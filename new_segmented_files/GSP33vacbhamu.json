{
    "GSP33vacbhamu:0": " ____________________________Adhyāya 1____________________________",
    "GSP33vacbhamu:1": " bhāmatī\u000e",
    "GSP33vacbhamu:2": " anirvācyāvidyādvitayasacivasya prabhavato vivartā yasyaite viyadanilatejo 'bavanayaḥ /",
    "GSP33vacbhamu:3": " yataścābhūdviśvaṃ caramacaramuccāvacamidaṃ namāmastahbrahmāparimitasukhajñānamamṛtam //1 //",
    "GSP33vacbhamu:4": " niḥśvasitamasya vedā vīkṣitametasya pañca bhūtāni /",
    "GSP33vacbhamu:5": " smitametasya carācaramasya ca suptaṃ mahāpralayaḥ //2 //",
    "GSP33vacbhamu:6": " ṣaḍbhiraṅgairupetāya vividhairavyayairapi /",
    "GSP33vacbhamu:7": " śāśvatāya namaskurmo vedāya ca bhavāya ca //3 //",
    "GSP33vacbhamu:8": " mārtaṇḍatilakasvāmimahāgaṇapatīn vayam /",
    "GSP33vacbhamu:9": " viśvavandyānnamasyāmaḥ sarvasiddhividhāyinaḥ //4 //",
    "GSP33vacbhamu:10": " brahmasūtrakṛte tasmai vyāsāyāparavedhase /",
    "GSP33vacbhamu:11": " jñānaśaktyavatārāya namo bhagavato hareḥ //5 //",
    "GSP33vacbhamu:12": " natvā viśuddhavijñānaṃ śaṅkaraṃ karuṇānidhim /",
    "GSP33vacbhamu:13": " bhāṣyaṃ prasannagambhīraṃ tatpraṇītaṃ vibhajyate //6 //",
    "GSP33vacbhamu:14": " ācāryakṛtiniveśanamapyavadhūtaṃ vaco 'smadādīnām /",
    "GSP33vacbhamu:15": " rathyodakamiva gaṅgāpravāhapātaḥ pavitrayati //7 //",
    "GSP33vacbhamu:16": " atha yadasaṃdigdhamapirayojanaṃ ca na tatprekṣāvatpratipitsāgocaraḥ,",
    "GSP33vacbhamu:17": " yathā samanaskendriya- saṃnikṛṣṭaḥ sphītālokamadhyavartī ghaṭaḥ,",
    "GSP33vacbhamu:18": " karaṭadantā vā ;",
    "GSP33vacbhamu:19": " tathā cedaṃ brabmeti vyāpakaviruddhopalabdhiḥ /",
    "GSP33vacbhamu:20": " tathā hi-- bṛhattvādbṛṃhaṇatvādvātmaiva brahmeti gīyate /",
    "GSP33vacbhamu:21": " sa cāyam ākīṭapataṅgebhya ā ca devarṣibhyaḥ prāṇabhṛnmātrasyedaṅkārāspadebhyo dehendriyamanobuddhiviṣayebhyo",
    "GSP33vacbhamu:22": " vivekena 'aham' ityasaṃdigdhāviparyastāparokṣānubhavasiddha iti na jijñāsārapadam /",
    "GSP33vacbhamu:23": " na hi jātu kaścidatra saṃdigdhe 'ahaṃ vā nāhaṃ vā' iti /",
    "GSP33vacbhamu:24": " na ca viparyasyati 'nāhameva' iti /",
    "GSP33vacbhamu:25": " na ca 'ahaṃ kṛśaḥ,",
    "GSP33vacbhamu:26": " sthūlaḥ,",
    "GSP33vacbhamu:27": " gacchāmi' ityādidehadharmasāmānādhikaraṇyadarśanāddehālamno 'yamahaṅkāra iti sāṃpratam /",
    "GSP33vacbhamu:28": " tadālambanatve hi 'yo 'haṃ bālye pitarāvanvabhūvaṃ sa eva sthāvire praṇaptṝnanubhavāmi' iti pratisaṃdhānaṃ na bhavet /",
    "GSP33vacbhamu:29": " na hi bālasthavirayoḥ śarīrayorasti manāgapi pratyabhijñānagandho yenaikatvaṃ adhyavasīyeta /",
    "GSP33vacbhamu:30": " tasmādyeṣu vyāvartamāneṣu yadanuvartate tattebhyo bhinnaṃ yathā kusumebhyaḥ sūtram /",
    "GSP33vacbhamu:31": " tathā ca bālādiśarīreṣu vyāvartamāneṣvapi parasparamahaṅkārāspadamanuvartamānaṃ tebhyo bhidyate /",
    "GSP33vacbhamu:32": " api ca svapnānte divyaṃ śarīrabhedamāsthāya taducitānbhogānbhuñjāna eva pratibuddho",
    "GSP33vacbhamu:33": " manuṣyaśarīramātmānaṃ paśyan 'nāhaṃ devo manuṣya eva' iti devaṣaśarīre bādhyamāne",
    "GSP33vacbhamu:34": " 'pyahamāspadamabādhyamānaṃ śarīrādbhinnaṃ pratipadyate /",
    "GSP33vacbhamu:35": " api ca yogavyāghraḥ śarīrabhede 'pyātmānamabhinnamanubhavatīti nāhaṅkārālambanaṃ dehaḥ /",
    "GSP33vacbhamu:36": " ata eva nendriyāṇyapyasyālambanam,",
    "GSP33vacbhamu:37": " indriyabhede 'pi 'yo 'hamadrākṣaṃ sa evaitarhi spṛśāmi' ityahamā-lambanasya pratyabhijñānāt /",
    "GSP33vacbhamu:38": " viṣayebhyastvasya vivekaḥ sthavīyāneva /",
    "GSP33vacbhamu:39": " buddhimanasośca karaṇayoḥ 'aham' iti kartṛpratibhāsaprakhyānālambanatvāyogaḥ /",
    "GSP33vacbhamu:40": " 'kṛśo 'ham' 'andho 'ham' ityādayastu prayogā asatyapyabhede kathañcit 'mañcāḥ krośanti' ityādivadaupacārikā iti yuktamutpaśyāmaḥ /",
    "GSP33vacbhamu:41": " tasmādidaṅkārāspadebhyo dehendriyamanobuddhiviṣayebhyo vyāvṛttaḥ sphuṭatarāhamanubhavagamya ātmā saṃśayābhāvādajijñāsya iti siddham /",
    "GSP33vacbhamu:42": " aprayojanatvācca /",
    "GSP33vacbhamu:43": " tathā hi- saṃsāranivṛttirapavarga iha prayojanaṃ vivakṣitam /",
    "GSP33vacbhamu:44": " saṃsāraśca ātmayāthātmyānanubhavanimitta ātmayāthātmyajñānena nivartanīyaḥ /",
    "GSP33vacbhamu:45": " sa cedayamanādiranādinā ātmayāthātmyajñānena sahānuvartate,",
    "GSP33vacbhamu:46": " kuto 'sya nivṛttiḥ avirodhāt ?",
    "GSP33vacbhamu:47": " kutaścātmayāthātmyānanubhavaḥ ?",
    "GSP33vacbhamu:48": " na hi 'aham' ityanubhavādanyadātmayāthātmyajñānamasti /",
    "GSP33vacbhamu:49": " na ca 'aham' iti sarvajanīnasphuṭatarānubhavasamarthita ātmā dehendriyādivyatiriktaḥ śakya upaniṣadāṃ sahasrairapyanyathayitum,",
    "GSP33vacbhamu:50": " anubhavavirodhāt /",
    "GSP33vacbhamu:51": " na hyāgamāḥ sahasramapi ghaṭaṃ paṭayitumīśate /",
    "GSP33vacbhamu:52": " tasmādanubhavavirodhādupacaritārthā evopaniṣada iti yuktamutpaśyāma ityāśayavānāśaṅkya pariharati- yuṣmadasmatpratyayagocarayoḥ iti /",
    "GSP33vacbhamu:53": " atra ca yuṣmadasmat ityādiḥ mithyeti bhavituṃ yuktaṃ ityantaḥ śaṅkāgranthaḥ /",
    "GSP33vacbhamu:54": " tathāpi ityādiḥ parihāragranthaḥ /",
    "GSP33vacbhamu:55": " tathāpi ityabhisaṃbandhācchaṅkāyāṃ yadyapīti paṭhitavyam /",
    "GSP33vacbhamu:56": " idamasmatpratyayagocarayoriti vaktavye yuṣmadgrahaṇamatyantabhedopalakṣaṇārtham /",
    "GSP33vacbhamu:57": " yathā hyahaṅkārapratiyogī tvaṅkāro naivamidaṅkāraḥ,",
    "GSP33vacbhamu:58": " 'ete vayam,",
    "GSP33vacbhamu:59": " ime vayam,",
    "GSP33vacbhamu:60": " āsmahe' iti bahulaṃ prayogadarśanāditi /",
    "GSP33vacbhamu:61": " citsvabhāva ātmā viṣayī,",
    "GSP33vacbhamu:62": " jaḍasvabhāvā buddhīndriyadehaviṣayā viṣayāḥ /",
    "GSP33vacbhamu:63": " ete hi cidātmānaṃ visinvanti avabadhnanti ;",
    "GSP33vacbhamu:64": " svena rūpeṇa nirūpaṇīyaṃ kurvantīti yāvat /",
    "GSP33vacbhamu:65": " parasparānadhyāsahetau atyantavailakṣaṇye dṛṣṭāntaḥ - tamaḥ prakāśavat iti /",
    "GSP33vacbhamu:66": " na hi jātu kaścitsamudācāradvṛttinī prakāśatamasī parasparātmatayā pratipattumarhati /",
    "GSP33vacbhamu:67": " tadidamuktam - itaretarabhāvānupapattau iti /",
    "GSP33vacbhamu:68": " itaretarabhāvaḥ itaretaratvam,",
    "GSP33vacbhamu:69": " tādātmyamiti yāvat ;",
    "GSP33vacbhamu:70": " tasyānupapattāviti /",
    "GSP33vacbhamu:71": " syādetat /",
    "GSP33vacbhamu:72": " mā bhūddharmiṇoḥ parasparabhāvaḥ ;",
    "GSP33vacbhamu:73": " taddharmāṇāṃ tu jāḍyacaitanyanityatvānityatvādīnāṃ itaretarādhyāso bhaviṣyati /",
    "GSP33vacbhamu:74": " dṛśyate hi dharmiṇorvivekagrahaṇe 'pi taddharmāṇāmadhyāsaḥ,",
    "GSP33vacbhamu:75": " yathā kusumādbhedena gṛhyamāṇe 'pi sphaṭikamaṇāvatisvacchatayā japākusumapratibimbodgrāhiṇi 'aruṇaḥ sphaṭikaḥ' ityāruṇyavibhrama ityata idamuktam - taddharmāṇāmapi iti /",
    "GSP33vacbhamu:76": " itaretaratra dharmiṇi dharmāṇāṃ bhāvo vinimayaḥ,",
    "GSP33vacbhamu:77": " tasyānupapattiḥ /",
    "GSP33vacbhamu:78": " ayamabhisaṃdhiḥ - rūpavaddhi dravyamatisvacchatayā rūpavato dravyāntarasya tadvivekena gṛhyamāṇasyāpi cchāyāṃ gṛhṇīyāt,",
    "GSP33vacbhamu:79": " cidātmā tu nīrūpo viṣayī na viṣayacchāyāmudgrāhayitumarhati /",
    "GSP33vacbhamu:80": " yathāhuḥ-",
    "GSP33vacbhamu:81": " 'śabdagandharasādīnāṃ kīdṛśī pratibimbatā' iti /",
    "GSP33vacbhamu:82": " tadiha pāriśeṣyādviṣayaviṣayiṇoranyonyātmasaṃbhedenaiva taddharmāṇāmapi parasparasaṃbhedena vinimayātmanā bhavitavyam ,",
    "GSP33vacbhamu:83": " tau ceddharmiṇau atyantavivekena gṛhyamāṇāvasaṃbhinnau,",
    "GSP33vacbhamu:84": " asaṃbhinnāḥ sutarāṃ tayordharmāḥ,",
    "GSP33vacbhamu:85": " svāśrayābhyāṃ vyavadhānena dūrāpetatvāt /",
    "GSP33vacbhamu:86": " tadidamuktam - sutarāṃ iti /",
    "GSP33vacbhamu:87": " tadviparyayeṇa iti /",
    "GSP33vacbhamu:88": " viṣayaviparyayeṇetyarthaḥ /",
    "GSP33vacbhamu:89": " mithyāśabdaḥ apahnavavacanaḥ /",
    "GSP33vacbhamu:90": " etaduktaṃ bhavati - adhyāso bhedāgraheṇa vyāptaḥ,",
    "GSP33vacbhamu:91": " tadviruddhaścehāsti bhedagrahaḥ,",
    "GSP33vacbhamu:92": " sa bhedāgrahaṃ nivartayaṃstadvyāptamadhyāsamapi nivartayatīti /",
    "GSP33vacbhamu:93": " mithyeti bhavituṃ yuktaṃ yadyapi tathāpīti yojanā /",
    "GSP33vacbhamu:94": " idamatrākūcam - bhavedetadevaṃ yadi 'aham' ityanubhave ātmatatvaṃ prakāśeta /",
    "GSP33vacbhamu:95": " na tvetadasti /",
    "GSP33vacbhamu:96": " tath hi samastopādhyanavacchinnānantānandacaitanyaikarasamudāsīnamkamadvitīyamātmatattvaṃ śrutismṛtītihāsapurāṇeṣu gīyate /",
    "GSP33vacbhamu:97": " na caitānyupakramaparāmarśopasaṃhāraiḥ kriyāsamabhihāreṇedṛgātmatattvamabhidadhati tatparāṇi santi śakyāni śakreṇāpyupacaritārthāni kartum /",
    "GSP33vacbhamu:98": " abhyāse hi bhūyastvamarthasya bhavati yathā 'aho darśanīyā aho darśanīyā' iti,",
    "GSP33vacbhamu:99": " nālpatvamapi prāgevopacaritatvamiti /",
    "GSP33vacbhamu:100": " ahamanubhavastu prādeśikamanekavidhaśokaduḥkhādiprapañcopaplutamātmānamādarśayan kathamātmatattvagocaraḥ kathaṃ vānupaplavaḥ ?",
    "GSP33vacbhamu:101": " na ca jyeṣṭhapramāṇapratyakṣavirodhādāmnāyasyaiva tadapekṣasyāprāmāṇyamupacaritārthatvaṃ veti yuktam,",
    "GSP33vacbhamu:102": " tasyāpauruṣeyatayā nirastasamastadoṣāśaṅkasya,",
    "GSP33vacbhamu:103": " bodhakatayā ca svataḥsiddhapramāṇabhāvasya svakārye pramitāvanapekṣatvāt /",
    "GSP33vacbhamu:104": " pramitāvanapekṣatve 'pyutpatau pratyakṣāpekṣatvāttadvirodhādanutpattilakṣaṇamasyāprāmāṇyamiti cet, na,",
    "GSP33vacbhamu:105": " utpādakāpratidvandvitvāt /",
    "GSP33vacbhamu:106": " na hyāgamajñānaṃ sāṃvyavahārikaṃ pratyakṣasya prāmāṇyamupahanti yena kāraṇābhāvānna bhavet ;",
    "GSP33vacbhamu:107": " api tu tāttvikam /",
    "GSP33vacbhamu:108": " na ca tāttvikamasyotpādakam,",
    "GSP33vacbhamu:109": " atāttvikapramāṇabhāvebhyo 'pi sāṃvyavahārikapramāṇebhyastattvajñānotpattidarśanāt /",
    "GSP33vacbhamu:110": " tathā ca varṇe hrasvatvadīrghatvādayo 'nyadharmā api samāropitāḥ tattvapratipattihetavaḥ /",
    "GSP33vacbhamu:111": " na hi laukikāḥ 'nāgaḥ' iti vā“nagaḥ“iti vā padātkuñcaraṃ vā taruṃ vā pratipadyamānā bhavanti bhrāntāḥ /",
    "GSP33vacbhamu:112": " na cānanyaparaṃ vākyaṃ svārtha upacaritārthaṃ yuktam /",
    "GSP33vacbhamu:113": " uktaṃ hi - 'na vidhau paraḥ śabdārthaḥ' iti /",
    "GSP33vacbhamu:114": " jyeṣṭhatvaṃ ca anapekṣitasya bādhyatve hetuḥ na tu bādhakatve,",
    "GSP33vacbhamu:115": " rajatajñānasya jyāyasaḥ śuktijñānena kanīyasā bādhadarśanāt /",
    "GSP33vacbhamu:116": " tadamapabādhane tadapabādhātmanaḥ tasyotpatteranupapatteḥ /",
    "GSP33vacbhamu:117": " darśitaṃ ca tāttvikapramāṇabhāvasyānapekṣitatvam /",
    "GSP33vacbhamu:118": " tathā ca pāramarṣaṃ sūtram - 'paurvāparye pūrvadaurbalyaṃ prakṛtivat' iti /",
    "GSP33vacbhamu:119": " tathā ca -",
    "GSP33vacbhamu:120": " pūrvātparabalīyastvaṃ tatra nāma pratīyatām /",
    "GSP33vacbhamu:121": " anyonyanirapekṣāṇāṃ yatra janma dhiyāṃ bhavet //",
    "GSP33vacbhamu:122": " - iti //",
    "GSP33vacbhamu:123": " api ca ye 'pyahaṅkārāspadamātmānamāsthiṣata tairapyasya na tāttvikatvamabhyupetavyam,",
    "GSP33vacbhamu:124": " 'ahamihaivāsmi sadane jānānaḥ' iti sarvavyāpinaḥ prādeśikatvena grahaṇāt uccataragiriśikharavartiṣu mahātaruṣu bhūmiṣṭhasya dūrvāpravālanirbhāsapratyayavat",
    "GSP33vacbhamu:125": " na cedaṃ dehasya prādeśikatvamanubhūyate na tvātmana iti sāṃpratam /",
    "GSP33vacbhamu:126": " na hi tadaivaṃ bhavati 'aham' iti,",
    "GSP33vacbhamu:127": " gauṇatve vā na 'jānānaḥ' iti /",
    "GSP33vacbhamu:128": " api ca paraśabdaḥ paratra lakṣyamāṇaguṇayogena vartata iti yatra prayoktṛpratipattroḥ saṃpratipattiḥ sa gauṇaḥ /",
    "GSP33vacbhamu:129": " sa ca bhedapratyayapuraḥsaraḥ /",
    "GSP33vacbhamu:130": " tadyathā, naiyamikāgnihotravacane 'gnihotraśabdaḥ prakaraṇāntarāvadhṛtabhede kuṇḍapāyināmayanagate karmaṇi 'māsamagmihotraṃ juhoti' ityatra sādhyasādṛśyena gauṇaḥ,",
    "GSP33vacbhamu:131": " māṇavake cānubhavasiddhabhede siṃhātsiṃhaśabdaḥ /",
    "GSP33vacbhamu:132": " na tvahaṅkārasya mukhyor'tho nirluṭhitagarbhatayā dehādibhyo bhinno 'nubhūyate,",
    "GSP33vacbhamu:133": " yena paraśabdaḥ śarīrādau gauṇo bhavet /",
    "GSP33vacbhamu:134": " na cātyantanirūṭhatayā gauṇe 'pi na gauṇatvābhimānaḥ sārṣapādiṣu tailaśabdavaditi veditavyam /",
    "GSP33vacbhamu:135": " tatrāpi snehāttilabhavādbhede siddha eva sārṣapādīnāṃ tailaśabdavācyatvābhimānaḥ,",
    "GSP33vacbhamu:136": " na tvarthayostailasārṣapayorabhedādhyavasāyaḥ /",
    "GSP33vacbhamu:137": " tatsiddhaṃ gauṇatvamubhayadarśino gauṇamukhyavivekavijñānena vyāptam,",
    "GSP33vacbhamu:138": " tadiha vyāpakaṃ vivekavijñānaṃ nivartamānaṃ gauṇatāmapi nivartayatīti /",
    "GSP33vacbhamu:139": " na ca bālasthaviraśarīrabhede 'pi 'so 'ham' ityekasyātmanaḥ pratisaṃdhānadehādibhyo bhedenāstyātmānubhava iti vācyam /",
    "GSP33vacbhamu:140": " parīkṣakāṇāṃ khalviyaṃ kathā,",
    "GSP33vacbhamu:141": " na laukikānām /",
    "GSP33vacbhamu:142": " parīkṣakā api hi vyavahārasamaye na lokasāmāmyamativartante /",
    "GSP33vacbhamu:143": " vakṣyatyanantarameva hi bhagavānbhāṣyakāraḥ -'paśvādibhiścāviśeṣāt' iti /",
    "GSP33vacbhamu:144": " bāhyā apyāhuḥ -'śāstracintakāḥ khalvevaṃ vivecayanti na pratipattāraḥ' iti /",
    "GSP33vacbhamu:145": " tatpāriśeṣyāccidātmagocaramahaṅkāram 'ahamihāsmi sadane' iti prayuñjāno laukikaḥ",
    "GSP33vacbhamu:146": " śarīrādyabhedagrahādātmanaḥ prādeśikatvamabhimanyate nabhasa iva ghaṭamaṇikamallikādyupādhyavacchedāditi yuktamutpaśyāmaḥ /",
    "GSP33vacbhamu:147": " na cāhaṅkāraprāmāṇyāya dehādivadātmāpi prādeśika iti yuktam /",
    "GSP33vacbhamu:148": " tadā khalvayamaṇuparimāṇo vā syāddehaparimāṇo vā /",
    "GSP33vacbhamu:149": " aṇupariṃmāṇatve 'sthūlo 'ham,",
    "GSP33vacbhamu:150": " dīrghaḥ' iti ca na syāt /",
    "GSP33vacbhamu:151": " dehaparimāṇatve tu sāvayavatayā dehavadanityatvaprasaṅgaḥ /",
    "GSP33vacbhamu:152": " kiñca asminpakṣe avayavasamudāyo vā cetayet,",
    "GSP33vacbhamu:153": " pratyekaṃ vāvayavāḥ /",
    "GSP33vacbhamu:154": " pratyekaṃ cetanatvapakṣe bahūnāṃ cetanānāṃ svatantrāṇāmekavākyatābhāvādaparyāyaṃ viruddhadikkriyatayā śarīramunmathyeta,",
    "GSP33vacbhamu:155": " akriyaṃ vā prasajyeta //",
    "GSP33vacbhamu:156": " samudāyasya tu caitanyayoge vṛkṇa ekasminnavayave cidātmano 'pyavayavo vṛkṇa iti na cetayet /",
    "GSP33vacbhamu:157": " na ca bahūnāmavayavānāṃ parasparāvinābhāvaniyamo dṛṣṭaḥ /",
    "GSP33vacbhamu:158": " ya evāvayavo yadā viśīrṇastadā tadabhāve na cetayet /",
    "GSP33vacbhamu:159": " vijñānālambanatve 'pi ahaṃpratyayasya bhrāntatvaṃ tadavasthameva,",
    "GSP33vacbhamu:160": " tasya sthiravastunirbhāsatvādasthiratvācca vijñānānām /",
    "GSP33vacbhamu:161": " etena 'sthūlo 'ham andho 'ham gacchāmi' ityādayo 'pi adhyāsatayā vyākhyātāḥ /",
    "GSP33vacbhamu:162": " tadevamuktena krameṇa ahaṃpratyaye pūtikūṣmāṇḍīkṛte bhagavatī śrutiḥ apratyūhaṃ kartṛtvabhoktṛtvasukhaduḥkhaśokādyātmatvamahamanubhavaprasañjitamātmano niṣeddhumarhatīti /",
    "GSP33vacbhamu:163": " tadevaṃ sarvapravādaśrutismṛtītihāsapurāṇaprathitamithyābhāvasyāhaṃpratyayasya svarūpanimittaphalairupavyākhyānam - anyonyasmin ityādi /",
    "GSP33vacbhamu:164": " anyonyasmindharmiṇyātmaśarīrādau anyonyātmakatāmadhyasya - ahamidaṃ śarīrāditi /",
    "GSP33vacbhamu:165": " 'idam' iti ca vastutaḥ,",
    "GSP33vacbhamu:166": " na pratītitaḥ /",
    "GSP33vacbhamu:167": " lokavyavahāraḥ lokānāṃ vyavahāraḥ /",
    "GSP33vacbhamu:168": " sa ca 'ayamaham' iti vyapadeśaḥ /",
    "GSP33vacbhamu:169": " iti śabdasūcitaśca śarīrādyanukūlaṃ pratikūlaṃ ca prameyajātaṃ pramāṇena pramāya tadupādānaparivarjanādiḥ /",
    "GSP33vacbhamu:170": " anyonyadharmāṃścādhyasya anyonyasmindharmiṇi dehādidharmān janmamaraṇajarāvyādhyādīnātmani dharmiṇi adhyastadehādibhāve samāropya,",
    "GSP33vacbhamu:171": " tathā caitanyādīnātmadharmān dehādāvadhyastātmabhāve samāropya 'mamedaṃ jarāmaraṇaputrapaśusvāmyādi' iti vyavahāro vyapadeśaḥ /",
    "GSP33vacbhamu:172": " itiśabdasūcitaśca tadanurūpaḥ pravṛttyādiḥ /",
    "GSP33vacbhamu:173": " atra ca adhyāsavyavahārakriyābhyāṃ yaḥ kartā unnītaḥ sa samāna iti samānakartṛkatvena 'adhyasya vyavahāraḥ' ityupapannam /",
    "GSP33vacbhamu:174": " pūrvakālatvasūcitamadhyāsasya vyavahārakāraṇatvaṃ sphuṭayati - mithyājñānanimittaḥ vyavahāraḥ iti /",
    "GSP33vacbhamu:175": " mithyājñānamadhyāsaḥ,",
    "GSP33vacbhamu:176": " tannimittaḥ,",
    "GSP33vacbhamu:177": " tadbhāvābhāvānuvidhānādvyavahārabhāvābhāvayorityarthaḥ /",
    "GSP33vacbhamu:178": " tadevamadhyāsasvarūpaṃ phalaṃ ca vyavahāramuktvā tasya nimittamāha - itaretarāvivekena iti /",
    "GSP33vacbhamu:179": " vivekagrahaṇenetyarthaḥ /",
    "GSP33vacbhamu:180": " atha aviveka eva kasmānna bhavati,",
    "GSP33vacbhamu:181": " tathā ca nādhyāsa ityata āha - atyantaviviktayordharmadharmiṇoḥ /",
    "GSP33vacbhamu:182": " paramārthato dharmiṇoratādātmyaṃ vivekaḥ dharmāṇāṃ cāsaṃkīrṇatā vivekaḥ /",
    "GSP33vacbhamu:183": " syādetat /",
    "GSP33vacbhamu:184": " viviktayorvastusatorbhedāgrahanibandhanastādātmyavibhramo yujyate śukteriva rajatādbhedāgrahe rajatatādātmyavibhramaḥ /",
    "GSP33vacbhamu:185": " iha tu paramārthasataḥ cidātmano 'nyanna dehādyasti vastusat,",
    "GSP33vacbhamu:186": " tatkutaḥ cidātmano bhedāgrahaḥ kutaśca tādātmyavibhramaḥ ityata āha - satyānṛte mithunīkṛtya iti /",
    "GSP33vacbhamu:187": " vivekāgrahādadhyasyeti yojanā /",
    "GSP33vacbhamu:188": " satyaṃ cidātmā,",
    "GSP33vacbhamu:189": " anṛtaṃ buddhīndriyadehādiḥ ;",
    "GSP33vacbhamu:190": " te dve dharmiṇī mithunīkṛtya yugalīkṛtyetyarthaḥ /",
    "GSP33vacbhamu:191": " na ca saṃvṛtiparamārthasatoḥ pāramārthakaṃ mithunamastītyabhūtatadbhāvārthasya cveḥ prayogaḥ /",
    "GSP33vacbhamu:192": " etaduktaṃ bhavati - apratītasyāropāyogādāropyasya pratītirupayujyate na vastusatteti /",
    "GSP33vacbhamu:193": " syādetat /",
    "GSP33vacbhamu:194": " āropyasya pratītau satyāṃ pūrvadṛṣṭasya samāropaḥ samāropanibandhanā ca pratītiriti durvāraṃ parasparāśrayatvamityata āha - naisargika iti /",
    "GSP33vacbhamu:195": " śvābhāvikaḥ anādirayaṃ vyavahāraḥ /",
    "GSP33vacbhamu:196": " vyavahārānāditayā tatkāraṇasyādhyāsasya,",
    "GSP33vacbhamu:197": " anāditoktā,",
    "GSP33vacbhamu:198": " tataśca pūrvapūrvamithyājñānopadarśitasya buddhīndriyaśarīrādeḥ uttarottarādhyāsopayoga ityanāditvāt bījāṅkuravanna parasparāśrayatvamityarthaḥ",
    "GSP33vacbhamu:199": " syādetat /",
    "GSP33vacbhamu:200": " advā pūrvapratītimātramupayujyate ārope,",
    "GSP33vacbhamu:201": " na tu pratīyamānasya paramārthasattā /",
    "GSP33vacbhamu:202": " pratītireva tu atyantāsato gaganakamalinīkalpasya dehendriyādeḥ nopapadyate /",
    "GSP33vacbhamu:203": " prakāśamānatvameva hi cidātmano 'pi sattvaṃ na tu tadatiriktaṃ sattāsāmānyasamavāyor'thakriyākāritā vā dvaitāpatteḥ /",
    "GSP33vacbhamu:204": " sattāyāścārthakriyākāritāyāśca sattāntarārthakriyākāritāntarakalpane anavasthāpātāt prakāśamānataiva sattā abhyupetavyā /",
    "GSP33vacbhamu:205": " tathā ca dehādayaḥ prakāśamānatvānnāsantaḥ cidātmavat,",
    "GSP33vacbhamu:206": " asattve vā na prakāśamānāḥ ;",
    "GSP33vacbhamu:207": " tatkathaṃ satyānṛtayormithunībhāvaḥ ?",
    "GSP33vacbhamu:208": " tadabhāve vā kasya kuto bhedāgrahaḥ ?",
    "GSP33vacbhamu:209": " tadasaṃbhave kuto 'dhyāsaḥ ?",
    "GSP33vacbhamu:210": " ityāśayavān āha ākṣeptā- ko 'yamadhyāso nāma iti /",
    "GSP33vacbhamu:211": " ka ityākṣepe /",
    "GSP33vacbhamu:212": " samādhātā lokasiddhamadhyāsalakṣaṇamācakṣāṇa evākṣepaṃ pratikṣipati- ucyate- smṛtirūpaḥ paratra pūrvadṛṣṭāvabhāsa iti /",
    "GSP33vacbhamu:213": " avasannaḥ avamato vā bhāsaḥ avabhāsaḥ /",
    "GSP33vacbhamu:214": " pratyayāntarabādhaścāsya avasādo 'vamāno vā /",
    "GSP33vacbhamu:215": " etāvatā mithyājñānamityuktaṃ bhavati /",
    "GSP33vacbhamu:216": " tasyedamupavyākhyānam 'pūrvadṛṣṭa-' ityādi /",
    "GSP33vacbhamu:217": " pūrvadṛṣṭasyāvabhāsaḥ pūrvadṛṣṭāvabhāsaḥ /",
    "GSP33vacbhamu:218": " mithyāpratyayaśca āropaviṣayāropaṇīyamithunamantareṇa na bhavatīti pūrvadṛṣṭagrahaṇenānṛtamāropaṇīyamupasthāpayati /",
    "GSP33vacbhamu:219": " tasya ca dṛṣṭatvamātramupayujyate na vastusatteti dṛṣṭagrahaṇam /",
    "GSP33vacbhamu:220": " tathāpi vartamānaṃ dṛṣṭaṃ darśanaṃ nāropopayogīti pūrva- ityuktam /",
    "GSP33vacbhamu:221": " tacca pūrvadṛṣṭaṃ svarūpeṇa sadapyāropaṇīyatayā anirvācyamityanṛtam /",
    "GSP33vacbhamu:222": " āropaviṣayaṃ satyamāha- paratra iti /",
    "GSP33vacbhamu:223": " paratra śuktikādau paramārthasati /",
    "GSP33vacbhamu:224": " tadanena satyānṛtamithunamuktam /",
    "GSP33vacbhamu:225": " syādetat /",
    "GSP33vacbhamu:226": " paratra pūrvadṛṣṭāvabhāsa ityalakṣaṇam ,",
    "GSP33vacbhamu:227": " ativyāpakatvāt /",
    "GSP33vacbhamu:228": " asti hi svastimatyāṃ gavi pūrvadṛṣṭasya gotvasya paratra kālākṣyāmavabhāsaḥ /",
    "GSP33vacbhamu:229": " asti ca pāṭaliputre pūrvadṛṣṭasya devadattasya paratra māhiṣmatyāmavabhāsaḥ samīcīnaḥ /",
    "GSP33vacbhamu:230": " avabhāsapadaṃ ca samīcīne 'pi pratyaye prasiddham,",
    "GSP33vacbhamu:231": " yathā nīlasyāvabhāsaḥ pītasyāvabhāsa iti /",
    "GSP33vacbhamu:232": " ata āha- smṛtirūpa iti /",
    "GSP33vacbhamu:233": " smṛteḥ rūpamiva rūpamasyeti smṛtirūpaḥ /",
    "GSP33vacbhamu:234": " asaṃnihitaviṣayatvaṃ ca smṛtirūpatvam /",
    "GSP33vacbhamu:235": " saṃnihitaviṣayaṃ ca pratyabhijñānaṃ samīcīnamiti nātivyāptiḥ /",
    "GSP33vacbhamu:236": " nāpyavyāptiḥ,",
    "GSP33vacbhamu:237": " svapnajñānasyāpi snṛtivibhramarūpasyaivaṃrūpatvāt /",
    "GSP33vacbhamu:238": " tatrāpi hi smaryamāṇe pitrādau nidropaplavavaśādasaṃnidhānāparāmarśe,",
    "GSP33vacbhamu:239": " tatra tatra pūrvadṛṣṭasyaiva saṃnihitadeśakālatvasya samāropaḥ /",
    "GSP33vacbhamu:240": " evam 'pītaḥ śaṅkhaḥ' 'tikto guḍaḥ' ityatrāpyetallakṣaṇaṃ yojanīyam /",
    "GSP33vacbhamu:241": " tathā hi- bahirvinirgacchajatyacchanayanaraśmisaṃpṛktapittadravyavartinīṃ pītatāṃ pittarahitāmanubhavan,",
    "GSP33vacbhamu:242": " śaṅkhaṃ ca doṣācchāditaśuklimānamanubhavan,",
    "GSP33vacbhamu:243": " pītatāyāśca śaṅkhāsaṃbandhamananubhavan,",
    "GSP33vacbhamu:244": " asaṃbandhāgrahaṇasārūpye 'pītaṃ tapanīyapiṇḍaṃ' 'pītaṃ bilvaphalaṃ' ityādau pūrvadṛṣṭaṃ sāmānādhikaraṇyaṃ pītatvaśaṅkhatvayorāropyāha 'pītaḥ śaṅkhaḥ' iti /",
    "GSP33vacbhamu:245": " etena 'tikto guḍaḥ' iti pratyayo vyākhyātaḥ /",
    "GSP33vacbhamu:246": " evaṃ vijñātṛpuruṣābhimukheṣvādarśodakādiṣu svaccheṣu cākṣuṣaṃ tejo lagnamapi balīyasā saureṇa tejasā pratisrotaḥ pravartitaṃ mukhasaṃyuktaṃ mukhaṃ grāhayet,",
    "GSP33vacbhamu:247": " doṣavaśāttaddeśatāmanabhimukhatāṃ ca mukhyasyāgrāhayat,",
    "GSP33vacbhamu:248": " pūrvadṛṣṭābhimukhādarśodakadeśatāmābhimukhyaṃ ca mukhasyāropayatīti pratibimbavibhramo 'pi lakṣito bhavati /",
    "GSP33vacbhamu:249": " etena dvicandradiṅmohālātacakragandharvanagaravaṃśoragādivibhrameṣvapi yathāsaṃbhavaṃ lakṣaṇaṃ yojanīyam /",
    "GSP33vacbhamu:250": " etaduktaṃ bhavati- na prakāśamānatāmātraṃ sattvam,",
    "GSP33vacbhamu:251": " yena dehendriyādeḥ prakāśamānatayā sadbhāvo bhavet /",
    "GSP33vacbhamu:252": " na hi sarpātadabhāvena rajjvādayo vā sphaṭikādayo vā raktādiguṇayogino na pratibhāsante,",
    "GSP33vacbhamu:253": " pratibhāsamānā vā bhavanti tadātmānastaddharmāṇo vā /",
    "GSP33vacbhamu:254": " tathā sati maruṣu marīcikānicayam 'uccāvacamuccalattuṅgataraṅgabhaṅgamāleyamabhyarṇabhavatīrṇā mandākinī' ityabhisaṃdhāya pravṛttaḥ tattoyamāpīya pipāsāmupaśamayet /",
    "GSP33vacbhamu:255": " tasmādakāmenāpi prakāśamānasyāpyāropitasya na vastusattvamabhyupagamanīyam /",
    "GSP33vacbhamu:256": " na ca marīcirūpeṇa salilamavastusat svarūpeṇa tu paramārthasadeva dehendriyādayastu svarūpeṇāpyasanta ityanubhavāgocaratvātkathamāropyanta iti sāṃpratam ;",
    "GSP33vacbhamu:257": " yato yadyasanto nānubhavagocarāḥ kathaṃ tarhi marīcyādīnāmasatāṃ toyādyātmatayānubhavagocaratvam ?",
    "GSP33vacbhamu:258": " na ca svarūpasattvena toyādyātmanāpi santo bhavanti /",
    "GSP33vacbhamu:259": " yadyucyeta- nābhāvo nāma bhāvādanyaḥ kaścidasti,",
    "GSP33vacbhamu:260": " api tu bhāva eva bhāvāntarātmanā abhāvaḥ svena rūpeṇa tu bhāvaḥ /",
    "GSP33vacbhamu:261": " yathāhuḥ-",
    "GSP33vacbhamu:262": " 'bhāvāntaramabhāvo hi kayācittu vyapekṣayā' /",
    "GSP33vacbhamu:263": " iti /",
    "GSP33vacbhamu:264": " tataśca bhāvātmanopākhyeyatayā asya yujyeta anubhavagocaratā /",
    "GSP33vacbhamu:265": " prapañcasya punaratyantāsato nirastasamastasāmarthyasya nistattvasya kuto 'nubhavaviṣayabhāvaḥ,",
    "GSP33vacbhamu:266": " kuto vā cidātmanyāropaḥ ?",
    "GSP33vacbhamu:267": " na ca viṣayasya samastasāmarthyavirahe 'pi vijñānameva tattādṛśaṃ svapratyayasāmarthyādadṛṣṭāntasiddhasvabhāvabhedamupajātamasataḥ prakāśanam,",
    "GSP33vacbhamu:268": " tasmādasatprakāśanaśaktirevāsyāvidyeti sāṃpratam /",
    "GSP33vacbhamu:269": " yato yeyamasatprakāśanaśaktirvijñānasya kiṃ punarasyāḥ śakyam ?",
    "GSP33vacbhamu:270": " asaditi cet,",
    "GSP33vacbhamu:271": " kimetatkāryam,",
    "GSP33vacbhamu:272": " āhosvidasyā jñāpyam ?",
    "GSP33vacbhamu:273": " na tāvatkāryam,",
    "GSP33vacbhamu:274": " asatastattvānupapatteḥ /",
    "GSP33vacbhamu:275": " nāpi jñāpyam,",
    "GSP33vacbhamu:276": " jñānāntarānupalabdheḥ,",
    "GSP33vacbhamu:277": " anavasthāpātācca /",
    "GSP33vacbhamu:278": " vijñānasvarūpameva asataḥ prakāśa iti cet. kaḥ punareṣa sadasatoḥ saṃbandhaḥ ?",
    "GSP33vacbhamu:279": " asadadhīnanirūpaṇatvaṃ sato jñānasya asatā saṃbandha iti cet,",
    "GSP33vacbhamu:280": " aho batāyamatinirvṛtaḥ pratyayatapasvī yadasya asatyapi nirūpaṇamāyatate /",
    "GSP33vacbhamu:281": " na ca pratyayastatrādhatte kiñcit,",
    "GSP33vacbhamu:282": " asata ādhāratvāyogāt /",
    "GSP33vacbhamu:283": " asadantareṇa pratyayo na prathata iti pratyayasyaivaiṣa svabhāvaḥ na tvasadadhīnamasya kiñciditi cet,",
    "GSP33vacbhamu:284": " aho batāsya asatpakṣapātaḥ yadayamatadutpattiḥ atadātmā ca tadavinābhāvaniyataḥ pratyaya iti /",
    "GSP33vacbhamu:285": " tasmādatyantāsantaḥ śarīrendriyādayo nistattvā nānubhavaviṣayā bhavitumarhantīti /",
    "GSP33vacbhamu:286": " atra brūmaḥ- nistattvaṃ cennānubhavagocaraḥ,",
    "GSP33vacbhamu:287": " tatkimidānīṃ marīcayo 'pi toyātmanā satattvāḥ yadanubhavagocarāḥ syuḥ /",
    "GSP33vacbhamu:288": " na satattvāḥ,",
    "GSP33vacbhamu:289": " tadātmanā marīcīnāmasattvāt /",
    "GSP33vacbhamu:290": " dvividhaṃ ca vastūnāṃ tattvam- sattvamasattvaṃ ca tatra pūrvaṃ svataḥ,",
    "GSP33vacbhamu:291": " paraṃ tu parataḥ /",
    "GSP33vacbhamu:292": " yathāhuḥ-",
    "GSP33vacbhamu:293": " 'svarūpapararūpābhyāṃ nityaṃ sadasadātmake /",
    "GSP33vacbhamu:294": " vastuni jñāyate kiñcidrūpaṃ kaiścitkadācana // '",
    "GSP33vacbhamu:295": " -iti /",
    "GSP33vacbhamu:296": " tatkiṃ marīciṣu toyanirbhāsapratyayastattvagocaraḥ ?",
    "GSP33vacbhamu:297": " tathā ca samīcīna iti na bhrānto nāpi bādhyeta /",
    "GSP33vacbhamu:298": " addhā / na bādhyeta yadi marīcīnayaṃ atoyātmatattvānatoyātmanā gṛhṇīyāt /",
    "GSP33vacbhamu:299": " toyātmanā tu gṛhṇan kathama bhrāntaḥ,",
    "GSP33vacbhamu:300": " kathaṃ vā abādhyaḥ ? hanta /",
    "GSP33vacbhamu:301": " toyābhāvātmanāṃ marīcināṃ toyabhāvātmatvaṃ tāvanna sat,",
    "GSP33vacbhamu:302": " teṣāṃ toyābhāvādabhedena toyabhāvātmatānupapatteḥ /",
    "GSP33vacbhamu:303": " nāpyasat ; vastvantarameva hi vastvantarasyāsattvamāsthīyate /",
    "GSP33vacbhamu:304": " 'bhāvāntaramabhāvo 'nyo na kaścidanirūpaṇāt' iti vadadbhiḥ /",
    "GSP33vacbhamu:305": " na cāropitaṃ rūpaṃ vastvantaram ;",
    "GSP33vacbhamu:306": " taddhi marīcayo vā bhavet,",
    "GSP33vacbhamu:307": " gaṅgādigataṃ toyaṃ vā /",
    "GSP33vacbhamu:308": " pūrvasminkalpe 'marīcayaḥ' iti pratyayaḥ syāt,",
    "GSP33vacbhamu:309": " na 'toyam' iti /",
    "GSP33vacbhamu:310": " uttarasmiṃstu 'gaṅgāyāṃ toyam' iti syāt,",
    "GSP33vacbhamu:311": " na punaḥ 'iha' iti /",
    "GSP33vacbhamu:312": " deśabhedāsmaraṇe 'toyam' iti syāt,",
    "GSP33vacbhamu:313": " na pula 'iha' iti /",
    "GSP33vacbhamu:314": " na cedamatyantamasat nirastasamastasvarūpamalīkamevāstu iti sāṃpratam,",
    "GSP33vacbhamu:315": " tasyānubhavagocaratvānupapatteḥ,",
    "GSP33vacbhamu:316": " ityuktamadhastāt /",
    "GSP33vacbhamu:317": " tasmānna sat,",
    "GSP33vacbhamu:318": " nāsat,",
    "GSP33vacbhamu:319": " nāpi sadasat parasparavirodhāt,",
    "GSP33vacbhamu:320": " ityanirvācyamevāropaṇīyaṃ marīciṣu toyamāstheyam ;",
    "GSP33vacbhamu:321": " tadanena krameṇādhyastaṃ toyaṃ paramārthatoyamiva,",
    "GSP33vacbhamu:322": " ata eva pūrvadṛṣṭamiva ;",
    "GSP33vacbhamu:323": " tattvatastu na toyam,",
    "GSP33vacbhamu:324": " na ca pūrvadṛṣṭam ;",
    "GSP33vacbhamu:325": " kiṃ tu anṛtam anirvācyam /",
    "GSP33vacbhamu:326": " evaṃ ca dehendriyādiprapañco 'pi anirvācyaḥ ;",
    "GSP33vacbhamu:327": " apūrvo 'pi pūrvamithyāpratyayopadarśita iva paratra cidātmanyadhyasyata iti upapannam,",
    "GSP33vacbhamu:328": " adhyāsalakṣaṇayogāt /",
    "GSP33vacbhamu:329": " dehendriyādiprapañcabādhanaṃ ca upapādayiṣyate /",
    "GSP33vacbhamu:330": " cidātmā tu śrutismṛtītihāsapurāmagocaraḥ tanmūlatadaviruddhanyāyanirṇītaśuddhabuddhamuktasvabhāvaḥ sattvenaiva nirvācyaḥ /",
    "GSP33vacbhamu:331": " abādhitā svayaṃprakāśataiva asya sattā,",
    "GSP33vacbhamu:332": " sā ca svarūpameva cidātmanaḥ,",
    "GSP33vacbhamu:333": " na tu tadatiriktaṃ sattāsāmānyasamavāyaḥ arthakriyākāritā vā iti sarvamavadātam /",
    "GSP33vacbhamu:334": " sa cāyamevaṃlakṣaṇako 'dhyāsaḥ anirvacanīyaḥ sarveṣāmeva saṃmataḥ parīkṣakāṇām ;",
    "GSP33vacbhamu:335": " tadbhede paraṃ vipratipattirityanirvacanīyatāṃ draḍhayitumāha- taṃ kecit iti /",
    "GSP33vacbhamu:336": " anyadharmasya jñānadharmasya rajatasya ;",
    "GSP33vacbhamu:337": " jñānākārasyeti yāvat /",
    "GSP33vacbhamu:338": " adhyāsaḥ anyatra bāhye /",
    "GSP33vacbhamu:339": " sautrāntikanaye tāvadbāhyamasti vastusat ;",
    "GSP33vacbhamu:340": " tatra jñānākārasyāropaḥ /",
    "GSP33vacbhamu:341": " vijñānavādināmapi,",
    "GSP33vacbhamu:342": " yadyapi na bāhyaṃ vastusat tathāpyanādyavidyāvāsanāropitamalīkaṃ bāhyam ;",
    "GSP33vacbhamu:343": " tatra jñānākārasyāropaḥ /",
    "GSP33vacbhamu:344": " upapattiśca- yadyādṛśamanubhavasiddhaṃ rūpaṃ tattādṛśameva abhyupetavyamityutsargaḥ ;",
    "GSP33vacbhamu:345": " anyathātvaṃ punarasya balavadbādhakapratyayavaśāt ;",
    "GSP33vacbhamu:346": " 'nedaṃ rajatam' iti bādhakasya idantāmātrabādhenāpyupapattau na rajatagocaratocitā /",
    "GSP33vacbhamu:347": " rajatasya dharmiṇo bhādhe hi rajataṃ ca tasya dharma idantā ca bādhite bhavetām ;",
    "GSP33vacbhamu:348": " tadvaramidantaivāsya dharmo bādhyatām,",
    "GSP33vacbhamu:349": " na punā rajatamapi dharmi ;",
    "GSP33vacbhamu:350": " tathā ca rajataṃ bahirbādhitamarthādāntare jñāne vyavatiṣṭhata iti jñānākārasya bahiradhyāsaḥ sidhyati /",
    "GSP33vacbhamu:351": " kecittu- jñānākārakhyātāvaparituṣyanto vadanti- yatra yadadhyāsaḥ tadvivekāgrahanibandhano bhrama iti /",
    "GSP33vacbhamu:352": " aparitoṣakāraṇaṃ cāhuḥ- vijñānakāratā rajatāderanubhavādvā vyavasthāpyeta,",
    "GSP33vacbhamu:353": " anumānādvā /",
    "GSP33vacbhamu:354": " tatrānumānamupariṣṭānnirākariṣyate /",
    "GSP33vacbhamu:355": " anubhavo 'pi rajatapratyayo vā syāt,",
    "GSP33vacbhamu:356": " bādhakapratyayo vā /",
    "GSP33vacbhamu:357": " na tāvadrajatānubhavaḥ /",
    "GSP33vacbhamu:358": " sa hi idaṅkārāspadaṃ rajatamāvedayati na tvāntaram /",
    "GSP33vacbhamu:359": " 'aham' iti hi tadā syāt,",
    "GSP33vacbhamu:360": " pratipattuḥ pratyayādavyatirekāt /",
    "GSP33vacbhamu:361": " bhrāntaṃ vijñānaṃ svākārameva bāhyatayādhyavasyati,",
    "GSP33vacbhamu:362": " tathā ca nāhaṅkārāspadamasya gocaraḥ,",
    "GSP33vacbhamu:363": " jñānākāratā punasya bādhakapratyayamālocayatvāyuṣmān /",
    "GSP33vacbhamu:364": " sa kiṃ purovarti dravyaṃ rajatādvivecayati āho jñānākāratāmapyasya darśayati ?",
    "GSP33vacbhamu:365": " tatra jñānākāratopadarśanavyāpāraṃ bādhakapratyayasya bruvāṇaḥ ślāghanīyaprajño devānāṃ priyaḥ /",
    "GSP33vacbhamu:366": " purovartitvapratiṣedhādarthādasya jñānākārateti cet, na /",
    "GSP33vacbhamu:367": " asaṃnidhānāgrahaniṣedhādasaṃnihito bhavati /",
    "GSP33vacbhamu:368": " pratipatturatyantasaṃnidhānaṃ tvasya pratipatrātmakaṃ kutastyam ?",
    "GSP33vacbhamu:369": " na caiṣa rajatasya niṣedhaḥ,",
    "GSP33vacbhamu:370": " na ca idantāyāḥ,",
    "GSP33vacbhamu:371": " kiṃ tu vivekāgrahaprasañjitasya rajatavyavahārasya /",
    "GSP33vacbhamu:372": " na ca rajatameva śuktikāyāṃ prasañjitaṃ rajatajñānena /",
    "GSP33vacbhamu:373": " na hi rajatanirbhāsasya śuktikālambanaṃ yuktam,",
    "GSP33vacbhamu:374": " anubhavavirodhāt /",
    "GSP33vacbhamu:375": " na khalu sattāmātreṇālambanam,",
    "GSP33vacbhamu:376": " atiprasaṅgāt /",
    "GSP33vacbhamu:377": " sarveṣāmarthānāṃ sattvāviśeṣādālambanatvaprasaṅgāt /",
    "GSP33vacbhamu:378": " nāpi kāraṇatvena,",
    "GSP33vacbhamu:379": " indriyādīnāmapi kāraṇatvāt /",
    "GSP33vacbhamu:380": " tathā ca bhāsamānataivālambanārthaḥ /",
    "GSP33vacbhamu:381": " na ca rajatajñāne śuktikā bhāsate,",
    "GSP33vacbhamu:382": " iti kathamālambanam ?",
    "GSP33vacbhamu:383": " bhāsamānatābhyupagame vā kathaṃ nānubhavavirodhaḥ ?",
    "GSP33vacbhamu:384": " api cendriyādīnāṃ samīcīnajñānopajanane sāmarthyamupalabdhamiti kathamebhyo mithyājñānasaṃbhavaḥ ?",
    "GSP33vacbhamu:385": " doṣasahitānāṃ teṣāṃ mithyāpratyaye 'pi sāmarthyamiti cet, na,",
    "GSP33vacbhamu:386": " doṣāṇāṃ kāryopajananasāmarthyavidhātamātre hetutvāt ;",
    "GSP33vacbhamu:387": " anyathā pluṣṭādapi kuṭajabījādvaṭāṅkurotpattiprasaṅgāt /",
    "GSP33vacbhamu:388": " api ca svagocaravyabhicāre vijñānānāṃ sarvatrānāśvāsaprasaṅgaḥ /",
    "GSP33vacbhamu:389": " tasmātsarvaṃ jñānaṃ samīcīnamāstheyam /",
    "GSP33vacbhamu:390": " tathā ca 'rajatam',",
    "GSP33vacbhamu:391": " 'idam' iti ca dve vijñāne smṛtyanubhavarūpe /",
    "GSP33vacbhamu:392": " tatra 'idaṃ' iti purovartidravyamātragrahaṇam,",
    "GSP33vacbhamu:393": " doṣavaśāttadgataśuktitvasāmānyaviśeṣasyāgrahāt tanmātraṃ ca gṛhītaṃ sadṛśatayā saṃskārodbodhakrameṇa rajate smṛtiṃ janayati /",
    "GSP33vacbhamu:394": " sā ca gṛhītagrahaṇasvabhāvāpi doṣavaśādgṛhītatvāṃśapramoṣāc grahaṇamātramavatiṣṭhate /",
    "GSP33vacbhamu:395": " tathā ca rajatasamṛteḥ purovartidravyamātragrahaṇasya ca mithaḥ svarūpato viṣayataśca bhedāgrahaṇāt,",
    "GSP33vacbhamu:396": " saṃnihitarajatagocarajñānasārūpyeṇa 'idam',",
    "GSP33vacbhamu:397": " ṭarajatam', iti dve ete api grahaṇasmaraṇe abhedavyavahāraṃ sāmānādhikaraṇyavyapadeśaṃ ca pravartayataḥ /",
    "GSP33vacbhamu:398": " kvacitpunargrahaṇe e mithaḥ agṛhītabhede,",
    "GSP33vacbhamu:399": " yathā 'pītaḥ śaṅkhaḥ' iti /",
    "GSP33vacbhamu:400": " atra hi vinirgacchannayanaraśmivartinaḥ pittadravyasya kācasyeva svacchasya pītatvaṃ gṛhyate pittaṃ tu na gṛhyate /",
    "GSP33vacbhamu:401": " śaṅkho 'pi doṣavaśācchuklaguṇarahitaḥ svarūpamātreṇa gṛhyate /",
    "GSP33vacbhamu:402": " tadanayorguṇaguṇinorasaṃsargāgrahasārūpyāt pītatapanīyapiṇḍapratyayāviśeṣeṇābhedavyavahāraḥ sāmānādhikaraṇyavyapadeśaśca /",
    "GSP33vacbhamu:403": " bhedāgrahaprasañjitābhedavyavahārabādhanācca 'nedam' iti vivekapratyayasya bādhakatvamapyupapadyate ;",
    "GSP33vacbhamu:404": " tadupapattau ca prāktanasya pratyayasya bhrāntatvamapi lokasiddhaṃ siddhaṃ bhavati /",
    "GSP33vacbhamu:405": " tasmādyathārthāḥ sarve vipratipannāḥ saṃdehavibhramāḥ,",
    "GSP33vacbhamu:406": " pratyayatvāt,",
    "GSP33vacbhamu:407": " ghaṭādipratyayavat /",
    "GSP33vacbhamu:408": " tadidamuktam- yatra yadadhyāsa iti /",
    "GSP33vacbhamu:409": " yasmin śuktikādau yasya rajatāderadhyāsa iti lokaprasiddhiḥ nāsāvanyathākhyātinibandhanā,",
    "GSP33vacbhamu:410": " kiṃ tu gṛhītasya rajatādestatsmaraṇasya ca gṛhītatāṃśapramoṣeṇa gṛhītamātrasya yaḥ 'idam' iti puro 'vasthitāddravyamātrāttatprajñānācca vivekaḥ,",
    "GSP33vacbhamu:411": " tadagrahaṇanibandhano bhramaḥ /",
    "GSP33vacbhamu:412": " bhrāntatvaṃ ca grahaṇasmaraṇayoritaretarasāmānādhikaraṇyavyapadeśo rajatādivyavahāraśceti /",
    "GSP33vacbhamu:413": " anye tu- atrāpyaparituṣyantaḥ- yatra yadadhyāsastasyaiva viparītadharmakalpanāmācakṣate /",
    "GSP33vacbhamu:414": " atredamākūtam- asti tāvadrajatārthinaḥ 'rajatamidam' iti pratyayātputovartini dravye pravṛttiḥ sāmānādhikaraṇyavyapadeśaśceti sarvajanīnām /",
    "GSP33vacbhamu:415": " tadetanna tāvadgrahaṇasmaraṇayostadgocarayośca mitho bhedāgrahamātrādbhavitumarhati /",
    "GSP33vacbhamu:416": " grahaṇanibandhanau hi cetanasya vyavahāravyapadeśau kathamagrahaṇamātrādbhavetām ?",
    "GSP33vacbhamu:417": " nanūktaṃ nāgrahaṇamātrāt,",
    "GSP33vacbhamu:418": " kiṃ tu grahaṇasmaraṇe eva mithaḥ svarūpato viṣayataścāgṛhītabhede,",
    "GSP33vacbhamu:419": " samīcīnapuraḥsthitarajatavijñānasādṛśyenābhedavyavahāraṃ sāmānādhikaṇyavyapadeśaṃ ca pravartayataḥ /",
    "GSP33vacbhamu:420": " atha samīcīnajñānasārūpyamanayorgṛhyamāṇaṃ vā vyavahārapravṛttihetuḥ,",
    "GSP33vacbhamu:421": " agṛhyamāṇaṃ vā sattāmātreṇa /",
    "GSP33vacbhamu:422": " gṛhyamāṇe 'pi 'samīcīnajñānasārūpyamanayoridamiti rajatamiti ca jñānayoḥ' iti grahaṇam,",
    "GSP33vacbhamu:423": " atha vā 'tayoreva svarūpato viṣayataśca mitho bhedāgrahaḥ' iti grahaṇam /",
    "GSP33vacbhamu:424": " tatra na tāvatsamīcīnajñānasadṛśī iti jñānaṃ samīcīnajñānavadvyavahārapravartakam /",
    "GSP33vacbhamu:425": " na hi 'gosadṛśo gavayaḥ' iti jñānaṃ gavārthinaṃ gavaye pravartayati /",
    "GSP33vacbhamu:426": " 'anayoreva bhedāgrahaḥ' iti tu jñānaṃ parāhatam ;",
    "GSP33vacbhamu:427": " na hi bhedāgrahe anayoriti bhavati,",
    "GSP33vacbhamu:428": " anayoriti grahe bhedāgrahaṇamiti na bhavati /",
    "GSP33vacbhamu:429": " tasmātsattāmātreṇa bhedāgrahaḥ agṛhīta eva vyavahāraheturiti vaktavyam /",
    "GSP33vacbhamu:430": " tatra kimayamāropotpādakrameṇa vyavahārahetuḥ,",
    "GSP33vacbhamu:431": " āho anutpāditāropa eva svata iti ?",
    "GSP33vacbhamu:432": " vayaṃ tu paśyāmaḥ- cetanavyavahārasya ajñānapūrvakatvānupapatteḥ āropajñānotpādakrameṇaiva- iti /",
    "GSP33vacbhamu:433": " nanu satyaṃ cetanavyavahāro nājñānapūrvakaḥ,",
    "GSP33vacbhamu:434": " kiṃ tu aviditavivekagrahaṇasmaraṇapūrvaka iti /",
    "GSP33vacbhamu:435": " maivam /",
    "GSP33vacbhamu:436": " na hi rajataprātipadikārthamātrasmaraṇaṃ pravṛttāvupayujyate /",
    "GSP33vacbhamu:437": " idaṅkārāspadābhimukhī khalu rajatārthināṃ pravṛttirityavivādam /",
    "GSP33vacbhamu:438": " kathaṃ cāyamidaṅkārāspade pravarteta yadi tu na tadicchet ?",
    "GSP33vacbhamu:439": " anyadicchatyanyatkarotīti vyāhatam /",
    "GSP33vacbhamu:440": " na cedidaṅkārāspadaṃ rajatamiti jānīyāt kathaṃ rajatārthī tadicchet ?",
    "GSP33vacbhamu:441": " yadi atathātvenāgrahaṇāt iti brūyāt,",
    "GSP33vacbhamu:442": " sa ca prativaktavyaḥ,",
    "GSP33vacbhamu:443": " atha tathātvenāgrahaṇāt kasmānnopekṣeteti /",
    "GSP33vacbhamu:444": " so 'yamupādānopekṣābhyāmubhayata ākṛṣyamāṇaścecanaḥ avyavasthitaḥ idaṅkārāspade rajatasamāropeṇopādāna eva vyavasthāpyate,",
    "GSP33vacbhamu:445": " iti bhedāgrahaḥ samāropotpādakrameṇa cetanapravṛttihetuḥ /",
    "GSP33vacbhamu:446": " tathā hi - bhedāgrahādidaṅkārāspade rajatatvaṃ samāropya,",
    "GSP33vacbhamu:447": " tajjātīyasyopakārahetubhāvamanucintya,",
    "GSP33vacbhamu:448": " tajjātīyatayedaṅkārāspade rajate tamanumāya,",
    "GSP33vacbhamu:449": " tadarthī pravartate ityānupūrvyaṃ siddham /",
    "GSP33vacbhamu:450": " na ca taṭastharajatasmṛtiḥ idaṅkārāspadasyopakārahetubhāvamanumāpayitumarhati,",
    "GSP33vacbhamu:451": " rajatatvasya hetorapakṣadharmatvāt /",
    "GSP33vacbhamu:452": " ekadeśadarśanaṃ khalvanumāpakaṃ na tvanekadeśadarśanam /",
    "GSP33vacbhamu:453": " yadāhuḥ-“jñātasaṃbandhasyaikadeśadareśanāt“iti /",
    "GSP33vacbhamu:454": " samārope tvekadeśadarśanamasti /",
    "GSP33vacbhamu:455": " tatsiddham- etadvivādādhyāsitaṃ rajatādijñānaṃ purovartivastuviṣayam,",
    "GSP33vacbhamu:456": " rajatādyarthinastatra niyamena pravartakatvāt,",
    "GSP33vacbhamu:457": " yadyadarthinaṃ yatra niyamena pravartakatvāt ;",
    "GSP33vacbhamu:458": " yadyadarthinaṃ yatra niyamena pravartayati tajjñānaṃ tadviṣayaṃ yathobhayasiddhasamīcīnarajatajñānam ;",
    "GSP33vacbhamu:459": " tathā cedam ;",
    "GSP33vacbhamu:460": " tasmāttathā- iti /",
    "GSP33vacbhamu:461": " yaccoktam anavabhāsamānatayā na śuktirālambanamiti,",
    "GSP33vacbhamu:462": " tatra bhavān pṛṣṭo vyācaṣṭām- kiṃ śuktikātvasya 'idaṃ rajatam' iti jñānaṃ pratyanālambanatvam āhosvit dravyamātrasya puraḥsthitasya sitabhāsvarasya",
    "GSP33vacbhamu:463": " yadi śuktikātvasya anālambanatvam, addhā /",
    "GSP33vacbhamu:464": " uttarasyānālambanatvaṃ bruvāṇasya tavaivānubhavavirodhaḥ /",
    "GSP33vacbhamu:465": " tathā hi-'rajatamidam' ityanubhavannanubhavitā purovarti vastu aṅgulyādinā nirdiśati /",
    "GSP33vacbhamu:466": " dṛṣṭaṃ ca duṣṭānāṃ kāraṇānāmautsargikakāryapratibandhena kāryāntaropajananasāmarthyam,",
    "GSP33vacbhamu:467": " yathā dāvāgnidagdhānāṃ vetrabījānāṃ kadalīkāṇḍajanakatvam,",
    "GSP33vacbhamu:468": " bhasmakaduṣṭasya caudaryasya tejaso bahvannapacanamiti /",
    "GSP33vacbhamu:469": " pratyakṣabādhāpahṛtaviṣayaṃ ca vibhramāṇāṃ yathārthatvānumānamābhāsaḥ,",
    "GSP33vacbhamu:470": " hutavahānuṣṇatvānumānavat /",
    "GSP33vacbhamu:471": " yaccoktaṃ mithyāpratyayasya vyabhicāre sarvapramāṇeṣvanāśvāsa iti,",
    "GSP33vacbhamu:472": " tat bodhakatvena svataḥprāmāṇyaṃ nāvyabhicāreṇeti vyutpādayadbhirasmābhiḥ parihṛtaṃ nyāyakaṇikāyāmiti neha pratanyate /",
    "GSP33vacbhamu:473": " diṅmātraṃ cāsya smṛtipramoṣabhaṅgasyoktam ;",
    "GSP33vacbhamu:474": " vistarastu brahmatattvasamīkṣāyāmavagantavya iti /",
    "GSP33vacbhamu:475": " tadidamuktam- anye tu yatra yadadhyāsastasyaiva viparītadharmakalpanāmācakṣate iti /",
    "GSP33vacbhamu:476": " yatra śuktikādau yasya rajatāderadhyāsastasyaiva śuktikāderviparītadharmakalpanāṃ rajatatvadharmakalpanāmiti yojanā /",
    "GSP33vacbhamu:477": " nanu santu nāma parīkṣakāṇāṃ vipratipattayaḥ,",
    "GSP33vacbhamu:478": " prakṛte tu kimāyātamityata āha- sarvathāpi iti /",
    "GSP33vacbhamu:479": " anyasyānyadharmakalpanā anṛtatā,",
    "GSP33vacbhamu:480": " sā ca anirvacanīyatetyadhastādupapādayitum /",
    "GSP33vacbhamu:481": " tena sarveṣāmeva parīkṣakāṇāṃ mate anyasyānyadharmakalpanānirvacanīyāvaśyaṃbhāvinītyanirvacanīyatā sarvatantrasiddhānta ityarthaḥ /",
    "GSP33vacbhamu:482": " akhyātivādibhirakāmairapi sāmānādhikaraṇyavyapadeśapravṛttiniyamasnehādidamabhyupeyamiti bhāvaḥ /",
    "GSP33vacbhamu:483": " na kevalamiyamanṛtatā parīkṣakāṇāṃ siddhā,",
    "GSP33vacbhamu:484": " api tu laukikānāmapītyāha- tathā ca loke anubavaḥ śuktikā hi rajatavadavabhāsata iti /",
    "GSP33vacbhamu:485": " na punā rajatamidamiti śeṣaḥ /",
    "GSP33vacbhamu:486": " syādetat /",
    "GSP33vacbhamu:487": " anyasyānyātmatāvibhramo lokasiddhaḥ,",
    "GSP33vacbhamu:488": " ekasya tvabhinnasya bhedabhramo na dṛṣṭa iti kutaḥ cidātmano 'bhinnānāṃ jīvānāṃ bhedavibhrama ityata āha- ekaścandraḥ sadvitīyavat iti /",
    "GSP33vacbhamu:489": " punarapi cidātmanyadhyāsamākṣipati- kathaṃ punaḥ iti /",
    "GSP33vacbhamu:490": " ayamarthaḥ- cidātmā prakāśate na vā ?",
    "GSP33vacbhamu:491": " na cet prakāśate,",
    "GSP33vacbhamu:492": " kathamasminnadhyāso viṣayataddharmāṇām ?",
    "GSP33vacbhamu:493": " na khalvapratibhāsamāne purovartini dravye rajatasya vā taddharmāṇāṃ vā samāropaḥ saṃbhavati /",
    "GSP33vacbhamu:494": " pratibhāsamāne vā na tāvadayamātmā jaḍo ghaṭādivatparādhīnaprakāśa iti yuktam /",
    "GSP33vacbhamu:495": " na khalu sa eva kartā ca karma ca bhavati, virodhāt /",
    "GSP33vacbhamu:496": " parasamavetakriyāphalaśāli hi karma,",
    "GSP33vacbhamu:497": " na ca jñānakriyā parasamavāyinīti kathamasyāḥ karma ?",
    "GSP33vacbhamu:498": " na ca tadeva svaṃ ca paraṃ ca, virodhāt /",
    "GSP33vacbhamu:499": " ātmāntarasamavāyābhyupagame tu jñeyasyātmanaḥ anātmatvaprasaṅgaḥ /",
    "GSP33vacbhamu:500": " evaṃ tasya tasyetyanavasthāprasaṅgaḥ /",
    "GSP33vacbhamu:501": " syādetat /",
    "GSP33vacbhamu:502": " ātmā jaḍo 'pi sarvārthajñāneṣu bhāsamāno 'pi kartaiva na karma,",
    "GSP33vacbhamu:503": " parasamavetakriyāphalaśālitvābhāvāt, caitravat /",
    "GSP33vacbhamu:504": " yathā hi caitrasamavetakriyayā caitranagaraprāptāvubayasamavetāyāmapi kriyamāṇāyāṃ nagarasyaiva karmatā,",
    "GSP33vacbhamu:505": " parasamavetakriyāphalaśālitvāt,",
    "GSP33vacbhamu:506": " na tu caitrasya kriyāphalaśālino 'pi,",
    "GSP33vacbhamu:507": " caitrasamavāyādgamanakrīyāyā iti /",
    "GSP33vacbhamu:508": " tanna, śrutivirodhāt /",
    "GSP33vacbhamu:509": " śrūyate hi 'satyaṃ jñānamanantaṃ brahma' iti /",
    "GSP33vacbhamu:510": " upapadyate ca /",
    "GSP33vacbhamu:511": " tathā hi- yo 'yamarthaprakāśaḥ phalaṃ yasminnarthaśca ātmā ca prathete sa kiṃ jaḍaḥ svayaṃprakāśo vā ?",
    "GSP33vacbhamu:512": " jaḍaścet viṣayātmāvapi jaḍāviti kasmin kiṃ prakāśeta aviśeṣāt,",
    "GSP33vacbhamu:513": " iti prāptamāndhyamaśeṣasya jagataḥ /",
    "GSP33vacbhamu:514": " tathā cābhāṇakaḥ -",
    "GSP33vacbhamu:515": " 'andhasyevāndhalagnasya vinipātaḥ pade pade'",
    "GSP33vacbhamu:516": " iti /",
    "GSP33vacbhamu:517": " na ca nilīnameva vijñānamarthātmānau jñāpayati cakṣurādivaditi vācyam /",
    "GSP33vacbhamu:518": " jñāpanaṃ hi jñānajananam,",
    "GSP33vacbhamu:519": " janitaṃ ca jñānaṃ jaḍaṃ sannoktadūṣaṇamativarteteti /",
    "GSP33vacbhamu:520": " evamuttarottarāṇyapi jñānāni jaḍānītyanavasthā /",
    "GSP33vacbhamu:521": " tasmādaparādhīnaprakāśā saṃvidupetavyā /",
    "GSP33vacbhamu:522": " tathāpi kimāyātaṃ viṣayātmanoḥ svabhāvajaḍayoḥ ?",
    "GSP33vacbhamu:523": " etadāyātaṃ yattayoḥ saṃvidajaḍeti /",
    "GSP33vacbhamu:524": " tatkiṃ putraḥ paṇḍita iti pitāpi paṇḍito 'stu ?",
    "GSP33vacbhamu:525": " svabhāva eṣa saṃvidaḥ svayaṃprakāśāyā yadarthātmasaṃbandhiteti cet,",
    "GSP33vacbhamu:526": " hanta putrasyāpi paṇḍitasya svabhāva eṣa yatpitṛsaṃbandhiteti samānam /",
    "GSP33vacbhamu:527": " sahārthātmaprakāśena saṃvitprakāśo na tvarthātmaprakāśaṃ vineti tasyāḥ svabhāva iti cet,",
    "GSP33vacbhamu:528": " tatkiṃ saṃvido bhinnau saṃvidarthātmaprakāśau /",
    "GSP33vacbhamu:529": " tathā ca na svayaṃprakāśā saṃvit,",
    "GSP33vacbhamu:530": " na ca saṃvit arthātmaprakāśa iti /",
    "GSP33vacbhamu:531": " atha saṃvidarthātmaprakāśo na saṃvido bhidyete,",
    "GSP33vacbhamu:532": " saṃvideva tau /",
    "GSP33vacbhamu:533": " evaṃ cet yāvaduktaṃ bhavati saṃvit",
    "GSP33vacbhamu:534": " ātmārthau saheti tāvaduktaṃ bhavati saṃvidarthātmaprakāśau saheti /",
    "GSP33vacbhamu:535": " tathā ca na vivakṣitārthasiddhiḥ /",
    "GSP33vacbhamu:536": " na cātītānāgatārthagocarāyāḥ saṃvidor'thasahabhāvo 'pi /",
    "GSP33vacbhamu:537": " tadviṣayahānopādānopekṣābuddhijananādarthasahabhāva iti cet, na,",
    "GSP33vacbhamu:538": " arthasaṃvida iva hānādibuddhīnāmapi tadviṣayatvānupapatteḥ /",
    "GSP33vacbhamu:539": " hānādijananāddhānādibuddhīnāmarthaviṣayatvam,",
    "GSP33vacbhamu:540": " arthaviṣayahānādibuddhijananācca arthasaṃvidastadviṣayatvamiti cet,",
    "GSP33vacbhamu:541": " tatkiṃ dehasya prayatnavadātmasaṃyogo dehapravṛttinivṛttiheturartha ityarthaprakāśo 'stu ?",
    "GSP33vacbhamu:542": " jāḍyāddehātmasaṃyogo nārthaprakāśa iti cet,",
    "GSP33vacbhamu:543": " nanvayaṃ svayaṃprakāśo 'pi svātmanyeva khadyotavatprakāśaḥ,",
    "GSP33vacbhamu:544": " arthe tu jaḍa ityupapāditam /",
    "GSP33vacbhamu:545": " na ca prakāśasyātmāno viṣayāḥ ;",
    "GSP33vacbhamu:546": " te hi vicchinnadīrghasthūlatayānubhūyante ;",
    "GSP33vacbhamu:547": " prakāśaścāyaṃ antaro 'sthūlo 'naṇurahrasvo 'dīrdhaśceti prakāśate ;",
    "GSP33vacbhamu:548": " tasmāccandre 'nubhūyamāne iva dvitīyaścandramāḥ svaprakāśādanyor'thaḥ anirvacanīya eveti yuktamutpaśyāmaḥ /",
    "GSP33vacbhamu:549": " na ca asya prakāśasyājānataḥ svalakṣaṇabhedo 'nubhūyate /",
    "GSP33vacbhamu:550": " na ca anirvācyārthabhedaḥ prakāśaṃ nirvācyaṃ bhettumarhati,",
    "GSP33vacbhamu:551": " atiprasaṅgāt /",
    "GSP33vacbhamu:552": " na ca arthānāmapi parasparaṃ bhedaḥ samīcīnajñānapaddhatimadhyāste ityupariṣṭādupapādayiṣyate /",
    "GSP33vacbhamu:553": " tadayaṃ prakāśa eva svayaṃprakāśa ekaḥ kūṭastho nityo niraṃśaḥ pratyagātmā aśakyanirvacanīyebhyo dehendriyādibhya ātmānaṃ pratīpaṃ nirvacanīyamañcati jānātīti pratyaṅ,",
    "GSP33vacbhamu:554": " sa cātmeti pratyagātmā /",
    "GSP33vacbhamu:555": " sa cāparādhīnaprakāśāt anaṃśatvācca aviṣayaḥ,",
    "GSP33vacbhamu:556": " tasminnadhyāso viṣayadharmāṇām,",
    "GSP33vacbhamu:557": " dehendriyādidharmāṇām,",
    "GSP33vacbhamu:558": " katham ? kimākṣepe /",
    "GSP33vacbhamu:559": " ayukto 'yamadhyāsa ityākṣepaḥ /",
    "GSP33vacbhamu:560": " kasmādayamayukta ityata āha - sarvo hi puro 'vasthite viṣaye viṣayāntaramadhyasyati /",
    "GSP33vacbhamu:561": " etaduktaṃ bhavati- yatparādhīnaprakāśamaṃśavacca tatsāmānyāṃśagrahe karaṇadoṣavaśācca viśeṣāgrahe anyathā prakāśate /",
    "GSP33vacbhamu:562": " pratyagātmā tu aparādhīnaprakāśatayā na svajñāne kāraṇānyapekṣate,",
    "GSP33vacbhamu:563": " yena tadāśrayairdeṣairduṣyet /",
    "GSP33vacbhamu:564": " na cāṃśavān,",
    "GSP33vacbhamu:565": " yena kaścidasyāṃśo gṛhyeta,",
    "GSP33vacbhamu:566": " kaścinna gṛhyeta /",
    "GSP33vacbhamu:567": " na hi tadeva tadānīmeva tenaiva gṛhītamagṛhītaṃ ca saṃbhavatīti na svayaṃprakāśatāpakṣe adhyāsaḥ /",
    "GSP33vacbhamu:568": " sadātane 'pyaprakāśe puro 'vasthitatvasya aparokṣatvasyābhāvānnādhyāsaḥ /",
    "GSP33vacbhamu:569": " na hi śuktau apuraḥsthitāyāṃ rajatamadhyasyati 'idaṃ rajatam' iti /",
    "GSP33vacbhamu:570": " tasmādatyantagrahe atyantāgrahe ca nādhyāsa iti siddham /",
    "GSP33vacbhamu:571": " syādetat /",
    "GSP33vacbhamu:572": " aviṣayatve hi cidātmano nādhyāsaḥ,",
    "GSP33vacbhamu:573": " viṣaya eva tu cidātmā asmatpratyayasya,",
    "GSP33vacbhamu:574": " tatkathaṃ nādhyāsa ityata āha- yuṣmatpratyayāpetasya iti /",
    "GSP33vacbhamu:575": " viṣayatve hi cidātmano 'nyo viṣayī bhavet /",
    "GSP33vacbhamu:576": " tathā ca yo viṣayī sa eva cidātmā /",
    "GSP33vacbhamu:577": " viṣayastu tato 'nyo yuṣmatpratyayagocaro 'bhyupeyaḥ /",
    "GSP33vacbhamu:578": " tasmādanātmatvaprasaṅgādanavasthāparihārāya yuṣmatpratyayāpetatvam ;",
    "GSP33vacbhamu:579": " ata eva aviṣayatvamātmano vaktavyam ;",
    "GSP33vacbhamu:580": " tathā ca nādhyāsa ityarthaḥ /",
    "GSP33vacbhamu:581": " pariharati- ucyate- na tāvadayamekāntenāviṣayaḥ /",
    "GSP33vacbhamu:582": " kutaḥ ? asmatpratyayaviṣayatvāt /",
    "GSP33vacbhamu:583": " ayamarthaḥ- satye pratyagātmā svayaṃprakāśatvādaviṣayo 'naṃśaśca ;",
    "GSP33vacbhamu:584": " tathāpi anirvacanīyānādyavidyāparikalpitabuddhimanaḥ sūkṣmasthūlaśarīrendriyāvacchedakabhedena",
    "GSP33vacbhamu:585": " anavacchinno 'pi vastuto 'vacchinna iva abhinno 'pi bhinna iva akartāpi karteva abhoktāpi",
    "GSP33vacbhamu:586": " bhokteva aviṣayo 'pyasmatpratyayaviṣaya iva jīvabhāvamāpannaḥ avabhāsate,",
    "GSP33vacbhamu:587": " nabha iva ghaṭamaṇikamallikādyupādhyavacchedabhedena bhinnamivānekavidhadharmakamiveti /",
    "GSP33vacbhamu:588": " na hi cidekarasasyātmanaḥ cidāṃśe gṛhīte agṛhītaṃ kiñcidasti /",
    "GSP33vacbhamu:589": " na khalu ānandanityatvavibhutvādayaḥ asya cidrūpādvastuto bhidyante,",
    "GSP33vacbhamu:590": " yena tadgrahe na gṛhyeran /",
    "GSP33vacbhamu:591": " gṛhītā eva tu kalpitena bhedena na vivecitā ityagṛhītā ivābhānti /",
    "GSP33vacbhamu:592": " na ca ātmano buddhyādibhyo bhedastāttvikaḥ yena cidātmani gṛhyamāṇe so 'pi gṛhīta eva bhavet,",
    "GSP33vacbhamu:593": " buddhyādīnāmanirvācyatvena tadbhedasyāpyanirvacanīyatvāt /",
    "GSP33vacbhamu:594": " tasmāccidātmanaḥ svayaṃprakāśasyaiva anavacchinnasya avacchinnebhyo buddhyādibhyo bhedāgrahāt tadadhyāsena jīvabhāva iti /",
    "GSP33vacbhamu:595": " tasya ca anidamidamātmanaḥ asmatpratyayaviṣayatvamupapadyate /",
    "GSP33vacbhamu:596": " tathā hi- kartā bhoktā cidātmā ahaṃpratyaye pratyavabhāsate /",
    "GSP33vacbhamu:597": " na ca udāsīnasya tasya kriyāśaktirbhogaśaktirvā saṃbhavati /",
    "GSP33vacbhamu:598": " yasya ca buddhyādeḥ kāryakaraṇasaṃghātasya kriyābhogaśaktī na tasya caitanyam /",
    "GSP33vacbhamu:599": " tasmāccidātmaiva kāryakaraṇasaṃghātena grathito labdhakriyābhogaśaktiḥ svayaṃprakāśo",
    "GSP33vacbhamu:600": " 'pi buddhyādiviṣayavicchuraṇāt kathañcidasmatpratyayaviṣayaḥ ahaṅkārāspadaṃ jīva",
    "GSP33vacbhamu:601": " iti ca janturiti ca kṣetrajña iti ca ākhyāyate /",
    "GSP33vacbhamu:602": " na khalu jīvaścidātmano bhidyate /",
    "GSP33vacbhamu:603": " tathā hi śrutiḥ- 'anena jīvenātmanā' iti /",
    "GSP33vacbhamu:604": " tasmāccidātmano 'vyatirekāt jīvaḥ svayaṃprakāśo 'pi ahaṃpratyayena kartṛbhoktṛtayā vyavahārayogyaḥ kriyata ityahaṃpratyayālambanamucyate /",
    "GSP33vacbhamu:605": " na ca adhyāse sati viṣayatvaṃ viṣayatve ca adhyāsaḥ ityanyonyāśrayatvamiti sāṃpratam,",
    "GSP33vacbhamu:606": " bījāṅkuravadanāditvāt,",
    "GSP33vacbhamu:607": " pūrvapūrvādhyāsatadvāsanāviṣayīkṛtasya uttarottarādhyāsaviṣayatvāvirodhādityuktam-“naisargiko 'yaṃ lokavyavahāraḥ“iti bhāṣyagranthena /",
    "GSP33vacbhamu:608": " tasmāt suṣṭhūktam- na tāvadayamekāntenāviṣaya iti /",
    "GSP33vacbhamu:609": " jīvo hi cidātmatayā svayaṃprakāśatayā aviṣayo 'pi aupādhikena rūpeṇa viṣaya iti bhāvaḥ /",
    "GSP33vacbhamu:610": " syādetat /",
    "GSP33vacbhamu:611": " na vayamaparādhīnaprakāśatayā aviṣayatvenādhyāsamapākurmaḥ,",
    "GSP33vacbhamu:612": " kiṃ tu pratyagātmā na svato nāpi",
    "GSP33vacbhamu:613": " parataḥ prathata ityaviṣaya iti brūmaḥ /",
    "GSP33vacbhamu:614": " tathā ca sarvathāprathamāne pratyagātmani kuto 'dhyāsa ityata āha- aparokṣatvācca pratyagātmaprasiddheḥ iti /",
    "GSP33vacbhamu:615": " pratīca ātmanaḥ prasiddhiḥ prathā,",
    "GSP33vacbhamu:616": " tasyā aparokṣatvāt /",
    "GSP33vacbhamu:617": " yadyapi pratyagātmani nānyā prathāsti tathāpi bhedopacāraḥ,",
    "GSP33vacbhamu:618": " yathā 'puruṣasya caitanyam' iti /",
    "GSP33vacbhamu:619": " etaduktaṃ bhavati- avaśyaṃ cidātmā aparokṣo 'bhyupetavyaḥ tadaprathāyāṃ sarvasyāprathanena jagadāndhyaprasaṅgādityuktam /",
    "GSP33vacbhamu:620": " śrutiścātra bhavati- 'tameva bhāntamanu bhāti sarvaṃ tasya bhāsā sarvamidaṃ vibhāti' iti /",
    "GSP33vacbhamu:621": " tadevaṃ paramārthaparihāramuktvā abhyupetyāpi cidātmanaḥ parokṣatāṃ prauḍhavāditayā parihārāntaramāha- na cāyamasti iti /",
    "GSP33vacbhamu:622": " puro 'vasthita eva,",
    "GSP33vacbhamu:623": " aparokṣa eva /",
    "GSP33vacbhamu:624": " kasmādayaṃ na niyama ityata āha- apratyakṣe 'pi iti /",
    "GSP33vacbhamu:625": " hiryasmādarthe /",
    "GSP33vacbhamu:626": " nabho hi dravyaṃ sat rūpasparśavirahānna bāhyendriyapratyakṣam /",
    "GSP33vacbhamu:627": " nāpi mānasam,",
    "GSP33vacbhamu:628": " manaso 'sahāyasya bāhye apravṛtteḥ ;",
    "GSP33vacbhamu:629": " tasmādapratyakṣam /",
    "GSP33vacbhamu:630": " atha ca tatra bālā avivekinaḥ paradarśitadarśinaḥ kadācitpārthivacchāyāṃ śyāmatāmāropya,",
    "GSP33vacbhamu:631": " kadācittaijasaṃ śuklatvamāropya,",
    "GSP33vacbhamu:632": " nīlotpalapalāśaśyāmamiti vā rājahaṃsamālādhavalamiti vā nirvarṇayanti /",
    "GSP33vacbhamu:633": " tatrāpi pūrvadṛṣṭasya taijasasya vā tāmasasya vā rūpasya paratra nabhasi smṛtirūpo 'vabhāsa iti /",
    "GSP33vacbhamu:634": " evaṃ tadeva talamadhyasyanti avāṅmukhībhūtamahendranīlamaṇimayamahākaṭāhakalpamityarthaḥ /",
    "GSP33vacbhamu:635": " upasaṃharati- evam uktena prakāreṇa sarvākṣepaparihārāt,",
    "GSP33vacbhamu:636": " aviruddhaḥ pratyagātmanyapyanātmanām- buddhyādīnām- adhyāsaḥ /",
    "GSP33vacbhamu:637": " nanu santi ca sahasramadhyāsāḥ,",
    "GSP33vacbhamu:638": " tatkimarthamayamevādhyāsa ākṣepasamādhānābhyāṃ vyutpāditaḥ nādhyāsamātramityata āha- tametamevaṃlakṣaṇamadhyāsaṃ paṇḍitā avidyeti manyante /",
    "GSP33vacbhamu:639": " avidyā hi sarvānarthabījamiti śrutismṛtītihāsapurāṇādiṣu suprasiddham,",
    "GSP33vacbhamu:640": " taducchedāya ca vedāntāḥ pravṛttā iti vakṣyati /",
    "GSP33vacbhamu:641": " pratyagātmanyanātmādhyāsa eva sarvānarthahetuḥ na punā rajatādivibhramā iti sa evāvidyā,",
    "GSP33vacbhamu:642": " tatsvarūpaṃ cāvijñātaṃ na śakyamucchettumiti tadeva vyutpādyaṃ nādhyāsamātram /",
    "GSP33vacbhamu:643": " atra ca“evaṃlakṣaṇam“iti evaṃrūpatayā anarthahetutoktā /",
    "GSP33vacbhamu:644": " yasmātpratyagātmanyaśanāyādirahite aśanāyādyupetāntaḥkaraṇādyahitāropeṇa pratyagātmānamaduḥkhaṃ duḥkhākaroti,",
    "GSP33vacbhamu:645": " tasmādanarthahetuḥ /",
    "GSP33vacbhamu:646": " na caivaṃ pṛthagjanā api manyante adhyāsam,",
    "GSP33vacbhamu:647": " yena na vyutpādyetetyata uktam-“paṇḍitā manyante“iti /",
    "GSP33vacbhamu:648": " nanu iyamanādiratinirūḍhanibiḍavāsanānubaddhā avidyā na śakyā niroddhum,",
    "GSP33vacbhamu:649": " upāyābhāvāt,",
    "GSP33vacbhamu:650": " iti yo manyante taṃ prati tannirodhopāyamāha - tadvivekena ca vastusvarūpāvadhāraṇam,",
    "GSP33vacbhamu:651": " nirvicikitsaṃ jñānam,",
    "GSP33vacbhamu:652": " vidyāmāhuḥ paṇḍitāḥ /",
    "GSP33vacbhamu:653": " pratyagātmani khalu atyantavivikte buddhyādibhyaḥ buddhyādibhedāgrahanimitto buddhyādyātmatvataddharmādhyāsaḥ /",
    "GSP33vacbhamu:654": " tatra śravaṇamananādibhiryadvivekavijñānaṃ tena vivekāgrahe nivartite,",
    "GSP33vacbhamu:655": " adhyāsāpabādhātmakaṃ vastusvarūpāvadhāraṇaṃ vidyā cidātmarūpaṃ svarūpe vyavatiṣṭhata ityarthaḥ /",
    "GSP33vacbhamu:656": " syādetat /",
    "GSP33vacbhamu:657": " atinirūḍhanibiḍhavāsanānuvidvā avidyā vidyayā apabādhitāpi svavāsanāvaśātpunarudbhaviṣyati pravartayiṣyati ca vāsanādikāryaṃ svocitamityaya āha - tatraivaṃ sati,",
    "GSP33vacbhamu:658": " evaṃbhūtavastutattvāvadhāraṇe sati,",
    "GSP33vacbhamu:659": " yatra yadadhyāsaḥ",
    "GSP33vacbhamu:660": " tatkṛtena doṣeṇa guṇena vā aṇumātreṇāpi sa na saṃbadhyate,",
    "GSP33vacbhamu:661": " antaḥkaraṇādidoṣeṇāśanāyādinā cidātmā,",
    "GSP33vacbhamu:662": " cidātmano guṇena caitanyānandādinā antaḥkaraṇādi na saṃbadhyate /",
    "GSP33vacbhamu:663": " etaduktaṃ bhavati - tattvāvadhāraṇābhyāsasya hi svabhāva eva sa tādṛśaḥ,",
    "GSP33vacbhamu:664": " yadanādimapi nirūḍhanibiḍavāsanamapi mithyāpratyayamapanayati /",
    "GSP33vacbhamu:665": " tattvapakṣapāto hi svabhāvo dhiyām,",
    "GSP33vacbhamu:666": " yathāhurbāhyā api--",
    "GSP33vacbhamu:667": " nirupadravabhūtārthasvabhāvasya viparyayaiḥ /",
    "GSP33vacbhamu:668": " na bādho 'yatnavattve 'pi buddhestatpakṣapātataḥ //",
    "GSP33vacbhamu:669": " iti /",
    "GSP33vacbhamu:670": " viśeṣatastu cidātmasvabhāvasya tattvajñānasya atyantāntaraṅgasya kuto 'nirvācyayā avidyayā bādha iti /",
    "GSP33vacbhamu:671": " yaduktam“satyānṛte mithunākṛtya,",
    "GSP33vacbhamu:672": " vivekāgrahādadhyasya,",
    "GSP33vacbhamu:673": " 'ahamidam' 'mamedam' iti lokavyavahāraḥ“iti tatra vyapadeśalakṣaṇo vyavahāraḥ kaṇṭhoktaḥ /",
    "GSP33vacbhamu:674": " itiśabdasūcitaṃ lokavyavahāramādarśayati- tametamavidyākhyam iti /",
    "GSP33vacbhamu:675": " nigadavyākhyātam /",
    "GSP33vacbhamu:676": " ākṣipati- kathaṃ punaravidyāvadviṣayīṇi pratyakṣādīni pramāṇāni /",
    "GSP33vacbhamu:677": " tattvaparicchedo hi pramā vidyā ;",
    "GSP33vacbhamu:678": " tatsādhanāni pramāṇāni kathamavidyāvadviṣayāṇi ?",
    "GSP33vacbhamu:679": " nāvidyāvantaṃ pramāṇānyāśrayanti,",
    "GSP33vacbhamu:680": " tatkāryasya vidyāyā avidyāvirodhitvāt iti bhāvaḥ /",
    "GSP33vacbhamu:681": " santu vā pratyakṣādīni saṃvṛtyāpi yathā tathā ;",
    "GSP33vacbhamu:682": " śāstrāṇi tu puruṣahitānuśāsanaparāṇi avidyāpratipakṣatayā nāvidyāvadviṣayāṇi bhavitumarhantītyāha - śāstrāṇi ca iti /",
    "GSP33vacbhamu:683": " samādhatte- ucyate iti /",
    "GSP33vacbhamu:684": " dehendriyādiṣu ahaṃmamābhimānahīnasya,",
    "GSP33vacbhamu:685": " tādātmyataddharmādhyāsahīnasya,",
    "GSP33vacbhamu:686": " pramātṛtvānupapattau satyāṃ pramāṇapravṛttyanupapatteḥ /",
    "GSP33vacbhamu:687": " ayamarthaḥ- pramātṛtvaṃ hi pramāṃ prati kartṛtvam /",
    "GSP33vacbhamu:688": " tacca svātantryam /",
    "GSP33vacbhamu:689": " svātantryaṃ ca pramāturitarakārakāprayojyasya samastakārakaprayoktṛtvam /",
    "GSP33vacbhamu:690": " tadanena pramākaraṇaṃ pramāṇaṃ prayojanīyam /",
    "GSP33vacbhamu:691": " na ca svavyāpāramantareṇa karaṇaṃ prayoktumarhati /",
    "GSP33vacbhamu:692": " na ca kūṭasthanityaścidātmā apariṇāmī svato vyāpāravān /",
    "GSP33vacbhamu:693": " tasmāt vyāpāravadbuddhyāditādātmyādhyāsāt vyāpāravattayā pramāṇamadhiṣṭhātumarhatīti bhavatyavidyāvatpuruṣaviṣayatvamavidyāvatpuruṣāśrayatvaṃ pramāṇānāmiti /",
    "GSP33vacbhamu:694": " atha mā pravartiṣata pramāṇāni,",
    "GSP33vacbhamu:695": " kiṃ naśchinnamityata āha- na hīndriyāṇyanupādāya pratyakṣādivyavahāraḥ saṃbhavati /",
    "GSP33vacbhamu:696": " vyavahriyate aneneti vyavahāraḥ phalam,",
    "GSP33vacbhamu:697": " pratyakṣādīnāṃ pramāṇānāṃ phalamityarthaḥ /",
    "GSP33vacbhamu:698": " indriyāṇi iti indriyaliṅgādīnīti draṣṭavyam,",
    "GSP33vacbhamu:699": " 'daṇḍino gacchanti' itivat /",
    "GSP33vacbhamu:700": " evaṃ hi pratyakṣādi ityupapadyate /",
    "GSP33vacbhamu:701": " vyavahārakriyayā ca vyavahāryākṣepātsamānakartṛkatā /",
    "GSP33vacbhamu:702": " anupādāya yo vyavahāra iti yojanā /",
    "GSP33vacbhamu:703": " kimiti punaḥ pramātā upādatte pramāṇāni ?",
    "GSP33vacbhamu:704": " atha svayameva kasmānna pravartante ityata āha- na cādhiṣṭhānamantareṇendriyāṇāṃ vyāpāraḥ,",
    "GSP33vacbhamu:705": " pramāṇānāṃ vyāpāraḥ,",
    "GSP33vacbhamu:706": " saṃbhavati /",
    "GSP33vacbhamu:707": " na jātu karaṇānyanadhiṣṭhitāni kartrā svakārye vyāpriyante,",
    "GSP33vacbhamu:708": " mā bhūtkuvindarahitebhyo vemādibhyaḥ paṭotpattiriti /",
    "GSP33vacbhamu:709": " atha deha evādhiṣṭhātā kasmānna bhavati ?",
    "GSP33vacbhamu:710": " kṛtamatrātmādhyāsenetyata āha- na cānadhyastātmabhāvena dehena kaścidvyāpriyate ;",
    "GSP33vacbhamu:711": " suṣupte 'pi vyāpāraprasaṅgāditi bhāvaḥ /",
    "GSP33vacbhamu:712": " syādetat /",
    "GSP33vacbhamu:713": " yathānadhyastātmabhāvaṃ vemādikaṃ kuvindo vyāpārayanpaṭasya kartā,",
    "GSP33vacbhamu:714": " evamanadhyastātmabhāvaṃ dehendriyādi vyāpārayan bhaviṣyati tadabhijñaḥ pramātā ityata āha- na caitasminsarvasmin,",
    "GSP33vacbhamu:715": " itaretarātmādhyāse itaretarātmādhyāse itaretaradharmādhyāse ca,",
    "GSP33vacbhamu:716": " asati,",
    "GSP33vacbhamu:717": " ātmano 'saṅgasya,",
    "GSP33vacbhamu:718": " sarvathā sarvadā sarvadharmadharmiviyuktasya,",
    "GSP33vacbhamu:719": " pramātṛtvamupapadyate /",
    "GSP33vacbhamu:720": " vyāpāravanto hi kuvindādayo vemādīnadhiṣṭhāya vyāpārayanti,",
    "GSP33vacbhamu:721": " anadhyastātmabhāvasya tu dehādiṣvātmano na vyāpārayogo 'saṅgatvādityarthaḥ /",
    "GSP33vacbhamu:722": " ātaścādhyāsāśrayāṇi pramāṇānītyāha- na ca pramātṛtvamantareṇa pramāṇapravṛttirasti /",
    "GSP33vacbhamu:723": " pramāyāṃ khalu phale svatantraḥ pramātā bhavati /",
    "GSP33vacbhamu:724": " antaḥkaraṇapariṇāmabhedaśca prameyapravaṇaḥ kartṛsthaścitsvabhāvaḥ pramā /",
    "GSP33vacbhamu:725": " kathaṃ ca jaḍasyāntaḥkaraṇasya pariṇāmaścidrūpo bhavet,",
    "GSP33vacbhamu:726": " yadi cidātmā tatra nādhyasyeta ?",
    "GSP33vacbhamu:727": " kathaṃ caiṣa cidātmakartṛko bhavet,",
    "GSP33vacbhamu:728": " yadyantaḥkaraṇaṃ vyāpāravat cidātmani nādhyasyet ?",
    "GSP33vacbhamu:729": " tasmāditaretarādhyāsāccidātmakartṛsthaṃ pramāphalaṃ sidhyati,",
    "GSP33vacbhamu:730": " tatsiddhau ca pramātṛtvam /",
    "GSP33vacbhamu:731": " tāmeva ca pramāmurarīkṛtya pramāṇasya pravṛttiḥ /",
    "GSP33vacbhamu:732": " pramātṛtvena ca pramā upalakṣyate /",
    "GSP33vacbhamu:733": " pramāyāḥ phalasyābhāve pramāṇaṃ na pravarteta /",
    "GSP33vacbhamu:734": " tathā ca pramāṇamapramāṇaṃ syādityarthaḥ /",
    "GSP33vacbhamu:735": " upasaṃharati- tasmādavidyāvadviṣayāṇyeva pratyakṣādīni pramāṇāni /",
    "GSP33vacbhamu:736": " syādetat /",
    "GSP33vacbhamu:737": " bhavatu pṛthagjanānāmevam ;",
    "GSP33vacbhamu:738": " āgamopapattipratipannapratyagātmatattvānāṃ vyutpannānāmapi puṃsāṃ pramāṇaprameyavyavahārā dṛśyanta iti kathamavidyāvadviṣayāṇyeva pramāṇānītyata āha- paśvādibhiścāviśeṣāt iti /",
    "GSP33vacbhamu:739": " vidantu nāma āgamopapattibhyāṃ dehendriyādibhyo bhinnaṃ pratyagātmānam ;",
    "GSP33vacbhamu:740": " pramāṇaprameyavyavahāre tu prāṇabhṛnmātradharmatvaṃ nātivartante /",
    "GSP33vacbhamu:741": " yādṛśo hi paśuśakuntādīnāmavipratipannamugdhabhāvānāṃ vyavahārastādṛśo vyutpannānāmapi puṃsāṃ dṛśyate /",
    "GSP33vacbhamu:742": " tena tatsāmānyātteṣāmapi vyavahārasamaye avidyāvattvamanumeyam /",
    "GSP33vacbhamu:743": " caśabdaḥ samuccaye /",
    "GSP33vacbhamu:744": " uktaśaṅkānivartanasahitā pūrvoktopapattiḥ avidyāvatpuruṣaviṣayatvaṃ pramāṇānāṃ sādhayatītyarthaḥ /",
    "GSP33vacbhamu:745": " etadeva vibhajate- yathā hi paśvādaya iti /",
    "GSP33vacbhamu:746": " atra ca śabdādibhiḥ śrotrādīnāṃ saṃbandhe sati iti pratyakṣaṃ pramāṇaṃ darśitam /",
    "GSP33vacbhamu:747": " śabdādivijñāne iti tatphalamuktam /",
    "GSP33vacbhamu:748": " pratikūle iti ca anumānaphalam /",
    "GSP33vacbhamu:749": " tathā hi- śabdādisvarūpamupalabhya tajjātīyasya pratikūlatāmanusmṛtya tajjātīyatayopalabhyamānasya pratikūlatāmanumimata iti /",
    "GSP33vacbhamu:750": " udāharati- yathā daṇḍa iti /",
    "GSP33vacbhamu:751": " śeṣamatirohitārtham /",
    "GSP33vacbhamu:752": " syādetat /",
    "GSP33vacbhamu:753": " bhavantu pratyakṣādīnyavidyāvadviṣayāṇi /",
    "GSP33vacbhamu:754": " śāstraṃ tu 'jyotiṣṭomena svargakāmo yajeta' ityādi na dehātmādhyāsena pravartitumarhati /",
    "GSP33vacbhamu:755": " atra hi āmuṣmikaphalopabhogayogyaḥ adhikārī pratīyate /",
    "GSP33vacbhamu:756": " tathā ca pāramarṣaṃ sūtram- 'śāstraphalaṃ prayoktari tallakṣaṇatvāttasmātsvayaṃ prayoge syāt' iti /",
    "GSP33vacbhamu:757": " na ca dehādi bhasmībhūtaṃ pāralaukikāya phalāya kalpata iti dehādyatiriktaṃ kañcidātmānamadhikāriṇamākṣipati śāstram ;",
    "GSP33vacbhamu:758": " tadavagamaśca vidyā ;",
    "GSP33vacbhamu:759": " iti kathamavidyāvadviṣayaṃ śāstramityāśaṅkyāha- śāstrīyetu iti /",
    "GSP33vacbhamu:760": " tu-śabdaḥ pratyakṣādivyavahārādbhinatti śāstrīyam /",
    "GSP33vacbhamu:761": " adhikāraśāstraṃ hi svargakāmasya puṃsaḥ paralokasaṃbandhaṃ vinā na nirvahatīti tāvanmātramākṣipet,",
    "GSP33vacbhamu:762": " na tvarayāsaṃsāritvamapi ;",
    "GSP33vacbhamu:763": " tasyādhikāre 'nupayogāt ;",
    "GSP33vacbhamu:764": " pratyuta aupaniṣadasya puruṣasya akarturabhokturadhikāravirodhāt /",
    "GSP33vacbhamu:765": " prayoktā hi karmaṇaḥ karmajanitaphalabhogabhāgī karmaṇyadhikārī svāmī bhavati /",
    "GSP33vacbhamu:766": " tatra kathamakartā prayoktā ?",
    "GSP33vacbhamu:767": " kathaṃ ca abhoktā karmajanitaphalabhogabhāgī ?",
    "GSP33vacbhamu:768": " tasmādanādyavidyālabdhakartṛtvabhoktṛtvabrāhmaṇatvādyabhimāninaṃ naramadhikṛtya vidhiniṣedhaśāstraṃ pravartate /",
    "GSP33vacbhamu:769": " evaṃ vedāntā apyavidyāvatpuruṣaviṣayā eva /",
    "GSP33vacbhamu:770": " na hi pramātrādivibhāgādṛte tadarthādhigamaḥ /",
    "GSP33vacbhamu:771": " te tvavidyāvantamanuśāsato nirmṛṣṭanikhilāvidyamanuśiṣṭaṃ svarūpo vyavasthāpayantītyetāvāneṣāṃ viśeṣaḥ /",
    "GSP33vacbhamu:772": " tasmādavidyāvatpuruṣaviṣayāṇyeva śāstrāṇīti siddham /",
    "GSP33vacbhamu:773": " syādetat /",
    "GSP33vacbhamu:774": " yadyapi virodhānupayogābhyāmaupaniṣadaḥ puruṣaḥ adhikāre nāpekṣyate tathāpyupaniṣadbhyo 'vagamyamānaḥ śaknotyadhikāraṃ niroddhum /",
    "GSP33vacbhamu:775": " tataśca parasparaparāhatārthatvena kṛtsna eva vedaḥ prāmāṇyamapajahyādityata āha- prāk ca tathābhūtātma- iti /",
    "GSP33vacbhamu:776": " satyamaupaniṣadapuruṣādhigamaḥ adhikāravirodhī ;",
    "GSP33vacbhamu:777": " tasmāttu purastātkarmavidhayaḥ svocitaṃ vyavahāramabhinirvartayanto nānupajātena brahmajñānena śakyā niroddhum /",
    "GSP33vacbhamu:778": " na ca parasparaparāhatiḥ,",
    "GSP33vacbhamu:779": " vidyāvidyāvatpuruṣabhedena vyavasthopapatteḥ /",
    "GSP33vacbhamu:780": " yathā-'na hiṃsyātsarvā bhūtāni' iti sādhyāṃśaniṣedhe 'pi 'śyenenābhicaran yajeta' iti śāstraṃ pravartamānaṃ 'na hiṃsyāt' ityanena na virudhyate",
    "GSP33vacbhamu:781": " tatkasya hetoḥ ?",
    "GSP33vacbhamu:782": " puruṣabhedāditi /",
    "GSP33vacbhamu:783": " avajitakrodhārātayaḥ puruṣā niṣedhe adhikriyante,",
    "GSP33vacbhamu:784": " krodhārātivaśīkṛtāstu śyenādiśāstre iti /",
    "GSP33vacbhamu:785": " avidyāvatpuruṣaviṣayatvaṃ nātivartata iti yaduktaṃ tadeva sphuṭayati- tathā hi iti /",
    "GSP33vacbhamu:786": " varṇādhyāsaḥ 'rājā rājasūyena yajeta' ityādiḥ /",
    "GSP33vacbhamu:787": " āśramādhyāsaḥ 'gṛhasthaḥ sadṛśīṃ bhāryāṃ vindeta' ityādiḥ /",
    "GSP33vacbhamu:788": " vayo 'dhyāsaḥ 'kṛṣṇakeśo 'gnīnādadhīta' ityādiḥ /",
    "GSP33vacbhamu:789": " avasthādhyāsaḥ 'apratisamādheyavyādhīnāṃ jalādipraveśena prāṇatyāgaḥ' ityādiḥ /",
    "GSP33vacbhamu:790": " ādigrahaṇaṃ pātakopapātakasaṃkarīkaraṇāpātrīkaraṇamalinīkaraṇādyadhyāsopasaṃgrahārtham /",
    "GSP33vacbhamu:791": " tadevamātmānātmanoḥ parasparādhyāsamākṣepasamādhānābhyāmupapādya pramāṇaprameyavyavahārapravartanena",
    "GSP33vacbhamu:792": " ca dṛḍhīkṛtya tasyānaharthahetutvamudāharaṇaprapañcena pratipādayan tatsvarupamuktaṃ",
    "GSP33vacbhamu:793": " smārayati- adhyāso nāma atasmiṃstadbuddhirityavocāma /",
    "GSP33vacbhamu:794": " 'smṛtirūpaḥ paratra pūrvadṛṣṭāvabhāsaḥ' ityasya saṃkṣepābhidhānametat /",
    "GSP33vacbhamu:795": " tatra 'aham' iti dharmitādātmyādhyāsamātram 'mama' ityanutpāditadharmādhyāsaṃ nānarthaheturiti",
    "GSP33vacbhamu:796": " dharmādhyāsameva mamakāraṃ sākṣādaśeṣānarthasaṃsārakāraṇamudāharaṇaprapañcānāha-",
    "GSP33vacbhamu:797": " tadyathā putrabhāryādiṣu iti /",
    "GSP33vacbhamu:798": " dehatādātmyamātmanyadhyasya dehamarthaṃ putrakalatrādisvābhyaṃ ca kṛśatvādivat āropyāha- ahameva vikalaḥ,",
    "GSP33vacbhamu:799": " sakalaḥ iti /",
    "GSP33vacbhamu:800": " svasya khalu sākalyena svābhyasākalyāt svāmīśvaraḥ sakalaḥ saṃpūrṇo bhavati ;",
    "GSP33vacbhamu:801": " tathā svasya vaikalyena svāmyavaikalyāt svāmīśvaro visalo 'saṃpūrṇo bhavati /",
    "GSP33vacbhamu:802": " bāhyadharmā ye vaikalyādayaḥ svābhyapraṇālikayā saṃcaritāḥ śarīre tānātmanyadhyasyatītyarthaḥ /",
    "GSP33vacbhamu:803": " yadā ca paropādhyapekṣe dehadharme svāmye iyaṃ gatiḥ,",
    "GSP33vacbhamu:804": " tadā kaiva kathā anaupādhikeṣu dehadharmeṣu kṛśatvādiṣu ityāśayavānāha- tathā dehadharmān iti /",
    "GSP33vacbhamu:805": " dehādapyantaraṅgāṇāmindriyāṇāmadhyastātmabhāvānāṃ dharmān mūkatvādīn,",
    "GSP33vacbhamu:806": " tato 'pyantaraṅgasyāntaḥkaraṇasya adhyastātmabhāvasya dharmān kāmasaṃkalpādīn ātmanyadhyasyatīti yojanā /",
    "GSP33vacbhamu:807": " tadanena prapañcena dharmādhyāsamuktvā tasya mūlaṃ dharmyadhyāsamāha- evamahaṃpratyayinam /",
    "GSP33vacbhamu:808": " ahaṃpratyayo vṛttiryasmin antaḥkaraṇādau,",
    "GSP33vacbhamu:809": " so 'yamahaṃpratyayī ;",
    "GSP33vacbhamu:810": " taṃ svapracāraṇasākṣiṇi,",
    "GSP33vacbhamu:811": " antaḥkaraṇapracārasākṣiṇi,",
    "GSP33vacbhamu:812": " caitanyodāsīnatābhyāṃ pratyagātmanyadhyasya /",
    "GSP33vacbhamu:813": " tadanena kartṛtvabhoktṛtve upapādite /",
    "GSP33vacbhamu:814": " caitanyamupapādayati- taṃ ca pratyagātmānaṃ sarvasākṣiṇaṃ tadviparyayeṇa,",
    "GSP33vacbhamu:815": " antaḥkaraṇādiviparyayeṇa- antaḥkaraṇādyacetanam,",
    "GSP33vacbhamu:816": " tasya viparyayaḥ caitanyam,",
    "GSP33vacbhamu:817": " tena,",
    "GSP33vacbhamu:818": " itthaṃbhūtalakṣaṇe tṛtīyā-antaḥkaraṇādiṣvadhyasyati /",
    "GSP33vacbhamu:819": " tadanena antaḥkaraṇādyavacchinnaḥ pratyagātmā idamanidaṃrūpaścetanaḥ kartā bhoktā",
    "GSP33vacbhamu:820": " kāryakāraṇāvidyādvayādhāro 'haṅkārāspadaṃ saṃsārī sarvānarthasaṃbhārabhājanaṃ jīvātmā",
    "GSP33vacbhamu:821": " itaretarādhyāsopādānaḥ tadupādānaścādhyāsa ityanāditvāt bījāṅkuravannetaretarāśrayatvamityuktaṃ bhavati /",
    "GSP33vacbhamu:822": " pramāṇaprameyavyavahāradṛḍhīkṛtameva śiṣyahitāya svarūpābhidhānapūrvakaṃ sarvalokapratyakṣatayā adhyāsaṃ sudṛḍhīkaroti- evamayamanādiranantaḥ,",
    "GSP33vacbhamu:823": " tattvajñānamantareṇāśakyasamucchedaḥ /",
    "GSP33vacbhamu:824": " anādyanantatve heturuktaḥ- naisargika iti /",
    "GSP33vacbhamu:825": " mithyāpratyayarūpaḥ mithyāpratyayānāṃ rūpamanirvacanīyatvam ;",
    "GSP33vacbhamu:826": " tadyasya sa tathoktaḥ ;",
    "GSP33vacbhamu:827": " anirvacanīya ityarthaḥ /",
    "GSP33vacbhamu:828": " prakṛtamupasaṃharati- asyānarthahetoḥ prahāṇāya /",
    "GSP33vacbhamu:829": " virodhipratyayaṃ vinā kuto 'sya prahāṇamityaya uktam- ātmaikatvavidyāpratipattaye /",
    "GSP33vacbhamu:830": " pratipattiḥ prāptiḥ,",
    "GSP33vacbhamu:831": " tasyai,",
    "GSP33vacbhamu:832": " na tu japamātrāya,",
    "GSP33vacbhamu:833": " nāpi karmasu pravṛttaye /",
    "GSP33vacbhamu:834": " ātmaikatvaṃ vigalitanikhilaprapañcatvam ānandarūpasya sataḥ /",
    "GSP33vacbhamu:835": " tatpratipattiṃ nirvicikitsāṃ bhāvayanto vedāntāḥ samūlaghātamadhyāsamupaghnanti /",
    "GSP33vacbhamu:836": " etaduktaṃ bhavati- asmatpratyayasyātmaviṣayasya samīcīnatve sati brahmaṇo jñātatvāt niṣprayojanatvācca na jijñāsā syāt ;",
    "GSP33vacbhamu:837": " tadabhāve ca na brahmajñānāya vedāntāḥ paṭhyeran ;",
    "GSP33vacbhamu:838": " api tu avivakṣitārthā japamātre upayujyeran /",
    "GSP33vacbhamu:839": " na hi tadaupaniṣadātmapratyayaḥ pramāṇatāmaśnute /",
    "GSP33vacbhamu:840": " na cāsāvapramāṇamabhyasto 'pi vāstavaṃ kartṛtvabhoktṛtvādyātmano 'panetumarhati /",
    "GSP33vacbhamu:841": " āropitaṃ hi rūpaṃ tattvajñānenāpodyate,",
    "GSP33vacbhamu:842": " na tu vāstavamatattvajñānena /",
    "GSP33vacbhamu:843": " na hi rajjvā rajjutvaṃ sahasramapi sarpadhārāpratyayā apavaditumutsahante /",
    "GSP33vacbhamu:844": " mithyājñānaprasañjitaṃ tu rūpaṃ śakyaṃ tattvajñānena apavaditum,",
    "GSP33vacbhamu:845": " mithyājñānasaṃskāraśca sudṛḍho 'pi tattvajñānasaṃskāreṇādaranairantaryadīrdhakālāsevitatattvajñānābhyāsajanmaneti /",
    "GSP33vacbhamu:846": " syādetat /",
    "GSP33vacbhamu:847": " prāṇādyupāsanā api vedānteṣu bahulamupalabhyante /",
    "GSP33vacbhamu:848": " tatkathaṃ sarveṣāṃ vedāntānāmātmaikatvapratipādanamartha ityata āha- yathā cāyamarthaḥ ityādi /",
    "GSP33vacbhamu:849": " śarīrameva śarīrakam ;",
    "GSP33vacbhamu:850": " tatra nivāsī śārīrako jīvātmā /",
    "GSP33vacbhamu:851": " tasya tvaṃpadābhidheyasya tatpadābhidheyaparamātmarūpatayā yā mīmāṃsā sā tathoktā /",
    "GSP33vacbhamu:852": " etāvānatrārthasaṃkṣepaḥ- yadyapi svādhyāyādhyayanavidhinā svādhyāyapadavācyasya vedarāśeḥ",
    "GSP33vacbhamu:853": " phalavadarthāvabodhaparatāṃ āpādayatā karmavidhiniṣedhānāmiva vedāntānāmapi svādhyāyaśabdavācyānāṃ",
    "GSP33vacbhamu:854": " phalavadarthāvabodhaparatvamāpāditam,",
    "GSP33vacbhamu:855": " yadyapi ca 'aviśiṣṭastu vākyārthaḥ' iti nyāyāt mantrāṇāmiva vedāntānāmarthaparatvamautsargikam,",
    "GSP33vacbhamu:856": " yadyapi ca vedāntebhyaḥ caitanyānandaghanaḥ kartṛtvabhoktṛtvarahito niṣprapañca ekaḥ pratyagātmā avagamyate,",
    "GSP33vacbhamu:857": " tathāpi kartṛtvabhoktṛtvaduḥkhaśoka-",
    "GSP33vacbhamu:858": " mohamayamātmānamavagāhamānenāhaṃpratyayena sedehabādhavirahiṇā virudhyamānā vedāntāḥ svārthātpracyutā upacaritārthā vā japamātropayogino vā ityavivakṣitasvārthāḥ /",
    "GSP33vacbhamu:859": " tathā ca tadarthavicārātmikā caturlakṣaṇī śārīrakamīmāṃsā nārabdhavyā /",
    "GSP33vacbhamu:860": " na ca sarvajanīnāhamanubhavasiddha ātmā saṃdigdho vā saprayojano vā,",
    "GSP33vacbhamu:861": " yena jijñāsyaḥ san vicāraṃ prayuñjīta- iti pūrvapakṣaḥ /",
    "GSP33vacbhamu:862": " siddhāntastu- bhavedetadevaṃ yadyahaṃpratyayaḥ pramāṇam /",
    "GSP33vacbhamu:863": " tasya tu uktena krameṇa śrutyādibādhakatvānupapatteḥ,",
    "GSP33vacbhamu:864": " śrutyādibhiśca samastatīrthakaraiśca prāmāṇyānabhyupagamādadhyāsatvam /",
    "GSP33vacbhamu:865": " evaṃ ca vedāntā nāvivakṣitārthāḥ,",
    "GSP33vacbhamu:866": " nāpi upacaritārthāḥ,",
    "GSP33vacbhamu:867": " kiṃ tu uktakṣaṇāḥ /",
    "GSP33vacbhamu:868": " pratyagātmaiva teṣāṃ mukhyor'thaḥ /",
    "GSP33vacbhamu:869": " tasya ca vakṣyamāṇena krameṇa saṃdigdhatvāt prayojanatvācca yuktā jijñāsā- ityāśayavān sūtrakāraḥ tajjijñāsāmasūtrayat,",
    "GSP33vacbhamu:870": " athāto brahmajijñāsā iti /",
    "GSP33vacbhamu:871": " jijñāsayā ca saṃdehaprayojane sūcayati /",
    "GSP33vacbhamu:872": " tatra sakṣādicchāvyāpyatvādbrahmajñānaṃ kaṇaṭhoktaṃ prayojanam /",
    "GSP33vacbhamu:873": " na ca karmajñānātparācīnamanuṣṭhānamiva brahmajñānātparācīnaṃ kiñcidasti,",
    "GSP33vacbhamu:874": " yenaitadavāntaraprayojanaṃ bhavet /",
    "GSP33vacbhamu:875": " kiṃ tu brahmamīmāṃsākhyatarketikartavyatānujñātaviṣayairvedāntairāhitaṃ nirvicikitsaṃ brahmajñānameva samastaduḥkhopaśamarūpamānandaikarasaṃ paramaṃ prayojanam /",
    "GSP33vacbhamu:876": " tamarthamadhikṛtya hi prekṣāvantaḥ pravartantetarām /",
    "GSP33vacbhamu:877": " tacca prāptamapyanādyavidyāvaśādaprāptamiveti prepsitaṃ bhavati ;",
    "GSP33vacbhamu:878": " yathā svagrīvāgatamapi graiveyakaṃ kutaścidbhramānnāstīti manyamānaḥ pareṇa pratipāditamaprāptamiva prāpnoti /",
    "GSP33vacbhamu:879": " jijñāsā tu saṃśayasya kāryamiti svakāraṇaṃ saṃśayaṃ sūcayati /",
    "GSP33vacbhamu:880": " saṃśayaśca mīmāṃsārambhaṃ prayojayati /",
    "GSP33vacbhamu:881": " tathā ca śāstre prekṣāvatpravṛttihetusaṃśayaprayojanasūcanāt yuktamasya sūtrasya śāstrāditvam,",
    "GSP33vacbhamu:882": " ityāha bhagavānbhāṣyakāraḥ-",
    "GSP33vacbhamu:883": " vedāntamīmāṃsāśāstrasya vyācikhyāsitasya asmābhiḥ,",
    "GSP33vacbhamu:884": " idamādimaṃ sūtram /",
    "GSP33vacbhamu:885": " pūjitavicāravacano mīmāṃsāśabdaḥ /",
    "GSP33vacbhamu:886": " paramapuruṣārthahetubhūtasūkṣmatamārthanirṇayaphalatayā ca vicārasya ca pūjitatā /",
    "GSP33vacbhamu:887": " tasya mīmāṃsāyāḥ śāstram,",
    "GSP33vacbhamu:888": " sā hyanena śiṣyate śiṣyebhyo yathāvatpratipādyata iti /",
    "GSP33vacbhamu:889": " sūtraṃ ca bahvarthasūcanāt bhavati /",
    "GSP33vacbhamu:890": " yathāhuḥ-",
    "GSP33vacbhamu:891": " laghūni sūcitārthāni svalpākṣarapadāni ca /",
    "GSP33vacbhamu:892": " sarvataḥ sārabhūtāni sūtrāṇyāhurmanīṣiṇaḥ //",
    "GSP33vacbhamu:893": " iti /",
    "GSP33vacbhamu:894": " tadevaṃ sūtratātparyaṃ vyākhyāya tasya prathamapadaṃ atha iti vyācaṣṭe- tatrāthaśabda ānantaryārthaḥ parigṛhyate /",
    "GSP33vacbhamu:895": " teṣu sūtrapadeṣu madhye yo 'yaṃ athaśabdaḥ sa ānantaryārtha iti yojanā /",
    "GSP33vacbhamu:896": " nanu adhikārārtho 'pyathaśabdo dṛśyate,",
    "GSP33vacbhamu:897": " yathā 'athaiṣa jyotiḥ' iti vede,",
    "GSP33vacbhamu:898": " yathā vā loke 'atha śabdānuśāsanam' iti,",
    "GSP33vacbhamu:899": " 'atha yogānuśāsanam' iti ca ;",
    "GSP33vacbhamu:900": " tatkimatrādhikārārtho na gṛhyata ityata āha- nādhikārārthaḥ /",
    "GSP33vacbhamu:901": " kutaḥ ? brahmajijñāsāyā anadhikāryatvāt /",
    "GSP33vacbhamu:902": " jijñāsā tāvadiha sūtre brahmaṇaśca tajjñānācca śabdataḥ pradhānaṃ pratīyate /",
    "GSP33vacbhamu:903": " na ca yathā 'daṇḍī praiṣānanvāha' ityatra apradhānamapi daṇḍaśabdārtho vivakṣyate evamihāpi brahmatajjñāne iti yuktam,",
    "GSP33vacbhamu:904": " brahmamīmāṃsāśāstrapravṛttyaṅgasaṃśayaprayojanasūcanārthatvena jijñāsāyā eva vivakṣitatvāt /",
    "GSP33vacbhamu:905": " tadavivakṣāyāṃ tadasūcanena kākadantaparīkṣāyāmiva na brahmamīmāṃsāyāṃ prekṣāvantaḥ pravarteran /",
    "GSP33vacbhamu:906": " na hi tadānīṃ brahma tajjñānaṃ ca abhidheyaprayojane bhavitumarhataḥ,",
    "GSP33vacbhamu:907": " anadhyastāhaṃpratyayavirodhena vedāntānāmevaṃvidher'the prāmāṇyānupapatteḥ ;",
    "GSP33vacbhamu:908": " karmapravṛttyupayogitayā upacaritārthānāṃ vā japopayogināṃ vā 'hum' ityevamādīnāmivāvivakṣitārthānāmapi svādhyāyādhyayanavidhyadhīnagrahaṇatvasya saṃbhavāt /",
    "GSP33vacbhamu:909": " tasmātsaṃdehaprayojanasūcanī jijñāsā iha padato vākyataśca pradhānaṃ vivakṣitavyā /",
    "GSP33vacbhamu:910": " na ca tasyā adhikāryatvam,",
    "GSP33vacbhamu:911": " aprastūyamānatvāt,",
    "GSP33vacbhamu:912": " yena tatsamabhivyāhṛto 'thaśabdo 'dhikārārthaḥ syāt /",
    "GSP33vacbhamu:913": " jijñāsāviśeṣaṇaṃ tu brahmajñānamadhikāryaṃ bhavet /",
    "GSP33vacbhamu:914": " na ca tadapyathaśabdena saṃbadhyate,",
    "GSP33vacbhamu:915": " prādhānyābhāvāt /",
    "GSP33vacbhamu:916": " na ca jijñāsā mīmāṃsā yena yogānuśāsanavadadhikriyeta ;",
    "GSP33vacbhamu:917": " nāntatvaṃ nipātya 'māṅ māne' ityasmādvā 'mānapūjāyām' ityasmādvā dhātoḥ 'mānbandha-' ityādinā anicchārthe sani vyutpāditasya mīmāṃsāpadasya pūjitavicāravacanatvāt ;",
    "GSP33vacbhamu:918": " jñānecchāvācakatvājjijñāsāpadasya /",
    "GSP33vacbhamu:919": " pravartikā hi mīmāṃsāyāṃ jījñāsā syāt /",
    "GSP33vacbhamu:920": " na ca pravartyapravartakayoraikyam,",
    "GSP33vacbhamu:921": " ekatve tadbhāvānupapatteḥ /",
    "GSP33vacbhamu:922": " na ca svārthaparatvasyopapattau satyāṃ anyārthaparatvakalpanā yuktā,",
    "GSP33vacbhamu:923": " atiprasaṅgāt /",
    "GSP33vacbhamu:924": " tasmātsuṣṭhūktam 'jijñāsāyā anadhikāryatvāt' iti /",
    "GSP33vacbhamu:925": " atha maṅgalārtho 'thaśabdaḥ kasmānna bhavati ?",
    "GSP33vacbhamu:926": " tathā ca maṅgalahetutvāt pratyahaṃ brahmajijñāsā kartavyeti sūtrārthaḥ saṃpadyata ityata āha- maṅgalasya ca vākyārthe samanvayābhāvāt /",
    "GSP33vacbhamu:927": " padārtha eva hi vākyārthe samanvīyate,",
    "GSP33vacbhamu:928": " sa ca vācyo lakṣyo vā /",
    "GSP33vacbhamu:929": " na ceha maṅgalamathaśabdasya vācyaṃ vā lakṣyaṃ vā,",
    "GSP33vacbhamu:930": " kiṃ tu mṛdaṅgaśaṅkhadhvanivadathaśabdaśravaṇamātrakāryam /",
    "GSP33vacbhamu:931": " na ca kāryajñāpyayorvākyārthe samanvayaḥ śabdavyavahāre dṛṣṭa ityarthaḥ /",
    "GSP33vacbhamu:932": " tatkimidānīṃ maṅgalārtho 'śabdaḥ teṣu teṣu na prayoktavyaḥ ?",
    "GSP33vacbhamu:933": " tathā ca oṅkāraścāthaśabdaśca dvāvetau brahmaṇaḥ purā /",
    "GSP33vacbhamu:934": " kaṇṭhaṃ bhittvā viniryātau tasmānmāṅgalikāvubhau //",
    "GSP33vacbhamu:935": " iti smṛtivyākopa ityata āha- arthāntaraprayukta eva hyathaśabdaḥ śrutyā maṅgalaprayojano bhavati /",
    "GSP33vacbhamu:936": " arthāntareṣvānantaryādiṣu prayuktaḥ athaśabdaḥ śrutyā śravaṇamātreṇa veṇuvīṇādhvanivanmaṅgalaṃ kurvan maṅgalaprayojano bhavati anyārthamānīyamānodakumbhadarśanavat",
    "GSP33vacbhamu:937": " tena na smṛtivyākopaḥ /",
    "GSP33vacbhamu:938": " tena ca iha ānantaryārthasya sataḥ śravaṇamātreṇa maṅgalārthatetyarthaḥ /",
    "GSP33vacbhamu:939": " syādetat /",
    "GSP33vacbhamu:940": " pūrvaprakṛtāpekṣo 'thaśabdo bhaviṣyati vinaivānantaryārthatvam /",
    "GSP33vacbhamu:941": " tadyathā- iyamevāthaśabdaṃ prakṛtya vimṛśyate 'kimayamathaśabda ānantarye athādhikāre' iti /",
    "GSP33vacbhamu:942": " atra vimarśakavākye 'thaśabdaḥ pūrvaprakṛtamathaśabdamapekṣya prathamapakṣopanyāsapūrvakaṃ pakṣāntaropanyāse /",
    "GSP33vacbhamu:943": " na cāsyānantaryamarthaḥ,",
    "GSP33vacbhamu:944": " pūrvaprakṛtasya prathamapakṣopanyāsena vyavāyāt /",
    "GSP33vacbhamu:945": " na ca prakṛtānapekṣā,",
    "GSP33vacbhamu:946": " tadanapekṣasya tadviṣayatvābhāvena asamānaviṣayatayā vikalpānupapatteḥ /",
    "GSP33vacbhamu:947": " na hi jātu bhavati- kiṃ nitya ātmā,",
    "GSP33vacbhamu:948": " atha anityā buddhiriti /",
    "GSP33vacbhamu:949": " tasmādānantaryaṃ vinā pūrvaprakṛtāpekṣa ihāthaśabdaḥ kasmānna bhavatītyata āha-",
    "GSP33vacbhamu:950": " pūrvaprakṛtāpekṣāyāśca phalata ānantaryāvyatirekāt /",
    "GSP33vacbhamu:951": " asyārthaḥ- na vayamānantaryārthatāṃ vyasanitayā rocayāmahe,",
    "GSP33vacbhamu:952": " kiṃ tu brahmajijñāsāhetubhūtapūrvaprakṛtasiddhaye /",
    "GSP33vacbhamu:953": " sā ca pūrvaprakṛtārthāpekṣatve 'pyathaśabdasya sidhyatīti vyartha ānantaryārthatvāvadhāraṇāgraho 'smākamiti /",
    "GSP33vacbhamu:954": " tadidamuktam 'phalataḥ' iti /",
    "GSP33vacbhamu:955": " paramārthatastu kalpāntaropanyāse pūrvaprakṛtāpekṣā ;",
    "GSP33vacbhamu:956": " na ceha kalpāntaropanyāsa iti pāriśeṣyādānantaryārtha eveti yuktam /",
    "GSP33vacbhamu:957": " bhavatvānantaryārthaḥ,",
    "GSP33vacbhamu:958": " kimevaṃ satītyata āha- sati cānantaryārthatva iti /",
    "GSP33vacbhamu:959": " na tāvadyasya kasyacidatrānantaryam iti vaktavyam,",
    "GSP33vacbhamu:960": " tasyābhidhānamantareṇāpi prāptatvāt /",
    "GSP33vacbhamu:961": " avaśyaṃ hi puruṣaḥ kiñcitkṛtvā kiñcitkaroti /",
    "GSP33vacbhamu:962": " na cānantaryamātrasya dṛṣṭamadṛṣṭaṃ vā prayojanaṃ paśyāmaḥ /",
    "GSP33vacbhamu:963": " tasmāttasyātrānantaryaṃ vaktavyaṃ yadvinā brahmajijñāsā na bhavati,",
    "GSP33vacbhamu:964": " yasminsati tu bhavantī bhavatyeva /",
    "GSP33vacbhamu:965": " tadidamuktam- yatpūrvavṛttaṃ niyamenāpekṣata iti /",
    "GSP33vacbhamu:966": " syādetat /",
    "GSP33vacbhamu:967": " dharmajijñāsāyā iva brahmajijñāsāyā api yogyatvāt svādhyāyādhyayanānantaryam,",
    "GSP33vacbhamu:968": " dharmavadbrahmaṇo 'pyāmnāyaikapramāṇagamyatvāt /",
    "GSP33vacbhamu:969": " tasya cāgṛhītasya svaviṣaye vijñānājananāt,",
    "GSP33vacbhamu:970": " grahaṇasya ca 'svādhyāyo 'dhyetavyaḥ' ityadhyayanenaiva niyatatvāt /",
    "GSP33vacbhamu:971": " tasmādvedādhyayanānantaryameva brahmajijñāsāyā apyathaśabdārtha ityata āha- svādhyāyānantaryaṃ tu samānaṃ dharmabrahmajijñāsayoḥ /",
    "GSP33vacbhamu:972": " atra ca svādhyāyena viṣayeṇa tadviṣayamadhyayanaṃ lakṣayati /",
    "GSP33vacbhamu:973": " tathā ca 'athāto dharmajijñāsā' ityanenaiva gatamiti nedaṃ sūtramārabdhavyam ;",
    "GSP33vacbhamu:974": " dharmaśabdasya vedārthamātropalakṣaṇatayā dharmavadbrahmaṇo 'pi vedārthatvāviśeṣeṇa vedādhyayanānantaryopadeśasāmyādityarthaḥ /",
    "GSP33vacbhamu:975": " codayati - nanviha karmāvabodhānantaryaṃ viśeṣaḥ dharmajijñāsāto brahmajijñāsāyāḥ /",
    "GSP33vacbhamu:976": " asyārthaḥ- 'vividiṣanti yajñena' iti tṛtīyāśrutyā yajñādīnāmaṅgatvena brahmajñāne viniyogāt,",
    "GSP33vacbhamu:977": " jñānasyaiva karmatayā icchāṃ prati prādhānyāt,",
    "GSP33vacbhamu:978": " pradhānasaṃbandhāccāpradhānānāṃ padārthāntarāṇām /",
    "GSP33vacbhamu:979": " tatrāpi ca na vākyārthajñānotpattāvaṅgabhāvo yajñādīnām,",
    "GSP33vacbhamu:980": " vākyārthajñānasya vākyādevotpatteḥ /",
    "GSP33vacbhamu:981": " na ca vākyaṃ sahakāritayā karmāṇyapekṣata iti yuktam ;",
    "GSP33vacbhamu:982": " akṛtakarmaṇāmapi viditapadapadārthasaṃbandhānāṃ samadhigataśābdanyāyatattvānāṃ guṇapradhānabhūtapūrvāparapadārthākāṅkṣāsaṃnidhiyogyatānusaṃdhānavatāmapratyūhaṃ",
    "GSP33vacbhamu:983": " vākyārthapratyayotpatteḥ /",
    "GSP33vacbhamu:984": " anutpattau vā vidhiniṣedhavākyārthapratyayābhāvena tadarthānuṣṭhānaparivarjanābhāvaprasaṅgaḥ /",
    "GSP33vacbhamu:985": " tadbodhatastu tadarthānuṣṭhānaparivarjane parasparāśrayaḥ,",
    "GSP33vacbhamu:986": " tasmin sati tadarthānuṣṭhānaparivarjanaṃ tataśca tadbodha iti /",
    "GSP33vacbhamu:987": " na ca vedāntavākyānāmeva svārthapratyāyane karmāpekṣā na vākyāntarāṇāmiti sāṃpratam,",
    "GSP33vacbhamu:988": " viśeṣahetoḥ abhāvāt /",
    "GSP33vacbhamu:989": " nanu 'tattvamasi' iti vākyāt tvaṃpadārthasya kartṛbhoktṛrūpasya jīvātmano nityaśuddhabuddhodāsīnasvabhāvena",
    "GSP33vacbhamu:990": " tatpadārthena paramātmanaikyamaśakyaṃ drāgityeva pratipattuṃ āpātato 'śuddhasattvaiḥ,",
    "GSP33vacbhamu:991": " yogyatāvirahaviniścayāt /",
    "GSP33vacbhamu:992": " yajñadānatapo 'nāśakatanūkṛtāntarmalāstu viśuddhasattvāḥ śraddadhānāyogyatāvagamapuraḥsaraṃ tādātmyamavagamiṣyantīti cet,",
    "GSP33vacbhamu:993": " tatkimidānīṃ pramāṇakāraṇaṃ yogyatāvadhāraṇamapramāṇātkarmaṇo vaktumadhyavasito 'si,",
    "GSP33vacbhamu:994": " pratyakṣādyatiriktaṃ vā karmāpi pramāṇam /",
    "GSP33vacbhamu:995": " vedāntāviruddhatanmūlanyāyabalena tu yogyatāvadhāraṇe kṛtaṃ karmabhiḥ /",
    "GSP33vacbhamu:996": " tasmāt 'tattvamasi' ityādeḥ śrutamayena jñānena jīvātmanaḥ paramātmabhāvaṃ gṛhītvā,",
    "GSP33vacbhamu:997": " tanmūlayā copapattyā vyavasthāpya,",
    "GSP33vacbhamu:998": " tadupāsanāyāṃ bhāvanāparābhidhānāyāṃ dīrghakālanairantaryavatyāṃ brahmasākṣātkāraphalāyāṃ yajñādīnāmupayogaḥ /",
    "GSP33vacbhamu:999": " yathāhuḥ- 'sa tu dīrdhakālanairantaryasatkārāsevito dṛḍhabhūmiḥ' iti /",
    "GSP33vacbhamu:1000": " brahmacaryatapaḥśraddhāyajñādayaśca satkārāḥ /",
    "GSP33vacbhamu:1001": " ata eva śrutiḥ- 'tameva dhīro vijñāya prajñāṃ kurvīta brāhmaṇaḥ' /",
    "GSP33vacbhamu:1002": " iti /",
    "GSP33vacbhamu:1003": " vijñāya tarkopakaraṇena śabdena prajñāṃ bhāvanāṃ kurvītetyarthaḥ /",
    "GSP33vacbhamu:1004": " atra ca yajñādīnāṃ śreyaḥparipanthikalmaṣanibarhaṇadvāreṇopayoga iti kecit /",
    "GSP33vacbhamu:1005": " puruṣasaṃskāradvāreṇetyanye /",
    "GSP33vacbhamu:1006": " yajñādisaṃskṛto hi puruṣaḥ ādaranairantaryadīrghakālairāsevamāno brahmabhāvanāmanādyavidyāvāsanāṃ samūlakāṣaṃ kaṣati ;",
    "GSP33vacbhamu:1007": " tato 'sya pratyagātmā suprasannaḥ kevalo viśadībhavati /",
    "GSP33vacbhamu:1008": " ata eva smṛtiḥ- 'mahāyajñaiśca yajñaiśca brāhmīyaṃ kriyate tanuḥ' /",
    "GSP33vacbhamu:1009": " iti, 'yasyaite 'ṣṭācatvāriṃśatsaṃskārāḥ' iti ca /",
    "GSP33vacbhamu:1010": " apare tu ṛṇatrayāpākaraṇena brahmajñānopayogaṃ karmaṇāmāhuḥ /",
    "GSP33vacbhamu:1011": " asti hi smṛtiḥ- 'ṛṇāni trīṇyapākṛtya mano mokṣe niveśayet' /",
    "GSP33vacbhamu:1012": " iti /",
    "GSP33vacbhamu:1013": " anye tu 'tametaṃ vedānuvacanena brāhmaṇā vividiṣanti yajñena' ityādiśrutibhyaḥ tattatphalāya coditānāmapi karmaṇāṃ saṃyogapṛthaktvena brahmabhāvanāṃ",
    "GSP33vacbhamu:1014": " kratvarthasyeva khādiratvasya vīryārthatām,",
    "GSP33vacbhamu:1015": " 'ekasya tūbhayārthatve saṃyogapṛthaktvam' iti nyāyāt /",
    "GSP33vacbhamu:1016": " ata eva pāramarṣaṃ sūtram 'sarvāpekṣā ca yajñādiśruteraśvavat' iti /",
    "GSP33vacbhamu:1017": " yajñatapodānādi sarvam,",
    "GSP33vacbhamu:1018": " tadapekṣā brahmabhāvanetyarthaḥ /",
    "GSP33vacbhamu:1019": " tasmāt yadi śrutyādayaḥ pramāṇaṃ yadi vā pāramarṣaṃ sūtraṃ sarvathā yajñādikarmasamuccitā",
    "GSP33vacbhamu:1020": " brahmopāsanā viśeṣaṇatrayavatī anādyavidyātadvāsanāsamucchedakrameṇa brahmasākṣātkārāya",
    "GSP33vacbhamu:1021": " mokṣāparanāmne kalpata iti tadarthaṃ karmāṇyanuṣṭheyāni /",
    "GSP33vacbhamu:1022": " na caitāni dṛṣṭādṛṣṭasāmavāyikārādupakārahetubhūtaupadeśikātideśikakramaparyantāṅgagrāmasahitaparasparavibhinnakarmasvarūpatadadhikāribhedaparijñānaṃ vinā śakyānyanuṣṭhātum /",
    "GSP33vacbhamu:1023": " na ca dharmamīmāṃsāpariśīlanaṃ vinā tatparijñānam /",
    "GSP33vacbhamu:1024": " tasmātsādhūktam 'karmāvabodhānantaryaṃ viśeṣaḥ' iti /",
    "GSP33vacbhamu:1025": " karmāvabodhena hi karmānuṣṭhānasāhityaṃ bhavati brahmopāsanāyā ityarthaḥ /",
    "GSP33vacbhamu:1026": " tadetannirākaroti- na iti /",
    "GSP33vacbhamu:1027": " kutaḥ ? karmāvabodhāt prāgapyadhītavedāntasya brahmajijñāsopapatteḥ /",
    "GSP33vacbhamu:1028": " idamatrākūtam- brahmopāsanayā bhāvanāparābhidhānayā karmāṇyapekṣyanta ityuktam /",
    "GSP33vacbhamu:1029": " tatra brūmaḥ- kva punarasyāḥ karmāpekṣā ?",
    "GSP33vacbhamu:1030": " kiṃ kārye yathāgneyādīnāṃ paramāpūrve cirabhāviphalānukūle janayitavye samidādyapekṣā ?",
    "GSP33vacbhamu:1031": " svarūpe vā yathā teṣāmeva dviravattapuroḍāśādidravyāgnidevatādyapekṣā ?",
    "GSP33vacbhamu:1032": " na tāvatkārye,",
    "GSP33vacbhamu:1033": " tasya vikalpāsahatvāt /",
    "GSP33vacbhamu:1034": " tathā hi- brahmopāsanāyā brahmasvarūpasākṣātkāraḥ kāryamabhyupeyaḥ /",
    "GSP33vacbhamu:1035": " sa cotpādyo vā syāt yathā saṃyavanasya piṇḍaḥ,",
    "GSP33vacbhamu:1036": " vikāryo vā yathāvaghātasya vrīhayaḥ,",
    "GSP33vacbhamu:1037": " saṃskāryo vā yathā prokṣaṇasyolūkhalādayaḥ,",
    "GSP33vacbhamu:1038": " prāpyo vā yathā dohanasya payaḥ /",
    "GSP33vacbhamu:1039": " na tāvadutpādyaḥ /",
    "GSP33vacbhamu:1040": " na khalu ghaṭādisākṣātkāra iva jaḍasvabhāvebhyo ghaṭādibhyo bhinna indriyādyādheyo brahmasākṣātkāro bhāvanādheyaḥ saṃbhavati,",
    "GSP33vacbhamu:1041": " brahmaṇo 'parādhīnaprakāśatayā tatsākṣātkārasya tatsvabhāvyena nityatayotpādyatvānupapatteḥ /",
    "GSP33vacbhamu:1042": " tato bhinnasya vā bhāvanādheyasya sākṣātkārasya pratibhāpratyayavat saṃśayākrāntatayā prāmāṇyāyogāt,",
    "GSP33vacbhamu:1043": " tadvidhasya tatsāmagrīkasyaiva bahulaṃ vyabhicāropalabdheḥ /",
    "GSP33vacbhamu:1044": " na khalu anumānāvagataṃ siddhaṃ vahniṃ bhāvayataḥ śītārtasya śiśirabharamantharatarakāyakāṇḍasya sphurajjvālājaṭilānalasākṣātkāraḥ pramāṇāntareṇa",
    "GSP33vacbhamu:1045": " visaṃvādasya bahulamupalambhāt /",
    "GSP33vacbhamu:1046": " tasmāt prāmāṇikasākṣātkāralakṣaṇakāryābhāvānnopāsanāyā utpādye karmāpekṣā /",
    "GSP33vacbhamu:1047": " na ca kūṭasthanityasya sarvavyāpino brahmaṇa upāsanāto vikārasaṃskāraprāptayaḥ saṃbhavanti /",
    "GSP33vacbhamu:1048": " syādetat /",
    "GSP33vacbhamu:1049": " mā bhūdbrahmasākṣātkāra utpādyādirūpa upāsanāyāḥ /",
    "GSP33vacbhamu:1050": " saṃskāryastu anirvacanīyāvidyādvayapidhānāpanayanena bhaviṣyati,",
    "GSP33vacbhamu:1051": " pratisīrāpihitā nartakīva pratisīrāpanayadvārā raṅgavyāpṛtena /",
    "GSP33vacbhamu:1052": " tatra ca karmaṇāmupayogaḥ /",
    "GSP33vacbhamu:1053": " etāvāṃstu viśeṣaḥ- pratisīrāpanaye pāriṣadānāṃ nartakīviṣayaḥ sākṣātkāro bhavati /",
    "GSP33vacbhamu:1054": " iha tu avidyāpidhānāpanayamātrameva nāparamutpādyamasti,",
    "GSP33vacbhamu:1055": " brahmasākṣātkārasya brahmasvabhāvasya nityatvena anutpādyatvāt /",
    "GSP33vacbhamu:1056": " atrocyate- kā punariyaṃ brahmopāsanā ?",
    "GSP33vacbhamu:1057": " kiṃ śābdajñānamātrasaṃtatiḥ,",
    "GSP33vacbhamu:1058": " āho nirvicikitsaśābdajñānasaṃtatiḥ ?",
    "GSP33vacbhamu:1059": " yadi śābdajñānamātrasaṃtatiḥ,",
    "GSP33vacbhamu:1060": " na tarhīyamabhyāsyamānāpyavidyāṃ samucchettumarhati /",
    "GSP33vacbhamu:1061": " tattvaviniścayastadabhyāso vā savāsanaṃ viparyāsamunmūlayet,",
    "GSP33vacbhamu:1062": " na saṃśayābhyāsaḥ,",
    "GSP33vacbhamu:1063": " sāmānyamātradarśanābhyāso vā /",
    "GSP33vacbhamu:1064": " na hi sthāṇurvā puruṣo veti vā,",
    "GSP33vacbhamu:1065": " ārohapariṇāhavat dravyamiti vā śataśo 'pi jñānamabhyasyamānaṃ puruṣa eveti niścayāya paryāptam,",
    "GSP33vacbhamu:1066": " ṛte viśeṣadarśanāt /",
    "GSP33vacbhamu:1067": " nanūktaṃ śrutamayena jñānena jīvātmanaḥ paramātmabhāvaṃ gṛhītvā yuktimayena ca vyavasthāpyata iti /",
    "GSP33vacbhamu:1068": " tasmānnirvicikatsaśābdajñānasaṃtatirūpopāsanā karmasahakāriṇyavidyādvayocchedahetuḥ /",
    "GSP33vacbhamu:1069": " na cāsāvanutpāditabrahmānubhavā taducchedāya paryāptā /",
    "GSP33vacbhamu:1070": " sākṣātkārarūpo hi viparyāsaḥ sākṣātkārarūpeṇaiva tattvajñānenocchidyate,",
    "GSP33vacbhamu:1071": " na tu parokṣāvabhāsena,",
    "GSP33vacbhamu:1072": " diṅmohālātacakracaladvṛkṣamarumarīcisalilādivibhrameṣvaparokṣāvabhāsiṣu aparokṣāvabhāsibhireva digāditattvapratyayairnivṛttidarśanāt /",
    "GSP33vacbhamu:1073": " no khalvāptavacanaliṅgādiniścitadigāditattvānāṃ diṅmohādayo nivartante /",
    "GSP33vacbhamu:1074": " tasmāt tvaṃpadārthasya tatpadārthatvena sākṣātkāra eṣitavyaḥ /",
    "GSP33vacbhamu:1075": " etāvatā hi tvaṃpadārthasya duḥkhiśokitvādisākṣātkāranivṛttiḥ, nānyathā /",
    "GSP33vacbhamu:1076": " na caiṣa sākṣātkāro mīmāṃsāsahitasyāpi śabdapramāṇasya phalam,",
    "GSP33vacbhamu:1077": " api tu pratyakṣasya,",
    "GSP33vacbhamu:1078": " tasyaiva tatphalatvaniyamāt ;",
    "GSP33vacbhamu:1079": " anyathā kuṭajabījādapi vaṭāṅkurotpattiprasaṅgāt /",
    "GSP33vacbhamu:1080": " tasmānnirvicikitsavākyārthabhāvanāparipākasahitamantaḥkaraṇaṃ tvaṃpadārthasyāparokṣasya tattadupādhyākāraniṣedhena tatpadārthatāmāvirbhāvayatīti yuktam /",
    "GSP33vacbhamu:1081": " na cāyamanubhavato brahmasvabhāvo yena na janyeta,",
    "GSP33vacbhamu:1082": " api tu antaḥkaraṇasyaiva vṛttibhedo brahmaviṣayaḥ /",
    "GSP33vacbhamu:1083": " na caitāvatā brahmaṇo 'pi parādhīnaprakāśatā /",
    "GSP33vacbhamu:1084": " na hi śābdajñānaprakāśyaṃ brahma svayaṃ prakāśaṃ na bhavati /",
    "GSP33vacbhamu:1085": " sarvopādhivihīnaṃ hi svayañjyotiriti gīyate,",
    "GSP33vacbhamu:1086": " na tūpahitamapi /",
    "GSP33vacbhamu:1087": " yathāha sma bhagavānbhāṣyakāraḥ- 'na tāvadayamekāntenāviṣayaḥ' iti /",
    "GSP33vacbhamu:1088": " na cāntaḥkaraṇavṛttāvapyasya sākṣātkāre sarvopādhivinirmokaḥ,",
    "GSP33vacbhamu:1089": " tasyaiva tadupādhervinaśyadavasthasya svaparopādhivirodhino vidyamānatvāt /",
    "GSP33vacbhamu:1090": " anyathā caitanyacchāyāpattiṃ vināntaḥkaraṇavṛtteḥ svayamacetanāyāḥ svaprakāśatvānupapattau sākṣātkāratvāyogāt /",
    "GSP33vacbhamu:1091": " na cānumitabhāvitavahnisākṣātkāravat pratibhātvenāsyāprāmāṇyam,",
    "GSP33vacbhamu:1092": " tatra vahnisvalakṣaṇasya parokṣatvāt /",
    "GSP33vacbhamu:1093": " iha tu brahmasvarūpasya upādhikaluṣitasya jīvasya prāgapyaparokṣatvāt /",
    "GSP33vacbhamu:1094": " na hi śuddhabuddhatvādayo vastutastato 'tiricyante /",
    "GSP33vacbhamu:1095": " jīva eva tu tattadupādhirahitaḥ śuddhabuddhatvādisvabhāvo brahmeti gīyate /",
    "GSP33vacbhamu:1096": " na ca tattadupādhiviraho 'pi tato 'tiricyate /",
    "GSP33vacbhamu:1097": " tasmāt yathā gāndharvaśāstrārthajñānābhyāsāhitasaṃskārasacivaḥ śrotrendriyeṇa ṣaḍjādisvaragrāmamūrchanābhedamadhyakṣamanubhavati,",
    "GSP33vacbhamu:1098": " evaṃ vedāntārthajñānābhyāsāhitasaṃskāro jīvaḥ svasya brahmabhāvamantaḥkaraṇeneti /",
    "GSP33vacbhamu:1099": " antaḥkaraṇavṛttau brahmasākṣātkāre janayitavye asti tadupāsanāyāḥ karmāpekṣeti cet, na,",
    "GSP33vacbhamu:1100": " tasyāḥ karmānuṣṭhānasahabhāvābhāvena tatsahakāritvānupapatteḥ /",
    "GSP33vacbhamu:1101": " na khalu 'tattvamasi' ityādervākyānnirvicikitsaṃ śuddhabuddhodāsīnasvabhāvaṃ akartṛtvādyupetaṃ",
    "GSP33vacbhamu:1102": " apetabrāhmaṇatvādijātiṃ dehādyatiriktaṃ ekamātmānaṃ pratipadyamānaḥ karmasvadhikāramavaboddhumarhati /",
    "GSP33vacbhamu:1103": " anarhaśca kathaṃ kartā vādhikṛto vā /",
    "GSP33vacbhamu:1104": " yadyucyeta niścite 'pi tattve viparyāsanibandhano vyavahāro 'nuvartamāno dṛśyate,",
    "GSP33vacbhamu:1105": " yathā guḍasya mādhuryaviniścaye api pittopahatendriyāṇāṃ tiktatāvabhāsānuvṛttiḥ,",
    "GSP33vacbhamu:1106": " āsvādya thūtkṛtya tyāgāt /",
    "GSP33vacbhamu:1107": " tasmādavidyāsaṃskārānuvṛttyā karmānuṣṭhānam,",
    "GSP33vacbhamu:1108": " tena ca vidyāsahakāriṇā tatsamuccheda upapatsyate /",
    "GSP33vacbhamu:1109": " na ca- karmāvidyātmakaṃ kathamavidyāmucchinatti,",
    "GSP33vacbhamu:1110": " karmaṇo vā taducchedakasya kuta ucchedaḥ iti vācyam,",
    "GSP33vacbhamu:1111": " sajātīyasvaparavirodhināṃ bhāvānāṃ bahulamupalabdheḥ /",
    "GSP33vacbhamu:1112": " yathā payaḥ payo 'ntaraṃ jarayati svayaṃ ca jīryati,",
    "GSP33vacbhamu:1113": " yathā viṣaṃ viṣāntaraṃ śamayati svayaṃ ca śāmyati,",
    "GSP33vacbhamu:1114": " yathā vā katakarajo rajo 'ntarāvile pāthasi prakṣiptaṃ rajo 'ntarāṇi bhindat svayamapi bhidyamānamanāvilaṃ pāthaḥ karoti,",
    "GSP33vacbhamu:1115": " evaṃ karmāvidyātmakamapi avidyāntarāṇyapagamayat svayamapyapagacchatīti /",
    "GSP33vacbhamu:1116": " atrocyate- satyam ;",
    "GSP33vacbhamu:1117": " 'sadeva somyedamagra āsīt' ityupakramāt 'tattvamasi' ityantācchabdādbrahmamīmāṃsopakaraṇādasakṛdabhyastānnirvicikitse",
    "GSP33vacbhamu:1118": " 'nādyavidyopādānadehādyatiriktapratyagātmatattvāvabodhe jāte 'pi avidyāsaṃskārānuvṛttyānuvartante",
    "GSP33vacbhamu:1119": " sāṃsārikāḥ pratyayāstadvyavahārāśca,",
    "GSP33vacbhamu:1120": " tathāpi tānapyayaṃ vyavahārapratyayānmithyeti manyamāno vidvān ca śraddhatte,",
    "GSP33vacbhamu:1121": " pittopahatendriya iva guḍaṃ thūtkṛtya tyajannapi tasya tiktatām /",
    "GSP33vacbhamu:1122": " tathā cāyaṃ kriyākartṛkaraṇetikartavyatāphalaprapañcamatāttvikaṃ viniścinvan kathamadhikṛto nāma ?",
    "GSP33vacbhamu:1123": " viduṣo hyadhikāraḥ /",
    "GSP33vacbhamu:1124": " anyathā paśuśūdrādīnāmapi adhikāro durvāraḥ syāt /",
    "GSP33vacbhamu:1125": " kriyākartrādisvarūpavibhāgaṃ ca vidvasyamāna iha vidvānabhimataḥ karmakāṇḍe /",
    "GSP33vacbhamu:1126": " ata eva bhagavān avidvadviṣayatvaṃ śāstrasya varṇayāṃbabhūva bhāṣyakāraḥ /",
    "GSP33vacbhamu:1127": " tasmādyathā rājajātīyābhimānikartṛke rājasūye na vipravaiśyajātīyābhimāninoradhikāraḥ,",
    "GSP33vacbhamu:1128": " evaṃ dvijātikartṛkriyākaraṇādivibhāgābhimānikartṛke karmaṇi na tadanabhimānino 'dhikāraḥ /",
    "GSP33vacbhamu:1129": " na cānadhikṛtena samarthenāpi kṛte vaidikaṃ karma phalāya kalpate,",
    "GSP33vacbhamu:1130": " vaiśyastoma iva brāhmaṇarājanyābhyām /",
    "GSP33vacbhamu:1131": " tena dṛṣṭārtheṣu karmasu śaktaḥ pravartamānaḥ prāpnotu phalam, dṛṣṭatvāt /",
    "GSP33vacbhamu:1132": " adṛṣṭārtheṣu tu śāstraikasamadhigamyaṃ phalamanadhikāriṇi na yujyata iti nopāsanākārye karmāpekṣā /",
    "GSP33vacbhamu:1133": " syādetat /",
    "GSP33vacbhamu:1134": " manuṣyābhimānavadadhikārike karmaṇi vihite yathā tadabhimānarahitasyānadhikāraḥ,",
    "GSP33vacbhamu:1135": " evaṃ niṣedhavidhayo 'pi manuṣyādhikārā iti tadabhimānarahitasteṣvapi nādhikriyeta paśvādivat ;",
    "GSP33vacbhamu:1136": " tathā cāyaṃ niṣiddhamanutiṣṭhan na pratyaveyāt tiryagādivaditi bhinnakarmatāpātaḥ /",
    "GSP33vacbhamu:1137": " maivam /",
    "GSP33vacbhamu:1138": " na khalvayaṃ sarvathā manuṣyābhimānarahitaḥ,",
    "GSP33vacbhamu:1139": " kiṃ tvavidyāsaṃskārānuvṛttyāsya mātrayā tadabhimāno 'nuvartate /",
    "GSP33vacbhamu:1140": " anuvartamānaṃ ca mithyeti manyamāno na śraddhatta ityuktam /",
    "GSP33vacbhamu:1141": " kimato yadyevam ?",
    "GSP33vacbhamu:1142": " etadato bhavati- vidhiṣu śrāddho 'dhikārī nāśrāddhaḥ /",
    "GSP33vacbhamu:1143": " tataśca manuṣyādyabhimāne naśraddhadhāno na vidhiśāstreṣvadhikriyate /",
    "GSP33vacbhamu:1144": " tathā ca smṛtiḥ-",
    "GSP33vacbhamu:1145": " 'aśraddhayā hutaṃ dattam'-",
    "GSP33vacbhamu:1146": " ityādikā /",
    "GSP33vacbhamu:1147": " niṣedhaśāstraṃ tu na śraddhāmapekṣate /",
    "GSP33vacbhamu:1148": " api tu niṣidhyamānakriyonmukho nara ityeva pravartate /",
    "GSP33vacbhamu:1149": " tathā ca sāṃsārika iva śraddhāvagatabrahmatattvo 'pi niṣedhamatikramya pravartamānaḥ pratyavaitīti na bhinnakarmadarśanābhyupagamaḥ /",
    "GSP33vacbhamu:1150": " tasmānnopāsanāyāḥ kārye karmāpekṣā /",
    "GSP33vacbhamu:1151": " ata eva nopāsanotpattāvapi ;",
    "GSP33vacbhamu:1152": " nirvicikitsaśābdajñānotpattyuttarakālamanadhikāraḥ karmaṇītyuktam /",
    "GSP33vacbhamu:1153": " tathā ca śrutiḥ-",
    "GSP33vacbhamu:1154": " 'na karmaṇā na prajayā dhanena tyāgenaike amṛtatvamānaśuḥ' /",
    "GSP33vacbhamu:1155": " iti /",
    "GSP33vacbhamu:1156": " tatkimidānīmanupayoga eva sarvatheha karmaṇām ?",
    "GSP33vacbhamu:1157": " tathā ca 'vividiṣanti yajñena' ityādyāḥ śrutayo virudhyeran /",
    "GSP33vacbhamu:1158": " na, ārādupakārakatvātkarmaṇāṃ yajñādīnām /",
    "GSP33vacbhamu:1159": " tathā hi- tametamātmānaṃ vedānuvacanena nityasvādhyāyena,",
    "GSP33vacbhamu:1160": " brāhmaṇā vividiṣanti,",
    "GSP33vacbhamu:1161": " veditumicchanti,",
    "GSP33vacbhamu:1162": " na tu vidanti /",
    "GSP33vacbhamu:1163": " vastutaḥ pradhānasyāpi vedanasya prakṛtyarthatayā śabdato guṇatvāt,",
    "GSP33vacbhamu:1164": " icchāyāśca pratyayārthatayā prādhānyāt,",
    "GSP33vacbhamu:1165": " pradhānena ca kāryasaṃpratyayāt /",
    "GSP33vacbhamu:1166": " na hi 'rājapuruṣamānaya' ityukte vastutaḥ pradhāno 'pi rājā puruṣaviśeṣaṇatayā śabdata upasarjana ānīyate,",
    "GSP33vacbhamu:1167": " api tu puruṣa eva,",
    "GSP33vacbhamu:1168": " śabdatastasya prādhānyāt /",
    "GSP33vacbhamu:1169": " evaṃ vedānuvacanasyeva yajñasyāpīcchāsādhanatayā vidhānam /",
    "GSP33vacbhamu:1170": " evaṃ tapaso 'nāśakasya /",
    "GSP33vacbhamu:1171": " kāmānaśanameva tapaḥ,",
    "GSP33vacbhamu:1172": " hitamitamedhyāśino hi brahmaṇi vividiṣā bhavati,",
    "GSP33vacbhamu:1173": " na tu sarvathā anaśnataḥ, maraṇāt /",
    "GSP33vacbhamu:1174": " nāpi cāndrāyaṇādi tapaḥ,",
    "GSP33vacbhamu:1175": " tacchīlasya dhātuvaiṣamyāpatteḥ /",
    "GSP33vacbhamu:1176": " etāni ca nityāni upāttaduritanibarhaṇena puruṣaṃ saṃskurvanti /",
    "GSP33vacbhamu:1177": " tathā ca śrutiḥ- 'sa ha vā ātmāyājī yo veda idaṃ me 'nenāṅgaṃ saṃskriyata idaṃ me 'nenāṅgamupadhīyate' iti /",
    "GSP33vacbhamu:1178": " aneneti prakṛtaṃ yajñādi parāmṛśati /",
    "GSP33vacbhamu:1179": " smṛtiśca-",
    "GSP33vacbhamu:1180": " 'yasyaite 'ṣṭācatvāriṃśatsaṃskārāḥ' iti /",
    "GSP33vacbhamu:1181": " nityanaimittikānuṣṭhānaprakṣīṇakalmaṣasya ca viśuddhasattvasyāviduṣa eva utpannavividiṣasya jñānottapattiṃ darśayatyātharvaṇī śrutiḥ-",
    "GSP33vacbhamu:1182": " '.................. viśuddhasattvastatastu taṃ paśyati niṣkalaṃ dhyāyamānaḥ' iti /",
    "GSP33vacbhamu:1183": " smṛtiśca 'jñānamutpadyate puṃsāṃ kṣayātpāpasya karmaṇaḥ' ityādikā /",
    "GSP33vacbhamu:1184": " kḷptenaiva ca nityānāṃ karmaṇāṃ nityehitenopāttaduritanibarhaṇena puruṣasaṃskāreṇa jñānotpattāvaṅgabhāvopapattau na saṃyogapṛthaktvena sākṣādaṅgabhāvo",
    "GSP33vacbhamu:1185": " kalpanāgauravāpatteḥ /",
    "GSP33vacbhamu:1186": " tathāhi- nityakarmaṇāmanuṣṭhānāddharmotpādaḥ,",
    "GSP33vacbhamu:1187": " tataḥ pāpmā nivartate ;",
    "GSP33vacbhamu:1188": " sa hi anityāśuciduḥkharūpe saṃsāre nityaśucisukhakhyātilakṣaṇena viparyāsena cittasattvaṃ malinayati ;",
    "GSP33vacbhamu:1189": " ataḥ pāpanivṛttau pratyakṣopapattidvārāpāvaraṇe sati pratyakṣopapattibhyāṃ saṃsārasya anityāśuciduḥsvarūpatvamapratyūhamavabudhyate ;",
    "GSP33vacbhamu:1190": " tato 'sya asminnanabhiratisaṃjñaṃ vairāgyamupajāyate ;",
    "GSP33vacbhamu:1191": " tatastajjihāsopāvartate ;",
    "GSP33vacbhamu:1192": " tato hānopāyaṃ paryeṣate ;",
    "GSP33vacbhamu:1193": " paryeṣamāṇaścātmatattvajñānamasyopāya ityupaśrutya tajjijñāsate ;",
    "GSP33vacbhamu:1194": " tataḥ śravaṇādikrameṇa tajjānātītyārādupakārakatvaṃ tattvajñānotpādaṃ prati cittasattvaśuddhyā karmaṇāṃ yuktam /",
    "GSP33vacbhamu:1195": " iyamevārthamanuvadati bhagavadgītā-",
    "GSP33vacbhamu:1196": " 'ārurukṣormuneryogaṃ karma kāraṇamucyate /",
    "GSP33vacbhamu:1197": " yogārūḍhasya tasyaiva śamaḥ kāraṇamucyate' //",
    "GSP33vacbhamu:1198": " iti /",
    "GSP33vacbhamu:1199": " evaṃ ca ananuṣṭhitakarmāpi prāgbhavīyakarmavaśāt yo viśuddhasattvaḥ saṃsārāsāratādarśanena niṣpannavairāgyaḥ,",
    "GSP33vacbhamu:1200": " kṛtaṃ tasya karmānuṣṭhānena vairāgyotpādopayoginā,",
    "GSP33vacbhamu:1201": " prāgbhavīyakarmānuṣṭhānādeva tatsiddheḥ /",
    "GSP33vacbhamu:1202": " iyameva ca puruṣadhaureyabhedamadhikṛtya pravavṛte śrutiḥ- 'yadi vetarathā brahmacaryādeva pravrajet' iti /",
    "GSP33vacbhamu:1203": " tadidamuktam,",
    "GSP33vacbhamu:1204": " karmāvabodhāt,",
    "GSP33vacbhamu:1205": " prāgapyadhītavedāntasya brahmajijñāsopapatteriti /",
    "GSP33vacbhamu:1206": " ata eva na brahmacāriṇa ṛṇāni santi yena tadapākaraṇārthaṃ karmānutiṣṭhet /",
    "GSP33vacbhamu:1207": " etadanurodhācca 'jāyamāno vai brāhmaṇastribhirṛṇavā jāyate' iti gṛhasthaḥ saṃpadyamāna iti vyākhyeyam /",
    "GSP33vacbhamu:1208": " anyathā 'yadi vetarathā brahmacaryādeva' iti śrutirvirudhyeta /",
    "GSP33vacbhamu:1209": " gṛhasthasyāpi ca ṛṇāpākaraṇaṃ sattvaśuddhyarthameva /",
    "GSP33vacbhamu:1210": " jarāmaryavādo bhasmāntatāvādo 'ntyeṣṭayaśca karmajaḍānaviduṣaḥ prati,",
    "GSP33vacbhamu:1211": " na tvātmatattvavidaḥ paṇḍitān /",
    "GSP33vacbhamu:1212": " tasmāttasyānantaryamatha-śabdārthaḥ yadvinā brahmajijñāsā na bhavati yasmiṃstu sati bhavantī bhavatyeva /",
    "GSP33vacbhamu:1213": " na cetthaṃ karmāvabodhaḥ /",
    "GSP33vacbhamu:1214": " tasmānna karmāvabodhānantaryamātrāthaśabdārtha iti sarvamavadātam /",
    "GSP33vacbhamu:1215": " syādetat /",
    "GSP33vacbhamu:1216": " mā bhūdagnihotrayavāgūpākavadarthaḥ kramaḥ ;",
    "GSP33vacbhamu:1217": " śrautastu bhaviṣyanti ;",
    "GSP33vacbhamu:1218": " 'gṛhī bhūtvā vanī bhavet vanī bhūtvā pravrajet' iti jābālaśrutirgārhasthyena hi yajñādyanuṣṭhānaṃ sūcayati /",
    "GSP33vacbhamu:1219": " smaranti ca -",
    "GSP33vacbhamu:1220": " 'adhītya vidhivadvedānputrāṃścotpādya dharmataḥ /",
    "GSP33vacbhamu:1221": " iṣṭvā ca śaktito yajñairmano mokṣe niveśayet //",
    "GSP33vacbhamu:1222": " ' iti /",
    "GSP33vacbhamu:1223": " nindanti ca-",
    "GSP33vacbhamu:1224": " 'anadhītya dvijo vedānanutpādya tathātmajān /",
    "GSP33vacbhamu:1225": " aniṣṭvā caiva yajñaiśca mokṣamicchanvrajatyadhaḥ' //",
    "GSP33vacbhamu:1226": " iti ; āha- yathā ca hṛdayādyavadānānāmānantaryaniyamaḥ /",
    "GSP33vacbhamu:1227": " kutaḥ ? 'hṛdayasyāgre 'vadyati atha jihvāyā atha vakṣasaḥ' ityathāgraśabdābhyāṃ kramasya vivakṣitatvāt /",
    "GSP33vacbhamu:1228": " na tatheha kramo vivakṣitaḥ,",
    "GSP33vacbhamu:1229": " śrutyā tayaivānantaramaniyamasya darśitatvāt,",
    "GSP33vacbhamu:1230": " 'yadi vetarathā brahmacaryādeva pravrajedgṛhādvā vanādvā' iti /",
    "GSP33vacbhamu:1231": " etāvatā hi vairāgyamupalakṣayati /",
    "GSP33vacbhamu:1232": " ata eva 'yadahareva virajettadahareva pravrajet' iti śrutiḥ /",
    "GSP33vacbhamu:1233": " nindāvacanaṃ ca aviśuddhasattvapuruṣābhiprāyam /",
    "GSP33vacbhamu:1234": " aviśuddhasattvo hi mokṣamicchannālasyāttadupāye 'pravartamāno gṛhasthadharmamapi nityanaimittikamanācaranpratikṣaṇamupacīyamānapāpmā adhogatiṃ gacchatītyarthaḥ /",
    "GSP33vacbhamu:1235": " syādetat /",
    "GSP33vacbhamu:1236": " mā bhūcchrauta ārtho vā kramaḥ ;",
    "GSP33vacbhamu:1237": " pāṭhasthānamukhyapravṛttipramāṇakastu kasmānna bhavatītyata āha- śeṣaśeṣitve pramāṇābhāvāt /",
    "GSP33vacbhamu:1238": " śeṣāṇāṃ samidādīnāṃ śeṣiṇāṃ cāgneyādīnāṃ ekaphalavadupakāropanibaddhānāṃ ekaphalāvacchinnānām",
    "GSP33vacbhamu:1239": " ekaprayogavacanopagṛhītānām ekādhikārikartṛkāṇāṃ ekapaurṇamāsyamāvāsyākālasaṃbaddhānāṃ",
    "GSP33vacbhamu:1240": " yugapad anuṣṭhānāśakteḥ,",
    "GSP33vacbhamu:1241": " sāmarthyātkramaprāptau tadviśeṣāpekṣāyāṃ pāṭhādayastadbhedaniyamāya prabhavanti /",
    "GSP33vacbhamu:1242": " yatra tu na śeṣaśeṣibhāvaḥ nāpyekādhikārāvacchedaḥ yathā sauryāryamṇaprājāpatyādīnām,",
    "GSP33vacbhamu:1243": " tatra kramabhedāpekṣābhāvānna pāṭhādiḥ kramaviśeṣaniyame pramāṇam,",
    "GSP33vacbhamu:1244": " avarjanīyatayā tasya tatrāvagatatvāt /",
    "GSP33vacbhamu:1245": " na ceha dharmabrahmajijñāsayoḥ śeṣaśeṣibhāve śrutyādīnāmanyatamaṃ pramāṇamasatīti /",
    "GSP33vacbhamu:1246": " nanu śeṣaśeṣibhāvābhāve 'pi kramaniyamo dṛṣṭaḥ yathā godohanasya puruṣārthasya dārśapaurṇamāsikairaṅgaiḥ saha,",
    "GSP33vacbhamu:1247": " yathā vā 'darśapūrṇamāsābhyāmiṣṭvā somena yajeta' iti darśapūrṇamāsasomayoraśeṣaśeṣiṇorityata āha- adhikṛtādhikāre vā pramāṇābhāvāt- iti yojanā",
    "GSP33vacbhamu:1248": " svargakāmasya hi darśapūrṇamāsādhikṛtasya paśukāmasya sato darśapūrṇamāsa-",
    "GSP33vacbhamu:1249": " kratvarthāppraṇayanāśrite godohane adhikāraḥ /",
    "GSP33vacbhamu:1250": " no khalu godohanadravyamavyāpriyamāṇaṃ sākṣātpaśūn bhāvayitumarhati /",
    "GSP33vacbhamu:1251": " na ca vyāpārāntarāviṣṭaṃ śrūyate yatastadaṅgakramamatipatet ;",
    "GSP33vacbhamu:1252": " appraṇayanāśritaṃ tu pratīyate,",
    "GSP33vacbhamu:1253": " 'camasenāpaḥ praṇayedgodohanena paśukāmāsya' iti samabhivyāhārāt,",
    "GSP33vacbhamu:1254": " yogyatvāccāsyāpāṃ praṇayanaṃ prati /",
    "GSP33vacbhamu:1255": " tasmātkratvarthāppraṇayanāśritatvādgodohanasya tatkrameṇa puruṣārthamapi godohanaṃ kramavaditi siddham /",
    "GSP33vacbhamu:1256": " śrutinirākaraṇenaiva iṣṭisomakramavadapi kramo 'pāsto veditavyaḥ /",
    "GSP33vacbhamu:1257": " śeṣaśeṣitvādhikṛtādhikārābhāve 'pi kramo vivakṣyeta yadyekaphalāvacchedo bhavet,",
    "GSP33vacbhamu:1258": " yathāgneyādīnāṃ ṣaṇṇāmekasvargaphalāvacchinnānām ;",
    "GSP33vacbhamu:1259": " yadi vā jijñāsyabrahmaṇaḥ aṃśo dharmaḥ syāt,",
    "GSP33vacbhamu:1260": " yathā caturlakṣaṇīvyutpādyaṃ brahma kenacitkenacit aṃśenaikena lakṣaṇena vyutpādyate,",
    "GSP33vacbhamu:1261": " tatra caturṇāṃ lakṣaṇānāṃ jijñāsyābhedena parasparasaṃbandhe sati kramo vivakṣitaḥ,",
    "GSP33vacbhamu:1262": " tathehāpyekajijñāsyatayā dharmabrahmajijñāsayoḥ kramo vivakṣyeta ;",
    "GSP33vacbhamu:1263": " na caitadubhayamapyastītyāha- phalajijñāsyabhedācca /",
    "GSP33vacbhamu:1264": " phalabhedaṃ vibhajate- abhyudayaphalaṃ dharmajñānam iti /",
    "GSP33vacbhamu:1265": " jijñāsāyā vastuto jñānatantratvāt jñānaphalaṃ jijñāsāphalamiti bhāvaḥ /",
    "GSP33vacbhamu:1266": " na kevalaṃ svarūpataḥ phalabhedaḥ,",
    "GSP33vacbhamu:1267": " tadutpādanaprakārabhedādapi tadbheda ityāha- taccānuṣṭhānāpekṣam /",
    "GSP33vacbhamu:1268": " brahmajñānaṃ ca nānuṣṭhānāntarāpekṣam /",
    "GSP33vacbhamu:1269": " śābdajñānābhyāsānnānuṣṭhānāntaramapekṣate,",
    "GSP33vacbhamu:1270": " nityanaimittikakarmānuṣṭhānasahabhāvasya apāstatvāt- iti bhāvaḥ /",
    "GSP33vacbhamu:1271": " jijñāsyabhedamātyantikamāha- bhavyaśca dharma iti /",
    "GSP33vacbhamu:1272": " bhavitā bhavyaḥ ;",
    "GSP33vacbhamu:1273": " kartari kṛtyaḥ /",
    "GSP33vacbhamu:1274": " bhavitā ca bhāvakavyāpāranirvartyatayā tattantra iti tataḥ prāgjñānakāle nāstītyarthaḥ /",
    "GSP33vacbhamu:1275": " bhūtam, satyam ;",
    "GSP33vacbhamu:1276": " sadekāntataḥ,",
    "GSP33vacbhamu:1277": " na kadācidasadityarthaḥ /",
    "GSP33vacbhamu:1278": " na kevalaṃ svarūpato jijñāsyayorbhedaḥ,",
    "GSP33vacbhamu:1279": " jñāpakapramāṇapravṛttibhedādapi bheda ityāha- codanāpravṛttibhedācca /",
    "GSP33vacbhamu:1280": " codaneti vaidikaṃ śabdamāha,",
    "GSP33vacbhamu:1281": " viśeṣeṇa sāmānyasya lakṣaṇāt /",
    "GSP33vacbhamu:1282": " pravṛttabhedaṃ vibhajate- yā hi codanā dharmasya iti /",
    "GSP33vacbhamu:1283": " ājñādīnāṃ puruṣābhiprāyabhedānāmasaṃbhavāt apauruṣeye vede codanopadeśaḥ /",
    "GSP33vacbhamu:1284": " ata evoktam- 'tasya jñānamupadeśaḥ' iti /",
    "GSP33vacbhamu:1285": " sā ca svasādhye puruṣavyāpāre bhāvanāyāṃ tadviṣaye ca yāgādau ;",
    "GSP33vacbhamu:1286": " sa hi bhāvanāviṣayaḥ,",
    "GSP33vacbhamu:1287": " tadadhīnanirūpaṇatvāt prayatnasya bhāvanāyāḥ,",
    "GSP33vacbhamu:1288": " 'ṣiñ bandhane' ityasmāt dhātorviṣayapadavyutpatteḥ /",
    "GSP33vacbhamu:1289": " bhāvanāyāstaddvāreṇa ca yāgāderapekṣitopāyatāmavagamayantī tatrecchopahāramukheṇa puruṣaṃ niyuñjānaiva yāgādidharmamavabodhayati nānyathā /",
    "GSP33vacbhamu:1290": " brahmacodanā tu puruṣamavabodhayatyeva kevalaṃ na tu pravartayantyavabodhayati /",
    "GSP33vacbhamu:1291": " kutaḥ ? avabodhasya pravṛttirahitasya codanājanyatvāt /",
    "GSP33vacbhamu:1292": " nanu 'ātmā jñātavyaḥ' ityetadvidhiparairvedāntaiḥ tadekavākyatayāvabodhe pravartayadbhireva",
    "GSP33vacbhamu:1293": " puruṣo brahmāvabodhyata iti samānatvaṃ dharmacodanābhirbrahmacodanānāmityata āha-",
    "GSP33vacbhamu:1294": " na puruṣo 'vabodhe niyujyate //",
    "GSP33vacbhamu:1295": " ayamabhisaṃdhiḥ- na tāvadbrahmasākṣātkāre puruṣo niyoktavyaḥ,",
    "GSP33vacbhamu:1296": " tasya brahmasvābhāvyena nityatvāt akāryatvāt /",
    "GSP33vacbhamu:1297": " nāpyupāsanāyām,",
    "GSP33vacbhamu:1298": " tasyā api jñānaprakarṣe hetubhāvasyānvayavyatirekasiddhatayā prāptatvenāvidheyatvāt /",
    "GSP33vacbhamu:1299": " nāpi śābdabodhe,",
    "GSP33vacbhamu:1300": " tasyāpyadhītavedasya puruṣasya viditapadatadarthasya samadhigataśābdanyāyatattvasyāpratyūhamutpatteḥ /",
    "GSP33vacbhamu:1301": " atraiva dṛṣṭāntamāha- yathākṣārtha iti /",
    "GSP33vacbhamu:1302": " dārṣṭāntike yojayati- tadvat iti /",
    "GSP33vacbhamu:1303": " api cātmajñānavidhipareṣu vedānteṣu nātmatattvaviniścayaḥ śābdaḥ syāt /",
    "GSP33vacbhamu:1304": " na hi tadā ātmatattvaparāste,",
    "GSP33vacbhamu:1305": " kiṃ tu tajjñānavidhiparāḥ,",
    "GSP33vacbhamu:1306": " yatparāśca te ta eva teṣāṃ arthāḥ /",
    "GSP33vacbhamu:1307": " na ca bodhasya bodhyaniṣṭhatvādapekṣitatvāt,",
    "GSP33vacbhamu:1308": " anyaparebhyo 'pi bodhyatattvaviniścayaḥ,",
    "GSP33vacbhamu:1309": " samāropeṇāpi tadupapatteḥ /",
    "GSP33vacbhamu:1310": " tasmānna bodhavidhiparā vedāntā iti siddham /",
    "GSP33vacbhamu:1311": " prakṛtamupasaṃharati- tasmātkimapi vaktavyam iti /",
    "GSP33vacbhamu:1312": " yasminnasati brahmajijñāsā na bhavati sati tu bhavantī bhavatyevetyarthaḥ /",
    "GSP33vacbhamu:1313": " tadāha- ucyate- nityānityavastuviveka ityādi /",
    "GSP33vacbhamu:1314": " nityaḥ pratyagātmā,",
    "GSP33vacbhamu:1315": " anityāḥ dehendriyaviṣayādayaḥ /",
    "GSP33vacbhamu:1316": " tadviṣayaścedviveko niścayaḥ,",
    "GSP33vacbhamu:1317": " kṛtamasya brahmajijñāsayā,",
    "GSP33vacbhamu:1318": " jñātatvādbrahmaṇaḥ /",
    "GSP33vacbhamu:1319": " atha viveko jñānamātram,",
    "GSP33vacbhamu:1320": " na niścayaḥ ;",
    "GSP33vacbhamu:1321": " tathā sati eṣa viparyāsādanyaḥ saṃśayaḥ syāt ;",
    "GSP33vacbhamu:1322": " tathā ca na vairāgyaṃ bhāvayet ;",
    "GSP33vacbhamu:1323": " abhāvayankathaṃ brahmajijñāsāhetuḥ ?",
    "GSP33vacbhamu:1324": " tasmādevaṃ vyākhyeyam /",
    "GSP33vacbhamu:1325": " nityānityayorvasatīti nityānityavastu taddharmaḥ ;",
    "GSP33vacbhamu:1326": " nityānityayordharmiṇostaddharmāṇāṃ ca viveko nityānityavastuvivekaḥ /",
    "GSP33vacbhamu:1327": " etaduktaṃ bhavati- mā bhūt idaṃ ṛtaṃ nityam,",
    "GSP33vacbhamu:1328": " idaṃ tadanṛtamanityamiti dharmiviśeṣayorvivekaḥ ;",
    "GSP33vacbhamu:1329": " dharmimātrayornityānityayostaddharmayośca vivekaṃ niścinotyeva /",
    "GSP33vacbhamu:1330": " nityatvaṃ satyatvaṃ tadyasyāsti tannityaṃ satyam ;",
    "GSP33vacbhamu:1331": " tathā cāsthāgocaraḥ /",
    "GSP33vacbhamu:1332": " anityatvamasatyatvaṃ tadyasyāsti tadanityamanṛtam ;",
    "GSP33vacbhamu:1333": " tathā cānāsthāgocaraḥ /",
    "GSP33vacbhamu:1334": " tadeteṣvanubhūyamāneṣu yuṣmadasmatpratyayagocareṣu viṣayaviṣayiṣu yadṛtaṃ nityaṃ sukhaṃ vyavasthāsyate tadāsthāgocaro bhaviṣyati ;",
    "GSP33vacbhamu:1335": " yattvanityamanṛtaṃ bhaviṣyati tāpatrayaparītaṃ tattyakṣyata iti so 'yaṃ nityānityavastuvivekaḥ prāgbhavīyādaihikādvā karmaṇo viśuddhasattvasya bhavatyanubhavopapattibhyām /",
    "GSP33vacbhamu:1336": " na khalu satyaṃ nāma na kiñcidastīti vācyam /",
    "GSP33vacbhamu:1337": " tadabhāve tadadhiṣṭhānasyānṛtasyāpyanupapatteḥ,",
    "GSP33vacbhamu:1338": " śūnyavādināmapi śūnyatāyā eva satyatvāt /",
    "GSP33vacbhamu:1339": " athāsya puruṣadhaureyasyānubhavopapattibhyāmevaṃ sunipuṇaṃ nirūpayataḥ ā ca satyalokāt",
    "GSP33vacbhamu:1340": " ā cāvīceḥ jāyasva mriyasva iti viparivartamānaṃ kṣaṇamuhūrtayāmāhorātrārdhamāsamāsartvayanavatsarayugacaturyugamanvantarapralayamahāpralayamahāsargāvāntarasargasaṃsārasāgarormibhiraniśamuhyamānaṃ",
    "GSP33vacbhamu:1341": " tāpatrayaparītamātmānaṃ jīvalokaṃ cāvalokya asminsaṃsāramaṇḍale anityāśuciduḥkhātmakaṃ",
    "GSP33vacbhamu:1342": " prasaṃkhyānamupāvartate /",
    "GSP33vacbhamu:1343": " tato 'syedṛśānnityānityavastuvivekalakṣaṇātprasaṃkhyānāt ihamutrārthabhegavirāgaḥ bhavati /",
    "GSP33vacbhamu:1344": " arthyate prārthyata ityarthaḥ,",
    "GSP33vacbhamu:1345": " phalamiti yāvat /",
    "GSP33vacbhamu:1346": " tasminvirāgo nāmānābhogātmikopekṣābuddhiḥ /",
    "GSP33vacbhamu:1347": " tataḥ śamadamādisādhanasaṃpat /",
    "GSP33vacbhamu:1348": " rāgādikaṣāyamadirāmattaṃ hi manaḥ teṣu teṣu viṣayeṣūccāvacamindriyāṇi pravartayat",
    "GSP33vacbhamu:1349": " vividhāśca pravṛttīḥ puṇyāpuṇyaphalā bhāvayat puruṣamatighore vividhaduḥkhajvālājaṭāle",
    "GSP33vacbhamu:1350": " saṃsārahutabhuji juhoti /",
    "GSP33vacbhamu:1351": " prasaṃkhyānābhyāsalabdhavairāgyaparipākabhagnarāgādikaṣāyamadirāmadaṃ tu manaḥ puruṣeṇāvajīyate vaśīkriyate /",
    "GSP33vacbhamu:1352": " so 'yamasya vairāgyahetuko manovijayaḥ śama iti vaśīkarasaṃjña iti cākhyāyate /",
    "GSP33vacbhamu:1353": " vijitaṃ ca manastattvaviṣayaviniyogayogyatāṃ nīyate ;",
    "GSP33vacbhamu:1354": " seyamasya yogyatā damaḥ,",
    "GSP33vacbhamu:1355": " yathā dānto 'yaṃ vṛṣabhayuvā halaśakaṭādivahanayogyaḥ kṛta iti gamyate /",
    "GSP33vacbhamu:1356": " ādi-grahaṇena ca viṣayatitikṣātaduparamatattvaśraddhāḥ saṃgṛhyante /",
    "GSP33vacbhamu:1357": " ata eva śrutiḥ- 'tasmācchānto dānta uparatastitikṣuḥ śraddhāvitto bhūtvātmanyevātmānaṃ paśyet,",
    "GSP33vacbhamu:1358": " sarvamātmani paśyati' iti /",
    "GSP33vacbhamu:1359": " tadetasya śamadamādirūpasya sādhanasya saṃpat,",
    "GSP33vacbhamu:1360": " prakarṣaḥ,",
    "GSP33vacbhamu:1361": " śamadamādisādhanasaṃpat /",
    "GSP33vacbhamu:1362": " tato 'sya saṃsārabandhanānmumukṣā bhavatītyāha- mumukṣutvaṃ ca iti /",
    "GSP33vacbhamu:1363": " tasya ca nityaśuddhabuddhamuktasvabhāvabrahmajñānaṃ mokṣasya kāraṇamityupaśrutya tajjijñāsā bhavati dharmajijñāsāyāḥ prāgūrdhvaṃ ca ;",
    "GSP33vacbhamu:1364": " tasmātteṣāmevānantaryaṃ na dharmajijñāsāyā ityāha- teṣu hi iti /",
    "GSP33vacbhamu:1365": " na kevalaṃ jijñāsāmātram,",
    "GSP33vacbhamu:1366": " api tu jñānamapītyāha- jñātuṃ ca /",
    "GSP33vacbhamu:1367": " upasaṃharati- tasmāt iti /",
    "GSP33vacbhamu:1368": " kramaprāptamataḥśabdaṃ vyācaṣṭe- ataḥśabdo hetvarthaḥ /",
    "GSP33vacbhamu:1369": " tamevātaḥśabdasya heturūpamarthamāha- yasmādveda eva iti /",
    "GSP33vacbhamu:1370": " atraivaṃ paricodyate- satyaṃ yathoktasādhanasaṃpattyanantaraṃ brahmajijñāsā bhavati /",
    "GSP33vacbhamu:1371": " saiva tvanupapannā,",
    "GSP33vacbhamu:1372": " ihāmutraphalabhogavirāgasyānupapatteḥ /",
    "GSP33vacbhamu:1373": " anukūlavedanīyaṃ hi phalam,",
    "GSP33vacbhamu:1374": " iṣṭalakṣaṇatvātphalasya /",
    "GSP33vacbhamu:1375": " na cānurāgahetāvasya vairāgyaṃ bhavitumarhati /",
    "GSP33vacbhamu:1376": " duḥkhānuṣaṅgadarśanātsukhe 'pi vairāgyamiti cet,",
    "GSP33vacbhamu:1377": " hanta bhoḥ sukhānuṣaṅgādduḥkhe 'pyanurāgo na kasmādbhavati ?",
    "GSP33vacbhamu:1378": " tasmāt sukhe upādīyamāne duḥkhaparihāre prayatitavyam ;",
    "GSP33vacbhamu:1379": " avarjanīyatayā duḥkhamāgatamapi parihṛtya sukhamātraṃ bhokṣyate /",
    "GSP33vacbhamu:1380": " tadyathā- matsyārthī saśalkānsakaṇṭakānmatsyānupādatte,",
    "GSP33vacbhamu:1381": " sa yāvadādeyaṃ tāvadādāya nivartate ;",
    "GSP33vacbhamu:1382": " yathā vā dhānyārthī sapalālāni dhānyānyāharati,",
    "GSP33vacbhamu:1383": " sa yāvadādeyaṃ tāvadādāya nivartate /",
    "GSP33vacbhamu:1384": " tasmādduḥkhabhayānnānukūlavedanīyamaihikaṃ vāmuṣmikaṃ vā sukhaṃ parityaktumucitam /",
    "GSP33vacbhamu:1385": " na hi mṛgāḥ santīti śālayo nopyante,",
    "GSP33vacbhamu:1386": " bhikṣukāḥ santīti sthālyo nādhiśrīyante /",
    "GSP33vacbhamu:1387": " api ca dṛṣṭaṃ sukhaṃ candanavanitādisaṅgajanma kṣayitālakṣaṇena duḥkhenāghrātatvādatibhīruṇā tyajyetāpi,",
    "GSP33vacbhamu:1388": " na tvāmuṣmikaṃ svargādi,",
    "GSP33vacbhamu:1389": " tasyāvināśitvāt /",
    "GSP33vacbhamu:1390": " śrūyate hi- 'apāma somamamṛtā abhūma' iti ;",
    "GSP33vacbhamu:1391": " tathā ca 'akṣayyaṃ ha vai cāturmāsyayājinaḥ sukṛtaṃ bhavati' iti /",
    "GSP33vacbhamu:1392": " na ca kṛtakatvahetukaṃ vināśitvānumānamatra saṃbhavati,",
    "GSP33vacbhamu:1393": " naraśiraḥkapālaśaucānumānavadāgamabādhitaviṣayatvāt /",
    "GSP33vacbhamu:1394": " tasmādyathoktasādhanasaṃpattyabhāvānna brahmajijñāseti prāptam /",
    "GSP33vacbhamu:1395": " evaṃ prāpte āha bhagavānsūtrakāraḥ 'ataḥ' iti ;",
    "GSP33vacbhamu:1396": " tasyārthaṃ vyācaṣṭe bhāṣyakāraḥ- yasmādveda eva iti /",
    "GSP33vacbhamu:1397": " ayamabhisaṃdhiḥ- satyaṃ mṛgabhikṣukādayaḥ śakyāḥ parihartuṃ pācakakṛṣīvalādibhiḥ ;",
    "GSP33vacbhamu:1398": " duḥkhaṃ tvanekavidhānekakāraṇasaṃpātajamaśakyaparihāram ;",
    "GSP33vacbhamu:1399": " antataḥ sādhanāpāratantryakṣayitalakṣaṇayorduḥkhayoḥ samastakṛtakasukhāvinābhāvaniyamāt /",
    "GSP33vacbhamu:1400": " na hi madhuviṣasaṃpṛktamannaṃ viṣaṃ parityajya madhumiśraṃ śakyaṃ śilpivareṇāpi bhoktum /",
    "GSP33vacbhamu:1401": " kṣayitānumānopodvalitaṃ ca 'tadyatheha karmacitaḥ' ityādivacanaṃ kṣayitāpratipādakam,",
    "GSP33vacbhamu:1402": " 'apāma somam' ityādikaṃ vacanaṃ mukhyāsaṃbhave jaghanyavṛttitāmāpādayati /",
    "GSP33vacbhamu:1403": " yathāhuḥ paurāṇikāḥ-",
    "GSP33vacbhamu:1404": " 'ābhūtasaṃplavaṃ sthānamamṛtatvaṃ hi bhāṣyate' iti /",
    "GSP33vacbhamu:1405": " atra ca brahmapadena tatpramāṇaṃ veda upasthāpitaḥ /",
    "GSP33vacbhamu:1406": " sa ca yogyatvāt 'tadyatheha karmacitaḥ' ityādiḥ 'ataḥ' iti sarvanāmnā parāmṛśya hetupañcamyā nirdiśyate /",
    "GSP33vacbhamu:1407": " syādetat /",
    "GSP33vacbhamu:1408": " yathā svargādeḥ kṛtakasya sukhasya duḥkhānuṣaṅgaḥ tathā brahmaṇo 'pītyata āha- tathā brahmavijñānādapi iti /",
    "GSP33vacbhamu:1409": " tenāyamarthaḥ- ataḥ svargādīnāṃ kṣayitāpratipādakāt brahmajñānasya ca paramapuruṣārthatāpratipādakāt āgamāt yathoktasādhanasaṃpat ;",
    "GSP33vacbhamu:1410": " tataśca jijñāseti siddham /",
    "GSP33vacbhamu:1411": " brahmajijñāsāpadavyākhyānamāha- brahmaṇa iti /",
    "GSP33vacbhamu:1412": " ṣaṣṭhīsamāsapradarśanena prācāṃ vṛttikṛtāṃ brahmaṇe jijñāsā brahmajijñāseti caturthīsamāsaḥ parāsto veditavyaḥ /",
    "GSP33vacbhamu:1413": " 'tādarthyasamāse prakṛtivikṛtigrahaṇaṃ kartavyam' iti kātyāyanīyavacanena yūpadārvādiṣveva prakṛtivikārabhūteṣu caturthīsamāsaniyamāt aprakṛtivikārabhūte ityevamādau tanniṣedhāt,",
    "GSP33vacbhamu:1414": " 'aśvaghāsādayaḥ ṣaṣṭhīsamāsā bhaviṣyanti' ityaśvaghāsādiṣu ṣaṣṭhīsamāsapratividhānāt /",
    "GSP33vacbhamu:1415": " ṣaṣṭhīsamāse 'pi ca brahmaṇo vāstavaprādhānyopapatteriti /",
    "GSP33vacbhamu:1416": " syādetat /",
    "GSP33vacbhamu:1417": " brahmaṇo jijñāsetyukte tatrānekārthatvādbrahmaśabdasya saṃśayaḥ- kasya brahmaṇo jijñāsā ?- iti /",
    "GSP33vacbhamu:1418": " asti brahmaśabdo vipratvajātau,",
    "GSP33vacbhamu:1419": " yathā- brahmahatyeti ;",
    "GSP33vacbhamu:1420": " asti ca vede,",
    "GSP33vacbhamu:1421": " yathā- brahmojjhamiti ;",
    "GSP33vacbhamu:1422": " asti ca paramātmani,",
    "GSP33vacbhamu:1423": " yathā- 'brahma veda brahmaiva bhavati' iti /",
    "GSP33vacbhamu:1424": " tamimaṃ saṃśayamapākaroti- brahma ca vakṣyamāṇalakṣaṇam iti /",
    "GSP33vacbhamu:1425": " yato brahmajijñāsāṃ pratijñāya tajjñāpanāya paramātmalakṣaṇaṃ praṇayati tato 'vagacchāmaḥ paramātmajijñāsaiveyaṃ na vipratvajātyādijijñāsā, ityarthaḥ /",
    "GSP33vacbhamu:1426": " ṣaṣṭhīsamāsaparigrahe 'pi neyaṃ karmaṣaṣṭhī,",
    "GSP33vacbhamu:1427": " kiṃ tu śeṣalakṣaṇā ;",
    "GSP33vacbhamu:1428": " saṃbandhamātraṃ ca śeṣa iti brahmaṇo jijñāsetyukte brahmasaṃbandhinī jijñāsetyuktaṃ bhavati /",
    "GSP33vacbhamu:1429": " tathā ca brahmasvarūpapramāṇayuktisādhanaprayojanajijñāsāḥ sarvā brahmajijñāsārthā brahmajijñāsayāvaruddhā bhavanti,",
    "GSP33vacbhamu:1430": " sākṣāt pāramparyeṇa vā brahmasaṃbandhāt /",
    "GSP33vacbhamu:1431": " karmaṇi ṣaṣṭhyāṃ tu brahmaśabdārthaḥ karma ;",
    "GSP33vacbhamu:1432": " sa ca svarūpameveti tatpramāṇādayo nāvarudhyeran ;",
    "GSP33vacbhamu:1433": " tathā cāpratijñātārthacintā pramāṇādiṣu bhavet- iti ye manyante tānpratyāhabrahmaṇa iti karmaṇi iti /",
    "GSP33vacbhamu:1434": " atra hetumāha- jijñāsya iti /",
    "GSP33vacbhamu:1435": " icchāyāḥ pratipattyanubandho jñānam,",
    "GSP33vacbhamu:1436": " jñānasya ca jñeyaṃ brahma /",
    "GSP33vacbhamu:1437": " no khalu jñānaṃ jñeyaṃ vinā nirūpyate,",
    "GSP33vacbhamu:1438": " na ca jijñāsā jñānaṃ vinā,",
    "GSP33vacbhamu:1439": " iti pratipattyanubandhatvāt prathamaṃ jijñāsā karmaivāpekṣate,",
    "GSP33vacbhamu:1440": " na tu saṃbandhimātram,",
    "GSP33vacbhamu:1441": " tadantareṇāpi sati karmaṇi tannirūpaṇāt /",
    "GSP33vacbhamu:1442": " na hi candramasamādityaṃ vopalabhya kasyāyamiti saṃbandhyanveṣaṇā bhavati /",
    "GSP33vacbhamu:1443": " bhavati tu jñānamityukte viṣayānveṣaṇā kiṃviṣayamiti /",
    "GSP33vacbhamu:1444": " tasmātprathamamapekṣitatvāt karmatayaiva brahma saṃbadhyate,",
    "GSP33vacbhamu:1445": " na tu saṃbandhitāmātreṇa,",
    "GSP33vacbhamu:1446": " tasya jaghanyatvāt /",
    "GSP33vacbhamu:1447": " tathā ca karmaṇi ṣaṣṭhī, ityarthaḥ /",
    "GSP33vacbhamu:1448": " nanu satyaṃ na jijñāsyamantareṇa jijñāsā nirūpyate ;",
    "GSP33vacbhamu:1449": " jijñāsyāntaraṃ tvasyā bhaviṣyati ;",
    "GSP33vacbhamu:1450": " brahma tu śeṣatayā saṃbhantsyata ityata āha- jijñāsyāntara iti /",
    "GSP33vacbhamu:1451": " nigūḍhābhiprāyaścodayati- nanu śeṣaṣaṣṭhīparigrahe 'pi iti /",
    "GSP33vacbhamu:1452": " sāmānyasaṃbandhasya viśeṣasaṃbandhāvirodhena karmatāyā avighātena jijñāsānirūpaṇopapatterityarthaḥ /",
    "GSP33vacbhamu:1453": " nigūḍhābhiprāya eva dūṣayati- evamapi pratyakṣaṃ brahmaṇa iti /",
    "GSP33vacbhamu:1454": " vācyasya karmatvasya jijñāsayā prathamamapekṣitasya prathamasaṃbandhārhasya cānvayaparityāgena paścātkathañcidapekṣitasya saṃbandhimātrasya",
    "GSP33vacbhamu:1455": " jaghanyaḥ prathamaḥ prathamaśca jaghanyaḥ,",
    "GSP33vacbhamu:1456": " iti suvyāhṛtaṃ nyāyatattvam /",
    "GSP33vacbhamu:1457": " pratyakṣaparokṣatābhidhānaṃ ca prāthamyāprāthamyasphuṭatvāsphuṭatvābhiprāyam /",
    "GSP33vacbhamu:1458": " cedakaḥ svābhiprāyamudghāṭayati- na vyarthaḥ brahmāśritāśeṣa iti /",
    "GSP33vacbhamu:1459": " vyākhyātametadadhastāt /",
    "GSP33vacbhamu:1460": " samādhātā svābhisaṃdhimudghāṭayati- na,",
    "GSP33vacbhamu:1461": " pradhānaparigraha iti /",
    "GSP33vacbhamu:1462": " vāstavaṃ prādhānyaṃ brahmaṇaḥ /",
    "GSP33vacbhamu:1463": " śeṣaṃ sanidarśanamatirohitārtham /",
    "GSP33vacbhamu:1464": " śrutyanugamaścātirohitaḥ /",
    "GSP33vacbhamu:1465": " tadevamabhimataṃ samāsaṃ vyavasthāpya jijñāsāpadārthamāha- jñātum iti /",
    "GSP33vacbhamu:1466": " syādetat /",
    "GSP33vacbhamu:1467": " na jñānamicchāviṣayaḥ /",
    "GSP33vacbhamu:1468": " sukhaduḥkhāvāptiparihārau vā tadupāyo vā taddvāreṇecchāgocaraḥ /",
    "GSP33vacbhamu:1469": " na caivaṃ brahmajñānam /",
    "GSP33vacbhamu:1470": " na khalvetadanukūlamiti vā pratikūlanivṛttiriti vānubhūyate /",
    "GSP33vacbhamu:1471": " nāpi tayorupāyaḥ ;",
    "GSP33vacbhamu:1472": " tasminsatyapi sukhabhedasyādarśanāt,",
    "GSP33vacbhamu:1473": " anuvartamānasya ca duḥkhasyānivṛtteḥ /",
    "GSP33vacbhamu:1474": " tasmānna sūtrakāravacanamātrādiṣikarmatā jñānasyetyata āha- avagatiparyantam iti /",
    "GSP33vacbhamu:1475": " na kevalaṃ jñānamiṣyate kiṃ tvavagatiṃ sākṣātkāraṃ kurvadavagatiparyantaṃ sanvācyāyā icchāyāḥ karma /",
    "GSP33vacbhamu:1476": " kasmāt ? phalaviṣayatvādicchāyāḥ tadupāyaṃ phalaparyantaṃ gocarayatīccheti śeṣaḥ /",
    "GSP33vacbhamu:1477": " nanu bhavatvavagatiparyantaṃ jñānam ;",
    "GSP33vacbhamu:1478": " kimetāvatāpīṣṭaṃ bhavati ?",
    "GSP33vacbhamu:1479": " na hyanapekṣaṇīyaviṣayamavagatiparyantamapi jñānamiṣyata ityata āha- jñānena hi pramāṇenāvagantumiṣṭaṃ brahma /",
    "GSP33vacbhamu:1480": " bhavatu brahmaviṣayāvagatiḥ,",
    "GSP33vacbhamu:1481": " evamapi kathamiṣṭetyata āha- brahmāvagatirhi puruṣārthaḥ /",
    "GSP33vacbhamu:1482": " kimabhyudayaḥ ?",
    "GSP33vacbhamu:1483": " na, kiṃ tu niḥśreyasaṃ vigalitanikhiladuḥkhānuṣaṅgaparamānandaghanabrahmāvagatirbrahmaṇaḥ svabhāva iti saiva niḥśreyasaṃ puruṣārtha iti /",
    "GSP33vacbhamu:1484": " syādetat /",
    "GSP33vacbhamu:1485": " na brahmāvagatiḥ puruṣārthaḥ /",
    "GSP33vacbhamu:1486": " puruṣavyāpāravyāpyo hi puruṣārthaḥ /",
    "GSP33vacbhamu:1487": " na cāsyā brahmasvabhāvabhūtāyā utpattivikārasaṃskāraprāptayaḥ saṃbhavanti,",
    "GSP33vacbhamu:1488": " tathā satyanityatvena tatsvābhāvyānupapatteḥ /",
    "GSP33vacbhamu:1489": " na cotpattyādyabhāve vyāpāravyāpyatā /",
    "GSP33vacbhamu:1490": " tasmānna brahmāvagatiḥ puruṣārtha ityata āha-niḥśeṣasaṃsārabījāvidyādyanarthanibarhaṇāt /",
    "GSP33vacbhamu:1491": " satyam, brahmāvagatau brahmasvabhāve notpattyādayaḥ saṃbhavanti ;",
    "GSP33vacbhamu:1492": " tathāpyanirvacanīyānādyavidyāvaśādbrahmasvabhāvo 'parādhīnaprakāśo 'pi pratibhānapi",
    "GSP33vacbhamu:1493": " na pratibhātīva parādhīnaprakāśa iva dehendriyādibhyo bhinno 'pyabhinna iva bhāsata",
    "GSP33vacbhamu:1494": " iti saṃsārabījāvidyādyanarthanibarhaṇātprāgaprāpta iva tasminsati prāpta iva bhavatīti",
    "GSP33vacbhamu:1495": " puruṣeṇārthyamānatvātpuruṣārtha iti yuktam /",
    "GSP33vacbhamu:1496": " avidyādītyādigrahaṇena tatsaṃskāro 'varudhyate /",
    "GSP33vacbhamu:1497": " avidyādinivṛttistūpāsanākāryādantaḥ karaṇavṛttibhedāt sākṣātkārāditi draṣṭavyam /",
    "GSP33vacbhamu:1498": " upasaṃharati- tasmādbrahma jijñāsitavyam uktalakṣaṇena mumukṣuṇā /",
    "GSP33vacbhamu:1499": " na khalu tajjñānaṃ vinā savāsanavividhaduḥkhanidānamavidyocchidyate /",
    "GSP33vacbhamu:1500": " na ca taducchedamantareṇa vigalitanikhiladuḥkhānuṣaṅgānandaghanabrahmātmatāsākṣātkārāvirbhāvo jīvasya /",
    "GSP33vacbhamu:1501": " tasmādānandaghanabrahmātmatāmicchatā tadupāyo jñānameṣitavyam /",
    "GSP33vacbhamu:1502": " tacca na kevalebhyo vedāntebhyaḥ api tu brahmamīmāṃsopakaraṇebhya iti icchāmukhena brahmamīmāṃsāyāṃ pravartyate,",
    "GSP33vacbhamu:1503": " na tu vedānteṣu tadarthavivakṣāyāṃ vā ;",
    "GSP33vacbhamu:1504": " tatra phalavadarthāvabodhaparatāṃ svādhyāyādhyayanavidheḥ sūtrayatā 'athāto dharmajijñāsā' ityanenaiva pravartitatvāt,",
    "GSP33vacbhamu:1505": " dharmagrahaṇasya ca vedārthopalakṣaṇatvenādharmavadbrahmaṇo 'pyupalakṣaṇatvāt /",
    "GSP33vacbhamu:1506": " yadyapi ca dharmamīmāṃsāvat vedārthamīmāṃsayā brahmamīmāṃsāpyākṣeptuṃ śakyate,",
    "GSP33vacbhamu:1507": " tathāpi prācyā mīmāṃsayā na tadvyutpādyate,",
    "GSP33vacbhamu:1508": " nāpi brahmamīmāṃsāyā adhyayanamātrānantaryamiti brahmamīmāṃsārambhāya nityānityavivekādyānantaryapradarśanāya cedaṃ sūtramārambhaṇīyamityapaunaruktyam",
    "GSP33vacbhamu:1509": " syādetat /",
    "GSP33vacbhamu:1510": " etena sūtreṇa brahmajñānaṃ pratyupāyatā mīmāṃsāyāḥ pratipādyata ityuktam ;",
    "GSP33vacbhamu:1511": " tadayuktam,",
    "GSP33vacbhamu:1512": " vikalpāsahatvāt,",
    "GSP33vacbhamu:1513": " iti codayati- tatpunarbrahma iti /",
    "GSP33vacbhamu:1514": " vedāntebhyo 'pauruṣeyatayā svataḥsiddhaprāmāṇyebhyaḥ prasiddhamaprasiddhaṃ vā syāt /",
    "GSP33vacbhamu:1515": " yadi prasiddham,",
    "GSP33vacbhamu:1516": " vedāntavākyasamutthena niścayajñānena viṣayīkṛtam ;",
    "GSP33vacbhamu:1517": " tato na jijñāsitavyam,",
    "GSP33vacbhamu:1518": " niṣpāditakriye karmaṇi aviśeṣādhāyinaḥ sādhanasya sādhananyāyātipātāt /",
    "GSP33vacbhamu:1519": " athāprasiddhaṃ vedāntebhyaḥ,",
    "GSP33vacbhamu:1520": " tarhi na tadvedāntāḥ pratipādayantīti sarvathāprasiddhaṃ naiva śakyaṃ jijñāsitum /",
    "GSP33vacbhamu:1521": " anubhūte hi priye bhavatīcchā na tu sarvathānanubhūtāpūrve /",
    "GSP33vacbhamu:1522": " na ceṣyamāṇamapi śakyaṃ jñātum,",
    "GSP33vacbhamu:1523": " pramāṇābhāvāt /",
    "GSP33vacbhamu:1524": " śabdo hi tasya pramāṇaṃ vaktavyam /",
    "GSP33vacbhamu:1525": " yathā vakṣyati 'śāstrayonitvāt' iti /",
    "GSP33vacbhamu:1526": " sa cettannāvabodhayati,",
    "GSP33vacbhamu:1527": " kutastasya tatra prāmāṇyam ?",
    "GSP33vacbhamu:1528": " na ca pramāṇānantaraṃ brahmaṇi prakramate /",
    "GSP33vacbhamu:1529": " tasmātprasiddhasya jñātuṃ śakyasyāpyajijñāsanāt aprasiddhasyecchāyā aviṣayatvāt aśakyajñānatvācca na brahma jijñāsyamityākṣepaḥ /",
    "GSP33vacbhamu:1530": " pariharati- ucyate- asti tāvadbrahma nityaśuddhabuddhamuktasvabhāvam /",
    "GSP33vacbhamu:1531": " ayamarthaḥ- prāgapi brahmamīmāṃsāyā adhītavedasya nigamaniruktavyākaraṇādipariśīlanaviditapadatadarthasaṃbandhasya",
    "GSP33vacbhamu:1532": " 'sadeva somyedamagra āsīt' ityupakramāt 'tattvamasi' ityantātsaṃdarbhāt nityatvādyupetabrahmasvarūpāvagamastāvadāpātato vicārādvināpyasti /",
    "GSP33vacbhamu:1533": " atra ca brahmetyādināvagamyena tadviṣayamavagamaṃ lakṣayati,",
    "GSP33vacbhamu:1534": " tadastitvasya sati vimarśe vicārātprāganirṇayāt /",
    "GSP33vacbhamu:1535": " nityeti kṣayitālakṣaṇaṃ duḥkhamupakṣipati /",
    "GSP33vacbhamu:1536": " śuddheti dehādyupādhikamapi duḥkhamapākaroti /",
    "GSP33vacbhamu:1537": " buddhetyaparādhīnaprakāśamānandātmānaṃ darśayati,",
    "GSP33vacbhamu:1538": " ānandaprakāśayorabhedāt /",
    "GSP33vacbhamu:1539": " syādetat /",
    "GSP33vacbhamu:1540": " muktau satyāmasyaite śuddhatvādayaḥ prathante,",
    "GSP33vacbhamu:1541": " tatastu prāk dehādyabhedena taddharmajanmajarāmaraṇādiduḥkhayogādityata uktam- mukta iti /",
    "GSP33vacbhamu:1542": " sadaiva muktaḥ sadaiva kevalo 'nādyavidyāvaśāttu bhrāntyā tathāvabhāsata ityarthaḥ /",
    "GSP33vacbhamu:1543": " tadevamanaupādhikaṃ brahmaṇo rūpaṃ darśayitvā avidyopādhikaṃ rūpamāha- sarvajñaṃ sarvaśaktisamanvitam /",
    "GSP33vacbhamu:1544": " tadanena jagatkāraṇatvamasya darśitam,",
    "GSP33vacbhamu:1545": " śaktijñānabhāvābhāvānuvidhānātkāraṇatvabhāvābhāvayoḥ /",
    "GSP33vacbhamu:1546": " kutaḥ punarevaṃbhūtabrahmasvarūpāvagatiḥ ityata āha- brahmaśabdasya hi iti /",
    "GSP33vacbhamu:1547": " na kevalam 'sadeva somyedam' ityādīnāṃ vākyānāṃ paurvāparyaparyālocanayā itthaṃbhūtabrahmāvagatiḥ /",
    "GSP33vacbhamu:1548": " api tu brahmapadamapi nirvacanasāmarthyādimamevārthaṃ svahastayati /",
    "GSP33vacbhamu:1549": " nirvacanamāha- bṛhaterdhātorarthānugamāt /",
    "GSP33vacbhamu:1550": " vṛddhikarmā hi bṛhatiratiśāyane vartate /",
    "GSP33vacbhamu:1551": " taccedamatiśāyanamanavacchinnaṃ padāntarāvagamitaṃ nityaśuddhabuddhatvādyasyābhyanujānātītyarthaḥ /",
    "GSP33vacbhamu:1552": " tadevaṃ tatpadārthasya śuddhatvādeḥ prasiddhimabhidhāya tvaṃpadārthasyāpyāha- sarvasyātmatvācca brahmāstitvaprasiddhiḥ /",
    "GSP33vacbhamu:1553": " sarvasya pāṃsulapādakasya hālikasyāpi brahmāstitvaprasiddhiḥ ;",
    "GSP33vacbhamu:1554": " kutaḥ ? ātmatvāt /",
    "GSP33vacbhamu:1555": " etadeva sphuṭayati- sarvo hi iti /",
    "GSP33vacbhamu:1556": " pratītimeva apratītinirākaraṇena draḍhayati- na na iti /",
    "GSP33vacbhamu:1557": " na na pratyeti 'ahamasmi' iti,",
    "GSP33vacbhamu:1558": " kiṃ tu pratyetyeveti yojanā /",
    "GSP33vacbhamu:1559": " nanu 'ahamasmi' iti ca jñāsyati mā ca jñāsīdātmānamityata āha- yadi iti /",
    "GSP33vacbhamu:1560": " ahamasmīti na pratīyāt /",
    "GSP33vacbhamu:1561": " ahaṅkārāspadaṃ hi jīvātmānaṃ cenna pratīyāt 'aham' iti na pratīyādityarthaḥ /",
    "GSP33vacbhamu:1562": " nanu pratyetu sarvo jana ātmānamahaṅkārāspadam,",
    "GSP33vacbhamu:1563": " brahmaṇi tu kimāyātam ityata āha- ātmā ca brahma ;",
    "GSP33vacbhamu:1564": " tadaḥ tvamāsāmānādhikaraṇyāt /",
    "GSP33vacbhamu:1565": " tasmāttatpadārthasya śuddhabuddhatvādeḥ śabdataḥ tvaṃpadārthasya ca jīvātmanaḥ pratyakṣataḥ prasiddheḥ,",
    "GSP33vacbhamu:1566": " padārthajñānapūrvakatvācca vākyārthajñānasya,",
    "GSP33vacbhamu:1567": " tvaṃpadārthasya brahmabhāvāvagamaḥ 'tattvamasi' iti vākyādupapadyata iti bhāvaḥ /",
    "GSP33vacbhamu:1568": " ākṣeptā prathamakalpāśrayaṃ doṣamāha- yadi tarhi loka iti /",
    "GSP33vacbhamu:1569": " adhyāpakādhyetṛparamparā lokaḥ /",
    "GSP33vacbhamu:1570": " tatra 'tattvamasi' iti vākyādyadi brahma ātmatvena prasiddhamasti /",
    "GSP33vacbhamu:1571": " 'ātmā brahmatvena' iti vaktavye 'brahma ātmatvena' iti abhedavivakṣayā gamayitavyam /",
    "GSP33vacbhamu:1572": " pariharati- naḥ ; kutaḥ ?",
    "GSP33vacbhamu:1573": " tadviśeṣaṃ prati vipratipatteḥ /",
    "GSP33vacbhamu:1574": " tadanena vipratipattiḥ sādhakabādhakapramāṇābhāve sati saṃśayabījamuktam /",
    "GSP33vacbhamu:1575": " tataśca saṃśayājjijñāsopapadyata iti bhāvaḥ /",
    "GSP33vacbhamu:1576": " vivādādhikaraṇaṃ dharmī sarvatantrasiddhāntasiddho 'bhyupeyaḥ ;",
    "GSP33vacbhamu:1577": " anyathā anāśrayā bhinnāśrayā vā vipratipattayo na syuḥ /",
    "GSP33vacbhamu:1578": " viruddhā hi pratipattayo vipratipattayaḥ ;",
    "GSP33vacbhamu:1579": " na cānāśrayāḥ pratipattayo bhavanti,",
    "GSP33vacbhamu:1580": " anālambanatvāpatteḥ ;",
    "GSP33vacbhamu:1581": " na ca bhinnāśrayā viruddhāḥ /",
    "GSP33vacbhamu:1582": " na hi 'anityā buddhiḥ' 'nitya ātmā' iti pratipattivipratipattī /",
    "GSP33vacbhamu:1583": " tasmāttatpadārthasya śuddhatvādervedāntebhyaḥ pratītiḥ,",
    "GSP33vacbhamu:1584": " tvaṃpadārthasya ca jīvātmano lokataḥ siddhiḥ sarvatantrasiddhāntaḥ /",
    "GSP33vacbhamu:1585": " tadābhāsatvānābhāsatvatattadviśeṣeṣu paramatra vipratipattayaḥ /",
    "GSP33vacbhamu:1586": " tasmāt sāmānyataḥ prasiddhe dharmiṇi viśeṣato vipratipattau yuktastadviśeṣeṣu saṃśayaḥ /",
    "GSP33vacbhamu:1587": " tatra tvaṃpadārthe tāvadvipratipattīrdarśayati- dehamātram ityādinā bhoktaiva kevalaṃ na karttā ityantena /",
    "GSP33vacbhamu:1588": " atra dehendriyamanaḥkṣaṇikavijñānacaitanyapakṣe na tatpadārthanityatvādayaḥ tvaṃpadārthena saṃbadhyante,",
    "GSP33vacbhamu:1589": " yogyatāvirahāt /",
    "GSP33vacbhamu:1590": " śūnyapakṣe 'pi sarvopākhyārahitamapadārthaḥ kathaṃ tattvamorgocaraḥ ?",
    "GSP33vacbhamu:1591": " kartṛbhoktṛsvabhāvasyāpi pariṇāmitayā tatpadārthanityatvādyasaṃgatireva /",
    "GSP33vacbhamu:1592": " akartṛtve 'pi bhoktṛtvapakṣe pariṇāmitayā nityatvādyasaṃgatiḥ /",
    "GSP33vacbhamu:1593": " abhoktṛtve 'pi nānātmatvapakṣe nānātvenāvacchinnatvādanityatvādiprasaktāvadvaitahānācca tatpadārthāsaṃgatistadavasthaiva /",
    "GSP33vacbhamu:1594": " tvaṃpadārthavipratipattyā ca tatpadārthe 'pi vipratipattirdarśitā- vedāprāmāṇyavādino hi laukāyatikādayastatpadārthapratyayaṃ mithyeti manyante,",
    "GSP33vacbhamu:1595": " vedaprāmāṇyavādino 'pyaupacārikaṃ tatpadārthamavivakṣitaṃ vā manyanta iti /",
    "GSP33vacbhamu:1596": " tadevaṃ tvaṃpadārthavipratipattidvārā tatpadārthe vipratipattiṃ sūcayitvā sākṣāttatpadārthe 'pi vipratipattimāha- asti tadvyatirikta īśvaraḥ sarvajñaḥ sarvaśaktiriti kecit /",
    "GSP33vacbhamu:1597": " tat\u000eiti jīvātmanaḥ parāmṛśati /",
    "GSP33vacbhamu:1598": " na kevalaṃ śarīrādibhyaḥ jīvātmabhyo 'pi vyatiriktaḥ /",
    "GSP33vacbhamu:1599": " sa ca sarvasyaiva jagata īṣṭe /",
    "GSP33vacbhamu:1600": " aiśvaryasiddhyarthaṃ svābhāvikamasya rūpadvayamuktam 'sarvajñaḥ sarvaśaktiḥ' iti /",
    "GSP33vacbhamu:1601": " tasyāpi jīvātmabhyo 'pi vyatirekāt na tvaṃpadārthena sāmānādhikaraṇyamiti svamatamāha-",
    "GSP33vacbhamu:1602": " atmā sa bhokturityapare\u000e /",
    "GSP33vacbhamu:1603": " bhokturjīvātmano 'vidyopādhikasya sa īśvaraḥ tatpadārtha ātmā ;",
    "GSP33vacbhamu:1604": " tata īśvarādabhinno jīvātmā,",
    "GSP33vacbhamu:1605": " paramākāśādiva ghaṭākāśādaya ityarthaḥ /",
    "GSP33vacbhamu:1606": " vipratipattīrupasaṃharan vipratipattibījamāha-",
    "GSP33vacbhamu:1607": " evaṃ bahava\u000eiti /",
    "GSP33vacbhamu:1608": " yuktiyuktyābhāsavākyavākyābhāsasamāśrayāḥ santa iti yojanā /",
    "GSP33vacbhamu:1609": " nanu santu vipratipattayaḥ tannimittaśca saṃśayaḥ ;",
    "GSP33vacbhamu:1610": " tathāpi kimarthaṃ brahmamīmāṃsā ārabhyate ityata āha-",
    "GSP33vacbhamu:1611": " tatrāvicārya\u000eiti /",
    "GSP33vacbhamu:1612": " tattvajñānācca niḥśreyasādhigamaḥ,",
    "GSP33vacbhamu:1613": " nātattvajñānādbhavitumarhati /",
    "GSP33vacbhamu:1614": " api ca atattvajñānānnāstikye sati anarthaprāptirapītyāha-",
    "GSP33vacbhamu:1615": " anarthaṃ ca\u000eiti /",
    "GSP33vacbhamu:1616": " sūtratātparyamupasaṃharati-",
    "GSP33vacbhamu:1617": " tasmāt\u000eiti /",
    "GSP33vacbhamu:1618": " vedāntamīmāṃsā tāvattarka eva,",
    "GSP33vacbhamu:1619": " tadavirodhinaśca ye 'nye 'pi tarkā adhvaramīmāṃsāyāṃ nyāye ca vedapratyakṣādiprāmāṇyapariśodhanādiṣūktāḥ t upakaraṇaṃ yasyāḥ sā tathoktā /",
    "GSP33vacbhamu:1620": " tasmātparamaniḥśreyasasādhanabrahmajñānaprayojanā brahmamīmāṃsā ārabdhavyeti siddham /",
    "GSP33vacbhamu:1621": " brahma jijñāsitavyamityuktam /",
    "GSP33vacbhamu:1622": " kiṃlakṣaṇaṃ punastadbrahma ityata āha bhagavānsūtrakāraḥ -",
    "GSP33vacbhamu:1623": " janmādyasya yataḥ\u000e //2 //",
    "GSP33vacbhamu:1624": " tadevaṃ prathamasūtreṇa mīmāṃsārambhamupapādya brahmamīmāṃsāmārabhate-",
    "GSP33vacbhamu:1625": " janmādyasya yataḥ\u000e /",
    "GSP33vacbhamu:1626": " etasya sūtrasya pātanikāmāha bhāṣyakāraḥ -",
    "GSP33vacbhamu:1627": " brahma jijñāsitavyamityuktam ;",
    "GSP33vacbhamu:1628": " kiṃlakṣaṇaṃ\u000e",
    "GSP33vacbhamu:1629": " punastadbrahma\u000e /",
    "GSP33vacbhamu:1630": " atra yadyapi brahmasvarūpajñānasya pradhānasya pratijñayā tadaṅgānyapi pramāṇādīni pratijñātāni,",
    "GSP33vacbhamu:1631": " tathāpi svarūpasya prādhānyāttadevākṣipya prathamaṃ samarthyate /",
    "GSP33vacbhamu:1632": " tatra yadyāvadanubhūyate tatsarvaṃ parimitamaviśudadhamabuddhaṃ vidhvaṃsi ca ;",
    "GSP33vacbhamu:1633": " na tenopalabdhena tadviruddhasya nityaśuddhabuddhasvabhāvasya brahmaṇaḥ svarūpaṃ śakyaṃ lakṣayitum /",
    "GSP33vacbhamu:1634": " na hi jātu kaścitkṛtakatvena nityaṃ lakṣayati /",
    "GSP33vacbhamu:1635": " na ca taddharmeṇa nityatvādinā tallakṣyate,",
    "GSP33vacbhamu:1636": " tasyānupalabdhacaratvāt /",
    "GSP33vacbhamu:1637": " prasiddhaṃ hi lakṣaṇaṃ bhavati,",
    "GSP33vacbhamu:1638": " nātyantāprasiddham /",
    "GSP33vacbhamu:1639": " evaṃ ca na śabdo 'pyatra prakramate,",
    "GSP33vacbhamu:1640": " atyantāprasiddhatayā brahmaṇo 'padārthasyāvākyārthatvāt /",
    "GSP33vacbhamu:1641": " tasmāt lakṣaṇābhāvāt na brahma jijñāsitavyamityātyākṣepābhiprāyaḥ /",
    "GSP33vacbhamu:1642": " tamimamākṣepaṃ bhagavān sūtrakāraḥ pariharati-",
    "GSP33vacbhamu:1643": " 'janmādyasya yataḥ'\u000eiti /",
    "GSP33vacbhamu:1644": " mā bhūdanubhūyamānaṃ jagattaddharmatayā tādātmyena vā brahmaṇo lakṣaṇam ;",
    "GSP33vacbhamu:1645": " tadutpattyā tu bhaviṣyati deśāntaraprāptiriva saviturvrajyāyā iti tātparyārthaḥ /",
    "GSP33vacbhamu:1646": " sūtrāvayavān vibhajate-",
    "GSP33vacbhamu:1647": " janmotpattirādirasya\u000eiti /",
    "GSP33vacbhamu:1648": " lāghavāya sūtrakṛtā janmādīti napuṃsakaprayogaḥ kṛtaḥ ;",
    "GSP33vacbhamu:1649": " tadupapādanāya samāhāramāha-",
    "GSP33vacbhamu:1650": " janmasthitibhaṅgam\u000eiti /",
    "GSP33vacbhamu:1651": " janmanaśca\u000eityādiḥ",
    "GSP33vacbhamu:1652": " kāraṇanirdeśaḥ\u000eityantaḥ saṃdarbho nigadavyākhyātaḥ /",
    "GSP33vacbhamu:1653": " syādetat /",
    "GSP33vacbhamu:1654": " pradhānakālagrahalokapālakriyāyadṛcchāsvabhāvābhāveṣūpaplavamāneṣu satsu sarvajñaṃ sarvaśaktisvabhāvaṃ brahma jagajjanmādikāraṇamiti kutaḥ saṃbhāvanetyata āha-",
    "GSP33vacbhamu:1655": " asya jagata\u000eiti /",
    "GSP33vacbhamu:1656": " atra",
    "GSP33vacbhamu:1657": " nāmarūpābhyāṃ vyākṛtasya\u000eiti cetanabhāvakartṛkatvasaṃbhāvanayā pradhānādyacetanakartṛkatvaṃ nirupākhyakartṛkatvaṃ ca vyāsedhati /",
    "GSP33vacbhamu:1658": " yatkhalu nāmnā rūpeṇa ca vyākriyate taccetanakartṛkaṃ dṛṣṭam,",
    "GSP33vacbhamu:1659": " yathā ghaṭādi /",
    "GSP33vacbhamu:1660": " vivādādhyāsitaṃ ca jagannāmnā rūpeṇa ca vyākṛtam ;",
    "GSP33vacbhamu:1661": " tasmāccetanakartṛkaṃ saṃbhāvyate /",
    "GSP33vacbhamu:1662": " cetano hi buddhāvālikhya nāmarūpe ghaṭa iti nāmnā rūpeṇa ca kambugrīvādinā bāhyaṃ ghaṭaṃ niṣpādayati /",
    "GSP33vacbhamu:1663": " ata eva ghaṭasya nirvartyasyāpyantaḥ saṃkalpātmanā siddhasya karmakārakabhāvaḥ 'ghaṭaṃ karoti' iti /",
    "GSP33vacbhamu:1664": " yathāhuḥ-'buddhisiddhaṃ tu na tadasat' iti /",
    "GSP33vacbhamu:1665": " tathā cācetano buddhāvanālikhitaṃ karotīti na śakyaṃ saṃbhāvayitumiti bhāvaḥ /",
    "GSP33vacbhamu:1666": " syādetat /",
    "GSP33vacbhamu:1667": " cetanā grahā lokapālā vā nāmarūpe buddhāvālikhya jagajjanayiṣyanti,",
    "GSP33vacbhamu:1668": " kṛtam uktasvabhāvena brahmaṇetyata āha-",
    "GSP33vacbhamu:1669": " anekakartṛbhoktṛsaṃyuktasya\u000eiti /",
    "GSP33vacbhamu:1670": " kecitkartāro bhavanti,",
    "GSP33vacbhamu:1671": " yathā sūdartvigādayaḥ,",
    "GSP33vacbhamu:1672": " na bhoktāraḥ /",
    "GSP33vacbhamu:1673": " kecittu bhoktāraḥ,",
    "GSP33vacbhamu:1674": " yathā śrāddhavaiśvānareṣṭyādiṣu pitāputrādayaḥ,",
    "GSP33vacbhamu:1675": " na kartāraḥ /",
    "GSP33vacbhamu:1676": " tasmādubhayagrahaṇam /",
    "GSP33vacbhamu:1677": " deśakālanimittakriyāphalāni itītaretaradvandvaḥ /",
    "GSP33vacbhamu:1678": " deśādīni ca tāni pratiniyatāti ceti vigrahaḥ /",
    "GSP33vacbhamu:1679": " tadāśrayo jagat ; tasya /",
    "GSP33vacbhamu:1680": " kecitkhalu pratiniyatadeśotpādāḥ,",
    "GSP33vacbhamu:1681": " yathā kṛṣṇamṛgādayaḥ /",
    "GSP33vacbhamu:1682": " kecitpratiniyatakālotpādāḥ,",
    "GSP33vacbhamu:1683": " yathā kokilāravādayaḥ /",
    "GSP33vacbhamu:1684": " kecitpratiniyatanimittāḥ,",
    "GSP33vacbhamu:1685": " yathā navāmbudadhvānādinimittā balākāgarbhādayaḥ /",
    "GSP33vacbhamu:1686": " kecitpratiniyatakriyāḥ,",
    "GSP33vacbhamu:1687": " yathā brāhmaṇānāṃ yājanādayaḥ, netareṣām /",
    "GSP33vacbhamu:1688": " evaṃ kecitpratiniyataphalāḥ,",
    "GSP33vacbhamu:1689": " yathā kecitsukhinaḥ kecidduḥkhinaḥ,",
    "GSP33vacbhamu:1690": " evaṃ ya eva sukhinasta eva kadācidduḥkhinaḥ /",
    "GSP33vacbhamu:1691": " sarvametadākasmikāparanāmni yādṛcchikatve ca svābhāvikatve cāsarvajñāsarvaśaktikartṛkatve ca na ghaṭate,",
    "GSP33vacbhamu:1692": " parimitajñānaśaktibhirgrahalokapālādibhirjñātuṃ kartuṃ cāśakyatvāt /",
    "GSP33vacbhamu:1693": " tadidamuktam-",
    "GSP33vacbhamu:1694": " manasāpyacintyaracanārūpasya\u000e",
    "GSP33vacbhamu:1695": " iti /",
    "GSP33vacbhamu:1696": " ekasyā api hi śarīraracanāyā rūpaṃ manasā na śakyaṃ cintayituṃ kadācit,",
    "GSP33vacbhamu:1697": " prāgeva jagadracanāyāḥ ;",
    "GSP33vacbhamu:1698": " kimaṅga punaḥ kartumityarthaḥ /",
    "GSP33vacbhamu:1699": " sūtravākyaṃ pūrayati-",
    "GSP33vacbhamu:1700": " tadbrahmeti vākyaśeṣaḥ\u000e /",
    "GSP33vacbhamu:1701": " syādetat /",
    "GSP33vacbhamu:1702": " kasmātpunarjanmasthitibhaṅgamātramihādigrahaṇena gṛhyate na tu vṛddhipariṇāmāpakṣayā apītyata āha-",
    "GSP33vacbhamu:1703": " anyeṣāmapi bhāvavikārāṇāṃ\u000evṛddhyādīnān",
    "GSP33vacbhamu:1704": " triṣvevāntarbhāva\u000eiti /",
    "GSP33vacbhamu:1705": " vṛddhistāvadavayavopacayaḥ /",
    "GSP33vacbhamu:1706": " tenālpāvayavādavayavino dvitantukāderanya eva mahānpaṭo jāyata iti janmaiva vṛddhiḥ /",
    "GSP33vacbhamu:1707": " pariṇāmo 'pi trividhaḥ dharmalakṣaṇāvasthālakṣaṇaḥ utpattireva /",
    "GSP33vacbhamu:1708": " dharmiṇo hi hāṭakāderdharmalakṣaṇaḥ pariṇāmaḥ kaṭakamukuṭādiḥ tasyotpattiḥ /",
    "GSP33vacbhamu:1709": " evaṃ kaṭakāderapi pratyutpannatvādilakṣaṇaḥ lakṣaṇapariṇāma utpattiḥ /",
    "GSP33vacbhamu:1710": " evamavasthāpariṇāmo navapurāṇatvādirutpattiḥ /",
    "GSP33vacbhamu:1711": " apakṣayastu avayavahrāso nāśa eva /",
    "GSP33vacbhamu:1712": " tasmājjanmādiṣu yathāsvamantarbhāvādvṛddhyādayaḥ pṛthaṅnoktā ityarthaḥ /",
    "GSP33vacbhamu:1713": " athaite vṛddhyādayo na janmādiṣvantarbhavanti,",
    "GSP33vacbhamu:1714": " tathāpyutpattisthitibhaṅgamevopādātavyam /",
    "GSP33vacbhamu:1715": " tathā sati hi tatpratipādake 'yato vā imāni bhūtāni' iti vedavākye buddhisthīkṛte jaganmūlakāraṇaṃ brahma lakṣitaṃ bhavati /",
    "GSP33vacbhamu:1716": " anyathā tu jāyate asti vardhate ityādīnāṃ grahaṇe tatpratipādakaṃ nairuktavākyaṃ buddhau bhavet ;",
    "GSP33vacbhamu:1717": " tacca na mūlakāraṇapratipādanaparam,",
    "GSP33vacbhamu:1718": " mahāsargādūrdhvaṃ sthitikāle 'pi tadvākyoditānāṃ janmādīnāṃ bhāvavikārāṇāmupapatteḥ,",
    "GSP33vacbhamu:1719": " - iti śaṅkānirākaraṇārthaṃ vedoktotpattisthitibhaṅgagrahaṇamityāha-",
    "GSP33vacbhamu:1720": " yāska-\u000e",
    "GSP33vacbhamu:1721": " paripaṭhitānāṃ tu\u000eiti /",
    "GSP33vacbhamu:1722": " nanvevamapi utpattimātraṃ sūcyatām ;",
    "GSP33vacbhamu:1723": " tannāntarīyakatayā tu sthitibhaṅgaṃ gamyata ityata āha-",
    "GSP33vacbhamu:1724": " yotpattirbrahmaṇaḥ kāraṇāt\u000eiti /",
    "GSP33vacbhamu:1725": " tribhirasyopādānatvaṃ sūcyate ;",
    "GSP33vacbhamu:1726": " utpattimātraṃ tu nimittakāraṇasādhāraṇamiti nopādānatvaṃ sūcayet ;",
    "GSP33vacbhamu:1727": " tadidamuktam-",
    "GSP33vacbhamu:1728": " tatraiva\u000eiti /",
    "GSP33vacbhamu:1729": " pūrvoktānāṃ kāryakāraṇaviśeṣaṇānāṃ prayojanamāha-",
    "GSP33vacbhamu:1730": " na yathokta\u000eiti /",
    "GSP33vacbhamu:1731": " tadanena prabandhena pratijñāviṣayasya brahmasvarūpasya lakṣaṇadvāreṇa saṃbhāvanoktā /",
    "GSP33vacbhamu:1732": " tatra pramāṇaṃ vaktavyam /",
    "GSP33vacbhamu:1733": " yathāhurnaiyāyikāḥ-",
    "GSP33vacbhamu:1734": " 'saṃbhāvitaḥ pratijñāyāṃ pakṣaḥ sādhyeta hetunā /",
    "GSP33vacbhamu:1735": " na tasya hetubhistrāṇamutpatanneva yo hataḥ //",
    "GSP33vacbhamu:1736": " yathā ca vandhyā jananī' ityādiriti /",
    "GSP33vacbhamu:1737": " itthaṃ nāma janmādi saṃbhāvanāhetuḥ /",
    "GSP33vacbhamu:1738": " yadanye vaiśeṣikakādaya ita evānumānādīśvaraviniścayamicchanti,",
    "GSP33vacbhamu:1739": " iti saṃbhāvanāhetutāṃ draḍhayitumāha-",
    "GSP33vacbhamu:1740": " etadeva\u000eiti /",
    "GSP33vacbhamu:1741": " codayati-",
    "GSP33vacbhamu:1742": " nanvihāpi\u000eiti /",
    "GSP33vacbhamu:1743": " etāvataivādhikaraṇārthe samāpte vakṣyamāṇādhikaraṇārthamanuvadansuhṛdbhāvena pariharati-",
    "GSP33vacbhamu:1744": " na, vedānta\u000eiti /",
    "GSP33vacbhamu:1745": " vedāntavākyakusumagrathanārthatvameva darśayati-",
    "GSP33vacbhamu:1746": " vedānta\u000eiti /",
    "GSP33vacbhamu:1747": " vicārasyādhyavasānaṃ savāsanāvidyādvayocchedaḥ /",
    "GSP33vacbhamu:1748": " tato hi brahmāvagaternivṛttirāvirbhāvaḥ /",
    "GSP33vacbhamu:1749": " tatkiṃ brahmaṇi śabdādṛte na mānāntaramanusaraṇīyam ?",
    "GSP33vacbhamu:1750": " tathā ca kuto mananam ?",
    "GSP33vacbhamu:1751": " kutaśca tadanubhavaḥ sākṣātkāraḥ ? ityata āha-",
    "GSP33vacbhamu:1752": " satsu tu vedāntavākyeṣu\u000eiti /",
    "GSP33vacbhamu:1753": " anumānaṃ vedāntāvirodhi tadupajīvi cetyapi draṣṭavyam /",
    "GSP33vacbhamu:1754": " śabdāvirodhinyā tadupajīvinyā ca yuktyā vivecanaṃ mananam /",
    "GSP33vacbhamu:1755": " yuktiśca arthāpattiranumānaṃ vā /",
    "GSP33vacbhamu:1756": " syādetat /",
    "GSP33vacbhamu:1757": " yathā dharmo na puruṣabuddhisāhāyyam,",
    "GSP33vacbhamu:1758": " evaṃ brahmaṇyapi kasmānna bhavatītyata āha-",
    "GSP33vacbhamu:1759": " na dharmajijñāsāyāmiva\u000eiti /",
    "GSP33vacbhamu:1760": " śrutyādaya\u000eiti ;",
    "GSP33vacbhamu:1761": " śrutītihāsapurāṇāsmṛtayaḥ pramāṇam /",
    "GSP33vacbhamu:1762": " anubhavaḥ antaḥkaraṇavṛttibhedo brahmasākṣātkāraḥ ;",
    "GSP33vacbhamu:1763": " tasyāvidyānivṛttidvāreṇa brahmasvarūpāvirbhāvaḥ pramāṇaphalam /",
    "GSP33vacbhamu:1764": " tacca phalamiva phalamiti gamayitavyam /",
    "GSP33vacbhamu:1765": " yadyapi dharmajijñāsāyāmapi sāmagryāṃ pratyakṣādīnāṃ vyāpāraḥ tathāpi sākṣānnāsti /",
    "GSP33vacbhamu:1766": " brahmajijñāsāyāṃ tu sākṣādanubhavādīnāṃ saṃbhavo 'nubhavārthā ca brahmajijñāsetyāha-",
    "GSP33vacbhamu:1767": " anubhavāvasānatvāt\u000e /",
    "GSP33vacbhamu:1768": " brahmānubhavo brahmasākṣātkāraḥ paramapuruṣārthaḥ,",
    "GSP33vacbhamu:1769": " nirmṛṣṭanikhiladuḥkhaparamānandarūpatvāditi /",
    "GSP33vacbhamu:1770": " nanu bhavatu brahmānubhavārthā jijñāsā ;",
    "GSP33vacbhamu:1771": " tadanubhava eva tvaśakyaḥ,",
    "GSP33vacbhamu:1772": " brahmaṇastadviṣayatvāyogyatvāt ityata āha-",
    "GSP33vacbhamu:1773": " bhūtavastuviṣayatvācca brahmajñānasya\u000eiti /",
    "GSP33vacbhamu:1774": " vyatirekasākṣātkārasya vikalparūpo viṣayaviṣayibhāvaḥ /",
    "GSP33vacbhamu:1775": " na tvevaṃ dharmajñānamanubhavāvasānam,",
    "GSP33vacbhamu:1776": " tadanubhavasya svayamapuruṣārthatvāt,",
    "GSP33vacbhamu:1777": " tadanuṣṭhānasādhyatvātpuruṣārthasya,",
    "GSP33vacbhamu:1778": " anuṣṭhānasya ca vināpyanubhavaṃ śābdajñānamātrādeva siddheḥ ityāha-",
    "GSP33vacbhamu:1779": " kartavye hi\u000eityādinā /",
    "GSP33vacbhamu:1780": " na cāyaṃ sākṣātkāraviṣayatāyogyo 'pi,",
    "GSP33vacbhamu:1781": " avartamānaścānavasthitatvādityāha-",
    "GSP33vacbhamu:1782": " puruṣādhīna\u000eiti /",
    "GSP33vacbhamu:1783": " puruṣādhīnatvameva laukikavaidikakāryāṇāmāha-",
    "GSP33vacbhamu:1784": " kartumakartuṃ\u000eiti /",
    "GSP33vacbhamu:1785": " laukikaṃ kāryamanavasthitamudāharati-",
    "GSP33vacbhamu:1786": " yathāśvena\u000eiti /",
    "GSP33vacbhamu:1787": " laukikenodāharaṇena saha vaidikamudāharaṇaṃ samuccinoti-",
    "GSP33vacbhamu:1788": " tathātirātra\u000eiti /",
    "GSP33vacbhamu:1789": " kartumakartumityasyedamudāharaṇamuktam /",
    "GSP33vacbhamu:1790": " kartumanyathā vā kartumityasyodāharaṇamāha -",
    "GSP33vacbhamu:1791": " udita\u000eiti /",
    "GSP33vacbhamu:1792": " syādetat /",
    "GSP33vacbhamu:1793": " puruṣasvātantryāt kartavye vidhipratiṣedhānāmānarthakyam,",
    "GSP33vacbhamu:1794": " atadadhīnatvāt puruṣapravṛttinivṛttyoḥ ityata āha-",
    "GSP33vacbhamu:1795": " vidhipratiṣedhāścātrārthavantaḥ syuḥ\u000e /",
    "GSP33vacbhamu:1796": " gṛhṇātīti vidhiḥ ;",
    "GSP33vacbhamu:1797": " na gṛhṇātīti pratiṣedhaḥ /",
    "GSP33vacbhamu:1798": " uditānuditahomayorvidhiḥ /",
    "GSP33vacbhamu:1799": " evaṃ nārāsthitasparśananiṣedho brahmaghnaśca tadvāraṇavidhiḥ- ityevañjātīyakā vidhipratiṣedhā arthavantaḥ /",
    "GSP33vacbhamu:1800": " kuta ityata āha-",
    "GSP33vacbhamu:1801": " vikalpotsargāpavādāśca\u000e /",
    "GSP33vacbhamu:1802": " co hetau /",
    "GSP33vacbhamu:1803": " yasmādgrahaṇāgrahaṇayoruditānuditahomayośca virodhāt samuccayāsaṃbhave tulyabalatayā ca bādhyabādhakabhāvābhāve sati agatyā vikalpaḥ /",
    "GSP33vacbhamu:1804": " nārāsthisparśananiṣedhatadvāraṇāyośca viruddhayoratulyabalatayā na vikalpaḥ ;",
    "GSP33vacbhamu:1805": " kiṃ tu sāmānyaśāstrasya sparśananiṣedhasya dhāraṇavidhiviṣayeṇa viśeṣaśāstreṇa bādhaḥ /",
    "GSP33vacbhamu:1806": " etaduktaṃ bhavati- vidhipratiṣedhaireva sa tādṛśo viṣayo 'nāgatotpādyarūpa upanītaḥ yena puruṣasya vidhiniṣedhādhīnapravṛttinivṛttyorapi svātantryaṃ bhavatīti /",
    "GSP33vacbhamu:1807": " bhūte vastuni tu neyamasti vidhā, ityāha-",
    "GSP33vacbhamu:1808": " na tu vastvevaṃ naivam\u000eiti /",
    "GSP33vacbhamu:1809": " tadanena prakāravikalpo nirastaḥ /",
    "GSP33vacbhamu:1810": " prakārivikalpaṃ niṣedhati -",
    "GSP33vacbhamu:1811": " asti nāsti\u000eiti /",
    "GSP33vacbhamu:1812": " syādetat /",
    "GSP33vacbhamu:1813": " bhūte 'pi vastuni vikalpo dṛṣṭaḥ,",
    "GSP33vacbhamu:1814": " yathā 'sthāṇurvā puruṣo vā' iti /",
    "GSP33vacbhamu:1815": " tatkathaṃ na vastu vikalpyate, ityata āha-",
    "GSP33vacbhamu:1816": " vikalpanāstu\u000eiti /",
    "GSP33vacbhamu:1817": " puruṣabuddhiḥ\u000eantaḥkaraṇaṃ ;",
    "GSP33vacbhamu:1818": " tadapekṣā vikalpanāḥ saṃśayaviparyāsāḥ /",
    "GSP33vacbhamu:1819": " savāsanamanomātrayonayo vā yathā svapne ;",
    "GSP33vacbhamu:1820": " savāsanendriyamanoyonayo vā yathā 'sthāṇurvā puruṣo vā' iti sthāṇau saṃśayaḥ,",
    "GSP33vacbhamu:1821": " 'puruṣa eva' iti ca viparyāsaḥ ;",
    "GSP33vacbhamu:1822": " anya\u000eśabdena vastutaḥ sthāṇoranyasya puruṣasyābhidhānāt /",
    "GSP33vacbhamu:1823": " na tu puruṣatattvaṃ vā sthāṇutattvaṃ vāpekṣante,",
    "GSP33vacbhamu:1824": " samānadharmadharmidarśanamātrādhīnajanmatvāt /",
    "GSP33vacbhamu:1825": " tasmādayathāvastato vikalpanā na vastu vikalpayanti vā anyathayanti vetyarthaḥ /",
    "GSP33vacbhamu:1826": " tattvajñānaṃ tu na buddhitantram,",
    "GSP33vacbhamu:1827": " kiṃ tu vastutantram ;",
    "GSP33vacbhamu:1828": " atastato vastuviniścayo yuktaḥ,",
    "GSP33vacbhamu:1829": " na tu vikalpanābhya ityāha-",
    "GSP33vacbhamu:1830": " na vastuyāthātmya\u000eiti /",
    "GSP33vacbhamu:1831": " evamuktena prakāreṇa bhūtavastuviṣayāṇāṃ jñānānāṃ prāmāṇyasya vastutantratāṃ prasādhya brahmajñānasya vastutantratāmāha-",
    "GSP33vacbhamu:1832": " tatraivaṃ sati\u000eiti /",
    "GSP33vacbhamu:1833": " atra codayati-",
    "GSP33vacbhamu:1834": " nanu bhūta\u000eiti /",
    "GSP33vacbhamu:1835": " yatkila bhūtārthaṃ vākyaṃ tatpramāṇāntaragocarārthatayānuvādakaṃ dṛṣṭam,",
    "GSP33vacbhamu:1836": " yathā- nadyāstīre phalāni santīti /",
    "GSP33vacbhamu:1837": " tathā ca vedāntāḥ /",
    "GSP33vacbhamu:1838": " tasmāt bhūtārthatayā pramāṇāntaradṛṣṭamevārthamanuvadeyuḥ /",
    "GSP33vacbhamu:1839": " uktaṃ ca brahmaṇi jagajjanmādihetukamanumānaṃ pramāṇāntaram /",
    "GSP33vacbhamu:1840": " evaṃ ca maulikaṃ tadeva parīkṣaṇīyam,",
    "GSP33vacbhamu:1841": " na tu vedāntavākyāni tadadhīnasatyatvānīti kathaṃ vedāntavākyagrathanārthatā sūtrāṇāmityarthaḥ /",
    "GSP33vacbhamu:1842": " pariharati-",
    "GSP33vacbhamu:1843": " na, indriyāviṣayatvena\u000eiti /",
    "GSP33vacbhamu:1844": " kasmātpunarnendriyaviṣayatvaṃ pratīca ityata āha-",
    "GSP33vacbhamu:1845": " svabhāvata\u000eiti /",
    "GSP33vacbhamu:1846": " ata eva śrutiḥ-",
    "GSP33vacbhamu:1847": " 'parāñci khāni vyatṛṇatsvayaṃbhūstasmātparāṅ paśyati nāntarātman' iti /",
    "GSP33vacbhamu:1848": " sati hīndriya\u000eiti pratyagātmanastvaviṣayatvamupapāditam /",
    "GSP33vacbhamu:1849": " yathā ca sāmānyato dṛṣṭamapyanumānaṃ brahmaṇi na pravartate tathopariṣṭānnipuṇataramupapādayiṣyāmaḥ /",
    "GSP33vacbhamu:1850": " upapāditaṃ caitadasmābhirvistareṇa nyāyakaṇikāyām /",
    "GSP33vacbhamu:1851": " na ca bhūtārthatāmātreṇānuvādatetyupariṣṭādupapādayiṣyāmaḥ /",
    "GSP33vacbhamu:1852": " tasmātsarvamavadātam /",
    "GSP33vacbhamu:1853": " śrutiśca 'yato vā' iti janma darśayati,",
    "GSP33vacbhamu:1854": " 'yena jātāni jīvanti' iti jīvanaṃ stitim,",
    "GSP33vacbhamu:1855": " 'yatprayanti-' iti tatraiva layam /",
    "GSP33vacbhamu:1856": " tasya ca nirṇayavākyam\u000e /",
    "GSP33vacbhamu:1857": " atra ca pradhānādiviṣayatvasaṃśaye nirṇayavākyam- ānandādhyeva iti /",
    "GSP33vacbhamu:1858": " etaduktaṃ bhavati-yathā rajjvajñānasahitarajjūpādānā dhārā rajjvāṃ satyāmasti rajjvāmeva ca līyate,",
    "GSP33vacbhamu:1859": " evamavidyāsahitabrahmopādānaṃ jagat brahmaṇyevāsti tatraiva ca līyata iti siddham /",
    "GSP33vacbhamu:1860": " jagatkāraṇatvapradarśanena sarvajñaṃ brahmetyupakṣiptam ;",
    "GSP33vacbhamu:1861": " tadeva draḍhayannāha-",
    "GSP33vacbhamu:1862": " śāstrayonitvāt\u000e //3 //",
    "GSP33vacbhamu:1863": " sūtrāntaramavatārayituṃ purvasūtrasaṃgatimāha-",
    "GSP33vacbhamu:1864": " jagatkāraṇatvapradarśanena\u000eiti /",
    "GSP33vacbhamu:1865": " na kevalaṃ jagadyonitvādasya bhagavataḥ sarvajñatā,",
    "GSP33vacbhamu:1866": " śāstrayonitvādapi boddhavyā /",
    "GSP33vacbhamu:1867": " śāstrayonitvasya sarvajñatāsādhanatvaṃ samarthagate-",
    "GSP33vacbhamu:1868": " mahata ṛgvedādeḥ śāstrasya\u000eiti /",
    "GSP33vacbhamu:1869": " cāturvarṇyasya cāturāśramyasya ca yathāyathaṃ niṣekādiśmaśānāntāsu brahmamuhūrtopakramapradoṣaparisamāpanīyāsu",
    "GSP33vacbhamu:1870": " nityanaimittikakāmyakarmapaddhatiṣu ca brahmatattve ca śiṣyāṇāṃ śāsanāt śāstramṛgvedādiḥ ;",
    "GSP33vacbhamu:1871": " ata eva mahāviṣayatvāt mahat /",
    "GSP33vacbhamu:1872": " na kevalaṃ mahāviṣayatvenāsya mahattvam,",
    "GSP33vacbhamu:1873": " api tvanekāṅgopāṅgopakaraṇatayāpītyāha-",
    "GSP33vacbhamu:1874": " anekavidyāsthānopabṛṃhitasya\u000e /",
    "GSP33vacbhamu:1875": " purāṇanyāyamīmāṃsādayo daśa vidyāsthānāni ;",
    "GSP33vacbhamu:1876": " taiḥ tayā tayā dvāropakṛtasya /",
    "GSP33vacbhamu:1877": " tadanena samastaśiṣṭajanaparigraheṇāprāmāṇyaśaṅkāpyapākṛtā /",
    "GSP33vacbhamu:1878": " purāṇādipraṇetāro hi maharṣayaḥ śiṣṭāḥ ;",
    "GSP33vacbhamu:1879": " taiḥ tayā tayā dvārā vedān vyācakṣāṇaistadarthaṃ cādareṇānutiṣṭhadbhiḥ parigṛhīto veda iti /",
    "GSP33vacbhamu:1880": " na cāyamanavabodhako nāpyarapaṣṭabodhako yenāpramāṇaṃ syādityāha-",
    "GSP33vacbhamu:1881": " pradīpavatsarvārthāvadyotinaḥ\u000e /",
    "GSP33vacbhamu:1882": " sarvamarthajātaṃ sarvathāvabodhayan nānavabodhako nāpyaspaṣṭabodhaka ityarthaḥ /",
    "GSP33vacbhamu:1883": " ata eva",
    "GSP33vacbhamu:1884": " sarvajñakalpasya\u000esarvajñasadṛśasya /",
    "GSP33vacbhamu:1885": " sarvajñasya hi jñānaṃ sarvaviṣayaṃ śāstrasyāpyabhidhānaṃ sarvaviṣayamiti sādṛśyam /",
    "GSP33vacbhamu:1886": " tadevamanvayamuktvā vyatirekamāha-",
    "GSP33vacbhamu:1887": " na hīdṛśasya\u000eiti /",
    "GSP33vacbhamu:1888": " sarvajñasya guṇaḥ sarvaviṣayatā ;",
    "GSP33vacbhamu:1889": " tadanvitaṃ śāsatram,",
    "GSP33vacbhamu:1890": " asyāpi sarvaviṣayatvāt /",
    "GSP33vacbhamu:1891": " uktamarthaṃ pramāṇayati-",
    "GSP33vacbhamu:1892": " yadyadvistarārthaṃ śāstraṃ yasmātpuruṣaviśeṣāt\u000e",
    "GSP33vacbhamu:1893": " saṃbhavati sa\u000epuruṣaviśeṣaḥ",
    "GSP33vacbhamu:1894": " tato 'pi\u000eśāstrāt",
    "GSP33vacbhamu:1895": " adhikataravijñānaḥ\u000eiti yojanā /",
    "GSP33vacbhamu:1896": " adyatve 'pyasmadādibhiryatsamīcīnārthaviṣayaṃ śāstraṃ viracyate tatrāsmākaṃ vaktṛṇāṃ vākyājjñānamadhikaviṣayam /",
    "GSP33vacbhamu:1897": " na hi te te asādhāraṇadharmā anubhūyamānā api śakyā vaktum /",
    "GSP33vacbhamu:1898": " na khalvikṣukṣīraguḍādīnāṃ madhurarasabhedāḥ śakyāḥ sarasvatyāpyākhyātum /",
    "GSP33vacbhamu:1899": " vistarārthamapi vākyaṃ na vaktṛjñānena tulyaviṣayamiti kathayituṃ",
    "GSP33vacbhamu:1900": " vistara\u000egrahaṇam /",
    "GSP33vacbhamu:1901": " sopanayaṃ nigamanamāha-",
    "GSP33vacbhamu:1902": " kimu vaktavyam\u000eiti /",
    "GSP33vacbhamu:1903": " vedasya yasmāt mahato bhūtāt yoneḥ saṃbhavaḥ,",
    "GSP33vacbhamu:1904": " tasya mahato bhūtasya brahmaṇo niratiśayaṃ sarvajñatvaṃ sarvaśaktitvaṃ ca kimu vaktavyamiti yojanā /",
    "GSP33vacbhamu:1905": " anekaśākhā\u000eiti /",
    "GSP33vacbhamu:1906": " atra ca",
    "GSP33vacbhamu:1907": " anekaśākhābhedabhinnasya\u000eityādiḥ",
    "GSP33vacbhamu:1908": " saṃbhava\u000e",
    "GSP33vacbhamu:1909": " ityanta upanayaḥ /",
    "GSP33vacbhamu:1910": " tasya\u000eityādi",
    "GSP33vacbhamu:1911": " sarvaśaktitvaṃ ca\u000eityantaṃ nigamanam /",
    "GSP33vacbhamu:1912": " aprayatnenaiva\u000eiti /",
    "GSP33vacbhamu:1913": " īṣatprayatnena,",
    "GSP33vacbhamu:1914": " yathā 'alavaṇā yavāgūḥ' iti /",
    "GSP33vacbhamu:1915": " devarṣayo hi mahāpariśrameṇāpi yatrāśaktāḥ tadayamīṣatprayatnena līlayaiva karotīti niratiśayamasya sarvajñatvaṃ sarvaśaktitvaṃ coktaṃ bhavati",
    "GSP33vacbhamu:1916": " aprayatnenāsya vedakartṛtve śrutiruktā 'asya mahato bhūtasya' iti /",
    "GSP33vacbhamu:1917": " ye 'pi tāvat varṇānāṃ nityatvamāsthiṣata tairapi padavākyādīnāmanityatvamabhyupāyam /",
    "GSP33vacbhamu:1918": " ānupūrvībhedavanto hi varṇāḥ padam /",
    "GSP33vacbhamu:1919": " padāni cānupūrvībhedavanti vākyam /",
    "GSP33vacbhamu:1920": " vyaktidharmaścānupūrvī na varṇadharmaḥ,",
    "GSP33vacbhamu:1921": " varṇānāṃ nityānāṃ vibhūnāṃ ca kālato deśato vā paurvāparyāyogāt /",
    "GSP33vacbhamu:1922": " vyaktiścānityeti kathaṃ tadupagṛhītānāṃ varṇānāṃ nityānāmapi padatā nityā ?",
    "GSP33vacbhamu:1923": " padānityatayā ca vākyādīnāmapyanityatā vyākhyātā /",
    "GSP33vacbhamu:1924": " tasmānnṛttānukaraṇavat padādyanukaraṇamapi /",
    "GSP33vacbhamu:1925": " yathā hi yādṛśaṃ gātracalanādi nartakaḥ karoti tādṛśameva śikṣyamāṇānukaroti nartakī,",
    "GSP33vacbhamu:1926": " na tu tadeva vyanakti,",
    "GSP33vacbhamu:1927": " evaṃ yādṛśīmānupūrvīṃ vaidikānāṃ varṇapadādīnāṃ karotyadhyāpayitā tādṛśīmevānukaroti māṇavakaḥ,",
    "GSP33vacbhamu:1928": " na tu tāmevoccārayati,",
    "GSP33vacbhamu:1929": " ācāryavyaktibhyo māṇavakavyaktīnāmanyatvāt /",
    "GSP33vacbhamu:1930": " tasmānnityānityavarṇavādināṃ na laukikavaidikapadavākyādipauruṣeyatve vivādaḥ ;",
    "GSP33vacbhamu:1931": " kevalaṃ vedavākyeṣu puruṣasvātantryāsvātantrye vipratipattiḥ /",
    "GSP33vacbhamu:1932": " yathāhuḥ- 'yatnataḥ pratiṣedhyā naḥ puruṣāṇāṃ svatantratā' iti /",
    "GSP33vacbhamu:1933": " tatra sṛṣṭipralayamanicchanto jaiminīyā vedādhyayanaṃ pratyasmādṛśaguruśiṣyaparamparāmavicchinnāmanādimācakṣate /",
    "GSP33vacbhamu:1934": " vaiyāsikaṃ tu matamanuvartamānāḥ śrutismṛtītihāsādisiddhasṛṣṭipralayānusāreṇa anādyavidyopadhānalabdhasarvaśaktisarvajñānasyāpi",
    "GSP33vacbhamu:1935": " paramātmano nityasya vedānāṃ yonerapi na teṣu svātantryam,",
    "GSP33vacbhamu:1936": " pūrvapūrvasargānusāreṇa tādṛśānupūrvīviracanāt ;",
    "GSP33vacbhamu:1937": " yathā hi yāgādibrahmahatyādayor'thānarthahetavo brahmavivartā api na sargāntare vipariyanti /",
    "GSP33vacbhamu:1938": " na hi jātu kvacitsarge brahmahatyārthaheturanarthahetuścāśvamedho bhavati,",
    "GSP33vacbhamu:1939": " agnirvā kledayati,",
    "GSP33vacbhamu:1940": " āpo vā dahanti, tadvat /",
    "GSP33vacbhamu:1941": " yathātra sarge niyatānupūrvyaṃ vedādhyayanamabhyudayaniḥśreyasahetuḥ,",
    "GSP33vacbhamu:1942": " anyathā tadeva vāgvajratayānarthahetuḥ,",
    "GSP33vacbhamu:1943": " evaṃ sargāntareṣvapīti tadanurodhāt sarvajño 'pi sarvaśaktirapi pūrvapūrvasargānusāreṇa vedānviracayanna svatantraḥ /",
    "GSP33vacbhamu:1944": " puruṣāsvātantryamātraṃ cāpauruṣeyatvaṃ rocayante jaiminīyā api /",
    "GSP33vacbhamu:1945": " taccāsmākamapi samānam,",
    "GSP33vacbhamu:1946": " anyatrābhiniveśāt /",
    "GSP33vacbhamu:1947": " na caikasya pratibhāne anāśvāsa iti yuktam /",
    "GSP33vacbhamu:1948": " na hi bahūnāmapyajñānāṃ vijñānāṃ vā āśayadoṣavatāṃ pratibhāne yukta āśvāsaḥ ;",
    "GSP33vacbhamu:1949": " tattvajñānavatastvapāstasamastadoṣasyaikasyāpi pratibhāne yukta evāśvāsaḥ /",
    "GSP33vacbhamu:1950": " sargādibhuvāṃ ca prajāpatidevarṣīṇāṃ dharmajñānavairāgyaiśvaryasaṃpannānāmupapadyate tatsvarūpāvadhāraṇam ;",
    "GSP33vacbhamu:1951": " tatpratyayena cārvācīnānāmapi tatra saṃpratyaya ityupapannaṃ brahmaṇaḥ śāstrayonitvam,",
    "GSP33vacbhamu:1952": " śāstrasya cāpauruṣeyatvam,",
    "GSP33vacbhamu:1953": " prāmāṇyaṃ ceti /",
    "GSP33vacbhamu:1954": " iti prathamavarṇakam /",
    "GSP33vacbhamu:1955": " varṇakāntaramārabhate-",
    "GSP33vacbhamu:1956": " atha vā\u000eiti /",
    "GSP33vacbhamu:1957": " pūrveṇādhikaraṇena brahmasvarūpalakṣaṇāsaṃbhavāśaṅkāṃ vyudasya lakṣaṇasaṃbhava uktaḥ /",
    "GSP33vacbhamu:1958": " tasyaiva tu lakṣaṇasyānena anumānatvāśaṅkāmapākṛtya āgamopadarśanena brahmaṇi śāstraṃ pramāṇamuktam /",
    "GSP33vacbhamu:1959": " akṣarārthastu atirohitaḥ /",
    "GSP33vacbhamu:1960": " śāstrapramāṇakatvamuktaṃ brahmaṇaḥ pratijñāmātreṇa ;",
    "GSP33vacbhamu:1961": " tadanena sūtreṇa pratipādanīyam ;",
    "GSP33vacbhamu:1962": " ityutsūtraṃ pūrvapakṣamāracayati bhāṣyakāraḥ-",
    "GSP33vacbhamu:1963": " kathaṃ punaḥ\u000eiti /",
    "GSP33vacbhamu:1964": " kim ākṣepe- śuddhabuddhodāsīnasvabhāvatayā upekṣaṇīyaṃ brahma bhūtamabhidadhatāṃ vedāntānāmapuruṣārthopadeśināmaprayojanatvāpatteḥ ;",
    "GSP33vacbhamu:1965": " bhūtārthatvena ca pratyakṣādibhiḥ samānaviṣayatayā laukikavākyavattadarthānuvādakatvenāprāmāṇyaprasaṅgāt /",
    "GSP33vacbhamu:1966": " na khalu laukikāni vākyāni pramāṇāntaraviṣayamarthamavabodhayanti svataḥ pramāṇam ;",
    "GSP33vacbhamu:1967": " evaṃ vedāntā apītyanapekṣatvalakṣaṇaṃ prāmāṇyameṣāṃ vyāhanyeta /",
    "GSP33vacbhamu:1968": " na ca tairapramāṇairbhavituṃ yuktam /",
    "GSP33vacbhamu:1969": " na cāprayojanaiḥ,",
    "GSP33vacbhamu:1970": " svādhyāyādhyayanavidhyāpāditaprayojanavattvaniyamāt /",
    "GSP33vacbhamu:1971": " tasmāttattadvihitakarmāpekṣitakartṛdevatādipratipādanaparatvenaiva kriyārthatvam /",
    "GSP33vacbhamu:1972": " yadi tvasaṃnidhānāttatparatvaṃ na rocayante,",
    "GSP33vacbhamu:1973": " tataḥ saṃnihitopāsanādikriyāparatvaṃ vā vedāntānām /",
    "GSP33vacbhamu:1974": " evaṃ hi pratyakṣādyanadhigatagocaratvenānapekṣatayā prāmāṇyaṃ ca prayojanavattvaṃ ca sidhyatīti tātparyārthaḥ /",
    "GSP33vacbhamu:1975": " pāramarṣasūtropanyāsaḥ tu pūrvapakṣadārḍhyāya /",
    "GSP33vacbhamu:1976": " ānarthakyaṃ\u000eca aprayojanavattvam,",
    "GSP33vacbhamu:1977": " sāpekṣatayā pramānutpādakatvaṃ cānuvādakatvāditi /",
    "GSP33vacbhamu:1978": " ataḥ\u000eityādi",
    "GSP33vacbhamu:1979": " vā\u000entaṃ grahaṇakavākyam /",
    "GSP33vacbhamu:1980": " asya vibhāgabhāṣyaṃ",
    "GSP33vacbhamu:1981": " na hi\u000eityādi",
    "GSP33vacbhamu:1982": " upapannā vā\u000eityantam /",
    "GSP33vacbhamu:1983": " syādetat /",
    "GSP33vacbhamu:1984": " akriyārthatve 'pi brahmasvarūpavidhiparā vedāntā bhaviṣyanti ;",
    "GSP33vacbhamu:1985": " tathā ca 'vidhinā tvekavākyatvāt-'",
    "GSP33vacbhamu:1986": " iti rāddhāntasūtramanugrahīṣyate /",
    "GSP33vacbhamu:1987": " na khalvapravṛttapravartanameva vidhiḥ ;",
    "GSP33vacbhamu:1988": " utpattividherajñātajñāpanārthatvāt ;",
    "GSP33vacbhamu:1989": " vedāntānāṃ cājñātaṃ brahma jñāpayatāṃ tathābhāvāt , ityata āha-",
    "GSP33vacbhamu:1990": " na ca pariniṣṭhita\u000eiti /",
    "GSP33vacbhamu:1991": " anāgatotpādyabhāvaviṣaya eva hi sarvo vidhirupeyaḥ,",
    "GSP33vacbhamu:1992": " adhikāraviniyogaprayogotpattirūpāṇāṃ parasparamavinābhāvāt,",
    "GSP33vacbhamu:1993": " siddhe ca teṣāmasaṃbhavāt /",
    "GSP33vacbhamu:1994": " tadvākyānāṃ tvaidaṃparyaṃ bhidyate /",
    "GSP33vacbhamu:1995": " yathā 'agnihotraṃ juhuyātsvargakāmaḥ' ityādibhyo 'dhikāraviniyogaprayogāṇāṃ pratilambhāt,",
    "GSP33vacbhamu:1996": " 'agnihotraṃ juhoti' ityutpattimātraparaṃ vākyam /",
    "GSP33vacbhamu:1997": " na tvatra viniyogādayo na santi ;",
    "GSP33vacbhamu:1998": " santo 'pyanyato labdhatvātkevalamavivakṣitāḥ /",
    "GSP33vacbhamu:1999": " tasmāt bhāvanāviṣayo vidhirna siddhe vastuni bhavitumarhatīti /",
    "GSP33vacbhamu:2000": " upasaṃharati-",
    "GSP33vacbhamu:2001": " tasmāt\u000eiti /",
    "GSP33vacbhamu:2002": " atrārucikāraṇamuktvā pakṣāntaramupasaṃkramate-",
    "GSP33vacbhamu:2003": " atha\u000eiti /",
    "GSP33vacbhamu:2004": " evaṃ ca sati uktarūpe brahmaṇi śabdasyātātparyāt pramāṇāntareṇa yādṛśamasya rūpaṃ vyavasthāpyate na tacchabdena virudhyate ;",
    "GSP33vacbhamu:2005": " tasyopāsanāparatvāt,",
    "GSP33vacbhamu:2006": " samāropeṇa copāsanāyā upapatteriti /",
    "GSP33vacbhamu:2007": " prakṛtamupasaṃharati-",
    "GSP33vacbhamu:2008": " tasmānna\u000eiti /",
    "GSP33vacbhamu:2009": " sūtreṇa siddhāntayati-",
    "GSP33vacbhamu:2010": " ucyata\u000eiti /",
    "GSP33vacbhamu:2011": " tadetadvyācaṣṭe-",
    "GSP33vacbhamu:2012": " tuśabda\u000eiti /",
    "GSP33vacbhamu:2013": " tadityuttarapakṣapratijñāṃ vibhajate-",
    "GSP33vacbhamu:2014": " tadbrahma\u000eiti /",
    "GSP33vacbhamu:2015": " pūrvapakṣī karkaśāśayaḥ pṛcchati-",
    "GSP33vacbhamu:2016": " katham\u000eiti /",
    "GSP33vacbhamu:2017": " kutaḥ prakārādityarthaḥ /",
    "GSP33vacbhamu:2018": " siddhāntī svapakṣe hetuṃ prakārabhedamāha-",
    "GSP33vacbhamu:2019": " samanvayāt\u000e /",
    "GSP33vacbhamu:2020": " samyaganvayaḥ samanvayaḥ ; tasmāt /",
    "GSP33vacbhamu:2021": " etadeva vibhajyate-",
    "GSP33vacbhamu:2022": " sarveṣu hi vedānteṣu\u000eiti /",
    "GSP33vacbhamu:2023": " vedāntānāmaikāntikīṃ brahmaparatāmācikhyasurbahūni vākyānyudāharati-",
    "GSP33vacbhamu:2024": " sadeva\u000eiti /",
    "GSP33vacbhamu:2025": " 'yato vā imāni bhūtāni' iti tu vākyaṃ pūrvamudāhṛtaṃ jagadutpattisthitināśakāraṇamiti ceha smāritamiti na paṭhitam /",
    "GSP33vacbhamu:2026": " yena hi vākyamupakramyate yena copasaṃhriyate sa eva vākyārtha iti śābdāḥ /",
    "GSP33vacbhamu:2027": " yathopāṃśuyājavākye 'nūcoḥ puroḍāśayorjāmitādoṣasaṃkīrtanapūrvakopāṃśuyājavidhānena tatpratisamādhānopasaṃhāreṇa cāpūrvopāṃśuyājakarmavidhiparatā",
    "GSP33vacbhamu:2028": " evamatrāpi 'sadeva somyedam' iti brahmopakramāt 'tattvamasi'",
    "GSP33vacbhamu:2029": " iti ca jīvasya brahmātmanopasaṃhārāt tatparataiva vākyasya /",
    "GSP33vacbhamu:2030": " evaṃ vākyāntarāṇāmapi paurvāparyālocanayā brahmaparatvamavagantavyam /",
    "GSP33vacbhamu:2031": " na ca tatparatvasya dṛṣṭasya sati saṃbhave 'nyaparatā adṛṣṭā yuktā kalpayitum,",
    "GSP33vacbhamu:2032": " atiprasaṅgāt /",
    "GSP33vacbhamu:2033": " na kevalaṃ kartṛparatā teṣāmadṛṣṭā,",
    "GSP33vacbhamu:2034": " anupapannā cetyāha-",
    "GSP33vacbhamu:2035": " na ca teṣām\u000eiti /",
    "GSP33vacbhamu:2036": " sāpekṣatvenāprāmāṇyaṃ pūrvapakṣabījaṃ smārayitvā dūṣayati-",
    "GSP33vacbhamu:2037": " na ca pariniṣṭhitavastusvarūpatve 'pi\u000eiti /",
    "GSP33vacbhamu:2038": " ayamabhisaṃdhiḥ- puṃvākyanidarśanena hi bhūtārthatayā vedāntānāṃ sāpekṣatvamāśaṅkyate /",
    "GSP33vacbhamu:2039": " tatraivaṃ bhavān pṛṣṭo vyācaṣṭām,",
    "GSP33vacbhamu:2040": " kiṃ puṃvākyānāṃ sāpekṣatā bhūtārthatvena,",
    "GSP33vacbhamu:2041": " āho pauruṣeyatvena ?",
    "GSP33vacbhamu:2042": " yadi bhūtārthatvena tataḥ pratyakṣādīnāmapi parasparāpekṣatvenāprāmāṇyaprasaṅgaḥ ;",
    "GSP33vacbhamu:2043": " tānyapi hi bhūtārthānyeva /",
    "GSP33vacbhamu:2044": " atha puruṣabuddhipurvakatayā puṃvākyaṃ sāpekṣam,",
    "GSP33vacbhamu:2045": " evaṃ tarhi atatpūrvakāṇāṃ vedāntānāṃ bhūtārthānāmapi nāprāmāṇyaṃ pratyakṣādīnāmiva niyatendriyaliṅgādijanmanām /",
    "GSP33vacbhamu:2046": " yadyucyeta- siddhe kilāpauruṣeyatve vedāntānāmanapekṣatayā prāmāṇyaṃ sidhyet ;",
    "GSP33vacbhamu:2047": " tadeva tu bhūtārthatvena na sidhyati ;",
    "GSP33vacbhamu:2048": " bhūtārthasya śabdānapekṣeṇa puruṣeṇa mānāntarataḥ śakyajñānatvādbuddhipūrvaṃ viracanopapatteḥ ;",
    "GSP33vacbhamu:2049": " vākyatvādiliṅgakasya vedapauruṣeyatvānumānasyāpratyūhamutpatteḥ /",
    "GSP33vacbhamu:2050": " tasmātpauruṣeyatvena sāpekṣatvaṃ durvāram,",
    "GSP33vacbhamu:2051": " na tu bhūtārthatvena /",
    "GSP33vacbhamu:2052": " kāryārthatve tu kāryasyāpūrvasya mānāntarāgocaratayā atyantānanubhūtapūrvasya tattvena",
    "GSP33vacbhamu:2053": " samāropeṇa vā puruṣabuddhāvasamārohāt tadarthānāṃ vedāntānāmaśakyaracanatayā pauruṣeyatvābhāvādanapekṣaṃ",
    "GSP33vacbhamu:2054": " pramāṇatvaṃ sidhyatīti prāmāṇyāya vedāntānāmapi kāryaparatvamātiṣṭhāmahe /",
    "GSP33vacbhamu:2055": " atra brūmaḥ- kiṃ punaridaṃ kāryamabhimatamāyuṣmataḥ yadaśakyaṃ puruṣeṇa jñātum ?",
    "GSP33vacbhamu:2056": " apūrvamiti cet,",
    "GSP33vacbhamu:2057": " hanta kutastyamasya liṅādyarthatvam ?",
    "GSP33vacbhamu:2058": " tenālaukikena saṃgatisaṃvedanavirahāt ;",
    "GSP33vacbhamu:2059": " lokānusārataḥ kriyāyā eva laukikyāḥ kāryatayā liṅāderavagamāt /",
    "GSP33vacbhamu:2060": " 'svargakāmo yajeta' iti sādhyasvargaviśiṣṭo niyojyo 'vagamyate ;",
    "GSP33vacbhamu:2061": " sa ca tadeva kāryamavagacchati yatsvargānukūlam /",
    "GSP33vacbhamu:2062": " na ca kriyā kṣaṇabhaṅgurā āmuṣmikāya svargāya kalpata iti pāriśeṣyādvedata evāpūrve kārye liṅādīnāṃ saṃbandhagraha iti cet,",
    "GSP33vacbhamu:2063": " hanta caityavandanādivākyeṣvapi svargakāmādipadasaṃbandhādapūrvakāryatvaprasaṅgaḥ ;",
    "GSP33vacbhamu:2064": " tathā ca teṣāmapyaśakyaracanatvenāpauruṣeyatvāpātaḥ /",
    "GSP33vacbhamu:2065": " spaṣṭadṛṣṭena pauruṣeyatvena vā teṣāmapūrvārthatvapratiṣedhe vākyatvādinā liṅgena vedāntānāmapi pauruṣeyatvamanumitamityapūrvārthatā na syāt",
    "GSP33vacbhamu:2066": " anyatastu vākyatvādīnāmanumānābhāmatvopapādane kṛtamapūrvārthatvenātra tadupapādakena /",
    "GSP33vacbhamu:2067": " upapāditaṃ cāpauruṣeyatvamasmābhirnyāyakaṇikāyām ;",
    "GSP33vacbhamu:2068": " iha tu vistarabhayānnoktam /",
    "GSP33vacbhamu:2069": " tenāpauruṣeyatve siddhe bhūtārthānāmapi vedāntānāṃ na sāpekṣatayā prāmāṇyavighātaḥ /",
    "GSP33vacbhamu:2070": " na cānadhigatagantṛtā nāsti yena prāmāṇyaṃ na syāt,",
    "GSP33vacbhamu:2071": " jīvasya brahmatāyā anyato 'nadhigamāt /",
    "GSP33vacbhamu:2072": " tadidamuktam -",
    "GSP33vacbhamu:2073": " na ca pariniṣṭhitavastusvarūpatva'pi\u000eiti /",
    "GSP33vacbhamu:2074": " dvitīyaṃ pūrvapakṣabījaṃ smārayitvā dūṣayati-",
    "GSP33vacbhamu:2075": " yattu heyopādeyarahitatvāt\u000eiti /",
    "GSP33vacbhamu:2076": " vidhyarthāvagamāt khalu pāramparyeṇa puruṣārthapratilambhaḥ /",
    "GSP33vacbhamu:2077": " iha tu 'tattvamasi' ityavagatiparyantādvākyārthajñānāt bāhyānuṣṭhānāyāsānapekṣātsākṣādeva puruṣārthapratilambhaḥ,",
    "GSP33vacbhamu:2078": " 'nāyaṃ sarpo rajjuriyam' iti jñānādiveti /",
    "GSP33vacbhamu:2079": " so 'yamasya vidhyarthajñānāt prakarṣaḥ /",
    "GSP33vacbhamu:2080": " etaduktaṃ bhavati- dvividhaṃ hīpsitaṃ puruṣasya ;",
    "GSP33vacbhamu:2081": " kiñcidaprāptam,",
    "GSP33vacbhamu:2082": " yathā grāmādi ;",
    "GSP33vacbhamu:2083": " kiñcitpunaḥ prāptamapi bhramavaśādaprāptamityavagatam,",
    "GSP33vacbhamu:2084": " yathā svagrīvāvanaddhaṃ graiveyakam /",
    "GSP33vacbhamu:2085": " evaṃ jihāsitamapi dvividham ;",
    "GSP33vacbhamu:2086": " kiñcidahīnaṃ jīhāsati,",
    "GSP33vacbhamu:2087": " yathā valayitacaraṇaṃ phaṇinam ;",
    "GSP33vacbhamu:2088": " kiñcitpunarhīnameva jihāsati,",
    "GSP33vacbhamu:2089": " yathā caraṇābharaṇe nūpure phaṇinamāropitam /",
    "GSP33vacbhamu:2090": " tatrāprāptaprāptau cātyaktatyāge ca bāhyopāyānuṣṭhānasādhyatvāt tadupāyatattvajñānādasti parācīnānuṣṭhānāpekṣā /",
    "GSP33vacbhamu:2091": " na jātu jñānamātraṃ nastvapanayati /",
    "GSP33vacbhamu:2092": " na hi sahasramapi rajjupratyayā vastusantaṃ phaṇinamanyathayitumīśate /",
    "GSP33vacbhamu:2093": " samāropite tu prepsitajihāsite tattvasākṣātkāramātreṇa bāhyānuṣṭhānānapekṣeṇaiva śakyete prāptumiva hātumiva /",
    "GSP33vacbhamu:2094": " samāropamātrajīvite hi te ;",
    "GSP33vacbhamu:2095": " samāropitaṃ ca tattvasakṣātkāraḥ samūlaghātamupahantīti /",
    "GSP33vacbhamu:2096": " tathehāpyavidyāsamāropitajīvabhāve brahmaṇyānande vastutaḥ śokaduḥkhādirahite samāropitanibandhanastadbhāvaḥ 'tattvamasi' iti vākyārthatattvajñānādavagatiparyantānnivartate",
    "GSP33vacbhamu:2097": " tannivṛttau prāptamapyānandarūpamaprāptamiva prāptaṃ bhavati ;",
    "GSP33vacbhamu:2098": " tyaktamapi śokaduḥkhādyatyaktamiva tyaktaṃ bhavati /",
    "GSP33vacbhamu:2099": " tadidamuktam -",
    "GSP33vacbhamu:2100": " brahmātmāvagamādeva\u000ejīvasya sarvakleśasya savāsanasya viparyāsasya- sa hi kliśnāti jantūnataḥ kleśaḥ- tasya prakarṣeṇa hānāt",
    "GSP33vacbhamu:2101": " puruṣārthasya,",
    "GSP33vacbhamu:2102": " \u000eduḥkhanivṛttisukhāptilakṣaṇasya",
    "GSP33vacbhamu:2103": " siddheḥ\u000eiti /",
    "GSP33vacbhamu:2104": " yattu 'ātmetyevopāsīta',",
    "GSP33vacbhamu:2105": " 'ātmānameva lokamupāsīta'",
    "GSP33vacbhamu:2106": " ityupāsanāvākyagatadevatādipratipādanenopāsanāparatvaṃ vedāntānāmuktaṃ taddūṣayati-",
    "GSP33vacbhamu:2107": " devatādipratipādanasya tu\u000e",
    "GSP33vacbhamu:2108": " ātmetyetāvanmātrasya",
    "GSP33vacbhamu:2109": " svavākyagatopāsanārthatve 'pi na kaścidvirodhaḥ\u000e /",
    "GSP33vacbhamu:2110": " yadi na virodhaḥ,",
    "GSP33vacbhamu:2111": " santu tarhi vedāntā devatāpratipādanadvāreṇopāsanāvidhiparā evetyata āha-",
    "GSP33vacbhamu:2112": " na tu tathā brahmaṇa\u000eiti /",
    "GSP33vacbhamu:2113": " upāsyopāsakopāsanādibhedasiddhyadhīnopāsanā na nirastasamastabhedaprapañce vedāntavedye brahmaṇi saṃbhavatīti nopāsanāvidhiśeṣatvaṃ vedāntānāṃ tadvirodhitvāt ityarthaḥ /",
    "GSP33vacbhamu:2114": " syādetat /",
    "GSP33vacbhamu:2115": " yadi vidhivirahe 'pi vedāntānāṃ prāmāṇyam,",
    "GSP33vacbhamu:2116": " hanta tarhi 'so 'rodīt' ityādīnāmapyastu svatantrāṇāmevopekṣaṇīyārthānāṃ prāmāṇyam ;",
    "GSP33vacbhamu:2117": " na hi hānopādānabuddhī eva prāmaṇasya phale,",
    "GSP33vacbhamu:2118": " upekṣābuddherapi tatphalatvena prāmāṇikairabhyupetatvāt ;",
    "GSP33vacbhamu:2119": " iti kṛtam 'barhiṣi rajataṃ na deyam' ityādiniṣedhavidhiparatvenaiteṣāmityata āha-",
    "GSP33vacbhamu:2120": " yadyapi\u000eiti /",
    "GSP33vacbhamu:2121": " svādhyāyavidhyadhīnagrahaṇatayā hi sarvo vedarāśiḥ puruṣārthatantra ityavagatam /",
    "GSP33vacbhamu:2122": " tatraikenāpi varṇena nāpuruṣārthena bhavituṃ yuktam ;",
    "GSP33vacbhamu:2123": " kiṃ punariyatā 'so 'rodīt' ityādinā padaprabandhena /",
    "GSP33vacbhamu:2124": " na ca vedāntebhya iva tadarthāvagamamātrādeva kaścitpuruṣārtha upalabhyate /",
    "GSP33vacbhamu:2125": " tenaiṣa padasaṃdarbhaḥ sākāṅkṣa evāste puruṣārthamudīkṣamāṇaḥ /",
    "GSP33vacbhamu:2126": " 'barhiṣi rajataṃ na deyam' ityayamapi niṣedhavidhiḥ svaniṣedhyasya nindāmapekṣate ;",
    "GSP33vacbhamu:2127": " na hyanyathā tataścetanaḥ śakyo nivartayitum /",
    "GSP33vacbhamu:2128": " tadyadi dūrato 'pi na nindāmavāpsyattato niṣedhavidhireva rajataniṣedhe ca nindāyāṃ ca darvihenatasvasya sāmarthyadvayamakalpayiṣyat /",
    "GSP33vacbhamu:2129": " tadevamuttaptayoḥ 'so 'rodīt' iti ca 'barhiṣi rajataṃ na deyam' iti ca padasaṃdarbhayorlakṣyamāṇanindādvāreṇa naṣṭāśvadagdharathavat parasparaṃ samanvayaḥ /",
    "GSP33vacbhamu:2130": " na tvevaṃ vedānteṣu puruṣārthāpekṣā,",
    "GSP33vacbhamu:2131": " tadarthāvagamādevānapākṣātparamapuruṣārthalābhādityuktam /",
    "GSP33vacbhamu:2132": " nanu vidhyasaṃsparśino vedasyānyasya na prāmāṇyaṃ dṛṣṭamiti kathaṃ vedāntānāṃ tadaspṛśāṃ tadbhaviṣyatītyata āha-",
    "GSP33vacbhamu:2133": " na cānumānagamyaṃ\u000eiti /",
    "GSP33vacbhamu:2134": " abādhitānadhigatāsaṃdigdhabodhajanakatvaṃ hi pramāṇatvaṃ pramāṇānām ;",
    "GSP33vacbhamu:2135": " tacca svata ityupapāditam /",
    "GSP33vacbhamu:2136": " yadyapi caiṣāmīdṛgbodhajanakatvaṃ kāryārthāpattisamadhigamyam,",
    "GSP33vacbhamu:2137": " tathāpi tadbodhopajanane mānāntaraṃ nāpekṣante nāpīmāmevārthāpattim,",
    "GSP33vacbhamu:2138": " parasparāśrayaprasaṅgāditi svata ityuktam /",
    "GSP33vacbhamu:2139": " īdṛgbodhajanakatvaṃ ca kārye iva vidhīnām,",
    "GSP33vacbhamu:2140": " vedāntānāmapi brahmaṇyastīti dṛṣṭāntānapekṣaṃ teṣāṃ brahmaṇi prāmāṇyaṃ siddhaṃ bhavati /",
    "GSP33vacbhamu:2141": " anyathā nendriyāntarāṇāṃ rūpaprakāśanaṃ dṛṣṭamiti cakṣurapi na rūpaṃ prakāśayediti /",
    "GSP33vacbhamu:2142": " prakṛtamupasaṃharati-",
    "GSP33vacbhamu:2143": " tasmāt\u000eiti /",
    "GSP33vacbhamu:2144": " ācāryaikadeśīyānāṃ matamutthāpayati-",
    "GSP33vacbhamu:2145": " atrāpare pratyavatiṣṭhante\u000eiti /",
    "GSP33vacbhamu:2146": " tathā hi-",
    "GSP33vacbhamu:2147": " ajñātasaṃgatitvena śāstratvenārthavattayā /",
    "GSP33vacbhamu:2148": " mananādipratītyā ca kāryārthadbrahmaniścayaḥ //",
    "GSP33vacbhamu:2149": " na khalu vedāntāḥ siddhabrahmarūpaparā bhavitumarhanti,",
    "GSP33vacbhamu:2150": " tatrāviditasaṃgatitvāt /",
    "GSP33vacbhamu:2151": " yatra hi śabdā lokena na prayujyante na tatra teṣāṃ saṃgatigrahaḥ /",
    "GSP33vacbhamu:2152": " na cāheyamanupādeyaṃ rūpamātraṃ kaścidvivakṣati prekṣāvān,",
    "GSP33vacbhamu:2153": " tasyābubhutsitatvāt /",
    "GSP33vacbhamu:2154": " abubhutsitāvabodhane ca prekṣāvattāvidhātaḥ syāt /",
    "GSP33vacbhamu:2155": " tasmāt pratipitsitaṃ pratipipādayiṣannayaṃ lokaḥ pravṛttinivṛttihetubhūtamevārthaṃ pratipādayet,",
    "GSP33vacbhamu:2156": " kāryaṃ cāvagate taddheturiti tadeva bodhayet /",
    "GSP33vacbhamu:2157": " evaṃ ca vṛddhaprayogāt padānāṃ kāryaparatāmavagacchati /",
    "GSP33vacbhamu:2158": " tatra kiñcitsākṣāt kāryābhidhāyakam,",
    "GSP33vacbhamu:2159": " kiñcittu kāryārthasvārthābhidhāyakam,",
    "GSP33vacbhamu:2160": " na tu bhūtārthaparatā padānām /",
    "GSP33vacbhamu:2161": " api ca narāntarasya vyutpannasyārthapratyayamanumāya tasya ca padaśabdabhāvābhāvānuvidhānamavagamyaya śabdasya tadviṣayabodhakatvaṃ niścetavyam",
    "GSP33vacbhamu:2162": " na ca bhūtārtharūpamātrapratyaye paranaravartini kiñcilliṅgamasti /",
    "GSP33vacbhamu:2163": " kāryapratyaye tu narāntaravartini pravṛttinivṛttī sto hetū ityajñātasaṃgatitvānna brahmarūpaparā vedāntāḥ /",
    "GSP33vacbhamu:2164": " api ca vedāntānāṃ vedatvācchāstratvaprasiddhirasti /",
    "GSP33vacbhamu:2165": " pravṛttinivṛttiparāṇāṃ ca padasaṃdarbhāṇāṃ śāstratvam /",
    "GSP33vacbhamu:2166": " yathāhuḥ-",
    "GSP33vacbhamu:2167": " pravṛttirvā nivṛttirvā nityena kṛtakena vā /",
    "GSP33vacbhamu:2168": " puṃsāṃ yenopadiśyeta tacchāstramabhidhīyate //",
    "GSP33vacbhamu:2169": " iti /",
    "GSP33vacbhamu:2170": " tasmācchāstratvaprasiddhyā vyāhatameṣāṃ svarūpaparatvam /",
    "GSP33vacbhamu:2171": " api ca na brahmarūpapratipādanaparāṇāmeṣāmarthavattvaṃ paśyāmaḥ /",
    "GSP33vacbhamu:2172": " na ca 'rajjuriyaṃ na bhujaṅgaḥ' iti yathākathañcillakṣaṇayā vākyārthatattvaniścayādyathā bhayakampādinivṛttiḥ,",
    "GSP33vacbhamu:2173": " evam 'tattvamasi' iti vākyārthāvagamānnivṛttirbhavati sāṃsārikāṇāṃ dharmāṇām. śrutavākyārthasyāpi puṃsasteṣāṃ tādavasthyāt /",
    "GSP33vacbhamu:2174": " api ca yadi śrutabrahmaṇo bhavati sāṃsārikadharmanivṛttiḥ kasmāt punaḥ śravaṇasyopari mananādayaḥ śrūyante ?",
    "GSP33vacbhamu:2175": " tasmātteṣāṃ vaiyarthyaprasaṅgādapi na brahmasvarūpaparā vedāntāḥ,",
    "GSP33vacbhamu:2176": " kiṃ tvātmapratipattiviṣayakāryaparāḥ /",
    "GSP33vacbhamu:2177": " tacca kāryaṃ svātmani niyojyaṃ niyuñjānaṃ niyoga iti ca mānāntarāpūrvatayāpūrvamiti cākhyāyate /",
    "GSP33vacbhamu:2178": " na ca viṣayānuṣṭhānaṃ vinā tatsiddhiriti svasiddhyarthaṃ tadeva kāryaṃ svaviṣayasya karaṇasyātmajñānasyānuṣṭhānamākṣipati /",
    "GSP33vacbhamu:2179": " yathā ca kāryaṃ svaviṣayādhīnanirūpaṇamiti jñānena viṣeyeṇa nirūpyate,",
    "GSP33vacbhamu:2180": " evaṃ jñānamapi svaviṣayamātmānamantareṇāśakyanirūpaṇamiti tannirūpaṇāya tādṛśamātmānamākṣipati tadeva kāryam /",
    "GSP33vacbhamu:2181": " yathāhuḥ- 'yattu tatsiddhyarthamupādīyate ākṣipyate tadapi vidheyamiti tantre vyavahāraḥ' iti /",
    "GSP33vacbhamu:2182": " vidheyatā ca niyogaviṣayasya jñānasya bhāvārthatayānuṣṭheyatā ;",
    "GSP33vacbhamu:2183": " tadviṣayasya tvātmanaḥ svarūpasattāviniścitiḥ /",
    "GSP33vacbhamu:2184": " āropitatadbhāvasya tvanyasya nirūpakatve tena tannirūpitaṃ na syāt /",
    "GSP33vacbhamu:2185": " tasmāttādṛgātmapratipattividhiparebhyo vedāntebhyaḥ tādṛgātmaviniścayaḥ /",
    "GSP33vacbhamu:2186": " tadetatsarvamāha-",
    "GSP33vacbhamu:2187": " yadyapi\u000eiti /",
    "GSP33vacbhamu:2188": " vidhiparebhyo 'pi vastutattvaviniścaya ityatra vidarśanamuktam-",
    "GSP33vacbhamu:2189": " yathā yūpa\u000eiti /",
    "GSP33vacbhamu:2190": " 'yūpe paśuṃ badhnāti' iti bandhanāya viniyukte yūpe,",
    "GSP33vacbhamu:2191": " tasyālaukikatvātko 'sau yūpa ityapekṣite 'khādiro yūpo bhavati',",
    "GSP33vacbhamu:2192": " 'yūpaṃ takṣati',",
    "GSP33vacbhamu:2193": " 'yūpamaṣṭāśrīkaroti' ityādibhirvākyaistakṣaṇādividhipapairapi saṃskārāviṣṭaṃ viśiṣṭasaṃsthānaṃ dāru yūpa iti gamyate /",
    "GSP33vacbhamu:2194": " evamāhavanīyādayo 'pyavagantavyāḥ /",
    "GSP33vacbhamu:2195": " pravṛttinivṛttiparasya śāstratvaṃ na svarūpaparasya,",
    "GSP33vacbhamu:2196": " kārya eva ca saṃbandho na svarūpo,",
    "GSP33vacbhamu:2197": " iti hetudvayaṃ bhāṣyavākyenopapāditam-",
    "GSP33vacbhamu:2198": " pravṛttinivṛttiprayojanatvāt\u000eityādinā",
    "GSP33vacbhamu:2199": " tatsāmānyādvedāntānāmapi tathaivārthavattvaṃ syāt\u000eityantena /",
    "GSP33vacbhamu:2200": " na ca svatantraṃ kāryaṃ niyojyamadhikāriṇamanuṣṭhātāramantareṇeti niyojyabhedamāha-",
    "GSP33vacbhamu:2201": " sati ca vidhiparatve\u000e",
    "GSP33vacbhamu:2202": " iti /",
    "GSP33vacbhamu:2203": " 'brahma veda brahmaiva bhavati' iti siddhavadarthavādādavagatasyāpi brahmabhavanasya niyojyaviśeṣākāṅkṣāyāṃ brahma bubhūṣorniyojyaviśeṣasya rātrisatranyāyena pratilambhaḥ /",
    "GSP33vacbhamu:2204": " piṇḍaputṛyajñānyāyena tu svargakāmasya niyojyasya kalpanāyāmarthavādasyāsamavetārthatayātyantaparokṣā vṛttiḥ syāditi /",
    "GSP33vacbhamu:2205": " brahmabhāvaścāmṛtatvamiti",
    "GSP33vacbhamu:2206": " amṛtatvakāmasya\u000eityuktam /",
    "GSP33vacbhamu:2207": " amṛtatvaṃ ca amṛtatvādeva na kṛtakatvena śakyamanityamanumātum,",
    "GSP33vacbhamu:2208": " āgamavirodhāditi bhāvaḥ /",
    "GSP33vacbhamu:2209": " uktena dharmabrahmajijñāsayorvailakṣaṇyenana vidhyaviṣayatvaṃ codayati-",
    "GSP33vacbhamu:2210": " nanu\u000eiti /",
    "GSP33vacbhamu:2211": " pariharati-",
    "GSP33vacbhamu:2212": " nārhatyevam\u000eiti /",
    "GSP33vacbhamu:2213": " atra cātmadarśanaṃ na vidheyam /",
    "GSP33vacbhamu:2214": " taddhi dṛśerupalabdhivacanatvāt śrāvaṇaṃ vā syāt pratyakṣaṃ vā /",
    "GSP33vacbhamu:2215": " pratyakṣamapi laukikamahaṃpratyayo vā,",
    "GSP33vacbhamu:2216": " bhāvanāprakarṣaparyantajaṃ vā /",
    "GSP33vacbhamu:2217": " tatra śrāvaṇaṃ na vidheyam,",
    "GSP33vacbhamu:2218": " svādhyāyavidhinaivāsya prāpitatvāt,",
    "GSP33vacbhamu:2219": " karmaśrāvaṇavat /",
    "GSP33vacbhamu:2220": " nāpi laukikaṃ pratyakṣam,",
    "GSP33vacbhamu:2221": " tasya naisargikatvāt /",
    "GSP33vacbhamu:2222": " na caupaniṣadātmaviṣayaṃ bhāvanādheyavaiśadyaṃ vidheyam,",
    "GSP33vacbhamu:2223": " tasyopāsanāvidhānādeva vājinavadanuniṣpāditatvāt /",
    "GSP33vacbhamu:2224": " tasmādaupaniṣadātmopāsanā amṛtatvakāmaṃ niyojyaṃ prati vidhīyate /",
    "GSP33vacbhamu:2225": " 'draṣṭavyaḥ' ityādayastu vidhisarūpā na vidhaya iti /",
    "GSP33vacbhamu:2226": " tadidamuktam-",
    "GSP33vacbhamu:2227": " tadupāsanācca\u000eiti /",
    "GSP33vacbhamu:2228": " arthavattyā mananādipratītyā cetyasya śeṣaḥ prapañco vidajavyākhyātaḥ /",
    "GSP33vacbhamu:2229": " tadekadeśimataṃ dūṣayati-",
    "GSP33vacbhamu:2230": " atrābhidhīyate-na\u000eekadeśimatam /",
    "GSP33vacbhamu:2231": " kutaḥ?",
    "GSP33vacbhamu:2232": " karmabrahmavidyāphalayorvailakṣaṇyāt\u000e /",
    "GSP33vacbhamu:2233": " puṇyāpuṇyakarmaṇoḥ phale sukhaduḥkhe /",
    "GSP33vacbhamu:2234": " tatra manuṣyalokamārabhya ā brahmalokātsukhasya tāratamyamadhikādhikotkarṣaḥ /",
    "GSP33vacbhamu:2235": " evaṃ manuṣyalokamārabhya duḥkhatāratamyayā cāvīcilokāt /",
    "GSP33vacbhamu:2236": " tacca sarvaṃ kāryaṃ ca vināśi ca /",
    "GSP33vacbhamu:2237": " ātyantikaṃ tvaśarīratvamanatiśayaṃ svabhāvasiddhatayā nityamakāryamātmajñānasya phalam /",
    "GSP33vacbhamu:2238": " taddhi phalamiva phalam,",
    "GSP33vacbhamu:2239": " avidyāpanayanamātreṇāvirbhāvāt /",
    "GSP33vacbhamu:2240": " etaduktaṃ bhavati- tvayāpyupāsanāvidhiparatvaṃ vedāntānāmabhyupagacchatā nityaśuddhabuddhatvādirūpabrahmātmatā jīvasya svābhāvikī vedāntagamyāsthīyate",
    "GSP33vacbhamu:2241": " sā copāsanāviṣayasya vidherna phalam,",
    "GSP33vacbhamu:2242": " nityatvādakāryatvāt /",
    "GSP33vacbhamu:2243": " nāpyanādyavidyāpidhānāpanayaḥ,",
    "GSP33vacbhamu:2244": " tasya svavirodhividyodayādeva bhāvāt /",
    "GSP33vacbhamu:2245": " nāpi vidyodayaḥ,",
    "GSP33vacbhamu:2246": " tasyāpi śravaṇamananapūrvakopāsanājanitasaṃskārasacivādeva cetaso bhāvāt /",
    "GSP33vacbhamu:2247": " upāsanāsaṃskāravadupāsanāpūrvamapi cetaḥsahakāri ;",
    "GSP33vacbhamu:2248": " dṛṣṭaṃ ca khalu naiyogikaṃ phalamaihikamapi,",
    "GSP33vacbhamu:2249": " yathā citrākārīryādiniyogānāmaniyataniyataphalānāmaihikaphaleti cet,",
    "GSP33vacbhamu:2250": " na ; gāndharvaśāstrārthepāsanāvāsanāyā ivāpūrvānapekṣāyāḥ ṣaṭjādisākṣātkāre vedāntārthopāsanāvāsanāyā jīvasya brahmabhāvasākṣātkāre 'napekṣāyā eva sāmarthyāt /",
    "GSP33vacbhamu:2251": " tathā cāmṛtībhāvaṃ pratyahetutvādupāsanāpūrvasya nāmṛtatvakāmastatkāryamavaboddhumarhati /",
    "GSP33vacbhamu:2252": " anyadicchatyanyatkarotīti hi vipratiṣiddham /",
    "GSP33vacbhamu:2253": " na ca tatkāmaḥ kriyāmeva kāryamavagamiṣyati nāpūrvamiti sāṃpratam ;",
    "GSP33vacbhamu:2254": " tasyā mānāntarādeva tatsādhanatvapratītervidhervaiyarthyāt /",
    "GSP33vacbhamu:2255": " na cāvaghātādividhitulyatā,",
    "GSP33vacbhamu:2256": " tatrāpi niyamāpūrvasyānyato 'navagateḥ /",
    "GSP33vacbhamu:2257": " na ca brahmabhūyādanyadamṛtatvamārthavādikaṃ kiñcidasti,",
    "GSP33vacbhamu:2258": " yena tatkāma upāsanāyāmadhikriyeta /",
    "GSP33vacbhamu:2259": " viśvajinnyāyena tu svargakalpanāyāṃ tasya sātiśayatvaṃ kṣayiṣṇutvaṃ ceti na nityaphalatvamupāsanāyāḥ /",
    "GSP33vacbhamu:2260": " tasmādbrahmabhūyasyāvidyāpidhānāpanayamātreṇāvirbhāvāt,",
    "GSP33vacbhamu:2261": " avidyāpanayasya ca vedāntārthavijñānādavagatiparyantādeva saṃbhavāt,",
    "GSP33vacbhamu:2262": " upāsanāyāḥ saṃskārahetubhāvasya saṃskārasya ca sākṣātkāropajanane manaḥsācivyasya ca mānāntarasiddhatvāt. 'ātmetyevopāsīta' iti na vidhiḥ ;",
    "GSP33vacbhamu:2263": " api tu vidhisarūpo 'yam ;",
    "GSP33vacbhamu:2264": " yathopāṃśuyājavākye 'viṣṇurupāṃśu yaṣṭavyaḥ' ityādayo vidhisarūpā na vidhayaḥ-iti tātparyārthaḥ /",
    "GSP33vacbhamu:2265": " śrutismṛtinyāyaprasiddham\u000eityuktam /",
    "GSP33vacbhamu:2266": " tatra śrutiṃ darśayati-",
    "GSP33vacbhamu:2267": " tathā ca śrutiḥ\u000eiti /",
    "GSP33vacbhamu:2268": " nyāyamāha-",
    "GSP33vacbhamu:2269": " ata eva\u000eiti /",
    "GSP33vacbhamu:2270": " yatkila svābhāvikaṃ tannityam,",
    "GSP33vacbhamu:2271": " yathā caitanyam ;",
    "GSP33vacbhamu:2272": " svābhāvikaṃ cedam ;",
    "GSP33vacbhamu:2273": " tasmānnityam /",
    "GSP33vacbhamu:2274": " pare hi dvayīṃ nityatāmāhuḥ-kūṭasthanityatā pariṇāminityatāṃ ca /",
    "GSP33vacbhamu:2275": " tatra nityamityukte mā bhūdasya pariṇāminityatetyāha-",
    "GSP33vacbhamu:2276": " tatra kiñcit\u000eiti /",
    "GSP33vacbhamu:2277": " pariṇāminityatā hi na pāramārthikī /",
    "GSP33vacbhamu:2278": " tathā hi-tatsarvātmanā vā pariṇamate ekadeśena vā ?",
    "GSP33vacbhamu:2279": " sarvātmanā pariṇāme kathaṃ na tattvavyāhṛtiḥ ?",
    "GSP33vacbhamu:2280": " ekadeśapariṇāme vā sa ekadeśastato bhinno vā abhinno vā ?",
    "GSP33vacbhamu:2281": " bhinnaścet kathaṃ tasya pariṇāmaḥ ?",
    "GSP33vacbhamu:2282": " na hyanyasmin pariṇamamāne 'nyaḥ pariṇamati,",
    "GSP33vacbhamu:2283": " atiprasaṅgāt /",
    "GSP33vacbhamu:2284": " abhede vā kathaṃ na sarvātmanā pariṇāmaḥ ?",
    "GSP33vacbhamu:2285": " bhinnābhinnaṃ taditi cet ;",
    "GSP33vacbhamu:2286": " tathā hi-tadeva kāraṇātmanābhinnam,",
    "GSP33vacbhamu:2287": " bhinnaṃ ca kāryātmanā,",
    "GSP33vacbhamu:2288": " kaṭakādaya ivābhinnā hāṭakātmanā bhinnāśca kaṭakādyātmanā /",
    "GSP33vacbhamu:2289": " na ca bhedābhedayorvirodhānnaikatra samavāya iti yuktam /",
    "GSP33vacbhamu:2290": " viruddhamiti naḥ kva saṃpratyayaḥ ?",
    "GSP33vacbhamu:2291": " yatpramāṇaviparyayeṇa vartate /",
    "GSP33vacbhamu:2292": " yattu yathā pramāṇenāvagamyate tasya tathābhāva eva /",
    "GSP33vacbhamu:2293": " 'kuṇḍalamidaṃ suvarṇam' iti sāmānādhikaraṇyapratyaye vyaktaṃ bhedābhedau cakāstaḥ ;",
    "GSP33vacbhamu:2294": " tathā hi-ātyantike 'bhede 'nyatarasya dviravabhāsaprasaṅgaḥ ;",
    "GSP33vacbhamu:2295": " bhede cātyantike na sāmānādhikaraṇyaṃ gavāśvavat ;",
    "GSP33vacbhamu:2296": " ādhārādheyabhāve ekāśrayatve vā na sāmānādhikaraṇyam ;",
    "GSP33vacbhamu:2297": " na hi bhavati kuṇḍaṃ badaramiti ;",
    "GSP33vacbhamu:2298": " nāpyekāsanasthayoścaitramaitrayoścaitro maitra iti ;",
    "GSP33vacbhamu:2299": " so 'yamabādhito 'saṃdigdhaḥ sarvajanīnaḥ sāmānādhikaraṇyapratyaya eva kāryakāraṇayorbhedābhedau vyavasthāpayati ;",
    "GSP33vacbhamu:2300": " tathā ca kāryāṇāṃ kāraṇātmatvāt kāraṇasya ca sadrūpasya sarvatrānugamāt,",
    "GSP33vacbhamu:2301": " sadrūpeṇābhedaḥ kāryasya jagataḥ ;",
    "GSP33vacbhamu:2302": " bhedaḥ kāryarūpeṇa goghaṭādineti ;",
    "GSP33vacbhamu:2303": " yathāhuḥkāryarūpeṇa nānātvamabhedaḥ kāraṇātmanā /",
    "GSP33vacbhamu:2304": " hemātmanā yathābhedaḥ kuṇḍalādyātmanā bhidā //",
    "GSP33vacbhamu:2305": " iti /",
    "GSP33vacbhamu:2306": " atrocyate-kaḥ punarayaṃ bhedo nāma,",
    "GSP33vacbhamu:2307": " yaḥ sahābhedenaikatra bhavet ?",
    "GSP33vacbhamu:2308": " parasparābhāva iti cet,",
    "GSP33vacbhamu:2309": " kimayaṃ kāryakāraṇayoḥ kaṭakahāṭakayorasti na vā ?",
    "GSP33vacbhamu:2310": " na cet, ekatvamevāsti,",
    "GSP33vacbhamu:2311": " na ca bhedaḥ /",
    "GSP33vacbhamu:2312": " asti cet bheda eva, nābhedaḥ /",
    "GSP33vacbhamu:2313": " na ca bhāvābhāvayoravirodhaḥ,",
    "GSP33vacbhamu:2314": " sahāvasthānāsaṃbhavāt /",
    "GSP33vacbhamu:2315": " saṃbhave vā kaṭakavardhamānayorapi tattvenābhedaprasaṅgaḥ,",
    "GSP33vacbhamu:2316": " bhedasyābhedāvirodhāt /",
    "GSP33vacbhamu:2317": " api ca kaṭakasya hāṭakādabhede yathā hāṭakātmanā kaṭakamukuṭakuṇḍalādayo na bhidyante evaṃ kaṭakātmanāpi na bhidyeran,",
    "GSP33vacbhamu:2318": " kaṭakasya hāṭakādabhedāt /",
    "GSP33vacbhamu:2319": " tathā ca hāṭakameva vastusat na kaṭakādayaḥ,",
    "GSP33vacbhamu:2320": " bhedasyāpratibhāsanāt /",
    "GSP33vacbhamu:2321": " atha hāṭakatvenaivābhedo na kaṭakatvena ;",
    "GSP33vacbhamu:2322": " tena tu bheda eva kuṇḍalādeḥ /",
    "GSP33vacbhamu:2323": " yadi hāṭakādabhinnaḥ kaṭakaḥ kathamayaṃ kuṇḍalādiṣu nānuvartate ?",
    "GSP33vacbhamu:2324": " nānuvartate cet kathaṃ hāṭakādabhinnaḥ kaṭakaḥ ?",
    "GSP33vacbhamu:2325": " ye hi yasminnanuvartamāne vyāvartante te tato bhinnā eva,",
    "GSP33vacbhamu:2326": " yathā sūtrātkusumabhedāḥ /",
    "GSP33vacbhamu:2327": " nānuvartante cānuvartamāne 'pi hāṭakatve kuṇḍalādayaḥ ;",
    "GSP33vacbhamu:2328": " tasmātte 'pi hāṭakādbhinnā eveti /",
    "GSP33vacbhamu:2329": " sattānuvṛttyā ca sarvavastvanugame 'idamiha nedam,",
    "GSP33vacbhamu:2330": " idamevaṃ nedam' iti vibhāgo na syāt,",
    "GSP33vacbhamu:2331": " kasyacit kvacit kadācit kathañcidvivekahetorabhāvāt /",
    "GSP33vacbhamu:2332": " api ca dūrātkanakamityavagate na tasya kuṇḍalādayo viśeṣā jijñāsyeran,",
    "GSP33vacbhamu:2333": " kanakādabhedātteṣām,",
    "GSP33vacbhamu:2334": " tasya ca jñātatvāt /",
    "GSP33vacbhamu:2335": " atha bhedo 'pyasti kanakāt kuṇḍalādīnāmiti kanakāvagame 'pyajñātāste /",
    "GSP33vacbhamu:2336": " nanvabhedo 'pyastīti kiṃ na jñātāḥ ?",
    "GSP33vacbhamu:2337": " pratyuta jñānameva teṣāṃ yuktam ;",
    "GSP33vacbhamu:2338": " kāraṇābhāve hi kāryabhāva autsargikaḥ ;",
    "GSP33vacbhamu:2339": " sa ca kāraṇasattayā apodyate /",
    "GSP33vacbhamu:2340": " asti cābhede kāraṇasatteti kanake jñāte jñātā eva kuṇḍalādaya iti tajjijñāsājñānāni cānarthakāni syuḥ /",
    "GSP33vacbhamu:2341": " tena yasmin gṛhyamāṇe yanna gṛhyate tattato bhidyate ;",
    "GSP33vacbhamu:2342": " yathā karabhe gṛhyamāṇe 'gṛhyamāṇe rāsabhaḥ karabhāt /",
    "GSP33vacbhamu:2343": " gṛhyamāṇe ca dūrato hemni na gṛhyante tasya bhedāḥ kuṇḍalādayaḥ ;",
    "GSP33vacbhamu:2344": " tasmātte hemno bhidyante /",
    "GSP33vacbhamu:2345": " kathaṃ tarhi hema kuṇḍalamiti sāmānādhikaraṇyam iti cet,",
    "GSP33vacbhamu:2346": " na hyādhārādheyabhāve samānāśrayatve vā vā sāmānādhikaraṇyamityuktam /",
    "GSP33vacbhamu:2347": " athānuvṛttivyāvṛttivyavasthā ca hemni jñāte kuṇḍalādijijñāsā ca katham ?",
    "GSP33vacbhamu:2348": " na khalvabhede aikāntike 'naikāntike caitadubhayamupapadyate ityuktam /",
    "GSP33vacbhamu:2349": " tasmādbhedābhedayoranyatarasminnavaheye 'bhedo pādānaiva bhedakalpanā,",
    "GSP33vacbhamu:2350": " na bhedopādānābhedakalpaneti yuktam /",
    "GSP33vacbhamu:2351": " bhidyamānatantratvādbhedasya,",
    "GSP33vacbhamu:2352": " bhidyamānānāṃ ca pratyekamekatvāt,",
    "GSP33vacbhamu:2353": " ekābhāve cānāśrayasya bhedasyāyogāt,",
    "GSP33vacbhamu:2354": " ekatvasya ca bhedānadhīnatvāt,",
    "GSP33vacbhamu:2355": " nāyamayaṃ iti ca bhedagrahasya pratiyogigrahasāpekṣatvāt,",
    "GSP33vacbhamu:2356": " ekatvagrahasya cānyānapekṣatvāt,",
    "GSP33vacbhamu:2357": " abhedopādānaivānirvacanīyabhedakalpaneti sāṃpratam /",
    "GSP33vacbhamu:2358": " tathā ca śrutiḥ 'mṛttiketyeva satyam' iti /",
    "GSP33vacbhamu:2359": " tasmāt kūṭasthanityataiva pāramārthikī. na pariṇāminityateti siddham /",
    "GSP33vacbhamu:2360": " vyomavat\u000eiti ca dṛṣṭāntaḥ parasiddhaḥ,",
    "GSP33vacbhamu:2361": " asmanmate tasyāpi kāryatvenānityatvāt /",
    "GSP33vacbhamu:2362": " atra ca",
    "GSP33vacbhamu:2363": " kūṭasthanityam\u000eiti nirvartyakarmatāmapākaroti /",
    "GSP33vacbhamu:2364": " sarvavyāpi\u000eiti prāpyakarmatām /",
    "GSP33vacbhamu:2365": " sarvavikriyārahitam\u000eiti vikāryakarmatām /",
    "GSP33vacbhamu:2366": " niravayavam\u000eiti saṃskāryakarmatām /",
    "GSP33vacbhamu:2367": " vrīhīṇāṃ khalu prokṣaṇena saṃskārākhyoṃ'śo yathā janyate,",
    "GSP33vacbhamu:2368": " naivaṃ brahmaṇi kaścidaṃśaḥ kriyādheyo 'sti,",
    "GSP33vacbhamu:2369": " anavayavatvāt ;",
    "GSP33vacbhamu:2370": " anaṃśatvādityarthaḥ /",
    "GSP33vacbhamu:2371": " puruṣārthatāmāha-",
    "GSP33vacbhamu:2372": " nityatṛptam\u000eiti /",
    "GSP33vacbhamu:2373": " tṛptyā duḥkharahitaṃ sukhamupalakṣayati /",
    "GSP33vacbhamu:2374": " kṣudduḥkhanivṛttisahitaṃ hi sukhaṃ tṛptiḥ /",
    "GSP33vacbhamu:2375": " sukhaṃ cāpratīyamānaṃ na puruṣārtha ityata āha-",
    "GSP33vacbhamu:2376": " svayañjyotiḥ\u000eiti /",
    "GSP33vacbhamu:2377": " tadevaṃ svamatena mokṣākhyaṃ phalaṃ nityaṃ śrutyādibhirupapādya kriyāniṣpādyasya tu mokṣasyānityatvaṃ prasañjayati-",
    "GSP33vacbhamu:2378": " tadyadi\u000eiti /",
    "GSP33vacbhamu:2379": " na cāgamabādhaḥ,",
    "GSP33vacbhamu:2380": " āgamasyoktena prakāreṇopapatteḥ /",
    "GSP33vacbhamu:2381": " api ca jñānajanyāpūrvajanito mokṣo naiyogika ityasyārthasya santi bhūyasyaḥ śrutayo nivārikā ityāha-",
    "GSP33vacbhamu:2382": " api ca brahma veda\u000eiti /",
    "GSP33vacbhamu:2383": " avidyādvayapratibandhāpanayamātreṇa ca vidyāyā mokṣasādhanatvam,",
    "GSP33vacbhamu:2384": " na svato 'pūrvotpādena vā ityatrāpi śrutirudāharati-",
    "GSP33vacbhamu:2385": " tvaṃ hi naḥ pitā\u000eiti /",
    "GSP33vacbhamu:2386": " na kevalamasminnarthe śrutyādayaḥ,",
    "GSP33vacbhamu:2387": " api tvakṣapādācāryasūtramapi nyāyamūlamastītyāha-",
    "GSP33vacbhamu:2388": " tathā cācāryapraṇītam\u000eiti /",
    "GSP33vacbhamu:2389": " ācāryaścoktalakṣaṇaḥ purāṇe-",
    "GSP33vacbhamu:2390": " ācinoti ca śāstrārthamācāre sthāpayatyapi /",
    "GSP33vacbhamu:2391": " svayamācarate yasmādācāryastena cocyate //",
    "GSP33vacbhamu:2392": " iti /",
    "GSP33vacbhamu:2393": " tena hi praṇītaṃ sūtram-'duḥkhajanmapravṛttidoṣamithyājñānānāmuttarottarāpāye tadanantarāpāyādapavargaḥ' iti /",
    "GSP33vacbhamu:2394": " pāṭhāpekṣayā kāraṇamuttaram,",
    "GSP33vacbhamu:2395": " kāryaṃ ca pūrvam ;",
    "GSP33vacbhamu:2396": " kāraṇāpāye kāryāpāyaḥ,",
    "GSP33vacbhamu:2397": " kaphāpāye iva kaphodbhavasya jvarasyāpāyaḥ /",
    "GSP33vacbhamu:2398": " janmāpāye daḥkhāpāyaḥ ;",
    "GSP33vacbhamu:2399": " pravṛttyapāye janmāpāyaḥ ;",
    "GSP33vacbhamu:2400": " doṣāpāye pravṛttyapāyaḥ ;",
    "GSP33vacbhamu:2401": " mithyājñānāpāye doṣāpāyaḥ /",
    "GSP33vacbhamu:2402": " mithyājñānaṃ cāvidyā rāgādyupajananakrameṇa dṛṣṭenaiva saṃsārasya paramaṃ nidānam /",
    "GSP33vacbhamu:2403": " sā ca tattvajñānena brahmātmaikatvavijñānenaivāvagatiparyantena virodhinā nivartyate /",
    "GSP33vacbhamu:2404": " tato 'vidyānivṛttyā brahmasvarūpāvirbhāvo mokṣaḥ ;",
    "GSP33vacbhamu:2405": " na tu vidyākāryastajjanitāpūrvakāryo vā- iti sūtrārthaḥ /",
    "GSP33vacbhamu:2406": " tattvajñānānmithyājñānāpāya ityetāvanmātreṇa sūtropanyāsaḥ ;",
    "GSP33vacbhamu:2407": " na tvakṣapādasaṃmataṃ tattvajñānamiha saṃmatam /",
    "GSP33vacbhamu:2408": " tadanenācāryāntarasaṃvādenāyamartho dṛḍhīkṛtaḥ /",
    "GSP33vacbhamu:2409": " syādetat /",
    "GSP33vacbhamu:2410": " naikatvavijñānaṃ yathāvasthitavastuviṣayam,",
    "GSP33vacbhamu:2411": " yena mithyājñānaṃ bhedāvabhāsaṃ nivartayanna vidhiviṣayo bhavet ;",
    "GSP33vacbhamu:2412": " api tu saṃpadādirūpam /",
    "GSP33vacbhamu:2413": " tathā ca vidheḥ prāgaprāptaṃ puruṣecchayā kartavyaṃ sat vidhigocaro bhaviṣyati;",
    "GSP33vacbhamu:2414": " yathā vṛttyantaratvena manaso viśvedevasāmyādviśvāndevānmanasi saṃpādya mana ālambanamavidyamānasamaṃ kṛtvā prādhānyena saṃpādyānāṃ viśveṣāmeva",
    "GSP33vacbhamu:2415": " tena cānantalokaprāptiḥ ;",
    "GSP33vacbhamu:2416": " evaṃ cidrūpasāmyājjīve brahmasvarūpaṃ saṃpādya jīvamālambanamavidyamānasamaṃ kṛtvā prādhānyena brahmānucintanam,",
    "GSP33vacbhamu:2417": " tena cāmṛtatvaphalaprāptiḥ /",
    "GSP33vacbhamu:2418": " adhyāse tvālambanasyaiva prādhānyenāropitatadbhāvasyānucintanam ;",
    "GSP33vacbhamu:2419": " yathā 'mano brahmetyupāsīta',",
    "GSP33vacbhamu:2420": " 'ādityo brahmetyādeśaḥ' ;",
    "GSP33vacbhamu:2421": " evaṃ jīvamabrahma 'brahmetyupāsīta' iti /",
    "GSP33vacbhamu:2422": " kriyāviśeṣayogādvā,",
    "GSP33vacbhamu:2423": " yathā 'vāyurvāva saṃvargaḥ',",
    "GSP33vacbhamu:2424": " 'prāṇo vāva saṃvargaḥ' ;",
    "GSP33vacbhamu:2425": " bāhyā khalu vāyudevatā saṃvargaḥ ;",
    "GSP33vacbhamu:2426": " bāhyā khalu vāyudevatā saṃvargaḥ ;",
    "GSP33vacbhamu:2427": " sa hi vahnyādīn saṃvṛṅkte ;",
    "GSP33vacbhamu:2428": " mahāpralayasamaye hi vāyurvahnyādīnsaṃvṛtya saṃhṛtyātmani sthāpayati /",
    "GSP33vacbhamu:2429": " yathāha draviḍācāryaḥ- 'saṃharaṇādvā saṃvaraṇādvā svātmībhāvādvāyuḥ saṃvargaḥ' iti /",
    "GSP33vacbhamu:2430": " adhyātmaṃ ca prāṇaḥ saṃvarga iti ;",
    "GSP33vacbhamu:2431": " sa hi sarvāṇi vāgādīni saṃvṛṅkte ;",
    "GSP33vacbhamu:2432": " prāyaṇakāle hi sa eva sarvāṇīndriyāṇi saṃgṛhyotkrāmatīti /",
    "GSP33vacbhamu:2433": " seyaṃ saṃvargadṛṣṭirvāyau prāṇe ca daśāśāgataṃ jagaddarśayati yathā,",
    "GSP33vacbhamu:2434": " evaṃ jīvātmani bṛṃhaṇakriyayā brahmadṛṣṭismṛtatvāya phalāya kalpata iti /",
    "GSP33vacbhamu:2435": " tadeteṣu triṣvapi pakṣeṣvātmadarśanopāsanādayaḥ pradhānakarmāṇi,",
    "GSP33vacbhamu:2436": " apūrvaviṣayatvāt,",
    "GSP33vacbhamu:2437": " stutaśastravat;",
    "GSP33vacbhamu:2438": " ātmā tu dravyaṃ karmaṇi guṇa iti /",
    "GSP33vacbhamu:2439": " saṃskāro vātmano darśanaṃ vidhīyate /",
    "GSP33vacbhamu:2440": " yathā darśapūrṇamāsaprakaraṇe 'patnyavekṣitamājyaṃ bhavati' iti samāmnātam,",
    "GSP33vacbhamu:2441": " prakaraṇinā ca gṛhītamupāṃśuyāgāṅgabhūtājyadravyasaṃskāratayā,",
    "GSP33vacbhamu:2442": " avekṣaṇaṃ guṇakarma vidhīyate,",
    "GSP33vacbhamu:2443": " evaṃ kartṛtvena kratvaṅgabhūte ātmani 'ātmā vā are draṣṭavyaḥ' iti darśanaṃ guṇakarma vidhīyate,",
    "GSP33vacbhamu:2444": " 'yaistu dravyaṃ cikīrṣyate guṇastatra pratīyeta' iti nyāyāt /",
    "GSP33vacbhamu:2445": " ata āha-",
    "GSP33vacbhamu:2446": " na cedaṃ brahmātmaikatvavijñānam\u000eiti /",
    "GSP33vacbhamu:2447": " kutaḥ ?",
    "GSP33vacbhamu:2448": " saṃpadādirūpe hi brahmātmaikatvavijñāne\u000eiti /",
    "GSP33vacbhamu:2449": " darśapūrṇamāsaprakaraṇe hi samāmnātamājyāvekṣaṇaṃ tadaṅgabhūtājyasaṃskāra iti yujyate /",
    "GSP33vacbhamu:2450": " na ca 'ātmā vā are draṣṭavyaḥ' ityādi kasyacitprakaraṇe samāmnātam /",
    "GSP33vacbhamu:2451": " na cānārabhyādhītamapi 'yasya parṇamayī juhūrbhavati' ityavyabhicaritakratusaṃbandhajuhūdvāreṇa juhūpadaṃ kratuṃ smārayadvākyena yathā parṇatāyāḥ",
    "GSP33vacbhamu:2452": " naivamātmāpyavyabhicāritakratusaṃbandhaḥ,",
    "GSP33vacbhamu:2453": " yena taddarśanaṃ kratvaṅgaṃ sadātmānaṃ kratvarthaṃ saṃskuryāt /",
    "GSP33vacbhamu:2454": " tena yadyapyayaṃ vidhiḥ,",
    "GSP33vacbhamu:2455": " tathāpi 'suvarṇaṃ hiraṇyaṃ bhāryam' itivat viniyogabhaṅgena pradhānakarmaiva,",
    "GSP33vacbhamu:2456": " apūrvaviṣayatvāt,",
    "GSP33vacbhamu:2457": " na guṇakarmeti sthavīyastayaitaddūṣaṇamanabhidhāya sarvapakṣasādhāraṇaṃ dūṣaṇamuktam /",
    "GSP33vacbhamu:2458": " tadatirohitārthatayā na vyākhyātam /",
    "GSP33vacbhamu:2459": " kiṃ ca jñānakriyāviṣayatvavidhānamasya bahuśrutiviruddhamityāha-",
    "GSP33vacbhamu:2460": " na ca vidikriya\u000eiti /",
    "GSP33vacbhamu:2461": " śaṅkate-",
    "GSP33vacbhamu:2462": " aviṣayatve\u000eiti /",
    "GSP33vacbhamu:2463": " tataśca śāntikarmaṇi vetālodaya iti bhāvaḥ /",
    "GSP33vacbhamu:2464": " nirākaroti-",
    "GSP33vacbhamu:2465": " na\u000e /",
    "GSP33vacbhamu:2466": " kutaḥ?",
    "GSP33vacbhamu:2467": " avidyākalpitabhedanivṛttiparatvāt\u000eiti /",
    "GSP33vacbhamu:2468": " sarvameva hi vākyaṃ nedantayā vastubhedaṃ bodhayitumarhati /",
    "GSP33vacbhamu:2469": " na hīkṣukṣīraguḍādīnāṃ madhurarasabhedaḥ śakya ākhyātum /",
    "GSP33vacbhamu:2470": " evamanyatrāpi sarvatra draṣṭavyam /",
    "GSP33vacbhamu:2471": " tena pramāṇāntarasiddhe laukike evārthe yadā gatiridṛśī śabdasya,",
    "GSP33vacbhamu:2472": " tadā kaiva kathā pratyagātmanyalaukike /",
    "GSP33vacbhamu:2473": " adūraviprakarṣeṇa tu kathañcitpratipādanamihāpi samānam /",
    "GSP33vacbhamu:2474": " tvaṃpadārtho hi pramātā pramāṇādhīnayā pramityā prameyaṃ ghaṭādi vyāpnotītyavidyāvilasitam /",
    "GSP33vacbhamu:2475": " tadasya aviṣayībhūtodāsīnatatpadārthapratyagātmasāmānādhikaraṇyena pramātṛtvābhāvāt tannivṛttau pramāṇādayastisro vidhā nivartante /",
    "GSP33vacbhamu:2476": " na hi pakturavastutve pākyapākapacanāni vastusanti bhavitumarhantīti /",
    "GSP33vacbhamu:2477": " tathā hi-",
    "GSP33vacbhamu:2478": " vigalitaparāgvṛttyarthatvaṃ padasya tadastadā tvamiti hi padanaikārthatve tvamityapi yatpadam /",
    "GSP33vacbhamu:2479": " tadapi ca tadā gatvaikārthyaṃ viśuddhacidātmatāṃ tyajati sakalānkartṛtvādīnpadārthamalānnijān //",
    "GSP33vacbhamu:2480": " ityāntaraślokaḥ /",
    "GSP33vacbhamu:2481": " atraivārthe śrutīrudāharati,-",
    "GSP33vacbhamu:2482": " tathā ca śāstram-yasyāmatam\u000eiti /",
    "GSP33vacbhamu:2483": " prakṛtamupasaṃharati-",
    "GSP33vacbhamu:2484": " ato 'vidyākalpita\u000e",
    "GSP33vacbhamu:2485": " iti /",
    "GSP33vacbhamu:2486": " parapakṣe mokṣasyānityatāmāpādayati-",
    "GSP33vacbhamu:2487": " yasya tu\u000eiti /",
    "GSP33vacbhamu:2488": " kāryamapūrvaṃ yāgādivyāpārajanyam ;",
    "GSP33vacbhamu:2489": " tadapekṣate mokṣaḥ svotpattāviti /",
    "GSP33vacbhamu:2490": " tayoḥ pakṣayoḥ\u000eiti ;",
    "GSP33vacbhamu:2491": " nirvartyavikāryayoḥ /",
    "GSP33vacbhamu:2492": " kṣaṇikaṃ vijñānamātmeti bauddhāḥ /",
    "GSP33vacbhamu:2493": " tathā ca viśuddhavijñānotpādo mokṣa iti nirvartyo mokṣaḥ /",
    "GSP33vacbhamu:2494": " anyeṣāṃ tu saṃskārarūpāvasthāmapahāya yā kaivalyāvasthāvāptirātmanaḥ sa mokṣa iti vikāryo mokṣaḥ ;",
    "GSP33vacbhamu:2495": " yathā payasaḥ pūrvāvasthāpahānenāvasthāntaraprāptirvikāro dadhīti /",
    "GSP33vacbhamu:2496": " tadetayoḥ pakṣayorna nityatā mokṣasya,",
    "GSP33vacbhamu:2497": " kāryatvāt,",
    "GSP33vacbhamu:2498": " dadhighaṭādivat /",
    "GSP33vacbhamu:2499": " 'atha yadataḥ paro divo jyotirdīpyate' iti śruterbrahmaṇo vikṛtāvikṛtadeśabhedāvagamādavikṛtadeśabrahmaprāptisvarūpāsanādividhikāryā bhaviṣyati",
    "GSP33vacbhamu:2500": " tathā ca prāpyakarmatā brahmaṇa ityata āha-",
    "GSP33vacbhamu:2501": " na cāpyatvenāpi\u000eiti /",
    "GSP33vacbhamu:2502": " anyadanyena vikṛtadeśaparihāṇyāvikṛtadeśaṃ prāpyate /",
    "GSP33vacbhamu:2503": " tadyathopavelaṃ jaladhiratibahalacapalakallolamālāparasparāsphālanasamullasatphenapuñjastabakatayā vikṛtaḥ,",
    "GSP33vacbhamu:2504": " madhye tu praśāntasakalakallolopasargaḥ svacchaḥ sthiratayāvikṛtaḥ,",
    "GSP33vacbhamu:2505": " tasya madhyamavikṛtaṃ pautikaḥ potena prāpnoti /",
    "GSP33vacbhamu:2506": " jīvastu brahmaiveti kiṃ kena prāpyatām?",
    "GSP33vacbhamu:2507": " bhedāśrayātvātprāpterityarthaḥ /",
    "GSP33vacbhamu:2508": " atha jīvo brahmaṇo bhinnastathāpi na tena brahmāpyate,",
    "GSP33vacbhamu:2509": " brahmaṇo vibhutvena nityaprāptatvādityāha -",
    "GSP33vacbhamu:2510": " svarūpavyatiriktatve 'pi\u000eiti /",
    "GSP33vacbhamu:2511": " saṃskārakarmatāmapākaroti-",
    "GSP33vacbhamu:2512": " nāpi saṃskārya\u000eiti /",
    "GSP33vacbhamu:2513": " dvayī hi saṃskāryatā,",
    "GSP33vacbhamu:2514": " guṇādhānena vā,",
    "GSP33vacbhamu:2515": " yathā bījapūrakusumasya lākṣārasāvasekaḥ ;",
    "GSP33vacbhamu:2516": " tena hi tatkusumaṃ saṃskṛtaṃ lākṣārasasavarṇaṃ phalaṃ prasūte ;",
    "GSP33vacbhamu:2517": " doṣāpanayena vā ;",
    "GSP33vacbhamu:2518": " yathā malinamādarśatalaṃ nighṛṣṭamiṣṭakācūrṇenodbhāsitabhāsvaratvaṃ saṃskṛtaṃ bhavati /",
    "GSP33vacbhamu:2519": " tatra na tāvadbrahmaṇi guṇādhānaṃ saṃbhavati /",
    "GSP33vacbhamu:2520": " guṇo hi brahmaṇaḥ svabhāvo vā bhinno vā ?",
    "GSP33vacbhamu:2521": " svabhāvaścet kathamādheyaḥ,",
    "GSP33vacbhamu:2522": " tasya nityavāt /",
    "GSP33vacbhamu:2523": " bhinnatve tu kāryatvena mokṣasyānityatvaprasaṅgaḥ /",
    "GSP33vacbhamu:2524": " na ca bhede dharmadharmibhāvaḥ,",
    "GSP33vacbhamu:2525": " gavāśvavat /",
    "GSP33vacbhamu:2526": " bhedābhedaśca vyudastaḥ, virodhāt /",
    "GSP33vacbhamu:2527": " tadanenābhisaṃdhinoktam-",
    "GSP33vacbhamu:2528": " anādheyātiśayabrahmasvarūpatvānmokṣasya\u000eiti /",
    "GSP33vacbhamu:2529": " dvitīyaṃ pakṣaṃ pratikṣipati-",
    "GSP33vacbhamu:2530": " nāpi doṣāpanayanena\u000eiti /",
    "GSP33vacbhamu:2531": " aśuddhiḥ satī darpaṇe nivartate ;",
    "GSP33vacbhamu:2532": " na tu brahmaṇi asatī nivartanīyā,",
    "GSP33vacbhamu:2533": " nityanivṛttatvādityarthaḥ /",
    "GSP33vacbhamu:2534": " śaṅkate-",
    "GSP33vacbhamu:2535": " svātmadharma eva\u000eiti /",
    "GSP33vacbhamu:2536": " brahmasvabhāva eva mokṣo 'nādyavidyāmalāvṛta upāsanādikriyayātmani saṃskriyamāṇe 'bhivyajyate,",
    "GSP33vacbhamu:2537": " na tu kriyate /",
    "GSP33vacbhamu:2538": " etaduktaṃ bhavati- nityaśuddhatvamātmano 'siddham,",
    "GSP33vacbhamu:2539": " saṃsārāvasthāyāmavidyāmalinatvāditi /",
    "GSP33vacbhamu:2540": " śaṅkāṃ nirākaroti-",
    "GSP33vacbhamu:2541": " na\u000e /",
    "GSP33vacbhamu:2542": " kutaḥ ?",
    "GSP33vacbhamu:2543": " kriyāśrayatvānupapatteḥ\u000e /",
    "GSP33vacbhamu:2544": " nāvidyā brahmāśrayā,",
    "GSP33vacbhamu:2545": " kiṃ tu jīve ; sā tvanirvacanīyetyuktam ;",
    "GSP33vacbhamu:2546": " tena nityaśuddhameva brahma /",
    "GSP33vacbhamu:2547": " abhyupetya tvaśuddhiṃ kriyāsaṃskāryatvaṃ dūṣyate /",
    "GSP33vacbhamu:2548": " kriyā hi brahmasamavetā vā brahma saṃskuryāt,",
    "GSP33vacbhamu:2549": " yathā nigharṣaṇamiṣṭakācūrṇasaṃyogavibhāgapracayo nirantara ādarśatalasamavetaḥ ;",
    "GSP33vacbhamu:2550": " anyasamavetā vā /",
    "GSP33vacbhamu:2551": " na tāvadbrahmadharmaḥ kriyā,",
    "GSP33vacbhamu:2552": " tasyāḥ svāśrayavikārahetutvena brahmaṇo nityatvavyāghātāt /",
    "GSP33vacbhamu:2553": " anyāśrayā tu kathamanyasyopakaroti,",
    "GSP33vacbhamu:2554": " atiprasaṅgāt /",
    "GSP33vacbhamu:2555": " na hi darpaṇe nighṛṣyamāṇe maṇirviśuddho dṛṣṭaḥ /",
    "GSP33vacbhamu:2556": " taccāniṣṭam\u000eiti /",
    "GSP33vacbhamu:2557": " tadā bādhanaṃ parāmṛśati /",
    "GSP33vacbhamu:2558": " atra vyabhicāraṃ codayati-",
    "GSP33vacbhamu:2559": " nanu dehāśrayayā\u000eiti /",
    "GSP33vacbhamu:2560": " pariharati-",
    "GSP33vacbhamu:2561": " na dehasaṃhatasya\u000eiti /",
    "GSP33vacbhamu:2562": " anādyanirvācyāvidyopadhānameva brahmaṇo jīva iti ca kṣetrajña iti cācakṣate /",
    "GSP33vacbhamu:2563": " sa ca sthūlasūkṣmaśarīrendriyādisaṃhatastatsaṃghātamadhyapatitastadabhedenāhamitipratyayaviṣayībhūtaḥ ;",
    "GSP33vacbhamu:2564": " ataḥ śarīrādisaṃskāraḥ śarīrādidharmo 'pyātmano bhavati,",
    "GSP33vacbhamu:2565": " tadabhedādhyavasāyāt ;",
    "GSP33vacbhamu:2566": " yathā aṅgarāgadharmaḥ sugandhitā kāminīnāṃ vyapadiśyate /",
    "GSP33vacbhamu:2567": " tenātrāpi yadāśritā kriyā sāṃvyavahārikapramāṇaviṣayīkṛtā tasyaiva saṃskāro nānyasyeti na vyabhicāraḥ /",
    "GSP33vacbhamu:2568": " tattvatastu na kriyā na saṃskāra iti /",
    "GSP33vacbhamu:2569": " sanidarśanaṃ tu śeṣamadhyāsabhāṣye eva kṛtavyākhyānamiti neha vyākhyātam /",
    "GSP33vacbhamu:2570": " tayoranyaḥ pippalam\u000eiti /",
    "GSP33vacbhamu:2571": " anyo jīvātmā /",
    "GSP33vacbhamu:2572": " pippalaṃ karmaphalam /",
    "GSP33vacbhamu:2573": " anaśnannanya\u000eiti /",
    "GSP33vacbhamu:2574": " paramātmā /",
    "GSP33vacbhamu:2575": " saṃhatasyaiva bhoktṛtvamāha mantravarṇaḥ-",
    "GSP33vacbhamu:2576": " ātmendriya\u000eiti /",
    "GSP33vacbhamu:2577": " anupahitaśuddhasvabhāvabrahmapradarśanaparau mantrau paṭhati-",
    "GSP33vacbhamu:2578": " eko deva\u000eiti /",
    "GSP33vacbhamu:2579": " śukraṃ dīptimat ;",
    "GSP33vacbhamu:2580": " avraṇaṃ duḥkharahitam ;",
    "GSP33vacbhamu:2581": " asrāviraṃ avigalitam,",
    "GSP33vacbhamu:2582": " avināśīti yāvat /",
    "GSP33vacbhamu:2583": " upasaṃharati-",
    "GSP33vacbhamu:2584": " tasmāt\u000eiti /",
    "GSP33vacbhamu:2585": " nanu mā bhūnnirvartyādikarmatācatuṣṭayī ;",
    "GSP33vacbhamu:2586": " pañcamī tu kācit vidhā bhaviṣyati,",
    "GSP33vacbhamu:2587": " yayā mokṣasya karmatā ghaṭiṣyata ityata āha-",
    "GSP33vacbhamu:2588": " ato 'nyat\u000eiti /",
    "GSP33vacbhamu:2589": " ebhyaḥ prakārebhyo na prakārāntaramanyadasti,",
    "GSP33vacbhamu:2590": " yato mokṣasya kriyānupraveśo bhaviṣyati /",
    "GSP33vacbhamu:2591": " etaduktaṃ bhavati- catasṛṇāṃ vidhānāṃ madhye 'nyatamatayā kriyāphalatvaṃ vyāptam ;",
    "GSP33vacbhamu:2592": " sā ca mokṣādvyāvartamānā vyāpakānupalabdhyā mokṣasya kriyāphalatvaṃ vyāvartayatīti /",
    "GSP33vacbhamu:2593": " tatkiṃ mokṣe kriyaiva nāsti ?",
    "GSP33vacbhamu:2594": " tathā ca tadarthāni śāstrāṇi tadarthāśca pravṛttayo 'narthakānītyata upasaṃhāravyājenāha-",
    "GSP33vacbhamu:2595": " tasmājjñānamekam\u000eiti /",
    "GSP33vacbhamu:2596": " atha jñānaṃ kriyā mānasī kasmānna vidhigocaraḥ ?",
    "GSP33vacbhamu:2597": " kasmācca tasyāḥ phalaṃ nirvartyādiṣvanyatamaṃ na mokṣaḥ ?",
    "GSP33vacbhamu:2598": " iti codayati-",
    "GSP33vacbhamu:2599": " nanu jñānam\u000eiti /",
    "GSP33vacbhamu:2600": " pariharati-",
    "GSP33vacbhamu:2601": " na\u000e /",
    "GSP33vacbhamu:2602": " kutaḥ ?",
    "GSP33vacbhamu:2603": " vailakṣaṇyāt\u000e /",
    "GSP33vacbhamu:2604": " ayamarthaḥ-satyam,",
    "GSP33vacbhamu:2605": " jñānaṃ mānasī kriyā ;",
    "GSP33vacbhamu:2606": " tviyaṃ brahmaṇi phalaṃ janayitumarhati,",
    "GSP33vacbhamu:2607": " tasya svayaṃprakāśatayā vidikriyākarmabhāvānupapatterityuktam /",
    "GSP33vacbhamu:2608": " tadetasminvailakṣaṇye sthite eva vailakṣaṇyāntaramāha-",
    "GSP33vacbhamu:2609": " kriyā hi nāma sā\u000eiti /",
    "GSP33vacbhamu:2610": " yatra\u000eviṣaye",
    "GSP33vacbhamu:2611": " vastusvarūpanirapekṣaiva codyate\u000e- yathā devatāsaṃpradānakahavirgrahaṇe devatāvastusvarūpānapekṣā devatādhyānakriyā ;",
    "GSP33vacbhamu:2612": " yathā vā yoṣiti agnivastvanapekṣāgnibuddhiḥ-",
    "GSP33vacbhamu:2613": " yā sā kriyā hi nāma\u000eiti yojanā /",
    "GSP33vacbhamu:2614": " na hi 'yasyai devatāyai havirgṛhītaṃ syāttāṃ dhyāyedvaṣaṭkariṣyan' ityasmādvidheḥ prāgdevatādhyānaṃ prāptam /",
    "GSP33vacbhamu:2615": " prāptaṃ tvadhītavedāntasya viditapadatadarthasaṃbandhasyādhigataśabdanyāyatattvasya 'sadeva somyedam' ityādeḥ 'tattvamasi' ityantātsaṃdarbhāt",
    "GSP33vacbhamu:2616": " śabdapramāṇasāmarthyāt,",
    "GSP33vacbhamu:2617": " indriyārthasaṃnikarṣasāmarthyādiva praṇihitamanasaḥ sphītālokamadhyavartikumbhānubhavaḥ /",
    "GSP33vacbhamu:2618": " na hyasau svasāmagrībalalabdhajanmā manujecchayānyathākartumakartuṃ vā śakyaḥ,",
    "GSP33vacbhamu:2619": " devatādhyānavat,",
    "GSP33vacbhamu:2620": " yenārthavānatra vidhiḥ syāt /",
    "GSP33vacbhamu:2621": " na copāsanā vānubhavaparyantatā vāsya vidhergocaraḥ,",
    "GSP33vacbhamu:2622": " tayoranvayavyatirekāvadhṛtasāmarthyayoḥ sākṣātkāre vā anādyavidyāpanaye vā vidhimantareṇa prāptatvena puruṣecchayānyathākartumakartuṃ vā aśakyatvāt",
    "GSP33vacbhamu:2623": " tasmādbrahmajñānaṃ mānasī kriyāpi na vidhigocaraḥ /",
    "GSP33vacbhamu:2624": " puruṣacittavyāpārādhīnāyāstu kriyāyā vastusvarūpanirapekṣitā kvacidavirodhinī,",
    "GSP33vacbhamu:2625": " yathā devatādhyānakriyāyāḥ ;",
    "GSP33vacbhamu:2626": " na hyatra vastusvarūpeṇa kaścidvirodhaḥ ;",
    "GSP33vacbhamu:2627": " kvacidvastusvarūpavirodhinī,",
    "GSP33vacbhamu:2628": " yathā yoṣitpuruṣayoragnibuddhiḥ-ityetāvatā bhedena nidarśanāmithunadvayopanyāsaḥ /",
    "GSP33vacbhamu:2629": " kriyaiva\u000eityevakāreṇa vastutantratvamapākaroti /",
    "GSP33vacbhamu:2630": " nanu 'ātmetyevopāsīta' ityādayo vidhayaḥ śrūyante /",
    "GSP33vacbhamu:2631": " na ca te pramattagītāḥ ;",
    "GSP33vacbhamu:2632": " tulyaṃ hi sāṃpradāyikam ;",
    "GSP33vacbhamu:2633": " tasmādvidheyenātra bhavitavyamityata āha-",
    "GSP33vacbhamu:2634": " tadviṣaye liṅgādaya\u000eiti /",
    "GSP33vacbhamu:2635": " satyaṃ śrūyante liṅgādayaḥ ;",
    "GSP33vacbhamu:2636": " na tvamī vidhiviṣayāḥ,",
    "GSP33vacbhamu:2637": " tadviṣayatve 'prāmāṇyaprasaṅgāt /",
    "GSP33vacbhamu:2638": " heyopādeyaviṣayo hi vidhiḥ /",
    "GSP33vacbhamu:2639": " sa eva ca heya upādeyo vā,",
    "GSP33vacbhamu:2640": " yaṃ puruṣaḥ kartumakartumanyathā vā kartuṃ śaknoti /",
    "GSP33vacbhamu:2641": " tatraiva ca samarthaḥ kartādhikṛto niyojyo bhavati /",
    "GSP33vacbhamu:2642": " na caivaṃbhūtānyātmaśravaṇamananopāsanadarśanānīti viṣayatadanuṣṭhātrorvidhivyāpakayorabhāvādvidherabhāva",
    "GSP33vacbhamu:2643": " iti prayuktā api liṅādayaḥ pravartanāyāmasamarthā upala iva kṣurataikṣṇyaṃ kuṇṭhamapramāṇībhavantīti /",
    "GSP33vacbhamu:2644": " aniyojyaviṣayatvāt\u000eiti ;",
    "GSP33vacbhamu:2645": " samartho hi kartādhikārī niyojyaḥ ;",
    "GSP33vacbhamu:2646": " asāmarthye tu na kartṛtā ;",
    "GSP33vacbhamu:2647": " tato nādhikṛtaḥ,",
    "GSP33vacbhamu:2648": " ato na niyojya ityarthaḥ /",
    "GSP33vacbhamu:2649": " yadi virodhābhānna vidhivacanāni,",
    "GSP33vacbhamu:2650": " kimarthāni tarhi vacanānyetāni vidhicchāyānīti pṛcchati-",
    "GSP33vacbhamu:2651": " kimarthāni\u000eiti /",
    "GSP33vacbhamu:2652": " na cānarthakāni yuktāni,",
    "GSP33vacbhamu:2653": " svādhyāyavidhyadhīnagrahaṇatvānupapatteriti bhāvaḥ /",
    "GSP33vacbhamu:2654": " uttaram-",
    "GSP33vacbhamu:2655": " svābhāvika\u000eiti /",
    "GSP33vacbhamu:2656": " anyataḥ prāptā eva hi śravaṇādayo vidhisarūpairvākyairanūdyante /",
    "GSP33vacbhamu:2657": " na cānuvādo 'pyaprayojanaḥ,",
    "GSP33vacbhamu:2658": " pravṛttiviśeṣakaratvāt /",
    "GSP33vacbhamu:2659": " tathāhi- tattadiṣṭāniṣṭaviṣayepsājihāsāpahṛtahṛdayatayā bahirmukho na pratyagātmani manaḥ samādhātumarhati /",
    "GSP33vacbhamu:2660": " ātmaśravaṇādividhisarūpaistu vacanairmanaso viṣayasrotaḥ khilīkṛtya pratyagātmasrota",
    "GSP33vacbhamu:2661": " udghāṭyata iti pravṛttiviśeṣakaratā anuvādānāmastīti saprayojanatayā svādhyāyavidhyadhīnagrahaṇatvamupapadyata iti /",
    "GSP33vacbhamu:2662": " yacca coditamātmajñānamanuṣṭhānānaṅgatvādapuruṣārtha iti tadayuktam ;",
    "GSP33vacbhamu:2663": " svato 'sya puruṣārthatve siddhe yadanuṣṭhānānaṅgatvaṃ tadbhūṣaṇaṃ na dūṣaṇamityāha-",
    "GSP33vacbhamu:2664": " yadapi\u000eiti /",
    "GSP33vacbhamu:2665": " anusaṃjvaret\u000eśarīraṃ tapyamānamanutapyeta /",
    "GSP33vacbhamu:2666": " sugamamanyat /",
    "GSP33vacbhamu:2667": " prakṛtamupasaṃharati-",
    "GSP33vacbhamu:2668": " tasmānna pratipatti\u000eiti /",
    "GSP33vacbhamu:2669": " prakṛtisiddhyarthamekadeśimataṃ dūṣayitumanubhāṣate-",
    "GSP33vacbhamu:2670": " yadapi kecidāhuḥ\u000eiti /",
    "GSP33vacbhamu:2671": " dūṣayati-",
    "GSP33vacbhamu:2672": " tanna\u000eiti /",
    "GSP33vacbhamu:2673": " idamatrākūtam-",
    "GSP33vacbhamu:2674": " kāryabodhe yathā ceṣṭā liṅgaṃ harṣādayastathā /",
    "GSP33vacbhamu:2675": " siddhabodher'thavattaivaṃ śāstratvaṃ hitaśāsanāt //",
    "GSP33vacbhamu:2676": " yadi hi padānāṃ kāryābhidhāne tadarthasvārthābhidhāne vā niyamena vṛddhavyavahāre sāmarthyamabadhṛtaṃ bhavet,",
    "GSP33vacbhamu:2677": " na bhavedaheyānupādeyabhūtabrahmātmatāparatvamupaniṣadām ;",
    "GSP33vacbhamu:2678": " tatrāviditasāmarthyatvātpadānāṃ loke,",
    "GSP33vacbhamu:2679": " tatpūrvakatvācca vaidikārthapratīteḥ /",
    "GSP33vacbhamu:2680": " atha tu bhūte 'pyarthe padānāṃ loke śakyaḥ saṃgatigrahaḥ,",
    "GSP33vacbhamu:2681": " tata upaniṣadāntatparatvaṃ paurvāparyaparyālocanayāvagamyamānamapahnutya na kāryaparatvaṃ śakyaṃ kalpayitum,",
    "GSP33vacbhamu:2682": " śrutahānyaśrutakalpanāprasaṅgāt /",
    "GSP33vacbhamu:2683": " tatra tāvadevamakāryer'the na saṃgatigrahaḥ,",
    "GSP33vacbhamu:2684": " yadi tatparaḥ prayogo na loke dṛśyeta,",
    "GSP33vacbhamu:2685": " tatpratyayo vā vyutpannasyonnetuṃ na śakyete /",
    "GSP33vacbhamu:2686": " na tāvattatparaḥ prayogo na dṛśyate loke,",
    "GSP33vacbhamu:2687": " kutūhalabhayādinivṛttyarthānāmakāryaparāṇāṃ padasaṃdarbhāṇāṃ prayogasya loke bahulamupalabdheḥ /",
    "GSP33vacbhamu:2688": " tadyathā- ākhaṇḍalādilokapālacakravālādhivasatiḥ siddhavidyādharagandharvāpsaraḥparivāro",
    "GSP33vacbhamu:2689": " brahmalokāvatīrṇamandākinīpāthaḥpravāhaprapātadhautakaladhautamayaśilātalo nandanādipramadāvanavihārimaṇimayaśakuntakamanīyaninadamanoharaḥ",
    "GSP33vacbhamu:2690": " parvatarājaḥ sumeruriti ;",
    "GSP33vacbhamu:2691": " naiṣa bhujaṅgo rajjuriyamityādiḥ /",
    "GSP33vacbhamu:2692": " nāpi bhūtārthabuddhirvyutpannapuruṣavartinī na śakyā samunnetum,",
    "GSP33vacbhamu:2693": " harṣāderunnayanahotoḥ saṃbhavāt /",
    "GSP33vacbhamu:2694": " tathā hi- aviditāryajanabhāṣārtho draviḍo nagaragamanodyato rājamārgābhyarṇaṃ devadattamandiramadhyāsīnaḥ",
    "GSP33vacbhamu:2695": " pratipannajanakānandanibandhanaputrajanmā vārttāhāreṇa saha nagarasthadevadattābhyāśamāgataḥ",
    "GSP33vacbhamu:2696": " paṭavāsopāyanārpaṇapuraḥsaraṃ 'diṣṭyā vardhase devadatta putraste jātaḥ' iti vārttāhāravyāhāraśravaṇasamanantaramupajātaromāñcakañcukaṃ",
    "GSP33vacbhamu:2697": " vikasitanayanotpalamatismeramukhamahotpalamavalokya devadattamutpannapramodamanumimīte ;",
    "GSP33vacbhamu:2698": " pramodasya ca prāgabhūtasya tadvyāhāraśravaṇasamanantaraṃ prabhavatastaddhetutām ;",
    "GSP33vacbhamu:2699": " na cāyamapratipādayan harṣahetumarthaṃ harṣāya kalpata ityanena harṣaheturartha ukta iti pratipadyate ;",
    "GSP33vacbhamu:2700": " harṣahetvantarasya cāpratīteḥ putrajanmanaśca taddhetoravagamāttadeva vārttāhāreṇābhyadhāyīti niścinoti /",
    "GSP33vacbhamu:2701": " evaṃ bhayaśokādayo 'pyudāhāryāḥ /",
    "GSP33vacbhamu:2702": " tathā ca prayojanavattayā bhūtārthābhidhānasya prekṣāvatprayogo 'pyupapannaḥ /",
    "GSP33vacbhamu:2703": " evaṃ ca brahmasvarūpajñānasya paramapuruṣārthahetubhāvādanupadiśatāmapi puruṣapravṛttinivṛttī vedāntānāṃ puruṣahitānuśāsanācchāstratvaṃ siddhaṃ bhavati /",
    "GSP33vacbhamu:2704": " tatsiddhametat- vivādādhyāsitāni vacanāni bhūtārthaviṣayāṇi,",
    "GSP33vacbhamu:2705": " bhūtārthaviṣayapramājanakatvāt ;",
    "GSP33vacbhamu:2706": " yadyadviṣayapramājanakaṃ tattadviṣayaṃ,",
    "GSP33vacbhamu:2707": " yathā rūpādiviṣayaṃ cakṣurādi ;",
    "GSP33vacbhamu:2708": " tathā caitāni ;",
    "GSP33vacbhamu:2709": " tasmāttatheti /",
    "GSP33vacbhamu:2710": " tasmātsuṣṭhūktam-",
    "GSP33vacbhamu:2711": " tanna; aupaniṣadasya puruṣasyānanyaśeṣatvāt\u000eiti /",
    "GSP33vacbhamu:2712": " upanipūrvātsaderviśaraṇārthātkvipyupaniṣatpadaṃ vyutpāditam,",
    "GSP33vacbhamu:2713": " upanīya advayaṃ brahma savāsanāmavidyāṃ hinastīti brahmavidyāmāha ;",
    "GSP33vacbhamu:2714": " taddhetutvādvedāntā apyupaniṣadaḥ ;",
    "GSP33vacbhamu:2715": " tato viditaḥ aupaniṣadaḥ puruṣaḥ /",
    "GSP33vacbhamu:2716": " etadeva vibhajate-",
    "GSP33vacbhamu:2717": " yo 'sāvupaniṣatsveva\u000eiti /",
    "GSP33vacbhamu:2718": " ahaṃpratyayaviṣayādbhinatti-",
    "GSP33vacbhamu:2719": " asaṃsārī\u000eiti /",
    "GSP33vacbhamu:2720": " ata eva kriyārahitatvāccaturvidhadravyavilakṣaṇaḥ /",
    "GSP33vacbhamu:2721": " ataśca caturvidhadravyavilakṣaṇo yadanyaśeṣaḥ /",
    "GSP33vacbhamu:2722": " anyaśeṣaṃ hi bhūtaṃ dravyaṃ cikīrṣitaṃ sadutpattyādyāpyaṃ saṃbhavati,",
    "GSP33vacbhamu:2723": " yathā 'yūpaṃ takṣati' ityādi /",
    "GSP33vacbhamu:2724": " yatpunaranyaśeṣaṃ bhūtabhāvyupayogarahitam,",
    "GSP33vacbhamu:2725": " yathā 'suvarṇaṃ bhāryam',",
    "GSP33vacbhamu:2726": " 'saktūn juhoti' ityādi,",
    "GSP33vacbhamu:2727": " na tasyotpattyādyāpyatā /",
    "GSP33vacbhamu:2728": " kasmātpunarasyānanyaśeṣatetyata āha- yataḥ",
    "GSP33vacbhamu:2729": " svaprakaraṇasthaḥ\u000e /",
    "GSP33vacbhamu:2730": " upaniṣadāmanārabhyādhītānāṃ paurvāparyaparyālocanayā puruṣapratipādanaparatvena puruṣasyaiva prādhānyenedaṃ prakaraṇam /",
    "GSP33vacbhamu:2731": " na ca juhvādivadavyabhicaritakratusaṃbandhaḥ puruṣa ityupapāditam /",
    "GSP33vacbhamu:2732": " ataḥ svaprakaraṇasthaḥ so 'yaṃ tathāvidha upaniṣadbhyaḥ pratīyamāno na nāstīti śakyo vaktumityarthaḥ /",
    "GSP33vacbhamu:2733": " syādetat /",
    "GSP33vacbhamu:2734": " mānāntarogocaratvenāgṛhītasaṃgatitayā apadārthasya brahmaṇo vākyārthatvānupapatteḥ kathamupaniṣadarthatetyata āha-",
    "GSP33vacbhamu:2735": " sa eṣa neti netyātmetyātmaśabdāt\u000e /",
    "GSP33vacbhamu:2736": " yadyapi gavādivanmānāntaragocaratvamātmano nāsti,",
    "GSP33vacbhamu:2737": " tathāpi prakāśātmana eva satastattadupādhiparihāṇyā śakyaṃ vākyārthatvena nirūpaṇam,",
    "GSP33vacbhamu:2738": " hāṭakasyeva kaṭakakuṇḍalādiparihāṇyā /",
    "GSP33vacbhamu:2739": " na hi prakāśaḥ svasaṃvedano na bhāsate ;",
    "GSP33vacbhamu:2740": " nāpi tadavacchedakaḥ kāryakaraṇasaṃghātaḥ /",
    "GSP33vacbhamu:2741": " tena 'sa ena neti netyātmā' iti tattadavacchedaparihāṇyā bṛhattvādāpanācca svayaṃprakāśaḥ śakyo vākyāt brahmeti cātmeti ca nirūpayitumityarthaḥ",
    "GSP33vacbhamu:2742": " athopādhinirāsavadupahitamapyātmarūpaṃ kasmānna nirasyata ityata āha-",
    "GSP33vacbhamu:2743": " ātmanaśca pratyākhyātumaśakyatvāt\u000e /",
    "GSP33vacbhamu:2744": " prakāśo hi sarvasyātmā tadadhiṣṭhānatvācca prapañcavibhramasya /",
    "GSP33vacbhamu:2745": " na cādhiṣṭhānābhāve vibhramo bhavitumarhati ;",
    "GSP33vacbhamu:2746": " na hi jātu rajjvabhāve rajjvāṃ bhujaṅga iti vā dhāreti vā vibhramo dṛṣṭapūrvaḥ /",
    "GSP33vacbhamu:2747": " api cātmānaḥ prakāśasya bhāsā prapañcasya prabhā /",
    "GSP33vacbhamu:2748": " tathā ca śrutiḥ 'tameva bhāntamanu bhāti sarvaṃ tasya bhāsā sarvamidaṃ vibhāti' iti /",
    "GSP33vacbhamu:2749": " na cātmanaḥ prakāśasya pratyākhyāne prapañcaprathā yuktā /",
    "GSP33vacbhamu:2750": " tasmādātmanaḥ pratyākhyānāyogādvedāntebhyaḥ pramāṇāntarāgocarasarvopādhirahitabrahmasvarūpāvagatisiddhirityarthaḥ /",
    "GSP33vacbhamu:2751": " upaniṣatsvevāvagata ityavadhāraṇamamṛṣyamāṇa ākṣipati-",
    "GSP33vacbhamu:2752": " nanvātmā\u000eiti /",
    "GSP33vacbhamu:2753": " sarvajanīnāhaṃpratyayaviṣayo hyātmā kartā bhoktā ca saṃsārī,",
    "GSP33vacbhamu:2754": " tatraiva ca laukikaparīkṣakāṇāmātmapadaprayogāt /",
    "GSP33vacbhamu:2755": " ya eva laukikāḥ śabdāḥ,",
    "GSP33vacbhamu:2756": " te eva vaidikāḥ,",
    "GSP33vacbhamu:2757": " te eva ca teṣāmarthā ityaupaniṣadamapyātmapadaṃ tatraiva pravartitumarhati,",
    "GSP33vacbhamu:2758": " nārthāntare tadviparīte ityarthaḥ /",
    "GSP33vacbhamu:2759": " samādhatte-",
    "GSP33vacbhamu:2760": " na\u000eahaṃpratyayaviṣaya aupaniṣadaḥ puruṣaḥ /",
    "GSP33vacbhamu:2761": " kutaḥ ?",
    "GSP33vacbhamu:2762": " tatsākṣitvena\u000e-ahaṃpratyayaviṣayo yaḥ kartā kāryakaraṇasaṃghātopahito jīvātmā-tat sākṣitvena,",
    "GSP33vacbhamu:2763": " paramātmano 'haṃpratyayaviṣayatvasya",
    "GSP33vacbhamu:2764": " pratyuktatvāt\u000e /",
    "GSP33vacbhamu:2765": " etaduktaṃ bhavati- yadyapi 'anena jīvenātmanā' iti jīvaparamātmanoḥ pāramārthikamaikyam,",
    "GSP33vacbhamu:2766": " tathāpi tasyopahitaṃ rūpaṃ jīvaḥ ;",
    "GSP33vacbhamu:2767": " śuddhaṃ tu rūpaṃ tasya sākṣi ;",
    "GSP33vacbhamu:2768": " tacca mānāntarānadhigatamupaniṣadgocara iti /",
    "GSP33vacbhamu:2769": " etadeva prapañcayati-",
    "GSP33vacbhamu:2770": " na hyahaṃpratyayaviṣaya\u000eiti /",
    "GSP33vacbhamu:2771": " vidhiśeṣatvaṃ vā netuṃ\u000ena śakyaḥ /",
    "GSP33vacbhamu:2772": " kutaḥ ?",
    "GSP33vacbhamu:2773": " ātmatvādeva\u000e /",
    "GSP33vacbhamu:2774": " na hyātmā anyārthaḥ,",
    "GSP33vacbhamu:2775": " anyattu sarvamātmārtham /",
    "GSP33vacbhamu:2776": " tathā ca śrutiḥ 'na vā are sarvasya kāmāya sarvaṃ priyaṃ bhavati ātmanastu kāmāya sarvaṃ priyaṃ bhavati' iti /",
    "GSP33vacbhamu:2777": " api cātaḥ sarveṣāmātmatvādeva na heyo nāpyupādeyaḥ /",
    "GSP33vacbhamu:2778": " sarvasya hi prapañcajātasya brahmaiva tattvamātmā ;",
    "GSP33vacbhamu:2779": " na ca svabhāvo heyaḥ,",
    "GSP33vacbhamu:2780": " aśakyahānatvāt ;",
    "GSP33vacbhamu:2781": " na copādeyaḥ,",
    "GSP33vacbhamu:2782": " upāttatvāt /",
    "GSP33vacbhamu:2783": " tasmāddheyopādeyaviṣayau vidhiniṣedhau na tadviparītamātmatattvaṃ viṣayīkuruta iti sarvasya prapañcajātasyātmaiva tattvamiti /",
    "GSP33vacbhamu:2784": " etadupapādayati-",
    "GSP33vacbhamu:2785": " sarvaṃ hi vinaśyadvikārajātaṃ puruṣāntaṃ vinaśyati\u000e /",
    "GSP33vacbhamu:2786": " ayamarthaḥ- puruṣo hi śrutismṛtītihāsapurāṇatadaviruddhanyāyavyavasthāpitatvātparamārthasan ;",
    "GSP33vacbhamu:2787": " prapañcastvanādyavidyopadarśito 'paramārthasan /",
    "GSP33vacbhamu:2788": " yaśca paramārthāsan asau prakṛtiḥ rajjutattvamiva sarvavibhramasya vikārasya /",
    "GSP33vacbhamu:2789": " ata evāsyānirvācyatvenādṛḍhasvabhāvasya vināśaḥ /",
    "GSP33vacbhamu:2790": " puruṣastu paramārthasan ;",
    "GSP33vacbhamu:2791": " nāsau kāraṇasahasreṇāpyasan śakyaḥ kartum /",
    "GSP33vacbhamu:2792": " na hi sahasramapi śilpino ghaṭaṃ paṭayitumīśata ityuktam /",
    "GSP33vacbhamu:2793": " tasmādavināśipuruṣānto vikāravināśaḥ śuktirajjutattvānta iva rajatabhujaṅgavināśaḥ /",
    "GSP33vacbhamu:2794": " puruṣa eva hi sarvasya prapañcavikārajātasya tattvam /",
    "GSP33vacbhamu:2795": " na ca puruṣasyāsti vināśo yato 'nantaḥ /",
    "GSP33vacbhamu:2796": " vināśaḥ syādityata āha-",
    "GSP33vacbhamu:2797": " puruṣo hi vināśahetvabhāvāt\u000eiti /",
    "GSP33vacbhamu:2798": " na hi kāraṇāni sahasramapyanyadanyathayitumīśata ityuktam /",
    "GSP33vacbhamu:2799": " atha mā bhūtsvarūpeṇa puruṣo heya upādeyo vā ;",
    "GSP33vacbhamu:2800": " tadīyastu kaściddharmo hāsyate,",
    "GSP33vacbhamu:2801": " kaściccopādāsyata ityata āha-",
    "GSP33vacbhamu:2802": " vikriyāhetvabhāvācca kūṭasthanityaḥ\u000e /",
    "GSP33vacbhamu:2803": " trividho 'pi dharmalakṣaṇāvasthāpariṇāmalakṣaṇo vikāro nāstītyuktam /",
    "GSP33vacbhamu:2804": " api cātmanaḥ paramārthasato dharmo 'pi paramārthasanniti na tasyātmavadanyathātvaṃ kāraṇaiḥ śakyaṃ kartum /",
    "GSP33vacbhamu:2805": " na ca dharmānyathātvādanyo vikāraḥ /",
    "GSP33vacbhamu:2806": " tadidamuktam-",
    "GSP33vacbhamu:2807": " vikriyāhotvabhāvāt\u000eiti /",
    "GSP33vacbhamu:2808": " sugamamanyat /",
    "GSP33vacbhamu:2809": " yatpunarekadeśinā śāstravidvacanaṃ sākṣitvenānukrāntaṃ tadanyathopapādayati-",
    "GSP33vacbhamu:2810": " yadapi śāstratātparyavidāmanukramāṇam\u000eiti /",
    "GSP33vacbhamu:2811": " 'dṛṣṭo hi tasyārthaḥ prayojanavadarthāvabodhanam' iti vaktavye,",
    "GSP33vacbhamu:2812": " dharmajijñāsāyāḥ prakṛtatvāddharmasya ca karmatvāt 'karmāvabodhanam' ityuktam /",
    "GSP33vacbhamu:2813": " na tu siddharūpabrahmāvabodhanavyāpāraṃ vedasya vārayati /",
    "GSP33vacbhamu:2814": " na hi somaśarmaṇi prakṛte tadguṇābhidhānaṃ parisaṃcaṣṭe viṣṇuśarmaṇo guṇavattām /",
    "GSP33vacbhamu:2815": " vidhiśāstraṃ vidhīyamānakarmaviṣayam ;",
    "GSP33vacbhamu:2816": " pratiṣedhaśāstraṃ ca pratiṣidhyamānakarmaviṣayamityubhayamapi karmāvabodhanaparam /",
    "GSP33vacbhamu:2817": " api ca 'āmnāyasya kriyārthatvāt' iti śāstrakṛdvacanam /",
    "GSP33vacbhamu:2818": " tatrārthagrahaṇaṃ yadyabhidheyavāci tato bhūtārthānāṃ dravyaguṇakarmaṇāmānarthakyamanabhidheyatvaṃ prasajyeta ;",
    "GSP33vacbhamu:2819": " na hi te kriyārthā ityata āha-",
    "GSP33vacbhamu:2820": " api cāmnāyasya\u000eiti /",
    "GSP33vacbhamu:2821": " yadyucyeta- na hi kriyārthatvaṃ kriyābhidheyatvam,",
    "GSP33vacbhamu:2822": " api tu kriyāprayojanatvam ;",
    "GSP33vacbhamu:2823": " dravyaguṇaśabdānāṃ ca kriyārthatvenaiva bhūtadravyaguṇābhidhānam,",
    "GSP33vacbhamu:2824": " na svaniṣṭhatayā /",
    "GSP33vacbhamu:2825": " yathāhuḥ śāstravidaḥ 'codanā hi bhūtaṃ bhavantam' ityādi /",
    "GSP33vacbhamu:2826": " etaduktaṃ bhavati,",
    "GSP33vacbhamu:2827": " kāryamarthamavagamayantī codanā tadarthaṃ bhūtādikamapyarthaṃ gamayatīti-tatrāha-",
    "GSP33vacbhamu:2828": " pravṛttinivṛttivyatirekeṇa bhūtaṃ cet\u000eiti /",
    "GSP33vacbhamu:2829": " ayamabhisaṃdhiḥ-na tāvatkāryārthā eva svārthe padānāṃ saṃgatigraho nānyārtha ityupapāditaṃ bhūte 'pyarthe vyutpattiṃ darśayadbhiḥ /",
    "GSP33vacbhamu:2830": " nāpi svārthamātraparataiva padānām /",
    "GSP33vacbhamu:2831": " tathā sati na vākyārthapratyayaḥ syāt /",
    "GSP33vacbhamu:2832": " na hi pratyekaṃ svapradhānatayā guṇapradhānabhāvarahitānāmekavākyatā dṛṣṭā /",
    "GSP33vacbhamu:2833": " tasmātpadānāṃ svārthamabhidadhatāmekaprayojanavatpadārthaparatayaikavākyatā /",
    "GSP33vacbhamu:2834": " tathā ca tattadarthāntaraviśiṣṭaikavākyārthapratyaya upapanno bhavati /",
    "GSP33vacbhamu:2835": " yathāhuḥ śāstravidaḥ-",
    "GSP33vacbhamu:2836": " sākṣādyadyapi kurvanti padārthapratipādanam /",
    "GSP33vacbhamu:2837": " varṇāstathāpi naitasminparyavasyanti niṣphale //",
    "GSP33vacbhamu:2838": " vākyārthamitaye teṣāṃ pravṛttau nāntarīyakam /",
    "GSP33vacbhamu:2839": " pāke jvāleva kāṣṭhānāṃ padārthapratipādanam //",
    "GSP33vacbhamu:2840": " iti /",
    "GSP33vacbhamu:2841": " tathā cārthāntarasaṃsargaparatāmātreṇa vākyārthapratyayopapattau na kāryasaṃsargaparatvaniyamaḥ padānām /",
    "GSP33vacbhamu:2842": " evaṃ ca sati kūṭasthanityabrahmarūpaparatve 'pyadoṣa iti /",
    "GSP33vacbhamu:2843": " bhavyaṃ kāryam /",
    "GSP33vacbhamu:2844": " nanu yadbhavyārthaṃ bhūtamupadiśyate na tadbhūtam,",
    "GSP33vacbhamu:2845": " bhavyasaṃsargiṇā rūpeṇa tasyāpi bhavyatvādityata āha-",
    "GSP33vacbhamu:2846": " na hi bhūtamupadiśyamānam\u000eiti /",
    "GSP33vacbhamu:2847": " na tādātmyalakṣaṇaḥ saṃsargaḥ ;",
    "GSP33vacbhamu:2848": " kiṃ tu kāryeṇa saha prayojanaprayodanilakṣaṇo 'nvayaḥ /",
    "GSP33vacbhamu:2849": " tadviṣayeṇa tu bhāvārthena bhūtārthānāṃ kriyātmatvamityarthaḥ /",
    "GSP33vacbhamu:2850": " śaṅkate-",
    "GSP33vacbhamu:2851": " akriyātve 'pi\u000eiti /",
    "GSP33vacbhamu:2852": " evaṃ cākriyārthakūṭasthanityabrahmopadeśānupapattiriti bhāvaḥ /",
    "GSP33vacbhamu:2853": " pariharati-",
    "GSP33vacbhamu:2854": " naiṣa doṣaḥ ;",
    "GSP33vacbhamu:2855": " kriyārthatve 'pi\u000eiti /",
    "GSP33vacbhamu:2856": " na hi kriyārthaṃ bhūtamupadiśyamānamabhūtaṃ bhavati,",
    "GSP33vacbhamu:2857": " api tu kriyānivartanayogyaṃ bhūtameva tat /",
    "GSP33vacbhamu:2858": " tathā ca bhūter'the 'vadhṛtaśaktayaḥ śabdāḥ kvacitsvaniṣṭhabhūtaviṣayā dṛśyamānā mṛtvā śīrtvā vā na kathañcitkriyāniṣṭhatāṃ gamayitumucitāḥ",
    "GSP33vacbhamu:2859": " na hyupahitaṃ śataśo dṛṣṭamapyanupahitaṃ kvaciddṛṣṭamadṛṣṭaṃ bhavati /",
    "GSP33vacbhamu:2860": " tathā ca vartamānāpadeśā astikriyopahitā akāryārthā apyaṭavīvarṇakādayo loke bahulamupalabhyante /",
    "GSP33vacbhamu:2861": " evaṃ kriyāniṣṭhā api saṃbandhamātraparyavasāyinaḥ ;",
    "GSP33vacbhamu:2862": " yathā“kasyaiva puruṣaḥ“iti praśne uttaraṃ“rājñaḥ“iti /",
    "GSP33vacbhamu:2863": " tathā prātipadikārthamātraniṣṭhāḥ ;",
    "GSP33vacbhamu:2864": " yathā“kīdṛśāstaravaḥ“iti praśne uttaraṃ“phalinaḥ“iti /",
    "GSP33vacbhamu:2865": " na hi pṛcchatā puruṣasya vā tarūṇāṃ vāstitvanāstitve pratipitsite ;",
    "GSP33vacbhamu:2866": " kiṃ tu puruṣasya svāmibhedastarūṇāṃ ca prakārabhedaḥ /",
    "GSP33vacbhamu:2867": " praṣṭurapekṣitaṃ cācakṣāṇaḥ svāmibhedameva prakārabhedameva ca prativyakti,",
    "GSP33vacbhamu:2868": " na punarastitvam,",
    "GSP33vacbhamu:2869": " tasya tenāpratipitsitatvāt /",
    "GSP33vacbhamu:2870": " upapāditā ca bhūte 'pyarthe vyutpattiḥ prayojanavati padānām /",
    "GSP33vacbhamu:2871": " codayati-",
    "GSP33vacbhamu:2872": " yadi nāmopadiṣṭaṃ\u000ebhūtaṅ",
    "GSP33vacbhamu:2873": " kiṃ tava,\u000eupadeṣṭuḥ śroturvā prayojanaṃ",
    "GSP33vacbhamu:2874": " syāt\u000e? tasmādbhūtamapi prayojanavadevopadeṣṭavyaṃ nāprayojanam ;",
    "GSP33vacbhamu:2875": " aprayojanaṃ ca brahma,",
    "GSP33vacbhamu:2876": " tasyodāsīnasya sarvakriyārahitatvenānupakārakatvāt iti bhāvaḥ /",
    "GSP33vacbhamu:2877": " pariharati-",
    "GSP33vacbhamu:2878": " ucyata\u000eiti /",
    "GSP33vacbhamu:2879": " anavagatātmavastūpadeśaśca tathaiva\u000eprayojanavāneva",
    "GSP33vacbhamu:2880": " bhavitumarhati\u000e /",
    "GSP33vacbhamu:2881": " apyarthaścakāraḥ /",
    "GSP33vacbhamu:2882": " etaduktaṃ bhavati-yadyapi brahmodāsīnam,",
    "GSP33vacbhamu:2883": " tathāpi tadviṣayaṃ śābdajñānamavagatiparyantaṃ vidyā svavirodhinīṃ saṃsāramūlanidānamavidyāmucchindatprayojanavadityarthaḥ /",
    "GSP33vacbhamu:2884": " api ca ye 'pi kāryaparatvaṃ sarveṣāṃ padānāmāsthiṣata,",
    "GSP33vacbhamu:2885": " tairapi 'brāhmaṇo na hantavyaḥ',",
    "GSP33vacbhamu:2886": " 'na surā pātavyā' ityādīnāṃ na kāryaparatā śakyā āsthātum /",
    "GSP33vacbhamu:2887": " kṛtyupahitamaryādaṃ hi kāryaṃ kṛtyā vyāptaṃ tannivṛttau nivartate,",
    "GSP33vacbhamu:2888": " śiṃśapātvamiva vṛkṣatvanivṛttau /",
    "GSP33vacbhamu:2889": " kṛtirhi puruṣaprayatnaḥ ;",
    "GSP33vacbhamu:2890": " sa ca viṣayādhīnanirūpaṇaḥ /",
    "GSP33vacbhamu:2891": " viṣayaścāsya sādhyasvabhāvatayā bhāvārtha eva pūrvāparībhūto 'nyotpādānukūlo bhavitumarhati,",
    "GSP33vacbhamu:2892": " na dravyaguṇau /",
    "GSP33vacbhamu:2893": " sākṣātkṛtivyāpyo hi kṛterviṣayaḥ ;",
    "GSP33vacbhamu:2894": " na ca dravyaguṇayoḥ siddhayorasti kṛtivyāpyatā /",
    "GSP33vacbhamu:2895": " ata eva śāstrakṛdvacaḥ- 'bhāvārthāḥ karmaśabdāstebhyaḥ kriyā pratīyeta' iti /",
    "GSP33vacbhamu:2896": " dravyaguṇaśabdānāṃ naimittikāvasthāyāṃ kāryāvamarśe 'pi,",
    "GSP33vacbhamu:2897": " bhāvasya svataḥ dravyaguṇaśabdānāṃ tu bhāvayogātkāryāvamarśa iti bhāvārthebhya evāpūrvāvagatiḥ,",
    "GSP33vacbhamu:2898": " na dravyaguṇaśabdebhya iti /",
    "GSP33vacbhamu:2899": " na ca 'dadhnā juhoti',",
    "GSP33vacbhamu:2900": " 'saṃtatamāghārayati' ityādiṣu dadhyādīnāṃ kāryaviṣayatā ;",
    "GSP33vacbhamu:2901": " tatrāpi hi homaghārabhāvārthaviṣayameva kāryam /",
    "GSP33vacbhamu:2902": " na caitāvatā 'somena yajeta' itivat dadhisāṃtatyādiviśiṣṭahomāghāravidhānāt,",
    "GSP33vacbhamu:2903": " 'agnihotraṃ juhoti',",
    "GSP33vacbhamu:2904": " 'āghāramāghārayati' iti tadanuvādaḥ /",
    "GSP33vacbhamu:2905": " yadyapyatrāpi bhāvārthaviṣayameva kāryam,",
    "GSP33vacbhamu:2906": " tathāpi bhāvārthānubandhatayā dravyaguṇāvaviṣayāvapi vidhīyete /",
    "GSP33vacbhamu:2907": " bhāvārtho hi kārakavyāpāramātratayāviśiṣṭaḥ kārakaviśeṣeṇa dravyādinā viśeṣyata iti dravyādistadanubandhaḥ /",
    "GSP33vacbhamu:2908": " tathā ca bhāvārthe vidhīyamāne sa eva sānubandho vidhīyata iti dravyaguṇāvaviṣayāvapi tadanubandhatayā vihitau bhavataḥ /",
    "GSP33vacbhamu:2909": " evaṃ ca bhāvārthapraṇālikayā dravyādisaṃkrānto vidhirgauravādbibhyatsvaviṣayasya",
    "GSP33vacbhamu:2910": " cānyataḥ prāptatayā tadanuvādena tadanubandhībhūtadravyādiparo bhavatīti sarvatra",
    "GSP33vacbhamu:2911": " bhāvārthaviṣaya eva vidhiḥ /",
    "GSP33vacbhamu:2912": " etena 'yadāgneyo 'ṣṭākapālo bhavati' ityatra saṃbandhaviṣayo vidhiriti parāstam /",
    "GSP33vacbhamu:2913": " nanu na bhavatyartho vidheyaḥ ;",
    "GSP33vacbhamu:2914": " siddhe bhavitari labdharūpasya bhavanaṃ pratyakartṛtvāt ;",
    "GSP33vacbhamu:2915": " na khalu gaganaṃ bhavati ;",
    "GSP33vacbhamu:2916": " nāpyasiddhe,",
    "GSP33vacbhamu:2917": " asiddhasyāniyojyatvāt,",
    "GSP33vacbhamu:2918": " gaganakusumavat ;",
    "GSP33vacbhamu:2919": " tasmādbhavanena prayojyavyāpāreṇākṣiptaḥ prayojakasya bhāvayiturvyāpāro vidheyaḥ ;",
    "GSP33vacbhamu:2920": " sa ca vyāpāro bhāvanā,",
    "GSP33vacbhamu:2921": " kṛtiḥ,",
    "GSP33vacbhamu:2922": " prayatna iti ;",
    "GSP33vacbhamu:2923": " nirviṣayaścāsāvaśakyapratipattiḥ ;",
    "GSP33vacbhamu:2924": " ato viṣayāpekṣāyāmāgneyaśabdopasthāpito dravyadevatāsaṃbandha evāsya viṣayaḥ /",
    "GSP33vacbhamu:2925": " nanu vyāpāraviṣayaḥ puruṣaprayatnaḥ kathamavyāpārarūpaṃ saṃbandhaṃ gocarayet ?",
    "GSP33vacbhamu:2926": " na hi 'ghaṭaṃ kuru' ityatrāpi sākṣānnāmārthaṃ ghaṭaṃ puruṣaprayatno gocarayati ;",
    "GSP33vacbhamu:2927": " api tu daṇḍādi hastādinā vyāpārayati /",
    "GSP33vacbhamu:2928": " tasmādghaṭārthāṃ kṛtiṃ vyāpāraviṣayāmeva pratipadyate,",
    "GSP33vacbhamu:2929": " na tu svarūpato ghaṭaviṣayām /",
    "GSP33vacbhamu:2930": " uddeśyatayā tvasyāmasti ghaṭo na tu viṣayatayā /",
    "GSP33vacbhamu:2931": " viṣayatayā tu hastādivyāpāra eva /",
    "GSP33vacbhamu:2932": " ata eva 'āgneyaḥ' ityatrāpi dravyadevatāsaṃbandhākṣipto yajireva kāryaviṣayo vidheyaḥ /",
    "GSP33vacbhamu:2933": " kimuktaṃ bhavati“āgneyo bhavati“iti ?",
    "GSP33vacbhamu:2934": " āgneyena yāgena bhāvayediti /",
    "GSP33vacbhamu:2935": " ata eva 'ya evaṃ vidvān paurṇamāsyāṃ yajate',",
    "GSP33vacbhamu:2936": " 'ya evaṃ vidvānamāvāsyāṃ yajate' ityanuvādo bhavati 'yadāgneyaḥ' ityādivihitasya yāgaṣaṭkasya /",
    "GSP33vacbhamu:2937": " ata eva ca vihitānūditasya tasyaiva 'darśapūrṇamāsābhyāṃ svargakāmo yajeta' ityādhikārasaṃbandhaḥ /",
    "GSP33vacbhamu:2938": " tasmātsarvatra kṛtipraṇālikayā bhāvārthaviṣaya eva vidhirityekāntaḥ /",
    "GSP33vacbhamu:2939": " tathā ca 'na hanyāt',",
    "GSP33vacbhamu:2940": " 'na pibet' ityādiṣu yadi kāryamabhyupeyeta,",
    "GSP33vacbhamu:2941": " tatastadvyāpikā kṛtirabhyupetavyā,",
    "GSP33vacbhamu:2942": " tadvyāpakaśca bhāvārtho viṣayaḥ /",
    "GSP33vacbhamu:2943": " evaṃ ca prajāpativratanyāyena paryudāsavṛttyāhananāpānasaṃkalpalakṣaṇayā tadviṣayo vidhiḥ syāt /",
    "GSP33vacbhamu:2944": " tathā ca prasajyapratiṣedho dattajalāñjaliḥ prasajyeta /",
    "GSP33vacbhamu:2945": " na ca sati saṃbhave lakṣaṇā nyāyyā /",
    "GSP33vacbhamu:2946": " 'nekṣetodyantam' ityādau tu 'tasya vratam' ityadhikārātprasajyapratiṣedhāsaṃbhavena paryudāsavṛttyānīkṣaṇasaṃkalpalakṣaṇā yuktā /",
    "GSP33vacbhamu:2947": " tasmāt 'na hanyāt',",
    "GSP33vacbhamu:2948": " 'na pibet' ityādiṣu prasajyapratiṣedheṣu bhāvārthābhāvāttadvyāptāyāḥ kṛterabhāvaḥ ;",
    "GSP33vacbhamu:2949": " tadabhāve ca tadvyāptasya kāryasyābhāva iti na kāryaparatvaniyamaḥ sarvatra vākye ityāha-",
    "GSP33vacbhamu:2950": " brahmaṇo na hantavya ityevamādyā\u000eiti /",
    "GSP33vacbhamu:2951": " nanu kasmānnivṛttireva kāryaṃ na bhavati,",
    "GSP33vacbhamu:2952": " tatsādhanaṃ vetyata āha-",
    "GSP33vacbhamu:2953": " na ca sā kriyā\u000eiti /",
    "GSP33vacbhamu:2954": " kriyāśabdaḥ kāryavacanaḥ /",
    "GSP33vacbhamu:2955": " etadeva vibhajate-",
    "GSP33vacbhamu:2956": " akriyārthānām\u000eiti /",
    "GSP33vacbhamu:2957": " syādetat /",
    "GSP33vacbhamu:2958": " vidhivibhaktiśravaṇātkāryaṃ tāvadatra pratīyate ;",
    "GSP33vacbhamu:2959": " tacca na bhāvārthamantareṇa ;",
    "GSP33vacbhamu:2960": " na ca rāgataḥ pravṛttasya hananapānādāvakasmādaudāsīnyamupapadyate vinā vidhārakaprayatnam ;",
    "GSP33vacbhamu:2961": " tasmātsa eva pravṛttyunmukhānāṃ manovāgdehānāṃ vidhārakaḥ prayatno niṣedhavidhigocaraḥ kriyeti nākriyāparamasti vākyaṃ kiñcidapīti āha-",
    "GSP33vacbhamu:2962": " na ca hananakriyānivṛttyaudāsīnyavyatirekeṇa nañaḥ śakyamaprāptakriyārthatvaṃ kalpayitum\u000e /",
    "GSP33vacbhamu:2963": " kena hetunā na śakyamityata āha-",
    "GSP33vacbhamu:2964": " svabhāvaprāptahantyarthānurāgeṇa\u000enañaḥ /",
    "GSP33vacbhamu:2965": " ayamarthaḥ- hananapānaparo hi vidhipratyayaḥ pratīyamānaste eva vidhatte ityutsargaḥ /",
    "GSP33vacbhamu:2966": " na caite śakye vidhātum,",
    "GSP33vacbhamu:2967": " rāgataḥ prāptatvāt /",
    "GSP33vacbhamu:2968": " na cātra nañaḥ prasajyapratiṣedho vidheyaḥ. tasyāpyaudāsīnyarūpasya siddhatayā prāptatvāt /",
    "GSP33vacbhamu:2969": " na ca vidhārakaḥ prayatnaḥ,",
    "GSP33vacbhamu:2970": " tasyāśrutatvena lakṣyamāṇatvāt,",
    "GSP33vacbhamu:2971": " sati saṃbhave ca lakṣaṇāyā anyāyyatvāt,",
    "GSP33vacbhamu:2972": " vidhivibhakteśca rāgataḥ prāptapravṛttyanuvādakatvena vidhiviṣayatvāyogāt /",
    "GSP33vacbhamu:2973": " tasmādyatpibeddhanyādvetyanūdya tanneti niṣidhyate,",
    "GSP33vacbhamu:2974": " tadabhāvo jñāpyate ;",
    "GSP33vacbhamu:2975": " na tu nañartho vidhīyate /",
    "GSP33vacbhamu:2976": " abhāvaśca svavirodhibhāvanirūpaṇatayā bhāvacchāyānupātīti siddhe siddhavat,",
    "GSP33vacbhamu:2977": " sādhye ca sādhyavadbhāsata iti sādhyaviṣayo nañarthaḥ sādhyavadbhāsata iti nañarthaḥ kārya iti bhramaḥ /",
    "GSP33vacbhamu:2978": " tadidamāha-",
    "GSP33vacbhamu:2979": " nañaścaiṣa svabhāva\u000eiti /",
    "GSP33vacbhamu:2980": " nanu bodhayatu svasaṃbandhino 'bhāvaṃ nañ ;",
    "GSP33vacbhamu:2981": " pravṛttyunmukhānāṃ tu manovāgdehānāṃ kuto 'kasmānnivṛttirityata āha-",
    "GSP33vacbhamu:2982": " abhāvabuddhiścaudāsīnya\u000eparipālana",
    "GSP33vacbhamu:2983": " kāraṇam\u000e /",
    "GSP33vacbhamu:2984": " ayamabhiprāyaḥ- 'jvaritaḥ pathyamaśnīyāt',",
    "GSP33vacbhamu:2985": " 'na sarpāyāṅguliṃ dadyāt'",
    "GSP33vacbhamu:2986": " ityādivacanaśravaṇasamanantaraṃ prayojyavṛddhasya pathyāśane pravṛttiṃ bhujaṅgāṅgulidānonmukhasya",
    "GSP33vacbhamu:2987": " ca tato nivṛttimupalabhya bālo vyutpitsuḥ prayojyavṛddhasya pravṛttinivṛttihetū icchādveṣāvanumimīte /",
    "GSP33vacbhamu:2988": " tathā hi- icchādveṣahetuke vṛddhasya pravṛttinivṛttī,",
    "GSP33vacbhamu:2989": " svatantrapravṛttinivṛttitvāt,",
    "GSP33vacbhamu:2990": " madīyasvatantrapravṛttinivṛttivat /",
    "GSP33vacbhamu:2991": " kartavyataikārthasamaveteṣṭāniṣṭasādhanabhāvāvagamapūrvakau cāsyecchādveṣau,",
    "GSP33vacbhamu:2992": " pravṛttinivṛttihetubhūtecchādveṣatvāt,",
    "GSP33vacbhamu:2993": " matpravṛttihetubhūtecchādveṣavat /",
    "GSP33vacbhamu:2994": " na jātu mama śabdatadvyāpārapuruṣāśayatraikālyānavicchannabhāvanāpūrvapratyayapūrvāvicchādveṣāvabhūtām ;",
    "GSP33vacbhamu:2995": " api tu bhūyo bhūyaḥ svagatamālocayata uktakāraṇapūrvāveva pratyavabhāsete /",
    "GSP33vacbhamu:2996": " tasmādvṛddhasya svatantrapravṛttinivṛttī icchādveṣabhedau ca kartavyataikārthasamaveteṣṭāniṣṭasādhanabhāvāvagamapūrvāvityānupūrvyā",
    "GSP33vacbhamu:2997": " siddhaḥ kāryakāraṇābhāva itīṣṭāniṣṭasādhanatāvagamātprayojyavṛddhapravṛttinivṛttī iti siddham /",
    "GSP33vacbhamu:2998": " sa cāvagamaḥ prāgabhūtaḥ śabdaśravaṇānantaramupajāyamānaḥ śabdaśravaṇahetuka iti",
    "GSP33vacbhamu:2999": " pravartakeṣu vākyeṣu 'yajeta' ityādiṣu śabda eva kartavyamiṣṭasādhanaṃ vyāpāramavagamayaṃstasyeṣṭasādhanatāṃ",
    "GSP33vacbhamu:3000": " kartavyatāṃ cāvagamayati ;",
    "GSP33vacbhamu:3001": " ananyalabhyatvādubhayoḥ,",
    "GSP33vacbhamu:3002": " anantyalabhyasya ca śabdārthatvāt /",
    "GSP33vacbhamu:3003": " yatra tu kartavyatānyata eva labhyate,",
    "GSP33vacbhamu:3004": " yathā 'hanyāt',",
    "GSP33vacbhamu:3005": " 'na pibet' ityādiṣu,",
    "GSP33vacbhamu:3006": " hananapānapravṛttyo rāgataḥ pratilambhāt,",
    "GSP33vacbhamu:3007": " tatra tadanuvādena nañsamabhivyāhṛtā liṅādivibhaktiranyato 'prāptamanayoranarthahetubhāvamātramavagamayati /",
    "GSP33vacbhamu:3008": " pratyakṣaṃ hi tayoriṣṭasādhanabhāvo 'vagamyate,",
    "GSP33vacbhamu:3009": " anyathā rāgaviṣayatvāyogāt /",
    "GSP33vacbhamu:3010": " tasmādrāgādiprāptakartavyatānuvādenānarthasādhanatāprajñāpanaparam 'na hanyāt',",
    "GSP33vacbhamu:3011": " 'na pibet' ityādivākyam,",
    "GSP33vacbhamu:3012": " na tu kartavyatāparamiti suṣṭhūktamakāryaniṣṭhatvaṃ niṣedhānām /",
    "GSP33vacbhamu:3013": " niṣedhyānāṃ cānarthasādhanatābuddhireva niṣedhyābhāvabuddhiḥ /",
    "GSP33vacbhamu:3014": " tayā khalvayaṃ cetana āpātato ramaṇīyatāṃ paśyannapyāyatimālocya pravṛttyabhāvaṃ nivṛttimavabudhya nivartate /",
    "GSP33vacbhamu:3015": " audāsīnyamātmano 'vasthāpayatīti yāvat /",
    "GSP33vacbhamu:3016": " syādetat /",
    "GSP33vacbhamu:3017": " abhāvabuddhiścedaudāsīnyasthāpanākāraṇam,",
    "GSP33vacbhamu:3018": " yāvadaudāsīnyamanuvarteta ;",
    "GSP33vacbhamu:3019": " na cānuvartate ;",
    "GSP33vacbhamu:3020": " na hyudāsīno 'pi viṣayāntaravyāsaktacittastadabhāvabuddhimān ;",
    "GSP33vacbhamu:3021": " na cāvasthāpakakāraṇābhāve kāryāvasthānaṃ dṛṣṭam ;",
    "GSP33vacbhamu:3022": " na hi stambhāvapāte prāsādo 'vatiṣṭhate /",
    "GSP33vacbhamu:3023": " ata āha-",
    "GSP33vacbhamu:3024": " sā ca dagdhendhanāgnivatsvayamevopaśāmyati\u000e /",
    "GSP33vacbhamu:3025": " tāvadeva khalvayaṃ pravṛttyunmukho na yāvadasyānarthahetubhāvamadhigacchati /",
    "GSP33vacbhamu:3026": " anarthahetutvādhigamo 'sya samūloddhāraṃ pravṛttimuddhṛtya dagdhendhanāgnivatsvayamevopaśāmyati /",
    "GSP33vacbhamu:3027": " etaduktaṃ bhavati- yathā prāsādāvasthānakāraṇaṃ stambho naivamaudāsīnyāvasthānakāraṇamabhāvabuddhiḥ ;",
    "GSP33vacbhamu:3028": " api tvāgantukādvināśahetostrāṇenāvasthānakāraṇam,",
    "GSP33vacbhamu:3029": " yathā kamaṭhapṛṣṭhaniṣṭhuraḥ kavacaḥ śāstraprahāratrāṇena rājanyajīvāvasthānahetuḥ /",
    "GSP33vacbhamu:3030": " na ca kavacāpagame ca asati ca śastraprahāre,",
    "GSP33vacbhamu:3031": " rājanyajīvanāśa iti /",
    "GSP33vacbhamu:3032": " upasaṃharati-",
    "GSP33vacbhamu:3033": " tasmātprasaktakriyānivṛttyaudāsīnyameva\u000eiti /",
    "GSP33vacbhamu:3034": " audāsīnyamajānato 'pyastīti prasaktakriyānivṛttyopalakṣya viśinaṣṭi /",
    "GSP33vacbhamu:3035": " tatkimakriyārthatvenānarthakyamāśaṅkya kriyārthatvopavarṇanaṃ jaiminīyamasamañjasamevetyupasaṃhāravyājena pariharati-",
    "GSP33vacbhamu:3036": " tasmātpuruṣārtha\u000eiti /",
    "GSP33vacbhamu:3037": " puruṣārthānupayogyupākhyānādiviṣayāvakriyārthatayā kriyārthatayā ca pūrvottarapakṣau ;",
    "GSP33vacbhamu:3038": " na tūpaniṣadviṣayau,",
    "GSP33vacbhamu:3039": " upaniṣadāṃ svayaṃ puruṣārtharūpabrahmāvagatamaparyanasānādityarthaḥ /",
    "GSP33vacbhamu:3040": " yadapi\u000eaupaniṣadātmajñānamapuruṣārthaṃ manyamānena",
    "GSP33vacbhamu:3041": " uktam-kartavyavidhyanupraveśamantareṇa\u000eiti,",
    "GSP33vacbhamu:3042": " atra nigūḍhābhisaṃdhiḥ pūrvoktaṃ parihāraṃ smārayati-",
    "GSP33vacbhamu:3043": " tatparihṛtam\u000eiti /",
    "GSP33vacbhamu:3044": " atrākṣeptā svoktamarthaṃ smārayati-",
    "GSP33vacbhamu:3045": " nanu śrutabrahmaṇo 'pi\u000eiti /",
    "GSP33vacbhamu:3046": " nigūḍhamabhisaṃdhiṃ samādhātodghāṭayati-",
    "GSP33vacbhamu:3047": " atrocyate-nāvagatabrahmātmabhāvasya\u000eiti /",
    "GSP33vacbhamu:3048": " satyaṃ na brahmajñānamātraṃ sāṃsārikadharmanivṛttikāraṇam,",
    "GSP33vacbhamu:3049": " api tu sākṣātkāraparyantam /",
    "GSP33vacbhamu:3050": " brahmasākṣātkāraścāntaḥkaraṇavṛttibhedaḥ śravaṇamananādijanitasaṃskārasacivamanojanmā,",
    "GSP33vacbhamu:3051": " ṣaḍjādibhedasākṣātkāra iva gāndharvaśāstraśravaṇābhyāsasaṃskṛtamanoyoniḥ /",
    "GSP33vacbhamu:3052": " sa ca nikhilaprapañcamahendrajālasākṣātkāraṃ samūlamunmūlayannātmānamapi prapañcatvāviśeṣādunmūlayatītyupapāditamadhastāt /",
    "GSP33vacbhamu:3053": " tasmādrajjusvarūpakathanatulyataivātreti siddham /",
    "GSP33vacbhamu:3054": " atra ca vedapramāṇamūlatayā",
    "GSP33vacbhamu:3055": " vedapramāṇajanita\u000eityuktam /",
    "GSP33vacbhamu:3056": " atraiva sukhaduḥkhānutpādabhedena nidarśanadvayamāha-",
    "GSP33vacbhamu:3057": " na hi dhanina\u000eiti /",
    "GSP33vacbhamu:3058": " śrutimatrodāharati-",
    "GSP33vacbhamu:3059": " taduktam\u000eiti /",
    "GSP33vacbhamu:3060": " codayati-",
    "GSP33vacbhamu:3061": " śarīre patite\u000eiti /",
    "GSP33vacbhamu:3062": " pariharati-",
    "GSP33vacbhamu:3063": " na; saśarīratvasya\u000eiti /",
    "GSP33vacbhamu:3064": " yadi vāstavaṃ saśarīratvaṃ bhavet,",
    "GSP33vacbhamu:3065": " na jīvatastannivarteta ;",
    "GSP33vacbhamu:3066": " mithyājñānanimittaṃ tu tat ;",
    "GSP33vacbhamu:3067": " taccotpannatattvajñānena jīvatāpi śakyaṃ nivartayitum /",
    "GSP33vacbhamu:3068": " yatpunaraśarīratvaṃ tadasya svabhāva iti na śakyaṃ nivartayitum,",
    "GSP33vacbhamu:3069": " svabhāvahānena bhāvavināśaprasaṅgādityāha-",
    "GSP33vacbhamu:3070": " nityamaśarīratvam\u000eiti /",
    "GSP33vacbhamu:3071": " syādetat /",
    "GSP33vacbhamu:3072": " na mithyājñānanimittaṃ saśarīratvam api tu dharmādharmanimittam ;",
    "GSP33vacbhamu:3073": " tacca svakāraṇadharmādharmanivṛttimantareṇa na nivartate ;",
    "GSP33vacbhamu:3074": " tannivṛttau ca prāyaṇameveti na jīvato 'śarīratvamiti śaṅkate-",
    "GSP33vacbhamu:3075": " tatkṛta\u000eiti /",
    "GSP33vacbhamu:3076": " tat ityātmānaṃ parāmṛśati /",
    "GSP33vacbhamu:3077": " nirākaroti-",
    "GSP33vacbhamu:3078": " na ; śarīrasaṃbandhasya\u000eiti /",
    "GSP33vacbhamu:3079": " na tāvadātmā sākṣāddharmādharmau kartumarhati,",
    "GSP33vacbhamu:3080": " vāgbuddhiśarīrārambhajanitau hi tau nāsati śarīrasaṃbandhe bhavataḥ ;",
    "GSP33vacbhamu:3081": " tābhyāṃ tu śarīrasaṃbandhaṃ rocayamāno vyaktaṃ parasparāśrayatvaṃ doṣamāvahati ;",
    "GSP33vacbhamu:3082": " tadidamāha-",
    "GSP33vacbhamu:3083": " śarīrasaṃbandhasya\u000eiti /",
    "GSP33vacbhamu:3084": " yadyucyeta satyamasti parasparāśrayatvam,",
    "GSP33vacbhamu:3085": " na tveṣa doṣaḥ,",
    "GSP33vacbhamu:3086": " anāditvāt,",
    "GSP33vacbhamu:3087": " bījāṅkuravat ityata āha-",
    "GSP33vacbhamu:3088": " andhaparamparaiṣānāditvakalpanā\u000e /",
    "GSP33vacbhamu:3089": " yattu manyate-neyamandhaparamparātulyā anāditā ;",
    "GSP33vacbhamu:3090": " na hi yato dharmādharmabhedādya ātmaśarīrasaṃbandhabhedastata eva śarīrasaṃbandhāt sa dharmādharmabhedaḥ ;",
    "GSP33vacbhamu:3091": " kiṃ tveṣa pūrvasmādātmaśarīrasaṃbandhātpūrvadharmādharmabhedajanmanaḥ ;",
    "GSP33vacbhamu:3092": " eva tvātmaśarīrasaṃbandho 'nyasmāddharmādharmabhedāt -iti,",
    "GSP33vacbhamu:3093": " taṃ pratyāha-",
    "GSP33vacbhamu:3094": " kriyāsamavāyābhāvāt\u000eiti /",
    "GSP33vacbhamu:3095": " śaṅkate-",
    "GSP33vacbhamu:3096": " saṃnidhānamātreṇa\u000eiti /",
    "GSP33vacbhamu:3097": " pariharati-",
    "GSP33vacbhamu:3098": " na\u000eiti /",
    "GSP33vacbhamu:3099": " upārjanaṃ\u000esvīkaraṇam /",
    "GSP33vacbhamu:3100": " na tviyaṃ vidhātmanītyāha-",
    "GSP33vacbhamu:3101": " na\u000e",
    "GSP33vacbhamu:3102": " tvātmana\u000eiti /",
    "GSP33vacbhamu:3103": " ye tu dehādāvātmābhimāno na mithyā,",
    "GSP33vacbhamu:3104": " api tu gauṇaḥ,",
    "GSP33vacbhamu:3105": " māṇavakādāviva siṃhābhimāna iti manyante,",
    "GSP33vacbhamu:3106": " tanmatamupanyasya dūṣayati-",
    "GSP33vacbhamu:3107": " atrāhuḥ\u000eiti /",
    "GSP33vacbhamu:3108": " prasiddho vastubhedo yasya puruṣasya sa tathoktaḥ /",
    "GSP33vacbhamu:3109": " upapāditaṃ caitadasmābhiradhyāsabhāṣya iti nehopapādyate /",
    "GSP33vacbhamu:3110": " yathā mandāndhakāre sthāṇurayamityagṛhyamāṇaviśeṣe vastuni puruṣāt sāṃśayikau puruṣaśabdapratyayau sthāṇuviṣayau ;",
    "GSP33vacbhamu:3111": " tatra hi puruṣatvamaniyatamapi samāropitameva /",
    "GSP33vacbhamu:3112": " evaṃ saṃśaye samāropitamaniścitamudāhṛtya viparyayajñāne niścitamudāharati-",
    "GSP33vacbhamu:3113": " yathā vā śuktikāyām\u000eiti /",
    "GSP33vacbhamu:3114": " śuklabhāsvarasya dravyasya puraḥsthitasya sati śuktikārajatasādhāraṇye yāvadatra rajataviniścayo bhavati tāvatkasmācchuktiviniścaya eva na bhavati",
    "GSP33vacbhamu:3115": " saṃśayo vā dvedhā yuktaḥ ;",
    "GSP33vacbhamu:3116": " samānadharmadharmiṇo darśanāt upalabghyanupalabdhyavyavasthātaḥ ;",
    "GSP33vacbhamu:3117": " viśeṣadvayasmṛteśca saṃskāronmeṣahetoḥ sādṛśyasya dviṣṭhatvenobhayatra tulyametaditi /",
    "GSP33vacbhamu:3118": " ata uktam-",
    "GSP33vacbhamu:3119": " akasmāt\u000eiti /",
    "GSP33vacbhamu:3120": " anena dṛṣṭasya hetoḥ samānatve 'pyadṛṣṭaṃ heturuktam ;",
    "GSP33vacbhamu:3121": " tacca kāryadarśanonneyatvenāsādhāraṇamiti bhāvaḥ /",
    "GSP33vacbhamu:3122": " ātmānātmavivekinām\u000eiti /",
    "GSP33vacbhamu:3123": " śravaṇamananakuśalatāmātreṇa paṇḍitānām ;",
    "GSP33vacbhamu:3124": " anutpannatattvasākṣātkārāṇāmiti yāvat /",
    "GSP33vacbhamu:3125": " taduktam-",
    "GSP33vacbhamu:3126": " paśvādibhiścāviśeṣāt\u000eiti /",
    "GSP33vacbhamu:3127": " śeṣamatirohitārtham /",
    "GSP33vacbhamu:3128": " jīvato viduṣo 'śarīratve ca śrutismṛtī udāharati-",
    "GSP33vacbhamu:3129": " tathā ca\u000eiti /",
    "GSP33vacbhamu:3130": " subodham /",
    "GSP33vacbhamu:3131": " prakṛtamupasaṃharati-",
    "GSP33vacbhamu:3132": " tasmānnāvagatabrahmātmabhāvasya\u000eiti /",
    "GSP33vacbhamu:3133": " nanūktaṃ yadi jīvasya brahmātmatvāvagatireva sāṃsārikadharmanivṛttihetuḥ,",
    "GSP33vacbhamu:3134": " hanta mananādividhānānarthakyam ;",
    "GSP33vacbhamu:3135": " tasmātpratipattividhiparā vedāntā iti,",
    "GSP33vacbhamu:3136": " tadanubhāṣya dūṣayati-",
    "GSP33vacbhamu:3137": " yatpunaruktaṃ śravaṇātparācīnayoḥ\u000eiti /",
    "GSP33vacbhamu:3138": " manananididhyāsanayorapi na vidhiḥ,",
    "GSP33vacbhamu:3139": " tayoranvayavyatirekasiddhasākṣātkāraphalayorvidhisarūpairvacanairanuvādāt ;",
    "GSP33vacbhamu:3140": " tadidamuktam-",
    "GSP33vacbhamu:3141": " avagatyarthatvāt\u000eiti /",
    "GSP33vacbhamu:3142": " brahmasākṣātkāro 'vagatiḥ ;",
    "GSP33vacbhamu:3143": " tadarthatvaṃ manananididhyāsanayoranvayavyatirekasiddhamityarthaḥ /",
    "GSP33vacbhamu:3144": " atha kasmānmananādividhireva na bhavatītyata āha-",
    "GSP33vacbhamu:3145": " yadi hyavagatam\u000eiti /",
    "GSP33vacbhamu:3146": " na tāvanmanananididhyāsane pradhānakarmaṇī apūrvaviṣaye amṛtatvaphale ityuktamadhastāt /",
    "GSP33vacbhamu:3147": " ato guṇakarmatvamanayoravaghātaprokṣaṇādivatpariśiṣyate ;",
    "GSP33vacbhamu:3148": " tadapyayuktam,",
    "GSP33vacbhamu:3149": " anyatropayuktopayokṣyamāṇatvābhāvādātmanaḥ ;",
    "GSP33vacbhamu:3150": " viśeṣatastvaupaniṣadasya karmānuṣṭhānavirodhāt- ityarthaḥ /",
    "GSP33vacbhamu:3151": " prakṛtamupasaṃharati-",
    "GSP33vacbhamu:3152": " tasmāt\u000eiti /",
    "GSP33vacbhamu:3153": " evaṃ ca siddharūpabrahmaparatve upaniṣadām,",
    "GSP33vacbhamu:3154": " brahmaṇaḥ śāstrārthasya dharmādanyatvāt,",
    "GSP33vacbhamu:3155": " bhinnaviṣayatvena śāstrabhedāt,",
    "GSP33vacbhamu:3156": " 'athāto brahmajijñāsā' ityasya śāstrārambhatvamupapadyata ityāha-",
    "GSP33vacbhamu:3157": " evaṃ ca sati\u000eiti /",
    "GSP33vacbhamu:3158": " itarathā tu dharmajijñāsaiveti na śāstrāntaramiti na śāstrāntarārambhatvaṃ syādityāha-",
    "GSP33vacbhamu:3159": " pratipattividhiparatva\u000eiti /",
    "GSP33vacbhamu:3160": " na kevalaṃ siddharūpatvādbrahmātmaikyasya dharmādanyatvam,",
    "GSP33vacbhamu:3161": " api tu tadvirodhādapītyupasaṃhāravyājenāha-",
    "GSP33vacbhamu:3162": " tasmādahaṃ brahmāsmi\u000eiti /",
    "GSP33vacbhamu:3163": " iti\u000ekaraṇena jñānaṃ parāmṛśati /",
    "GSP33vacbhamu:3164": " vidhayo hi dharme pramāṇam /",
    "GSP33vacbhamu:3165": " te ca sādhyasādhanetikartavyatābhedādhiṣṭhānā dharmotpādinaśca tadadhiṣṭhānā na brahmātmaikye sati prabhavanti,",
    "GSP33vacbhamu:3166": " virodhāt ityarthaḥ /",
    "GSP33vacbhamu:3167": " na kevalaṃ dharmapramāṇasya śāstrasyeyaṃ gatiḥ,",
    "GSP33vacbhamu:3168": " api tu sarveṣāṃ pramāṇānāmityāha-",
    "GSP33vacbhamu:3169": " sarvāṇi cetarāṇi pramāṇāni\u000eiti /",
    "GSP33vacbhamu:3170": " kutaḥ ?",
    "GSP33vacbhamu:3171": " na hi\u000eiti /",
    "GSP33vacbhamu:3172": " advaite hi viṣayaviṣayibhāvo nāsti ;",
    "GSP33vacbhamu:3173": " na ca kartṛtvam,",
    "GSP33vacbhamu:3174": " kāryābhāvāt ;",
    "GSP33vacbhamu:3175": " na ca kāraṇatvam, ata eva /",
    "GSP33vacbhamu:3176": " tadidamuktam-",
    "GSP33vacbhamu:3177": " apramātṛkāṇi ca\u000eiti cakāreṇa /",
    "GSP33vacbhamu:3178": " atraiva brahmavidāṃ gāthā udāharati-",
    "GSP33vacbhamu:3179": " api cāhuḥ\u000eiti /",
    "GSP33vacbhamu:3180": " putradārādiṣvātmābhimāno gauṇaḥ /",
    "GSP33vacbhamu:3181": " yathā svaduḥkhena duḥkhī,",
    "GSP33vacbhamu:3182": " yathā svasukhena sukhī,",
    "GSP33vacbhamu:3183": " tathā putrādigatenāpīti so 'yaṃ gauṇaḥ /",
    "GSP33vacbhamu:3184": " na tvekatvābhimānaḥ,",
    "GSP33vacbhamu:3185": " bhedasyānubhavasiddhatvāt /",
    "GSP33vacbhamu:3186": " tasmāt 'gaurvāhīkaḥ' itivadgauṇaḥ /",
    "GSP33vacbhamu:3187": " dehendriyādiṣu tvabhedānubhavānna gauṇa ātmābhimānaḥ ;",
    "GSP33vacbhamu:3188": " kiṃ tu śuktau rajatajñānavanmithyā /",
    "GSP33vacbhamu:3189": " tadevaṃ dvividho 'yamātmābhimāno lokayātrāṃ vahati /",
    "GSP33vacbhamu:3190": " tadasattve tu na lokayātrā,",
    "GSP33vacbhamu:3191": " nāpi brahmātmaikatvānubhavaḥ,",
    "GSP33vacbhamu:3192": " tadupāyasya śravaṇamananāderabhāvāt /",
    "GSP33vacbhamu:3193": " tadidamāha-",
    "GSP33vacbhamu:3194": " putradehādibādhanāt\u000e /",
    "GSP33vacbhamu:3195": " gauṇātmano 'sattve putrakalatrādibādhanam ;",
    "GSP33vacbhamu:3196": " mamakārābhāva iti yāvat /",
    "GSP33vacbhamu:3197": " mithyātmano 'sattve dehendriyādibādhanaṃ śravaṇādibādhanaṃ ca /",
    "GSP33vacbhamu:3198": " tataśca na kevalaṃ lokayātrāsamucchedaḥ ;",
    "GSP33vacbhamu:3199": " sadbrahmāhamityevaṃ bodhi\u000ebodhaśīlaṃ yat",
    "GSP33vacbhamu:3200": " kāryam\u000e, advaitasākṣātkāra iti yāvat, tadapi",
    "GSP33vacbhamu:3201": " kathaṃ bhavet ?",
    "GSP33vacbhamu:3202": " \u000ekutastadasaṃbhava ityata āha-",
    "GSP33vacbhamu:3203": " anveṣṭavyātmavijñānātprākpramātṛtvamātmanaḥ\u000e /",
    "GSP33vacbhamu:3204": " upalakṣaṇaṃ caitat ;",
    "GSP33vacbhamu:3205": " pramāprameyapramāṇavibhāga ityapi draṣṭavyam /",
    "GSP33vacbhamu:3206": " etaduktaṃ bhavati- eṣa hi vibhāgo 'dvaitasākṣātkārakāraṇam,",
    "GSP33vacbhamu:3207": " tato niyamena prāgbhāvāt ;",
    "GSP33vacbhamu:3208": " tena tadabhāve kāryaṃ notpadyata iti /",
    "GSP33vacbhamu:3209": " na ca pramāturātmano 'nveṣṭavya ātmānya ityāha-",
    "GSP33vacbhamu:3210": " anviṣṭaḥ syātpramātaiva pāpmadoṣādivarjitaḥ\u000e /",
    "GSP33vacbhamu:3211": " uktaṃ hi grīvāsthagraiveyakanidarśanam /",
    "GSP33vacbhamu:3212": " syādetat /",
    "GSP33vacbhamu:3213": " apramāṇātkathaṃ pāramārthikādvaitānubhavotpattirityata āha-",
    "GSP33vacbhamu:3214": " dehātmapratyayo yadvatpramāṇatvena kalpitaḥ /",
    "GSP33vacbhamu:3215": " laukikaṃ tadvadevedaṃ pramāṇaṃ tu\u000e /",
    "GSP33vacbhamu:3216": " asyāvadhimāha-",
    "GSP33vacbhamu:3217": " ā ātmaniścayāt\u000e;",
    "GSP33vacbhamu:3218": " ā brahmasvarūpasākṣātkārādityarthaḥ /",
    "GSP33vacbhamu:3219": " etaduktaṃ bhavati- pāramārthikaprapañcavādibhirapi dehādiṣvātmābhimāno mithyeti vaktavyam,",
    "GSP33vacbhamu:3220": " pramāṇabādhitatvāt /",
    "GSP33vacbhamu:3221": " tasya ca samastapramāṇakāraṇatvaṃ bhāvikalokayātrāvāhitvaṃ cābhyupeyam /",
    "GSP33vacbhamu:3222": " seyamasmākamapyadvaitasākṣātkāre vidhā bhaviṣyati /",
    "GSP33vacbhamu:3223": " na cāyamadvaitasākṣātkāro 'pyantaḥkaraṇavṛttibheda ekāntataḥ paramārthaḥ /",
    "GSP33vacbhamu:3224": " yastu sākṣātkāro bhāvikaḥ,",
    "GSP33vacbhamu:3225": " nāsau kāryaḥ,",
    "GSP33vacbhamu:3226": " tasya brahmasvarūpatvāt /",
    "GSP33vacbhamu:3227": " avidyā tu yadyavidyāmucchindyājjanayedvā,",
    "GSP33vacbhamu:3228": " na tatra kācidanupapattiḥ /",
    "GSP33vacbhamu:3229": " tathā ca śrutiḥ-",
    "GSP33vacbhamu:3230": " vidyāṃ cāvidyāṃ ca yastadvedobhayaṃ saha /",
    "GSP33vacbhamu:3231": " avidyayā mṛtyuṃ tīrtvā vidyayāmṛtamaśnute //",
    "GSP33vacbhamu:3232": " iti /",
    "GSP33vacbhamu:3233": " tasmātsarvamavadātam //",
    "GSP33vacbhamu:3234": " iti catuḥsūtrī samāptā\u000e /",
    "GSP33vacbhamu:3235": " evaṃ 'kāryānvayaṃ vinā siddharūpe brahmaṇi mānatā /",
    "GSP33vacbhamu:3236": " puruṣārthe svayaṃ tāvadvedāntānāṃ prasādhitā //",
    "GSP33vacbhamu:3237": " ' brahmajijñāsāṃ pratijñāya 'janmādyasya yataḥ' ityādinā 'tattu samanvayāt' ityantena sūtrasaṃdarbheṇa sarvaśaktau jagadutpattisthitivināśakāraṇe prāmāṇyaṃ vedāntānāmupapāditam /",
    "GSP33vacbhamu:3238": " tacca brahmaṇīti paramārthataḥ /",
    "GSP33vacbhamu:3239": " tvadyāpi brahmaṇyeveti vyutpāditam /",
    "GSP33vacbhamu:3240": " tadtra saṃdihyate- tajjagadupādānakāraṇaṃ kiṃ cetanamutācetanamiti /",
    "GSP33vacbhamu:3241": " atra ca vipratipatteḥ pravādīnāṃ viśeṣānupalambhe sati saṃśayaḥ /",
    "GSP33vacbhamu:3242": " tatra ca pradhānamacetanaṃ jagadupādānakāraṇamanumānasiddhamanuvadantyupaniṣada iti sāṃkhyāḥ /",
    "GSP33vacbhamu:3243": " jīvāṇuvyatiriktacetaneśvaranimittādhiṣṭhitāścaturvidhāḥ paramāṇavo jagadupādānakāraṇamanumitamanuvadantīti kāṇādāḥ /",
    "GSP33vacbhamu:3244": " ādigrahaṇenābhāvopādānatvādi grahītavyam /",
    "GSP33vacbhamu:3245": " anirvacanīyānādyavidyāśaktimañcetanopādānaṃ jagadāgamikamiti brahmavidaḥ /",
    "GSP33vacbhamu:3246": " etāsāṃ ca vipratipattīnāmanumānavākyānumānavākyatadābhāsā bījam /",
    "GSP33vacbhamu:3247": " tadevaṃ vipratipatteḥ saṃśaye kiṃ tāvatprāptam /",
    "GSP33vacbhamu:3248": " tatra jñānakriyāśaktyabhāvadbrahmaṇo 'pariṇāminaḥ /",
    "GSP33vacbhamu:3249": " na sarvaśaktivijñāne pradhāne tvasti saṃbhavaḥ //",
    "GSP33vacbhamu:3250": " jñānakriyāśaktī khalu jñānakriyākāryadarśanonneyasadbhāve /",
    "GSP33vacbhamu:3251": " na ca jñānakriye cidātmani staḥ,",
    "GSP33vacbhamu:3252": " tasyāpariṇāmitvādekatvācca /",
    "GSP33vacbhamu:3253": " triguṇe tu pradhāne pariṇāmini saṃbhavataḥ /",
    "GSP33vacbhamu:3254": " yadyapi ca sāmyāvasthāyāṃ pradhāne samudācaradvṛttinī kriyājñāne na staḥ,",
    "GSP33vacbhamu:3255": " tathāpyavyaktena śaktyātmanā rūpeṇa saṃbhavata eva /",
    "GSP33vacbhamu:3256": " tathā ca pradhānameva sarvajñaṃ ca sarvaśakti ca /",
    "GSP33vacbhamu:3257": " na tu brahma /",
    "GSP33vacbhamu:3258": " svarūpacaitanyaṃ tvasyāvṛttitamanupayogi jīvātmanāmivāsmākam /",
    "GSP33vacbhamu:3259": " na ca svarūpacaitanye kartṛtvam,",
    "GSP33vacbhamu:3260": " akāryatvāttasya /",
    "GSP33vacbhamu:3261": " kāryatve vā na sarvadā sarvajñatā /",
    "GSP33vacbhamu:3262": " bhogāpargalakṣaṇapuruṣārthadvayaprayuktānādipradhānapuruṣasaṃyoganimittastu mahadahaṅkārādikrameṇācetanasyāpi cetanānadhiṣṭhitasya pradhānasya pariṇāmaḥ sargaḥ /",
    "GSP33vacbhamu:3263": " dṛṣṭaṃ cācetanaṃ cetanānadhiṣṭhitaṃ puruṣārthe pravartamānam /",
    "GSP33vacbhamu:3264": " yathā vatsavivṛddhyarthamacetanaṃ kṣīraṃ pravartate /",
    "GSP33vacbhamu:3265": " 'tadaikṣata bahu syāṃ prajāyeya' ityādyāśca śrutayo 'cetane 'pi cetanavadupacārātsvakāryonmukhamādarśayanti,",
    "GSP33vacbhamu:3266": " yathā kūlaṃ pipatiṣatīti /",
    "GSP33vacbhamu:3267": " 'yatprāye śrūyate yacca tattādṛgavagamyate /",
    "GSP33vacbhamu:3268": " bhāktaprāye śrutamidamato bhīktaṃ pratīyate //",
    "GSP33vacbhamu:3269": " ' api cāhurvṛddhāḥ- yathāgryaprāye likhitaṃ dṛṣṭvā vadanti bhavedayamagryaḥ iti,",
    "GSP33vacbhamu:3270": " tathedapi 'tā āpa aikṣanta' tatteja aikṣata ityādyupacāraprāye kṣutam tadaikṣata ityaupacārikameva vijñeyam /",
    "GSP33vacbhamu:3271": " anena jīvenātmanānupraviśya nāmarūpe vyākaravāṇi iti ca pradhānasya jīvātmatvaṃ jīvārthakāritayāha /",
    "GSP33vacbhamu:3272": " yathā hi bhadraseno rājārthakārī rājñā bhadraseno mamātmetyupacaryate,",
    "GSP33vacbhamu:3273": " evaṃ tattvamasi ityādyāḥ śrutayo bhāktāḥ saṃpattyarthā vā draṣṭavyāḥ /",
    "GSP33vacbhamu:3274": " svamapīto bhavati iti ca niruktaṃ jīvasya pradhāne svakīye 'pyayaṃ suṣuptāvasthāyāṃ brūte /",
    "GSP33vacbhamu:3275": " pradhānāṃśatamaḥsamudrake hi jīvonidrāṇastamasīva magno bhavati /",
    "GSP33vacbhamu:3276": " yathāhuḥ- abhāvapratyayālambanā vṛttirnidrā iti /",
    "GSP33vacbhamu:3277": " vṛttīnāmanyāsāṃ pramāṇādīnāmabhāvastasya pratyayakāraṇaṃ tamastadālambamā nidrā jīvasya vṛttirityarthaḥ /",
    "GSP33vacbhamu:3278": " tathā sarvajñaṃ prastutya śvetāśvataramantrro 'pi - sakārāṇāṃ karaṇādhipādhipa- iti prādhānābhiprāyaḥ /",
    "GSP33vacbhamu:3279": " pradhānasyaiva sarvajñatvaṃ pratipāditamadastāt /",
    "GSP33vacbhamu:3280": " tasmādacetanaṃ pradhānaṃ jagadupādānamanuvadanti śrutaya iti pūrvaḥ pakṣaḥ /",
    "GSP33vacbhamu:3281": " evaṃ kāṇādādimate 'pi kathañcidyojananīyāḥ śrutayaḥ /",
    "GSP33vacbhamu:3282": " akṣarārthastu",
    "GSP33vacbhamu:3283": " pradhānakāraṇapakṣe 'pīti pradhānasyāpīti\u000e /",
    "GSP33vacbhamu:3284": " apikārāvevakārārthau /",
    "GSP33vacbhamu:3285": " syādetat /",
    "GSP33vacbhamu:3286": " sattvasaṃpattyā cedasya sarvajñatātha tamaḥsaṃpattyāsarvajñataivāsya kasmānna bhavatītyāha-",
    "GSP33vacbhamu:3287": " tena ca sattvadharmeṇa jñāneneti\u000e /",
    "GSP33vacbhamu:3288": " sattvaṃ hi prakāśaśīlaṃ niratiśayotkarṣaṃ sarvajñatābījam /",
    "GSP33vacbhamu:3289": " tathāhuḥ niratiśayaṃ sarvajñatābījaṃ iti /",
    "GSP33vacbhamu:3290": " yatkhalu sātiśayaṃ tatkvacinniratiśayaṃ dṛṣṭaṃ,",
    "GSP33vacbhamu:3291": " yathā kuvalāmalakabilveṣu,",
    "GSP33vacbhamu:3292": " sātiśayaṃ mahattvaṃ vyomni paramamahati niratiśayam /",
    "GSP33vacbhamu:3293": " evaṃ jñānamapyekadvibahuviṣayatayā sātiśayamityanenāpi kvacinniratiśayena bhavitavyam /",
    "GSP33vacbhamu:3294": " idameva cāsya niratiśayatvaṃ yadviditasamastaveditavyam /",
    "GSP33vacbhamu:3295": " tadidaṃ sarvajñatvaṃ sattvasya niratiśayotkarṣatve saṃbhavati /",
    "GSP33vacbhamu:3296": " etaduktaṃ bhavati- yadyapi rajastamasī api staḥ tathāpi puruṣārtaprayuktaguṇavaiṣamyātiśayātsattvasya",
    "GSP33vacbhamu:3297": " niratiśayotkarṣe sārvajñyaṃ kāryamutpadyata iti pradhānavasthāyāmapi tanmātraṃ vivakṣitvāvivakṣitvā",
    "GSP33vacbhamu:3298": " ca tamaḥkāryaṃ pradhānaṃ sarvajñamupacaryata iti /",
    "GSP33vacbhamu:3299": " apibhyāmavadhāraṇasya vyavacchedyamāha-",
    "GSP33vacbhamu:3300": " na kevalasyeti\u000e /",
    "GSP33vacbhamu:3301": " nahi kiñcidekaṃ kāryaṃ janayedapi tu bahūni /",
    "GSP33vacbhamu:3302": " cidātmā caikaḥ,",
    "GSP33vacbhamu:3303": " pradhānaṃ tu triguṇamiti tata eva kāryamutpattimarhati,",
    "GSP33vacbhamu:3304": " na cidītmana ityarthaḥ /",
    "GSP33vacbhamu:3305": " tavāpi ca yogyatāmātreṇaiva cidātmanaḥ rvajñatābhyupagamo na kāryayogādityāha-",
    "GSP33vacbhamu:3306": " tvayāpīti\u000e /",
    "GSP33vacbhamu:3307": " na kevalasyākāryakāraṇasyetyetatsihāvalokena prapañcayati-",
    "GSP33vacbhamu:3308": " prāgutpatteriti /",
    "GSP33vacbhamu:3309": " api ca pradhānasyeti\u000e /",
    "GSP33vacbhamu:3310": " castvarthaḥ /",
    "GSP33vacbhamu:3311": " evaṃ prāpta ucyate-",
    "GSP33vacbhamu:3312": " īkṣaternāśabdam\u000e /",
    "GSP33vacbhamu:3313": " nāmarūpaprapañcalakṣaṇakāryadarśanādetatkāraṇamātravaditi sāmānyakalpamāyāmiti pramāṇaṃ,",
    "GSP33vacbhamu:3314": " na tu tadacetanaṃ cetanamiti vā viśeṣakalpanāyāmastyanumānamityupariṣṭātpravedayiṣyate /",
    "GSP33vacbhamu:3315": " tasmānnāmarūpaprapañcakāraṇabhedapramāyāmāmnāya eva bhagavānupāsanīyaḥ /",
    "GSP33vacbhamu:3316": " tadevamāmnāyaikasamadhigamanīye jagatkāraṇaṃ 'paurvāparyaparāmarśādyadāmnāyo 'ñjasā vadet /",
    "GSP33vacbhamu:3317": " jagadbījaṃ tadeveṣṭaṃ cetane ca sa āñjasaḥ //",
    "GSP33vacbhamu:3318": " teṣu teṣu khalvāmnāyapradeśeṣu tadaikṣata ityevañjātīyakairvākyairīkṣituḥ kāraṇajjagajjanmākhyāyata iti /",
    "GSP33vacbhamu:3319": " na ca pradhānaparamāṇvāderacetanasyekṣitṛtvamāñjasam /",
    "GSP33vacbhamu:3320": " sattvāṃśenekṣitṛ pradhānaṃ,",
    "GSP33vacbhamu:3321": " tasya prakāśakatvāditi cenna /",
    "GSP33vacbhamu:3322": " tasya jāḍyena tattvānupapatteḥ /",
    "GSP33vacbhamu:3323": " kastarhi rajatastamobhyāṃ sattvasya viśeṣaḥ /",
    "GSP33vacbhamu:3324": " svacchatāṣa /",
    "GSP33vacbhamu:3325": " svacchaṃ hi sattvam /",
    "GSP33vacbhamu:3326": " asvacche ca rajastamasī /",
    "GSP33vacbhamu:3327": " svacchasya ca caitanyabimbodgrahitayā prakāśakatvavyapadeśe netarayoḥ,",
    "GSP33vacbhamu:3328": " asvacchatayā tadgrāhikatvābāvāt /",
    "GSP33vacbhamu:3329": " pārthivatve tulya iva maṇerbimbodgrāhitā na loṣṭādīnām /",
    "GSP33vacbhamu:3330": " brahmaṇastvīkṣitṛtvamāñjasaṃ,",
    "GSP33vacbhamu:3331": " tasyāmnāyato nityajñānasvabhāvatvaviniścāt /",
    "GSP33vacbhamu:3332": " nanvata evāsya nekṣitṛtvaṃ,",
    "GSP33vacbhamu:3333": " nityasya jñānasvabhāvabhūtasyekṣaṇasyākriyātvena brahmaṇastatprati nimittabhāvābhāvāt /",
    "GSP33vacbhamu:3334": " akriyānimittasya ca kārakatvanivṛttau tadvyāptasya tadviśeṣasya kartṛtvasya nivṛtteḥ /",
    "GSP33vacbhamu:3335": " satyaṃ, brahmasvabhāvaścaitanyaṃ nityatayā na kriyā,",
    "GSP33vacbhamu:3336": " tasya tvanavacchinnasya tattadviṣayopadhānamedāvacchedena kalpitabhedasyānityatvaṃ kīryatvaṃ copapadyate /",
    "GSP33vacbhamu:3337": " tathā caivaṃlakṣaṇa īkṣaṇe sarvaviṣaye brahmaṇaḥ svātantryalakṣaṇaṃ kartṛtvamupapannam /",
    "GSP33vacbhamu:3338": " yadyapi ca kūṭasthanityasyāpariṇāmina audāsīnyamasya vāstavaṃ tathāpyanādyanirvacanīyavidyāvacchinnasya vyāpāravattvabhavabhāsata iti kartṛtvopapattiḥ",
    "GSP33vacbhamu:3339": " parairapi ca cicchekte- kūṭasthanityāyā vṛttīḥ prati kartṛtvamīdṛśamevābhyupeyaṃ,",
    "GSP33vacbhamu:3340": " caitanyasāmānyādhikaraṇyena jñātṛtvopalabdheḥ /",
    "GSP33vacbhamu:3341": " nahi prādhānikānyantarbahiḥkaraṇāni trayodaśa sattvaguṇapradhānānyapi svayamevācetanāni,",
    "GSP33vacbhamu:3342": " tadvṛttayā svaṃ vā paraṃ vā veditumutsahante /",
    "GSP33vacbhamu:3343": " no khalvandhāḥ sahasramapi pānthāḥ panthānaṃ vidanti /",
    "GSP33vacbhamu:3344": " cakṣuṣmatā caikena cedvedyate,",
    "GSP33vacbhamu:3345": " sa eva tarhi mārgadarśī svatantraḥ kartā netā teṣām /",
    "GSP33vacbhamu:3346": " evaṃ buddhisattvasya svayamacetanasya citibimbasaṃkrāntyā cedāpannaṃ caitanyasya jñātṛtvaṃ,",
    "GSP33vacbhamu:3347": " citireva jñātrī svatantrā,",
    "GSP33vacbhamu:3348": " nāntarbahiṣkaraṇānyandhasahasrapratimānyasvasantrāṇi /",
    "GSP33vacbhamu:3349": " na cāsyaściteḥ asti vyāpārayogaḥ /",
    "GSP33vacbhamu:3350": " na ca tadayoge 'pyajñātṛtvaṃ,",
    "GSP33vacbhamu:3351": " vyāpāravatāmapi jaḍānāmajñatvāt /",
    "GSP33vacbhamu:3352": " tasmādantaḥkaraṇavartinaṃ vyāpāramāropya citiśaktau kartṛtvābhimānaḥ /",
    "GSP33vacbhamu:3353": " antaḥkaraṇe vā caitanyamāropya tasya jñātṛtvābhimānaḥ /",
    "GSP33vacbhamu:3354": " sarvathā bhavanmateṣaḍapi nedaṃ svābhāvikaṃ kvacidapi jñātṛtvaṃ,",
    "GSP33vacbhamu:3355": " api tu sāṃvyavahārārikameveti paramārthaḥ /",
    "GSP33vacbhamu:3356": " nityasyātmano jñānaṃ pariṇāma iti ca bhedābhedapakṣamapākurvadbhirapāstam /",
    "GSP33vacbhamu:3357": " kūṭasthasya nityasyātmano 'vyāpāravata eva bhinnaṃ jñānaṃ dharma iti copariṣṭādapākariṣyate /",
    "GSP33vacbhamu:3358": " tasmādvastuto 'navacchinnaṃ caitanyaṃ tattvānyatvābhyāmanirvacanīyāvyākṛtavyācikīrṣitanāmarūpaviṣayāvacchinnaṃ sajjñānaṃ kāryaṃ,",
    "GSP33vacbhamu:3359": " tasya kartā īśvaro jñātā sarvajñaḥ sarvaśaktiriti siddham /",
    "GSP33vacbhamu:3360": " tathā ca śrutiḥ- tapasā cīyate brahma tato 'nnamabhijāyate /",
    "GSP33vacbhamu:3361": " annātprāṇo manaḥ satyaṃ lokāḥ karmasu cāmṛtam //",
    "GSP33vacbhamu:3362": " yaḥ sarvajñaḥ sarvavidyasya jñānamayaṃ tapaḥ /",
    "GSP33vacbhamu:3363": " tasmādetadbrahma nāma rūpamannaṃ ca jāyate //",
    "GSP33vacbhamu:3364": " iti /",
    "GSP33vacbhamu:3365": " tapasā jñānena avyākṛtanāmarūpaviṣayeṇa cīyate tadvyācikīrṣavadbhavati,",
    "GSP33vacbhamu:3366": " yathā kuvindādiravyākṛtaṃ paṭādi buddhāvālikhya cikīrṣati /",
    "GSP33vacbhamu:3367": " ekadharmavān dvitīyadharmopajananena upacita ucyate /",
    "GSP33vacbhamu:3368": " vyācikīrṣāyāṃ copacaye sati tato nāmarūpamannamadanīyaṃ sādhāraṇaṃ saṃsāriṇāṃ vyācikīrṣitamabhijāyate /",
    "GSP33vacbhamu:3369": " tasmādavyākṛtādvyācikīrṣitādannātprāṇo hiraṇyagarbho brahmaṇo jñānakriyāśaktyadhiṣṭhānaṃ jagatsūtrātmā sādhāraṇe jāyate,",
    "GSP33vacbhamu:3370": " yathāvyākṛtāt vyacikīrṣitātpaṭādavāntarakāryaṃ dvitantukādi /",
    "GSP33vacbhamu:3371": " tasmācca prāṇānmana ākhyaṃ saṃkalpavikalpādivyākaraṇātmakaṃ jāyate /",
    "GSP33vacbhamu:3372": " tato vyākaraṇātmakānmanasaḥ satyaśabdavācyānyākāśādīni jāyante /",
    "GSP33vacbhamu:3373": " tebhyaśca satyākhyebhyo 'nukrameṇa lokāḥ bhūrādayaḥ teṣu manuṣṭādiprāṇino varṇāśramakrameṇa karmāṇi dharmādharmarūpāṇi jāyante /",
    "GSP33vacbhamu:3374": " karmasu cāmṛtaṃ phalaṃ svarganarakādi /",
    "GSP33vacbhamu:3375": " tacca svaninittayordharmādharmayoḥ satorna vinaśyatītyamṛtam /",
    "GSP33vacbhamu:3376": " yāvaddharmādharmabhāvīti yāvat /",
    "GSP33vacbhamu:3377": " yaḥ sarvajñaḥ sāmānyataḥ,",
    "GSP33vacbhamu:3378": " sarvavidviśeṣataḥ /",
    "GSP33vacbhamu:3379": " yasya bhagavato jñānamayaṃ tapo dharmo nāyāsamayam,",
    "GSP33vacbhamu:3380": " tasmādbrahmamaḥ pūrvasmādetatparaṃ kāryaṃ brahma /",
    "GSP33vacbhamu:3381": " kiñca nāmarūpamannaṃ ca vrīhiyavādi jāyata iti /",
    "GSP33vacbhamu:3382": " tasmātpradhānasya sāmyāvasthāyāmanīkṣitṛtvāt,",
    "GSP33vacbhamu:3383": " kṣetrajñānāṃ ca satyapi caitanye sargādau viṣayānīkṣaṇāt,",
    "GSP33vacbhamu:3384": " mukhyasaṃbhave copacārasyānyāyyatvāt,",
    "GSP33vacbhamu:3385": " mumukṣoścāyathārthopadeśānupapatteḥ,",
    "GSP33vacbhamu:3386": " muktivirodhitvāt,",
    "GSP33vacbhamu:3387": " tejaḥprabhṛtīnāṃ ca mukhyāsaṃbhavenopacārāśrayaṇasya yuktisiddhatvāt,",
    "GSP33vacbhamu:3388": " saṃśaye ca tatprāyapāṭhasya niścāyakatvāt,",
    "GSP33vacbhamu:3389": " iha tu mukhyasyautsargikatvena niścaye sati saṃśayābhāvāt,",
    "GSP33vacbhamu:3390": " anyathā kirātaśatasaṃkīrṇadeśanivāsino brāhmaṇāyanasyāpi kirātatvāpatteḥ,",
    "GSP33vacbhamu:3391": " brahmaivekṣitranādyanirvācyāvidyāsacivaṃ jagadupādānaṃ,",
    "GSP33vacbhamu:3392": " śuktiriva samāropitasya rajatasya,",
    "GSP33vacbhamu:3393": " marīcaya iva jalasya,",
    "GSP33vacbhamu:3394": " evaścadramā iva dvatīyasya cadramasaḥ /",
    "GSP33vacbhamu:3395": " na tvacetanaṃ pradhānaparamāṇatvādi /",
    "GSP33vacbhamu:3396": " aśabdaṃ hi tat /",
    "GSP33vacbhamu:3397": " na ca pradhānaṃ paramāṇavo vā tadatiriktasarvajñeśvarādhiṣṭhitā jagadupādānamiti sāṃprataṃ kāryatvāt /",
    "GSP33vacbhamu:3398": " kāraṇātkāryāṇāṃ bhedābhāvāt kāraṇajñānena samastakāryaparijñānasya mṛdādinidarśanenāgamena prasādhitvāt,",
    "GSP33vacbhamu:3399": " bhede ca tadanupapatteḥ /",
    "GSP33vacbhamu:3400": " sākṣācca 'ekamevādvitīyam' 'neha nānāsti kiñcana' mṛtyoḥ ,",
    "GSP33vacbhamu:3401": " mṛtyumāpnoti' ityādibhirbrahmātiriktasya prapañcasya pratiṣedhācetanopādānameva jagat,",
    "GSP33vacbhamu:3402": " bhujaṅga ivāropiti gajjūpādāna iti siddhāntaḥ /",
    "GSP33vacbhamu:3403": " sadupādānatve hi siddhe jagatastadupādānaṃ cetanamacetanaṃ veti saṃśayya mīmāṃsyeta /",
    "GSP33vacbhamu:3404": " adyāpi tu sadupādānatvamasiddhamityata āha-",
    "GSP33vacbhamu:3405": " tatredaṃśabdavācyam\u000eityādi",
    "GSP33vacbhamu:3406": " darśayati\u000eityantena /",
    "GSP33vacbhamu:3407": " tathāpīkṣitā pāramārthikapradhānakṣetrajñātirikta īśvaro bhaviṣyati;",
    "GSP33vacbhamu:3408": " yathāhurhairaṇyagarbhā ityataḥ śrutiḥ patitā- 'ekamevādvitīyaṃ' iti /",
    "GSP33vacbhamu:3409": " bahu syām' iti cācetanaṃ kāraṇamātmana eva bahubhāvamāha /",
    "GSP33vacbhamu:3410": " tenāpi kāraṇaccetanābhinnaṃ kāryamabhyupagamyate /",
    "GSP33vacbhamu:3411": " yadyapyākāśādyā bhūtasṛṣṭistathāpi tejo 'bannānāmeva trivṛtkaraṇasya vivakṣitatvāttatra tejasaḥ prāthamyāttejaḥ prathamamuktam /",
    "GSP33vacbhamu:3412": " ekamadvitīyaṃ jagadupādānamityatra śrutyantaramapi paṭhati-",
    "GSP33vacbhamu:3413": " tathānyatreti\u000e /",
    "GSP33vacbhamu:3414": " brahma catuṣpādaṣṭāśaphaṃ ṣoḍaśakalaśam /",
    "GSP33vacbhamu:3415": " tadyathā- prācī pratīcī dakṣiṇodīcīti catasraḥ kalā brahmaṇaḥ prakāśavānnāma prathamaḥ pādaḥ /",
    "GSP33vacbhamu:3416": " tadardhaṃ śaphaḥ /",
    "GSP33vacbhamu:3417": " tathā pṛthivyantarīkṣaṃ dyauḥ samudra ityaparaścatasraḥ kalā dvitīyaḥ pādo 'nantavānnāma /",
    "GSP33vacbhamu:3418": " tathāgniḥ sūryacadramā vidyuditi catasraḥ kalāḥ,",
    "GSP33vacbhamu:3419": " sa jyotiṣmānnāma tṛtīyaḥ pādaḥ /",
    "GSP33vacbhamu:3420": " prāṇaścakṣuḥ śrotraṃ vāgiti catasraḥ kālāḥ,",
    "GSP33vacbhamu:3421": " sa caturthaṃ āyatanavānnāma brahmaṇaḥ pādaḥ /",
    "GSP33vacbhamu:3422": " tadevaṃ ṣoḍaśakalaṃ ṣoḍaśāvayavaṃ brahmopāsyamiti siddham /",
    "GSP33vacbhamu:3423": " syādetat /",
    "GSP33vacbhamu:3424": " īkṣateriti tipā dhātusvarūpamucyate /",
    "GSP33vacbhamu:3425": " na cāvivakṣitārthasya dhātusvarūpasya cetanopādānasādhanatvasaṃbhava ityata āha-",
    "GSP33vacbhamu:3426": " īkṣateriti\u000edhātvarthanirdeśo 'bhimataḥ,",
    "GSP33vacbhamu:3427": " viṣayiṇaṃ niṣayalakṣaṇāt /",
    "GSP33vacbhamu:3428": " prasiddhā ceyaṃ lakṣaṇetyāha-",
    "GSP33vacbhamu:3429": " yajataritivaditi\u000e /",
    "GSP33vacbhamu:3430": " 'yaḥ sarvajñaḥ iti sāmānyataḥ;",
    "GSP33vacbhamu:3431": " sarvavit iti viśeṣataḥ /",
    "GSP33vacbhamu:3432": " sāṃkhyīyaṃ svamatasamādhānamupanyasya dūṣayati-",
    "GSP33vacbhamu:3433": " yattūktaṃ sattvadharmeṇeti\u000e /",
    "GSP33vacbhamu:3434": " punaḥ sāṃkhyamutthāpayati-",
    "GSP33vacbhamu:3435": " nanūktamiti\u000e /",
    "GSP33vacbhamu:3436": " pariharati-",
    "GSP33vacbhamu:3437": " tadapīti\u000e /",
    "GSP33vacbhamu:3438": " sāmudācaradvṛtti tāvanna bhavati sattvaṃ,",
    "GSP33vacbhamu:3439": " guṇavaiṣamyaṃ sāmyānupapatteḥ /",
    "GSP33vacbhamu:3440": " na cāvyaktena rūpeṇa jñānamapapayujyate,",
    "GSP33vacbhamu:3441": " rajatastamasostatpratibandhasyāpi sūkṣmeṇa rūpeṇa sadbhāvādityarthaḥ /",
    "GSP33vacbhamu:3442": " apica caitanyapradhānavṛttivacano jānātirna cācetane vṛttimātre dṛṣṭacaraprayoga ityāha-",
    "GSP33vacbhamu:3443": " apica nāsākṣiketi\u000e /",
    "GSP33vacbhamu:3444": " kathaṃ tarhi yogināṃ sattvāśotkarṣahetukaṃ sarvajñatvamityata āha-",
    "GSP33vacbhamu:3445": " yogināṃ tviti\u000e /",
    "GSP33vacbhamu:3446": " sattvāṃśotkarṣo hi yogināṃ cetanyacakṣuṣmatāmupakaroti,",
    "GSP33vacbhamu:3447": " nāndhasya pradhānasyetyarthaḥ /",
    "GSP33vacbhamu:3448": " yadi tu kāpilamatamapahāya hairaṇyagarbhamāsthīyeta tatrāpyāha-",
    "GSP33vacbhamu:3449": " atha punaḥ sākṣinimittamiti\u000e /",
    "GSP33vacbhamu:3450": " teṣāmapi hi prakṛṣṭasattvopādānaṃ puruṣaviśeṣasyaiva kleśakarmavipākāśayāparābhṛṣṭasya sarvajñatvaṃ,",
    "GSP33vacbhamu:3451": " na tu pradhānasyācetanasya /",
    "GSP33vacbhamu:3452": " tadapi cādvaitaśrutibhirapāstamiti bhāvaḥ /",
    "GSP33vacbhamu:3453": " pūrvapakṣabījamanubhāṣate-",
    "GSP33vacbhamu:3454": " yatpunaruktaṃ brahmaṇo 'pīti\u000e /",
    "GSP33vacbhamu:3455": " cetanyasya śuddhasya nityatve 'pyupahitaṃ sadanityaṃ kāryaṃ,",
    "GSP33vacbhamu:3456": " ākāśamiva ghaṭāvacchinnamityabhisaṃdhāya pariharati-",
    "GSP33vacbhamu:3457": " idaṃ tāvadbhavāniti /",
    "GSP33vacbhamu:3458": " pratatauṣṇyaprakāśe savitari\u000eityetadapi viṣayāvacchinnaprakāśaḥ kāryamityetadabhaiprāyam /",
    "GSP33vacbhamu:3459": " vaiṣamyaṃ codayati-",
    "GSP33vacbhamu:3460": " nanu savituriti\u000e /",
    "GSP33vacbhamu:3461": " kiṃ vāstavaṃ karmābhāvamabhipretya vaiṣamyamāha bhavān uta tadvivakṣābhāvam /",
    "GSP33vacbhamu:3462": " tatra yadi tadvivakṣābhāvaṃ,",
    "GSP33vacbhamu:3463": " tadā prakāśayatītyanena mā bhūtsāmyaṃ,",
    "GSP33vacbhamu:3464": " prakāśata ityanena tvasti /",
    "GSP33vacbhamu:3465": " nahyatra karma vivakṣaitam /",
    "GSP33vacbhamu:3466": " atha ca prakāśasvabhāva pratyāsta svātantryaṃ savituriti pariharati- na /",
    "GSP33vacbhamu:3467": " asatyapi karmaṇīti\u000e /",
    "GSP33vacbhamu:3468": " asatyapītyavivakṣite 'pītyarthaḥ /",
    "GSP33vacbhamu:3469": " atha vāstavaṃ karmābhāvamabhisaṃdhāya vaiṣamyamucyeta,",
    "GSP33vacbhamu:3470": " tanna,",
    "GSP33vacbhamu:3471": " asiddhatvātkarmābhāvasya,",
    "GSP33vacbhamu:3472": " vivikṣitatvāccātra karmaṇa iti pariharati-",
    "GSP33vacbhamu:3473": " karmāpekṣāyāṃ tviti\u000e /",
    "GSP33vacbhamu:3474": " yāsāṃ sati karmaṇyavivakṣite śrutīnāmupapattistāsāṃ sati karmaṇi vivakṣite sutarāmityarthaḥ /",
    "GSP33vacbhamu:3475": " yatprasādāditi\u000e /",
    "GSP33vacbhamu:3476": " yasya bhagavata īśvarasya prasādāt tasya nityasiddhasyeśvarasya nityaṃ jñānaṃ bhavatīti kimu vaktavyamiti yojanā /",
    "GSP33vacbhamu:3477": " yathāduryogaśāstrakārāḥ- 'tataḥ pratyakcetanādhigamo 'pyantarāyābhāśca' iti /",
    "GSP33vacbhamu:3478": " tadbhāṣyakārāśca bhaktiviśeṣādāvarjita īśvarastamanugṛhṇāti jñānavairāgyādinā iti /",
    "GSP33vacbhamu:3479": " savitṛprakāśavaditi\u000e /",
    "GSP33vacbhamu:3480": " vastuto nityasya kāraṇānapekṣāṃ svarūpeṇoktvā vyatirekamukhenāpyāha-",
    "GSP33vacbhamu:3481": " api cāvidyādimata ityādi\u000e /",
    "GSP33vacbhamu:3482": " ādigrahaṇena kāmakarmādayaḥ saṃgṛhyante /",
    "GSP33vacbhamu:3483": " na jñānapratibandhakāraṇarahitasyeti\u000e /",
    "GSP33vacbhamu:3484": " saṃsāriṇāṃ vastuto nityajñānatve 'pyavidyāyāḥ pratibandhakāraṇāni santi,",
    "GSP33vacbhamu:3485": " natu īśvarasyāvidyārahitasya jñānapratibandhakāraṇasaṃbhava iti bhāvaḥ /",
    "GSP33vacbhamu:3486": " na tasya kāryamāvaraṇādyapagamo vidyate,",
    "GSP33vacbhamu:3487": " anāvṛttatvāditi bhāvaḥ /",
    "GSP33vacbhamu:3488": " jñānabalena kriyā /",
    "GSP33vacbhamu:3489": " pradhānasya tvacetanasya jñānabalābhāvājjagato na kriyetyarthaḥ /",
    "GSP33vacbhamu:3490": " apāṇirgṛhītā,",
    "GSP33vacbhamu:3491": " apādo vegavān viharaṇavān /",
    "GSP33vacbhamu:3492": " atirohitārthamanyat /",
    "GSP33vacbhamu:3493": " syādetet /",
    "GSP33vacbhamu:3494": " anātmani vyomni ghaṭādyupādhikṛto bhavatvavacchedakavibhramaḥ,",
    "GSP33vacbhamu:3495": " na tu ātmani svabhāvasiddhaprakāśe sa ghaṭata ityata āha-",
    "GSP33vacbhamu:3496": " dṛśyate cātmana eva sata\u000e",
    "GSP33vacbhamu:3497": " iti /",
    "GSP33vacbhamu:3498": " abhiniveśaḥ\u000emithyābhimānaḥ /",
    "GSP33vacbhamu:3499": " mithyābuddhimātreṇa pūrveṇeti\u000e /",
    "GSP33vacbhamu:3500": " anenānāditā darśitā /",
    "GSP33vacbhamu:3501": " mātragrahaṇena vicarasahatvena nirvacanīyatā nirastā /",
    "GSP33vacbhamu:3502": " pariśiṣṭam //5 // //6 //",
    "GSP33vacbhamu:3503": " tanniṣṭhasya mokṣopadeśāditi\u000e /",
    "GSP33vacbhamu:3504": " śaṅkottaratvena vā svātantryeṇa vā pradhānanirākaraṇārthaṃ sūtram /",
    "GSP33vacbhamu:3505": " śaṅkā ca bhāṣye uktā //7 //",
    "GSP33vacbhamu:3506": " syādetat /",
    "GSP33vacbhamu:3507": " brahmaiva jñīpsitaṃ,",
    "GSP33vacbhamu:3508": " tacca na prathamaṃ sūkṣmatayā śakyaṃ śvetaketuṃ grāhayitumiti tatsaṃbaddhaṃ pradhānameva",
    "GSP33vacbhamu:3509": " sthūlatayātmatvena grāhyate śvetaketurarundhatīmivātīva sūkṣmāṃ darśayituṃ tatsaṃnihitāṃ",
    "GSP33vacbhamu:3510": " sthūlatārakāṃ darśayatīyamasāvarundhatīti /",
    "GSP33vacbhamu:3511": " asyāṃ śaṅkāyāmuttaram-",
    "GSP33vacbhamu:3512": " heyatvāvacanācca\u000eiti sūtram /",
    "GSP33vacbhamu:3513": " cakāro 'nuktasamuccayārthaḥ /",
    "GSP33vacbhamu:3514": " taccānuktaṃ bhāṣya uktam //8 //",
    "GSP33vacbhamu:3515": " api ca jagatkāraṇaṃ prakṛtya svapitītyasya niruktaṃ karvitī śrutiścetanameva jagatkāraṇaṃ brūte /",
    "GSP33vacbhamu:3516": " yadi svaśabda ātmavacanastathāpi cetanasya puruṣasyācetanapradhānatvānupapattiḥ /",
    "GSP33vacbhamu:3517": " athātmīyavacanasthathāpyacetane puruṣārthatayātmīye 'pi cetanasya pralayānupapattiḥ /",
    "GSP33vacbhamu:3518": " nahi mṛdātmā ghaṭa ātmīye 'pi pāthasi pralīyate 'pi tvātmabhūtāyāṃ mṛdyeva /",
    "GSP33vacbhamu:3519": " naca gajatamanātmabhūte hastini pralīyate,",
    "GSP33vacbhamu:3520": " kintvātmabhūtāyāṃ śuktāvevetyāha-",
    "GSP33vacbhamu:3521": " svāpyayāt\u000e //9 //",
    "GSP33vacbhamu:3522": " gatisāmānyāt\u000e /",
    "GSP33vacbhamu:3523": " gatiravagatiḥ /",
    "GSP33vacbhamu:3524": " tārkikasamaya iveti\u000e /",
    "GSP33vacbhamu:3525": " yathā hi tārkikāṇāṃ samayabhedeṣu parasparāhatārthatā,",
    "GSP33vacbhamu:3526": " naivaṃ vedānteṣu parasparaparāhṛtiḥ,",
    "GSP33vacbhamu:3527": " api tu teṣu sarvatra jagatkāraṇacetanyāvagatiḥ samāneti /",
    "GSP33vacbhamu:3528": " cakṣurādīnāmiva rūpādiṣviti\u000e /",
    "GSP33vacbhamu:3529": " yathā hi sarveṣāṃ cakṣū rūpameva grāhayati,",
    "GSP33vacbhamu:3530": " na punā rasādikaṃ kasyaciddarśayati kasyacidrūpam /",
    "GSP33vacbhamu:3531": " evaṃ rasanādiṣvapi gatisāmānyaṃ darśanīyam //10 //",
    "GSP33vacbhamu:3532": " śrutatvācca\u000e /",
    "GSP33vacbhamu:3533": " 'tadaikṣata ityatra īkṣaṇamātraṃ jagatkāraṇasya śrutaṃ na tu sarvaviṣayam /",
    "GSP33vacbhamu:3534": " jagatkāraṇasaṃbandhitayā tu tadarthātsarvaviṣayamavagataṃ,",
    "GSP33vacbhamu:3535": " śvetāśvatarāṇāṃ tūpaniṣadi sarvajña īśvaro jagatkāraṇamiti sākṣāduktamiti viśeṣaḥ // 11 //",
    "GSP33vacbhamu:3536": " uttarasūtrasaṃdarbhamākṣipati-",
    "GSP33vacbhamu:3537": " janmādyasya yata ityārabhyeti\u000e /",
    "GSP33vacbhamu:3538": " brahma jijñāsitavyamiti hi pratijñātaṃ,",
    "GSP33vacbhamu:3539": " tacca śāstraikasamadhigamyaṃ,",
    "GSP33vacbhamu:3540": " śastraṃ ca sarvajñe sarvaśaktau jagadutpattisthitipralayakāraṇaṃ brahmaṇyeva pramāṇaṃ na pradhānādāviti nyāyato vyutpāditam /",
    "GSP33vacbhamu:3541": " na cāsti kaścidvedāntabhāgo yastadviparītamapi bodhayediti ca gatisāmānyāt ityuktam /",
    "GSP33vacbhamu:3542": " tatkimaparamavaśiṣyate,",
    "GSP33vacbhamu:3543": " yadarthāntarasūtrasaṃdarbhasyāvatāraḥ syāditi /",
    "GSP33vacbhamu:3544": " kimutthānamiti\u000e /",
    "GSP33vacbhamu:3545": " kimākṣepe /",
    "GSP33vacbhamu:3546": " samādhatte-",
    "GSP33vacbhamu:3547": " ucyate-dvirūpaṃ hīti\u000e /",
    "GSP33vacbhamu:3548": " yadyapi tatvato nirastasamastopādhirūpaṃ brahma tathāpi na tena rūpeṇa śakyamupadeṣṭumityupahitena rūpeṇopadeṣṭavyamiti /",
    "GSP33vacbhamu:3549": " tatra ca kvacidupādhirvivakṣitaḥ /",
    "GSP33vacbhamu:3550": " tadupāsanāni",
    "GSP33vacbhamu:3551": " kānicit abhyudayārthāni\u000emanomātrasādhanatayātra paṭhitāni /",
    "GSP33vacbhamu:3552": " kānicitkramamuktyarthāni,",
    "GSP33vacbhamu:3553": " kānicitkarmasamṛddhyarthāni\u000e /",
    "GSP33vacbhamu:3554": " kvacitpunarukto 'pyupādhipavivakṣitaḥ,",
    "GSP33vacbhamu:3555": " yathātraivānnamayādaya ānandamayāntāḥ pañca kośāḥ /",
    "GSP33vacbhamu:3556": " tadatra kasminnupādhirvivakṣitaḥ kasminneti nādyāpi vivecitam /",
    "GSP33vacbhamu:3557": " tathā gatisāmānyamapi siddhavaduktaṃ,",
    "GSP33vacbhamu:3558": " na tvadyāpi sādhitamiti tadarthamuttaragranthasaṃdarbhārambha ityarthaḥ /",
    "GSP33vacbhamu:3559": " syādetat /",
    "GSP33vacbhamu:3560": " parasyātmanastattadupādhibhedaviśiṣṭasyāpyabhedātkathamupāsanābhedaḥ,",
    "GSP33vacbhamu:3561": " kathaṃ ca phalabheda ityata āha-",
    "GSP33vacbhamu:3562": " eka eva tviti\u000e /",
    "GSP33vacbhamu:3563": " rūpābhede 'pyupādhibhedādupahitabhedādupāsanābhedastathā ca phalameva ityarthaḥ /",
    "GSP33vacbhamu:3564": " kratuḥ saṃkalpaḥ /",
    "GSP33vacbhamu:3565": " nanu yadyeka ātmā kūṭasthanityo niratiśayaḥ sarvabhūteṣu gūḍhaḥ,",
    "GSP33vacbhamu:3566": " kathametasmin bhūtāśraye tāratamyaśrutayā ityata āha-",
    "GSP33vacbhamu:3567": " yadyapyeyaka ātmeti\u000e /",
    "GSP33vacbhamu:3568": " yadyapi niratiśayakameva rūpamātmana eśvaryaṃ ca jñānaṃ cānandaśca,",
    "GSP33vacbhamu:3569": " tathāpyanādyātamaḥ samāvṛtāṃ teṣu teṣu prāṇabhṛdbhedeṣu kvacidasadiva,",
    "GSP33vacbhamu:3570": " kvacitsadiva,",
    "GSP33vacbhamu:3571": " kvacidapakṛṣṭamiva,",
    "GSP33vacbhamu:3572": " kvacitprakarṣavat,",
    "GSP33vacbhamu:3573": " kvacidatyantaprakarṣavadiva bhāsate,",
    "GSP33vacbhamu:3574": " tatkasya hetoḥ,",
    "GSP33vacbhamu:3575": " avidyatamasaḥ prakarṣanikarṣatāratamyāditi /",
    "GSP33vacbhamu:3576": " tathottamaprakāśaḥ savitā dihmaṇḍalamokarūpeṇaiva prakāśenāpūrayannapi varṣāsu nikṛṣṭaprakāśa iva śaradi tu prakṛṣṭaprakāśa iva prathate,",
    "GSP33vacbhamu:3577": " tathedamapīti /",
    "GSP33vacbhamu:3578": " apekṣitopādhisaṃbandhaṃ\u000eupāsyatvena /",
    "GSP33vacbhamu:3579": " nirastopādhisaṃbandhaṃ\u000ejñeyatveneti //11 //",
    "GSP33vacbhamu:3580": " ānandamayo 'bhyāsāt\u000e /",
    "GSP33vacbhamu:3581": " tatra tāvatprathamamekadeśimatenādhikaraṇamāracayati-",
    "GSP33vacbhamu:3582": " taittirīyake 'nnamayamityādi\u000e /",
    "GSP33vacbhamu:3583": " 'gauṇapravāhapāte 'pi yujyate mukhyamīkṣaṇam /",
    "GSP33vacbhamu:3584": " mukhyatve tūbhayostulye prāyadṛṣṭirviśeṣikā //",
    "GSP33vacbhamu:3585": " ' ānandamaya iti hi vikāre prācurye ca mayaṭastulyaṃ mukhyārthatvamiti vikārārthānnamayādipadaprāyapāṭhādānandamayapadamapi vikārārthameveti yuktam /",
    "GSP33vacbhamu:3586": " na ca prāṇamayādiṣu vikārārthatvāyogātsvārthiko mayaṅiti yuktam /",
    "GSP33vacbhamu:3587": " prāṇādyupādhyavacchinno hyātmā bhavati prāṇādivikārāḥ,",
    "GSP33vacbhamu:3588": " ghaṭākāśamiva ghaṭavikārāḥ /",
    "GSP33vacbhamu:3589": " na ca satyarthe svārthikatvamucitam /",
    "GSP33vacbhamu:3590": " 'catu ṛkośāntaratve tu na sarvāntaratocyate /",
    "GSP33vacbhamu:3591": " priyādibhāgī śarīro jīvo na brahma yujyate //",
    "GSP33vacbhamu:3592": " ' na ca sarvāntaratayā brahmaivānandamayaṃ,",
    "GSP33vacbhamu:3593": " na jīva iti sāṃpratam /",
    "GSP33vacbhamu:3594": " nahīyaṃ śrutirānandamayasya sarvāntaratāṃ brūte api tvannamayādikośacatuṣṭhayāntaratāmānandamayakośasya /",
    "GSP33vacbhamu:3595": " na cāsmādanyasyāntarasyāśravaṇādayameva sarvāntara iti yuktam /",
    "GSP33vacbhamu:3596": " yadapekṣaṃ sasyāntaratvaṃ śrutaṃ tattasmādevāntaraṃ bhavati /",
    "GSP33vacbhamu:3597": " nahi devadatto balavānityukte sarvānsiṃhaśārdūlādīnapi prati halavānapratīyate 'pi tu samānajātīyanarāntaranapekṣya /",
    "GSP33vacbhamu:3598": " evamānandamayo 'pyannamayādibhyo 'ntaro na tu sarvasmāt /",
    "GSP33vacbhamu:3599": " na ca niṣkalasya brahmaṇaḥ priyādyavayavayogaḥ,",
    "GSP33vacbhamu:3600": " nāpi śarīratvaṃ yujyata iti saṃsāryevānandamayaḥ /",
    "GSP33vacbhamu:3601": " tasmādupahitamevātropāsyatvena vivakṣitaṃ,",
    "GSP33vacbhamu:3602": " na tu brahmarūpaṃ jñeyatveneti pūrvaḥ pakṣaḥ /",
    "GSP33vacbhamu:3603": " api ca yadi prācuryārtho 'pi mayaṭ,",
    "GSP33vacbhamu:3604": " tathāpi saṃsāryevānandamayaḥ,",
    "GSP33vacbhamu:3605": " na tu brahma /",
    "GSP33vacbhamu:3606": " ānandaprācurya hi tadviparītaduḥkhalavasaṃbhave bhavati na tu tadatyantāsaṃbhave /",
    "GSP33vacbhamu:3607": " na ca paramātmano manāgapi duḥkhalavasaṃbhavaḥ,",
    "GSP33vacbhamu:3608": " ānandaikarasatvādityāha-",
    "GSP33vacbhamu:3609": " na ca saśarīrasya sata iti\u000e /",
    "GSP33vacbhamu:3610": " aśarīrasya punarapriyasaṃbandho manāgapi nāstīti prācuryārtho 'pi mayaṅ nopapadyayata ityarthaḥ /",
    "GSP33vacbhamu:3611": " ucyate\u000e /",
    "GSP33vacbhamu:3612": " ānandamayāvayavasya tāvadbrahmaṇaḥ pucchasyāṅgatayā na prādhānyaṃ,",
    "GSP33vacbhamu:3613": " api tvaṅgina ānandamayasyaiva brahmaṇaḥ prādhānyam /",
    "GSP33vacbhamu:3614": " tathāca tadhikāre paṭhitamabhyasyamānamānandapadaṃ tadbuddhimādhatta iti tasyaivānandamayasyābhyāsa iti yuktam /",
    "GSP33vacbhamu:3615": " jyotiṣṭomādhikāre 'vasante vasante jyotiṣā yajeta' iti jyotiḥpadamiva jyotiṣṭomābhyāsaḥ kālaviśeṣavidhiparaḥ /",
    "GSP33vacbhamu:3616": " api ca sākṣādānandamayātmābhyāsaḥ śrūyate- 'etamānandamayamātmānamupasaṃkrāmati' iti /",
    "GSP33vacbhamu:3617": " pūrvapakṣabījamanubhāṣyaṃ dūṣayati-",
    "GSP33vacbhamu:3618": " yattūktamannamayāditi\u000e /",
    "GSP33vacbhamu:3619": " na hi mukhyārundhatīdarśanaṃ tattadamukhyārundhatīdarśanaprāyapaṭhitamapyamukhyārundhatīdarśanaṃ bhavati /",
    "GSP33vacbhamu:3620": " tādarthyātpūrvadarśanānāmanyadarśanānuguṇyaṃ natu tadvirodhiteti cet,",
    "GSP33vacbhamu:3621": " ihāpyānandamayādāntarasyānyasyāśravaṇāt,",
    "GSP33vacbhamu:3622": " tasya tvannamayādisarvāntaratvaśrutestatparyavāsānāttādarthyaṃ tulyam /",
    "GSP33vacbhamu:3623": " priyādyavayavayogaśarīratve ca bhāṣyeṇa samāhite /",
    "GSP33vacbhamu:3624": " priyādyavayavayogācca duḥkhalavayoge 'pi paramātmana aupādhika upapāditaḥ /",
    "GSP33vacbhamu:3625": " tathācānandamaya iti prācuryārthatā mayaṭa upapāditeti // 12 // // 13 // //14 //",
    "GSP33vacbhamu:3626": " api ca mantrabrāhmaṇayorupeyopāyabhūtayoḥ saṃpratipatterbrahmaivānandamayapadārthaḥ /",
    "GSP33vacbhamu:3627": " mantre hi punaḥ 'anyo 'ntara ātmā' iti parabrahmaṇyāntaratvaśravaṇāt,",
    "GSP33vacbhamu:3628": " tasyaiva ca 'anyo 'ntara ātmānandamayaḥ' iti brāhmaṇe pratyabhijñānāt,",
    "GSP33vacbhamu:3629": " parabrahmaivānandamayamityāha sūtrakāraḥ-",
    "GSP33vacbhamu:3630": " māntravarṇikameva ca gīyate\u000e /",
    "GSP33vacbhamu:3631": " māntravarṇikameva paraṃ brahma brāhmaṇe 'pyānandamaya iti gīyata iti //15 //",
    "GSP33vacbhamu:3632": " api cānandamayaṃ prakṛtya śarīrādyutpatteḥ prāksraṣṭṛtvaśravaṇāt,",
    "GSP33vacbhamu:3633": " 'bahu syām' iti ca sṛjyamānānāṃ sraṣṭurānandamayādabhedaśravaṇāt,",
    "GSP33vacbhamu:3634": " ānandamayaḥ para evetyāha /",
    "GSP33vacbhamu:3635": " sūtram-",
    "GSP33vacbhamu:3636": " netaro 'nupapatteḥ\u000e /",
    "GSP33vacbhamu:3637": " netaro jīva ānandamayaḥ,",
    "GSP33vacbhamu:3638": " tasyānupapatteriti //16 //",
    "GSP33vacbhamu:3639": " bhedavyapadeśācca\u000e /",
    "GSP33vacbhamu:3640": " rasaḥ sāro hyayamānandamaya ātmā 'rasaṃ hyevāyaṃ labdhvā'nandī bhavati' iti /",
    "GSP33vacbhamu:3641": " so 'yaṃ jīvātmano labdhṛbhāvaḥ,",
    "GSP33vacbhamu:3642": " ānandamayasya ca labhyatā,",
    "GSP33vacbhamu:3643": " nābheda upapadyate /",
    "GSP33vacbhamu:3644": " tasmādānandamayasya jīvātmano bhede parabrahmatvaṃ siddhaṃ bhavati /",
    "GSP33vacbhamu:3645": " codayati-",
    "GSP33vacbhamu:3646": " kathaṃ tarhīti\u000e /",
    "GSP33vacbhamu:3647": " yadi labdhvā na labdhavyaḥ,",
    "GSP33vacbhamu:3648": " kathaṃ tarhi paramātmano vastuto 'bhinnena jīvātmanā paramātmā labhyata ityarthaḥ /",
    "GSP33vacbhamu:3649": " pariharati-",
    "GSP33vacbhamu:3650": " bāḍham /",
    "GSP33vacbhamu:3651": " tathāpīti\u000e /",
    "GSP33vacbhamu:3652": " satyam, paramārthayo 'bhede 'pyavidyāropitaṃ bhedamupāśritya labdhṛlabdhavyabhāva upapadyate /",
    "GSP33vacbhamu:3653": " jīvo hyavidyayā parabrahmaṇo bhinno darśitaḥ,",
    "GSP33vacbhamu:3654": " na tu jīvādapi /",
    "GSP33vacbhamu:3655": " tathā cānandamayaścejjīvaḥ,",
    "GSP33vacbhamu:3656": " na jīvasyāvidyayāpi svato bhedo darśita iti na labdhṛlabdhavyabhāva ityarthaḥ /",
    "GSP33vacbhamu:3657": " bhedābhedau ca na jīvaparabrahmaṇorityuktamadhastāt /",
    "GSP33vacbhamu:3658": " syādetat /",
    "GSP33vacbhamu:3659": " yathā parameśvarādbhinno jīvātmā draṣṭā na bhavatyevaṃ jīvātmano 'pi draṣṭurna bhinnaḥ parameśvara iti jīvasyānirvācyatve parameśvaro 'pyanirvācyaḥ syāt /",
    "GSP33vacbhamu:3660": " tathā ca vastusannityata āha-",
    "GSP33vacbhamu:3661": " parameśvarastvavidyākalpitāditi\u000e /",
    "GSP33vacbhamu:3662": " rajataṃ hi rāmāropitaṃ na śuktito bhidyate /",
    "GSP33vacbhamu:3663": " na hi tadbhedenābhedena vā śakyaṃ nirvaktum /",
    "GSP33vacbhamu:3664": " śuktistu paramārthasatī nirvacanīyā anirvacanīyādrajatādbhidyata eva /",
    "GSP33vacbhamu:3665": " atraiva sarūpamātraṃ dṛṣṭāntamāha-",
    "GSP33vacbhamu:3666": " yathā māyāvina iti\u000e /",
    "GSP33vacbhamu:3667": " etadaparitoṣeṇātyantasarūpaṃ dṛṣṭāntamāha-",
    "GSP33vacbhamu:3668": " yathā vā ghaṭākāśāditi\u000e /",
    "GSP33vacbhamu:3669": " śeṣamatirohitārtham //17 ḥ ḥ18 //",
    "GSP33vacbhamu:3670": " svamataparigrahārthamekadeśimataṃ dūṣayati-",
    "GSP33vacbhamu:3671": " idaṃ tviha vaktavyamiti\u000e /",
    "GSP33vacbhamu:3672": " eṣa tāvadutsargo yat- brahma pucchaṃ pratiṣṭheti brahmaśabdātpratīyate /",
    "GSP33vacbhamu:3673": " viśuddhaṃ brahma vikṛtaṃ tvānandamayaśabdataḥ //",
    "GSP33vacbhamu:3674": " ' tatra kiṃ pucchapadasamabhivyāhārāt annamayādiṣu cāsyāvayavaparatvena prayogāt,",
    "GSP33vacbhamu:3675": " ihāpyavayavaparatvātpucchapadasya tatsamānādhikaraṇaṃ brahmapadamapi svārthatyāgena kathañcidavayavaparaṃ vyākhyāyātām /",
    "GSP33vacbhamu:3676": " ānandamayapadaṃ cānnamayādivikāravāciprāyapaṭhitaṃ vikāravāci vā,",
    "GSP33vacbhamu:3677": " kathañcitpracurānandavāci vā,",
    "GSP33vacbhamu:3678": " brahmaṇyaprasiddhaṃ kayācidvṛtyā brahmaṇi vyākhyāyātām /",
    "GSP33vacbhamu:3679": " ānandapadābhyāsena ca jyotiḥ padeneva jyotiṣṭoma anandamayo lakṣyatāṃ,",
    "GSP33vacbhamu:3680": " utānandamayaṃ vikārārthamastu,",
    "GSP33vacbhamu:3681": " brahmapadaṃ ca brāhmaṇyeva svārthe 'stu,",
    "GSP33vacbhamu:3682": " ānandamapadābhyāsaśca svārthe,",
    "GSP33vacbhamu:3683": " pucchapadamātramavayavaprāyalikhitamadhikaraṇaparatayā vyākriyatāmiti kṛtabuddhya eva vidāṅkurvantu /",
    "GSP33vacbhamu:3684": " tatra 'prāyapāṭhaparityāgo mukhyatritayalaṅghanam /",
    "GSP33vacbhamu:3685": " pūrvasminnuttare pakṣe prāyapāṭhasya bādhanam /",
    "GSP33vacbhamu:3686": " pucchapadaṃ hi vāladhau mukhyaṃ sadānandamayāvayave gauṇameveti mukhyaśabdārthalaṅghanamavayavaparatāyāmaṅikaraṇaparatāyāṃ ca tulyam /",
    "GSP33vacbhamu:3687": " avayavaprāyalekhabādhaśca vikāraprāyalekhabādhena tulyaḥ /",
    "GSP33vacbhamu:3688": " brahmapadamānandamayapadamānandapadamiti tritayalaṅghanaṃ tvadhikam /",
    "GSP33vacbhamu:3689": " tasmānmukhyatritayalaṅghanādasādhīyānpūrvaḥ pakṣaḥ /",
    "GSP33vacbhamu:3690": " mukhyatrayānuguṇyena tūttara eva pakṣo yuktaḥ /",
    "GSP33vacbhamu:3691": " api cānandamayapadasya brahmārthatve,",
    "GSP33vacbhamu:3692": " brahma puccham iti na samañjasam /",
    "GSP33vacbhamu:3693": " na hi tadevāvayavyavayavaśceti yuktam /",
    "GSP33vacbhamu:3694": " ādhāraparatve ca pucchaśabdasya,",
    "GSP33vacbhamu:3695": " pratiṣṭhetyetadapyupapannataraṃ bhavati /",
    "GSP33vacbhamu:3696": " ānandamayasya cāntaratvamannamayādikośāpekṣayā /",
    "GSP33vacbhamu:3697": " brahmaṇāstvāntaratvamānandamayādarthādgamyata iti na śrutyoktam /",
    "GSP33vacbhamu:3698": " evaṃ cānnamayādivadānandamayasya priyādyavayavayogo yuktaḥ /",
    "GSP33vacbhamu:3699": " vāṅmanasāgocare tu parabrahmaṇyupādhimantarbhāvya priyādyavayavayogaḥ,",
    "GSP33vacbhamu:3700": " prācuryaḥ ca,",
    "GSP33vacbhamu:3701": " kleśena vyākhyāyeyātām /",
    "GSP33vacbhamu:3702": " tathā ca māntravarṇikasya brahmaṇā eva brahma pucchaṃ pratiṣṭhā iti svapradhānasyābhidhānāt,",
    "GSP33vacbhamu:3703": " tasyaivādhikāro nānandamayasyeti /",
    "GSP33vacbhamu:3704": " so 'kāmayeta' ityādyā api śrutayo brahmaviṣayā ityarthasaṃkṣepaḥ /",
    "GSP33vacbhamu:3705": " sugamamanyat /",
    "GSP33vacbhamu:3706": " sūtrāṇi tvevaṃ vyākhyeyānīti\u000e /",
    "GSP33vacbhamu:3707": " vedasūtrayorvirodhe 'guṇe tvanyāyyakalpanā' iti sūtrāṇyanyathā netavyāni /",
    "GSP33vacbhamu:3708": " ānandamayaśabdena tadvākyasya brahma pucchaṃ pratiṣṭhā ityetadgataṃ brahmapadamupalakṣyate /",
    "GSP33vacbhamu:3709": " etaduktaṃ bhavati- ānandamaya ityādivākye yat brahma pucchaṃ pratiṣṭhā iti brahmapadaṃ tatsvapradhānameveti /",
    "GSP33vacbhamu:3710": " yattu brahmādhikaraṇameveti vaktavye brahma puccham ityāha śrutiḥ,",
    "GSP33vacbhamu:3711": " tatkasya hetoḥ,",
    "GSP33vacbhamu:3712": " pūrvamavayavapradhānaprayogāttatprayogasyaiva buddhau saṃnidhānāt tenāpi cādhiraraṇalakṣaṇopapatteriti /",
    "GSP33vacbhamu:3713": " māntravarṇikameva ca\u000e",
    "GSP33vacbhamu:3714": " gīyate\u000e // 1.9 //",
    "GSP33vacbhamu:3715": " yat satyaṃ jñānam' ityādinā mantravarṇena brahmoktaṃ tadevopāyabhūtena brāhmaṇena svapradhānyena gīyate- brahma pucchaṃ pratiṣṭhā iti /",
    "GSP33vacbhamu:3716": " avayavavacanatve tvasya mantre prādhānyaṃ,",
    "GSP33vacbhamu:3717": " brāhmaṇe prādhānyamityupāyopeyayormantrabrāhmaṇayorvipratipattiḥ syāditi /",
    "GSP33vacbhamu:3718": " netaro 'nupapatteḥ\u000e //16 //",
    "GSP33vacbhamu:3719": " atra 'itaścānandamayaḥ iti bhāṣyasya sthāne itaśca brahma pucchaṃ pratiṣṭhā iti paṭhitavyam /",
    "GSP33vacbhamu:3720": " bhedavyapadeśācca\u000e //17 //",
    "GSP33vacbhamu:3721": " atrāpi itaścānandamayaḥ ityasya ca ānandamayādhikāre ityasya ca bhāṣyasya sthāne brahma pucchaṃ pratiṣṭhā iti brahmapucchādhikāre iti ca paṭhitavayam",
    "GSP33vacbhamu:3722": " kāmācca nānumānāpekṣā\u000e // 1.8 //",
    "GSP33vacbhamu:3723": " asminnasya ca tadyogaṃ śāsti\u000e // 1.9 //",
    "GSP33vacbhamu:3724": " ityanayorapi sūtrayorbhāṣye ānandamayasthāne brahma pucchaṃ pratiṣṭhā iti pāṭho draṣṭavyaḥ /",
    "GSP33vacbhamu:3725": " taddhetuvyapadeśācca\u000e //14 //",
    "GSP33vacbhamu:3726": " vikārasyānandamayasya brahma pucchamavayavaścetkathaṃ sarvasyāsya vikārajātasya sānandamayasya brahma pucchaṃ kāraṇamucyeta idaṃ sarvamasṛjata",
    "GSP33vacbhamu:3727": " yadidaṃ kiñca iti śrutyā /",
    "GSP33vacbhamu:3728": " nahyānandamayavikārāvayavo brahma vikāraḥ san sarvasya kāraṇamupapadyate /",
    "GSP33vacbhamu:3729": " tasmādānandamayavikārāvayavo brahmeti tadavayavayogyānandamayo vikāra iha nopāsyatvena vivakṣitaḥsa kintu svapradhānamiha brahma pucchaṃ jñeyatveneti siddham // 1.9 //",
    "GSP33vacbhamu:3730": " antakarastaddharmopadeśāt\u000e /",
    "GSP33vacbhamu:3731": " pūrvasminnadhikaraṇe 'pāstasamastaviśeṣabrahmapratipattyarthamupāyatāmātreṇa pañca kośā upādhayaḥ sthitāḥ,",
    "GSP33vacbhamu:3732": " natu vivakṣaitāḥ /",
    "GSP33vacbhamu:3733": " brahmaiva tu pradhānaṃ brahma pucchaṃ pratiṣṭhā iti jñeyatvenopakṣiptamiti nirṇītam /",
    "GSP33vacbhamu:3734": " saṃprati tu brahma vivakṣitopādhimupasyatvenopakṣipyate,",
    "GSP33vacbhamu:3735": " natu vidyākarmātiśayalabdhotkarṣo jīvātmādityapadavedanīya iti nirṇīyate /",
    "GSP33vacbhamu:3736": " tatra maryādādhārarūpāṇi saṃsāriṇi pare na tu /",
    "GSP33vacbhamu:3737": " tasmādupāsyaḥ saṃsāri karmānadhikṛto raviḥ //",
    "GSP33vacbhamu:3738": " piraṇyaśmaśruḥ ityādirūpaśravaṇāt,",
    "GSP33vacbhamu:3739": " ya eṣo 'ntarāditye,",
    "GSP33vacbhamu:3740": " ya eṣo 'ntarakṣiṇī iti cādhārabhehaśravaṇāt,",
    "GSP33vacbhamu:3741": " ye cāmuṣmātparāñco lokāsteṣāṃ ceṣṭe devakāmānāṃ ca ityaiśvaryādāśruteśca saṃsāryeva kāryakāraṇasaṃghātātmako rūpādisaṃpanna ihopāsyaḥ,",
    "GSP33vacbhamu:3742": " natu paramātmā aśabdamasparśam ityādiśrutibhiḥ apāstasamastarūpāśca,",
    "GSP33vacbhamu:3743": " sve mahimni ityādiśrutibhirapākṛtādhāraśca,",
    "GSP33vacbhamu:3744": " eṣa sarveśvaraḥ ityādiśrutibhiradhigatanirmaryādaiśvaryaśca śakya upāsyatveneha pratipattum /",
    "GSP33vacbhamu:3745": " sarvapāpmavirahaścādityapuruṣe saṃbhavati,",
    "GSP33vacbhamu:3746": " śāstrasya manuṣyādhikāratayā devatāyāḥ puṇyupāpayoranadhikārāt /",
    "GSP33vacbhamu:3747": " rūpādimattvānyānupapattyā ca kāryakāraṇātmake jīve upāsyatvena vivakṣite yattāvadṛgādyātmakatayāsya",
    "GSP33vacbhamu:3748": " sarvātmakatvaṃ śrūyate tatkathañcidādityapuruṣasyaiva stuturiti ādityapuruṣa evopāsyo",
    "GSP33vacbhamu:3749": " na paramātmatyevaṃ prāptam /",
    "GSP33vacbhamu:3750": " anādhāratve ca nityatvaṃ sarvagatatvaṃ ca hetuḥ /",
    "GSP33vacbhamu:3751": " anityaṃ hi kāryaṃ kāraṇādhāramiti nānādhāraṃ,",
    "GSP33vacbhamu:3752": " nityamapyasarvagataṃ ca yattasmādadharabhāvenāsthitaṃ tadeva tasyottarasyādhāra iti nānādhāraṃ,",
    "GSP33vacbhamu:3753": " tasmādubhayamuktam /",
    "GSP33vacbhamu:3754": " evaṃ prāpte 'bhidhīyate-'antastaddharmopadeśāt' /",
    "GSP33vacbhamu:3755": " 'sārvātmyasarvaduritavirahābhyāmihocyate /",
    "GSP33vacbhamu:3756": " brahmaivāvyabhicāribhyāṃ sarvaheturvikāravat //",
    "GSP33vacbhamu:3757": " ' nāmaniruktena hi sarvapāpmāpādānatayasyodaya ucyate /",
    "GSP33vacbhamu:3758": " na cādityasya devatāyāḥ karmānadhikāre 'pi sarvapāpmavirahaḥ prāgbhavīyadharmarūpapāpmasaṃbhave sati /",
    "GSP33vacbhamu:3759": " na caiteṣāṃ prāgbhavīyo dharma evāsti na pāpmeti sāṃpratam /",
    "GSP33vacbhamu:3760": " vidyākarmātiśayasamudācāre 'pyanādibhavaparaṃparopārjitānāṃ pāpmanāmapi prasuptānāṃ saṃbhavāt /",
    "GSP33vacbhamu:3761": " naca śrutiprāmāṇyādidātyaśarīrābhimāninaḥ sarvapāpmaviraha iti yuktaṃ,",
    "GSP33vacbhamu:3762": " brahmaviṣayatvenāpyasyāḥ prāmāṇyopapatteḥ /",
    "GSP33vacbhamu:3763": " naca vinigamanāhetvabhāvaḥ,",
    "GSP33vacbhamu:3764": " tatra tatra sarvapāpmavirahasya bhūyobhūyo brahmaṇyeva śravaṇāt /",
    "GSP33vacbhamu:3765": " tasyaiva ceha pratyabhijñāyamānasya vinigamanāhetorvidyamānatvāt /",
    "GSP33vacbhamu:3766": " apica sārvātmyaṃ jagatkāraṇasya brahmaṇa evopapadyate,",
    "GSP33vacbhamu:3767": " kāraṇādabhedātkāryajātasya,",
    "GSP33vacbhamu:3768": " brahmaṇaśca jagatkāraṇatvāt /",
    "GSP33vacbhamu:3769": " ādityaśarīrābhimāninastu jīvātmano na jagatkāraṇatvam /",
    "GSP33vacbhamu:3770": " naca mukhyārthasaṃbhave prāśastyalakṣaṇayā stutyarthatā yuktā /",
    "GSP33vacbhamu:3771": " rūpavattvaṃ cāsya parānugrahāya kāyanirmāṇena vā,",
    "GSP33vacbhamu:3772": " tadvikāratayā vā sarvasya kāryajātasya,",
    "GSP33vacbhamu:3773": " vikārasya ca vikāravato 'nanyatvāttādṛśarūpabhedenopadiśyate,",
    "GSP33vacbhamu:3774": " yathā '---gandhaḥ saḥ iti /",
    "GSP33vacbhamu:3775": " naca brahmanirmitaṃ māyārūpamanuvadacchāstramaśāstraṃ bhavati,",
    "GSP33vacbhamu:3776": " apitu tāṃ kurvat iti māśāstratvaprasaṅgaḥ /",
    "GSP33vacbhamu:3777": " yatra tu nirastasamastopādhibhedaṃ jñeyatvenopakṣipyate,",
    "GSP33vacbhamu:3778": " tatra śāstram-'aśabdamasparśamarūpamavyayam' iti pravartate /",
    "GSP33vacbhamu:3779": " tasmādrūpavattvamapi paramātmanyupapadyate /",
    "GSP33vacbhamu:3780": " etenaiva maryādādhārabhedāvapi vyākhyātau /",
    "GSP33vacbhamu:3781": " api cādityadehābhimāninaḥ saṃsāriṇo 'ntaryāmī bhedenoktaḥ,",
    "GSP33vacbhamu:3782": " sa evāntarāditya ityantaḥ śrutisāmyena pratyabhijñāyamāno bhavitumarhati /",
    "GSP33vacbhamu:3783": " tasmāte dhanasanaya iti\u000e /",
    "GSP33vacbhamu:3784": " dhanavanto vibhūtimanta iti yāvat /",
    "GSP33vacbhamu:3785": " kasmātpunarvibhūtimattvaṃ parameśvaraparigrahe ghaṭata ityata āha-",
    "GSP33vacbhamu:3786": " yadyadvibhūtimaditi\u000e /",
    "GSP33vacbhamu:3787": " savātmakatve 'pi vibhūtimatsveva parameśvarasvarūpābhivyaktiḥ,",
    "GSP33vacbhamu:3788": " na tvavidyātamaḥ pihitaparameśvarasvarūpeṣvavibhūtimatsvityarthaḥ /",
    "GSP33vacbhamu:3789": " lokakāmeśitṛtvamapīti\u000e /",
    "GSP33vacbhamu:3790": " ato 'tyantāpārārthyanyāyena nirāṅkuśamaiśvaryamityarthaḥ //20 // 1.1.7.21. // 21 // 1.1.8.22.",
    "GSP33vacbhamu:3791": " ākāśastalliṅgāt\u000e /",
    "GSP33vacbhamu:3792": " pūrvasminnadhikaraṇe brahmaṇo 'sādhāraṇadharmadarśanādvivakṣitopādhino 'syaivopāsanā,",
    "GSP33vacbhamu:3793": " na tvādityaśarīrābhimānino jīvātmana iti nirūpitam /",
    "GSP33vacbhamu:3794": " idānīṃ tvasādhāraṇadharmadarśanāttadevodgīthe saṃpādyopāsyatvenopadiśyate,",
    "GSP33vacbhamu:3795": " na bhūtākāśa iti nirūpyate /",
    "GSP33vacbhamu:3796": " tatra 'ākāśa iti hovāca' iti kiṃ mukhyakāśapādānurodhena 'asya lokasya kā gitaḥ' iti,",
    "GSP33vacbhamu:3797": " 'sarvāṇi ha vā imāni bhūtāni' iti 'jyāyā' itica 'parāyaṇam' iti ca kathañcidvyākhyāyatāṃ,",
    "GSP33vacbhamu:3798": " utaitadanurodhenākāśaśabdo bhaktyā parātmāne vyākhyāyatāmiti /",
    "GSP33vacbhamu:3799": " patraprathvī tvātpradhānatvādākāśaṃ mukhyameva naḥ /",
    "GSP33vacbhamu:3800": " tadānuguṇyenānyāni vyākhyeyānīti niścayaḥ //",
    "GSP33vacbhamu:3801": " ' 'asya lokasya kā gatiḥ' iti praśnottare 'ākāśa iti hovāca' ityākāśasya gatitvena pratipādyatayā prādhānyāt,",
    "GSP33vacbhamu:3802": " 'sarvāṇi ha vā' ityādīnāṃ tu tadviśeṣaṇatayā guṇatvāt,",
    "GSP33vacbhamu:3803": " 'guṇe tvanyāṭyakalpanā' iti bahūnyapyapradhānāni pradhānānurodhena netavyāni /",
    "GSP33vacbhamu:3804": " apica 'ākāśa iti hovāca' ityuttare prathamāvagatamākāśamanupajātavirodhi,",
    "GSP33vacbhamu:3805": " tena tadanuraktāyāṃ buddhau yadyadeva tadekavākyagatamupanipatati tattajjaghanyatayā upasaṃjātavirodhi tadānuguṇyenaiva vyavasthānamarhati /",
    "GSP33vacbhamu:3806": " naca kkacidākāśaśabdo bhaktyā brahmaṇi prayukta iti sarvatra tena tatpareṇa bhavitavyam /",
    "GSP33vacbhamu:3807": " nahi gaṅgāyāṃ ghoṣa ityatra gaṅgapadamanupapattyā tīraparamiti yādāṃsi gaṅgāyāmityatrāpyanena tatpareṇa bhavitavyam /",
    "GSP33vacbhamu:3808": " saṃbhavaścobhayatra tulyaḥ /",
    "GSP33vacbhamu:3809": " naca brahmaṇyapyākāśaśabdo mukhyaḥ,",
    "GSP33vacbhamu:3810": " anaikārthatvasyānyāṭyatvāt,",
    "GSP33vacbhamu:3811": " bhaktyā ca brahmaṇi prayogadarśanopapatteḥ /",
    "GSP33vacbhamu:3812": " loke cāsya nabhasi nirūḍhatvāt,",
    "GSP33vacbhamu:3813": " tatpūrvakatvācca vaidikārthapratītervaiparītyānupapatteḥ /",
    "GSP33vacbhamu:3814": " tadānuguṇyena ca 'sarvāṇi ha vā' ityādīni bhāṣyakṛtā svayameva nītāni /",
    "GSP33vacbhamu:3815": " tasmādbhūtākāśamevātropāsyatvenopadiśyate,",
    "GSP33vacbhamu:3816": " na paramātmeti prāptam /",
    "GSP33vacbhamu:3817": " evaṃ prāpte 'bhidhīyate-",
    "GSP33vacbhamu:3818": " ākāśaśabdena brahmaṇo grahaṇam\u000e /",
    "GSP33vacbhamu:3819": " kutaḥ,",
    "GSP33vacbhamu:3820": " talliṅgāt\u000e /",
    "GSP33vacbhamu:3821": " tathāhi-'sāmānadhikaraṇyena praśnatatprativākyayoḥ /",
    "GSP33vacbhamu:3822": " paurvāparyaparāmarśātpradhānatve 'pi gauṇatā //",
    "GSP33vacbhamu:3823": " ' yadyapyākāśapadaṃ pradhānārthaṃ tathāpi yatpṛṣṭaṃ tadeva prativaktavyam /",
    "GSP33vacbhamu:3824": " na khalvanunmatta āmnānpṛṣṭaḥ kovidāsanācaṣṭe /",
    "GSP33vacbhamu:3825": " tadiha, 'asya lokasya kā gatiḥ' iti praśno dṛśyamānanāmarūpaprapañcamātragativiṣaya iti tadanurodhādya eva sarvasya lokasya gatiḥ sa evākāśaśabdena prativaktavyaḥ /",
    "GSP33vacbhamu:3826": " naca bhūtākāśaḥ sarvasya lokasya gatiḥ,",
    "GSP33vacbhamu:3827": " tasyāpi lokamadhyapātitvāt /",
    "GSP33vacbhamu:3828": " tadeva tasya matirityanupapatteḥ /",
    "GSP33vacbhamu:3829": " na cottare bhūtākāśaśravaṇādbhūtākāśakāryameva pṛṣṭamiti yuktaṃ,",
    "GSP33vacbhamu:3830": " praśnasya prathamāvagato 'nupajātavirodhino lokasāmānyaviṣayasyopajātavirodhinottareṇa saṃkocānupapattestadanurodhenottaravyākhyānāt /",
    "GSP33vacbhamu:3831": " naca praśnena pūrvapakṣarūpeṇānavasthitārthenottaraṃ vyavasthitārthaṃ na śakyaṃ niyantumiti yuktaṃ,",
    "GSP33vacbhamu:3832": " tannimittānāmajñānasaṃśayaviparyasānāmanavasthāne 'pi tasya svaviṣaye vyavasthānāt /",
    "GSP33vacbhamu:3833": " anyathottarasyānālambanatvāttervaiyadhikaraṇyāpattervā /",
    "GSP33vacbhamu:3834": " api cottare 'pi bahvasamañjasam /",
    "GSP33vacbhamu:3835": " tathāhi-'sarvāṇi ha vā imāni bhūtānyakāśādeva samutpadyante' iti sarvaśabdaḥ kathañcidalpaviṣayo vyākhyeyaḥ /",
    "GSP33vacbhamu:3836": " evamevakāro 'pyasamañjasaḥ /",
    "GSP33vacbhamu:3837": " na khalvapāmākāśa eva kāraṇamapi tu tejo 'pi /",
    "GSP33vacbhamu:3838": " evamannasyāpi nākāśameva kāraṇamapi tu pāvakapāthasī api /",
    "GSP33vacbhamu:3839": " mūlakāraṇavivakṣāyāṃ tu brahmaṇyevāvadhāraṇaṃ samañjasam /",
    "GSP33vacbhamu:3840": " asamaḍhjasaṃ tu bhūtākāśe /",
    "GSP33vacbhamu:3841": " evaṃ sarveṣāṃ bhūtānāṃ layo brahmaṇyeva /",
    "GSP33vacbhamu:3842": " evaṃ sarvebhyo jyāyastvaṃ brahmaṇa eva /",
    "GSP33vacbhamu:3843": " evaṃ paramayanaṃ brahmaiva /",
    "GSP33vacbhamu:3844": " tasmātsarveṣāṃ lokānāmiti praśnopakramāt,",
    "GSP33vacbhamu:3845": " uttare ca tattadasādhāraṇabrahmaguṇaparāmarśāt pṛṣṭāyāśca gateḥ paramayanamityāsādhāraṇabrahmaguṇopasaṃhārāt,",
    "GSP33vacbhamu:3846": " bhūyasīnāṃ śrutīnāmanugrahāya 'tyajedekaṃ kulasyārthe' itivadvaramākāśapadamātramasamañjasamastu /",
    "GSP33vacbhamu:3847": " etāvatā hi bahu samañjasaṃ syāt /",
    "GSP33vacbhamu:3848": " na cākāśasya prādhānyamuttare,",
    "GSP33vacbhamu:3849": " kintu pṛṣṭārthatvāduttarasya,",
    "GSP33vacbhamu:3850": " lokasāmānyagateśca pṛṣṭatvāt,",
    "GSP33vacbhamu:3851": " 'parāyaṇam' iti ca tasyaivopasaṃhārābrahmaiva pradhānam /",
    "GSP33vacbhamu:3852": " tathāca tadarthaṃ sat ākāśapadaṃ pradhānārthaṃ bhavati, nānyathā /",
    "GSP33vacbhamu:3853": " tasmādbrahmaiva pradhānamākāśapadenehopāsyatvenopakṣitaṃ,",
    "GSP33vacbhamu:3854": " na bhūtākāśamiti siddham /",
    "GSP33vacbhamu:3855": " api ca\u000e /",
    "GSP33vacbhamu:3856": " asyaivopakrame 'antavatkila te sāma' iti",
    "GSP33vacbhamu:3857": " antavattvadoṣeṇa śālāvatyasyeti\u000e /",
    "GSP33vacbhamu:3858": " na cākāśaśabdo gauṇo 'pi vilambitapratipattiḥ,",
    "GSP33vacbhamu:3859": " tatra tatra brahmaṇyākāśaśabdasya tatparyāyasya ca prayogaprācuryādatyantābhyāsenāsyāpi",
    "GSP33vacbhamu:3860": " mukhyavatpratipatteravilambanāditi darśanārthaṃ brahmaṇi prayogaprācuryaṃ vaidikaṃ",
    "GSP33vacbhamu:3861": " nidarśitaṃ bhāṣyakṛtā /",
    "GSP33vacbhamu:3862": " tatraiva ca prathamāvagatānuguṇyenottaraṃ nīyate,",
    "GSP33vacbhamu:3863": " yatra tadanyathā kartuṃ śakyam /",
    "GSP33vacbhamu:3864": " yatra tu na śakyaṃ tatrottarānuguṇyenaiva prathamaṃ nīyata ityāha-",
    "GSP33vacbhamu:3865": " vākyopakrame 'pīti\u000e //22 // 1.1.8.23.",
    "GSP33vacbhamu:3866": " ata eva prāṇaḥ\u000e /",
    "GSP33vacbhamu:3867": " udgīthe-'yā devatā prastāvamanvāyattā' ityukramya śrūyate-'katamā sā devateti prāṇa iti hovāca' uṣastiśkrāyaṇaḥ /",
    "GSP33vacbhamu:3868": " udgīthopāsanaprasaṅgena prastāvopāsanamapyudgītha ityuktaṃ bāṣyakṛtā /",
    "GSP33vacbhamu:3869": " prastāva iti sāmno bhaktiviśeṣastamanvāyattā anugatā prāṇo devatā /",
    "GSP33vacbhamu:3870": " atra prāṇaśabdasya brahmaṇi vāyuvikāre ca darśanātsaṃśayaḥ-kimayaṃ brahmavacana uta vāyuvikāravacana iti /",
    "GSP33vacbhamu:3871": " tatra ata eva brahmaliṅgādeva prāṇo 'pi brahmaiva na vāyuvikāra iti yuktam /",
    "GSP33vacbhamu:3872": " yadyevaṃ tenaiva gatārthametaditi ko 'dhikaraṇāntarasyārambhārthaḥ /",
    "GSP33vacbhamu:3873": " tatrocyate-'arthe śrutyaikagamye hi śrutimevādriyāmahe /",
    "GSP33vacbhamu:3874": " mānāntarāvagamye tu tadvaśāttadvyavasthitiḥ //",
    "GSP33vacbhamu:3875": " ' brahmaṇo vāsarvabhūtakāraṇatvaṃ,",
    "GSP33vacbhamu:3876": " ākāśasya vā vāṭvādibhūtakāraṇatvaṃ prati nāgamādṛte mānāntaraṃ prabhavati /",
    "GSP33vacbhamu:3877": " tatra paurvāparyaparyālocanayā yatrārthe samañjasa āgamaḥ sa evārthastasya gṛhyate,",
    "GSP33vacbhamu:3878": " tyajyate cetaraḥ /",
    "GSP33vacbhamu:3879": " iha tu saṃveśanodgamane bhūtānāṃ prāṇaṃ pratyucyamāne kiṃ brahma pratyucyate āho",
    "GSP33vacbhamu:3880": " vāyuvikāraṃ pratīti viśaye 'yadā vai puruṣaḥ svapiti prāṇaṃ tarhi vāgapyeti' ityādikāyāḥ",
    "GSP33vacbhamu:3881": " śruteḥ sarvabhūtasārendriyasaṃveśanodgamanapratipādanadvārā sarvabhūtasaṃveśanodgamanapratipādikāyā",
    "GSP33vacbhamu:3882": " mānāntarānugrahalabdhasāmarthyāyā balātsaṃveśanodgamane vāyuvikārasyaiva prāṇasya,",
    "GSP33vacbhamu:3883": " na brahmaṇaḥ /",
    "GSP33vacbhamu:3884": " api cātrodgīthapratihārayoḥ sāmabhaktyorbrahmaṇo 'nye ādityaścānnaṃ ca devate abhihite kāryakāraṇasaṃghātarūpe,",
    "GSP33vacbhamu:3885": " tatsāhacaryātprāṇo 'pi kāryakāraṇasaṃghātarūpa eva devatā bhavitumarhati /",
    "GSP33vacbhamu:3886": " nisto 'pyayamartha īkṣatyadhikaraṇe,",
    "GSP33vacbhamu:3887": " pūrvoktapūrvapakṣahetūpodbalāya punarupanyastaḥ /",
    "GSP33vacbhamu:3888": " tasmādvāyuvikāra evātra prāṇaśabdārtha iti prāptam /",
    "GSP33vacbhamu:3889": " evaṃ prāpte 'bhidhīyate-'puṃvākyasya balīyastvaṃ mānāntarasamāgamāt /",
    "GSP33vacbhamu:3890": " apauruṣeye vākye tatsaṃgatiḥ kiṃ kariṣyati //",
    "GSP33vacbhamu:3891": " ' no khalu svataḥsiddhapramāṇabhāvamapauruṣeyaṃ vacaḥ svaviṣayajñānotpāde vā tadvyavahāre vā mānāntaramapekṣate,",
    "GSP33vacbhamu:3892": " tasyāpauruṣeyasya nirastasamastadoṣāśaṅkya svata eva niścāyakatvāt,",
    "GSP33vacbhamu:3893": " niścāyakatvāt,",
    "GSP33vacbhamu:3894": " niścayapūrvakatvādvyavahārapravṛtteḥ /",
    "GSP33vacbhamu:3895": " tasmādasaṃvādino vā cakṣuṣa iva rūpe tvagindriyasaṃvādino vā tasyaiva dravye nādārḍhyaṃ vā dārḍhyaṃ vā /",
    "GSP33vacbhamu:3896": " tena stāmindriyamātrasaṃveśanodgamane vāyuvikāre prāṇe /",
    "GSP33vacbhamu:3897": " sarvabhūtasaṃveśanodgamane tu na tato vākyātpratīyate /",
    "GSP33vacbhamu:3898": " pratītau vā tatrāpi prāṇo brahmaiva bhavenna vāyuvikāraḥ /",
    "GSP33vacbhamu:3899": " 'yadā suptaḥ svapnaṃ na kañcana paśyatyathāsminprāṇa evaikadhā bhavati' ityatra vākye yathā prāṇaśabdo brahmavacanaḥ /",
    "GSP33vacbhamu:3900": " na cāsminvāyuvikāre sarveṣāṃ bhūtānāṃ saṃveśanodgamane mānāntareṇa dṛśyete /",
    "GSP33vacbhamu:3901": " naca mānāntarasiddhasaṃvādendriyasaṃveśanodgamanavākyadārḍhyātsarvabhūtasaṃveśanodgamanavākyaṃ kathañcidindriviṣayatayā vyākhyānamarhati,",
    "GSP33vacbhamu:3902": " svataḥ-siddhapramāṇabhāvasya svabhāvadṛḍhasya mānāntarānupayogāt /",
    "GSP33vacbhamu:3903": " na cāsya tenaikavākyatā /",
    "GSP33vacbhamu:3904": " ekavākyatāyāṃ ca tadapi brahmaparameva syādityuktam /",
    "GSP33vacbhamu:3905": " indriyasaṃveśanodgamanaṃ tvavayutyānuvādenāpi ghaṭiṣyate,",
    "GSP33vacbhamu:3906": " ekaṃ vṛṇīte dvau vṛṇīte itivat /",
    "GSP33vacbhamu:3907": " natu sarvaśabdārthaḥ saṃkocamarhati /",
    "GSP33vacbhamu:3908": " tasmātprastāvabhaktiṃ prāṇaśabdābhidheyabrahmādṛṣṭyopāsīt,",
    "GSP33vacbhamu:3909": " na vāyuvikāradṛṣṭyeti siddham /",
    "GSP33vacbhamu:3910": " tathā copāsakasya prāṇaprāptiḥ karmasamṛddhirvā phalaṃ bhavatīti /",
    "GSP33vacbhamu:3911": " vākyaśeṣabaleneti\u000e /",
    "GSP33vacbhamu:3912": " vākyātsaṃnidhānaṃ durbalamityarthaḥ /",
    "GSP33vacbhamu:3913": " udāharaṇāntaraṃ tu nigadavyākhyātena bhāṣyeṇa dūṣitam //23 // 1.1.10.24.",
    "GSP33vacbhamu:3914": " jyotiścaraṇābhidhānāt\u000e /",
    "GSP33vacbhamu:3915": " idamāmananti-'atha yadataḥ paro divo jyotirdīpyate niśvataḥpṛṣṭheṣu sarvataḥ pṛṣṭheṣvanuttameṣūttameṣu lokeṣvidaṃ vāva tadyadidamasminnantaḥ puruṣe jyotiḥ' iti /",
    "GSP33vacbhamu:3916": " yajjyotirato divo dyulokātparaṃ dīpyate prakāśate viśvataḥpṛṣṭheṣu viśveṣāmupari /",
    "GSP33vacbhamu:3917": " asaṃkucadvṛttirayaṃ viśvaśabdo 'navayavatvena saṃsāramaṇḍalaṃ brūta iti darśayitumāha-",
    "GSP33vacbhamu:3918": " sarvataḥpṛṣṭheṣūttameṣu\u000e /",
    "GSP33vacbhamu:3919": " na cedamuttamamātraṃ apitu sarvottamamityāha-",
    "GSP33vacbhamu:3920": " anuttameṣu\u000enāstyebhyo 'nya uttama ityarthaḥ /",
    "GSP33vacbhamu:3921": " 'idaṃ vāva tadyadidamasminpuruṣe 'ntarjyotiḥ' tvagrāhyeṇa śārīreṇoṣmaṇā,",
    "GSP33vacbhamu:3922": " śrotragrāhyeṇa ca pihitakarṇena puṃsā ghoṣeṇa liṅgenānumīyate /",
    "GSP33vacbhamu:3923": " tatra śārīrasyoṣmaṇastvacā darśanaṃ dṛṣṭiḥ,",
    "GSP33vacbhamu:3924": " ghoṣasya ca śravaṇaṃ śrutiḥ,",
    "GSP33vacbhamu:3925": " tayośca dṛṣṭiśrutī jyotiṣa eva,",
    "GSP33vacbhamu:3926": " talliṅgena tadanumānāditi /",
    "GSP33vacbhamu:3927": " atra saṃśayaḥ-kiṃ jyotiḥśabdaḥ teja uta brahmeti /",
    "GSP33vacbhamu:3928": " kiṃ tāvatprāptaṃ, teja iti /",
    "GSP33vacbhamu:3929": " kutaḥ, gauṇamukhyagrahaṇaviṣaye mukhyagrahaṇasya 'autsargikatvādvākyasthatejoliṅgopalambhanāt /",
    "GSP33vacbhamu:3930": " vākyāntareṇāniyamāttadarthāpratisaṃdhitaḥ //",
    "GSP33vacbhamu:3931": " ' balavadbādhakopanipātena khalvākāśaprāṇaśabdau mukhyārthatvātpracyānyatra pratiṣṭhāpitau /",
    "GSP33vacbhamu:3932": " tadiha jyotiṣpadasya mukhyatejovacanatve bādhakastāvatsvavākyaśeṣo nāsti /",
    "GSP33vacbhamu:3933": " pratyuta tejoliṅgameva 'dīpyate' iti /",
    "GSP33vacbhamu:3934": " kokṣeyajyotiḥsārūpyaṃ ca cakṣuṣyo rūpavān śruto viśruto bhavatītyalpaphalatvaṃ ca svavākye śrūyate /",
    "GSP33vacbhamu:3935": " na jātu jvalanāparanāmā dīptirvinā tejo brahmaṇi saṃbhavati /",
    "GSP33vacbhamu:3936": " na ca kaukṣeyajyotiḥsārūpyamṛte bāhyāttojaso brahmaṇyasti /",
    "GSP33vacbhamu:3937": " na cauṣṇyaghoṣaliṅgadarśanaśravaṇamaudaryāttejaso 'nyatra brahmaṇyupapadyate /",
    "GSP33vacbhamu:3938": " naca mahāphalaṃ brahmopāsanamaṇīyase phalāya kalpate /",
    "GSP33vacbhamu:3939": " audarye tu tejasyadhyasya bāhyaṃ teja upāsanametat phalānurūpaṃ yujyate /",
    "GSP33vacbhamu:3940": " tadetattejoliṅgam /",
    "GSP33vacbhamu:3941": " etadupodbalāya ca nirastamapi maryādādhārabahutvamupanyastaṃ,",
    "GSP33vacbhamu:3942": " iha tannirāsakāraṇābhāvāt /",
    "GSP33vacbhamu:3943": " naca maryādāvattvaṃ tejorāśerna saṃbhavati,",
    "GSP33vacbhamu:3944": " tasya sauryādeḥ sāvayavatvena tadekadeśamaryādāsaṃbhavāt tasya copāsyatvena vidhānāt,",
    "GSP33vacbhamu:3945": " brahmaṇastvanavayavasyāvayavopāsanānupapatteḥ,",
    "GSP33vacbhamu:3946": " avayavakalpanāyāśca satyāṃ gatāvanavakalpanāt /",
    "GSP33vacbhamu:3947": " naca 'pādo 'sya sarvā bhūtāni tripādasyāmṛtaṃ divi' iti brahmapratipādakaṃ vākyāntaraṃ,",
    "GSP33vacbhamu:3948": " 'yadataḥ paro divo jyotiḥśabdaṃ brahmaṇi vyavasthāpayatīti yuktam /",
    "GSP33vacbhamu:3949": " nahi saṃnidhānamātradvākyāntareṇa vākyāntaragatā śrutiḥ śakyā mukhyārthāntryāvayitum /",
    "GSP33vacbhamu:3950": " naca vākyāntare 'dhikaraṇatvena dyauḥ śrutā diva iti maryādāśrutau śakyā pratyabhijñātum /",
    "GSP33vacbhamu:3951": " apica vākyāntarasyāpi brahmārthatvaṃ prasādhyameva nādyāpi sidhyati,",
    "GSP33vacbhamu:3952": " tatkathaṃ tena niyantuṃ brahmaparatayā 'yadataḥ paraḥ' iti vākyaṃ śakyam /",
    "GSP33vacbhamu:3953": " tasmātteja eva jyoti4na brahmeti prāptam /",
    "GSP33vacbhamu:3954": " tejaḥkathanaprastāve tamaḥkathanaṃ pratipakṣopanyāsena pratipakṣāntare dṛḍhā pratītirbhavatītyetadartham /",
    "GSP33vacbhamu:3955": " cakṣurvṛtternirodhakamiti\u000e /",
    "GSP33vacbhamu:3956": " artāvarakatvena /",
    "GSP33vacbhamu:3957": " ākṣeptāha-",
    "GSP33vacbhamu:3958": " nanu kāryasyāpīti\u000e /",
    "GSP33vacbhamu:3959": " samādhātaikadeśī brūte-",
    "GSP33vacbhamu:3960": " astu tarhīti\u000e /",
    "GSP33vacbhamu:3961": " yattu tejo 'bannābhyāmasaṃpṛktaṃ tadatrivṛtkṛtamucyate /",
    "GSP33vacbhamu:3962": " ākṣeptā dūṣayati-",
    "GSP33vacbhamu:3963": " neti\u000e /",
    "GSP33vacbhamu:3964": " nahi tatkakkacidapyupayujyateca sarvāsvarthakriyāsu trivatkṛtasyaivopayogādityarthaḥ /",
    "GSP33vacbhamu:3965": " ekadeśinaḥ śaṅkāmāha-",
    "GSP33vacbhamu:3966": " idameveti\u000e /",
    "GSP33vacbhamu:3967": " ākṣeptā nirākaroti- na /",
    "GSP33vacbhamu:3968": " prayojanāntareti\u000e /",
    "GSP33vacbhamu:3969": " 'ekaikāṃ trivṛtaṃ trivṛtaṃ karavāṇi' iti tejaḥprabhṛtyupāsanāmātraviṣayā śrutirna saṃkocayituṃ yuktetyarthaḥ /",
    "GSP33vacbhamu:3970": " evamekadeśini dūṣite paramasamādhātā pūrvapakṣī brūte-",
    "GSP33vacbhamu:3971": " astu tarhi trivṛtkṛtameveti\u000e /",
    "GSP33vacbhamu:3972": " bhāginī yuktā /",
    "GSP33vacbhamu:3973": " yadyapyādhārabahutvaśrutirbrahmaṇyapi kalpitopādhinibandhanā kathañcidupapadyate,",
    "GSP33vacbhamu:3974": " tathāpi yathā kārye jyotiṣyatiśayenopapadyate na tathātretyata uktam-",
    "GSP33vacbhamu:3975": " upapadyetatarāmiti /",
    "GSP33vacbhamu:3976": " prākṛtaṃ\u000eprakṛterjātaṃ,",
    "GSP33vacbhamu:3977": " kāryamiti yāvat /",
    "GSP33vacbhamu:3978": " evaṃ prāpta ucyate-'sarvanāmaprasiddhārthaṃ prasādhyārthavighātakṛt /",
    "GSP33vacbhamu:3979": " prasiddhyapekṣi satpūrvavākyasthamapakarṣeti //",
    "GSP33vacbhamu:3980": " tadbalāttena neyāni tejoliṅgānyapi druvam /",
    "GSP33vacbhamu:3981": " brahmaṇyeva pradhānaṃ hi brahmacchando na tatra tu //",
    "GSP33vacbhamu:3982": " ' autsargikaṃ tāvadyadaprasiddhārthānuvādakatvaṃ yadvidhivibhaktimapyapūrvārthāvabodhanasvabhāvātpracyāvayati /",
    "GSP33vacbhamu:3983": " yathā 'yasyāhitāgneragnirgṛhāndahet' 'yasyobhayaṃ havirārtimārcchet' iti /",
    "GSP33vacbhamu:3984": " yatra punastatprasiddhamanyato na kathañcidāpyate,",
    "GSP33vacbhamu:3985": " tatra vacanāni tvapūrvatvāditi sarvanāmnaḥ prasiddhārthatvaṃ balādapanīyate /",
    "GSP33vacbhamu:3986": " yathā 'yadāgneyo 'ṣṭākapālo bhavati' iti /",
    "GSP33vacbhamu:3987": " tadiha 'yadataḥ paro divo jyotiḥ' iti yacchabdasāmarthyāt dyumaryādenāpi jyotiṣā prasiddhena bhavitavyam /",
    "GSP33vacbhamu:3988": " naca tasya pramāṇāntarataḥ prasiddhirasti /",
    "GSP33vacbhamu:3989": " pūrvavākye ca dyusaṃbandhitayā tripādbrahma prasiddhamiti prasiddhyapekṣāyāṃ tadeva saṃbadhyate /",
    "GSP33vacbhamu:3990": " naca pradhānasya prātipadikārthasya tattvena pratyabhijñāne tadviśeṣaṇasya vibhaktyarthasyānyatāmātreṇānyatā yuktā /",
    "GSP33vacbhamu:3991": " evaṃ ca tadvākyasthāni tejoliṅgānyasamañjasānīti brahmaṇyeva gamayitavyāni,",
    "GSP33vacbhamu:3992": " gamitāni ca bhāṣyakṛtā /",
    "GSP33vacbhamu:3993": " tatra jyotirbrahmavikāra iti jyotiṣā brahmaivopalakṣyate /",
    "GSP33vacbhamu:3994": " athavā prakāśamātravacano jyotiḥśabdaḥ prakāśasya brahmeti brahmaṇi mukya iti jyotirbahmeti siddham /",
    "GSP33vacbhamu:3995": " prakṛtahānāprakṛtaprakriye iti\u000e /",
    "GSP33vacbhamu:3996": " prasiddhyapekṣāyāṃ pūrvavākyagataṃ prakṛtaṃ saṃnihitaṃ,",
    "GSP33vacbhamu:3997": " aprasiddhaṃ tu kalpyaṃ na prakṛtam /",
    "GSP33vacbhamu:3998": " ata evoktam-",
    "GSP33vacbhamu:3999": " kalpyata iti\u000e /",
    "GSP33vacbhamu:4000": " saṃdaṃśanyāmāha-",
    "GSP33vacbhamu:4001": " na kevalamiti /",
    "GSP33vacbhamu:4002": " parasyāpi brahmaṇo nāmādipratīkatvavaditi\u000e /",
    "GSP33vacbhamu:4003": " kaukṣeyaṃ hi jyotirjīvabhāvenānupraviṣṭasya paramātmano vikāraḥ,",
    "GSP33vacbhamu:4004": " jīvabhāve dehasya śaityāt,",
    "GSP33vacbhamu:4005": " jīvataścauṣṇyājjñāyate /",
    "GSP33vacbhamu:4006": " tasmāttatpratīkasyopāsanamupapannam /",
    "GSP33vacbhamu:4007": " śeṣaṃ nigadavyākhyātaṃ bhāṣyam //24 // 1.1.10.25.",
    "GSP33vacbhamu:4008": " chandobhidhānānneti cet na tathā cetorpaṇanigadāttathāhi darśanam\u000e /",
    "GSP33vacbhamu:4009": " pūrvavākyasya hi brahmārthatve siddhe syādetadevaṃ,",
    "GSP33vacbhamu:4010": " natu tadbrahmārthaṃ,",
    "GSP33vacbhamu:4011": " apitu gāyatryartham /",
    "GSP33vacbhamu:4012": " 'gāyatrī vā idaṃ sarvaṃ bhūtaṃ yadidaṃ kiñca' iti gāyatrīṃ prakṛtyedaṃ śrūyate-'tripādasyāmṛtaṃ divi' iti /",
    "GSP33vacbhamu:4013": " nanu 'ākāśastalliṅgāt' ityanenaiva gatārthametat /",
    "GSP33vacbhamu:4014": " tathāhi-'tāvānasya mahimā' ityasyāmṛci brahma catuṣpāduktam /",
    "GSP33vacbhamu:4015": " saiva ca 'tadetadṛcābhyanūktam' ityanena saṃgamitārthā brahmaliṅgam /",
    "GSP33vacbhamu:4016": " evaṃ 'gāyatrī vā idaṃ sarvam' ityakṣarasaṃniveśamātrasya gāyatryā na sarvatvamupapadyate /",
    "GSP33vacbhamu:4017": " naca bhūtapṛthivīśarīrahṛdayavākprāṇātmatvaṃ gāyatryāḥ svarūpeṇa saṃbhavati /",
    "GSP33vacbhamu:4018": " naca brahmapuruṣasaṃbandhitvamasti gāyatryāḥ /",
    "GSP33vacbhamu:4019": " tasmādgīyatrīdvārā brahmaṇa evopāsanā na gāyatryā iti pūrveṇaiva gatārthatvādanārambhaṇīyametat /",
    "GSP33vacbhamu:4020": " naca pūrvanyāyasmāraṇe sūtrasaṃdarbha etāvānyuktaḥ /",
    "GSP33vacbhamu:4021": " atrocyate-astyadhikā śaṅkā /",
    "GSP33vacbhamu:4022": " tathāhi-gāyatrīdvārā brahmopāsaneti kor'thaḥ,",
    "GSP33vacbhamu:4023": " gāyatrīvikāropādhino brahmaṇa upāsaneti /",
    "GSP33vacbhamu:4024": " naca tadupādhinastadavacthachinnasya sarvātmatvaṃ,",
    "GSP33vacbhamu:4025": " upādheravacchedāt /",
    "GSP33vacbhamu:4026": " nahi ghaṭāvacchinnaṃ nabho 'navacchinnaṃ bhavati /",
    "GSP33vacbhamu:4027": " tasmādasya sarvātmatvādikaṃ stutyarthaṃ,",
    "GSP33vacbhamu:4028": " tadvaraṃ gāyatryā evāstu stutiḥ kathācitpraṇāḍyā /",
    "GSP33vacbhamu:4029": " 'vāgvai gāyatrī vāgvā idaṃ sarvaṃ bhūtaṃ gāyati ca trāyate ca' ityādiśritibhyaḥ /",
    "GSP33vacbhamu:4030": " tathāca 'gāyatrī vā idaṃ sarvam' ityupakramya gāyatryā eva hṛdayādibhirvyākhyāya ca 'saiṣā catuṣpadā ṣaḍvidhā gāyatrī' ityupasaṃhāro gāyatryāmeva samañjaso bhavati /",
    "GSP33vacbhamu:4031": " brahmaṇi tu sarvamatadasamañjasamiti /",
    "GSP33vacbhamu:4032": " 'yadvai tadbrahma' iti brahmaśabdaśchandoviṣaya eva,",
    "GSP33vacbhamu:4033": " yathā 'etāṃ brahmopaniṣadam' ityatra vedopaniṣaducyate /",
    "GSP33vacbhamu:4034": " tasmādgāyatrichandobhidhānānna brahmaviṣayametaditi prāptam /",
    "GSP33vacbhamu:4035": " evaṃ prāpte 'bhidhīyate-",
    "GSP33vacbhamu:4036": " na\u000e /",
    "GSP33vacbhamu:4037": " kutaḥ,",
    "GSP33vacbhamu:4038": " tathā cetorpaṇanigadāt\u000e /",
    "GSP33vacbhamu:4039": " gāyatryākhyacchandodvāreṇa gāyatrīrūpavikārānugate brahmaṇi cetorpaṇaṃ cittasamādhānamanena brahmaṇavākyena nigadyate /",
    "GSP33vacbhamu:4040": " etaduktaṃ bhavati /",
    "GSP33vacbhamu:4041": " na gāyatrī brahmaṇo 'vacchedikā,",
    "GSP33vacbhamu:4042": " utpalasyeva nīlatvaṃ,",
    "GSP33vacbhamu:4043": " yena tadavacchinnatvamanaytra na syādavacchedakavirahāt /",
    "GSP33vacbhamu:4044": " kintu yadetadbrahma sarvātmakaṃ sarvakāraṇaṃ satsvarūpeṇāśakyopadeśamiti tadvikāragāyatrīdvāreṇopalakṣyate /",
    "GSP33vacbhamu:4045": " gāyatryāḥ sarvacchandovyāptyā ca savanatrayavyāptyā ca dvijātidvitīyajanmajananīyatayā ca śrutervikāreṣu madhye prādhānyena dvāratvopapatteḥ",
    "GSP33vacbhamu:4046": " na cānyatropalakṣaṇābhāvena nopalakṣyaṃ pratīyate /",
    "GSP33vacbhamu:4047": " nahi kuṇḍalenopalakṣitaṃ kaṇṭharūpaṃ kuṇḍalaviyoge 'pi paścātpratīyamānamapratīyamānaṃ bhavati /",
    "GSP33vacbhamu:4048": " tadrūpapratyāyanamātropayogitvādupalakṣaṇānāmanavacchedakatvāt /",
    "GSP33vacbhamu:4049": " tadevaṃ gāyatrīśabdasya mukhyārthatve gāyatryā brahmopalakṣyata ityuktam /",
    "GSP33vacbhamu:4050": " saṃprati ti gāyatriśabdaḥ saṃkhyāsāmānyādgauṇyā vṛttyā brahmaṇyeva vartata iti darśayati-",
    "GSP33vacbhamu:4051": " apara āheti\u000e /",
    "GSP33vacbhamu:4052": " tathāhi-ṣaḍakṣaraiḥ pādairyathā gāyatrī catuṣpadā,",
    "GSP33vacbhamu:4053": " evaṃ brahmāpi catuṣpāt /",
    "GSP33vacbhamu:4054": " sarvāṇi hi bhūtāni sthāvarajaṅgamānyasyaikaḥ pādaḥ /",
    "GSP33vacbhamu:4055": " athavā divyākāśe trayaḥ pādāḥ /",
    "GSP33vacbhamu:4056": " tathāhi śrutiḥ-'idaṃ vāva tadyo 'yaṃ puruṣādākāśaḥ'",
    "GSP33vacbhamu:4057": " taddhi tasya jagaritasthānam /",
    "GSP33vacbhamu:4058": " jāgratvakhalvayaṃ bāhyānpadārthānveda /",
    "GSP33vacbhamu:4059": " tathā-'ayaṃ vāva sa yo 'yamantaḥ puruṣa ākāśaḥ' /",
    "GSP33vacbhamu:4060": " śarīramadhya ityarthaḥ /",
    "GSP33vacbhamu:4061": " taddhi tasya svapnasthānam /",
    "GSP33vacbhamu:4062": " tathā-'ayaṃ vāva sa yo 'yamantarhṛdaya ākāśaḥ' /",
    "GSP33vacbhamu:4063": " hṛdayapuṇḍarīka ityarthaḥ /",
    "GSP33vacbhamu:4064": " taddhi tasya suṣuptisthānam /",
    "GSP33vacbhamu:4065": " tadetat 'tripādasyāmṛtaṃ divi' ityuktam /",
    "GSP33vacbhamu:4066": " tadevaṃ catuṣpāttvasāmānyādgāyatrīśabdena brahmocyata iti /",
    "GSP33vacbhamu:4067": " asminpakṣe brahmaivābhihitimiti /",
    "GSP33vacbhamu:4068": " brahmaparatvādabhihitamityuktam //25 // 1.1.10.26.",
    "GSP33vacbhamu:4069": " ṣaḍvidheti\u000e /",
    "GSP33vacbhamu:4070": " bhūtapṛthivīśarīrahṛdayavākprāṇā iti ṣaṭ prakārā gāyatryākhyasya brahmaṇaḥ śrūyante /",
    "GSP33vacbhamu:4071": " pañca brahmapuruṣā iti ca,",
    "GSP33vacbhamu:4072": " hṛdayayasuṣiṣu brahmapuruṣaśrutirbrahmasaṃbandhitāyāṃ vivakṣitāyāṃ saṃbhavati\u000e /",
    "GSP33vacbhamu:4073": " asyārthaḥ-hṛdayasyāsya khalu pañca suṣayaḥ pañca chidrāṇi /",
    "GSP33vacbhamu:4074": " tāni ca devaiḥ prāṇādibhī rakṣyamāṇāni svargaprāptidvārāṇīti devasuṣayaḥ /",
    "GSP33vacbhamu:4075": " tathāhi-hṛdayasya yatprāṅmukhaṃ chidraṃ tatstho yo vāyuḥ sa prāṇaḥ,",
    "GSP33vacbhamu:4076": " tena hi prayāṇakāle saṃcarate svargalokaṃ,",
    "GSP33vacbhamu:4077": " sa eva cakṣuḥ,",
    "GSP33vacbhamu:4078": " sa evāditya ityarthaḥ /",
    "GSP33vacbhamu:4079": " 'ādityo ha vai bāhyaḥ prāṇaḥ' iti śruteḥ /",
    "GSP33vacbhamu:4080": " atha yo 'sya dakṣiṇaḥ suṣistatstho vāyuviśeṣo vyānaḥ /",
    "GSP33vacbhamu:4081": " tatsaṃbaddhaṃ śrotra taccandramāḥ,",
    "GSP33vacbhamu:4082": " 'śrotreṇa sṛṣṭā viśaścandramāśca' iti śruteḥ /",
    "GSP33vacbhamu:4083": " atha yo 'sya pratyaṅmukhaḥ suṣistatatstho vāyuviśeṣo 'pānaḥ sa ca vāksaṃbandhādvāk,",
    "GSP33vacbhamu:4084": " 'vāgvā agniḥ' iti śruteḥ /",
    "GSP33vacbhamu:4085": " atha yo 'syodaṅmukhaḥ suṣistatstho vāyuviśeṣaḥ sa udānaḥ,",
    "GSP33vacbhamu:4086": " pādatalādārabhyordhvaṃ nayanāt /",
    "GSP33vacbhamu:4087": " sa vāyustadādhāraścākāśo devatā /",
    "GSP33vacbhamu:4088": " te vā ete pañca suṣayaḥ /",
    "GSP33vacbhamu:4089": " tatsaṃbaddhāḥ pañca hārdasya brahmaṇaḥ puruṣā na gāyatryāmakṣarasaṃniveśamātre saṃbhavanti,",
    "GSP33vacbhamu:4090": " kintu brahmaṇyeveti //26 // 1.1.10.27.",
    "GSP33vacbhamu:4091": " yathā soka iti\u000e /",
    "GSP33vacbhamu:4092": " yadādhāratvaṃ mukhyaṃ divastadā kathañcinmaryādā vyākhyeyā /",
    "GSP33vacbhamu:4093": " yo hi śyeno vṛkṣāgre vastuto 'sti sa ca tataḥ paro 'pyastyeva /",
    "GSP33vacbhamu:4094": " arvāgbhāgātiriktamapyaparabhāgasthasya tasyaiva vṛkṣātparato 'vasthānāt /",
    "GSP33vacbhamu:4095": " evaṃ ca bāhyadyubhāgātiriktaśārīrahārdadyubhāgasthasya brahmaṇo bāhyāt dyubhāgātparato 'vasthānamupapannam /",
    "GSP33vacbhamu:4096": " yadā tu maryādaiva mukhyatayā prādhānyena vivakṣitā tadā lakṣaṇayādhāratvaṃ vyākhyeyam /",
    "GSP33vacbhamu:4097": " yathā gaṅgāyāṃ ghoṣa ityatra sāmīpyāditi /",
    "GSP33vacbhamu:4098": " tadidamuktam-",
    "GSP33vacbhamu:4099": " apara āheti\u000e /",
    "GSP33vacbhamu:4100": " ata eva divaḥ paramapītyuktam //27 // 1.1.11.28.",
    "GSP33vacbhamu:4101": " prāṇastathānugamāt\u000e /",
    "GSP33vacbhamu:4102": " 'anekaliṅgasaṃdohe balavtakasya kiṃ bhavet /",
    "GSP33vacbhamu:4103": " liṅgino liṅgamityatra cintyate prāgacintitam //",
    "GSP33vacbhamu:4104": " ' mukhyaprāṇajīvadevatābrahmaṇāmanekeṣāṃ liṅgāni bahūni saṃplavante,",
    "GSP33vacbhamu:4105": " tatkatamadatra liṅgaṃ,",
    "GSP33vacbhamu:4106": " liṅgābhāsaṃ ca katamadityatra vicāryate /",
    "GSP33vacbhamu:4107": " na cāyamarthaḥ 'ata eva prāṇaḥ' ityatra vicāritaḥ /",
    "GSP33vacbhamu:4108": " syādetat /",
    "GSP33vacbhamu:4109": " hitatamapuruṣārthasiddhiśca nikhilabhrūṇahatyādipāpāparāmarśaśca prajñātmatvaṃ cānandādiśca na mukhye prāṇe saṃbhavanti /",
    "GSP33vacbhamu:4110": " tathā 'eṣa sādhu karma kārayati' 'eṣa lokādhipatiḥ' ityādyapi /",
    "GSP33vacbhamu:4111": " jīve tu prajñātmatvaṃ kathañcidbhaveditareṣāṃ tvasaṃbhavaḥ /",
    "GSP33vacbhamu:4112": " vaktṛtvaṃ ca vākkaraṇavyāpāravattvaṃ yadyapi paramātmani svarūpeṇa na saṃbhavati",
    "GSP33vacbhamu:4113": " tathāpyananyathāsiddhabahubrahmaliṅgavirodhaparihārāya jīvadvāreṇa brahmaṇyeva kathañcidvyākhyeyaṃ",
    "GSP33vacbhamu:4114": " jīvasya brahmaṇo 'bhedāt /",
    "GSP33vacbhamu:4115": " tathāca śrutiḥ-'yadvācānabhyuditaṃ yena vāgabhyudyate /",
    "GSP33vacbhamu:4116": " tadeva brahma tvaṃ viddhi' iti vāgvadanasya brahma kāraṇamityāha-śarīradhāraṇamapi yadyapi mukhyaprāṇasyaiva tathāpi prāṇavyāpārasya paramātmāyattatvātparamātmana eva /",
    "GSP33vacbhamu:4117": " yadyapi cātrendradevatāyā vigrahavatyā liṅgamasti,",
    "GSP33vacbhamu:4118": " tathāhi-indradhāmagataṃ pratardanaṃ pratīndra uvāca,",
    "GSP33vacbhamu:4119": " 'māmeva vijānīhi' ityupakramya,",
    "GSP33vacbhamu:4120": " 'prāṇo 'smiprajñātmā' ityātmani prāṇaśabdamuccacāra /",
    "GSP33vacbhamu:4121": " prajñātmatvaṃ cāsyopapadyate,",
    "GSP33vacbhamu:4122": " devatānāmapratihatajñānaśaktitvāt /",
    "GSP33vacbhamu:4123": " sāmarthyātiśayāccendrasya hitatamapuruṣārthahetutvamapi /",
    "GSP33vacbhamu:4124": " manuṣyādhikāratvācchāstrasya devānpratyapravṛtterbhrūṇahatyādipāpāparāmarśasyopapatteḥ /",
    "GSP33vacbhamu:4125": " lokādhapatyaṃ cendrasyalokapālatvāt /",
    "GSP33vacbhamu:4126": " ānandādirūpatvaṃ ca svargasyaivānandatvāt /",
    "GSP33vacbhamu:4127": " 'ābhūtasaṃplavaṃ sthānamamṛtatvaṃ hi bhāṣyate' iti smṛteścāmṛtatvamindrasya /",
    "GSP33vacbhamu:4128": " 'tvāṣṭramahanam' ityādyā ca vigrahavattvena stutistatraivopapadyate /",
    "GSP33vacbhamu:4129": " tathāpi paramapuruṣārthasyāpavargasya parabrahmajñānādanyato 'navāpteḥ,",
    "GSP33vacbhamu:4130": " paramānandarūpasya mukhyasyāmṛtatvasyājaratvasya ca brahmarūpāvyabhicārāt,",
    "GSP33vacbhamu:4131": " adhyātmasaṃbandhabhūmnaśca parācīndre 'nupapatteḥ,",
    "GSP33vacbhamu:4132": " indrasya devatāyā ātmani pratibuddhasya caramadehasya vāmadevasyeva prarabdhavipākakarmāśayamātraṃ",
    "GSP33vacbhamu:4133": " bhogena kṣapayato brahmaṇa eva sarvametatkalpata iti vigrahavadindrijīvaprāṇavāyuparityāgena",
    "GSP33vacbhamu:4134": " brahmaivātra prāṇaśabdaṃ pratīyata iti pūrvapakṣābhāvādanārabhyametaditi /",
    "GSP33vacbhamu:4135": " atrocyate-'yo vai prāṇaḥ sā prajñā yā vā prajñā sa prāṇaiḥ saha hyetavasmin śarīre",
    "GSP33vacbhamu:4136": " vasataḥ sahotkrāmataḥ' iti yasyaiva prāṇasya prajñātmana upāsyatvamuktaṃ tasyaiva",
    "GSP33vacbhamu:4137": " prāṇasya prajñātmanā sahotkramaṇamucyate /",
    "GSP33vacbhamu:4138": " naca brahmaṇyabede dvicanaṃ,",
    "GSP33vacbhamu:4139": " na sahabhāvaḥ na cotkramaṇam /",
    "GSP33vacbhamu:4140": " tasmādvāyureva prāṇaḥ /",
    "GSP33vacbhamu:4141": " jīvaśca prajñātmā /",
    "GSP33vacbhamu:4142": " saha pravṛttinivṛttyā bhaktyaikatvamanayorupacaritaṃ 'yo vai prāṇaḥ' ityādina /",
    "GSP33vacbhamu:4143": " ānandāmarājarāpahatapāpmatvādayaśca brahmaṇi prāṇe bhaviṣyanti /",
    "GSP33vacbhamu:4144": " tasmādyathāyogaṃ traya evātropāsyāḥ /",
    "GSP33vacbhamu:4145": " na caiṣa vākyabhedo doṣamāvahati /",
    "GSP33vacbhamu:4146": " vākyārthāvagamasya padārthāvagamapūrvakatvāt /",
    "GSP33vacbhamu:4147": " padārthānāṃ coktena mārgeṇa svātantryāt /",
    "GSP33vacbhamu:4148": " tasmādupāsyabhedādupāsātraividhyamiti pūrvaḥ pakṣaḥ /",
    "GSP33vacbhamu:4149": " siddhāntastu-satyaṃ padārthāvagamopapāyo vākyārthavagamaḥ,",
    "GSP33vacbhamu:4150": " natu padārthāvagamaparāṇyeva padāni,",
    "GSP33vacbhamu:4151": " api tvekavākyārthāvagamaparāṇi /",
    "GSP33vacbhamu:4152": " tameva tvekaṃ vākyārthaṃ padārthāvagamamantareṇa na śaknuvanti kartumityantarā tadarthameva tamapyavagamayanti,",
    "GSP33vacbhamu:4153": " tena padāni viśiṣṭaikārthāvabodhanasvarasānyeva balabadbādhakopanitānnānārthabodhaparatāṃ nīyante /",
    "GSP33vacbhamu:4154": " yathāhuḥ-'saṃbhavatyekavākyatve vākyabhedaśca neṣyate' iti /",
    "GSP33vacbhamu:4155": " tena yathopāṃśuyājavākye jāmitādoṣopakrame tatpratisamādhānopasaṃhāre caikavākyatvāya 'prajāpaturupāṃśu yaṣṭavyaḥ' ityādayo na pṛthagvidhayaḥ kintvarthavādā iti nirṇītaṃ,",
    "GSP33vacbhamu:4156": " tathehāmāmevi vijānīhi' ityupakramya 'prāṇo 'smi prajñātmā' ityuktvānte 'sa prāṇa",
    "GSP33vacbhamu:4157": " eva prajñātmānando 'jaro 'mṛtaḥ' ityupasaṃhārādbrahmaṇyekavākyatvāvagatau satyāṃ",
    "GSP33vacbhamu:4158": " jīvamukhyaprāṇaliṅge api tadanuguṇatayā netavye /",
    "GSP33vacbhamu:4159": " anyathā vākyabhedaprasaṅgāt /",
    "GSP33vacbhamu:4160": " yatpunarbhedadarśanaṃ 'saha hyetau' iti,",
    "GSP33vacbhamu:4161": " tajjñānakriyāśaktibhedena buddhiprāṇayoḥ pratyagātmopādhibhūtayornirdeśaḥ pratyagātmānamevopalakṣayitum /",
    "GSP33vacbhamu:4162": " ata evopalakṣyasya pratyagātmasvarūpasyābhedamupalakṣaṇaṃ bhedenopalakṣayati-'prāṇa eva prajñātmā' iti /",
    "GSP33vacbhamu:4163": " 'tasmādananyathāsiddhibrahmaliṅgānusārātaḥ /",
    "GSP33vacbhamu:4164": " ekavākyabalātprāṇajīvaliṅgopapādanam' iti saṃgrahaḥ //28 // 1.1.11.29. // 29 // 1.1.11.30. // 30 // 1.1.11.31.",
    "GSP33vacbhamu:4165": " na brahmavākyaṃ bhavitumarhatīti\u000e /",
    "GSP33vacbhamu:4166": " naiṣa saṃdarbho brahmavākyameva bhavitumarhatīti,",
    "GSP33vacbhamu:4167": " kintu tathāyogaṃ kiñcidatra jīvavākyaṃ,",
    "GSP33vacbhamu:4168": " kiñcinmukhyaprāṇavākyaṃ,",
    "GSP33vacbhamu:4169": " kiñcidbrahmavākyamityarthaḥ /",
    "GSP33vacbhamu:4170": " prajñāsādhanaprāṇāntarāśrayatvāditi\u000e /",
    "GSP33vacbhamu:4171": " prāṇāntarāṇīndriyāṇi,",
    "GSP33vacbhamu:4172": " tāni hi mukhye prāṇe pratiṣṭhitāni /",
    "GSP33vacbhamu:4173": " jīvamukhyaprāṇayoranyatara ityupakramamātram /",
    "GSP33vacbhamu:4174": " ubhāviti tu pūrvapakṣatattvam /",
    "GSP33vacbhamu:4175": " brahma tu dhruvam /",
    "GSP33vacbhamu:4176": " na brahmeti\u000e /",
    "GSP33vacbhamu:4177": " na brahmaivetyarthaḥ /",
    "GSP33vacbhamu:4178": " daśānāṃ būtamātrāṇāmiti\u000e /",
    "GSP33vacbhamu:4179": " pañca śabdādayaḥ,",
    "GSP33vacbhamu:4180": " pañca pṛthivyādaya iti daśa bhūtamātrāḥ /",
    "GSP33vacbhamu:4181": " pañca buddhīndriyāṇi pañca buddhasya iti daśa prajñāmātrāḥ /",
    "GSP33vacbhamu:4182": " tadevaṃ svamatena vyākhyāya prācāṃ vṛttikṛtāṃ matena vyācaṣṭe-",
    "GSP33vacbhamu:4183": " athaveti\u000e /",
    "GSP33vacbhamu:4184": " pūrvaṃ prāṇasyaikamupāsanamaparaṃ jīvasyāparaṃ brahmaṇa ityupāsanātraividhyena vākyabhedaprasaṅgo dūṣaṇamuktam /",
    "GSP33vacbhamu:4185": " iha tu brahmaṇa ekasyaivopāsātrayaviśiṣṭasya vidhānānna vākyabeda ityabhimānaḥ prācāṃ vṛttikṛtām /",
    "GSP33vacbhamu:4186": " tadetadālocanīyaṃ kathaṃ na vākyabheda iti /",
    "GSP33vacbhamu:4187": " yuktaṃ 'somena yajeta' ityādau somādiguṇaviśiṣṭayāgavidhānaṃ,",
    "GSP33vacbhamu:4188": " tadguṇaviśiṣṭasyāpūrvasya vidhiviṣayatvāt /",
    "GSP33vacbhamu:4189": " iha tu siddharūpaṃ brahma na vidhiviṣayo bhavitumarhati,",
    "GSP33vacbhamu:4190": " abhāvārthatvāt /",
    "GSP33vacbhamu:4191": " bhāvārthasya vidhiviṣayatvaniyamāt /",
    "GSP33vacbhamu:4192": " vākyāntarebhyaśca brahmavagateḥ prāptatvāttadanūdyāprāptopāsanā bhāvārthaḥ vidheyastasya ca bedādvidhyāvṛttilakṣaṇo vākyabedo 'tisphuṭa iti bāṣyakṛtā nodghāṭitaḥ,",
    "GSP33vacbhamu:4193": " svavyākhyānenaivoktaprayatvāditi sarvaṃvadātam //31 //",
    "GSP33vacbhamu:4194": " iti śrīvācaspatimiśraviracite bhāṣyavibhāge bhāmatyāṃ prathamasyādhyāyasya prathamaḥ pādaḥ //1 //",
    "GSP33vacbhamu:4195": " iti prathamasyādhyāyasya spaṣṭabrahmaliṅgaśrutisamanvayākhyaḥ prathamaḥ pādaḥ\u000e //",
    "GSP33vacbhamu:4196": " prathamādhyāye dvitīyaḥ pādaḥ\u000e / 1.2.1.1.",
    "GSP33vacbhamu:4197": " atha dvitīyaṃ pādamāripsuḥ pūrvoktamarthaṃ smārayati vakṣyamāṇopayogitayā-",
    "GSP33vacbhamu:4198": " prathame pāda iti\u000e /",
    "GSP33vacbhamu:4199": " uttaratra hi brahmaṇo vyāpitvanityatvādayaḥ siddhavaddhetutayopadekṣyante /",
    "GSP33vacbhamu:4200": " na caite sākṣātpūrvamupapāditā iti kathaṃ hetubhāvena na śakyā upadeṣṭumityata uktam-",
    "GSP33vacbhamu:4201": " samastajagatkāraṇasyeti\u000e /",
    "GSP33vacbhamu:4202": " yadyapyete na pūrvaṃ kaṇṭhata uktāstathāpi brahmaṇo jagajjanmādikāraṇatvopapadānenādhikaraṇasiddhāntanyāyenopakṣiptā ityupapannasteṣāmuttaratra hetubhāvenopanyāsa ityarthaḥ /",
    "GSP33vacbhamu:4203": " arthāntaraprasiddhānāṃ ceti\u000e /",
    "GSP33vacbhamu:4204": " yatrārthāntaraprasiddhā evākāśaprāṇajyotirādayo brahmaṇi vyākhyāyante,",
    "GSP33vacbhamu:4205": " tadavyabhicāriliṅgaśravaṇāt /",
    "GSP33vacbhamu:4206": " tatra kaiva kathā manomayādīnāmarthāntaraṃ prasiddhānāṃ padānāṃ brahmagocaratvanirṇayaṃ pratītyabhiprāyaḥ /",
    "GSP33vacbhamu:4207": " pūrvapakṣābhiprāyaṃ tvagre darśayiṣyāmaḥ /",
    "GSP33vacbhamu:4208": " sarvatra prasiddhopadeśāt /",
    "GSP33vacbhamu:4209": " idamāmnāyate /",
    "GSP33vacbhamu:4210": " sarvaṃ khalvidaṃ brahmaḥ\u000e /",
    "GSP33vacbhamu:4211": " kutaḥ,",
    "GSP33vacbhamu:4212": " tajjalāniti\u000e /",
    "GSP33vacbhamu:4213": " yatastasmādbrahmaṇo jāyata iti tajjaṃ,",
    "GSP33vacbhamu:4214": " tasmiṃśca līyata iti tallaṃ,",
    "GSP33vacbhamu:4215": " tasmiṃścāniti sthitikāle ceṣṭata iti tadanaṃ jagat tasmātsarvaṃ khalvidaṃ jagadbrahma /",
    "GSP33vacbhamu:4216": " ataḥ kaḥ kasminrajyate kaśca kaṃ dveṣṭīti rāgadveṣarahitaḥ śāntaḥ sannupāsīta /",
    "GSP33vacbhamu:4217": " atha khalu kratumayaḥ puruṣo yathākraturasmiṃlloke puruṣo bhavati tathetaḥ pretya bhavati sa kratuṃ kurvīta manomayaḥ prāṇaśarīra ityādi\u000e /",
    "GSP33vacbhamu:4218": " tatra saṃśayaḥ-kimiha manomayatvādibhirdharmaiḥ śārīra ātmopāsyatvenopadiśyate āhosvidbrahmeti /",
    "GSP33vacbhamu:4219": " kiṃ tāvatprāptam /",
    "GSP33vacbhamu:4220": " śārīro jīva iti /",
    "GSP33vacbhamu:4221": " kutaḥ /",
    "GSP33vacbhamu:4222": " 'kratum' ityādivākyena vihitāṃ kratubhāvanāmanūdya 'sarvam' ityādivākyaṃ śamaguṇe vidhiḥ /",
    "GSP33vacbhamu:4223": " tathā ca 'sarvaṃ khalvidaṃ brahma' iti vākyaṃ prathamapaṭhitamapyarthālocanayā parameva,",
    "GSP33vacbhamu:4224": " tadarthopajīvitvāt /",
    "GSP33vacbhamu:4225": " evaṃ ca saṃkalpavidhiḥ prathamo nirviṣayaḥ sannaparyavasyanviṣayāpekṣaḥ svayamanirvṛtto na vidhyantareṇopajīvituṃ śakyaḥ,",
    "GSP33vacbhamu:4226": " anupapadākatvāt /",
    "GSP33vacbhamu:4227": " tasmācchāntatāguṇavidhānātpūrvameva 'manomayaḥ prāṇaśarīraḥ' ityādibhirviṣayopanāyakaiḥ saṃbadhyate /",
    "GSP33vacbhamu:4228": " manomayatvādi ca kāryakāraṇasaṃghātātmano jīvātmana eva nirūḍhamiti jīvātmanopāsyenoparaktopāsanā na paścāt brahmaṇā saṃbaddhumarhati,",
    "GSP33vacbhamu:4229": " utpattiśiṣṭaguṇāvarodhāt /",
    "GSP33vacbhamu:4230": " naca 'sarvaṃ khalvidam' iti vākyaṃ brahmaparamapi tu śamahetuvannigadārthavādaḥ śāntatāvidhiparaḥ,",
    "GSP33vacbhamu:4231": " 'śūrpeṇa juhoti' 'tena hyannaṃ kriyate' itivat /",
    "GSP33vacbhamu:4232": " na cānyaparādapi brahmāpekṣitatayā svīkriyata iti yuktaṃ,",
    "GSP33vacbhamu:4233": " manomayatvādibhirdharmairjīve suprasiddhairjīvaviṣayasamarpaṇenānapekṣitatvāt /",
    "GSP33vacbhamu:4234": " sarvakarmatvādi tu jīvasya paryāyeṇa bhaviṣyati /",
    "GSP33vacbhamu:4235": " evaṃ cāṇīyastvamapyupapannam /",
    "GSP33vacbhamu:4236": " paramātmanastvaparimeyasya tadanupapattiḥ /",
    "GSP33vacbhamu:4237": " prathamāvagatena cāṇīyastvena jyāyastvaṃ tadanuguṇatayā vyākhyeyam /",
    "GSP33vacbhamu:4238": " vyākhyāṃ ca bhāṣyakṛtā /",
    "GSP33vacbhamu:4239": " evaṃ karmakartṛvyapadeśaḥ saptamīpraṇamāntatā cābhede 'pi jīvātmani kathañcidbhedopacāreṇa rāhoḥ śira itivaddraṣṭavyā /",
    "GSP33vacbhamu:4240": " 'etadbrahma' iti ca jīvaviṣayaṃ,",
    "GSP33vacbhamu:4241": " jīvasyāpi dehādibṛṃhaṇatvena brahmātvāt /",
    "GSP33vacbhamu:4242": " evaṃ satyasaṃkalpatvādayo 'pi paramātmavartino jīve 'pi saṃbhavanti,",
    "GSP33vacbhamu:4243": " tadavyatirekāt /",
    "GSP33vacbhamu:4244": " tasmājjīva evopāsyatvenātra vivakṣitaḥ,",
    "GSP33vacbhamu:4245": " na paramātmeti prāptam /",
    "GSP33vacbhamu:4246": " evaṃ prāpte 'bhidhīyate-'samāsaḥ sarvanāmārthaḥ saṃnikṛṣṭamapekṣate /",
    "GSP33vacbhamu:4247": " taddhitārtho 'pi sāmānyaṃ nāpekṣāyā nivartakaḥ //",
    "GSP33vacbhamu:4248": " tasmādapekṣitaṃ brahma grāhyamanyaparādapi /",
    "GSP33vacbhamu:4249": " tathā ca satyasaṃkalpaprabhṛtīnāṃ yathārthatā //",
    "GSP33vacbhamu:4250": " ' bhavedetadevaṃ yadi prāṇaśarīra ca sarvanāmārthaṃ saṃprāpya tadabhidhānaṃ paryavasyet /",
    "GSP33vacbhamu:4251": " tatra manomayapadaṃ paryamasitābhidhānaṃ tadabhidhānaparyavasānāyālaṃ,",
    "GSP33vacbhamu:4252": " tadeva tu manovikāro vā manaḥpracuraṃ vā kimarthamityadyāpi na vijñāyate /",
    "GSP33vacbhamu:4253": " tadyatraiṣa śabdaḥ samavetārtho bhavati sa samāsārthaḥ /",
    "GSP33vacbhamu:4254": " na caiṣa jīva eva samavetātho na brahmaṇīti,",
    "GSP33vacbhamu:4255": " tasya 'aprāṇo hyamanāḥ' ityādibhistadvirahapratipādanāditi yuktam,",
    "GSP33vacbhamu:4256": " tasyāpi sarvavikārakāraṇatayā,",
    "GSP33vacbhamu:4257": " vikārāṇāṃ ca svakāraṇādabhedātteṣāṃ ca manomatayā brahmaṇastatkāraṇasya manomayatvopapatteḥ /",
    "GSP33vacbhamu:4258": " syādetat /",
    "GSP33vacbhamu:4259": " jīvasya sākṣānmanomayatvādayaḥ,",
    "GSP33vacbhamu:4260": " brahmaṇastu taddvārā /",
    "GSP33vacbhamu:4261": " tatra prathamaṃ dvārasya buddhisthatvāttadevopāsyamastu,",
    "GSP33vacbhamu:4262": " na punarjaghanyaṃ brahma /",
    "GSP33vacbhamu:4263": " brahmaliṅgāni ca jīvasya brahmaṇo 'bhedājjīve 'pyupapatsyante /",
    "GSP33vacbhamu:4264": " tadetadatra saṃpradhāryam-kiṃ brahmaliṅgairjīvānāṃ tadabhinnānāmastu tadvattā,",
    "GSP33vacbhamu:4265": " tathāca jīvasya manomayatvādibhiḥ prathamamavagamāttasyaivopāsyatvaṃ,",
    "GSP33vacbhamu:4266": " uta na jīvasya brahmaliṅgavattā tadabhinnasyāpi /",
    "GSP33vacbhamu:4267": " jīvaliṅgaistu brahma tadvata,",
    "GSP33vacbhamu:4268": " tathāca brahmaliṅgānāṃ darśanāt,",
    "GSP33vacbhamu:4269": " teṣāṃ ca jīve 'nupapatterbrahmaivopāsyamiti /",
    "GSP33vacbhamu:4270": " vayaṃ tu paśyāmaḥ-'samāropyasya rūpeṇa viṣayo rūpavānbhavetṣa viṣayasya tu rūpeṇa samāropyaṃ na rūpavat //",
    "GSP33vacbhamu:4271": " ' samāropitasya hi rūpeṇa bhujaṅgasya bhīṣaṇatvādinā rajjū rūpavatī,",
    "GSP33vacbhamu:4272": " natu rajjūrūpeṇābhigamyatvādinā bhujaṅgo rūpavān /",
    "GSP33vacbhamu:4273": " tadā bhujaṅgasyaivābhāvātkiṃ rūpavat /",
    "GSP33vacbhamu:4274": " bhujaṅgadaśāyāṃ tu na nāsti vāstavī rajjuḥ /",
    "GSP33vacbhamu:4275": " tadiha samāropitajīvarūpeṇa vastusadbrahma rūpavadyujyate,",
    "GSP33vacbhamu:4276": " natu brahmarūpairnityatvādibhirjīvastadvānbhavitumarhati,",
    "GSP33vacbhamu:4277": " tasya tadānīmasaṃbhavāt /",
    "GSP33vacbhamu:4278": " tasmādbrahmaliṅgadarśanājjīve ca tadasaṃbhavādbrahmaivopāsyaṃ na jīva iti siddham /",
    "GSP33vacbhamu:4279": " etadupalakṣaṇaṇāya ca 'sarvaṃ khalvidaṃ brahma' iti vākyamupanyastamiti //1 // 1.2.1.2.",
    "GSP33vacbhamu:4280": " yadyapyapauruṣeya iti\u000e /",
    "GSP33vacbhamu:4281": " śāstrayonitve 'pīśvarasya pūrvapūrvasṛṣṭiracitasaṃdarbhāpekṣaracanatvenāsvātantryādapauruṣeyatvābhidhānaṃ,",
    "GSP33vacbhamu:4282": " tathā cāsvātantryeṇa vivakṣā nāstītyuktam /",
    "GSP33vacbhamu:4283": " parigrahaparityāgau copādanānupādāne ukte,",
    "GSP33vacbhamu:4284": " na tūpādayeyatvameva /",
    "GSP33vacbhamu:4285": " anyathoddeśyatayānapapādeyasya grahāderavivakṣitatvena camasādāvapi saṃmārgaprasaṅgāt /",
    "GSP33vacbhamu:4286": " tasmādanupādeyatve 'pi graha uddeśyatayā parigṛhīto vivakṣitaḥ /",
    "GSP33vacbhamu:4287": " tadgataṃ tvekatvamavacchedakatvena varjitamavivakṣitam /",
    "GSP33vacbhamu:4288": " icchānicche ca bhaktitaḥ /",
    "GSP33vacbhamu:4289": " tadidaktam-",
    "GSP33vacbhamu:4290": " vedavākyatātparyātātparyābhyāmavagamyete iti\u000e /",
    "GSP33vacbhamu:4291": " yatparaṃ vedavākyaṃ tattenopāttaṃ vivakṣitam,",
    "GSP33vacbhamu:4292": " atatpareṇa cānupāttamavivakṣitamityarthaḥ //2 // 1.2.1.3.",
    "GSP33vacbhamu:4293": " yathā satyasaṃkalpatvādayo brahmaṇyupapadyante,",
    "GSP33vacbhamu:4294": " evaṃ śārīre 'pyupapatsyante,",
    "GSP33vacbhamu:4295": " śārīrasya brahmaṇo 'bhedāt /",
    "GSP33vacbhamu:4296": " śārīraguṇā iva manomayatvādayo brahmaṇītyata āha sūtrakāraḥ-",
    "GSP33vacbhamu:4297": " anupapattestu na śārīraḥ\u000e //3 // 1.2.1.4. // 4 // 1.2.1.5. // 5 // 1.2.1.6.",
    "GSP33vacbhamu:4298": " yattadavocāma samāropyadharmāḥ samāropaviṣaye saṃbhavanti,",
    "GSP33vacbhamu:4299": " natu viṣayadharmāḥ samāropya iti /",
    "GSP33vacbhamu:4300": " tasyeta utthānam /",
    "GSP33vacbhamu:4301": " atrāha codakaḥ-",
    "GSP33vacbhamu:4302": " kaḥ punarayaṃ śārīro nāmeti\u000e /",
    "GSP33vacbhamu:4303": " na tāvadbhedapratiṣedhādbhedavpadeśācca bhedābhedāvekatra tāttvikau bhavitumarhato virodhādityuktam /",
    "GSP33vacbhamu:4304": " tasmādekamiha tāttvikamatāttvikaṃ cetarat,",
    "GSP33vacbhamu:4305": " tatra paurvāparyeṇādvaitapratipādanaparatvādvedāntānāṃ dvaitagrāhiṇaśca mānāntarasyābhāvāttadbādhanācca tenādvaitameva paramārthaḥ /",
    "GSP33vacbhamu:4306": " tathā ca 'anupapattestu' ityādyasaṃgatārthamityarthaḥ /",
    "GSP33vacbhamu:4307": " pariharati-",
    "GSP33vacbhamu:4308": " satyamevaitat /",
    "GSP33vacbhamu:4309": " para evātmā dehendriyamanobuddhyupādhibhiravicchidyamāno bālaiḥ śārīra ityupacaryate\u000e /",
    "GSP33vacbhamu:4310": " anādyavidyāvacchedalabdhajīvabhāvaḥ para evātmā svato bhedenāvabhāsate /",
    "GSP33vacbhamu:4311": " tādṛśāṃ ca jīvānāmavidyā,",
    "GSP33vacbhamu:4312": " natu nirūpādhino brahmaṇaḥ /",
    "GSP33vacbhamu:4313": " na cāvidyāyāṃ satyāṃ jīvātmavibhāgaḥ,",
    "GSP33vacbhamu:4314": " sati ca jīvātmavibhāge tadāśrayāvidyetyanyonyāśrayamiti sāṃpratam /",
    "GSP33vacbhamu:4315": " anāditvena jīvāvidyayorbījāṅkuravadanavakḷpterayogāt /",
    "GSP33vacbhamu:4316": " naca sarvajñasya sarvaśakteśca svataḥ kuto 'kasmātsaṃsāritā,",
    "GSP33vacbhamu:4317": " yo hi paratantraḥ so 'nyena bandhanāgāre praveśyeta,",
    "GSP33vacbhamu:4318": " natu svatantra iti vācyam /",
    "GSP33vacbhamu:4319": " nahi tadbhāgasya jīvasya saṃpratitanī bandhanāgārapraveśitā,",
    "GSP33vacbhamu:4320": " yenānuyujyeta,",
    "GSP33vacbhamu:4321": " kintvi.manādiḥ pūrvapūrvakarmāvidyāsaṃskāranibandhanā nānuyogamarhati /",
    "GSP33vacbhamu:4322": " na caitāvatā īśvarasyānīśatā na hyupakaraṇādyapekṣitā kartuḥ svātantryaṃ vihanti /",
    "GSP33vacbhamu:4323": " tasmādyatkiñceditadapīti //6 // 1.2.1.7. // 7 // 1.2.1.8.",
    "GSP33vacbhamu:4324": " viśeṣāditi vaktavye vaiśeṣyābhidhānamātyantikaṃ viśeṣaṃ pratipādayitum /",
    "GSP33vacbhamu:4325": " tathāhyavidyākalpitaḥ sukhādisaṃgo 'vidyātmana eva yujyate /",
    "GSP33vacbhamu:4326": " natu nirmṛṣṭanikhilāvidyātadvāsanasya śuddhabuddhamuktasvabhāvasya paramātmana ityarthaḥ /",
    "GSP33vacbhamu:4327": " śeṣamatirohitārtham //8 // 1.2.2.9.",
    "GSP33vacbhamu:4328": " attā carācaragrahaṇāt /",
    "GSP33vacbhamu:4329": " kaṭhavallīṣu paṭhyate-yasya brahma ca kṣatraṃ cobhe bhavata odamaḥ\u000e /",
    "GSP33vacbhamu:4330": " mṛtyuryasyopasetacanaṃ ka itthā veda yatra sa iti\u000e /",
    "GSP33vacbhamu:4331": " atra cādanīyaudānopasecanasīcitaḥ kaścidattā pratīyate /",
    "GSP33vacbhamu:4332": " attṛtvaṃ ca bhoktṛtā vā saharntṛtā vā syāt /",
    "GSP33vacbhamu:4333": " naca prastutasya paramātmano bhoktṛtāsti,",
    "GSP33vacbhamu:4334": " 'anaśrannanyo 'abhicākaśīti' iti śrutyā bhoktṛtāpratiṣedhāt /",
    "GSP33vacbhamu:4335": " jīvātmanaśca bhoktṛtāvidhānāt-'tayoranyaḥ pippalaṃ svādvatti' iti /",
    "GSP33vacbhamu:4336": " tadyadi bhoktṛtvamattṛtvaṃ tato muktasaṃśayaṃ jīvātmaiva pratipattavyaḥ /",
    "GSP33vacbhamu:4337": " brahmakṣatrādi cāsya kāryakāraṇasaṃghāto bhogāyatanatayā vā sākṣādvā /",
    "GSP33vacbhamu:4338": " saṃbhavati bhogyam /",
    "GSP33vacbhamu:4339": " atha tu saṃhartṛtā bhoktṛtā,",
    "GSP33vacbhamu:4340": " tatastrayāṇāmagnijīvaparamātmanāṃ praśnopanyāsopalabdheḥ saṃhartṛtvasyāviśeṣādbhavati saṃśayaḥ-kimattā agnirāho jīva utāho paramātmeti /",
    "GSP33vacbhamu:4341": " tatraudanasya bhogyatvena loke prasiddherbhoktṛtvameva prathamaṃ buddhau viparivartate,",
    "GSP33vacbhamu:4342": " caramaṃ tu saṃhartṛtvamiti bhoktaivāttā /",
    "GSP33vacbhamu:4343": " tathā ca jīva eva /",
    "GSP33vacbhamu:4344": " 'na jāyate mriyate' iti ca tasyaiva stutiḥ /",
    "GSP33vacbhamu:4345": " yadi tu saṃhārakāle 'pi saṃskāramātreṇa tasyāvasthānāt /",
    "GSP33vacbhamu:4346": " durjñānatvaṃ ca tasya sūkṣmatvāt /",
    "GSP33vacbhamu:4347": " tasmājjīva evāttehopāsyata iti prāptam /",
    "GSP33vacbhamu:4348": " yadi tu saṃhartṛtvamattṛtvaṃ tathāpyagnirattā,",
    "GSP33vacbhamu:4349": " 'agnirannādaḥ' iti śrutiprasiddhibhyām /",
    "GSP33vacbhamu:4350": " evaṃ prāptebhidhīyate-attātra paramātmā,",
    "GSP33vacbhamu:4351": " kutaḥ,",
    "GSP33vacbhamu:4352": " carācaragrahaṇāt /",
    "GSP33vacbhamu:4353": " 'ubhe yasyodanaḥ' iti 'mṛtyuryasyopasecanam' iti ca śrūyate /",
    "GSP33vacbhamu:4354": " tatra yadi jīvasya bhogāyatanatayā tatsādhanatayā ca kāryakāraṇasaṃghātaḥ sthitaḥ,",
    "GSP33vacbhamu:4355": " na tarhyedanaḥ /",
    "GSP33vacbhamu:4356": " nahyodano bhogāyatanaṃ,",
    "GSP33vacbhamu:4357": " nāpi bhogasādhanaṃ,",
    "GSP33vacbhamu:4358": " api tu bhogyaḥ /",
    "GSP33vacbhamu:4359": " naca bhogāyatanasya bhogasādhanasya vā bhogyatvaṃ mukhyam /",
    "GSP33vacbhamu:4360": " na cātra mṛtyurupasecanatayā kalpyate /",
    "GSP33vacbhamu:4361": " naca jīvasya kāryakāraṇasaṃghāto brahmakṣatrādirūpo bhakṣyaḥ,",
    "GSP33vacbhamu:4362": " kasyacitkrūrasattvasya vyāghrādeḥ kaścidbhavet na tu sarvathā sarvajīvasya /",
    "GSP33vacbhamu:4363": " tena brahmakṣatraviṣayamapi sarvajīvasyāttṛtvaṃ na vyāpnoti,",
    "GSP33vacbhamu:4364": " kimaṅga punarmṛtyūpasecanavyāptaṃ carācaram /",
    "GSP33vacbhamu:4365": " na caudanapadātprathamāvagatabhogyatvānurodhena yathāsaṃbhavamattṛtvaṃ yojyata iti yuktam /",
    "GSP33vacbhamu:4366": " nahyodanapadaṃ śrutyā bhogyatvamāha,",
    "GSP33vacbhamu:4367": " kintu lakṣaṇayā /",
    "GSP33vacbhamu:4368": " naca lākṣaṇikabhogyatvānurodhena 'mṛtyuryasyopasecanam' iti,",
    "GSP33vacbhamu:4369": " 'brahma ca kṣatraṃ ca' iti ca śrutī saṃkocamarhataḥ /",
    "GSP33vacbhamu:4370": " naca brahmakṣatre evātra vivakṣite,",
    "GSP33vacbhamu:4371": " mṛtyūpasecanena prāṇabhṛnmātropasthāpanāt /",
    "GSP33vacbhamu:4372": " prāṇiṣu pradhānatvena ca brahmakṣatropanyāsasyopapatteḥ,",
    "GSP33vacbhamu:4373": " anarthatvācca /",
    "GSP33vacbhamu:4374": " tathāca carācarasaṃhartṛtvaṃ paramātmana eva /",
    "GSP33vacbhamu:4375": " nāgneḥ /",
    "GSP33vacbhamu:4376": " nāpi jīvasya /",
    "GSP33vacbhamu:4377": " tathāca 'na jāyate mriyate vā vipaścit' iti prakṛtasya na hānaṃ bhaviṣyati /",
    "GSP33vacbhamu:4378": " 'ka itthā veda yatra saḥ' iti ca durjñānatopapatsyate /",
    "GSP33vacbhamu:4379": " jīvasya tu sarvalokaprasiddhasya na durjñānatā /",
    "GSP33vacbhamu:4380": " tasmādattā paramātmaiveti siddham //9 // 1.2.2.10. // 10 // 1.2.3.11.",
    "GSP33vacbhamu:4381": " guhāṃ praviṣṭāvātmānau hi taddarśanāt /",
    "GSP33vacbhamu:4382": " saṃśayamāha-",
    "GSP33vacbhamu:4383": " tatreti\u000e /",
    "GSP33vacbhamu:4384": " pūrvapakṣe prayojanamāha-",
    "GSP33vacbhamu:4385": " yadi buddhijīvāviti\u000e /",
    "GSP33vacbhamu:4386": " siddhānte prayojanamāha-",
    "GSP33vacbhamu:4387": " atha jīvaparamātmanāviti\u000e /",
    "GSP33vacbhamu:4388": " autsargikasya mukhyatābalātpūrvasiddhāntapakṣāsaṃbhavena pakṣāntaraṃ kalpayiṣyata iti manvānaḥ saṃśayamākṣipati-",
    "GSP33vacbhamu:4389": " atrāhākṣepteti\u000e /",
    "GSP33vacbhamu:4390": " ṛtaṃ satyam /",
    "GSP33vacbhamu:4391": " avaśyaṃbhāvīti yāvat /",
    "GSP33vacbhamu:4392": " samādhatte-",
    "GSP33vacbhamu:4393": " atrocyatada iti\u000e /",
    "GSP33vacbhamu:4394": " adhyātmādhikārādanyau tāvatpātārāvaśakyau kalpayitum /",
    "GSP33vacbhamu:4395": " tadiha buddheracaitanyena paramātmanaśca pibacchabdo lakṣayansvārtamajahannicarecarayuktapibadapibatparo bhavatītyarthaḥ /",
    "GSP33vacbhamu:4396": " astu vā mukhya eva,",
    "GSP33vacbhamu:4397": " tathāpi na doṣa ityāha-",
    "GSP33vacbhamu:4398": " yadveti\u000e /",
    "GSP33vacbhamu:4399": " svātantryalakṣaṇaṃ hi kartṛtvaṃ tacca pāturiva pāyayiturapyastīti so 'pi kartā /",
    "GSP33vacbhamu:4400": " ata eva cāhuḥ-'yaḥ kārayati sa karotyeva' iti /",
    "GSP33vacbhamu:4401": " evaṃ karaṇasyāpi svātantryavivakṣayā kathañcitkartṛtvaṃ,",
    "GSP33vacbhamu:4402": " yathā kāṣṭhāni pacantīti /",
    "GSP33vacbhamu:4403": " tasmānmukhyatve 'pyavirodha iti /",
    "GSP33vacbhamu:4404": " tadevaṃ saṃśayaṃ samādhāya pūrvapakṣaṃ gṛhṇāti-",
    "GSP33vacbhamu:4405": " buddhikṣetrajñāviti\u000e /",
    "GSP33vacbhamu:4406": " 'niyatādhāratā buddhivasaṃbhavinī nahi /",
    "GSP33vacbhamu:4407": " kleśātkalpayituṃ yuktā sarvage paramātmani //",
    "GSP33vacbhamu:4408": " ' naca pibantāvitivatpraviṣṭapadamapi lākṣaṇikaṃ yuktaṃ,",
    "GSP33vacbhamu:4409": " sati mukhyārthatve lākṣaṇikārthatvāyogāt,",
    "GSP33vacbhamu:4410": " buddhijīvayośca guhāpraveśopapatteḥ /",
    "GSP33vacbhamu:4411": " apica 'sukṛtasya loke' iti sukṛtalokavyavasthānena karmagocarānatikrama uktaḥ /",
    "GSP33vacbhamu:4412": " buddhijīvau ca karmagocaraṃmanatikrāntau /",
    "GSP33vacbhamu:4413": " jīvo hi bhoktṛtayā buddhiśca bhogasādhanatayā dharmasya gocare sthitau,",
    "GSP33vacbhamu:4414": " na tu brahma,",
    "GSP33vacbhamu:4415": " tasya tadāyattatvāt /",
    "GSP33vacbhamu:4416": " kiñca chāyātapāviti tamaḥprakāśāvuktau /",
    "GSP33vacbhamu:4417": " tatrāpi prete vicikitsāpanuttaye buddherbhedena paralokī jīvo darśanīya iti buddhirucyate /",
    "GSP33vacbhamu:4418": " evaṃprāptebhidhīyate-'ṛtapānena jīvātmā niścito 'sya dvitīyatā /",
    "GSP33vacbhamu:4419": " brahmaṇaiva sarūpeṇa na tu buddhyā virūpayā //1 // 1.2.3.12.",
    "GSP33vacbhamu:4420": " prathamaṃ sadvitīyatve brahmaṇāvagate sati /",
    "GSP33vacbhamu:4421": " guhāśrayatvaṃ caramaṃ vyākhyeyamavirodhataḥ //2 // ' 1.2.3.13.",
    "GSP33vacbhamu:4422": " gauḥ sadvitīyetyukte sajātīyenaiva gavāntareṇāvagamyate,",
    "GSP33vacbhamu:4423": " na tu vijātīyenāśvādinā /",
    "GSP33vacbhamu:4424": " tadiha cetano jīvaḥ sarūpeṇa cetanāntareṇaiva brahmaṇā sadvitīyaḥ pratīyate,",
    "GSP33vacbhamu:4425": " na tvacetanayā virūpayā buddhyā /",
    "GSP33vacbhamu:4426": " tadevam 'ṛtaṃ pibantau' ityatra prathamamavagate brahmaṇi tadanurodhena caramaṃ guhāśrayatvaṃ śālagrāme hariritavadvyākhyeyam /",
    "GSP33vacbhamu:4427": " bahulaṃ hi guhāśrayatvaṃ brahmaṇaḥ śrutaya āhuḥ /",
    "GSP33vacbhamu:4428": " tadidamuktam-",
    "GSP33vacbhamu:4429": " taddarśanāditi\u000e /",
    "GSP33vacbhamu:4430": " tasya brahmaṇo guhāśrayatvasya śrutiṣu darśanāditi /",
    "GSP33vacbhamu:4431": " evañca prathamāvagatabrahmānurodhena sukṛtalokavartitvamapi tasya lakṣaṇayā chatrinyāyena gamayitavyam /",
    "GSP33vacbhamu:4432": " chāyātapatvamapi jīvasyāvidyāśrayatayā brahmaṇaśca śuddhaprakaśasvabhāvasya tadanāśrayatayā mantavyam //11 // 1.2.3.14.",
    "GSP33vacbhamu:4433": " imameva nyāyaṃ 'dvā suparṇā' ityatrāpyudāharaṇe kṛtvācintayā yojayati-",
    "GSP33vacbhamu:4434": " eṣa eva nyāya iti\u000e /",
    "GSP33vacbhamu:4435": " atrāpi kiṃ buddhijīvau uta jīvaparamātmānāviti saṃśaṭya karaṇarūpāyā api buddheredhāṃsi pacantītivatkartṛtvopacārābuddhijīvāviha pūrvapakṣayitvā siddhāntayitavyam /",
    "GSP33vacbhamu:4436": " siddhāntaśca bhāṣyakṛtā sphoritaḥ /",
    "GSP33vacbhamu:4437": " taddarśanāditi ca 'samāne vṛkṣe puruṣo nimagnaḥ' ityatra mantre /",
    "GSP33vacbhamu:4438": " na khalu mukhye kartṛtve saṃbhavati karaṇe kartṛtvopacāro yukta iti kṛtvācintāmudghāṭayati-",
    "GSP33vacbhamu:4439": " apara āha\u000e /",
    "GSP33vacbhamu:4440": " sattvaṃ buddhiḥ /",
    "GSP33vacbhamu:4441": " śaṅkate-",
    "GSP33vacbhamu:4442": " sattvaśabda iti\u000e /",
    "GSP33vacbhamu:4443": " siddhāntārthaṃ brāhmaṇaṃ vyācaṣṭa ityarthaḥ /",
    "GSP33vacbhamu:4444": " nirākaroti-",
    "GSP33vacbhamu:4445": " tanneti /",
    "GSP33vacbhamu:4446": " yena svapnaṃ paśyatīti\u000e /",
    "GSP33vacbhamu:4447": " yeneti karaṇamupadiśati /",
    "GSP33vacbhamu:4448": " tataśca bhinnaṃ kratāraṃ kṣetrajñam /",
    "GSP33vacbhamu:4449": " yo 'yaṃ śārīra upadraṣṭeti\u000e /",
    "GSP33vacbhamu:4450": " astu tarhyasyādhikaraṇasya pūrvapakṣe eva brāhmaṇārthaḥ,",
    "GSP33vacbhamu:4451": " vacanāvirodhe nyāyasyābhāsatvādityata āha-",
    "GSP33vacbhamu:4452": " nāpyasyādhikaraṇasya pūrvapakṣaṃ bhajata iti\u000e /",
    "GSP33vacbhamu:4453": " evaṃ hi pūrvapakṣamasya bhajeta,",
    "GSP33vacbhamu:4454": " yadi hi kṣetratre saṃsāriṇi paryavasyeta /",
    "GSP33vacbhamu:4455": " tasya tu brahmarūpatāyāṃ paryavasyanna pūrvapakṣamapi svīkarotītyarthaḥ /",
    "GSP33vacbhamu:4456": " apica /",
    "GSP33vacbhamu:4457": " tāvetau\u000e",
    "GSP33vacbhamu:4458": " sattvakṣetrajñau na ha vā evaṃvidi raja ādhvaṃsata iti\u000e /",
    "GSP33vacbhamu:4459": " rajo 'vidyā nādhvaṃsanaṃ saṃśleṣamevaṃvidi karotīti /",
    "GSP33vacbhamu:4460": " etāvataiva vidyopasaṃhārājjīvasya brahmātmatāparatāsya lakṣyata ityāha-",
    "GSP33vacbhamu:4461": " tāvatā ceti\u000e /",
    "GSP33vacbhamu:4462": " cedayati-",
    "GSP33vacbhamu:4463": " kathaṃ punariti\u000e /",
    "GSP33vacbhamu:4464": " nirākaroti-",
    "GSP33vacbhamu:4465": " ucyate-neyaṃ śrutiriti\u000e /",
    "GSP33vacbhamu:4466": " anaśnan jīvo brahmābhicākaśītītyukte śaṅkate,",
    "GSP33vacbhamu:4467": " yadi jīvo brahmātmanā nāśnāti,",
    "GSP33vacbhamu:4468": " kathaṃ tarhyanminbhoktṛtvāvagamaḥ,",
    "GSP33vacbhamu:4469": " caitanyasamānādhikaraṇaṃ hi bhoktṛtvamavabhāsata iti /",
    "GSP33vacbhamu:4470": " tannirāsāyāha śrutiḥ-'tayoranyaḥ pippalaṃ svādvatti' iti /",
    "GSP33vacbhamu:4471": " etaduktaṃ bhavati-nedaṃ bhoktṛtvaṃ jīvasya tattvataḥ,",
    "GSP33vacbhamu:4472": " apitu buddhisattvaṃ mukhādirupapariṇataṃ citicchāyāpattyopapannacaitanyamiva bhuṅkte natu tattvato jīvaḥ paramātmā bhuṅkte /",
    "GSP33vacbhamu:4473": " tadetadadhyāsābhāṣye kṛtavyākhyānam /",
    "GSP33vacbhamu:4474": " tadanena kṛtvācintodghāṭitā //12 //",
    "GSP33vacbhamu:4475": " antara upapatteḥ\u000e /",
    "GSP33vacbhamu:4476": " nanu 'antastaddharmopadeśāt' ityanenaivaitadgatārtham /",
    "GSP33vacbhamu:4477": " santi khalvatrāpyamṛtatvābhayatvādayo brahmadharmāḥ pratibimbajīvadevatāsvasaṃbavinaḥ /",
    "GSP33vacbhamu:4478": " tasmādbrahmadharmopadeśādbrahmaivātra vivakṣitam /",
    "GSP33vacbhamu:4479": " sākṣācca brahmaśabdopādānāt /",
    "GSP33vacbhamu:4480": " ucyate-'eṣa dṛśyata ityetatpratyakṣer'the prayujyate /",
    "GSP33vacbhamu:4481": " parokṣaṃ brahma na tathā pratibimbe tu yujyate //1 //",
    "GSP33vacbhamu:4482": " upakramavaśātpūrvamitareṣāṃ hi varṇanam /",
    "GSP33vacbhamu:4483": " kṛtaṃ nyāyena yenaiva sa khalvatrānuṣajyate //2 // '",
    "GSP33vacbhamu:4484": " 'ṛtaṃ pibantau ityatra hi jīvaparamātmānau prathamamanagatāviti tadanurodhena guhāpraveśādayaḥ paścādavagatā vyākhyātāḥ,",
    "GSP33vacbhamu:4485": " tadvidihāpi 'ya eṣo 'kṣiṇi puruṣo dṛśyate' iti pratyakṣābhidhānātprathamamavagate chāyāpuruṣe tadanurodhenāmṛtatvābhayatvādayaḥ stutyā kathañcidvyākhyeyāḥ",
    "GSP33vacbhamu:4486": " tatra cāmṛtatvaṃ katipayakṣaṇāvasthānāt,",
    "GSP33vacbhamu:4487": " abhayatvamacetanatvāt,",
    "GSP33vacbhamu:4488": " puruṣatvaṃ puruṣākāratvāt,",
    "GSP33vacbhamu:4489": " ātmatvaṃ kanīnikāyatanatvāt,",
    "GSP33vacbhamu:4490": " brahmarūpatvamuktarūpāmṛtatvādiyogāt /",
    "GSP33vacbhamu:4491": " evaṃ vāmanītvādayo 'pyasya stutyaiva kathañcinnetavyāḥ /",
    "GSP33vacbhamu:4492": " kaṃ ca khaṃ cetyādi tu vākyamagnīnāṃ nācāryavākyaṃ niyantumarhi /",
    "GSP33vacbhamu:4493": " 'ācāryastu te gatiṃ vaktā' iti ca gatyantarābhiprāyaṃ,",
    "GSP33vacbhamu:4494": " na tūktapariśiṣṭābhiprāyam /",
    "GSP33vacbhamu:4495": " tasmācchāyāpuruṣa evātropāsya iti pūrvaḥ pakṣaḥ /",
    "GSP33vacbhamu:4496": " saṃbhavamātreṇa tu jīvadevate upanyaste,",
    "GSP33vacbhamu:4497": " bādhakāntaropadarśanāya caiṣa dṛśyata ityasyātrābhāvāt /",
    "GSP33vacbhamu:4498": " 'antastaddharmopadeśā' dityanena nirākṛtatvāt /",
    "GSP33vacbhamu:4499": " evaṃ prāpta ucyate-",
    "GSP33vacbhamu:4500": " ya eṣa iti\u000e /",
    "GSP33vacbhamu:4501": " 'aniṣpannābhidhāne dve sarvanāmapade satī /",
    "GSP33vacbhamu:4502": " prāpya saṃnihitasyārthaṃ bhavetāmabhidhātṛṇī //",
    "GSP33vacbhamu:4503": " ' saṃnihitāśca puruṣātmādiśabdāste ca na yāvatsvārthamabhidadhati tāvatsarvanāmabhyāṃ nārthatuṣo 'bhidhīyata iti kutastadarthasyāparokṣatā /",
    "GSP33vacbhamu:4504": " puruṣātmaśabdau ca sarvanāmanirapekṣau svarasato jīve vā paramātmani vā vartete iti /",
    "GSP33vacbhamu:4505": " naca tayoṣcakṣuṣi pratyakṣadarśanamiti nirapekṣapuruṣapadapratyāyitārthānurodhena ya eṣa iti dṛśṭata iti ca yathāsaṃbhavaṃ vyākhyeyam /",
    "GSP33vacbhamu:4506": " vyākhyātaṃ ca siddhavadupādānaṃ śāstrādyapekṣaṃvidvidviṣayaṃ prarocanārtham /",
    "GSP33vacbhamu:4507": " viduṣaḥ śāstrata upalabdireva dṛḍhatayā pratyakṣavaduparyate praśaṃsārthamityarthaḥ /",
    "GSP33vacbhamu:4508": " api ca tadeva caramaṃ prathamānuguṇatayā nīyate yannetuṃ śakyam, alpaṃ ca /",
    "GSP33vacbhamu:4509": " iha tvamṛtatvādayo bahavaśāśakyāśca netum /",
    "GSP33vacbhamu:4510": " nahi svasattākṣaṇāvasthānamātramamṛtatvaṃ bhavati /",
    "GSP33vacbhamu:4511": " tathā sati kiṃ nāma nāmṛtaṃ syāditi vyarthamamṛtapadam /",
    "GSP33vacbhamu:4512": " bhayābhaye api cetanadharmau nācetane saṃbhavataḥ /",
    "GSP33vacbhamu:4513": " evaṃ vāmanītvādayo 'pyanyatra brahmaṇo netumaśakyāḥ /",
    "GSP33vacbhamu:4514": " pratyakṣavyapadeśaścopapāditaḥ /",
    "GSP33vacbhamu:4515": " tadidamuktam-upapatteriti /",
    "GSP33vacbhamu:4516": " 'etadamṛtamabhayametadbrahma' ityukte syādāśaṅkā /",
    "GSP33vacbhamu:4517": " nanu sarvagatasyeśvarasya kasmādviśiṣeṇa cakṣureva sthānamupadiśyata iti,",
    "GSP33vacbhamu:4518": " tatpariharati,",
    "GSP33vacbhamu:4519": " śrutiḥ-'tadyadyapyasminsārpirvodakaṃ vā siñcati vartmanī eva gacchati' iti /",
    "GSP33vacbhamu:4520": " vartmanī pakṣasthāne /",
    "GSP33vacbhamu:4521": " etaduktaṃ bhavati-nirlepasyeśvarasya nirlepaṃ cakṣureva sthānamanurūpamiti /",
    "GSP33vacbhamu:4522": " tadidamuktam-",
    "GSP33vacbhamu:4523": " tathā parameśvarānurūpamiti saṃyadvāmādiguṇopadeśaśca tasmin\u000ebrahmaṇi",
    "GSP33vacbhamu:4524": " kalpate\u000eghaṭate,",
    "GSP33vacbhamu:4525": " samavetārthatvāt /",
    "GSP33vacbhamu:4526": " pratibimbādiṣu tvasaṃvetārthaḥ /",
    "GSP33vacbhamu:4527": " vāmanīyāni saṃbhajanīyāni śobhanīyāni puṇyaphalāni vāmāni /",
    "GSP33vacbhamu:4528": " saṃyanti saṃgacchamānāni vāmānyaneneti saṃyadvāmaḥ paramātmā /",
    "GSP33vacbhamu:4529": " tatkaraṇatvātpuṇyaphalotpattestena puṇyaphalāni saṃgacchante /",
    "GSP33vacbhamu:4530": " sa eva puṇyaphalāni vāmāni nayati lokamiti vāmanīḥ /",
    "GSP33vacbhamu:4531": " eṣa eva bhāmanīḥ /",
    "GSP33vacbhamu:4532": " bhāmānī bhānāni nayati lokamiti bhāmanīḥ /",
    "GSP33vacbhamu:4533": " taduktaṃ śrutyā-'tameva bhāntamanubhāti sarvaṃ tasya bhāsā sarvamidaṃ vibhāti' iti //13 //",
    "GSP33vacbhamu:4534": " sthānādivyapadeśācca\u000e /",
    "GSP33vacbhamu:4535": " āśaṅkottaramidaṃ sūtram /",
    "GSP33vacbhamu:4536": " āśaṅkāmāha-",
    "GSP33vacbhamu:4537": " kathaṃ punariti\u000e /",
    "GSP33vacbhamu:4538": " sthānino hi sthānaṃ mahadvṛṣṭaṃ,",
    "GSP33vacbhamu:4539": " yathā yādasāmabdhiḥ /",
    "GSP33vacbhamu:4540": " tatkathamatyalpaṃ cakṣuradhiṣṭhānaṃ paramātmanaḥ paramamahata iti śaṅkārthaḥ /",
    "GSP33vacbhamu:4541": " pariharati-",
    "GSP33vacbhamu:4542": " atrocyata iti\u000e /",
    "GSP33vacbhamu:4543": " sthānānyādayo yeṣāṃ te sthānādayo nāmarūpaprakarāsteṣāṃ vyapadeśātsarvagatasyaikasthānaniyamo nāvakalpate /",
    "GSP33vacbhamu:4544": " natu nānāsthānatvaṃ nabhasa iva nānāsūcīpāśādisthānatvam /",
    "GSP33vacbhamu:4545": " viśeṣatastu brahmaṇastāni tānyupāsanāsthānānīti tairasya yukto vyapadeśaḥ //14 //",
    "GSP33vacbhamu:4546": " apica prakṛtānusārādapi brahmaivātra pratyetavyaṃ,",
    "GSP33vacbhamu:4547": " natu pratibimbajīvadevatā ityāha sūtrakāraḥ",
    "GSP33vacbhamu:4548": " -sukhaviśiṣṭābhādhānādeva ca\u000e /",
    "GSP33vacbhamu:4549": " evaṃ khalūpākhyāyate-upakosalo ha vai kāmalāyanaḥ satyakāme jābāle brahmacaryamuvāsa /",
    "GSP33vacbhamu:4550": " tasmācāryasya dvādaśa varṣaṇyagnīnupacacāra /",
    "GSP33vacbhamu:4551": " sa cācāryo 'nyānbrahmacāriṇaḥ svādhyāyaṃ grāhayitvā samāvartayāmāsa /",
    "GSP33vacbhamu:4552": " tamevaikamupakosalaṃ na samāvartayati sma /",
    "GSP33vacbhamu:4553": " jāyayā ca tatsamāvartanāyārthito 'pi tadvacanamavadhīryācāryaḥ proṣitavān /",
    "GSP33vacbhamu:4554": " tato 'tidūnamānasamagniparicaraṇakuśalamupakosalamupetya trayo 'gnayaḥ karuṇāparādhīnacetasaḥ",
    "GSP33vacbhamu:4555": " śraddadhānāyāsmai dṛḍhabhaktaye sametya brahmavidyāsūcire-'prāṇo brahma kaṃ brahma khaṃ brahma' iti /",
    "GSP33vacbhamu:4556": " athopakosala uvāca,",
    "GSP33vacbhamu:4557": " vijānāmyahaṃ prāṇo brahmeti,",
    "GSP33vacbhamu:4558": " sa hi sūtrātmā vibhūtimattayā brahmarūpāvirbhāvādbrahmeti /",
    "GSP33vacbhamu:4559": " kintu kaṃ ca khaṃ ca brahmetyetanna vijānāmi /",
    "GSP33vacbhamu:4560": " nahi viṣayendriyasaṃparkajaṃ sukhamanityaṃ lokasiddhaṃ khaṃ ca bhūtākāśamacetanaṃ brahma bhavitumarhati /",
    "GSP33vacbhamu:4561": " athainamagnayaḥ pratyūcuḥ-'yadvāva kaṃ tadeva khaṃ yadeva khaṃ tadeva kam' iti /",
    "GSP33vacbhamu:4562": " evaṃ saṃbhūyoktvā pratyekaṃ ca svaviṣayāṃ vidyāmūcuḥ-'pṛthivyagnirannamādityaḥ' ityādanā /",
    "GSP33vacbhamu:4563": " punasta enaṃ saṃbhūyocuḥ,",
    "GSP33vacbhamu:4564": " eṣā somya te 'smidvidyā pratyekamuktā svaviṣayā vidyā,",
    "GSP33vacbhamu:4565": " ātmavidyā cāsmābhiḥ saṃbhūya pūrvamuktā prāṇo brahma kaṃ khaṃ brahmeti,",
    "GSP33vacbhamu:4566": " ācāryastu te gatiṃ vaktā,",
    "GSP33vacbhamu:4567": " brahmavidyeyamuktāsmābhirgatimātraṃ tvavaśiṣṭaṃ noktaṃ,",
    "GSP33vacbhamu:4568": " tattu vidyāphalaprāptaye jābālastavācāryo vakṣyatītyuktvāgnaya uparemire /",
    "GSP33vacbhamu:4569": " evaṃ vyavasthite 'yadvāva kaṃ tadeva khaṃ yadeva khaṃ tadeva kam' ityetadvyācaṣṭe bhāṣyakāraḥ-",
    "GSP33vacbhamu:4570": " tatra khaṃśabda iti pratīkābhiprāyeṇeti\u000e /",
    "GSP33vacbhamu:4571": " āśrayāntarapratyayasyāśrayāntare prakṣepaḥ pratīkaḥ /",
    "GSP33vacbhamu:4572": " yathā brahmaśabdaḥ paramātmaviṣayo nāmādiṣu kṣipyate /",
    "GSP33vacbhamu:4573": " idameva tadbrahma jñeyaṃ yannāmeti /",
    "GSP33vacbhamu:4574": " tathedameva tadbrahma yadbhūtākāśamiti pratītiḥ syāt /",
    "GSP33vacbhamu:4575": " na caitatpratīkatvamiṣṭam /",
    "GSP33vacbhamu:4576": " laukikasya mukhasya sādhanapāracantryaṃ kṣayiṣṇutā cāmayastena saha vartata iti sāmayaṃ sukham /",
    "GSP33vacbhamu:4577": " tadevaṃ vyatireke doṣamuktvobhayānvaye guṇamāha-",
    "GSP33vacbhamu:4578": " itacaretaviśeṣitau tviti\u000e /",
    "GSP33vacbhamu:4579": " tadarthayorviśeṣitatvācchabdāvapi viśeṣitāvucyete /",
    "GSP33vacbhamu:4580": " sukhaśabdasamānādhikaraṇo hi khaṃśabdo bhūtākāśamarthaṃ parityajya brahmaṇi guṇogena vartate /",
    "GSP33vacbhamu:4581": " tādṛśā ca khena sukhaṃ viśiṣyamāṇaṃ sāmayādvyāvṛttaṃ nirāmayaṃ bhavati /",
    "GSP33vacbhamu:4582": " tasmādupapannamubhayopādānam /",
    "GSP33vacbhamu:4583": " brahmaśabdābhyāsasya prayojanamāha-",
    "GSP33vacbhamu:4584": " tatra dvitīya iti\u000e /",
    "GSP33vacbhamu:4585": " brahmapadaṃ kaṃpadasyopari prayujyamānaṃ śiraḥ,",
    "GSP33vacbhamu:4586": " evaṃ khaṃpadasyāpi brahmapadaṃ śiro yayoḥ kaṅkhaṃpadayoste brahmaśirasī,",
    "GSP33vacbhamu:4587": " tayorbhāvo brahmaśirastvam /",
    "GSP33vacbhamu:4588": " astu prastute kimāyātamityata āha-",
    "GSP33vacbhamu:4589": " tadevaṃ vākyopakrama iti\u000e /",
    "GSP33vacbhamu:4590": " nanvagnibhiḥ pūrvaṃ nirdiśyatāṃ brahma,",
    "GSP33vacbhamu:4591": " 'ya eṣo 'kṣiṇi' ityācāryavākye 'pa tadevānuvartanīyamiti tu kuta ityāha-",
    "GSP33vacbhamu:4592": " ācāryastu te gatiṃ vakteti ca gatimātrābhidhānamiti\u000e /",
    "GSP33vacbhamu:4593": " yadyapyete bhinnavaktṛṇī vākye tathāpi pūrveṇa vaktnā ekavākyatāṃ gamite,",
    "GSP33vacbhamu:4594": " gatimātrābhidhānāt /",
    "GSP33vacbhamu:4595": " kimuktaṃ bhavati,",
    "GSP33vacbhamu:4596": " tubhyaṃ brahmavidyāsmābhirūpadiṣṭā,",
    "GSP33vacbhamu:4597": " tadvidastu gatirnoktā,",
    "GSP33vacbhamu:4598": " tāṃ ca kiñcidadhikamādhyeyaṃ pūrayitvācāryo vakṣyatīti /",
    "GSP33vacbhamu:4599": " tadanena pūrvāsaṃbaddhārthāntaravivakṣā vāriteti /",
    "GSP33vacbhamu:4600": " athaivamagnibhirupadiṣṭe proṣita ācāryaḥ kālenājagāma,",
    "GSP33vacbhamu:4601": " āgataśca vīkṣyopakosalamuvāca,",
    "GSP33vacbhamu:4602": " brahmavida iva te somya mukhaṃ prasannaṃ bhāti,",
    "GSP33vacbhamu:4603": " ko 'nu tvāmanuśaśāseti /",
    "GSP33vacbhamu:4604": " upakosalastu hrīṇo bhītaśca ko nu māmanuśiṣyāt bhagavan proṣite tvayītyāpātato 'pajñāya nirbadhyamāno yathāvadagnīnāmanuśāsanamavocat /",
    "GSP33vacbhamu:4605": " tadupakṣutya cācāryaḥ suciraṃ kliṣṭa upakosale samupajātadaryārdrahṛdayaḥ pratyuvāca,",
    "GSP33vacbhamu:4606": " somya kila tubhyamagnayo na brahma sākalyenāvocan,",
    "GSP33vacbhamu:4607": " tadahaṃ tubhyaṃ sākalyena vakṣyami,",
    "GSP33vacbhamu:4608": " tadanubhavamāhātmyāt 'yathā puṣpakarapalāśa āpo na śliṣyanta evamevaṃvida pāpaṃ karma na śliṣyate,",
    "GSP33vacbhamu:4609": " ityevamuktavatyācārya āhopakosalaḥ,",
    "GSP33vacbhamu:4610": " bravītu me bhagavāniti,",
    "GSP33vacbhamu:4611": " tasmai hovācācāryo 'rcirādikāṃ gatiṃ vaktumanāḥ,",
    "GSP33vacbhamu:4612": " yaduktamagnibhiḥ prāṇo brahma kaṃ brahma khaṃ brahmeti tatparipūraṇāya 'eṣo 'kṣiṇi puruṣo dṛśyate' ityādi /",
    "GSP33vacbhamu:4613": " etaduktaṃ bhavati-ācāryeṇa ye sukhaṃ brahmākṣisthānaṃ saṃyadvāmaṃ vāmanībhāmanītyevaṅguṇakaṃ prāṇasahitamupāsate te sarve 'pahatapāpmāno 'nyatkarma kurvantu mā vākārṣuḥ,",
    "GSP33vacbhamu:4614": " arciṣamarcirabhimāninīṃ devatāmabhisaṃbhavanti pratipadyante,",
    "GSP33vacbhamu:4615": " arciṣo 'harahardevatāṃ,",
    "GSP33vacbhamu:4616": " ahna āpūryamāṇapakṣaṃ śuklapakṣadevatāṃ,",
    "GSP33vacbhamu:4617": " tataḥ ṣaṇmāsān,",
    "GSP33vacbhamu:4618": " yeṣu māseṣūttarāṃ diśameti savitā te ṣaṇmāsā uttarāyaṇaṃ taddevatāṃ pratipadyante,",
    "GSP33vacbhamu:4619": " tebhyo māsebhyaḥ saṃvatsaradevatāṃ,",
    "GSP33vacbhamu:4620": " tata ādityaṃ,",
    "GSP33vacbhamu:4621": " ādityāccandramasaṃ,",
    "GSP33vacbhamu:4622": " candramaso vidyutaṃ,",
    "GSP33vacbhamu:4623": " tatra sthitānetānpuruṣaḥ kaścidbrahmalokādavatīryāmānavo 'mānavyāṃ sṛṣṭau bhavaḥ /",
    "GSP33vacbhamu:4624": " brahmalokabhava iti yāvat /",
    "GSP33vacbhamu:4625": " sa tādṛśaḥ puruṣa etānsatyalokasthaṃ kāryaṃ brahma gamayati,",
    "GSP33vacbhamu:4626": " sa eṣa devapatho devairarcirādibhirnetṛbhirupalakṣita iti devapathaḥ,",
    "GSP33vacbhamu:4627": " sa eva ca brahmaṇā gantavyenopalakṣita iti brahmapathaḥ,",
    "GSP33vacbhamu:4628": " etena pathā pratipadyamānāḥ satyalokasthaṃ brahma imaṃ mānavaṃ manoḥ sargaṃ kiṃbhūtamāvartaṃ janmajarāmaraṇapaunaḥ punyamāvṛttistatkartāvarto mānavo lokastaṃ nāvartante /",
    "GSP33vacbhamu:4629": " tathāca smṛtiḥ-'brahmaṇā saha te sarve saṃprāpte pratisaṃcare /",
    "GSP33vacbhamu:4630": " parasyānte kṛtātmānaḥ praviśanti paraṃ padam //15 //",
    "GSP33vacbhamu:4631": " tadanenopākhyānavyākhyānena",
    "GSP33vacbhamu:4632": " śrutopaniṣatkagatyabhidhānācca\u000eityapi sūtraṃ vyākhyātam //16 //",
    "GSP33vacbhamu:4633": " anavasthiterasaṃbhavācca netaraḥ\u000e /",
    "GSP33vacbhamu:4634": " 'ya eṣo 'kṣiṇi' iti nityavacchutamanitye chāyāpuruṣe nāvakalpate /",
    "GSP33vacbhamu:4635": " kalpanāgauravaṃ cāsminpakṣe prasajyata ityāha-",
    "GSP33vacbhamu:4636": " nacopāsanākāla iti /",
    "GSP33vacbhamu:4637": " tathā vijñānātmano 'pīti\u000e /",
    "GSP33vacbhamu:4638": " vijñānātmano hi na pradeśe upāsanānyatra dṛṣṭacarī,",
    "GSP33vacbhamu:4639": " brahmaṇastu tatra śrutapūrvetyarthaḥ /",
    "GSP33vacbhamu:4640": " miṣā bhiyā /",
    "GSP33vacbhamu:4641": " asmāt brahmaṇaḥ /",
    "GSP33vacbhamu:4642": " śeṣamatirohitārtham //17 //",
    "GSP33vacbhamu:4643": " antaryāmyādhidaivādiṣu taddharmavyapadeśāt\u000e /",
    "GSP33vacbhamu:4644": " 'svakarmopārjitaṃ dehaṃ tenānyacca niyacchati /",
    "GSP33vacbhamu:4645": " takṣādiraśarīrastu nātmāntaryamitāṃ bhajet //1 // '",
    "GSP33vacbhamu:4646": " pravṛttiniyamalakṣaṇaṃ hi kāryaṃ cetanasya śarīriṇaḥ svaśarīrendriyādau vā śarīreṇa vā vāsyādau dṛṣṭaṃ nāśarīrasya brahmaṇo bhavitumarhati /",
    "GSP33vacbhamu:4647": " nahi jātu vaṭāṅkuraḥ kuṭajabījājjāyate /",
    "GSP33vacbhamu:4648": " tadanena 'janmādyasya yataḥ' ityedapyākṣiptaṃ veditavyam /",
    "GSP33vacbhamu:4649": " tasmātparamātmanaḥ śarīrendriyādirahahitasyāntaryāmitvābhāvāt,",
    "GSP33vacbhamu:4650": " pradhānasya vā pṛthivyādyabhimānavatyā devatāyā vāṇimādyaiśvaryayogino yogino vā jīvātmano vāntaryāmitā syāt /",
    "GSP33vacbhamu:4651": " tatra yadyapi pradhānasyādṛṣṭatvāśrutatvāmatatvavijñātatvāni santi,",
    "GSP33vacbhamu:4652": " tathāpi tasyācetanasya draṣṭṛtvaśrotṛtvamanṛtvavijñātṛtvānāṃ śrutānāmabhāvāt,",
    "GSP33vacbhamu:4653": " anātmatvācca 'eṣa ta ātmā' iti śruteranupapatterna pradhānasyāntaryāmitā /",
    "GSP33vacbhamu:4654": " yadyapi pṛthivyādyabimānino devasyātmatvamasti,",
    "GSP33vacbhamu:4655": " adṛṣṭatvādayaśca saha dṛṣṭṛtvādibhirupapadyante,",
    "GSP33vacbhamu:4656": " śarīrendriyādiyogācca,",
    "GSP33vacbhamu:4657": " 'pṛthivyeva yasyāyatanamagnirloko mano jyotiḥ' ityādiśruteḥ,",
    "GSP33vacbhamu:4658": " tathāpi tasya pratiniyataniyamanāt 'yaḥ sarvaṃllokānantaro yamayati yaḥ sarvāṇi bhūtānyantaro yamayati' iti śrutivirodhādanupapatteḥ,",
    "GSP33vacbhamu:4659": " yogī tu yadyapi lokabhūtaviśatayā sarvāṃllokānsarvāṇi ca bhūtāni niyantumarhati tatra tatrānekavidhadehendriyādinirmāṇena 'sa ekadhā bhavati tridhā bhavati' ityādiśrutibhyaḥ,",
    "GSP33vacbhamu:4660": " tathāpi 'jagadvyāpāravarjaṃ prakaraṇāt' iti vakṣyamāṇena nyāyena vikāraviṣaye vidyāsiddhānāṃ vyāpārabhāvātso 'pi nāntaryāmī /",
    "GSP33vacbhamu:4661": " tasmātpāriśeṣyājjīva eva cetano dehendriyādimān dṛṣṭṛtvādisaṃpannaḥ svayamadṛśyādiḥ svātmani vṛttivirodhāt /",
    "GSP33vacbhamu:4662": " amṛtaśca, dehendriyādināśe 'pyanāśāt /",
    "GSP33vacbhamu:4663": " anyathāmuṣmikaphalopabhogābhāvena kṛtavipraṇāśākṛtābhyāgamaprasaṅgāt /",
    "GSP33vacbhamu:4664": " 'ya ātmani tiṣṭhan' iti cābhede 'pi kathañcidbhedopacārāt 'sa bhagavaḥ kasminpratiṣṭhitaḥ sve mahimni' itivat /",
    "GSP33vacbhamu:4665": " 'yamātmā na veda' iti ca svātmani vṛttivirodhābhiprāyam /",
    "GSP33vacbhamu:4666": " 'yasyātmā śarīram' ityādi ca sarvaṃ 'sve mahimni' itivadyojanīyam /",
    "GSP33vacbhamu:4667": " yadi punarātmano 'pi niyantūranyo niyantā bhavet veditā vā tatastasyāpyanya ityanavasthā syāt /",
    "GSP33vacbhamu:4668": " sarvalokabhūtaniyantṛtvaṃ ca jīvasyādṛṣṭadvārā /",
    "GSP33vacbhamu:4669": " tadupārjitau hi dharmājharmau niyacchata ityanayā dvārā jīvo niyacchati /",
    "GSP33vacbhamu:4670": " ekavacanaṃ ca jātyabhiprāyam /",
    "GSP33vacbhamu:4671": " tasmājjīvātmaivāntaryāmī,",
    "GSP33vacbhamu:4672": " na paramātmeti /",
    "GSP33vacbhamu:4673": " evaṃ prāpte 'bhidhīyate-'dehendriyādiniyame nāsya dehendriyāntaram /",
    "GSP33vacbhamu:4674": " tatkarmopārjitaṃ taccettadavidyārjitaṃ jagat //",
    "GSP33vacbhamu:4675": " ' śrutismṛtītihāsapurāṇeṣu tāvadatrabhavataḥ sarvajñasya sa4vaśakteḥ parameśvarasya jagadyonitvamavagamyate /",
    "GSP33vacbhamu:4676": " na tatpṛthagjanasādhāramyānumānābhāsenāgamavirodhinā śakyamapahnotum /",
    "GSP33vacbhamu:4677": " tathāca sarvaṃ vikārajātaṃ tadavidyāśaktipariṇāmastasya śarīrendriyasthāne vartata iti yathāyathaṃ pṛthivyādidevatādikāryakaraṇaistāneva pṛthivyādidevatādīñchaknoti niyantum /",
    "GSP33vacbhamu:4678": " na cānavasthā /",
    "GSP33vacbhamu:4679": " nahi niyantrantaraṃ tena niyamyate,",
    "GSP33vacbhamu:4680": " kintu yo jīvo niyantā lokasiddhaḥ sa paramātmaivopādhyavacchedakalpitabhedastathā vyākhyāyata ityasakṛdāveditaṃ,",
    "GSP33vacbhamu:4681": " tatkuto niyantrantaraṃ kutaścānavasthā /",
    "GSP33vacbhamu:4682": " tathāca 'nānyo 'to 'sti draṣṭā' ityādyā api śrutaya upapannārthāḥ /",
    "GSP33vacbhamu:4683": " paramārthato 'ntaryāmiṇo 'nyasya jīvātmano draṣṭurabhāvāt /",
    "GSP33vacbhamu:4684": " avidyākalpitajīvaparamātmabhedāśrayāstu jñātṛjñeyabhedaśrutayaḥ,",
    "GSP33vacbhamu:4685": " pratyakṣādini pramāṇāni,",
    "GSP33vacbhamu:4686": " saṃsārānubhavaḥ,",
    "GSP33vacbhamu:4687": " vidhiniṣedhaśāstrāṇi ca /",
    "GSP33vacbhamu:4688": " evaṃ cādhidaivādiṣvekasyaivāntaryāmiṇaḥ pratyabhijñānaṃ samañjasaṃ bhavati,",
    "GSP33vacbhamu:4689": " 'yaḥ sarvāṃllokān' 'yaḥ sarvāṇi bhūtāni' ityatra ya ityekavacanamupapadyate /",
    "GSP33vacbhamu:4690": " amṛtatvaṃ ca paramātmani samañjasaṃ nānyatra /",
    "GSP33vacbhamu:4691": " 'ya ātmani tiṣṭhan' ityādau cābhede 'pi bhedopacārakleśo na bhaviṣyati /",
    "GSP33vacbhamu:4692": " tasmātparamātmāntaryāmī na jīvādiriti siddham /",
    "GSP33vacbhamu:4693": " pṛthivyādi stanayitnvantamadhidaivam /",
    "GSP33vacbhamu:4694": " 'yaḥ sarveṣu lokeṣu' ityādhilokam /",
    "GSP33vacbhamu:4695": " 'yaḥ sarveṣu vedeṣu' ityadhivedam /",
    "GSP33vacbhamu:4696": " 'yaḥ sarveṣu yajñeṣu' ityadhiyajñam /",
    "GSP33vacbhamu:4697": " 'yaḥ sarveṣu bhūteṣu' ityadhibhūtam /",
    "GSP33vacbhamu:4698": " prāṇādyātmāntamadhyātmam /",
    "GSP33vacbhamu:4699": " saṃjñāyā aprasiddhatvādityupakramamātraṃ pūrvaḥ pakṣaḥ //19 //",
    "GSP33vacbhamu:4700": " darśanādikriyāyāḥ kartari pravṛttivirodhāt\u000e /",
    "GSP33vacbhamu:4701": " kartari ātmani pravṛttivirodhādityarthaḥ //20 //",
    "GSP33vacbhamu:4702": " adṛśyatvādiguṇako dharmokteḥ /",
    "GSP33vacbhamu:4703": " atha parā yayā tadakṣaramadhigamyate\u000e /",
    "GSP33vacbhamu:4704": " yattadadreśyaṃ buddhīndriyāviṣayaḥ /",
    "GSP33vacbhamu:4705": " agrāhyaṃ karmendriyāgocaraḥ /",
    "GSP33vacbhamu:4706": " agotraṃ kāraṇarahitam /",
    "GSP33vacbhamu:4707": " avarṇaṃ brāhmaṇatvādihīnam /",
    "GSP33vacbhamu:4708": " na kaivalamindriyāmāmaviṣayaḥ /",
    "GSP33vacbhamu:4709": " indriyāṇyapyasya na santītyāha-",
    "GSP33vacbhamu:4710": " acakṣuḥkṣotramiti\u000e /",
    "GSP33vacbhamu:4711": " buddhīndriyāṇyupalakṣayati /",
    "GSP33vacbhamu:4712": " apāṇipādamiti karmendriyāṇi /",
    "GSP33vacbhamu:4713": " nityaṃ, sarvagataṃ susūkṣmaṃ durvijñānatvāt /",
    "GSP33vacbhamu:4714": " syādetat /",
    "GSP33vacbhamu:4715": " nityaṃ satkiṃ pariṇāmi nityaṃ, netyāha-",
    "GSP33vacbhamu:4716": " avyayam\u000e /",
    "GSP33vacbhamu:4717": " kūṭasthanityamityarthaḥ /",
    "GSP33vacbhamu:4718": " pariṇāmo vivarto vā sarūpasyopalabhyate /",
    "GSP33vacbhamu:4719": " cidātmanā tu sārūpyaṃ jaḍānāṃ nopapadyate //1 //",
    "GSP33vacbhamu:4720": " jaḍaṃ pradhānamevāto jagadyoniḥ pratīyatām /",
    "GSP33vacbhamu:4721": " yoniśabdo nimittaṃ cetkuto jīvanirākriyā //2 // '",
    "GSP33vacbhamu:4722": " pariṇāmamānasarūpā eva pariṇāmā dṛṣṭāḥ /",
    "GSP33vacbhamu:4723": " yathorṇanābhilālāpariṇāmā lūtātantavastatsarūpāḥ,",
    "GSP33vacbhamu:4724": " tathā vivartā api vartamānasarūpā eva na virūpāḥ /",
    "GSP33vacbhamu:4725": " yathā rajjuvivartā dhāroragādayo rajjusarūpāḥ /",
    "GSP33vacbhamu:4726": " na jātu rajjvāṃ kuñjara iti viparyasyanti /",
    "GSP33vacbhamu:4727": " naca hemapaṇḍipariṇāmo bhavati lūtātantuḥ /",
    "GSP33vacbhamu:4728": " tatkasya hetoḥ,",
    "GSP33vacbhamu:4729": " atyantavairūpyāt. tasmātpradhānameva jaḍaṃ jaḍasya jagato yoniriti yujyate /",
    "GSP33vacbhamu:4730": " svavikārānaśruta iti tadakṣaram /",
    "GSP33vacbhamu:4731": " 'yaḥ sarvajñaḥ sarvavit' iti cākṣarātparātparasyākhyānaṃ,",
    "GSP33vacbhamu:4732": " 'akṣarātparataḥ paraḥ' iti śruteḥ /",
    "GSP33vacbhamu:4733": " nahi parasmādātmanor'vāgvikarajātasya ca parastātpradhānādṛte 'nyadakṣaraṃ saṃbhavati /",
    "GSP33vacbhamu:4734": " ato yaḥ pradhānātparaḥ paramātmā sa sarvavit /",
    "GSP33vacbhamu:4735": " bhūtayonistvakṣaraṃ pradhānameva,",
    "GSP33vacbhamu:4736": " tacca sāṃkhyābhimatamevāstu /",
    "GSP33vacbhamu:4737": " atha tathāprāmāṇikatvānna tatra parituṣyati,",
    "GSP33vacbhamu:4738": " astu tarhi nāmarūpabījaśaktibhūtamavyākṛtaṃ bhūtasūkṣmaṃ,",
    "GSP33vacbhamu:4739": " pradīyate hi tena vikārājitamiti pradhānaṃ,",
    "GSP33vacbhamu:4740": " tatkhalu jaḍamanirvācyamanirvācyasya jaḍasya prapañcasyopādānaṃ yujyate, sārūpyāt /",
    "GSP33vacbhamu:4741": " nanu cidātmānirvācyaḥ,",
    "GSP33vacbhamu:4742": " virūpo hi saḥ /",
    "GSP33vacbhamu:4743": " acetanānāmiti bhāṣyaṃ sārūpyapratipādanaparam /",
    "GSP33vacbhamu:4744": " syādetat /",
    "GSP33vacbhamu:4745": " smārtapradhānanirākaraṇenaivaitadapi nirākṛtaprāyaṃ,",
    "GSP33vacbhamu:4746": " tatkuto 'sya śaṅketyata āha-",
    "GSP33vacbhamu:4747": " apica pūrvatrādṛṭatvāditi\u000e /",
    "GSP33vacbhamu:4748": " sati bādhake 'syānāśrayaṇaṃ,",
    "GSP33vacbhamu:4749": " iha tu bādhakaṃ nāstītyarthaḥ /",
    "GSP33vacbhamu:4750": " tena 'tadaikṣata' ityādāvupacaryatāṃ brahmaṇo jagadyonitāvidyāśaktyāśrayatvena /",
    "GSP33vacbhamu:4751": " iha tvavidyāśaktereva jagadyonitvasaṃbhave na dvārādvāribhāvo yayukta iti pradhānamevātra vākye jagadyonirucyata iti pūrvaḥ pakṣaḥ /",
    "GSP33vacbhamu:4752": " atha yoniśabdo nimittakāraṇaparastathāpi brahmaiva nimittaṃ na tu jīvātmeti vinigamanāyāṃ na heturastīti saṃśayena pūrvaḥ pakṣaḥ /",
    "GSP33vacbhamu:4753": " atrocyate-'akṣarasya jagadyonibhāvamuktvā hyanantaraṃ /",
    "GSP33vacbhamu:4754": " yaḥ sarvajña iti śrutyā sarvajñasya sa ucyate //1 //",
    "GSP33vacbhamu:4755": " tena nirdeśasāmānyātpratyabhijñānataḥ sphuṭam /",
    "GSP33vacbhamu:4756": " akṣaraṃ sarvavidviśvayonirnācetanaṃ bhavet //2 //",
    "GSP33vacbhamu:4757": " akṣarātparata iti śrutistvavyākṛte matā /",
    "GSP33vacbhamu:4758": " aśrute yatsvakāryāṇi tato 'vyākṛtamakṣaram //3 // '",
    "GSP33vacbhamu:4759": " neha tirohitamivāsti kiñcit /",
    "GSP33vacbhamu:4760": " yattu sārūpyābāvānna cidātmanaḥ pariṇāmaḥ prapañca iti /",
    "GSP33vacbhamu:4761": " addhā /",
    "GSP33vacbhamu:4762": " 'vivartastu prapañco 'yaṃ brahmaṇopariṇāminaḥ /",
    "GSP33vacbhamu:4763": " anādivāsanodbhūto na sārūpyamapekṣate //1 // '",
    "GSP33vacbhamu:4764": " na khalu bāhyasārūpyanibandhana eva sarvo vibhrama iti niyamanimittamasti /",
    "GSP33vacbhamu:4765": " āntarādapi kāmakrodhabhayonmādasvapnādermānasādaparādhātsārūpyānapekṣāttasya tasya vibhramasya darśanāt /",
    "GSP33vacbhamu:4766": " apica hetumiti vibhrame tadabhāvādanuyogo yujyate /",
    "GSP33vacbhamu:4767": " anādyavidyātadvāsanāpravāhapatitastu nānuyogamarhati /",
    "GSP33vacbhamu:4768": " tasmāt paramātmavivartatayā prapañcastadyoniḥ,",
    "GSP33vacbhamu:4769": " bhujaṅga iva rajjuvivartatayā tadyoniḥ,",
    "GSP33vacbhamu:4770": " na tu tatpariṇāmatayā /",
    "GSP33vacbhamu:4771": " tasmāttaddharmasarvavittvokterliṅgāt 'yattadadreśyam' ityatra brahmaivopadiśyate jñeyatvena,",
    "GSP33vacbhamu:4772": " natu pradhānaṃ jīvātmā vopāsyatveneti siddham /",
    "GSP33vacbhamu:4773": " na kevalaṃ liṅgādapi tu 'parā vidyā' iti samākhyānādapyetadeva pratipattavyamityāha-",
    "GSP33vacbhamu:4774": " apica dve vidye iti\u000e /",
    "GSP33vacbhamu:4775": " liṅgāntaramāha",
    "GSP33vacbhamu:4776": " -kasminnu bhavata iti\u000e /",
    "GSP33vacbhamu:4777": " bhogā bhogyāstebhyo vyatirikte bhoktari /",
    "GSP33vacbhamu:4778": " avacchinno hi jīvātmā bogyebhyo viṣayebyo vyatirikta iti tajjñānena na sarvaṃ jñātaṃ bhavati /",
    "GSP33vacbhamu:4779": " samākhyāntaramāha-",
    "GSP33vacbhamu:4780": " apica sa brahmavidyāṃ sarvavidyāpratiṣṭhāmiti /",
    "GSP33vacbhamu:4781": " plavā hyete adṛḍhā yajñarūpā aṣṭādaśeti\u000e /",
    "GSP33vacbhamu:4782": " plavante gacchanti asthāyina iti plavāḥ /",
    "GSP33vacbhamu:4783": " ata evādṛḍhāḥ /",
    "GSP33vacbhamu:4784": " ke te yajñarūpāḥ /",
    "GSP33vacbhamu:4785": " rūpyante 'neneti rūpaṃ,",
    "GSP33vacbhamu:4786": " yajño rūpamupādhiryeṣāṃ te yajñarūpāḥ /",
    "GSP33vacbhamu:4787": " te tu ṣoḍaśartvijaḥ /",
    "GSP33vacbhamu:4788": " ṛtuyajanenopādhinā ṛtvikśabdaḥ pravṛtta iti yajñopādhaya ṛtvijaḥ /",
    "GSP33vacbhamu:4789": " evaṃ yajamāno 'pi yajñopādhireva /",
    "GSP33vacbhamu:4790": " evaṃ patnī, 'patyurno yajñasaṃyoge' iti smaraṇāt /",
    "GSP33vacbhamu:4791": " ta ete 'ṣṭādaśa yajñarūpāḥ,",
    "GSP33vacbhamu:4792": " yeṣvṛtvigādiṣūktaṃ karma yajñaḥ /",
    "GSP33vacbhamu:4793": " yadāśrayo yajña ityarthaḥ /",
    "GSP33vacbhamu:4794": " tacca karmāvaraṃ svargādyavaraphalatvāt /",
    "GSP33vacbhamu:4795": " apiyanti prāpnuvanti /",
    "GSP33vacbhamu:4796": " nahi dṛṣṭāntadārṣṭāntikrayoḥ\u000eityuktābhiprāyam //21 //",
    "GSP33vacbhamu:4797": " viśeṣaṇabhedav.yapadeśābhyāṃ ca netarau\u000e /",
    "GSP33vacbhamu:4798": " viśeṣaṇaṃ hetuṃ vyācaṣṭe-",
    "GSP33vacbhamu:4799": " viśinaṣṭi hīti\u000e /",
    "GSP33vacbhamu:4800": " śārīrādityupalakṣaṇam,",
    "GSP33vacbhamu:4801": " pradhānādityapi draṣṭavyam /",
    "GSP33vacbhamu:4802": " bhedavyapadeśaṃ vyācaṣṭe-",
    "GSP33vacbhamu:4803": " tathā pradhānādapīti\u000e /",
    "GSP33vacbhamu:4804": " syādetat /",
    "GSP33vacbhamu:4805": " kimāgamikaṃ sāṃkhyābhimataṃ pradhānaṃ,",
    "GSP33vacbhamu:4806": " tathāca bahusamañjasaṃ syādityata āha-",
    "GSP33vacbhamu:4807": " nātra pradhānaṃ nāma kiñciditi\u000e //22 //",
    "GSP33vacbhamu:4808": " rūpopanyāsācca\u000e /",
    "GSP33vacbhamu:4809": " tadetatparamatenākṣepasamādhānābhyāṃ vyākhyāya svamatena vyācaṣṭe-",
    "GSP33vacbhamu:4810": " anye punarmanyanta iti\u000e /",
    "GSP33vacbhamu:4811": " punaḥśabdo 'pi pūrvasmādviśeṣaṃ dyotayannasyeṣṭatāṃ sūcayati /",
    "GSP33vacbhamu:4812": " jāyamānavargamadhyapatitasyāgnimūrdhādirūpavataḥ sati jāyamānatsaṃbhave nākasmājjanakatvakalpanaṃ yuktam /",
    "GSP33vacbhamu:4813": " prakaraṇaṃ khalvetadviśaṣvayoneḥ,",
    "GSP33vacbhamu:4814": " saṃnidhiśca jāyamānānām /",
    "GSP33vacbhamu:4815": " saṃnidheśca prakaraṇaṃ balīya iti jāyamānaparityāgena viśvayonereva prakaraṇino rūpābhidhānamiti cet na,",
    "GSP33vacbhamu:4816": " prakaraṇinaḥ śarīrendriyādirahitasya vigrahavattvavirodhāt /",
    "GSP33vacbhamu:4817": " na caitāvatā mūrdhādiśrutayaḥ prakaraṇavirodhātsvārthatyāgena sarvātmatāmātraparā iti yuktam,",
    "GSP33vacbhamu:4818": " śruteratyantaviprakṛṣṭārthātprakaraṇādbalīyastvāt /",
    "GSP33vacbhamu:4819": " siddhe ca prakaraṇināsaṃbandhe jāyamānamadhyapātitvaṃ jāyamānagrahaṇe kāraṇamupanyastaṃ bhāṣyakṛtā /",
    "GSP33vacbhamu:4820": " tasmāddhiraṇyagarbha eva bhagavān prāṇātmanā sarvabhūtāntaraḥ kāryo nirdiśyata iti sāṃpratam /",
    "GSP33vacbhamu:4821": " tatkimidānīṃ sūtramanavadheyameva, netyāha-",
    "GSP33vacbhamu:4822": " asminpakṣa iti\u000e /",
    "GSP33vacbhamu:4823": " prakaraṇāt //23 //",
    "GSP33vacbhamu:4824": " vaiśvānaraḥ sādhāraṇaśabdaviśeṣāt\u000e /",
    "GSP33vacbhamu:4825": " prācīna śālasatyayajñendradyumnajanabuḍilāḥ sametya mīmāṃsāṃ cakruḥ-",
    "GSP33vacbhamu:4826": " ko na ātmā kiṃ brahmeti\u000e /",
    "GSP33vacbhamu:4827": " ātmetyukte jīvātmani pratyayo mā bhūdata uktaṃ kiṃ brahmeti /",
    "GSP33vacbhamu:4828": " te ca mīmāṃsamānā niścayamanadhigacchantaḥ kaikeyarājaṃ vaiśvanaravidyāvidamupaseduḥ /",
    "GSP33vacbhamu:4829": " upasadya cocuḥ-",
    "GSP33vacbhamu:4830": " ātmanamevemaṃ vaiśvānaraṃ saṃpratyadhyeṣi\u000esmarati",
    "GSP33vacbhamu:4831": " tameva no brūhītyupakramya dyusūrvāyvākāśavāripṛthivīnāmiti\u000e /",
    "GSP33vacbhamu:4832": " ayamarthaḥ-vaiśvānarasya bhagavato dyaurmūrdhā sutejāḥ /",
    "GSP33vacbhamu:4833": " cakṣuśca viśvarūpaḥ sūryaḥ /",
    "GSP33vacbhamu:4834": " prāṇo vāyuḥ pṛthagvartmātmā pṛthak vartma yasya vāyoḥ sa pṛthagvartmā sa evātmā svabhāve yasya sa pṛthagvartmātmā /",
    "GSP33vacbhamu:4835": " saṃdeho dehasya madhyabhāgaḥ sa ākāśo bahulaḥ sarvagatatvāt /",
    "GSP33vacbhamu:4836": " bastireva rayiḥ",
    "GSP33vacbhamu:4837": " āpaḥ, yato 'dbhyo 'nnamannācca rayirdhanaṃ tasmādāpo rayiruktāstāsāṃ ca mūtrībhūtānāṃ bastiḥ sthānamiti bastireva rayirityuktam /",
    "GSP33vacbhamu:4838": " pādau pṛthivī tatra pratiṣṭhānāt /",
    "GSP33vacbhamu:4839": " tadevaṃ vaiśvānarāvayaveṣu dyusūryānilākāśajalāvaniṣu mūrdhacakṣuḥprāṇasaṃdehabastipādeṣvekaikakasmina",
    "GSP33vacbhamu:4840": " vaiśvānarabuddhyā viparītatayopāsakānāṃ prācīnaśālādīnāṃ mūrdhapātāndhatvaprāṇotkramaṇadehaśīrṇatābastibhedapādaślathībhāvadūṣaṇairupāsanānāṃ",
    "GSP33vacbhamu:4841": " nindayā mūrdhādisamastabhāvamupadiśyāmnāyate-'yastvetamevaṃ prādeśamātramabhivimānam' iti /",
    "GSP33vacbhamu:4842": " sa sarveṣu lokeṣu dyupabhṛtiṣu,",
    "GSP33vacbhamu:4843": " sarveṣu bhūteṣu sthāvarajaṅgameṣu,",
    "GSP33vacbhamu:4844": " sarveṣvātmasu dehendriyamanobuddhijīveṣvannamasti /",
    "GSP33vacbhamu:4845": " sarvasaṃbandhiphalamāpnotītyarthaḥ /",
    "GSP33vacbhamu:4846": " athāsya vaiśvānarasya bhokturbhojanasyāgnihotratāsaṃpipādayiṣayāha śrutiḥ-",
    "GSP33vacbhamu:4847": " ura eva vediḥ\u000evedisārūpyāt /",
    "GSP33vacbhamu:4848": " lomāni barhiḥ\u000eāstīrṇabrahiḥsārūpyāt /",
    "GSP33vacbhamu:4849": " hṛdayaṃ gārhapatyaḥ\u000e /",
    "GSP33vacbhamu:4850": " hṛdayānantaraṃ",
    "GSP33vacbhamu:4851": " mano 'nvāhāryapacanaḥ /",
    "GSP33vacbhamu:4852": " āsyamāhavanīyaḥ\u000e /",
    "GSP33vacbhamu:4853": " tatra hi tadannaṃ hūyate /",
    "GSP33vacbhamu:4854": " nanu 'ko na ātmā kiṃ brahma' ityupakrame ātmabrahmaśabdayoḥ paramātmani rūḍhatvena",
    "GSP33vacbhamu:4855": " taduparaktāyāṃ buddhau vaiśvānarāgnyādayaḥ śabdāstadanurodhena paramātmanyeva kathañcinnetuṃ",
    "GSP33vacbhamu:4856": " yujyante natu prathamāvagatau brahmātmaśabdau caramāvagatavaiśvānarādipadānurodhenānyathayituṃ yujyete /",
    "GSP33vacbhamu:4857": " yadyapi ca vājasaneyināṃ vaiśvānaravidyopakrame 'vaiśvānaraṃ ha vai bhagavān saṃprati veda taṃ no brūhi' ityatra nātmaśabdau staḥ,",
    "GSP33vacbhamu:4858": " tathāpi tatsamānārthaṃ chāndogyavākyaṃ tadupakramamiti tena niścitārthena tadavirodhena vājasaneyivākyārtho niścīyata /",
    "GSP33vacbhamu:4859": " niścitārthena hyaniścitārthaṃ vyavasthāpyateṣa nāniścitārthena niścitārtham /",
    "GSP33vacbhamu:4860": " karmavacca brahmāpi sarvaśākhāpratyayamekameva /",
    "GSP33vacbhamu:4861": " naca dyumūrdhatvādikaṃ jāñarabhūtāgnidevatājīvātmanāmanyatamasyāpi saṃbhavati /",
    "GSP33vacbhamu:4862": " naca sarvalokāśrayaphalabhāgitā /",
    "GSP33vacbhamu:4863": " naca sarvapāpmapradāha iti pāriśeṣyātparamātmaiva vaiśvānara iti niścite kutaḥ punarityamāśaṅkā-",
    "GSP33vacbhamu:4864": " śabdādibhyo 'ntaḥ pratiṣṭhānānneti cediti\u000e /",
    "GSP33vacbhamu:4865": " ucyate-tadevopakramānurodhenānyathā nīyate,",
    "GSP33vacbhamu:4866": " yannetuṃ śakyam /",
    "GSP33vacbhamu:4867": " aśakyau ca vaiśvānarāgniśabdāvanyathā netumiti śaṅkiturabhimānaḥ /",
    "GSP33vacbhamu:4868": " api cāntaḥpratiṣṭhatatvaṃ ca prādeśamātratvaṃ ca na sarvavyāpino 'parimāṇasya ca parabrahmaṇaḥ saṃbhavataḥ /",
    "GSP33vacbhamu:4869": " naca prāṇahutyadhikaraṇatānyatra jāṭharāgneryujyate /",
    "GSP33vacbhamu:4870": " naca gārhapatyādihṛdayāditā brahmaṇaḥ saṃbhavinī /",
    "GSP33vacbhamu:4871": " tasmādyathāyogaṃ jāṭharabhūtāgnidevatājīvānāmanyatamo vaiśvānaraḥ,",
    "GSP33vacbhamu:4872": " natu brahma /",
    "GSP33vacbhamu:4873": " tathā ca brahmātmaśabdāvupakramagatāvapyanyathā netavyau /",
    "GSP33vacbhamu:4874": " mūrdhatvādayaśca stutimātram /",
    "GSP33vacbhamu:4875": " athavā agniśarīrāyā devatāyā aiśvaryayogāt dyumūrdhatvādaya upapadyanta iti śahkiturabhisaṃdhiḥ /",
    "GSP33vacbhamu:4876": " atrottaram-",
    "GSP33vacbhamu:4877": " na\u000e /",
    "GSP33vacbhamu:4878": " kutaḥ,",
    "GSP33vacbhamu:4879": " tathā dṛṣṭyupadeśāt\u000e /",
    "GSP33vacbhamu:4880": " addhā caramamananyathāsiddhaṃ prathamāvagatamanyathayati /",
    "GSP33vacbhamu:4881": " na tvatra caramatyānanyathāsiddhiḥ,",
    "GSP33vacbhamu:4882": " pratīkopadeśena vā mano brahmetivat,",
    "GSP33vacbhamu:4883": " tadupādhyupadeśena vā manomayaḥ prāṇaśarīro bārūpa itivadupapatteḥ /",
    "GSP33vacbhamu:4884": " vyutpattyā vā vaiśvānarāgniśabdayorbrahmavacanatvānnānyathāsiddhiḥtha tathāca brahmāśrayasya",
    "GSP33vacbhamu:4885": " pratyayasyāśrayāntare jāṭharavaiśvānarāhvaye kṣepeṇa vā jāṭhavaiśvānaropādhini vā",
    "GSP33vacbhamu:4886": " brahmaṇyupāsye vaiśvānaradharmāṇāṃ brahmadharmāṇāṃ ca samāveśa upapadyate /",
    "GSP33vacbhamu:4887": " asaṃbhavāditi sūtrāvayavaṃ vyācaṣṭe-",
    "GSP33vacbhamu:4888": " yadi ceha parameśvaro na vivakṣyeteti\u000e /",
    "GSP33vacbhamu:4889": " puruṣamapi cainamadhīyata iti sūtrāvayavaṃ vyācaṣṭe-",
    "GSP33vacbhamu:4890": " yadi ca kevala eveti\u000e /",
    "GSP33vacbhamu:4891": " na brahmopādhitayā nāpi pratīkatayetyarthaḥ /",
    "GSP33vacbhamu:4892": " na kevalamantaḥpratiṣṭhitaṃ puruṣamapītyaperarthaḥ /",
    "GSP33vacbhamu:4893": " ata eṣa yatpuruṣa iti puruṣamanūdya na vaiśvānaro vidhīyate /",
    "GSP33vacbhamu:4894": " tathāsati puruṣe vaiśvānaradṛṣṭipadiśyeta /",
    "GSP33vacbhamu:4895": " evaṃ ca parameśvaradṛṣṭirhi jāṭhare vaiśvānara ihopadaiśyata iti bhāṣyaṃ virudhyeta /",
    "GSP33vacbhamu:4896": " śrutivirodhaśca /",
    "GSP33vacbhamu:4897": " 'sa yo haitamevamagniṃ vaiśvānaraṃ puruṣaṃ puruṣavidhaṃ puruṣe 'ntaḥpratiṣṭhitaṃ veda' iti vaiśvānarasya hi puruṣatvavedanamatrānūdyate,",
    "GSP33vacbhamu:4898": " natu puruṣasya vaiśvanaratvavedanam /",
    "GSP33vacbhamu:4899": " tasmāt 'sa eṣo 'gnirvaiśvānaro yat' iti yadaḥ pūrveṇa saṃbandhaḥ,",
    "GSP33vacbhamu:4900": " puruṣa iti tu tatra puruṣadṛṣṭerupadeśa iti yuktam //24 // // 25 // // 26 //",
    "GSP33vacbhamu:4901": " ata eva na devatā bhūtaṃ ca /",
    "GSP33vacbhamu:4902": " ata evaitebyaḥ śrutismṛtyavagatadyumūrdhatvādisaṃbandhasarvalokāśrayaphalabhāgitvasarṃvapāpmapradāhātmabrahmabrahmapadokramebhyo hetubhya ityarthaḥ",
    "GSP33vacbhamu:4903": " 'yo bhānunā pṛthivīṃ dyāmutemām' iti mantravarṇo 'pi na kevalauṣṇyaprakāśavibhavamātrasya bhūtāgneramamīdṛśaṃ mahimānamāhaga,",
    "GSP33vacbhamu:4904": " api tu brahmavikāratayā tādrūpyeṇeti bhāvaḥ //27 //",
    "GSP33vacbhamu:4905": " sākṣādapyavirodhaṃ jaiminiḥ\u000e /",
    "GSP33vacbhamu:4906": " yadetatprakṛtaṃ mūrdhādiṣu cubukānteṣu puruṣāvayaveṣu dyuprabhṛtīnpṛthivīparyantāṃstrailokyātmano",
    "GSP33vacbhamu:4907": " vaiśvānarasyāvayavān saṃpādya puruṣavidhatvaṃ kalpitaṃ tadabhiprāyeṇedamucyate 'puruṣavidhaṃ",
    "GSP33vacbhamu:4908": " puruṣe 'ntaḥpratiṣṭhitaṃ veda' iti /",
    "GSP33vacbhamu:4909": " atrāvayavasaṃpattyā puruṣavidhatvaṃ kāryakāraṇasamudāyarūpapuruṣāvayavamūrdhādicubukāntaḥpratiṣṭhānācca",
    "GSP33vacbhamu:4910": " puruṣe 'ntaḥpratiṣṭhitatvaṃ samudāyamadhyapatitvāttadavayavānāṃ samudadāyinām /",
    "GSP33vacbhamu:4911": " atraiva nidarśanamāha-",
    "GSP33vacbhamu:4912": " yathā vṛkṣe śākhāmiti\u000e /",
    "GSP33vacbhamu:4913": " śākhākāṇḍamūlaskandhasamudāye pratiṣṭhitā śākhā tanmadhyapatitā bhavatītyarthaḥ /",
    "GSP33vacbhamu:4914": " samādhānāntaramāha-",
    "GSP33vacbhamu:4915": " athaveti\u000e /",
    "GSP33vacbhamu:4916": " antaḥpratiṣṭhatvaṃ mādhyāsthyaṃ tena sākṣitvaṃ lakṣayati /",
    "GSP33vacbhamu:4917": " etaduktaṃ bhavati-vaiśvānaraḥparamātmā carācarasākṣīti /",
    "GSP33vacbhamu:4918": " pūrvapakṣiṇo 'nuśayamunmūlayati-",
    "GSP33vacbhamu:4919": " niścite ceti\u000e /",
    "GSP33vacbhamu:4920": " viśvātmakatvāt vaiśvānaraḥ pratyāgātmā /",
    "GSP33vacbhamu:4921": " viśveṣāṃ vāyaṃ naraḥ,",
    "GSP33vacbhamu:4922": " tadvikāratvādviśvaprapañcasya /",
    "GSP33vacbhamu:4923": " viśve narā jīvā vātmāno 'sya tādātmeneti //28 //",
    "GSP33vacbhamu:4924": " abhivyakterityāśmarathyaḥ\u000e /",
    "GSP33vacbhamu:4925": " sākalyenopalambhāsaṃbhavādupāsakānāmanugrahāyānanto 'pi parameśvaraḥ prādeśamātramātmanamabhivyanaktītyāha-",
    "GSP33vacbhamu:4926": " atimātrasyāpīti\u000e /",
    "GSP33vacbhamu:4927": " atikrānto mātrāṃ parimāṇamatimātraḥ /",
    "GSP33vacbhamu:4928": " upāsakānāṃ kṛte\u000e /",
    "GSP33vacbhamu:4929": " upāsakārthamiti yāvat /",
    "GSP33vacbhamu:4930": " vyākhyāntaramāha-pradeśeṣu veti //29 // // 30 //",
    "GSP33vacbhamu:4931": " saṃpatteriti jaiminiḥ\u000e /",
    "GSP33vacbhamu:4932": " mūrdhānamupakramya cubukānto hi kāyapradeśaḥ prādeśamātraḥ /",
    "GSP33vacbhamu:4933": " tatraiva trailokyātmano vaiśvānarasyāvayavānsaṃpādayanprādeśamātraṃ vaiśvānaraṃ darśayati //31 //",
    "GSP33vacbhamu:4934": " atraiva jābālaśrutisaṃvādamāha sūtrakāraḥ-",
    "GSP33vacbhamu:4935": " āmananti cainamasmin\u000e /",
    "GSP33vacbhamu:4936": " avimukte avidyopādhikalpitāvacchede jīvātmani sa khalvavimuktaḥ /",
    "GSP33vacbhamu:4937": " tasminpratiṣṭhitaḥ paramātmā, tādātmyāt /",
    "GSP33vacbhamu:4938": " ata eva hi śrutiḥ-'anena jīvenātmanā' iti /",
    "GSP33vacbhamu:4939": " avidyākalpitaṃ tu bhedamāśrityādhārādheyabhāvaḥ /",
    "GSP33vacbhamu:4940": " varaṇā bhrūḥ /",
    "GSP33vacbhamu:4941": " śeṣamatirohitārtham //32 //",
    "GSP33vacbhamu:4942": " iti śrīvācaspatimiśraviracite śārīrakamīmaṃsābhāṣyavibhāge bhāmatyāṃ prathamasyādhyāyasya dvitīyaḥ pādaḥ //2 //",
    "GSP33vacbhamu:4943": " iti prathamādhyāyasya upāsyabrahmavācakāspaṣṭaśrutisamanvayākhyo dvitīyaḥ pādaḥ\u000e",
    "GSP33vacbhamu:4944": " prathamādhyāye tṛtīyaḥ pādaḥ\u000e / 1.3.1.1.",
    "GSP33vacbhamu:4945": " dyubhvādyāyatanaṃ svaśabdāt\u000e /",
    "GSP33vacbhamu:4946": " iha jñeyatvena brahmopakṣipyate /",
    "GSP33vacbhamu:4947": " tatra 'pāravattvena setutvādbhede ṣaṣṭhyāḥ prayogataḥ /",
    "GSP33vacbhamu:4948": " dyubhvādyāyatanaṃ yuktaṃ nāmṛtaṃ brahma karhicit //",
    "GSP33vacbhamu:4949": " ' pārāvāramathyapātī hi setuḥ tābhyāmavacchidyamāno jalavidhārako loke dṛṣṭaḥ,",
    "GSP33vacbhamu:4950": " natu bandhanahetumātram /",
    "GSP33vacbhamu:4951": " haḍinigāḍādiṣvapi prayogaprasaṅgāt. na cānavacchinnaṃ brahma setubhāvamanubhavati /",
    "GSP33vacbhamu:4952": " na sadbrahmāmṛtasya seturiti yujyate /",
    "GSP33vacbhamu:4953": " naca brahmaṇo 'nyadamṛtamasti,",
    "GSP33vacbhamu:4954": " yasya tatsetuḥ, syāt /",
    "GSP33vacbhamu:4955": " na cābhede ṣaṣṭhyāḥ prayogo dṛṣṭapūrvaḥ /",
    "GSP33vacbhamu:4956": " tadidamuktam-",
    "GSP33vacbhamu:4957": " amṛtasyaiṣa seturiti śravaṇāditi\u000e /",
    "GSP33vacbhamu:4958": " amṛtasyeti śravamāt, iti yojanā /",
    "GSP33vacbhamu:4959": " tatrāmṛtasyeti śravaṇāditi viśabdatayā na vyākhyātam /",
    "GSP33vacbhamu:4960": " seturiti śravaṇāditi vyācaṣṭe-",
    "GSP33vacbhamu:4961": " pāravāniti\u000e /",
    "GSP33vacbhamu:4962": " tathāca pāravatyamṛtavyatirikte setāvanuśriyamāṇe pradhānaṃ vā sāṃkhyapārikalpitaṃ bhavet /",
    "GSP33vacbhamu:4963": " tat khalu svakāryopahitamaryādatayā puruṣaṃ yāvadagacchadbhavatīti pāravat,",
    "GSP33vacbhamu:4964": " bhavati ca dyubhvādyāyatanaṃ,",
    "GSP33vacbhamu:4965": " tatprakṛtitvāt,",
    "GSP33vacbhamu:4966": " prakṛtyāyatanatvācca vikārāmāṃ,",
    "GSP33vacbhamu:4967": " bhavati cātmātmaśabdasyasvabhāvavacanatvāt,",
    "GSP33vacbhamu:4968": " prakāśātmā pradīpa itivat /",
    "GSP33vacbhamu:4969": " bhavati cāsya jñānamapavargopayogi,",
    "GSP33vacbhamu:4970": " tadabhāve pradhānādvivekena puruṣasyānavadhāraṇādapavanupargāpatteḥ /",
    "GSP33vacbhamu:4971": " yadi tvasminpramāṇābhāvena na parituṣyasi,",
    "GSP33vacbhamu:4972": " astu tarhi nāmarūpabījaśaktibhūtamavyākṛtaṃ bhūtasūkṣmaṃ dyubhvādyāyatanaṃ,",
    "GSP33vacbhamu:4973": " tasmin prāmāṇike sarvasyoktasyopapatteḥ /",
    "GSP33vacbhamu:4974": " etadapi pradhānopanyāsena sūcitam /",
    "GSP33vacbhamu:4975": " atha tu sākṣācchutyuktaṃ dyubhvādyāyatanamādriyame,",
    "GSP33vacbhamu:4976": " tato vāyurevāstu /",
    "GSP33vacbhamu:4977": " 'vāyunā vai gautama sūtreṇāya ca lokaḥ paraśca lokaḥ sarvāṇi ca bhūtāni saṃdṛbdhāni bhavanti' iti śruteḥ /",
    "GSP33vacbhamu:4978": " yadi punarasya dyubhvādyāyatanasya sārvajñyaśruteratrāpi na parituṣyami,",
    "GSP33vacbhamu:4979": " bhavatu tato hiraṇyagarbha eva bhagavān sarvajñaḥ sūtrātmā dyubhvādyāyatanam /",
    "GSP33vacbhamu:4980": " tasya hi kāryatvena pāravattvaṃ cāmṛtātparabrahmaṇo bhedaścetyādi sarvamupapadyate /",
    "GSP33vacbhamu:4981": " ayamapi 'vāyunā vai gotama sūtreṇa' iti śrutimupanyasyatā sūcitaḥ /",
    "GSP33vacbhamu:4982": " tasmādayaṃ dyuparbhṛtīnāmāyatanamityevaṃ prāpte 'bhidhīyate /",
    "GSP33vacbhamu:4983": " dyabhvādyāyatanaṃ paraṃ brahmaiva,",
    "GSP33vacbhamu:4984": " na pradhānāvyākṛtavāyuśārīrahiraṇgarbhāḥ /",
    "GSP33vacbhamu:4985": " kutaḥ, svaśabdāt /",
    "GSP33vacbhamu:4986": " 'dhāraṇādvāmṛtatvasya sādhanādvāsya setutā /",
    "GSP33vacbhamu:4987": " pūrvapakṣe 'pi mukhyārthaḥ setuśabdo hi neṣyate //",
    "GSP33vacbhamu:4988": " ' nahi mṛddārumayo mūrtaḥ pārāvāramadhyavartī pāthasāṃ vidhārako lokasiddhaḥ setuḥ pradhānaṃ vāvyākṛtaṃ vā vāyurvā jīvo vā sūtrātmā vābhyupeyate",
    "GSP33vacbhamu:4989": " kintu pāravattāmātraparo lakṣaṇikaḥ setuśabdo 'bhyupeyaḥ /",
    "GSP33vacbhamu:4990": " so 'smākaṃ pāravattāvarjaṃ vidharaṇatvamātreṇa yogamātrādrūḍhiṃ parityajya pravartsyati /",
    "GSP33vacbhamu:4991": " jīvānāmamṛtatvapadaprāptisādhanatvaṃ vatmajñānasya pāravata eva lakṣayiṣyati /",
    "GSP33vacbhamu:4992": " amṛtaśabdaśca bhāvapradhānaḥ /",
    "GSP33vacbhamu:4993": " yathā 'dvyekayordvivacanaikavacane' ityatra dvitvaikatve dvyekaśabdārthau,",
    "GSP33vacbhamu:4994": " anyathā dvyekeṣviti syāt /",
    "GSP33vacbhamu:4995": " tadidamuktaṃ bhāṣyakṛtā",
    "GSP33vacbhamu:4996": " amṛtatvasādhanatvāditi\u000e /",
    "GSP33vacbhamu:4997": " tathā cāmṛtasyeti ca seturiti ca brahmaṇi dyubhvādyāyatane upapatsyete /",
    "GSP33vacbhamu:4998": " atra ca svaśabdāditi tantroccaritatamātmaśabdāditi ca sadāyatanā iti sacchabdāditi ca brahmaśabdāditi ca sūcayati /",
    "GSP33vacbhamu:4999": " sarve hyete 'sya svaśabdāḥ /",
    "GSP33vacbhamu:5000": " syādetat /",
    "GSP33vacbhamu:5001": " āyatanāyatanavbhāvaḥ sarvaṃ brahmeti ca sāmānādhikaraṇyaṃ hiraṇyagarbhepyupapadyate /",
    "GSP33vacbhamu:5002": " tathāca sa evātrāstvamṛtatvasya seturityāśaṅkya śrutivākyena sāvadhāraṇenottaramāha-",
    "GSP33vacbhamu:5003": " tatrāyatanāyatanavadbhāvaśravaṇāditi\u000e /",
    "GSP33vacbhamu:5004": " vikārarūpe 'nirvācya'bhisaṃdhānaṃ yasyābhisaṃdhānupuruṣasya sa tathoktaḥ /",
    "GSP33vacbhamu:5005": " bhedaprapañcaṃ satyamabhimanyamāna iti yāvat /",
    "GSP33vacbhamu:5006": " tasyāpavādo doṣaḥ śrūyate",
    "GSP33vacbhamu:5007": " -mṛtyoriti /",
    "GSP33vacbhamu:5008": " sarvaṃ brahmeti tviti\u000e /",
    "GSP33vacbhamu:5009": " yatsarvamavidyāropitaṃ tatsarvaṃ paramārtha brahma /",
    "GSP33vacbhamu:5010": " na tu yadbrahma tatsarvamityarthaḥ /",
    "GSP33vacbhamu:5011": " apara āheti\u000e /",
    "GSP33vacbhamu:5012": " nātra dyubhvādyāyatanasya setunocyate yena pāravattā syāt /",
    "GSP33vacbhamu:5013": " kintu 'jānatha' iti yajjñānaṃ kīrtitaṃ,",
    "GSP33vacbhamu:5014": " yaśca 'vāco vimuñcatha' iti vāgvimokaḥ,",
    "GSP33vacbhamu:5015": " tasyāmṛtatvasādhanatvena setutocyate /",
    "GSP33vacbhamu:5016": " taccobhayamapi pāradeva /",
    "GSP33vacbhamu:5017": " naca prādhānyādeṣa iti sarvanāmnā dyubhvādyāyatanamātmaiva parāmṛśyate,",
    "GSP33vacbhamu:5018": " na tu tajjñānavāgvimocane iti sāṃpratam /",
    "GSP33vacbhamu:5019": " vāgvimocanātmajñānabhāvanayoreva vidheyatvena prādhānyāt /",
    "GSP33vacbhamu:5020": " ātmānastu dravyasyāvyāpāratayāvidheyatvāt /",
    "GSP33vacbhamu:5021": " vidheyasya vyāpārasyaiva yogyatayā guṇo 'pi parāmṛśyate //1 // 1.3.1.2",
    "GSP33vacbhamu:5022": " muktopasṛpyavyapadeśāt\u000e /",
    "GSP33vacbhamu:5023": " dyubhvādyāyatanaṃ prakṛtyāvidyādidoṣamuktairupasṛtyaṃ vyapadiśyate-'bhijyate hṛdayagranthiḥ' ityādinā /",
    "GSP33vacbhamu:5024": " tena tat dyubhvādyāyatanaviṣayameva /",
    "GSP33vacbhamu:5025": " brahmaṇaśca muktopasṛpyatvaṃ 'yadā sarve pramucyante' ityādau śrutyantare prasiddham /",
    "GSP33vacbhamu:5026": " tasmānmuktopasṛpyatvāt /",
    "GSP33vacbhamu:5027": " dyubhvādyāyatanaṃ brahmeti niścīyate /",
    "GSP33vacbhamu:5028": " hṛdayagranthiścāvidyārāgādveṣabhayamohāḥ /",
    "GSP33vacbhamu:5029": " mohaśca viṣādaḥ, śokaḥ /",
    "GSP33vacbhamu:5030": " paraṃ hiraṇyagarbhādyavaraṃ yasya tadbrahma tathoktam /",
    "GSP33vacbhamu:5031": " tasminbrahmaṇi yaddṛṣṭaṃ darśanaṃ tasmiṃstadarthamiti yāvat /",
    "GSP33vacbhamu:5032": " yathā 'carmaṇi dvīpinaṃ hanti' iti carmārthamiti gamyate /",
    "GSP33vacbhamu:5033": " nāmarūpādityavidyābhiprāyam /",
    "GSP33vacbhamu:5034": " kāmā ye 'sya hṛdi śritā iti\u000e /",
    "GSP33vacbhamu:5035": " kāmā ityavidyāmupalakṣayati //2 // 1.3.1.3.",
    "GSP33vacbhamu:5036": " nānumānamatacchabdāt\u000e /",
    "GSP33vacbhamu:5037": " nānumānamityupalakṣaṇam /",
    "GSP33vacbhamu:5038": " nāvyākṛtamityapi draṣṭavyaṃ,",
    "GSP33vacbhamu:5039": " hetorubhayatrāpi sāmyāt //3 // 1.3.1.4.",
    "GSP33vacbhamu:5040": " praṇabhṛcca\u000e /",
    "GSP33vacbhamu:5041": " cenātacchabdatvaṃ heturanakṛṣyate /",
    "GSP33vacbhamu:5042": " svayaṃ ca bhāṣyakṛdatra hetumāha-",
    "GSP33vacbhamu:5043": " na copādhiparicchinnasyeti\u000e /",
    "GSP33vacbhamu:5044": " na samyak saṃbhavati /",
    "GSP33vacbhamu:5045": " nāñjasamityarthaḥ /",
    "GSP33vacbhamu:5046": " bhogyatvena hi āyatanatvamiti kliṣṭam /",
    "GSP33vacbhamu:5047": " syādetat /",
    "GSP33vacbhamu:5048": " yadyatacchabdatvādityatrāpi heturanakraṣṭavyaḥ,",
    "GSP33vacbhamu:5049": " hanta kasmātpṛthagyogakaraṇaṃ,",
    "GSP33vacbhamu:5050": " yāvatā 'na prāṇabhṛdanumāne' ityeka eva yogaḥ kasmānna kṛta ityata āha-",
    "GSP33vacbhamu:5051": " pṛthagiti\u000e /",
    "GSP33vacbhamu:5052": " 'bhedavyapadeśāt' ityādinā hi prāṇabhṛdeva niṣidhyate,",
    "GSP33vacbhamu:5053": " na pradhānaṃ,",
    "GSP33vacbhamu:5054": " taccaikayogakaraṇe durvijñānaṃ syāditi //4 // 1.3.1.5. // 5 // 1.3.1.6.",
    "GSP33vacbhamu:5055": " prakaraṇāt\u000e /",
    "GSP33vacbhamu:5056": " na khalu hiraṇyagarbhādiṣu jñāteṣu sarvaṃ jñātaṃ bhavati kintu brahmaṇyeveti //6 // 1.3.1.7.",
    "GSP33vacbhamu:5057": " sthityadanābhyāṃ ca\u000e /",
    "GSP33vacbhamu:5058": " yadi jīvo hiraṇyagarbho vā dyubhvādyāyatanaṃ bhavet,",
    "GSP33vacbhamu:5059": " tatastatprakṛtyā 'anaśrannanyo 'abhicākaśīti' iti paramātmābhidhānamākasmikaṃ prasajyeta /",
    "GSP33vacbhamu:5060": " naca hiraṇyagarbha udāsīnaḥ,",
    "GSP33vacbhamu:5061": " tasyāpi bhoktṛtvāt /",
    "GSP33vacbhamu:5062": " naca jīvātmaiva dyubhvādyāyatanaṃ,",
    "GSP33vacbhamu:5063": " tathā sati sa evātra kathyate,",
    "GSP33vacbhamu:5064": " tatkathanāya ca brahmāpi kathyate,",
    "GSP33vacbhamu:5065": " anyathā siddhānte 'pi jīvātmakathanamākasmikaṃ syāditi vācyam /",
    "GSP33vacbhamu:5066": " yato 'nadhigatārthāvabodhanasvarasenāmnāyena prāṇabhṛnmātraprasiddhajīvātmadhigamāyātyantānavagatamalaukikaṃ brahmāvabodhyata iti subhāṣitam-",
    "GSP33vacbhamu:5067": " yadāpi paiṅgyupaniṣatkṛtena vyākhyāneneti\u000e /",
    "GSP33vacbhamu:5068": " tatra hi 'anaśrannanyo 'abhicākaśīti' iti jīva upādhirahitena rūpeṇa brahmasvabhāva udāsīno 'bhoktā darśitaḥ /",
    "GSP33vacbhamu:5069": " tadarthamevācetanasya buddhisattvasyāpāramārthikaṃ bhoktṛtvamuktam /",
    "GSP33vacbhamu:5070": " tathā cetthaṃbhūtaṃ jīvaṃ kathayatānena mantravarṇena dyubhvādyāyatanaṃ brahmaiva kathitaṃ bhavati,",
    "GSP33vacbhamu:5071": " upādhyavacchinnaśca jīvaḥ pratiṣiddho bhavatīti /",
    "GSP33vacbhamu:5072": " na pauṅgibrāhmaṇavirodha ityarthaḥ /",
    "GSP33vacbhamu:5073": " prapañcārthamiti\u000e /",
    "GSP33vacbhamu:5074": " tanmadhye na paṭhitamiti kṛtvācintayedamadhikaraṇaṃ pravṛttamityarthaḥ //7 // 1.3.2.8.",
    "GSP33vacbhamu:5075": " bhūmā saṃprasādādadhyupadeśāt\u000e /",
    "GSP33vacbhamu:5076": " nāradaḥ khalu devarṣiḥ karmavidanātmavittayā śocyamātmānaṃ manyamāno bhagavantamātmajñamājānasiddhaṃ mahāyoginaṃ sanatkumāramupasasāda /",
    "GSP33vacbhamu:5077": " upasadya covāc,",
    "GSP33vacbhamu:5078": " bhagavan,",
    "GSP33vacbhamu:5079": " anātmajñatājanitaśokasāgarapāramuttārayatu māṃ bhagavāniti /",
    "GSP33vacbhamu:5080": " tadupaśrutya sanatkumāreṇa 'nāma brahmetyupāstva' ityukte nāradena pṛṣṭaṃ kiṃnāmno 'sti bhūya iti /",
    "GSP33vacbhamu:5081": " tatra sanatkumārasya prativacanam-'vāgvāva nāmno bhūyasī' iti /",
    "GSP33vacbhamu:5082": " tadevaṃ nāradasanatkumārayorbhūyasī /",
    "GSP33vacbhamu:5083": " praśnottare vāgindriyamupakramya manaḥsaṃkalpacittadhyānavijñānabalānnatoyavāyusahitatedonabhaḥ smāraśāprāṇeṣu paryavasite /",
    "GSP33vacbhamu:5084": " kartavyākartavyavivekaḥ saṃkalpaḥ,",
    "GSP33vacbhamu:5085": " tasya kāraṇaṃ pūrvāparaviṣayanimittaprayojananirūpaṇaṃ cittam /",
    "GSP33vacbhamu:5086": " smaraḥ smaraṇam /",
    "GSP33vacbhamu:5087": " prāṇasya ca samastakriyākārakaphalabhedena pitrādyātmatvena ca rathāranābhidṛṣṭāntena",
    "GSP33vacbhamu:5088": " sarvapratiṣṭhatvena ca prāṇabhūyastvadarśino 'tivāditvena ca nāmādiprapañcādaśāntādbhūyastvamuktvāpṛṣṭa",
    "GSP33vacbhamu:5089": " eva nāradena sanatkumāra ekagranthena 'eṣa tu vā ativadati yaḥ satyenātivadati' iti",
    "GSP33vacbhamu:5090": " satyādīnkṛtiparyantānuktvopadideśa-'sukhaṃ tveva vijijñāsitavyam' iti /",
    "GSP33vacbhamu:5091": " tadupaśrutya nāradena 'sukhaṃ tveva bhagavo vijijñāse' ityukte sanatkumāraḥ 'yo vai bhūmā tatsukham' ityupakramya bhūmānaṃ vyutpādayāṃbabhūva-'yatra nānyatpaśyati' ityādinā /",
    "GSP33vacbhamu:5092": " tadidṛśe viṣaye vicāra ārabhyate /",
    "GSP33vacbhamu:5093": " tatra saṃśayaḥ-kiṃ prāṇo bhūmā syādāho paramātmeti /",
    "GSP33vacbhamu:5094": " bhāvabhavitrostādātmavivakṣayā sāmānādhikaraṇyaṃ saṃśayasya bījamuktaṃ bhāṣyakṛtā /",
    "GSP33vacbhamu:5095": " tatra 'etasmin granthasaṃdarbhe yaduktādbhūyaso 'nyataḥ /",
    "GSP33vacbhamu:5096": " ucyamānaṃ tu tadbhūya ucyate praśnapūrvakam //",
    "GSP33vacbhamu:5097": " ' naca prāṇāt kiṃ bhūya iti pṛṣṭam /",
    "GSP33vacbhamu:5098": " nāpi bhūmā vāsmādbhūyāniti pratyuktam /",
    "GSP33vacbhamu:5099": " tasmātprāṇabhūyastvābhidhānānantaramapṛṣṭhena bhūmocyamānaḥ prāṇasyaiva bhavitumarhati /",
    "GSP33vacbhamu:5100": " apica bhūmeti bhāvo na bhavitāramāntareṇa śakyo nirūpayitumiti bhavitāramapekṣamāṇaḥ prāṇasyānantaryeṇa buddhisaṃnidhānāttameva bhavitāraṃ prāpya nirvṛṇoti /",
    "GSP33vacbhamu:5101": " 'yasyobhayaṃ havirārtimārcchet' ityatrārtivārtaṃ haviḥ /",
    "GSP33vacbhamu:5102": " yathāhuḥ 'mṛṣyāmahe haviṣā viśeṣaṇam' iti /",
    "GSP33vacbhamu:5103": " na cātmanaḥ prakaraṇādātmaiva buddhaistha iti tasyaiva bhūmā syāditi yuktam /",
    "GSP33vacbhamu:5104": " sanatkumārasya 'nāma brahmetyupāstva' iti /",
    "GSP33vacbhamu:5105": " pratīkopadeśarūpeṇottareṇa nāradapraśnasyāpi tadviṣayatvena paramātmopadeśaprakaraṇasyānutthānāt /",
    "GSP33vacbhamu:5106": " atadviṣayatve cottarasya praṣaśnottarayorvaiyadhikaraṇyena vipratipatteraprāmāṇyaprasaṅgāt /",
    "GSP33vacbhamu:5107": " tasmādasati prakaraṇe prāṇasyānantaryāttasyaiva bhūmeti yuktam /",
    "GSP33vacbhamu:5108": " tadetatsaṃśayabījaṃ darśayatā bhāṣyakāreṇa sūcitaṃ pūrvapakṣasādhanamiti na punaruktam /",
    "GSP33vacbhamu:5109": " naca bhūyobhūyaḥ praśnātparamātmaiva nāradena jijñāsita iti yuktam /",
    "GSP33vacbhamu:5110": " prāṇopadeśānantaraṃ tasyoparamāt /",
    "GSP33vacbhamu:5111": " tadevaṃ prāṇa eva bhūmeti sthite yadyattadvirodhitayā vacaḥ pratibhāti tattadanuguṇatayā neyam /",
    "GSP33vacbhamu:5112": " nītaṃ ca bhāṣyakṛtā /",
    "GSP33vacbhamu:5113": " syādetat /",
    "GSP33vacbhamu:5114": " 'eṣa tu vā ativadati' iti tuśabdena prāṇadarśino 'tivādino vyavacchidya satyenātilāditvaṃ vadan kathaṃ prāṇasya bhūmānamabhidadhītetyata āha-",
    "GSP33vacbhamu:5115": " prāṇameva tviti /",
    "GSP33vacbhamu:5116": " prāṇadarśinaścātivāditvamiti\u000e /",
    "GSP33vacbhamu:5117": " nāmādyāśāntamatītya vadanaśīlatvamityarthaḥ /",
    "GSP33vacbhamu:5118": " etaduktaṃ bhavati-nāyaṃ tuśabdaḥ prāṇātivāditvādvayavacchinatti,",
    "GSP33vacbhamu:5119": " apitu tadativāditvamaparityajya pratyuta tadanukṛṣya tasyaiva prāṇasya satyasya śravaṇamananaśraddhāniṣṭhakṛtibhirvijñānāya",
    "GSP33vacbhamu:5120": " niścayāya satyenātivadatīti prāṇavratamevātivāditvamucyate /",
    "GSP33vacbhamu:5121": " tuśabdo nāmādyativāditvadvyavacchinatti /",
    "GSP33vacbhamu:5122": " na nāmādyāśāntavādyativādi,",
    "GSP33vacbhamu:5123": " apitu satyaprāṇavādyativādityarthaḥ /",
    "GSP33vacbhamu:5124": " atra cāgamācāryopadeśābhyāṃ satyasya śravaṇam /",
    "GSP33vacbhamu:5125": " athāgamāvirodhinyāyaniveśanaṃ mananaṃ,",
    "GSP33vacbhamu:5126": " matvā ca guruśiṣyasabrahmacāribhiranusūyubhiḥ saha saṃvādya tattvaṃ śraddhatte /",
    "GSP33vacbhamu:5127": " śraddhānantaraṃ ca viṣayāntaradarśī niraktastato vyāvṛttastattvajñānābhyāsaṃ karoti,",
    "GSP33vacbhamu:5128": " seyamasya kṛtiḥ prayatnaḥ /",
    "GSP33vacbhamu:5129": " atha tattvajñānābhyāsaniṣṭhā bhavati,",
    "GSP33vacbhamu:5130": " yadanantarameva tattvavijñānamanubhavaḥ prādurbhavati /",
    "GSP33vacbhamu:5131": " tadetadbāhyā /",
    "GSP33vacbhamu:5132": " apyāhuḥ-'bhūtārthabhāvanāprakarṣaparyantajaṃ yogijñānam' iti bhāvanāprakarṣasya prayanto niṣṭhā tasmājjāyate tattvānubhava iti /",
    "GSP33vacbhamu:5133": " tasmātprāṇa eva bhūmeti prāpte 'bhidhīyate-'eṣa tu vā ativadati yaḥ satyenātivadati' ityuktvā bhūmocyate /",
    "GSP33vacbhamu:5134": " tatra satyaśabdaḥ paramārthe nirūḍhavṛttiḥ śrutyā paramārthamāha /",
    "GSP33vacbhamu:5135": " paramārthaśca paramātmaiva /",
    "GSP33vacbhamu:5136": " tato hyanyatsarvaṃ vikārajātamanṛtaṃ kayācidapekṣayā kathañcitsatyamucyate /",
    "GSP33vacbhamu:5137": " tathāca 'eṣa tu vā ativadati yaḥ satyenātivaditi' iti brahmaṇo 'tivāditaṃ śrutyānyanirapekṣayā",
    "GSP33vacbhamu:5138": " liṅgādibhyo balīyasyāvagamitaṃ kathamiva saṃnidhānamātrāt śrutyādyapekṣādatidurbalātkathaṃ",
    "GSP33vacbhamu:5139": " citprāṇaniṣayatvena śakyaṃ vyākhyātum /",
    "GSP33vacbhamu:5140": " evaṃ ca prāṇādūrdhvaṃ brahmaṇi bhūtāmavagamyamāno na prāṇaviṣayo bhavitumarhati,",
    "GSP33vacbhamu:5141": " kintu satyasya paramātmana eva /",
    "GSP33vacbhamu:5142": " evaṃ cānātmavida ātmānaṃ vividiṣornāradasya praśne paramātmānamevāsmai vyākyāsyāmītyabhisaṃdhimānsanatkumāraḥ",
    "GSP33vacbhamu:5143": " sopānārohaṇanyāyena sthūlādārabhya tattadbhūmavyutpādanakrameṇa bhūmānamatidurjñānatayā",
    "GSP33vacbhamu:5144": " paramasūkṣmaṃ vyutpādayāmāsa /",
    "GSP33vacbhamu:5145": " naca praśnapūrvatāpravāhapatitenottareṇa sarveṇa praśnapūrveṇaiva bhavitavyamiti niyamo 'stītyādisugamena bhāṣyeṇa vyutpaditam /",
    "GSP33vacbhamu:5146": " vijñānādisādhanaparamparā mananaśraddhādiḥ,",
    "GSP33vacbhamu:5147": " prāṇāntare cānuśāsane tatāvanmātreṇaiva prakaraṇasamāpterna prāṇasyānyāyattatocyeta /",
    "GSP33vacbhamu:5148": " tadabhidhāne hi sāpekṣatvena na prakaraṇaṃ samāpyeta /",
    "GSP33vacbhamu:5149": " tasmānnedaṃ prāṇasya prakaraṇamapi tu yadāyattaḥ prāṇastasya,",
    "GSP33vacbhamu:5150": " sa cātmetyātmana eva prakaraṇam /",
    "GSP33vacbhamu:5151": " śaṅkate",
    "GSP33vacbhamu:5152": " -prakaramānta iti\u000e /",
    "GSP33vacbhamu:5153": " prāṇaprakaraṇasamāptāvityarthaḥ /",
    "GSP33vacbhamu:5154": " nirākaroti- na /",
    "GSP33vacbhamu:5155": " sa bhagava iti\u000e /",
    "GSP33vacbhamu:5156": " saṃdaṃśanyāyena hi bhrūma etatprakaraṇaṃ,",
    "GSP33vacbhamu:5157": " sa codbhūmā prāṇaḥ,",
    "GSP33vacbhamu:5158": " prāṇasyaitatprakaraṇaṃ bhavet /",
    "GSP33vacbhamu:5159": " taccāyuktamityuktam //8 // 1.3.2.9.",
    "GSP33vacbhamu:5160": " na kevalaṃ śruterbhūmātmatā paramātmanaḥ,",
    "GSP33vacbhamu:5161": " liṅgādapītyāha sūtrakāraḥ-",
    "GSP33vacbhamu:5162": " dharmopapatteśca\u000e /",
    "GSP33vacbhamu:5163": " yadapi pūrvapakṣiṇā kathañcinnītaṃ tadanubhāṣya bhāṣyakāro dūṣayati",
    "GSP33vacbhamu:5164": " -yo 'pyasau suṣuptāvasthāyāmiti\u000e /",
    "GSP33vacbhamu:5165": " suṣuptāvasthāyāmindriyādyasaṃyogyātmaiva /",
    "GSP33vacbhamu:5166": " na prāṇaḥ /",
    "GSP33vacbhamu:5167": " paramātmaprakaraṇāt /",
    "GSP33vacbhamu:5168": " anyadārtam /",
    "GSP33vacbhamu:5169": " vinaśvaramityarthaḥ /",
    "GSP33vacbhamu:5170": " atirohitārthamanyat //9 // 1.3.3.10.",
    "GSP33vacbhamu:5171": " akṣaramambarāntadhṛteḥ\u000e /",
    "GSP33vacbhamu:5172": " akṣaraśabdaḥ samudāyaprasiddhyā varṇeṣu rūḍhaḥ /",
    "GSP33vacbhamu:5173": " paramātmani cāvayavaprasiddhyā yaugikaḥ /",
    "GSP33vacbhamu:5174": " avayavaprasiddheśca samudāyaprasiddhirbalīyasīti varṇā evākṣaram /",
    "GSP33vacbhamu:5175": " naca varṇeṣvākāśasyotatvaprotatve nopapadyete,",
    "GSP33vacbhamu:5176": " sarvasyaiva rūpadheyasyanāmadheyātmakatvāt /",
    "GSP33vacbhamu:5177": " sarvaṃ hi rūpadheyaṃ nāmadheyasaṃbhinnamanubhūyate,",
    "GSP33vacbhamu:5178": " gaurayaṃ vṛkṣo 'yamiti /",
    "GSP33vacbhamu:5179": " na copāyatvāttatsaṃbhedasaṃbhavaḥ /",
    "GSP33vacbhamu:5180": " nahi dhūmopāyā bahnidhīrdhumasaṃbhinnaṃ bahnimavagāhate dhūmo 'yaṃ bahniriti,",
    "GSP33vacbhamu:5181": " kintu vaiyadhikaraṇyena dhūmādvihniriti /",
    "GSP33vacbhamu:5182": " bhavati tu nāmadheyasaṃbhinno rūpadheyapratyayo ḍittho 'miti /",
    "GSP33vacbhamu:5183": " apica śabdānupāye 'pi rūpadheyapratyaye liṅgendriyajanmani nāmasaṃbhedo dṛṣṭaḥ /",
    "GSP33vacbhamu:5184": " tasmānnāmasaṃbhinnā pṛthivyādayo 'mbarāntā nāmnā gratitāśca viddhāśca,",
    "GSP33vacbhamu:5185": " nāmāni ca oṃkārātmakāni tadvyāptatvāt /",
    "GSP33vacbhamu:5186": " 'tadyathā śaṅkunā sarvāṇi saṃtṛṇṇānyevamoṅkāreṇa sarvā vāk' iti śruteḥ /",
    "GSP33vacbhamu:5187": " ata oṃkārātmakāḥ pṛthivyādayo 'mbarāntā iti varṇā evākṣaraṃ na paramātmeti prāptam /",
    "GSP33vacbhamu:5188": " evaṃ prāpte 'bhidhīyate-akṣaraṃ paramātmaiva,",
    "GSP33vacbhamu:5189": " na tu varṇāḥ /",
    "GSP33vacbhamu:5190": " kutaḥ /",
    "GSP33vacbhamu:5191": " ambarāntadhṛteḥ /",
    "GSP33vacbhamu:5192": " na khalvambarāntāni pṛthivyādīni varṇā dhārayitumarhanti,",
    "GSP33vacbhamu:5193": " kintu paramātmaiva /",
    "GSP33vacbhamu:5194": " teṣāṃ paramātmavikāratvāt /",
    "GSP33vacbhamu:5195": " naca nāmadheyātmakaṃ rūpadheyamiti yuktaṃ,",
    "GSP33vacbhamu:5196": " svarūpabhedāt,",
    "GSP33vacbhamu:5197": " upāyabhedāt,",
    "GSP33vacbhamu:5198": " arthakriyābheda /",
    "GSP33vacbhamu:5199": " tathāhi-śabdatvasāmānyātmakāni śrotragrāhyaṇyabhidheyapratyayārthakriyāṇi nāmadheyānyanubhūyante /",
    "GSP33vacbhamu:5200": " rūpadheyāni tu ghaṭapaṭādīni ghaṭatvapaṭatvādisāmānyātmakāni cakṣurādīndriyāgrāhyāṇi madhudhāraṇaprāvaṇādyarthakriyāṇi ca bhedenānubhūyante iti kuto nāmasaṃbhedaḥ /",
    "GSP33vacbhamu:5201": " naca ḍittho 'miti śabdasāmānādhikaraṇyapratyayaḥ /",
    "GSP33vacbhamu:5202": " na khalu śabdātmako 'yaṃ piṇḍa ityanubhavaḥ,",
    "GSP33vacbhamu:5203": " kintu yo nānādeśakālasaṃplutaḥ piṇḍaḥ so 'yaṃ saṃnihitadeśakāla ityarthaḥ /",
    "GSP33vacbhamu:5204": " saṃjñā tu gṛhītasaṃbandhairatyantābhyāsātpiṇḍābhāniveśinyeva saṃskārodbodhasaṃpātāyātā smaryate /",
    "GSP33vacbhamu:5205": " yathāhuḥ-'yatsaṃjñāsmaraṇaṃ tatra na tadapyanyahetukam /",
    "GSP33vacbhamu:5206": " piṇḍa eva hi dṛṣṭaḥ sansaṃjñāṃ smārayituṃ kṣamaḥ //1 //",
    "GSP33vacbhamu:5207": " saṃjñā hi smaryamāṇāpi pratyakṣatvaṃ na bādhate /",
    "GSP33vacbhamu:5208": " saṃjñinaḥ sā taṭasthā hi na rūpācchādanakṣamā //2 // '",
    "GSP33vacbhamu:5209": " iti /",
    "GSP33vacbhamu:5210": " naca varṇātirikte sphoṭātmani alaukike 'kṣarapadaprasiddhirasti loke /",
    "GSP33vacbhamu:5211": " na caiṣa prāmāṇika ityupariṣṭātpravedayiṣyate /",
    "GSP33vacbhamu:5212": " niveditaṃ cāsmābhistattvabindau /",
    "GSP33vacbhamu:5213": " tasmācchrotragrāhyāṇāṃ varṇānāmambarāntadhṛteranupapatteḥ samudāyaprasiddhibādhanāvayavaprasiddhyā paramātmaivākṣaramiti siddham /",
    "GSP33vacbhamu:5214": " ye tu pradhānaṃ pūrvapakṣayitvānena sūtreṇa paramātmaivākṣaramiti siddhāntayanti cairambarāntadhṛterityanena kathaṃ pradhānaṃ nirākriyata iti vācyam /",
    "GSP33vacbhamu:5215": " atha nādhikaraṇatvamātraṃ dhṛtiḥ tathāpyambarāntadhṛterityanarthakam /",
    "GSP33vacbhamu:5216": " etāvadvaktavyam-akṣaraṃ praśāsanāditi /",
    "GSP33vacbhamu:5217": " etāvataiva pradhānanirākaṇasiddheḥ /",
    "GSP33vacbhamu:5218": " tasmādvarṇākṣaratānirākriyaivāsyārthaḥ /",
    "GSP33vacbhamu:5219": " naca sthūlādīnāṃ varṇeṣvaprāpterasthūlamityādiniṣedhānupapattervarṇeṣu śaṅkaiva nāstīti vācyam /",
    "GSP33vacbhamu:5220": " nahyavaśyaṃ prāptipūrvakā eva pratiṣedhā bhavanti,",
    "GSP33vacbhamu:5221": " aprāpteṣvapi nityānuvādānāṃ darśanāt /",
    "GSP33vacbhamu:5222": " yathā nāntarikṣe na divītyagnicayananiṣedhānuvādaḥ /",
    "GSP33vacbhamu:5223": " tasmāt yatkiñcidetat //10 // 1.3.3.11.",
    "GSP33vacbhamu:5224": " sā ca praśāsanāt\u000e /",
    "GSP33vacbhamu:5225": " praśāsanamājñā cetanadharmo nācetane pradhāne vāvyākṛte vā saṃbhavati /",
    "GSP33vacbhamu:5226": " naca mukhyārthasaṃbhave kūlaṃ pipatiṣatītivadbhaktatvamucitamiti bhāvaḥ //11 // 1.3.3.12.",
    "GSP33vacbhamu:5227": " anyabhāvavyāvṛtteśca /",
    "GSP33vacbhamu:5228": " ambarāntavidharaṇalasyākṣarasyeśvarāgadyadanyadvarṇā vā pradhānaṃ vā.vyākṛtaṃ vā teṣāmanyeṣāṃ bhāvalo 'nyabhāvastamatyantaṃ vyavartayati śrutiḥ-'tadvā etadakṣaraṃ gārgi' ityādikā /",
    "GSP33vacbhamu:5229": " anenaiva sūtreṇa jīvasyāpyakṣaratā niṣiddhetyata āha-",
    "GSP33vacbhamu:5230": " tatheti\u000e /",
    "GSP33vacbhamu:5231": " 'nānyat' ityādikayā hi śrutyātmabhedaḥ pratiṣidhyate /",
    "GSP33vacbhamu:5232": " tathā copādhibhedādbhinnā jīvā niṣiddhā bhavantyabhedābhidhānādityarthaḥ /",
    "GSP33vacbhamu:5233": " ito 'pi na śārīrasyākṣaraśabdatetyāha-",
    "GSP33vacbhamu:5234": " acakṣuṣkamiti\u000e /",
    "GSP33vacbhamu:5235": " akṣarasya cakṣurādyupādhiṃ vārayantī śrutiraupādhikasya jīvasyākṣaratāṃ niṣedhatītyarthaḥ /",
    "GSP33vacbhamu:5236": " tasmādvarṇapradhānāvyākṛtajīvānāmasaṃbhavāt,",
    "GSP33vacbhamu:5237": " saṃbhavācca paramātmanaḥ,",
    "GSP33vacbhamu:5238": " paramātmaivākṣaramiti siddham //12 // 1.3.4.13.",
    "GSP33vacbhamu:5239": " īkṣatikarmavyapadeśātsaḥ\u000e /",
    "GSP33vacbhamu:5240": " 'kāryabrahmajanaprāptiphalatvādarthabedataḥ /",
    "GSP33vacbhamu:5241": " darśanadhyānayordhyeyamaparaṃ brahma gamyate //",
    "GSP33vacbhamu:5242": " ' 'brahma veda brahmaiva bhavati' iti śruteḥ sarvagataparabrahmavedena tadbhāvāpattau 'sa sāmabhirunnīyate brahmalokam iti na deśaviśeṣaprāptirupapadyate",
    "GSP33vacbhamu:5243": " tasmādaparameva brahmeha dhyeyatvena codyate /",
    "GSP33vacbhamu:5244": " na cekṣaṇasya loke tattvaviṣayatvena prasiddheḥ parasyaiva brahmaṇastathābhāvāt,",
    "GSP33vacbhamu:5245": " dhyāyateśca tena samānaviṣayatvāt,",
    "GSP33vacbhamu:5246": " parabrahmaviṣayameva dhyānamiti sāṃpratam,",
    "GSP33vacbhamu:5247": " samānaviṣayatvasyaivāsiddheḥ /",
    "GSP33vacbhamu:5248": " paro hi puruṣo dhyānaviṣayaḥ,",
    "GSP33vacbhamu:5249": " parātparastu darśanaviṣayaḥ /",
    "GSP33vacbhamu:5250": " naca tattvaviṣayameva sarvaṃ darśanaṃ,",
    "GSP33vacbhamu:5251": " anṛtaviṣayasyāpi tasya darśanāt /",
    "GSP33vacbhamu:5252": " naca mananaṃ darśanaṃ,",
    "GSP33vacbhamu:5253": " tacca tattvaviṣayameveti sāṃpratam /",
    "GSP33vacbhamu:5254": " mananādbhedena tatra tatra darśanasya nirdeśāt /",
    "GSP33vacbhamu:5255": " naca mananamapi tarkāparanāmāvaśyaṃ tattvaviṣayam /",
    "GSP33vacbhamu:5256": " yathāhuḥ-'tarko 'pratiṣṭhaḥ' iti /",
    "GSP33vacbhamu:5257": " tasmādaparameva brahmeha dhyeyam /",
    "GSP33vacbhamu:5258": " tasya ca paratvaṃ śarīrāpekṣayeti /",
    "GSP33vacbhamu:5259": " evaṃ prāpta ucyate-'īkṣaṇadhyānayorekaḥ kāryakāraṇabhūtayoḥ /",
    "GSP33vacbhamu:5260": " artha autsargikaṃ tattvaviṣayatvaṃ yathekṣateḥ //",
    "GSP33vacbhamu:5261": " ' dhyānasya hi sākṣātkāraḥ phalam /",
    "GSP33vacbhamu:5262": " sākṣātkāraścotsargatastattvaviṣayaḥ /",
    "GSP33vacbhamu:5263": " kkacittu bādhakopanipāte samāropitagocaro bhavet /",
    "GSP33vacbhamu:5264": " na cāsatyapavāde śakya utsargastyaktum /",
    "GSP33vacbhamu:5265": " tathā cāsya tattvaviṣayatvāttatkāraṇasya dhyānasyāpi tattatvaviṣayatvam /",
    "GSP33vacbhamu:5266": " apica vākyaśeṣeṇaikavākyatvasaṃbhave na vākyabhedo yujyate /",
    "GSP33vacbhamu:5267": " saṃbhavati ca parapuruṣaviṣayatvenārthapratyabhijñānāt samabhivyāhārāccaikavākyatā /",
    "GSP33vacbhamu:5268": " tadanurodhena ca parātpara ityatra parāditi jīvaghanaviṣayaṃ draṣṭavyam /",
    "GSP33vacbhamu:5269": " tasmāttu paraḥ puruṣo dhyātavyaśca draṣṭavyaśca bhavati /",
    "GSP33vacbhamu:5270": " tadidamuktam-",
    "GSP33vacbhamu:5271": " na cātra jīvaghanaśabdena prakṛto 'bhidhyātavyaḥ paraḥ puruṣaḥ parāmṛśyateḥ\u000ekintu jīvaghanāt parāt paro yo dhyātavyo draṣṭavyaśca tameva kathayituṃ jīvaghano jīvaḥ /",
    "GSP33vacbhamu:5272": " khilyabhāvamupādhivaśādāpannaḥ sa ucyate /",
    "GSP33vacbhamu:5273": " 'sa sāmabhirunnīyate brahmalokam' ityanantaravākyanirdiṣṭo brahmaloko vā jīvaghanaḥ /",
    "GSP33vacbhamu:5274": " sa hi samastakaraṇātmanaḥ sūtrātmano hiraṇyagarbhasya bhagavato nivāsabhūmitayā karaṇaparivṛtānāṃ jīvānāṃ saṃghāta iti bhavati jīvaghanaḥ /",
    "GSP33vacbhamu:5275": " tadevaṃ trimātroṅkārāyatanaṃ parameva brahmopāsyam /",
    "GSP33vacbhamu:5276": " ata eva cāsya deśaviśeṣādhigatiḥ phalamupādhimattvāt,",
    "GSP33vacbhamu:5277": " krameṇa ca samyagdarśanotpattau muktiḥ /",
    "GSP33vacbhamu:5278": " 'brahma veda brahmaiva bhavati' iti tu nirupādhibrahmavedanaviṣayā śrutiḥ /",
    "GSP33vacbhamu:5279": " aparaṃ tu brahmaikaimātrāyatanamupāsyamiti mantavyam //13 // 1.3.5.14.",
    "GSP33vacbhamu:5280": " dahara uttarebhyaḥ\u000e /",
    "GSP33vacbhamu:5281": " 'atha yadidamāsmin brahmapure daharam' sūkṣmaṃ guhāprāyaṃ puṇḍarīkasaṃniveśaṃ veśma 'daharo 'sminnantarākāśastasminyadantastadanveṣṭavyam' āgamācāryopadeśābhyāṃ śravaṇaṃ ca,",
    "GSP33vacbhamu:5282": " tadavirodhinā tarkeṇa mananaṃ ca,",
    "GSP33vacbhamu:5283": " tadanveṣaṇam /",
    "GSP33vacbhamu:5284": " tatpūrvakeṇa cādaranairantaryadīrghakālāsevitena dhyānābhyāsaparipākena sākṣātkāro vijñānam /",
    "GSP33vacbhamu:5285": " viśiṣṭaṃ hi tajjñānaṃ pūrvabhyaḥ /",
    "GSP33vacbhamu:5286": " tadicchā vijijñāsanam /",
    "GSP33vacbhamu:5287": " atra saṃśayamāha-",
    "GSP33vacbhamu:5288": " tatreti\u000e /",
    "GSP33vacbhamu:5289": " tatra prathamaṃ tāvadevaṃ saṃśayaḥ-kiṃ daharākāśādanyadeva kiñcidanveṣṭavyaṃ vijijñāsitavyaṃ ca uta daharākāśa iti /",
    "GSP33vacbhamu:5290": " yadāpi daharākāśo 'nveṣṭavyastadāpi kiṃ bhūtākāśa āho śārīra ātmā kiṃ vā paramātmeti /",
    "GSP33vacbhamu:5291": " saṃśayahetuṃ pṛcchati-",
    "GSP33vacbhamu:5292": " kuta iti\u000e /",
    "GSP33vacbhamu:5293": " taddhetumāha",
    "GSP33vacbhamu:5294": " -ākāśabrahmapuraśabdābhyāmiti\u000e /",
    "GSP33vacbhamu:5295": " tatra prathamaṃ tāvadbhūtākāśa eva dahara iti pūrvapakṣayati",
    "GSP33vacbhamu:5296": " -tatrākāśaśabdasya bhūtākāśe rūḍhatvāditi\u000e /",
    "GSP33vacbhamu:5297": " eṣa tu bahutarottarasaṃdarbhavirodhāttucchaḥ pūrvapakṣa ityaparitoṣeṇa pakṣāntaramālambate pūrvapakṣī-athavā jīvo dahara iti prāptam /",
    "GSP33vacbhamu:5298": " yuktamityarthaḥ /",
    "GSP33vacbhamu:5299": " tatra 'ādheyatvādviśeṣācca puraṃ jīvasya ujyate /",
    "GSP33vacbhamu:5300": " deho na brahmaṇo yukto hetudvayaviyogataḥ //",
    "GSP33vacbhamu:5301": " ' asādhāraṇyena hi vyapadeśatā bhavanti /",
    "GSP33vacbhamu:5302": " tadyathā kṣitijalapavanabījādisāmagrīsamavadhānajanmāpyaṅkuraḥ śālibījena vyapadiśyate śālyaṅkura iti /",
    "GSP33vacbhamu:5303": " natu kṣityādibhiḥ,",
    "GSP33vacbhamu:5304": " teṣāṃ kāryāntareṣvapi sādhāraṇyāt /",
    "GSP33vacbhamu:5305": " tadiha śarīraṃ brahmavikāro 'pi na brahmaṇā vyapadeṣṭavyam,",
    "GSP33vacbhamu:5306": " brahmaṇaḥ sarvavikārakāraṇatvenātisādhāraṇyāt /",
    "GSP33vacbhamu:5307": " jīvabhedadharmādharmopārjitaṃ tadityasādhāraṇakāraṇatvājjīvena vyapadiśyata iti yuktam /",
    "GSP33vacbhamu:5308": " apica brahmapura iti saptamyadhikaraṇe smaryate,",
    "GSP33vacbhamu:5309": " tenādheyenānena saṃbaddhavyam /",
    "GSP33vacbhamu:5310": " naca brahmaṇaḥ sve mahimni vyavasthitasyānādheyasyādhārasaṃbandha kalpate /",
    "GSP33vacbhamu:5311": " jīvastvārāgramātra ityādheyo bhavati /",
    "GSP33vacbhamu:5312": " tasmādbrahmaśabdo rūḍhiṃ parityajya dehādibṛṃhaṇatayā jīve yaugike vā bhākto vā vyākhyeyaḥ /",
    "GSP33vacbhamu:5313": " caitanyaṃ ca bhaktiḥ /",
    "GSP33vacbhamu:5314": " upādhānānupadhāne tu viśeṣaḥ /",
    "GSP33vacbhamu:5315": " vācyatvaṃ gamyatvam /",
    "GSP33vacbhamu:5316": " syādetat /",
    "GSP33vacbhamu:5317": " jīvasya puraṃ bhavatu śarīraṃ,",
    "GSP33vacbhamu:5318": " puṇḍarīkadaragocaratā tvanyasya bhaviṣyati,",
    "GSP33vacbhamu:5319": " vatsarājasya pura ivojjayinyāṃ bhaitrasya sajñmetyata āha-",
    "GSP33vacbhamu:5320": " tatra purasvāmina iti\u000e /",
    "GSP33vacbhamu:5321": " ayamarthaḥveśma khalvadhikaraṇamanirdiṣṭhādheyamādheyaviśeṣāpekṣāyāṃ purasvāminaḥ prakṛtatvāttenaivādheyena saṃbaddhaṃ sadanapekṣaṃ nādheyāntareṇa saṃbandhaṃ kalpayati /",
    "GSP33vacbhamu:5322": " nanu tathāpi śarīramevāsya bhogāyatanamiti ko hṛdayapuṇḍarīkasya viseṣo yattadevāsya sajñmetyata āha-",
    "GSP33vacbhamu:5323": " manaupādhikaśca jīva iti\u000e /",
    "GSP33vacbhamu:5324": " nanu mano 'pi calatayā sakaladehavṛtti paryāyeṇetyata āha-",
    "GSP33vacbhamu:5325": " manaśca prāyeṇeti\u000e /",
    "GSP33vacbhamu:5326": " ākāśaśabdaścārūpatvādinā sāmānyena jīve bhāktaḥ /",
    "GSP33vacbhamu:5327": " astu vā bhūtākāśa evāyamākāśaśabdo 'daharo 'sminnantarākāśaḥ' iti,",
    "GSP33vacbhamu:5328": " tathāpyadoṣa ityāha-",
    "GSP33vacbhamu:5329": " na cātra daharasyākāśasyānveṣyatvamiti\u000e /",
    "GSP33vacbhamu:5330": " evaṃ prāpta ucyate-bhūtākāśasya tāvanna daharatvaṃ,",
    "GSP33vacbhamu:5331": " 'yāvanvāyamākāśastāvānoṣo 'ntarhṛdaya ākāśaḥ' ityupamānavirodhāt /",
    "GSP33vacbhamu:5332": " tathāhi-'tena tasyopameyatvaṃ rāmarāvaṇayuddhavat /",
    "GSP33vacbhamu:5333": " agatyā bhedamāropya gatau satyāṃ na yujyate //",
    "GSP33vacbhamu:5334": " ' asti tu daharākāśasya brahmatvena bhūtākāśādbhedenopamānasya gatiḥ /",
    "GSP33vacbhamu:5335": " na cānavacchinnaparimāṇamavacchinnaṃ bhavati /",
    "GSP33vacbhamu:5336": " tathā satyavacchedānupapatteḥ /",
    "GSP33vacbhamu:5337": " na bhūtākāśamānatvaṃ brahmaṇo 'tra vidhīyate,",
    "GSP33vacbhamu:5338": " yena 'jyāyānākāśāt' iti śrutivirodhaḥ syāt,",
    "GSP33vacbhamu:5339": " api tu bhūtākāśopamānena puṇḍarīkopādhiprāptaṃ daharatvaṃ nivartyate /",
    "GSP33vacbhamu:5340": " apica sarva evottare hetavo daharākāśasya bhūtākāśatvaṃ vyāsedhantītyāha-",
    "GSP33vacbhamu:5341": " naca kalpitabheda iti\u000e /",
    "GSP33vacbhamu:5342": " nāpi daharākāśo jīva ityāha-",
    "GSP33vacbhamu:5343": " yadyapyātmaśabda iti\u000e /",
    "GSP33vacbhamu:5344": " 'upalabdheradhiṣṭhānaṃ brahmaṇo deha iṣyate /",
    "GSP33vacbhamu:5345": " tānāsādhāraṇatvena deho brahmapuraṃ bhavet //",
    "GSP33vacbhamu:5346": " ' dehe hi brahmopalabhyata ityasādhāraṇatayā deho brahmapuramiti vyapadiśyate,",
    "GSP33vacbhamu:5347": " na tu brahmavikāratayā /",
    "GSP33vacbhamu:5348": " tathāca brahmaśabdārtho mukhyo bhavati /",
    "GSP33vacbhamu:5349": " astu vā brahmapuraṃ jīvapuraṃ,",
    "GSP33vacbhamu:5350": " tathāpi yathā vatsarājasya pure ujjayinyāṃ maitrasya sajñma bhavati,",
    "GSP33vacbhamu:5351": " evaṃ jīvasya pure hṛtpuṇḍarīkaṃ brahmasadanaṃ bhaviṣyati,",
    "GSP33vacbhamu:5352": " uttarebhyo brahmaliṅgebhyo brahmaṇo 'vadhāraṇāt /",
    "GSP33vacbhamu:5353": " brahmaṇo hi bādhake pramāṇe balīyasi jīvasya ca sādhake pramāṇe sati brahmaliṅgāni kathañcidabhedavivakṣayā jīve vyākhyāyante /",
    "GSP33vacbhamu:5354": " na ceha brahmaṇo bādhakaṃ pramāṇaṃ,",
    "GSP33vacbhamu:5355": " sādhakaṃ vāsti jīvasya /",
    "GSP33vacbhamu:5356": " brahmapuravyapadeśaścopapādito brahmopalabdhisthānatayā /",
    "GSP33vacbhamu:5357": " arbhakaukastvaṃ coktam /",
    "GSP33vacbhamu:5358": " tasmāt sati saṃbhave brahmaṇi,",
    "GSP33vacbhamu:5359": " talliṅgānāṃ nābrahmaṇi vyākhyānamucitamiti brahmaiva daharākāśo na jīvabhūtākāśāviti /",
    "GSP33vacbhamu:5360": " śravaṇamananamanuvidya brahmānubhūya caraṇaṃ cārasteṣāṃ kāmeṣu caraṇaṃ bhavatītyarthaḥ /",
    "GSP33vacbhamu:5361": " syādetat /",
    "GSP33vacbhamu:5362": " daharākāśasyānveṣyatve siddhe tatra vicāro yujyate,",
    "GSP33vacbhamu:5363": " natu tadanveṣṭavyam,",
    "GSP33vacbhamu:5364": " apitu tadādhāramanyadeva kiñcidityuktamityanubhāṣate-",
    "GSP33vacbhamu:5365": " yadapyetaditi\u000e /",
    "GSP33vacbhamu:5366": " anubhāṣitaṃ dūṣayati-atra brūma iti /",
    "GSP33vacbhamu:5367": " yadyākāśādhāramanyadanyeṣṭavyaṃ bhavettadevopari vyutpādanīyaṃ,",
    "GSP33vacbhamu:5368": " ākāśavyutpādanaṃ tu kkopayujyata ityarthaḥ /",
    "GSP33vacbhamu:5369": " codayati-",
    "GSP33vacbhamu:5370": " nanvetadapīti\u000e /",
    "GSP33vacbhamu:5371": " ākāśakathanamapi tadantarvartivastusadbhāvapradarśanāyaiva /",
    "GSP33vacbhamu:5372": " athākāśaparameva kasmānna bhavatītyata āha-",
    "GSP33vacbhamu:5373": " taṃ cedbrūyariti\u000e /",
    "GSP33vacbhamu:5374": " ācāryeṇa hi 'daharo 'sminnantakarākāśastasminyadantastadanveṣṭavyaṃ tadvāva vijijñāsitavyam' ityupadiṣṭe 'tevāsinākṣiptam-'kiṃ tadatra vidyate yadanveṣṭavyam' /",
    "GSP33vacbhamu:5375": " puṇḍarīkameva tāvatsūkṣmataraṃ,",
    "GSP33vacbhamu:5376": " tadavaruddhamākāśaṃ sūkṣmatamam /",
    "GSP33vacbhamu:5377": " tasminsūkṣmatame kimaparamasti /",
    "GSP33vacbhamu:5378": " nāstyevetyarthaḥ /",
    "GSP33vacbhamu:5379": " tat kimanveṣṭavyamiti /",
    "GSP33vacbhamu:5380": " tadasminnākṣepe parisamāpte samādhānāvasara ācāryasyākāśopamānopakramaṃ vacaḥ-'ubhe asmindyāvāpṛthivī samāhite' iti /",
    "GSP33vacbhamu:5381": " tasmātpuṇḍarīkāvaruddhākāśāśraye dyāvāpṛthivyāvevānveṣṭavye upadiṣṭe,",
    "GSP33vacbhamu:5382": " nākāśa ityarthaḥ /",
    "GSP33vacbhamu:5383": " pariharati",
    "GSP33vacbhamu:5384": " -naitadevam /",
    "GSP33vacbhamu:5385": " evaṃ hīti\u000e /",
    "GSP33vacbhamu:5386": " syādetat /",
    "GSP33vacbhamu:5387": " evamevaitat /",
    "GSP33vacbhamu:5388": " no khalvabhyupagamā eva doṣatvena ityata āha-",
    "GSP33vacbhamu:5389": " tatra vākyaśeṣa iti\u000e /",
    "GSP33vacbhamu:5390": " vākyaśeṣo hi daharākāśātmavedanasya phalavattvaṃ brūte,",
    "GSP33vacbhamu:5391": " yacca phalavat tatkartavyatayā codyate,",
    "GSP33vacbhamu:5392": " yacca kartavyaṃ tadicchitīti 'tadanveṣṭavyaṃ tadvāva vijijñāsitavyam' iti taddaharākāśaviṣayamavatiṣṭhate /",
    "GSP33vacbhamu:5393": " syādetat /",
    "GSP33vacbhamu:5394": " dyāvāpṛthivyāvevātmānau bhaviṣyataḥ,",
    "GSP33vacbhamu:5395": " tābhyāmevātmā lakṣayiṣyate,",
    "GSP33vacbhamu:5396": " ākāśaśabdavat /",
    "GSP33vacbhamu:5397": " tataścākāśādhārau tāveva parāmṛśyate ityata āha-",
    "GSP33vacbhamu:5398": " asminkāmāḥ samāhitāḥ\u000epratiṣṭhitāḥ /",
    "GSP33vacbhamu:5399": " eṣa ātmāpahatapāpmeti\u000e /",
    "GSP33vacbhamu:5400": " anena",
    "GSP33vacbhamu:5401": " prakṛtaṃ dyāvāpṛthivyādisamādhānādhāramākāśamākṛṣya\u000e /",
    "GSP33vacbhamu:5402": " dyāvāpṛthivyabhidhānavyavahitamapīti śeṣaḥ /",
    "GSP33vacbhamu:5403": " nanu satyakāmajñānasyaitatphalaṃ,",
    "GSP33vacbhamu:5404": " tadanantaraṃ nirdeśāt,",
    "GSP33vacbhamu:5405": " na tu daharākāśavedanasyetyata āha-",
    "GSP33vacbhamu:5406": " samuccayārthena caśabdeneti\u000e /",
    "GSP33vacbhamu:5407": " 'asminkāmāḥ' iti ca 'eṣaḥ' iti caikavacanāntaṃ na dve dyāvāpṛthivyau parāmnaṣṭumarhatīti daharākāśa eva parāmraṣṭavya iti samudāyārthaḥ /",
    "GSP33vacbhamu:5408": " tadanena krameṇa 'tasminyadantaḥ' ityatra tacchabdo 'nantaramapyākāśamatilaṅgasya hṛtpuṇḍarīkaṃ parāmṛśatatyuktaṃ bhavati /",
    "GSP33vacbhamu:5409": " tasmin hṛtpuṇḍarīke yadantarākāśaṃ tadanveṣvyamityarthaḥ //14 // 1.3.5.14.",
    "GSP33vacbhamu:5410": " gatiśabdābhyāṃ tathāhi dṛṣṭaṃ liṅgaṃ ca\u000e /",
    "GSP33vacbhamu:5411": " uttarebhya ityasya prapañcaḥ etameva daharākāśaṃ prakramya batāho kaṣṭamidaṃ vartate jantūnāṃ tattvāvabodhavikalānāṃ,",
    "GSP33vacbhamu:5412": " yadebhiḥ svādhīnamapi brahma na prāpyate /",
    "GSP33vacbhamu:5413": " tadyathā cirantananirūḍhanibiḍamalapihitānāṃ kaladhautaśakalānāṃ pathi patitānāmuparyapari",
    "GSP33vacbhamu:5414": " saṃcaradbhirapi pānthairdhanāyadbhirgrāvakhṇḍanivahavibhrameṇaitāni nopādiyanta ityabisaṃdhimatī",
    "GSP33vacbhamu:5415": " sādbhutamiva sakhedamiva śrutaḥ pravartate-'imāḥ sarvāḥ prajā aharahargacchantya",
    "GSP33vacbhamu:5416": " etaṃ brahmalokaṃ na vindanti' iti /",
    "GSP33vacbhamu:5417": " svāpakāle hi sarva evāyaṃ vidvānavidvāṃśca jīvaloko hṛtpuṇḍarīkāśrayaṃ daharākāśākhyaṃ",
    "GSP33vacbhamu:5418": " brahmalokaṃ prāpto 'pyanādyavidyātamaḥ paṭalapihitadṛṣṭitayā brahmabhūyamāpanno 'hamasmīti na veda /",
    "GSP33vacbhamu:5419": " so 'yaṃ brahmalokaśabdastadgatiśca pratyahaṃ jīvalokasya daharākāśasyaiva brahmarūpalokatāmāhatuḥ /",
    "GSP33vacbhamu:5420": " tadetadāha bhāṣyakāraḥ-",
    "GSP33vacbhamu:5421": " itaśca parameśvara eva daharo yasmāddaharavākyaśeṣa iti\u000e /",
    "GSP33vacbhamu:5422": " tadanena gatiśabdau vyākhyātau /",
    "GSP33vacbhamu:5423": " 'tathāhi dṛṣṭam' iti sūtrāvayavaṃ vyācaṣṭe-",
    "GSP33vacbhamu:5424": " tathāhyaraharjīvānāmiti\u000e /",
    "GSP33vacbhamu:5425": " vede ca loke ca dṛṣṭam /",
    "GSP33vacbhamu:5426": " yadyapi suṣuptasya brahmabhāve laukikaṃ na pramāṇāntaramasti,",
    "GSP33vacbhamu:5427": " tathāpi vaidikīmeva prasiddhiṃ sthāpayitumucyate,",
    "GSP33vacbhamu:5428": " īdṛśī nāmeyaṃ vaidiko prasiddhiryalloke 'pi gīyata iti /",
    "GSP33vacbhamu:5429": " yathā śrutyantare yathā ca loke tatheha brahmalokaśabdo 'pīti yojanā /",
    "GSP33vacbhamu:5430": " 'liṅgaṃ ca' iti sūtrāvayavavyākhyānaṃ codyamukhenāvatārayati-",
    "GSP33vacbhamu:5431": " nanu kamalāsanalokamapīti\u000e /",
    "GSP33vacbhamu:5432": " pariharati-",
    "GSP33vacbhamu:5433": " gamayedyadi brahmaṇo loka iti\u000e /",
    "GSP33vacbhamu:5434": " atra tāvanniṣādasthapatinyāyena ṣaṣṭhīsamāsātkarmadhārayo balīyāniti sthitameva,",
    "GSP33vacbhamu:5435": " tathāpīha ṣaṣṭhisamāsanirākaraṇena karmadhārayasamāsasthāpanāya liṅgamapyadhikamastīti tadapyuktaṃ sūtrakāreṇa /",
    "GSP33vacbhamu:5436": " tathāhi-lokavedaprasiddhāharaharbrahmalokaprāptyabhidhānameva liṅgaṃ kamalāsanalokaprāptervipakṣādasaṃbhavādvyāvartamānaṃ",
    "GSP33vacbhamu:5437": " ṣaṣṭhīsamāsāśaṅkāṃ vyāvartayaddaharākāśaprāptāvevāvatiṣṭhate,",
    "GSP33vacbhamu:5438": " naca daharākāśo brahmaṇo lokaḥ kintu tadbrahmeti brahma ca tallokaśceti karmadhārayaḥ siddho bhavati /",
    "GSP33vacbhamu:5439": " lokyata iti lokaḥ /",
    "GSP33vacbhamu:5440": " hṛtpuṇḍarīkasthaḥ khalvayaṃ lokyate /",
    "GSP33vacbhamu:5441": " yatkhalu puṇḍarīkasthamantaḥkaraṇaṃ tasminviśuddhe pratyāhṛtetarakaraṇānāṃ yogināṃ nirmala ivodake candramaso bimbamatisvacchaṃ caitanyaṃ jyotiḥsvarūpaṃ brahmāvalokyata iti //15 // 1.3.5.16.",
    "GSP33vacbhamu:5442": " dhṛteśca mahimno 'syāsminnupalabdheḥ\u000e /",
    "GSP33vacbhamu:5443": " sautro dhṛtiśabdo bhāvavacanaḥ /",
    "GSP33vacbhamu:5444": " dhṛteśca parameśvara eva daharākāśaḥ /",
    "GSP33vacbhamu:5445": " kutaḥ, asya dhāraṇalakṣaṇasya mahimno 'sminneveśvara eva śrutyantareṣūpalabdheḥ /",
    "GSP33vacbhamu:5446": " nigadavyākhyānamasya bhāṣyam //16 // 1.3.5.17.",
    "GSP33vacbhamu:5447": " prasiddheśca\u000e /",
    "GSP33vacbhamu:5448": " na ceyamākāśaśabdasya brahmaṇi lakṣyamāṇavibhutvādiguṇayogādvṛttiḥ sāṃpratikī,",
    "GSP33vacbhamu:5449": " yathā rathāṅganāmā cakravāka iti lakṣaṇā,",
    "GSP33vacbhamu:5450": " kintvatyantanirūḍheti sūtrārthaḥ /",
    "GSP33vacbhamu:5451": " ye tvākāśaśabdo brahmaṇyapi mukhya eva nabhovadityācakṣate,",
    "GSP33vacbhamu:5452": " taiḥ 'anyāyaścānekārthatvam' iti ca 'ananyalabhyaḥ śabdārthaḥ' iti ca mīmāṃsakānāṃ mudrābhedaḥ /",
    "GSP33vacbhamu:5453": " kṛtaḥ /",
    "GSP33vacbhamu:5454": " labhyate hyākāśaśabdādvibhutvādiguṇayogenāpi brahma /",
    "GSP33vacbhamu:5455": " naca brahmaṇyeva mukhyo nabhasi tu tenaiva guṇayogena vartsyatīti vācyam /",
    "GSP33vacbhamu:5456": " lokādhīnāvadhāraṇatvena śabdārthasaṃbandhasya vaidikapadārthapratyayasya tatpūrvakatvāt /",
    "GSP33vacbhamu:5457": " nanu 'yāvanvā ayamākāśastāvāneṣo 'ntarhṛdaya ākāśaḥ' iti vyatirekanirdeśānna lakṣaṇā yuktā /",
    "GSP33vacbhamu:5458": " nahi bhavati gaṅgāyāḥ kūlamiti vivakṣite gaṅgāyā gaṅgeti prayogaḥ",
    "GSP33vacbhamu:5459": " tatkimidānīṃ 'paurṇamāsyāṃ paurṇamāsyā yajeta' 'amāvasyāyāmamāvāsyayā' ityasādhurvaidikaḥ prayogaḥ /",
    "GSP33vacbhamu:5460": " naca paurṇamāsyāmāvāsyāśabdāvagneyādiṣu mukhyau /",
    "GSP33vacbhamu:5461": " yaccoktaṃyatra śabdārthapratītistatra lakṣaṇā' yatra punaranyārthe niścite śabdāprayogastatra vācakatvameveti,",
    "GSP33vacbhamu:5462": " tadayuktam /",
    "GSP33vacbhamu:5463": " ubhayasyāpi vyabhicārāt /",
    "GSP33vacbhamu:5464": " 'somena yajeta' iti śabdādarthaḥ pratīyate /",
    "GSP33vacbhamu:5465": " na cātra kasyacillākṣaṇikatvamṛte vākyārthāt /",
    "GSP33vacbhamu:5466": " naca 'ya evaṃ vidvān paurṇamāsīṃ yajeta ya evaṃ vidvānamāvāsyām' ityatra paurṇamāsyamāvāsyāśabdau na lākṣaṇikau /",
    "GSP33vacbhamu:5467": " tasmādyatkiñcidetaditi //17 // 1.3.5.18.",
    "GSP33vacbhamu:5468": " itaraparāmarśātsa iti cennāsaṃbhavāt\u000e /",
    "GSP33vacbhamu:5469": " samyak prasīdatyasmin jīvo viṣayendriyasaṃyogajanitaṃ kāluṣyaṃ jahātīti suṣuptiḥ saṃprasādo jīvasyāvasthābedaḥ na brahmaṇaḥ tathā śarīrātsamutthānamapi śarīrāśrayasya jīvasya,",
    "GSP33vacbhamu:5470": " natvanāśrayasya brahmaṇaḥ /",
    "GSP33vacbhamu:5471": " tasmādyathā pūrvoktairvākyaśeṣagatairliṅgairbrahmāvagamyate dahārākāśaḥ,",
    "GSP33vacbhamu:5472": " evaṃ vākyaśeṣagatābhyāmeva saṃprasādasamutthānābhyāṃ daharākāśo jīvaḥ kasmānnāvagamyate /",
    "GSP33vacbhamu:5473": " tasmānnāsti vinigamaneti śaṅkārthaḥ /",
    "GSP33vacbhamu:5474": " 'nāsaṃbhavāt' /",
    "GSP33vacbhamu:5475": " saṃprasādasamutthanābhyāṃ hi jīvaparāmarśo na jīvaparaḥ,",
    "GSP33vacbhamu:5476": " kintu tadīyatāttvikarūpabrahmabhāvaparaḥ /",
    "GSP33vacbhamu:5477": " tathā caiṣa parāmarśo brahmaṇa eveti na saṃprasādasamutthāne jīvaliṅgam,",
    "GSP33vacbhamu:5478": " api tu brahmaṇa eva tādarthyādityagre vakṣyate /",
    "GSP33vacbhamu:5479": " ākāśopamānādayastu brahmāvyabhicāriṇaśca brahmaparāścetyasti vinigamanetyarthaḥ //18 // 1.3.5.9.",
    "GSP33vacbhamu:5480": " uttarāccedāvirbhūtasvarūpastu\u000e /",
    "GSP33vacbhamu:5481": " daharākāśameva prakṛtyopākhyāyate-yamātmānamanviṣya sarvaṃśca lokānāpnoti sarvāṃśca kāmān,",
    "GSP33vacbhamu:5482": " tamātmānaṃ vividiṣantau surāsurarājavindrivirocanau samitpāṇī prajāpatiṃ varivasitumājagmatuḥ /",
    "GSP33vacbhamu:5483": " āgatya ca dvātriṃśataṃ varṣāṇi tatparicaraṇaparau brahmacaryamūṣatuḥ /",
    "GSP33vacbhamu:5484": " athaitau prajāpatiruvāca,",
    "GSP33vacbhamu:5485": " kiṅkāmāvihasthau yuvāmiti /",
    "GSP33vacbhamu:5486": " tāvūcatuḥ, ya ātmāpahatapāpmā tamāvāṃ vividiṣāva iti /",
    "GSP33vacbhamu:5487": " tataḥ prajāpatiruvāca,",
    "GSP33vacbhamu:5488": " ya eṣo 'kṣiṇi puruṣo dṛśyate eṣa ātmāpahatapāpmatvādiguṇa,",
    "GSP33vacbhamu:5489": " yadvijñānātsarvalokakāmāvāptiḥ /",
    "GSP33vacbhamu:5490": " etadamatṛtamabhayam /",
    "GSP33vacbhamu:5491": " athaitacchutvaitāvaprakṣīṇakalmaṣāvaraṇatayā chāyāpuruṣaṃ jagṛhatuḥ /",
    "GSP33vacbhamu:5492": " prajāpatiṃ ca prapacchatuḥ,",
    "GSP33vacbhamu:5493": " atha yo 'yaṃ bhagavo 'psu dṛśyate,",
    "GSP33vacbhamu:5494": " yaścādarśo,",
    "GSP33vacbhamu:5495": " yaśca svaṅgādau katama eteṣvasau atavaika eva sarveṣviti /",
    "GSP33vacbhamu:5496": " tametayoḥ śrutvā praśnaṃ prajāpatirbatāho sudūraramudbhāntāvetau,",
    "GSP33vacbhamu:5497": " asmābhirakṣisthāna ātmopadiṣṭaḥ,",
    "GSP33vacbhamu:5498": " etau ca chāyāpuruṣaṃ pratipannau,",
    "GSP33vacbhamu:5499": " tadyadi vayaṃ bhrāntau stha iti brūmastataḥ svātmani samāropitapāṇḍityabahumānau vimānitau santau daurmanasyena yathāvadupadeśaṃ na gṛhṇīyātām,",
    "GSP33vacbhamu:5500": " ityanayorāśayamanurudhya yathārthaṃ grāhayiṣyāma ityabisaṃdhimānpratyuvāca,",
    "GSP33vacbhamu:5501": " udaśarava ātmānamavekṣethāmasminyatpaśyathastadbrūtamiti /",
    "GSP33vacbhamu:5502": " tau ca dṛṣṭvā saṃtuṣṭahṛdayau nābrūtām /",
    "GSP33vacbhamu:5503": " atha prajāpitiretau viparītagrāhiṇau mā bhūtāmityāśayavānpapraccha,",
    "GSP33vacbhamu:5504": " kimatrāpaśyatāmiti /",
    "GSP33vacbhamu:5505": " tau hocatuḥ,",
    "GSP33vacbhamu:5506": " yathaivāvamicirabrahmacaryacaraṇasamupajātāyatanakhalomādimantāvevamāvayoḥ pratirūpakaṃ nakhalomādimadudaśarāve 'paśyāveti /",
    "GSP33vacbhamu:5507": " punaretayośchāyātmavibhramamapaninīṣuryathaiva hi chāyāpuruṣa upajanāpāyadharmābhedenāvagamyamāna ātmalakṣaṇavirahānnātmaivevamevedaṃ śarīraṃ",
    "GSP33vacbhamu:5508": " kintu tato bhinnamityanvayavyatirekābhyāmetau jānīyātāmityāśayavān prajāpatiruvāca,",
    "GSP33vacbhamu:5509": " sādhvalaṅkṛtau suvasanau pariṣkṛtau bhūtvā punarudaśarāve paśyatamākmānaṃ,",
    "GSP33vacbhamu:5510": " yaccātra paśyathastadbratamiti /",
    "GSP33vacbhamu:5511": " tau ca sādhvalaṅkṛtau suvasanau chinnanakhalomānau bhūtvā tathaiva cakratuḥ /",
    "GSP33vacbhamu:5512": " punaśca prajāpatināpṛṣṭau tāmeva chāyāmātmānamūcatuḥ /",
    "GSP33vacbhamu:5513": " tadupaśrutya prajāpatiraho batādyāpi na praśānta enayorvibhramaḥ,",
    "GSP33vacbhamu:5514": " tadyathābhimatamevātmatattvaṃ kathayāmi tāvat /",
    "GSP33vacbhamu:5515": " kālena kalmaṣe kṣīṇe 'smadvacanasaṃdarbhapaurvāparyalocanayātmatattvaṃ pratipatsyete svayameveti matvovāca,",
    "GSP33vacbhamu:5516": " eṣa ātmaitadamṛtamabhayametadbrahmeti /",
    "GSP33vacbhamu:5517": " tayorvirocano dehānupātitvācchāyāyā deha evātmatattvamiti matvā nijasadanamāgatya tathaivāsurānupadiśyate /",
    "GSP33vacbhamu:5518": " devendrastvaprāptanijasadano 'dhvanyeva kiñcidvaralakalmaṣatayā chāyātmani śarīrahuṇadoṣānuvidhāyini",
    "GSP33vacbhamu:5519": " taṃ taṃ doṣaṃ paribhāvayan nāhamatra chāyātmadarśane bhogyaṃ paśyāmīti prajāpatisamīpaṃ",
    "GSP33vacbhamu:5520": " samitpāṇiḥ punarevevāya āgataśca prajāpatināgamanakāraṇaṃ pṛṣṭaḥ pathi paribāvitaṃ jagad /",
    "GSP33vacbhamu:5521": " prajāpatistu suvyākhyātamapyātmatattvamakṣīṇakalmaṣāvaraṇatayā nāgrahīḥ,",
    "GSP33vacbhamu:5522": " tatpunarapi tatprakṣayāyā carāparāṇi dvātriṃśataṃ varṣāṇi brahmacaryaṃ,",
    "GSP33vacbhamu:5523": " atha prakṣīṇakalmaṣāya te ahametamevātmānaṃ bhūyo 'nuvyākhyāyasyāmītyavocat /",
    "GSP33vacbhamu:5524": " sa ca tathā caritatbrahmacaryaḥ surendraḥ prajāpatimupasasāda /",
    "GSP33vacbhamu:5525": " upapannāya cāsmai prajāpatirvyacaṣṭe,",
    "GSP33vacbhamu:5526": " ya ātmāpahatapāpmadilakṣaṇo 'kṣaṇa darśitaḥ so 'yaṃ ya eṣa svapne mahiyamāno vanitādibhiranekadhā svapnopabhogān bhuñjāno virahatīti /",
    "GSP33vacbhamu:5527": " asminnapi devendro bhayaṃ dadarśa /",
    "GSP33vacbhamu:5528": " yadyapyayaṃ chāyāpuruṣavanna śarīradharmānanupatati,",
    "GSP33vacbhamu:5529": " tathāpi śokabhayādivividhabādhānubhavānna tatrāpyasti svastiprāptirityuktavati maghavati",
    "GSP33vacbhamu:5530": " punaraparāṇi cara dvātriṃśataṃ varṣāṇi svacchaṃ brahmacaryamidānīmapyakṣīṇakalmaṣo",
    "GSP33vacbhamu:5531": " 'sītyūce prajāpatiḥ /",
    "GSP33vacbhamu:5532": " athāsminnevaṅkāramupasanne maghavati prajāpatiruvāca,",
    "GSP33vacbhamu:5533": " ya eṣa ātmāpahatapāpmādiguṇo darśito 'kṣiṇi ca svapne ca sa eṣa yo viṣayendriyasaṃyogavirahātprasannaḥ suṣuptāvasthāyāmiti /",
    "GSP33vacbhamu:5534": " atrāpi nendro nirvavāra /",
    "GSP33vacbhamu:5535": " yathā hi jāgradvā svapnagato vāyamahamasmīti imāni bhūtāmani ceti vijānāti naivaṃ suṣuptaḥ kiñcidapi vedayate,",
    "GSP33vacbhamu:5536": " tadā khalvayamacetayamāno 'bhāvaṃ prāpta iva bhavati /",
    "GSP33vacbhamu:5537": " tadiha kā nirvṛtiriti /",
    "GSP33vacbhamu:5538": " eva muktavati maghavati batādyāpi na te kalmaṣakṣayo 'bhūt /",
    "GSP33vacbhamu:5539": " tatpunaraparāṇi cara pañca varṣāṇi brahmacaryamityavocatprajāpatiḥ /",
    "GSP33vacbhamu:5540": " tadevamasya maghonastribhiḥ paryāyairvyatīyuḥ ṣaṇṇāvativarṣāṇi /",
    "GSP33vacbhamu:5541": " caturthe ca paryāye pañca varṣāṇītyekottaraṃ śataṃ varṣāṇi brahmacaryaṃ carataḥ sahasrākṣasya sopedire /",
    "GSP33vacbhamu:5542": " athāsmai brahmacaryasaṃpadunmṛditakalmaṣāya maghavate ya eṣo 'kṣiṇi yaśca svapne suṣupte anusyūta eṣa ātmāpahatapāpmādiguṇako darśitaḥ,",
    "GSP33vacbhamu:5543": " tameva 'maghavan martyaṃ vai śarīram' ityādinā vispaṣṭaṃ vyācaṣṭe prajāpatiḥ /",
    "GSP33vacbhamu:5544": " ayamasyābhisaṃdhiḥ-yāvatkiñcita sukhaṃ duḥkhamāgamāpāyi tatsarvaṃ śarīrendriyāntaḥkaraṇasaṃbandhi,",
    "GSP33vacbhamu:5545": " na tvātmanaḥ. sa punaretāneva śarīrādīn anādyavidyāvāsanāvaśādātmatvenābipratītastadgatena sukhaduḥkhena tadvantamātmānamabhimanyamāno 'nutapyate",
    "GSP33vacbhamu:5546": " yadā tvayamapahatapāpmatvādilakṣaṇamudāsīnamātmānaṃ caitanyānandaghane rūpe vyavasthitaḥ samastalokakāmān prāpto bhavati /",
    "GSP33vacbhamu:5547": " etasyaiva hi paramānandasya mātrāḥ sarve kāmāḥ /",
    "GSP33vacbhamu:5548": " duḥkhaṃ tvavidyānirmāṇamiti na vidvānāpnoti /",
    "GSP33vacbhamu:5549": " 'aśīlitopaniṣadāṃ vyāmoha iha jāyate /",
    "GSP33vacbhamu:5550": " teṣāmanugrahāyedamupākhyānamavartayam //",
    "GSP33vacbhamu:5551": " ' evaṃ vyavasthita uttarādvākyasaṃdarbhātprājāpatyāt akṣiṇi ca svapne suṣupte ca",
    "GSP33vacbhamu:5552": " caturtho ca paryāye 'eṣa saṃprasādo 'smāccharīrātsamutthāya' iti jīvātmaivopahatapāpmādiguṇaḥ śrutyocyate /",
    "GSP33vacbhamu:5553": " no khathalu parasyākṣisthānaṃ saṃbhavati /",
    "GSP33vacbhamu:5554": " nāpi svapnādyavasthāyogaḥ /",
    "GSP33vacbhamu:5555": " nāpi śarīrātsamutthānam /",
    "GSP33vacbhamu:5556": " tasmādyasyaitat sarvaṃ so 'pahatapāpmādiguṇaḥ śrutyoktaḥ /",
    "GSP33vacbhamu:5557": " jīvasya caitat sarvamiti sa evāpahatapāpmādiguṇaḥ śrutyokta iti nāpahatapāpmādibiḥ paraṃ brahma gamyate /",
    "GSP33vacbhamu:5558": " nanu jīvasyāpahatapāpmatvādayo na saṃbhavantītyuktam /",
    "GSP33vacbhamu:5559": " vacanādbhaviṣyati /",
    "GSP33vacbhamu:5560": " kimiva vacanaṃ na kuryāt /",
    "GSP33vacbhamu:5561": " nāsti vacanasyātibāraḥ /",
    "GSP33vacbhamu:5562": " naca mānāntaravirodhaḥ /",
    "GSP33vacbhamu:5563": " nahi jīvaḥ pāpmādisvabhāvaḥ,",
    "GSP33vacbhamu:5564": " kintu vāgbuddhiśarīrārambhasaṃbhavo 'sya pāpmādiḥ śarīrādyabhāve na bhavati dhūma iva dhūmadhvajābāva iti śaṅkārthaḥ /",
    "GSP33vacbhamu:5565": " nirākaroti",
    "GSP33vacbhamu:5566": " -taṃ prati brūyāt āvirbhūtasvarūpastu\u000e /",
    "GSP33vacbhamu:5567": " ayamabhisaṃdhiḥ-paurvāparyālocanayā tāvadupaniṣadāṃ śuddhabuddhamuktamekamaprapañcaṃ brahma tadatiriktaṃ ca sarvaṃ tadvivarto rajjoriva bhujaṅga ityatra tātparyamavagamyate /",
    "GSP33vacbhamu:5568": " tathāca jīvo 'pyavidyākalpitadehendriyādyupahitaṃ rūpaṃ brahmaṇo na tu svabāvikaḥ /",
    "GSP33vacbhamu:5569": " evaṃ ca nāpahatapāpmatvādayastasminnavidyopādhau saṃbhavinaḥ /",
    "GSP33vacbhamu:5570": " āvirbhūtabrahmarūpe tu nirupādhau saṃbhavanto brahmaṇa eva na jīvasya /",
    "GSP33vacbhamu:5571": " evaṃ ca brahmaivāpahatāpāpmādiguṇaṃ śrutyuktamiti tadeva daharākāśo na jīva iti /",
    "GSP33vacbhamu:5572": " syādetat /",
    "GSP33vacbhamu:5573": " svarūpāvirbhāve cedbrahmaiva na jīvaḥ,",
    "GSP33vacbhamu:5574": " tarhi vipratiṣiddhamidamabhidhīyate jīva āvirbhūtasvarūpa iti, ata āha-",
    "GSP33vacbhamu:5575": " bhūtapūrvagatyeti /",
    "GSP33vacbhamu:5576": " udaśarāvabrahmaṇeneti\u000e /",
    "GSP33vacbhamu:5577": " yathaiva hi maghonaḥ pratibimbānyudaśarava upajānāpāyadharmakāṇyātmalakṣaṇavirahānnātmā,",
    "GSP33vacbhamu:5578": " evaṃ dehendriyādyapyupajanāpāyadha4makaṃ nātmetyudaśarāvadṛṣṭāntena śarīrātmatāyā vyutthānaṃ bādha iti /",
    "GSP33vacbhamu:5579": " codayati-kathaṃ punaḥ svaṃ ca rūpamiti /",
    "GSP33vacbhamu:5580": " dravyāntarasaṃsṛṣṭaṃ hi tenābhibhūtaṃ tasmādvivicyamānaṃ vyajyate hematārakādi /",
    "GSP33vacbhamu:5581": " kūṭasthanityasya punaranyenāsaṃsṛṣṭasya kuto vivecanādabhivyaktiḥ /",
    "GSP33vacbhamu:5582": " naca saṃsārāvasthāyāṃ jīvo 'nabhivyaktaḥ /",
    "GSP33vacbhamu:5583": " dṛṣṭyādayo hyasya svarūpaṃ,",
    "GSP33vacbhamu:5584": " te ca saṃsārāvasthāyāṃ bhāsanta iti kathaṃ jīvarūpaṃ na bhāsata ityarthaḥ /",
    "GSP33vacbhamu:5585": " pariharati",
    "GSP33vacbhamu:5586": " -prāgvivekajñānotpatteriti\u000e /",
    "GSP33vacbhamu:5587": " ayamarthaḥ-yadyapyasya kūṭasthanityasyānyasaṃsargo na vastuto 'sti,",
    "GSP33vacbhamu:5588": " yadyapi ca saṃsārāvasthāyāmasya dṛṣṭyādirūpaṃ cakāsti,",
    "GSP33vacbhamu:5589": " tathāpyanirvācyānādyavidyāvaśādavidyākalpitaireva dehendriyādibhirasaṃsṛṣṭamapi saṃsṛṣṭamivi viviktamapyaviviktamiva dṛṣṭyādirūpamasya prathate",
    "GSP33vacbhamu:5590": " tathāca dehendriyādigataistāpādibhistāpādimadiva bhavatīti /",
    "GSP33vacbhamu:5591": " upapāditaṃ caitadvistareṇādhyāsabhāṣya iti nehopapādyate /",
    "GSP33vacbhamu:5592": " yadyapi sphaṭikādayo japākusumādisaṃnihitāḥ,",
    "GSP33vacbhamu:5593": " saṃnidhānaṃ ca saṃyuktasaṃyogātmaka,",
    "GSP33vacbhamu:5594": " tathā ca saṃyuktāḥ,",
    "GSP33vacbhamu:5595": " tathāpi na sākṣājjapādikusumasaṃyogina ityetāvatā dṛṣṭācintatā iti /",
    "GSP33vacbhamu:5596": " vedanā harṣabhayaśokādayaḥ /",
    "GSP33vacbhamu:5597": " dārṣṭāntike yojayati-",
    "GSP33vacbhamu:5598": " tathā dehādīti\u000e /",
    "GSP33vacbhamu:5599": " 'saṃprasādo 'smāccharīrātsamutthāya paraṃ jyotirupasaṃpadya svena rūpeṇābhiniṣpadyate' ityetadvibhajate-",
    "GSP33vacbhamu:5600": " śrutikṛtaṃ vivekavijñānamiti\u000e /",
    "GSP33vacbhamu:5601": " tadanena śravaṇamananadhyānābhyāsādvivekavijñānamuktvā tasya vivekavijñānasya phalaṃ kevalātmarūpasākṣātkāraḥ svarūpeṇābhiniṣpattiḥ,",
    "GSP33vacbhamu:5602": " sa ca sākṣātkāro vṛttirūpaḥ prapañcamātraṃ pravilāpayan svayamapi prapañcarūpatvātkatakaphalavatpravilīyate /",
    "GSP33vacbhamu:5603": " tathāca nirmṛṣṭanikhilaprapañcajālamanupasargamaparādhīnaprakāśamātmajyotiḥ siddhaṃ bhavati /",
    "GSP33vacbhamu:5604": " tadidamuktam-paraṃ jyotirupasaṃpadyeti /",
    "GSP33vacbhamu:5605": " atra copasaṃpattāvuttarakālāyāmapi ktvāprayogo mukhaṃ vyādāya svapitītīvanmantavyaḥ /",
    "GSP33vacbhamu:5606": " yadhā ca vivikesākṣātkāraḥ śarīrātsamutthānaṃ,",
    "GSP33vacbhamu:5607": " na tu śarīrāpādānakaṃ gamanam,",
    "GSP33vacbhamu:5608": " tadā tatsaśarīrasyāpi saṃbhavati prārabdhakāryakarmakṣasya purastādityāha-",
    "GSP33vacbhamu:5609": " tathā vivekāvivekamātreṇeti\u000e /",
    "GSP33vacbhamu:5610": " na kevalaṃ 'sa yoha vai tatparamaṃ brahma veda brahmaiva bhavati' ityādiśrutibhyo jīvasya paramātmano 'bedaḥ,",
    "GSP33vacbhamu:5611": " prājāpatyavākyasaṃdarbhaparyālocanayapyevameva pratipattavyamityāha-",
    "GSP33vacbhamu:5612": " kutaścaitadevaṃ pratipattavyamiti\u000e /",
    "GSP33vacbhamu:5613": " syādetat /",
    "GSP33vacbhamu:5614": " praticchāyātmavajjīvaṃ paramātmano vastuto bhinnamapyamṛtābhayātmatvena grāhayitvā paścātparamātmānamṛtābhayādimantaṃ prajāpatirgrāhyati,",
    "GSP33vacbhamu:5615": " na tvayaṃ jīvasya paramātmabhāvamācaṣṭe chāyātmana ivetyata āha-",
    "GSP33vacbhamu:5616": " nāpi praticchāyātmāyamakṣilakṣita iti\u000e /",
    "GSP33vacbhamu:5617": " akṣilakṣito 'pyātmaivopadiśyate na chāyātmā /",
    "GSP33vacbhamu:5618": " tasmādasiddho dṛṣṭāntaḥ /",
    "GSP33vacbhamu:5619": " kiñca dvitīyādiṣvapi paryāyeṣu 'etaṃ tveva te bhūyo 'nuvyākhyāyasyāmi' ityupakramātprathamaparyāyanirdiṣṭo na chāyāpuruṣaḥ,",
    "GSP33vacbhamu:5620": " api tu tato 'nyo dṛṣṭātmeti darśayati,",
    "GSP33vacbhamu:5621": " anyathā prajāpateḥ pratārakatvaprasaṅgādityata āha-",
    "GSP33vacbhamu:5622": " tathā dvitīye 'pīti\u000e /",
    "GSP33vacbhamu:5623": " atha chāyāpuruṣa eva jīvaḥ kasmānna bhavati /",
    "GSP33vacbhamu:5624": " tathāca chāyāpuruṣa evaitamiti parāmṛśyata ityata āha-",
    "GSP33vacbhamu:5625": " kiñcāhamadya svapne hastinamiti\u000e /",
    "GSP33vacbhamu:5626": " kiñcite samuccayābhidhānaṃ pūrvopapattisāhityaṃ brūte,",
    "GSP33vacbhamu:5627": " tacca śaṅkānirākaraṇadvāreṇa /",
    "GSP33vacbhamu:5628": " chāyāpuruṣo 'sthāyī,",
    "GSP33vacbhamu:5629": " sthāyī cāyamātmā cakāsti,",
    "GSP33vacbhamu:5630": " pratyabhijñānādityarthaḥ /",
    "GSP33vacbhamu:5631": " nahi khalvayamevamiti\u000e /",
    "GSP33vacbhamu:5632": " ayaṃ suṣuptaḥ /",
    "GSP33vacbhamu:5633": " saṃprati suṣuptāvasthāyām /",
    "GSP33vacbhamu:5634": " ahamātmānamahaṅkārāspadamātmānam /",
    "GSP33vacbhamu:5635": " na jānāti /",
    "GSP33vacbhamu:5636": " kena prakareṇa na jānātītyata āha-",
    "GSP33vacbhamu:5637": " ayamahamasmīmāni bhūtāni ceti\u000e /",
    "GSP33vacbhamu:5638": " yathā jāgṛtau svapne ceti /",
    "GSP33vacbhamu:5639": " 'nahi vijñāturvijñāterviparilopo vidyate 'vināśitvāt' ityanenāvināśitvaṃ siddhavaddhetukurvatā suptotthitasyātmapratyabhijñānamuktam,",
    "GSP33vacbhamu:5640": " ya evāhaṃ jāgaritvā suptaḥ sa evaitarhi jāgarmīti /",
    "GSP33vacbhamu:5641": " ācāryadeśayamatamāha-",
    "GSP33vacbhamu:5642": " kecittviti\u000e /",
    "GSP33vacbhamu:5643": " yadi hyetamityanenānantaroktaṃ cakṣuradhiṣṭhānaṃ puruṣaṃ parāmṛśṭa tasyātmatvamucyeta tato na bhavecchāyāpuruṣaḥ /",
    "GSP33vacbhamu:5644": " na tvetadasti /",
    "GSP33vacbhamu:5645": " vākyopakramasūcitasya parātmanaḥ parāmarśāt /",
    "GSP33vacbhamu:5646": " na khalu jīvātmano 'pahatapāpmatvādiguṇasaṃbhava ityarthaḥ /",
    "GSP33vacbhamu:5647": " tadetaddūṣayati-",
    "GSP33vacbhamu:5648": " teṣāmetamiti\u000e /",
    "GSP33vacbhamu:5649": " subodham /",
    "GSP33vacbhamu:5650": " matāntaramāha-",
    "GSP33vacbhamu:5651": " aparetu vādina iti\u000e /",
    "GSP33vacbhamu:5652": " yadi na jīvaḥ /",
    "GSP33vacbhamu:5653": " kartā bhoktā ca vastuto bhavet,",
    "GSP33vacbhamu:5654": " tatastadāśrayāḥ karmavidhaya uparudhyeran /",
    "GSP33vacbhamu:5655": " sūtrakāravacanaṃ ca 'nāsaṃbhavāt' iti kupyeta /",
    "GSP33vacbhamu:5656": " tatkhalu brahmaṇo guṇānāṃ jīve 'saṃbhavamāha /",
    "GSP33vacbhamu:5657": " na cābhede brahmaṇo jīvānāṃ brahmaguṇānāmasaṃbhavo jīveṣviti teṣāmabhiprāyaḥ /",
    "GSP33vacbhamu:5658": " teṣāṃ vādināṃ śārīrakeṇaivottaraṃ dattam /",
    "GSP33vacbhamu:5659": " tathāhi-paurvāparyaparyālocanayā vedāntānāmekamadvayamātmatattvaṃ,",
    "GSP33vacbhamu:5660": " jīvāstvavidyopadhānakalpitā ityatra tātparyamavagamyate /",
    "GSP33vacbhamu:5661": " naca vastusato brahmaṇo guṇāḥ samāropiteṣu jīveṣu saṃbhavanti /",
    "GSP33vacbhamu:5662": " no khalu vastusatyā rajjvā dharmāḥ sevyatvādayaḥ samāropite bhujaṅge saṃbhavinaḥ /",
    "GSP33vacbhamu:5663": " naca samāropito bhujaṅgo rajjvā bhinnaḥ /",
    "GSP33vacbhamu:5664": " tasmānna sūtravyākopaḥ /",
    "GSP33vacbhamu:5665": " avidyākalpitaṃ ca kartṛtvabhoktṛtvaṃ yathālokasiddhamupāśritya karmavidhayaḥ pravṛttāḥ,",
    "GSP33vacbhamu:5666": " śyenādividhaya iva niṣiddhe 'pi 'na hiṃsyātsarvā bhūtāni' iti sādhyāṃśe 'bhicāre 'tikrāntaniṣedhaṃ puruṣamāśrityāvidyāvatpuruṣāśrayatvācchastrasyetyuktam",
    "GSP33vacbhamu:5667": " tadidamāha-",
    "GSP33vacbhamu:5668": " teṣāṃ sarveṣāmiti\u000e //19 // 1.3.5.20.",
    "GSP33vacbhamu:5669": " nanu brahmacedatra vaktavyaṃ kṛtaṃ jīvaparāmarśenetyuktamityata āha-",
    "GSP33vacbhamu:5670": " anyārthaśca parāmarśaḥ\u000e /",
    "GSP33vacbhamu:5671": " jīvasyopādhikalpitasya brahmabhāva upadeṣṭavyaḥ,",
    "GSP33vacbhamu:5672": " na cāsau jīvamaparāmṛśya śakya upadeṣṭumiti tisṛṣvavasthāsu jīvaḥ parāmṛṣṭaḥ /",
    "GSP33vacbhamu:5673": " tadbhāvapravilayanaṃ tasya pāramārthikaṃ brahmabhāvaṃ darśayitumityarthaḥ //20 // 1.3.5.21.",
    "GSP33vacbhamu:5674": " alpaśruteriti cettaduktam\u000e /",
    "GSP33vacbhamu:5675": " nigadavyākhyātena bāṣyeṇa vyākhyātam //21 // 1.3.6.22.",
    "GSP33vacbhamu:5676": " anukṛtestasya ca\u000e /",
    "GSP33vacbhamu:5677": " 'abhānaṃ tejaso dṛṣṭaṃ sati tejo 'ntare yataḥ /",
    "GSP33vacbhamu:5678": " tejodhātvantaraṃ tasmādanukārācca gamyate //",
    "GSP33vacbhamu:5679": " ' balīyasā hi saureṇa tejasā mandaṃ tejaścandratārakādyabhibhūyamānaṃ dṛṣṭaṃ,",
    "GSP33vacbhamu:5680": " na tu tejaso 'nyena /",
    "GSP33vacbhamu:5681": " ye 'pi pidhāyakāḥ pradīpasya gṛhaghaṭādayo na te svabhāsā pradīpaṃ bhāsayitumīśate /",
    "GSP33vacbhamu:5682": " śrūyate ca-'tasya bhāsā sarvamidaṃ vibhāti' iti /",
    "GSP33vacbhamu:5683": " sarvaśabdaḥ prakṛtasūryādyapekṣaḥ /",
    "GSP33vacbhamu:5684": " na cātulyarūpe 'nubhānamityanukāraḥ saṃbhavati /",
    "GSP33vacbhamu:5685": " nahi gāvo varāhamanudhāvantīti kṛṣṇavihaṅgānudhāvanamupapadyate gavām,",
    "GSP33vacbhamu:5686": " api tu tādṛśasūkarānudhāvanam /",
    "GSP33vacbhamu:5687": " tasmādyadyapi 'yasmin dyauḥ pṛthivī cāntarikṣamotam' iti brahma prakṛtaṃ,",
    "GSP33vacbhamu:5688": " tathāpyabhibhavānukārasāmarthyalakṣaṇena liṅgena prakaraṇabādhayā tejodhāturavagamyate,",
    "GSP33vacbhamu:5689": " na tu brahma,",
    "GSP33vacbhamu:5690": " liṅgānupapatteḥ /",
    "GSP33vacbhamu:5691": " tatra taṃ tasyeti ca sarvanāmapadāni pradarśanīyamevāvamrakṣyanti /",
    "GSP33vacbhamu:5692": " naca tacchabdaḥ pūrvoktaparāmarśīti niyamaḥ samasti /",
    "GSP33vacbhamu:5693": " nahi 'tena raktaṃ rāgāt' 'tasyāpatyam' ityādau pūrvoktaṃ kiñcidasti /",
    "GSP33vacbhamu:5694": " tasmātpramāṇāntarāpratītamapi tejo 'ntaramalaukikaṃ śabdādupāsyatvena gamyata iti prāpte ucyate-'brahmaṇyeva hi talliṅgaṃ na tu tejasyalaukike",
    "GSP33vacbhamu:5695": " tasmānna tadupāsyatve brahma jñeyaṃ tu gamyate //",
    "GSP33vacbhamu:5696": " ' 'tameva bhāntat' ityatra kimalaukikaṃ tejaḥ kalpayitvā sūryādīnāmanubhānamupapadyatām,",
    "GSP33vacbhamu:5697": " kiṃvā 'bhārūpaḥ satyasaṃkalpaḥ' iti śrutyantaraprasiddhena brahmaṇo bhānena sūryādīnāṃ",
    "GSP33vacbhamu:5698": " bhānamupapādyatāmiti viśaye na śrutasaṃbhave 'śrutasya kalpanā yujyata ityaprasiddhaṃ",
    "GSP33vacbhamu:5699": " nālaukikamupāsyaṃ tejo yujyate,",
    "GSP33vacbhamu:5700": " api tu śrutiprasiddhaṃ brahmaiva jñeyamiti /",
    "GSP33vacbhamu:5701": " tadetadāha-",
    "GSP33vacbhamu:5702": " prājña evātmā bhavitumarhati\u000e /",
    "GSP33vacbhamu:5703": " virodhamāha-",
    "GSP33vacbhamu:5704": " samatvācceti\u000e /",
    "GSP33vacbhamu:5705": " nanu svapratibhāne sūryādayaścākṣuṣaṃ tejo 'pekṣante /",
    "GSP33vacbhamu:5706": " na hyandhenaite dṛśyante /",
    "GSP33vacbhamu:5707": " tathā tadeva cākṣuṣaṃ tejo bāhyasauryāditejāpyāyitaṃ rūpādi prakāśayati nānāpyāyitam,",
    "GSP33vacbhamu:5708": " andhakāre 'pi rūpadarśanaprasaṅgādityata āha-",
    "GSP33vacbhamu:5709": " yaṃ bhāntamanubhāyuriti\u000e /",
    "GSP33vacbhamu:5710": " nahi tejontarasya tejo 'ntarāpekṣāṃ vyāsedhāmaḥ,",
    "GSP33vacbhamu:5711": " kintu tadbhānamanubhānam /",
    "GSP33vacbhamu:5712": " naca locanabhānamanubhānti sūryādayaḥ /",
    "GSP33vacbhamu:5713": " tadidamuktam-",
    "GSP33vacbhamu:5714": " nahi pradīpa iti\u000e /",
    "GSP33vacbhamu:5715": " pūrvapakṣamanubhāṣya vyabhicāramāha-",
    "GSP33vacbhamu:5716": " yadapyuktamiti\u000e /",
    "GSP33vacbhamu:5717": " etaduktaṃ bhavati-yadi svarūpasāmyābhāvamabhipretyānukāro nirākriyate,",
    "GSP33vacbhamu:5718": " tadā vyabhāciraḥ /",
    "GSP33vacbhamu:5719": " atha kriyāsāmyābhāvaṃ, so 'siddhaḥ /",
    "GSP33vacbhamu:5720": " asti hi vāyurajasoḥ svarūpavisadṛśayorapi niyatadigdeśavahanakriyāsāmyam /",
    "GSP33vacbhamu:5721": " vanhyayaḥ piṇḍayostu yadyapi dahanakriyā na bhidyate tathāpi dravyabhedena kriyābhedaṃ kalpayitvā kriyāsādṛśyaṃ vyākhyeyam /",
    "GSP33vacbhamu:5722": " tadevamanukṛteriti vibhajya tasya ceti sūtrāvayavaṃ vibhajate-",
    "GSP33vacbhamu:5723": " tasya ceti caturthamiti\u000e /",
    "GSP33vacbhamu:5724": " jyotiṣāṃ sūryādīnāṃ brahma jyotiḥprakāśakamityarthaḥ /",
    "GSP33vacbhamu:5725": " tejo 'ntareṇānindriyabhāvamāpannena sūryāditejo vibhātītyaprasiddham /",
    "GSP33vacbhamu:5726": " sarvaśabdasya hi svarasato niḥśeṣābhidhānaṃ vṛttiḥ /",
    "GSP33vacbhamu:5727": " sā tejedhātāvalaukike rūpamātraprakāśake saṃkucet /",
    "GSP33vacbhamu:5728": " brahmaṇi tu niḥśeṣajagadavabhāsake na sarvaśabdasya vṛttiḥ saṃkucatīti-",
    "GSP33vacbhamu:5729": " tatraśabdamāharanniti\u000e /",
    "GSP33vacbhamu:5730": " sarvatra khalvayaṃ tatraśabdaḥ pūrvoktaparāmarśī /",
    "GSP33vacbhamu:5731": " 'tena raktaṃ rāgāt' ityādāvapi prakṛteḥ parasminpratyayer'thabhede 'nvākhyāyamāne prātipadikapratyarthasya pūrvavṛttatvamastīti teneti tatparāmarśānna vyabhāciraḥ /",
    "GSP33vacbhamu:5732": " tathāca sarvanāmaśrutireva brahmopasthāpayati /",
    "GSP33vacbhamu:5733": " tena bhavatu nāma prakaraṇālliṅgaṃ balīyaḥ,",
    "GSP33vacbhamu:5734": " śrutistu liṅgādbalīyasīti śrautamiha brahmaiva gamyata iti /",
    "GSP33vacbhamu:5735": " api cāpekṣitānapekṣitābhādhānayorapekṣitābhidhānaṃ yuktaṃ,",
    "GSP33vacbhamu:5736": " dṛṣṭārthatvādityāha-",
    "GSP33vacbhamu:5737": " anantaraṃ ca hiraṇyamaye pare kośa iti\u000e /",
    "GSP33vacbhamu:5738": " asminvākye jyotiṣāṃ jyotirityuktaṃ,",
    "GSP33vacbhamu:5739": " tatra kathaṃ tat jyotiṣāṃ jyotirityapekṣāyāmitadamupatiṣṭhate-",
    "GSP33vacbhamu:5740": " na tatra sūrya iti\u000e /",
    "GSP33vacbhamu:5741": " svātantryeṇa tūcyamāne 'napekṣitaṃ syādadṛṣṭārthamiti /",
    "GSP33vacbhamu:5742": " brahmaṇyapi caiṣāṃ bhānapratiṣedho 'nakalpata iti /",
    "GSP33vacbhamu:5743": " ayamabhiprāyaḥ-'na tatra sūryo bhāti' iti neyaṃ satisaptamī,",
    "GSP33vacbhamu:5744": " yataḥ sūryādīnāṃ tasmin satyabhibhavaḥ pratīyeta /",
    "GSP33vacbhamu:5745": " api tu viṣayasaptamī /",
    "GSP33vacbhamu:5746": " tena na tatra brahmaṇi prakāśayitavye sūryādayaḥ prakāśakatayā bhānti,",
    "GSP33vacbhamu:5747": " kintu brahmaiva sūryādiṣu prakāśayitavyeṣu prakāśakatvena bhāti /",
    "GSP33vacbhamu:5748": " tacca svayaṃprakāśam,",
    "GSP33vacbhamu:5749": " agṛhyo nahi gṛhyata ityādiśrutibhya iti\u000e //22 // 1.3.6.23.",
    "GSP33vacbhamu:5750": " api ca smaryate /",
    "GSP33vacbhamu:5751": " na tadbhāsayata iti\u000ebrahmaṇo 'grāhyatvamuktam /",
    "GSP33vacbhamu:5752": " yadādityagatam\u000eityanena tasyaiva grāhakatvamuktamiti //23 // 1.3.7.24.",
    "GSP33vacbhamu:5753": " śabdādeva pramitaḥ\u000e /",
    "GSP33vacbhamu:5754": " 'nāñjasā mānabhedo 'sti parasminmānavarjite /",
    "GSP33vacbhamu:5755": " bhūtabhavyeśitā jīve nāñjasī tena saṃśayaḥ //",
    "GSP33vacbhamu:5756": " ' kimaṅguṣṭhamātraśrutyanugrahāya jīvopāsanāparametadvākyamastu,",
    "GSP33vacbhamu:5757": " tadanurodhena ceśānaśrutiḥ kathañcidvāyākhyāyatām,",
    "GSP33vacbhamu:5758": " āhosvidīśānaśrutyanugrahāya brahmaparametadastu,",
    "GSP33vacbhamu:5759": " tadanurodhenāṅguṣṭhamātraśrutiḥ kathañcinnīyatām /",
    "GSP33vacbhamu:5760": " tatrānyatarasyānyatarānurodhaviṣaye prathamānurodho nyāṭya ityaṅguṣṭhaśrutyanurodheneśānaśrutirnetavyā /",
    "GSP33vacbhamu:5761": " apica yuktaṃ hṛtpuṇḍarīkadaharasthānatvaṃ paramātmānaḥ,",
    "GSP33vacbhamu:5762": " parimāṇamātranirdeśāt /",
    "GSP33vacbhamu:5763": " naca 'madhya ātmani' ityatra sthānabhedo 'vagamyate /",
    "GSP33vacbhamu:5764": " ātmaśabdo hyayaṃ svabhāvavacano vā jīvavacano vā brahmavacano vā syāt /",
    "GSP33vacbhamu:5765": " tatra svabhāvasya svabhavitradhīnanirūpaṇatayā svasya ca bhavituranirdeśānna jñāyate kasya madhya iti /",
    "GSP33vacbhamu:5766": " naca jīvaparayorasti madhyamañjaseti naiṣa sthānanirdeśo vispaṣṭaḥ /",
    "GSP33vacbhamu:5767": " spaṣṭastu parimāṇanirdeśaḥ /",
    "GSP33vacbhamu:5768": " parimāṇabhedaśca parasminna saṃbhavatīti jīvātmaivāṅguṣṭhamātraḥ /",
    "GSP33vacbhamu:5769": " sa khalvantaḥkaraṇādyupādhikalpito bhāgaḥ paramātmanaḥ /",
    "GSP33vacbhamu:5770": " antaḥkaraṇaṃ ca prāyeṇa hṛtkamalakośasthānaṃ,",
    "GSP33vacbhamu:5771": " hṛtkamalakośaśca manuṣyāṇāmaṅguṣṭhamātra iti tadavacchinno jīvātmāpyaṅguṣṭhamātraḥ,",
    "GSP33vacbhamu:5772": " nabha iva vaṃśaparvāvacchinnamaratnimātram /",
    "GSP33vacbhamu:5773": " api ca jīvātmanaḥ spaṣṭamaṅguṣṭhamātratvaṃ smaryate-'aṅguṣṭhamātraṃ puruṣaṃ niścakarṣa yamo balāt' iti /",
    "GSP33vacbhamu:5774": " nahi sarveśasya brahmaṇo yamena balānniṣkarṣaḥ kalpate /",
    "GSP33vacbhamu:5775": " yamo hi jagau-'hariguruvaśago 'smi na svatantraḥ prabhavati saṃyamane mamāpi viṣṇuḥ' iti /",
    "GSP33vacbhamu:5776": " tenāṅguṣṭhamātratvasya jīve niśchayādāpekṣikaṃ kiñcidbhūtabhavyaṃ prati jīvasyeśānatvaṃ vyākhyeyam /",
    "GSP33vacbhamu:5777": " 'etadvai tat'\u000eiti ca pratyakṣajīvarūpaṃ parāmṛśati /",
    "GSP33vacbhamu:5778": " tasmājjīvātmaivātropāsya iti prāptam /",
    "GSP33vacbhamu:5779": " evaṃ prāpte 'bhidhīyate-'praśnottaratvādīśānaśravaṇasyāviśeṣataḥ /",
    "GSP33vacbhamu:5780": " jīvasya brahmarūpatvapratyāyanaparaṃ vacaḥ //",
    "GSP33vacbhamu:5781": " ' iha hi bhūtabhavyamātraṃ prati niraṅkuśamīśānatvaṃ pratīyate /",
    "GSP33vacbhamu:5782": " prāk pṛṣṭaṃ cātra brahma 'anyatra dharmādanyatrādharmāt' ityādinā /",
    "GSP33vacbhamu:5783": " tadanantarasya saṃdarbhasya tatprativacanateciteti 'etadvai tat' iti brahmābhidhānaṃ yuktam /",
    "GSP33vacbhamu:5784": " tathā cāṅguṣṭhamātratayā yadyapi jīve 'vagamyate tathāpi na tatparametadvākyaṃ,",
    "GSP33vacbhamu:5785": " kintvaṅguṣṭhamātrasya jīvasya brahmarūpatāpratipādanaparam /",
    "GSP33vacbhamu:5786": " evaṃ niraṅkuśamīśānatvaṃ na saṃkocayitavyam /",
    "GSP33vacbhamu:5787": " naca brahmapraśnottaratā hātavyā /",
    "GSP33vacbhamu:5788": " tena yathā 'tattvamasti' iti vijñānātmanastvaṃpadārthasya taditi paramātmanaikatvaṃ pratipādyate,",
    "GSP33vacbhamu:5789": " tathehāpyaṅguṣṭhaparimitasya vijñānātmana īśānaśrutyā brahmabhāvaḥ pratipādya iti yuktam //24 // 1.3.7.25.",
    "GSP33vacbhamu:5790": " hṛdyapekṣayā tu manuṣyādhikāratvāt /",
    "GSP33vacbhamu:5791": " sarvagatasyāpi parabrahmaṇo hṛdaye 'vasthānamapekṣyeti\u000ejīvābhiprāyam /",
    "GSP33vacbhamu:5792": " na cānyaḥ paramātmāna iha grahaṇamarhatīti na jīvaparametadvākyamityarthaḥ /",
    "GSP33vacbhamu:5793": " manuṣyāneveti\u000e /",
    "GSP33vacbhamu:5794": " traivarṇikāneva /",
    "GSP33vacbhamu:5795": " arthitvāditi\u000e /",
    "GSP33vacbhamu:5796": " antaḥsaṃjñānāṃ mokṣamāṇānāṃ ca kāmyeṣu karmasvadhikāraṃ niṣedhati-",
    "GSP33vacbhamu:5797": " śaktatvāditi\u000etiryagdevarṣīṇāmaśaktānāmadhikāraṃ nivartayati /",
    "GSP33vacbhamu:5798": " upanayanādiśāstrācceti\u000eśūdrāṇāmanadhikāritāṃ darśayati /",
    "GSP33vacbhamu:5799": " yadapyuktaṃ parimāṇopadeśātsmṛteśceti\u000e /",
    "GSP33vacbhamu:5800": " yadyetatparamātmaparaṃ kimiti tarhi jīva ihocyate /",
    "GSP33vacbhamu:5801": " nanu paramātmaivocyatām /",
    "GSP33vacbhamu:5802": " ucyate ca jīvaḥ,",
    "GSP33vacbhamu:5803": " tasmājjīvaparameveti bhāvaḥ /",
    "GSP33vacbhamu:5804": " pariharati",
    "GSP33vacbhamu:5805": " -tatpratyucyata iti\u000e /",
    "GSP33vacbhamu:5806": " jīvasya hi tattvaṃ paramātmabhāvaḥ,",
    "GSP33vacbhamu:5807": " tadvaktavyam,",
    "GSP33vacbhamu:5808": " naca tajjīvamanabhidhāya śakyaṃ vaktumiti jīva ucyata ityarthaḥ //25 // 1.3.8.26.",
    "GSP33vacbhamu:5809": " taduparyapi bādarāyaṇaḥ saṃbhavāt\u000e /",
    "GSP33vacbhamu:5810": " devarṣīṇāṃ brahmavijñānādhikāracintā samanvayalakṣaṇe 'saṃgatetyasyāḥ prāsaṅgikīṃ saṃgatiṃ darśayituṃ prasaṅgamāha-",
    "GSP33vacbhamu:5811": " aṅguṣṭhamātraśrutiriti\u000e /",
    "GSP33vacbhamu:5812": " syādetat /",
    "GSP33vacbhamu:5813": " devadīnāṃ vividhavicitrānandabhogabhogināṃ vairāgyābhāvānnārthitvaṃ brahmavidyāyāmityata āha-",
    "GSP33vacbhamu:5814": " tatrārthitvaṃ tāvanmokṣaviṣayamiti\u000e /",
    "GSP33vacbhamu:5815": " kṣayātiśayayogyasya svargādyupabhoge 'pi bhāvādasti vairāgyamityarthaḥ /",
    "GSP33vacbhamu:5816": " nanu devādīnāṃ vigrahādyabhāvendriyārthasaṃnikarṣajāyāḥ pramāṇādivṛtteranupapatteravidvattayā sāmarthyābhāvena nādhikāra ityata āha",
    "GSP33vacbhamu:5817": " -tadā sāmarthyamiti teṣāmiti\u000e /",
    "GSP33vacbhamu:5818": " yathā ca mantrādibhyastadavagamastathopariṣṭādupapādayiṣyate /",
    "GSP33vacbhamu:5819": " nanu śudravadupanayanāsaṃbhavenādhyāyanābhāvātteṣāmanadhikāra ityata āha-",
    "GSP33vacbhamu:5820": " na copanayanaśāstreṇeti\u000e /",
    "GSP33vacbhamu:5821": " na khalu vidhivat gurumukhādgṛhyamāṇo vedaḥ phalavatkarmabrahmāvabodhahetuḥ,",
    "GSP33vacbhamu:5822": " api tvadhyayanottarakālaṃ nigamaniruktalavyākaraṇādividitapadatarthasaṃgateradhiśābdanyāyatattvasya puṃsaḥ smaryamāṇaḥ /",
    "GSP33vacbhamu:5823": " sa ca manuṣyāṇāmiha janmanīva devadīnāṃ prāci bhave vidhivadhīta āmnāya iha janmani smaryamāṇaḥ /",
    "GSP33vacbhamu:5824": " ata eva svayaṃ pratibhāto vedaḥ saṃbhavatītyarthaḥ /",
    "GSP33vacbhamu:5825": " naca karmānadhikāre brahmavidyānadhikāro bhavatītyāha-",
    "GSP33vacbhamu:5826": " yadapi karmasvanadhikārakāraṇamuktamiti\u000e /",
    "GSP33vacbhamu:5827": " vasvādīnāṃ hi na vasvādyāntaramasti /",
    "GSP33vacbhamu:5828": " nāpi bhṛgvādīnāṃ bhṛgvādyantaramasti /",
    "GSP33vacbhamu:5829": " prācāṃ vasubhṛguprabhṛtīnāṃ kṣīṇādhikāratvenedānīṃ devarṣitvābāvādityarthaḥ //26 // 1.3.8.27.",
    "GSP33vacbhamu:5830": " virodhaḥ karmaṇīti cennānekapratipatterdarśanāt\u000e /",
    "GSP33vacbhamu:5831": " mantrādipadasamanvayātpratīyamānor'thaḥ pramāṇāntarāvirodhe satyupeyaḥ na tu virodhe /",
    "GSP33vacbhamu:5832": " pramāṇāntaraviruddhaṃ cedaṃ vigrahavattvādi devatāyāḥ /",
    "GSP33vacbhamu:5833": " tasmāt 'yajamānaḥ prastaraḥ' ityādivadupacaritārtho mantrādirvyākhyeyaḥ /",
    "GSP33vacbhamu:5834": " tathāca vigrahādyabhāvācchabdopahitārthor'thopahito vā śabdo devatetyacetanatvānna tasyāḥ kkacidapyadhikāra iti śaṅkārthaḥ /",
    "GSP33vacbhamu:5835": " nirākaroti-",
    "GSP33vacbhamu:5836": " na\u000e /",
    "GSP33vacbhamu:5837": " kasmāt /",
    "GSP33vacbhamu:5838": " anekarūpapratipatteḥ\u000e /",
    "GSP33vacbhamu:5839": " saiva kuta ityata āha-",
    "GSP33vacbhamu:5840": " darśanāt\u000eśrutiṣu smṛtiṣu ca /",
    "GSP33vacbhamu:5841": " tathāhi-ekasyānekakāyanirmāṇamadarśanādvā na yujyate,",
    "GSP33vacbhamu:5842": " bādhadarśanādvā /",
    "GSP33vacbhamu:5843": " tatrādarśanamasiddhaṃ,",
    "GSP33vacbhamu:5844": " śrutismṛtibhyāṃ darśanāt /",
    "GSP33vacbhamu:5845": " nahi laukikena pramāṇenādṛṣṭatvādāgamena dṛṣṭamadṛṣṭaṃ bhavati,",
    "GSP33vacbhamu:5846": " mā bhūdyāgādīnāmapi svargādisādhanatvamadṛṣṭamiti manuṣyaśararasya mātāpitṛsaṃyogajatvaniyamādapi pitroḥ saṃyoge kutaḥ saṃbhavaḥ,",
    "GSP33vacbhamu:5847": " saṃbhave vānagnito 'pi dhūmaḥ syāditi bādhadarśanamiti cet /",
    "GSP33vacbhamu:5848": " hanta kiṃ śarīratvena hetunā devādiśarīramapi mātāpitṛsaṃyogajaṃ siṣādhayiṣasi /",
    "GSP33vacbhamu:5849": " tathā cānekānto hetvābhāsaḥ,",
    "GSP33vacbhamu:5850": " svedajodbhijjānāṃ śarīrāṇāmatadbhetutvāt /",
    "GSP33vacbhamu:5851": " icchāmātranirmāṇatvaṃ dehādīnāmadṛṣṭacaramiti cet, na /",
    "GSP33vacbhamu:5852": " bhūtopādānatvenecchāmātranirmāṇatvāsiddheḥ /",
    "GSP33vacbhamu:5853": " bhūtavaśināṃ hi devādīnāṃ nānākāyacikīrṣāvaśādbhūtakriyotpattau bhūtānāṃ parasparasaṃyogena nānākāyamasutpādāt /",
    "GSP33vacbhamu:5854": " dṛṣṭā ca vaśina icchāvaśādvaye kriyā,",
    "GSP33vacbhamu:5855": " yathā viṣavidyāvida icchāmātreṇa viṣaśakalapreraṇam /",
    "GSP33vacbhamu:5856": " naca viṣavidyāvido darśanenādhiṣṭhānadarśanādvyavahitaviprakṛṣṭabhūtādarśanāddevādīnāṃ kathamadiṣṭhānamiti vācyam /",
    "GSP33vacbhamu:5857": " kācābhrapaṭalapihitasya viprakṛṣṭasya ca bhaumaśanaiścarāderdarśanena vyabhācirāt /",
    "GSP33vacbhamu:5858": " asaktāśca dṛṣṭayo devādīnāṃ kācābhrapaṭalādivanmahīmahīdharādibhirna vyavadhīyante /",
    "GSP33vacbhamu:5859": " na cāsmadādivatteṣāṃ śarīritvena vyavahitāviprakṛṣṭādidarśanāsaṃbhavo 'numīyata iti vācyam,",
    "GSP33vacbhamu:5860": " āgamavirodhino 'numānasyotpādāyogāt /",
    "GSP33vacbhamu:5861": " antārdhānaṃ cāñjanādinā manujānāmiva teṣāṃ prabhavatāmupapadyate,",
    "GSP33vacbhamu:5862": " tena saṃnihitānāmapi na kratudeśe darśanaṃ bhaviṣyati /",
    "GSP33vacbhamu:5863": " tasmātsūktam-anekapratipatteriti-",
    "GSP33vacbhamu:5864": " tathāhi kati devā ityupakramyeti\u000e /",
    "GSP33vacbhamu:5865": " vaiśvadevaśāstrasya hi nividi 'kati devāḥ' ityupakramya nividaivottaraṃ dattaṃ śākalyāya yājñavalkyena-",
    "GSP33vacbhamu:5866": " trayaśca trī ca śatā trayaśca trī ca sahasreti\u000e /",
    "GSP33vacbhamu:5867": " vivinnāma śas.mānadevatāsaṃkhyāvācakāni mantrapadāni /",
    "GSP33vacbhamu:5868": " etaduktaṃ bhavati-vaiśvadevasya nividi kati devāḥ śasyamānāḥ prasaṃkhyātā iti śākalyena pṛṣṭe yājñavalkyasyottaraṃ-'trayaśca trī ca śatā' ityādi",
    "GSP33vacbhamu:5869": " yāvatsaṃkhyākā vaiśvadevanividi saṃkhyātā devāsta etāvanta iti /",
    "GSP33vacbhamu:5870": " punaśca śākalyena 'katame te' iti saṃkhyeyeṣu pṛṣṭeṣu yājñavalkyasyottaram-",
    "GSP33vacbhamu:5871": " mahimāna evaiṣāmete trayastriṃśattveva devā iti\u000e /",
    "GSP33vacbhamu:5872": " aṣṭau vasava ekādaśa rudrā dvādaśādityā indraśca prajāpatiśceti trayastriṃśaddevāḥ /",
    "GSP33vacbhamu:5873": " tatrāgniśca pṛthivī ca vāyuścāntarikṣaṃ cādityaśca dyauśca candramāśca nakṣatrāṇi ceti vasavaḥ /",
    "GSP33vacbhamu:5874": " ete hi prāṇināṃ karmaphalāśrayeṇa kāryakāraṇasaṃghātarūpeṇa pariṇamanto jagadidaṃ sarvaṃ vāsayanti,",
    "GSP33vacbhamu:5875": " tasmādvasavaḥ /",
    "GSP33vacbhamu:5876": " katame rudrā iti daśeme puruṣe prāṇāḥ buddhikarmendriyāṇi daśa,",
    "GSP33vacbhamu:5877": " ekādaśaṃ ca mana iti /",
    "GSP33vacbhamu:5878": " tadetāni prāṇaḥ,",
    "GSP33vacbhamu:5879": " tadvṛttitvāt /",
    "GSP33vacbhamu:5880": " te hi prāyaṇakāla utkrāmantaḥ puruṣaṃ rodayantīti rudrāḥ /",
    "GSP33vacbhamu:5881": " katama ādityā iti dvādaśamāsāḥ saṃvatsarasyāvayavāḥ punaḥ punaḥ paruvartamānāḥ prāṇabhṛtāmāyūṃṣu ca karmaphalopabhogaṃ cādāpayantītyādityāḥ",
    "GSP33vacbhamu:5882": " aśanirindraḥ,",
    "GSP33vacbhamu:5883": " sā hi balaṃ,",
    "GSP33vacbhamu:5884": " sā hīndrasya paramā īśatā,",
    "GSP33vacbhamu:5885": " tayā hi sarvānprāṇinaḥ pramāpayati,",
    "GSP33vacbhamu:5886": " tena stanayitnuraśanirindraḥ /",
    "GSP33vacbhamu:5887": " yajñaḥ prajāpitirita,",
    "GSP33vacbhamu:5888": " yajñasādhanaṃ ca yajñarūpaṃ ca paśavaḥ prajāpatiḥ /",
    "GSP33vacbhamu:5889": " eta eva trayastriṃśaddevāḥ ṣaṇṇāmagniṣṭathivīvāṭvantarikṣādityadivāṃ mahimāno na tato bhidyante /",
    "GSP33vacbhamu:5890": " ṣaḍeva tu devāḥ /",
    "GSP33vacbhamu:5891": " te tu ṣaḍagniṃ pṛthivīṃ caikūkṛtyāntarikṣaṃ vāyuṃ caikīkṛtya divaṃ cādityaṃ caikīkṛtya trayo lokāstraya eva devā bhavanti /",
    "GSP33vacbhamu:5892": " eta eva ca trayo 'nnaprāṇayorantarbhavanto 'nnaprāṇau dvau devau bhavataḥ /",
    "GSP33vacbhamu:5893": " tāvapyadhyardho deva ekaḥ /",
    "GSP33vacbhamu:5894": " katamo 'dhyardhaḥ,",
    "GSP33vacbhamu:5895": " yo 'yaṃ vāyuḥ pavate /",
    "GSP33vacbhamu:5896": " kathamayameka evādhyardhaḥ,",
    "GSP33vacbhamu:5897": " yadasminsati sarvamidamadhyardhaṃ vṛddhiṃ prāpnoti tenādhyardha iti /",
    "GSP33vacbhamu:5898": " katama eka iti,",
    "GSP33vacbhamu:5899": " sa evādhyardhaḥ prāṇa eko brahma /",
    "GSP33vacbhamu:5900": " sarvadevātmatvena bṛhattvādbrahma tadeva tyadityācakṣate parokṣābhidhāyakena śabdena /",
    "GSP33vacbhamu:5901": " tasmādekasyaiva devasya mahimavaśādyugapadanekadevarūpatāmāha śrutiḥ /",
    "GSP33vacbhamu:5902": " smṛtiśca nigavyākhyātā /",
    "GSP33vacbhamu:5903": " api ca pṛthagjanānāmapyupāyānuṣṭhānavaśātprāptāṇimadyaiśvaryāṇāṃ yugapadaṅgabhāvapratipattiraṅgamāvagamanaṃ,",
    "GSP33vacbhamu:5904": " tasya darśanāt /",
    "GSP33vacbhamu:5905": " tadeva parisphuṭaṃ darśayituṃ vyatirekaṃ tāvadāha-",
    "GSP33vacbhamu:5906": " kkacideka iti\u000e /",
    "GSP33vacbhamu:5907": " na khalu bahuṣu śrāddheṣveko brāhmaṇo yugapadaṅgabhāvaṃ gantumarhati /",
    "GSP33vacbhamu:5908": " ekasyānekatra yuhapadaṅgabhāvamāha-",
    "GSP33vacbhamu:5909": " kkaciccaika iti\u000e /",
    "GSP33vacbhamu:5910": " yathaikaṃ brāhmaṇamuddiśya yugapannamaskāraḥ kriyate bahubhistathā svasthānasthitāmekāṃ devatāmuddiśya bahubhiryajamānairnānādeśāvasthitairyugapaddhavistyajyate,",
    "GSP33vacbhamu:5911": " tasyāśca tatrāsaṃnihitāyā apyaṅgabhāvo bhavati /",
    "GSP33vacbhamu:5912": " asti hi tasyā yugapadviprakṛṣṭānekārthopalambhasāmarthyamityupapāditam //27 // 1.3.8.28.",
    "GSP33vacbhamu:5913": " śabda iti cennātaḥ prabhavātpratyakṣānumānābhyām\u000e /",
    "GSP33vacbhamu:5914": " gotvādivatpūrvāvamarśābhāvādupādherapyekasyāpratīteḥ pācakādivadākāśaṣādiśabdavadvyaktivacanā eva vasvādiśabdāḥ tasyāśca nityatvāttayā saha saṃbandho nityo bhavet /",
    "GSP33vacbhamu:5915": " vigrahādiyoge tu sāvayavatvena vasvādīnāmanityatvāttataḥ pūrvaṃ vasvādiśabdo na svārthena saṃbaddha āsīn,",
    "GSP33vacbhamu:5916": " svārthasyaivābhāvāt /",
    "GSP33vacbhamu:5917": " tataścotpanne vasvādau vasvādiśabdasaṃbandhaḥ prādurbhavandevadattādiśabdasaṃbandhavatpuruṣabuddhiprabhava iti tatpūrvako vākyārthapratyayo 'pi puruṣabuddhyadhīnaḥ syāt /",
    "GSP33vacbhamu:5918": " puruṣabuddhiśca mānāntarādhīnajanmeti mānāntarāpekṣayā prāmāṇyaṃ vedasya vyāhanyeteti śaṅkārthaḥ /",
    "GSP33vacbhamu:5919": " uttaram- na /",
    "GSP33vacbhamu:5920": " ataḥ prabhavāt\u000e /",
    "GSP33vacbhamu:5921": " vasutvādijātivācakācchabdāttajjātīyāṃ vyaktiṃ cikīrṣitāṃ buddhivāsikhya tasyāḥ prabhavanam /",
    "GSP33vacbhamu:5922": " tadidaṃ tatprabhavatvam /",
    "GSP33vacbhamu:5923": " etaduktaṃ bhavati-yadyapi na śabda upādānakāmaṃ vasvādīnāṃ brahmopādānatvāt,",
    "GSP33vacbhamu:5924": " tathāpi nimittakāraṇamuktena krameṇa /",
    "GSP33vacbhamu:5925": " na caitāvatā śabdārthasaṃbandhasyānityatvaṃ,",
    "GSP33vacbhamu:5926": " vasvādijātervā tadupādhervā yayā kayācidākṛtyāvacchinnasya nityatvāditi /",
    "GSP33vacbhamu:5927": " imamevārtamākṣepasamādhānābhyāṃ vibhajate-",
    "GSP33vacbhamu:5928": " nanu janmādyasya yata iti\u000e /",
    "GSP33vacbhamu:5929": " te nigadavyākhyāte /",
    "GSP33vacbhamu:5930": " tatkimidānīṃ svayaṃbhuvā vāṅnirmitā kālidāsādibhiriva kumārasaṃbhavādi,",
    "GSP33vacbhamu:5931": " tathāca tadeva pramāṇāntarāpekṣavākyatvādaprāmāṇyamāpatitamityata āha-",
    "GSP33vacbhamu:5932": " utsargo 'pyayaṃ vācaḥ saṃpradāyapravartanātmaka iti\u000e /",
    "GSP33vacbhamu:5933": " saṃpradāyo guruśiṣyaparamparayādhyayanam /",
    "GSP33vacbhamu:5934": " etaduktaṃ bhavati-svayaṃbhuvo vedakartṛtve 'pi na kālidāsādivatsvatantratvamapi tu pūrvasṛṣṭyanusāreṇa /",
    "GSP33vacbhamu:5935": " etaccāsmābhirupapāditam /",
    "GSP33vacbhamu:5936": " upapādayiṣyati cāgre bhāṣyakāraḥ /",
    "GSP33vacbhamu:5937": " api cādyatve 'pyetaddṛśyate /",
    "GSP33vacbhamu:5938": " taddarśanātprācāmapi kartṛṇāṃ tathābhāvo 'numīyata ityāha-",
    "GSP33vacbhamu:5939": " apica cikīrṣitamiti\u000e /",
    "GSP33vacbhamu:5940": " ākṣipati-",
    "GSP33vacbhamu:5941": " kimātmakaṃ punariti\u000e /",
    "GSP33vacbhamu:5942": " ayamabhisaṃdhiḥ-vācakaśabdaprabhavatvaṃ hi devānāmabhyupetavyaṃ,",
    "GSP33vacbhamu:5943": " avācakena teṣāṃ buddhāvanālekhanāt /",
    "GSP33vacbhamu:5944": " tatra na tāvadvasvādīnāṃ vakārādayo varṇā vācakāḥ,",
    "GSP33vacbhamu:5945": " teṣāṃ pratyuccāraṇamanyatvenāśakyasaṃgatigrahatvāt,",
    "GSP33vacbhamu:5946": " agṛhītasaṃgateśca vācakatve 'tiprasaṅgāt /",
    "GSP33vacbhamu:5947": " api caite pratyekaṃ vā vākyārthamabhidadhīran militā vā /",
    "GSP33vacbhamu:5948": " na tāvatpratyekam,",
    "GSP33vacbhamu:5949": " ekavarṇoccāraṇānantaramarthapratyayādarśanāt,",
    "GSP33vacbhamu:5950": " varṇāntaroccāraṇānarthakyaprasaṅgācca /",
    "GSP33vacbhamu:5951": " nāpa militāḥ,",
    "GSP33vacbhamu:5952": " teṣāmekavaktṛprayujyamānānaṃ rūpato vyaktito vā pratikṣaṇamapavargiṇāṃ mithaḥ sāhityasaṃbhavābhāvāt /",
    "GSP33vacbhamu:5953": " naca pratyekasamudāyābhyāmanyaḥ prakāraḥ saṃbhavati /",
    "GSP33vacbhamu:5954": " naca svarūpasāhityābhāve 'pi varṇānāmāgneyādīnāmiva saṃskāradvārakamasti sāhityamiti sāṃprataṃ,",
    "GSP33vacbhamu:5955": " vikalpāsahatvāt /",
    "GSP33vacbhamu:5956": " ko nu khalvayaṃ saṃskāro 'bhimataḥ,",
    "GSP33vacbhamu:5957": " kimapūrvamāgneyādijanyamiva,",
    "GSP33vacbhamu:5958": " kiṃvā bhāvanāparanāmā smṛtiprasavabījam /",
    "GSP33vacbhamu:5959": " na tāvatprathamaḥ kalpaḥ /",
    "GSP33vacbhamu:5960": " nahi śabdaḥ svarūpato 'ṅgato vāvidito 'viditasaṃgatirarthadhīheturindriyavat /",
    "GSP33vacbhamu:5961": " uccaritasya badhireṇāgṛhītasya gṛhītasya vāgṛhītasaṃgaterapratyāyakatvāt /",
    "GSP33vacbhamu:5962": " tasmādvidito viditasaṃgatirviditasamastajñāpanāṅgaśca śabdo dhūmādivatpratyāyako 'bhyupeyaḥ /",
    "GSP33vacbhamu:5963": " tathācāpūrvābhidhāno 'sya saṃskāraḥ pratyāyanāṅgamityarthapratyayātprāgvagantavyaḥ /",
    "GSP33vacbhamu:5964": " naca tadā tasyāvagamopāyo 'sti /",
    "GSP33vacbhamu:5965": " arthapratyayāttu tadavagamaṃ samarthayamāno duruttaramitaretarāśrayamāviśati,",
    "GSP33vacbhamu:5966": " saṃskāravasāyādarthapratyayaḥ,",
    "GSP33vacbhamu:5967": " tataśca tadavasāya iti /",
    "GSP33vacbhamu:5968": " bhāvanābhidhānastu saṃskāraḥ smṛtiprasavasāmarthyamātmanaḥ /",
    "GSP33vacbhamu:5969": " naca tadevārthapratyayaprasavasāmarthyamapi bhavitumarhati /",
    "GSP33vacbhamu:5970": " nāpi tasyaiva sāmarthyasya sāmarthyāvantaram /",
    "GSP33vacbhamu:5971": " nahi yaiva bahnerdahanaśaktiḥ saiva tasya prakāśanaśaktiḥ /",
    "GSP33vacbhamu:5972": " nāpi dahanaśakteḥ prakāśanaśaktiḥ.apica vyutkrameṇoccaritebhyo varṇebhyaḥ saivāsti smṛtibījaṃ vāsanetyarthapratyayaḥ prasajyeta /",
    "GSP33vacbhamu:5973": " na cāsti /",
    "GSP33vacbhamu:5974": " tasmānna kathañcidapi varṇā arthavīhetavaḥ /",
    "GSP33vacbhamu:5975": " nāpi tadatiriktaḥ sphoṭātmā /",
    "GSP33vacbhamu:5976": " tasyānubhavānārohāt /",
    "GSP33vacbhamu:5977": " arthadhiyastu kāryāttadavagame parasparāśrayaprasaṅga ityuktaprāyam /",
    "GSP33vacbhamu:5978": " sattāmātreṇa tu tasya nityasyārthadhīhetubhāve sarvadārthapratyayotpādaprasaṅgaḥ,",
    "GSP33vacbhamu:5979": " nirapekṣasya hetoḥ sadātanatvāt /",
    "GSP33vacbhamu:5980": " tasmādvācakācchabdādvācyotpāda ityanupapannamiti /",
    "GSP33vacbhamu:5981": " atrācāryadeśīya āha",
    "GSP33vacbhamu:5982": " -sphoṭamityāheti\u000e /",
    "GSP33vacbhamu:5983": " mṛṣyāmahe na varṇāḥ pratyāyakā iti /",
    "GSP33vacbhamu:5984": " na sphoṭa iti tu na mṛṣyāmaḥ /",
    "GSP33vacbhamu:5985": " tadanubhavānantaraṃ viditasaṃgaterarthadhīsamutpādāt /",
    "GSP33vacbhamu:5986": " naca varṇātiriktasya tasyānubhāvo nāsti /",
    "GSP33vacbhamu:5987": " gaurityekaṃ padaṃ,",
    "GSP33vacbhamu:5988": " gāmānaya śuklamityekaṃ vākyagiti nānāvarṇapadātiriktaikapadavākyāvagateḥ sarvajanīnatvāt /",
    "GSP33vacbhamu:5989": " na cāyamasīti bādhake ekapadavākyānubhavaḥ śakyo mithyetivaktum /",
    "GSP33vacbhamu:5990": " nāpyaupādhikaḥ /",
    "GSP33vacbhamu:5991": " upādhiḥ khalvekadhīgrāhyatā vā syāt,",
    "GSP33vacbhamu:5992": " ekārthadhīhetutā vā /",
    "GSP33vacbhamu:5993": " na tāvadekadhīgocarāṇāṃ dhavasvadirapalāśānāmekanirbhāsaḥ pratyayaḥ samasti /",
    "GSP33vacbhamu:5994": " tathā sati dhavasvadirapalāśā iti na jātu syāt /",
    "GSP33vacbhamu:5995": " nāpyekārthadhīhetutā /",
    "GSP33vacbhamu:5996": " taddhetutvasya varṇeṣu vyāsedhāt /",
    "GSP33vacbhamu:5997": " taddhetutvena tu sāhityakalpane 'nyonyāśrayaprasaṅgaḥ /",
    "GSP33vacbhamu:5998": " sāhityāttaddhetutvaṃ taddhetutvācca sāhityamiti /",
    "GSP33vacbhamu:5999": " tasmādayamabādhito 'nupādhiśca padavākyagocara ekanirbhāsānubhāvo varṇātiriktaṃ vācakamekamavalambena",
    "GSP33vacbhamu:6000": " sa sphoṭa iti taṃ ca dhvanayaḥ pratyekaṃ vyañjayanto 'pi na drāgitveva viśadayanti,",
    "GSP33vacbhamu:6001": " yena drāgārthadhīḥ syāt /",
    "GSP33vacbhamu:6002": " api tu ratnatattvajñānavadyathāsvaṃ dvitricatuṣpañcaṣaḍdarśanajanitasaṃskāraparipākasacivacetolabdhajanmani",
    "GSP33vacbhamu:6003": " carame cetasi cakāsti viśadaṃ padavākyatattvamiti prāganutpannāyāstadanantaramarthadhiya",
    "GSP33vacbhamu:6004": " udaya iti nottareṣāmānarthakyaṃ dhvanīnām /",
    "GSP33vacbhamu:6005": " nāpi prācāṃ,",
    "GSP33vacbhamu:6006": " tadabhāve tajjanitasaṃskāratatparipākābhāvenānugrahābāvāt /",
    "GSP33vacbhamu:6007": " antyasya cetasaḥ kevalasyājanakatvāt /",
    "GSP33vacbhamu:6008": " naca padapratyayavat,",
    "GSP33vacbhamu:6009": " pratyekamavyaktāmarthadhiyamādhāsyanti prāñco varṇāḥ,",
    "GSP33vacbhamu:6010": " caramastu tatsacivaḥ sphuṭatarāmiti yuktam /",
    "GSP33vacbhamu:6011": " vyaktāvyaktāvabhāsitāyāḥ pratyakṣajñānaniyamāt /",
    "GSP33vacbhamu:6012": " sphoṭajñānasya ca pratyakṣatvāt /",
    "GSP33vacbhamu:6013": " arthadhiyastvapratyakṣāyā mānāntarajanmano vyakta evopajano na vā syānna punarasphuṭa iti na samaḥ samādhiḥ /",
    "GSP33vacbhamu:6014": " tasmānnityaḥ sphoṭa eva vācako na varṇā iti /",
    "GSP33vacbhamu:6015": " tadetadācāryadeśīyamataṃ svamatamupapādayannapākaroti-",
    "GSP33vacbhamu:6016": " varṇā eva tu na śabda iti\u000e /",
    "GSP33vacbhamu:6017": " evaṃ hi varṇātiriktaḥ sphoṭo 'byupeyeta,",
    "GSP33vacbhamu:6018": " yadi varṇānāṃ vācakatvaṃ na saṃbhavet,",
    "GSP33vacbhamu:6019": " sa cānubhavapaddhatimadhyāsīta /",
    "GSP33vacbhamu:6020": " dvidhī ca vācakatvaṃ varṇānāṃ,",
    "GSP33vacbhamu:6021": " kṣaṇikatvenāśakyasaṃgatigrahatvādvā vyastasamastaprakāradvayābhāvādvā /",
    "GSP33vacbhamu:6022": " na tāvatprathamaḥ kalpaḥ /",
    "GSP33vacbhamu:6023": " varṇānāṃ kṣaṇakatve mānābhāvāt /",
    "GSP33vacbhamu:6024": " nanu varṇānāṃ pratyuccāraṇamanyatvaṃ sarvajanaprasiddham / na /",
    "GSP33vacbhamu:6025": " pratyabhijñāyamānatvāt /",
    "GSP33vacbhamu:6026": " na cāsatyapyekatve jvālādivatsādṛśyanibandhanametat,",
    "GSP33vacbhamu:6027": " pratyabhijñānamiti sāṃpratam /",
    "GSP33vacbhamu:6028": " sādṛśyanibandhanatvamasya balavdabādhakopanipātādvāsthīyeta,",
    "GSP33vacbhamu:6029": " kkacijjvālādau vyabhicāradarśanādvā /",
    "GSP33vacbhamu:6030": " tatra kkacidvyabhicāradarśanena tadutprekṣāyāmucyate vṛddheḥ svataḥprāmāṇ.vādibhiḥ-'utprekṣeta hi yo mohādajñātamapi bādhanam /",
    "GSP33vacbhamu:6031": " sa sarvavyavahāreṣu saṃśayātmā kṣayaṃ vrajet //",
    "GSP33vacbhamu:6032": " ' iti /",
    "GSP33vacbhamu:6033": " prapañcitaṃ caitadasmābhirnyāyakaṇikāyām /",
    "GSP33vacbhamu:6034": " na cedaṃ pratyabhijñānaṃ gatvādijātiviṣayaṃ na gādivyaktiviṣayaṃ,",
    "GSP33vacbhamu:6035": " tāsāṃ pratinaraṃ bhedopalambhādata eva śabdabedopalambhādvāktṛbheda unnīyate 'somaśarmādhīte na viṣṇuśarmā' iti yuktam /",
    "GSP33vacbhamu:6036": " yato bahuṣu gakāramuccārayatsu nipuṇamanubhavaḥ parīkṣyatām /",
    "GSP33vacbhamu:6037": " yathā kālakṣīṃ ca svastimatīṃ cekṣamāṇasya vyaktibhedaprathāyāṃ satyāmeva tadanugatamekaṃ sāmānyaṃ prathate,",
    "GSP33vacbhamu:6038": " tathā kiṃ gakārādiṣu bhedena prathamāneṣveva gatvamekaṃ tadanugataṃ cakāsti,",
    "GSP33vacbhamu:6039": " kiṃvā yathā gotvamājānata ekaṃ bhinnadeśaparimāṇasaṃsthānavyaktyupadhānabhedādbhinnadeśamivālpamiva",
    "GSP33vacbhamu:6040": " mahadiva dīrghamiva vāmanamiva tathāgavyaktirājānata ekāpi vyañjakabhedāttadharmānupātinīva",
    "GSP33vacbhamu:6041": " prathata iti bhavanta eva vidāṅkurvantu /",
    "GSP33vacbhamu:6042": " tatra havyaktibhedamaṅgīkṛtyāpi yo gatvasyaikasya paropadhānabhedakalpanāprayāsaḥ sa varaṃ gavyaktāvevāstu kimantargaḍunā gatvenābhyupetena",
    "GSP33vacbhamu:6043": " yathāhuḥ-'tena yatprārtyate jātestadvarṇādeva lapsyate /",
    "GSP33vacbhamu:6044": " vyaktilabhyaṃ tu nādebhya iti gatvādidhīrvṛthāḥ //",
    "GSP33vacbhamu:6045": " ' naca svastintyādivat gavyaktibhedapratyayaḥ sphuṭaḥ pratyuccaraṇamasti /",
    "GSP33vacbhamu:6046": " tathā sati daśa gakarānudacārayaccaitra iti hi pratyayaḥ syāt /",
    "GSP33vacbhamu:6047": " na syāddaśakṛtva udacārayadgakāramiti /",
    "GSP33vacbhamu:6048": " na caiṣa jātyabhiprāyo 'bhyāso yathā śatakṛtvastittirīnupāyuṅkta devadatta iti /",
    "GSP33vacbhamu:6049": " atra hi sorastāḍaṃ krandato 'pi gakārādivyaktau lokasyoccāraṇābhyāsapratyayasya vinirvṛttiḥ /",
    "GSP33vacbhamu:6050": " codakaḥ pratyabhijñānabādhakamutthāpayatiṃ-",
    "GSP33vacbhamu:6051": " kathaṃ hyekasminkāle bahūnāmuccārayatāmiti\u000e /",
    "GSP33vacbhamu:6052": " yat yugapadviruddhadharmasaṃsargavat tat nān,",
    "GSP33vacbhamu:6053": " yathā gavāśvādirdviśaphaikaśaphakeśaragalakambalādimān /",
    "GSP33vacbhamu:6054": " yugapadudāttānudāttādiviruddhadharmasaṃsargavāṃścāyaṃ varṇaḥ /",
    "GSP33vacbhamu:6055": " tasmānnānā bhavitumarhati /",
    "GSP33vacbhamu:6056": " na codāttādayo vyañjakadharmāḥ,",
    "GSP33vacbhamu:6057": " na varṇadharmā iti sāṃpratam /",
    "GSP33vacbhamu:6058": " vyañjakā hyasya vāyavaḥ /",
    "GSP33vacbhamu:6059": " teṣāmaśravaṇatve kathaṃ taddharmāḥ śrāvaṇāḥ syuḥ /",
    "GSP33vacbhamu:6060": " idaṃ tāvadatra vaktavyam /",
    "GSP33vacbhamu:6061": " nahi guṇagocaramindriyaṃ guṇinamapi gocarayati,",
    "GSP33vacbhamu:6062": " mā bhūvan ghrāṇarasanaśrotrāṇāṃ gandharasaśabdagocarāṇāṃ tadvantaḥ pṛthivyudakākāśā gocarāḥ /",
    "GSP33vacbhamu:6063": " evaṃ ca mā nāma bhūdvāyugocaraṃ śrotram,",
    "GSP33vacbhamu:6064": " tadguṇāṃstūdāttādīn gocarayiṣyati /",
    "GSP33vacbhamu:6065": " te ca śabdasaṃsargagrahāt śabdadharmatvenādhyavasīyante /",
    "GSP33vacbhamu:6066": " naca śabdasya pratyabijñānāvadhṛtaikatvasya svarūpata udāttādayo dharmāḥ parasparavirodhino",
    "GSP33vacbhamu:6067": " 'paryāyeṇa saṃbhavanti. tasmādyathā mukhasyaikasya maṇikṛpāṇadarpaṇādyupadhānavaśānnānādeśaparimāṇasaṃsthānabhedavibhramaḥ,",
    "GSP33vacbhamu:6068": " evamekasyāpi varṇasya vyañjakadhvaninibandhano 'yaṃ viruddhanānādharmasaṃsargavibhramaḥ,",
    "GSP33vacbhamu:6069": " na tu bhāviko nānādharmasaṃsarga iti sthite 'bhyupetya parihāramāha bhāṣyakāraḥ-",
    "GSP33vacbhamu:6070": " athavā dhvanikṛta iti\u000e /",
    "GSP33vacbhamu:6071": " athaveti pūrvapakṣaṃ vyāvartayati /",
    "GSP33vacbhamu:6072": " bhavetāṃ nāma guṇaguṇināvekendriyagrāhyau,",
    "GSP33vacbhamu:6073": " tathāpyadoṣaḥ /",
    "GSP33vacbhamu:6074": " dhvanīnāmapi śabdavacchrāvaṇatvāt /",
    "GSP33vacbhamu:6075": " dhvanisvarūpaṃ praśnapūrvakaṃ varṇebhyo niṣkarṣayati",
    "GSP33vacbhamu:6076": " -kaḥ punarayamiti\u000e /",
    "GSP33vacbhamu:6077": " na cāyamanirdhāritaviśeṣavarṇatvasāmānyamātrapratyayo na tu varṇātiriktadabhivyañjakadhvanipratyaya iti sāṃpratam /",
    "GSP33vacbhamu:6078": " tasyānunāsikatvādibhedabhinnasya gādivyaktivatpratyabhijñānābhāvāt,",
    "GSP33vacbhamu:6079": " apratyabhijñāyamānasya caikatvābhāvena sāmānyabhāvānupapatteḥ /",
    "GSP33vacbhamu:6080": " tasmādavarṇātmako vaiṣa śabdaḥ,",
    "GSP33vacbhamu:6081": " śabdātirikto vā dhvaniḥ,",
    "GSP33vacbhamu:6082": " śabdavñjakaḥ śrāvaṇo 'bhyupeyaḥ ubhayathāpi cākṣu vyañjaneṣu ca tattaddhvanibhedopadhānenānunāsikatvādayo",
    "GSP33vacbhamu:6083": " 'vagamyamānāstaddharmā eva śabde pratīyante na tu svataḥ śabdasya dharmāḥ /",
    "GSP33vacbhamu:6084": " tathā ca yeṣāmanunāsikatvādayo dharmāḥ parasparaviruddhā bhāsante bhavatu teṣāṃ dhvanīnāmanityatā /",
    "GSP33vacbhamu:6085": " nahi teṣu pratyabhijñānamasti /",
    "GSP33vacbhamu:6086": " yeṣu tu varṇeṣu pratyabhijñānaṃ na teṣāmanunāsikatvādayo dharmā iti nānityāḥ /",
    "GSP33vacbhamu:6087": " evaṃ ca sati\u000e",
    "GSP33vacbhamu:6088": " sālambanā iti\u000e /",
    "GSP33vacbhamu:6089": " yadyeṣa parasyāgraho dharmiṇyagṛhyamāṇe taddharmā na śakyā grahītumiti,",
    "GSP33vacbhamu:6090": " evaṃ nāmāstu tathā tuṣyatu paraḥ /",
    "GSP33vacbhamu:6091": " tathāpyadoṣa ityarthaḥ /",
    "GSP33vacbhamu:6092": " tadanena prabandhena kṣaṇikatvena varṇānāmaśakyasaṃgatigrahatayā yadavācakatvamāpāditaṃ varṇānāṃ tadapākṛtam /",
    "GSP33vacbhamu:6093": " vyastasamastaprakāradvayāsaṃbhavena tu yadāsañjitaṃ tannirācikīrṣurāha-",
    "GSP33vacbhamu:6094": " varṇebhyaścārthaprateriti\u000e /",
    "GSP33vacbhamu:6095": " kalpanāmamṛṣyamāṇa ekadeśyāha-",
    "GSP33vacbhamu:6096": " na kalpayāmīti\u000e /",
    "GSP33vacbhamu:6097": " nirākaroti- na /",
    "GSP33vacbhamu:6098": " asyā api buddheriti\u000e /",
    "GSP33vacbhamu:6099": " nirūpayatu tāvadgaurityekaṃ padamiti dhiyamāyuṣmān /",
    "GSP33vacbhamu:6100": " kimiyaṃ pūrvānubhūtāngakārādīneva sāmastyenāvagāhate kiṃvā gakārādyatiriktaṃ,",
    "GSP33vacbhamu:6101": " gavayamiva varāhādibhyo vilakṣaṇam /",
    "GSP33vacbhamu:6102": " yadi gakārādivilakṣaṇamavabhāsayet,",
    "GSP33vacbhamu:6103": " gakārādirūṣitaḥ pratyayo na syāt /",
    "GSP33vacbhamu:6104": " nahi varāhadhīrmahiṣarūṣitaṃ varāhamavagāhate /",
    "GSP33vacbhamu:6105": " padatattvamekaṃ pratyekamabhivyañjayanto dhvanayaḥ prayatnabhedabhinnāstulyasthānakaraṇaniṣpādyatayānyonyavisadṛśatattatpadavyañjakadhvanisādṛśyena",
    "GSP33vacbhamu:6106": " svavyañjanīyasyaikasya padatattvasya mitho visadṛśānekapadasādṛśyānyāpādayantaḥ sādṛśyopadhānabhedādekamapyabhāgamapi",
    "GSP33vacbhamu:6107": " nāneva bhāgavadiva bhāsayanti,",
    "GSP33vacbhamu:6108": " mukhyamivaikaṃ niyatavarṇaparimāṇasthānasaṃśtānabhedamapi maṇikṛpāṇadarpaṇādayo 'nekavarṇaparimāṇasaṃsthānabhedam /",
    "GSP33vacbhamu:6109": " evaṃ ca kalpitā evāsya bhāgā varṇā iti cet,",
    "GSP33vacbhamu:6110": " tatkimidānīṃ varṇabhedānasatyapi bādhake mithyeti vaktumadhyavasito 'si /",
    "GSP33vacbhamu:6111": " ekadhīreva nānātvasya biketi cet,",
    "GSP33vacbhamu:6112": " hantāsyāṃ nānā varṇāḥ prathanta iti nānātvāvabhāsa ekaikatvaṃ kasmānna bādhate /",
    "GSP33vacbhamu:6113": " athavā vanasenādibuddhivadekatvanānātve na viruddhe /",
    "GSP33vacbhamu:6114": " no khalu senāvanabuddhī gajapadātituragādīnāṃ campakāśokakiṃśukādīnāṃ ca bhedamapabādhamāne udīyete,",
    "GSP33vacbhamu:6115": " api tu bhinnānāmeva satāṃ kenacidekenopādhināvacchinnānāmekatvāmāpādayataḥ /",
    "GSP33vacbhamu:6116": " naca puropādhikenaikatvena svabhāvikaṃ nānātvaṃ virudhyate /",
    "GSP33vacbhamu:6117": " nahyaupacārikamagnitvaṃ māṇavakasya svābhāvikanaratvavirodhi /",
    "GSP33vacbhamu:6118": " tasmātpratyekavarṇānubhavajatitabhāvanānicayalabdhajanmani nikhilavarṇāvagāhini smṛtijñāna",
    "GSP33vacbhamu:6119": " ekasminbhāsamānānāṃ varṇānāṃ tadekavijñānaviṣayatayā vaikārthadhīhetutayā vaikatvamaupacārikamavagantavyam /",
    "GSP33vacbhamu:6120": " na caikārthadhīhetutvenaikatvamekatvena caikārthadhīhetubhāva iti parasparāśrayam /",
    "GSP33vacbhamu:6121": " nahyarthapratyayātpūrvametāvanto varṇā ekasmṛtisamārohiṇo na prathante /",
    "GSP33vacbhamu:6122": " na ca tatprathanānantaraṃ vṛddhasyārthadhīrnonnīyate,",
    "GSP33vacbhamu:6123": " tadunnayanācca teṣāmekārthadhiyaṃ prati kārakatvamekamavagamyaikapadatvādhyasānamiti nānyonyāśrayam /",
    "GSP33vacbhamu:6124": " na caikasmṛtisamārohiṇāṃ kramākramaviparītakramaprayuktānāmabhedo varṇānāmiti yathākathañcitprayuktebhya etebhyor'thapratyayaprasaṅga iti vācyam",
    "GSP33vacbhamu:6125": " uktaṃ hi-'yāvanto yādṛśā ye ca padārthapratipādane /",
    "GSP33vacbhamu:6126": " varṇāḥ prajñātasāmarthyaste tathaivāvabodhakāḥ //",
    "GSP33vacbhamu:6127": " ' iti /",
    "GSP33vacbhamu:6128": " nanu paṅktibuddhāvekasyāmakramāyāmapi vāstavī śālādīnāmasti paṅgiriti tathaiva prathā yuktā,",
    "GSP33vacbhamu:6129": " naca tatheha varṇānāṃ nityānāṃ vibhūnāṃ cāsti vāstavaḥ kramaḥ,",
    "GSP33vacbhamu:6130": " pratyayopādhistu bhavet,",
    "GSP33vacbhamu:6131": " sacaika iti,",
    "GSP33vacbhamu:6132": " kutastyaḥ krama eṣāmiti cet, /",
    "GSP33vacbhamu:6133": " na ekasyāmapi smṛtau varṇarūpavatkramavatpūrvānubhūtatāparāmarśāt /",
    "GSP33vacbhamu:6134": " tathāhi-jārārājeti padayoḥ prathayantyoḥ smṛtidhiyostattve 'pi varṇānāṃ kramabhedātpadabhedaḥ sphuṭataraṃ cakāsti /",
    "GSP33vacbhamu:6135": " tathāca nākramaviparītakramaprayuktānāmaviśeṣaḥ smṛtibuddhāvekasyāṃ varṇānāṃ kramaprayuktānām /",
    "GSP33vacbhamu:6136": " yathāhuḥ-'padāvadhāraṇopāyānbahūnicchanti sūrayaḥ /",
    "GSP33vacbhamu:6137": " kramanyūnātiriktatvasvaravākyaśrutismṛtiḥ //",
    "GSP33vacbhamu:6138": " ' iti /",
    "GSP33vacbhamu:6139": " śeṣamatirohitārtham /",
    "GSP33vacbhamu:6140": " diṅmātramatra sūcitaṃ,",
    "GSP33vacbhamu:6141": " vistarastu tattvabindāvavagantavya iti /",
    "GSP33vacbhamu:6142": " alaṃ vā naiyāyikairvivādena /",
    "GSP33vacbhamu:6143": " santvanityā eva varṇāstathāpi gatvādyavacchedenaiva saṃgatigraho 'vanādiśca vyavahāraḥ setsyatītyāha-",
    "GSP33vacbhamu:6144": " athāpi nāmeti\u000e //28 // 1.3.8.29.",
    "GSP33vacbhamu:6145": " ata eva ca nityatvam\u000e /",
    "GSP33vacbhamu:6146": " nanu prācyāmeva mīmāṃsāyāṃ vedasya nityatvaṃ siddhaṃ tatkiṃ punaḥ sādhyata ityata āha-",
    "GSP33vacbhamu:6147": " svatantrasya karturasmaraṇādeva hi sthite vedasya nityatva iti\u000e /",
    "GSP33vacbhamu:6148": " nahyanityājjagadutpattumarhati,",
    "GSP33vacbhamu:6149": " tasyāpyutpattimattvena sāpekṣatvāt /",
    "GSP33vacbhamu:6150": " tasmānnityo vedaḥ jagadutpattihetutvāt,",
    "GSP33vacbhamu:6151": " īśvaravaditi siddhameva nityatvamanena dṛḍhīkṛtam /",
    "GSP33vacbhamu:6152": " śeṣamatirohitārtham //29 // 1.3.8.30.",
    "GSP33vacbhamu:6153": " samānanāmarūpatvāccāvṛttāvapyavirodho darśanātsmṛteśca\u000e /",
    "GSP33vacbhamu:6154": " śaṅkāpadottaratvātsūtrasya paṭhati-",
    "GSP33vacbhamu:6155": " athāpi syāditi\u000e /",
    "GSP33vacbhamu:6156": " abhidhānābhidheyāvicchede hi saṃbandhanityatvaṃ bhavet /",
    "GSP33vacbhamu:6157": " evamadhyāyapakādhyetṛparaṃparāvicchede vedasya nityatvaṃ syāt /",
    "GSP33vacbhamu:6158": " niranvayasya tu jagataḥ pravilaye 'tyantāsataścāpūrvasyotpāde 'bhidhānābhidheyāvatyantamucchinnāviti kimāśrayaḥ saṃbandhaḥ syāt /",
    "GSP33vacbhamu:6159": " adhyāpakādhyetṛsaṃtānavicchede ca kimāśrayo vedaḥ syāt /",
    "GSP33vacbhamu:6160": " naca jīvāstadvāsanāvāsitaḥ santīti vācyam /",
    "GSP33vacbhamu:6161": " antaḥkaraṇādyupādhikalpitā hi te tadvicchede na sthātumarhanti /",
    "GSP33vacbhamu:6162": " naca brahmaṇastadvāsanā,",
    "GSP33vacbhamu:6163": " tasya vidyātmanaḥ śuddhasvabhāvasya tadayogāt /",
    "GSP33vacbhamu:6164": " brahmaṇaśca sṛṣṭyādāvantaḥkaraṇāni tadavacchinnāścha jīvāḥ prādurbhavanto napūrvakarmāvidyāvāsanāvanto bhavitumarhanti,",
    "GSP33vacbhamu:6165": " apūrvatvāt /",
    "GSP33vacbhamu:6166": " tasmādviruddhamidaṃ śabdārthasaṃbandhavedanityatvaṃ sṛṣṭipralayābhyupagameneti /",
    "GSP33vacbhamu:6167": " abhidhātṛgrahaṇenādhyāpakādhyetārāvuktau /",
    "GSP33vacbhamu:6168": " śaṅkāṃ nirākartuṃ sūtramavatārayati-",
    "GSP33vacbhamu:6169": " tatredamabhidhīyate samānanāmarūpatvāditi\u000e /",
    "GSP33vacbhamu:6170": " yadyapi mahāpralayasamaye nāntaḥkaraṇādayaḥ samudācaradvṛttayaḥ santi tathāpi svakāraṇe",
    "GSP33vacbhamu:6171": " 'nirvācyāyāmavidyāyāṃ līnāḥ sūkṣmeṇa śaktirūpeṇa karmavikṣepakāvidyāvāsanābhiḥ mahāvatiṣṭhanta eva /",
    "GSP33vacbhamu:6172": " tathā ca smṛtiḥ-'āsīdidaṃ tamobhūtamaprajñātamalakṣaṇam /",
    "GSP33vacbhamu:6173": " apratarkyamavijñeyaṃ prasuptamiva sarvaḥ //",
    "GSP33vacbhamu:6174": " ' iti /",
    "GSP33vacbhamu:6175": " te cāvadhaiṃ prāpya parameśvarecchāpracoditā yathā kūrmadehe nilīnānyaṅgāni tato niḥsaranti,",
    "GSP33vacbhamu:6176": " yathā vā varṣāpāye prāptamṛdbhāvāni maṇḍūkaśarīrāṇi tadvāsanāvāsitatayā ghanaghanāghanāsārāvasekasuhitāni punarmaṇḍūkadehabhāvamanubhavanti,",
    "GSP33vacbhamu:6177": " tathā pūrvavāsanāvaśātpūrvasamānanāmarūpāṇyutpadyante /",
    "GSP33vacbhamu:6178": " etaduktaṃ bhavati-yadyapīśvarātprabhavaḥ saṃsāramaṇḍalasya,",
    "GSP33vacbhamu:6179": " tathāpīśvaraḥ prāṇabhṛtkarmāvidyāsahakārī tadanurūpameva sṛjati /",
    "GSP33vacbhamu:6180": " naca sargapralayapravāhasyānāditāmantareṇaitadupapadyata iti sargapralayābyupagaṃme 'pi saṃsārānāditā na virudhyata iti /",
    "GSP33vacbhamu:6181": " tadidamuktam-",
    "GSP33vacbhamu:6182": " upapadyate cāpyupalabhyate ca\u000e /",
    "GSP33vacbhamu:6183": " āgamata iti /",
    "GSP33vacbhamu:6184": " syādetat /",
    "GSP33vacbhamu:6185": " bhavatvanāditā saṃsārasya,",
    "GSP33vacbhamu:6186": " tathāpi mahāpralayāntarite kutaḥ smaraṇaṃ vedānāmityata āha-",
    "GSP33vacbhamu:6187": " anādau ca saṃsāre yathā svāpaprabodhayoriti\u000e /",
    "GSP33vacbhamu:6188": " yadyapiprāṇāmātrāvaśeṣatātanniḥ śeṣaye suṣuptapralayāvasthayorviśeṣaḥ,",
    "GSP33vacbhamu:6189": " tathāpi karmavikṣepasaṃskārasahitalayalakṣaṇā vidyāvaśeṣatāsāmyena svāpapralayāvasthayārabheda iti draṣṭavyam /",
    "GSP33vacbhamu:6190": " nanu nāparyāyeṇa sarveṣāṃ suṣuptāvasthā,",
    "GSP33vacbhamu:6191": " keṣāñcittadā prabodhāt,",
    "GSP33vacbhamu:6192": " tebhyasya suptotthitānāṃ grahaṇasaṃbhavāt,",
    "GSP33vacbhamu:6193": " prāyaṇakālaviprakarṣayośca vāsanocchedakāraṇayorabhāvena satyāṃ vāsanāyāṃ smaraṇopapatteḥ śabdārthasaṃbandhavedavyahārānucchedo yujyate /",
    "GSP33vacbhamu:6194": " mahāpralayastvaparyāyeṇa prāṇabhṛnmātravatartī,",
    "GSP33vacbhamu:6195": " prāyaṇakālaviprakarṣau ca tatra saṃskāramātrocchedahetū sta iti kutaḥ suṣuptavatpūrvaprabodhavyavahāravaduttaprabodhavyavahāra iti codayati-",
    "GSP33vacbhamu:6196": " syādetat /",
    "GSP33vacbhamu:6197": " svāpa iti\u000e /",
    "GSP33vacbhamu:6198": " pariharati-",
    "GSP33vacbhamu:6199": " naiṣa doṣaḥ /",
    "GSP33vacbhamu:6200": " satyapi vyavahārocchenīti\u000e /",
    "GSP33vacbhamu:6201": " ayamabhisaṃdhiḥ-na tāvatprāyaṇakālaviprakarṣau sarvasaṃskārocchedakau,",
    "GSP33vacbhamu:6202": " pūrvābhyastasmṛtyanubandhājjātasya harṣabhayaśokasaṃpratipatteranupapatteḥ /",
    "GSP33vacbhamu:6203": " manuṣyajanmavāsanānāṃ cānekajātyantarasahasravyavahitānāṃ punarmanuṣyajātisaṃvartakena karmaṇābhivyaktyabhāvaprasaṅgāt /",
    "GSP33vacbhamu:6204": " tasmānnikṛṣṭadhiyāmapi yatra satyapi prāyaṇakālaviprakarṣādau pūrvavāsanānuvṛttiḥ,",
    "GSP33vacbhamu:6205": " tatra kaiva kathā parameśvarānugraheṇa dharmajñānavairāgyaiśvaryātiśayasaṃpannānāṃ hiraṇyagarbhaprabhṛtīnāṃ mahādhiyām /",
    "GSP33vacbhamu:6206": " yathāvā ā ca manuṣyebhya ā ca kṛmibhyo jñānādīnāmanubhūyate nikarṣaḥ,",
    "GSP33vacbhamu:6207": " evamā manuṣyebhya eva ā ca bhagavato hiraṇyagarbhajjñānādīnāṃ prakarṣe 'pi saṃbhāvte /",
    "GSP33vacbhamu:6208": " tathāca tadabhivadanto vedasmṛtivādāḥ prāmāṇyamapratyūhamaśruvate /",
    "GSP33vacbhamu:6209": " evaṃ cātrabhavatāṃ hiraṇyagarbhādīnāṃ parameśvarānugṛhītānāmupapadyate kalpāntarasaṃbandhinikhilavyavahārānusaṃdhānamiti /",
    "GSP33vacbhamu:6210": " sugamamanyat /",
    "GSP33vacbhamu:6211": " syādetat /",
    "GSP33vacbhamu:6212": " astu kalpanāntaravyavahārānusaṃdhānaṃ teṣām /",
    "GSP33vacbhamu:6213": " asyāṃ tu sṛṣṭāvanya eva deśaḥ,",
    "GSP33vacbhamu:6214": " anya eva caiṣāmarthāḥ,",
    "GSP33vacbhamu:6215": " anya eva varṇāśramāḥ,",
    "GSP33vacbhamu:6216": " dharmāccānarthor'thaścādharmāt,",
    "GSP33vacbhamu:6217": " anarthaścepsitor'thaścānīpsitaḥ apūrvatvātsargasya /",
    "GSP33vacbhamu:6218": " tasmātkṛtamatra kalpāntaravyavahārānusaṃdhānena,",
    "GSP33vacbhamu:6219": " atkiñcitkaratvāt /",
    "GSP33vacbhamu:6220": " tathāca pūrvavyavahārocchedācchabdārthasaṃbandhaśca vedaścānityau prasajyeyātāmityata āha-",
    "GSP33vacbhamu:6221": " prāṇināṃ ca sukhaprāptaya iti\u000e /",
    "GSP33vacbhamu:6222": " yathāvastusvabhāvasāmarthyaṃ hi sargaḥ pravartate,",
    "GSP33vacbhamu:6223": " natu svabhāvasāmarthyamanyathayitumarhati /",
    "GSP33vacbhamu:6224": " nahi jātu sukhaṃ tattvena jihāsyate,",
    "GSP33vacbhamu:6225": " duḥkhaṃ copāditsyate /",
    "GSP33vacbhamu:6226": " naca jātu dharmādharmayoḥ sāmarthyāviparyayo bhavati /",
    "GSP33vacbhamu:6227": " nahi mṛtpiṇḍātpaṭaḥ,",
    "GSP33vacbhamu:6228": " ghaṭaśca tantubhyo jāyate /",
    "GSP33vacbhamu:6229": " tathā sati vastusāmarthyaniyamābhāvātsarvaṃ sarvasmādbhavediti pipāsurapi dahanamāhṛtya pipāsāmupaśamayet,",
    "GSP33vacbhamu:6230": " śītārto vā toyamāhṛtya śītārtimiti /",
    "GSP33vacbhamu:6231": " tena sṛṣṭyantare 'pi brahmahatyādiranarthaheturevārthahetuśca yāgādirityānupūrvyaṃ siddham /",
    "GSP33vacbhamu:6232": " evaṃ ya eva vedā asminkalpe ta eva kalpāntare,",
    "GSP33vacbhamu:6233": " ta eva caiṣāmarthā ta eva ca varṇāśramāḥ /",
    "GSP33vacbhamu:6234": " dṛṣṭasādharmyasaṃbhave tadvaidharmakalpanamanumānāgamaviruddham /",
    "GSP33vacbhamu:6235": " 'āgamāśceha bhūyāṃso bhāṣyakāreṇa darśitāḥ /",
    "GSP33vacbhamu:6236": " śrutismṛtipurāṇākhyāstadvyākopo 'nyathā bhavet //",
    "GSP33vacbhamu:6237": " ' tasmātsuṣṭūktam-",
    "GSP33vacbhamu:6238": " samānanāmarūpatvāccāvṛttāvapyavirodha iti\u000e /",
    "GSP33vacbhamu:6239": " 'agnirvā akāmayata' iti /",
    "GSP33vacbhamu:6240": " bhāvināṃ vṛttimāśritya yajamāna evāgnirucyate /",
    "GSP33vacbhamu:6241": " nahyagnerdevatāntaramagnirasti //30 // 1.3.8.31.",
    "GSP33vacbhamu:6242": " madhvādiṣvasaṃbhavādanadhikāraṃ jaiminiḥ\u000e /",
    "GSP33vacbhamu:6243": " brahmavidyāsvadhikāraṃ devarṣīṇāṃ brūvāṇaḥ praṣṭavyo jāyate,",
    "GSP33vacbhamu:6244": " kiṃ sarvāsu brahmavidyā svaviśeṣeṇa sarveṣāṃ kiṃvā kāsucideva keṣāñcit /",
    "GSP33vacbhamu:6245": " yadyaviśeṣeṇa sarvāsu,",
    "GSP33vacbhamu:6246": " tato madhvādividyāsvasaṃbhavaḥ /",
    "GSP33vacbhamu:6247": " katham /",
    "GSP33vacbhamu:6248": " asau vā ādityo devamadhvityatra hi manuṣyā ādityaṃ madhvadhyāsenopāsīran\u000e /",
    "GSP33vacbhamu:6249": " upāsyopāsakabhāvo hi bhedādhiṣṭhāno na svātmanyādityasya devatāyāḥ saṃbhavati /",
    "GSP33vacbhamu:6250": " na cādityāntaramasti /",
    "GSP33vacbhamu:6251": " prācāmādityānāmasminkalpe kṣīṇādhikāratvāt /",
    "GSP33vacbhamu:6252": " punaścādityavyapāśrayāṇi pañca rohitādīnyupakramyeti\u000e /",
    "GSP33vacbhamu:6253": " ayamarthaḥ-'asau vā ādityo devamadhu' iti devānāṃ modahetutvānmadhviva madhu /",
    "GSP33vacbhamu:6254": " bhrāmaramadhusārūpyamāhāsya śrutiḥ-'tasya madhuno dyaureva tiraścīnavaṃśaḥ /",
    "GSP33vacbhamu:6255": " antarikṣaṃ madhvapūpaḥ /",
    "GSP33vacbhamu:6256": " ādityasya hi madhuno 'pūpaḥ paṭalamantarikṣamākāśaṃ,",
    "GSP33vacbhamu:6257": " tatrāvasthānāt /",
    "GSP33vacbhamu:6258": " yāni ca somājyapayaḥprabhṛtīnyagnau hūyate tānyādityaraśmibhiragnisaṃvalitairūtpannapākānyamṛtībhāvamāpannānyadityamaṇḍalamṛṅmantramadhunaiparnīyante",
    "GSP33vacbhamu:6259": " yathā hi bhramarāḥ puṣpebhya āhṛtya makarandaṃ svasthānamānayantyevamṛṅmantrabhramarāḥ",
    "GSP33vacbhamu:6260": " prayogasamavaitārthasmaraṇādibhirṛgvedavihitebhyaḥ karmakusumebhya āhṛtya tanniṣpannaṃ",
    "GSP33vacbhamu:6261": " makarandamādityamaṇḍalaṃ lohitābhirasya prācībhī raśmināḍībhirānayanti,",
    "GSP33vacbhamu:6262": " tadamṛtaṃ vasava upajīvanti /",
    "GSP33vacbhamu:6263": " athāsyādityamadhuno dakṣiṇābhī raśmināḍībhiḥ śuklābhi4yajurvedavihitakarmakusumebhya",
    "GSP33vacbhamu:6264": " āhṛtyāgnau hutaṃ somādi pūrvavadamṛtabhāvamāpannaṃ yajurvedamantrabhramarā ādityamaṇḍalamānayanti,",
    "GSP33vacbhamu:6265": " tadetamṛtaṃ rudrā upajīvanti /",
    "GSP33vacbhamu:6266": " athāsyādityamadhunaḥ pratīcībhī raśmināḍībhiḥ kṛṣṇābhiḥ sāmavedavihitakarmakusumebhya",
    "GSP33vacbhamu:6267": " āhṛtyau hutaṃ somādi pūrvavadamṛtabhāvamāpannaṃ sāmamantrastotrabhramarā ādityamaṇḍalamānayanti,",
    "GSP33vacbhamu:6268": " tadamṛtamādityā upajīvanti /",
    "GSP33vacbhamu:6269": " athāsyādityamadhuna udīcibhiratikṛṣṇābhī raśmināḍībhirathavedavihitebhyaḥ karmakusumebhya āhṛtyāgnau hutaṃ somādi pūrvavadamṛtabhavamāpannamatharvāṅgirasamantrabhramarāḥ,",
    "GSP33vacbhamu:6270": " tathāśvamedhavācaḥ stomakarmakusumāt hatihāsapurāṇamnatrabhramarā ādityamaṇḍalamānayanti /",
    "GSP33vacbhamu:6271": " aśvamedhe vācaḥ stome ca pāriplavaṃ śaṃsanti iti śravaṇāditihāsapurāṇamantrāṇāmapyasti prayogaḥ /",
    "GSP33vacbhamu:6272": " tadamṛtaṃ maruta upajīvanti /",
    "GSP33vacbhamu:6273": " athāsya yā ādityamadhuna ūrdhvā raśmināḍyo gopyāstābhirupāsanabhramarāḥ praṇavakusumādāhṛtyādityamaṇḍalamānayanti,",
    "GSP33vacbhamu:6274": " tadamṛtamupajīvanti sādhyāḥ /",
    "GSP33vacbhamu:6275": " tā etā ādityavyapāśrayāḥ pañca rohitādayo raśmināḍya ṛgādisaṃbaddhāḥ krameṇopadiśyeti yojanā /",
    "GSP33vacbhamu:6276": " etadevāmṛtaṃ dṛṣṭvopalabhya yathāsvaṃ samastaijha karaṇairyaśastejahandriyasākalyavīryānnādyānyamṛtaṃ tadupalabhyāditye tṛpyati /",
    "GSP33vacbhamu:6277": " tena khalvamṛtena devānāṃ vasvādīnāṃ modanaṃ vidadhadādityo madhu /",
    "GSP33vacbhamu:6278": " etaduktaṃ bhavati-na kevalamupāsyopāsakabhāva ekasminvirudhyate,",
    "GSP33vacbhamu:6279": " api tu jñātṛjñeyabhāvaśca prāpyaprāpakabhāvaśceti /",
    "GSP33vacbhamu:6280": " tathāgniḥ pāda iti /",
    "GSP33vacbhamu:6281": " adhidaivataṃ khalvākāśe brahmadṛṣṭividhānārthamuktam /",
    "GSP33vacbhamu:6282": " ākāśasya hi sarvagatatvaṃ rūpādihīnatve ca brahmaṇā sārūpyaṃ,",
    "GSP33vacbhamu:6283": " tasya caitasyākāśasya brahmaṇaścatvāraḥ pādā agnyādayaḥ 'agniḥ pādaḥ' ityādinā darśitāḥ /",
    "GSP33vacbhamu:6284": " yathā hi goḥ pādā na gavā viyujyatanta,",
    "GSP33vacbhamu:6285": " evamagnyādayo 'pi nākāśena sarvagatenetyākāśasya pādāḥ /",
    "GSP33vacbhamu:6286": " tadevamākāśasya catuṣpado brahmadṛṣṭiṃ vidhāya svarūpeṇa vāyuṃ saṃvargaguṇakamupāsyaṃ vidhātuṃ mahīkaroti-vāyurvāva saṃvargaḥ /",
    "GSP33vacbhamu:6287": " tathā svarūpeṇaivādityaṃ brahmadṛṣṭyopāsyaṃ vidhātuṃ mahikaroti-",
    "GSP33vacbhamu:6288": " ādityo brahmetyādeśaḥ\u000eupadeśaḥ /",
    "GSP33vacbhamu:6289": " atirohitārthamanyat //31 // 1.3.8.32.",
    "GSP33vacbhamu:6290": " yadyucyeta nāviśeṣaṇa sarveṣāṃ devarṣīṇāṃ sarvāsu brahmavidyāsvadhikāraḥ,",
    "GSP33vacbhamu:6291": " kintu yathāsaṃbhavamiti /",
    "GSP33vacbhamu:6292": " tannedamupatiṣṭhate-",
    "GSP33vacbhamu:6293": " jyotiṣi bhāvācca\u000e /",
    "GSP33vacbhamu:6294": " laukikau hyādityādiśabdaprayogapratyayau jyotirmaṇḍalādiṣu dṛṣṭau /",
    "GSP33vacbhamu:6295": " na caiteṣāmasti caitanyam /",
    "GSP33vacbhamu:6296": " nahyeteṣu devadattādivattadanurūpā dṛśyante ceṣṭāḥ /",
    "GSP33vacbhamu:6297": " syādetat /",
    "GSP33vacbhamu:6298": " mantrārthavādetihāsapurāṇalokebhya iti\u000e /",
    "GSP33vacbhamu:6299": " tatra 'jagṛbhmāte dakṣiṇamindrahasatam' iti ca,",
    "GSP33vacbhamu:6300": " 'kāśirindra it' iti ca /",
    "GSP33vacbhamu:6301": " kāśirmuṣṭiḥ /",
    "GSP33vacbhamu:6302": " tathā 'tuvigrīvo vapodaraḥ subāhurandhaso made /",
    "GSP33vacbhamu:6303": " indro vṛtrāṇi jighrate' iti vigrahavattvaṃ devatāyā mantrārthavādā abhivadanti /",
    "GSP33vacbhamu:6304": " tathā havirbhojanaṃ devatāyā darśayanti 'addhīndra piba caprasthitasya' ityādayaḥ /",
    "GSP33vacbhamu:6305": " yatheśanam-'indro diva indra īśe pṛthivyā indro apāmindra itparvatānām /",
    "GSP33vacbhamu:6306": " indro vṛdhāmindra inmedhirāṇāmindraḥ kṣeme yoge havya indraḥ' iti,",
    "GSP33vacbhamu:6307": " tathā 'īśānamasyajagataḥ svardṛśamīśānamindra satthuṣaḥ' iti /",
    "GSP33vacbhamu:6308": " tathā varivasitāraṃ prati devatāyāḥ prasādaṃ prasannāyāśca phaladānāṃ darśayati-'āhutibhireva devān hutādaḥ prīṇāti tasmai prītā iṣamūrjaṃ ca yacchanti' iti,",
    "GSP33vacbhamu:6309": " 'tṛpta evainamindra prajayā paśubhistarpayati' iti ca /",
    "GSP33vacbhamu:6310": " dharmaśāstrakārā apyāhuḥ-'te tṛptāstarpayantyenaṃ sarvakāmaphalaiḥ śubhaiḥ /",
    "GSP33vacbhamu:6311": " ' iti purāṇavacāṃsi ca bhūyāṃsi devatāvigrahādipañcakaprapañcamāpakṣate /",
    "GSP33vacbhamu:6312": " laukikā api devatāvigrahādipañcakaṃ smaranti coparacaranti ca /",
    "GSP33vacbhamu:6313": " tathāhi-yamaṃ daṇḍahastamālikhanti,",
    "GSP33vacbhamu:6314": " ruṇaṃ pāśahastam,",
    "GSP33vacbhamu:6315": " indraṃ vajrahastam /",
    "GSP33vacbhamu:6316": " kathayanti ca devatā havirbhuja iti /",
    "GSP33vacbhamu:6317": " tatheśanamimāmāhiḥ-devagrāmo devakṣetramiti /",
    "GSP33vacbhamu:6318": " tathāsyāḥ prasādaṃ ca prasannāyāśca phaladānamāhuḥ-prasanno 'sya paśupatiḥ putro 'sya jātaḥ /",
    "GSP33vacbhamu:6319": " prasanno 'sya dhanado dhanamanena labdhamiti /",
    "GSP33vacbhamu:6320": " tadetatpūrvapakṣī dūṣayati-",
    "GSP33vacbhamu:6321": " netyucyate /",
    "GSP33vacbhamu:6322": " nahi tāvalloko nāmeti\u000e /",
    "GSP33vacbhamu:6323": " na khalupratyakṣādivyatirikto loko nāma pramāṇāntaramasti,",
    "GSP33vacbhamu:6324": " kintu pratyakṣādimūlā lokaprasiddhiḥ satyatāmaśrute,",
    "GSP33vacbhamu:6325": " tadabhāve tvandhaparamaprāvanmūlābhāvādvipalvate /",
    "GSP33vacbhamu:6326": " naca vigrahādau pratyakṣādīnāmatamamasti pramāṇam /",
    "GSP33vacbhamu:6327": " na cetihāsādi mūlaṃ bhavitumarhati,",
    "GSP33vacbhamu:6328": " tasyāpi pauriṣeyatvena pratyakṣādyapekṣaṇāt /",
    "GSP33vacbhamu:6329": " pratyakṣādīnāṃ cātrābhāvādityāha-",
    "GSP33vacbhamu:6330": " itihāsapurāṇamapīti\u000e /",
    "GSP33vacbhamu:6331": " nanūktaṃ mantrārthavādebhyo vigrahādipañcakaprasiddhiriti, ata āha-",
    "GSP33vacbhamu:6332": " arthavādā apīti\u000e /",
    "GSP33vacbhamu:6333": " vidhyuddeśenaikavākyatāmāpadyamānā arthavādā vidhiviṣayaprāśastyalakṣaṇāparā na svārthe pramāṇaṃ bhavitumarhanti /",
    "GSP33vacbhamu:6334": " 'yatparaḥ śabdaḥ sa śabdārthaḥ' iti hi śābdanyāyavidaḥ /",
    "GSP33vacbhamu:6335": " pramāṇāntareṇa tu yatra svārthe 'pi samarthyate,",
    "GSP33vacbhamu:6336": " yathā vāyoḥ kṣepiṣṭatvam,",
    "GSP33vacbhamu:6337": " tatra pramāṇāntaravaśātso 'bhyupeyate na tu śabdasāmarthyāt /",
    "GSP33vacbhamu:6338": " yatra tu na pramāṇāntaramasti,",
    "GSP33vacbhamu:6339": " yathā vigrahādipañcake,",
    "GSP33vacbhamu:6340": " sor'thaḥ śabdādevāvagantavyaḥ /",
    "GSP33vacbhamu:6341": " atatparaśca śabdo na tadavagamayutimalamiti /",
    "GSP33vacbhamu:6342": " tadavagamaparasya tatrāpi tātpar.mabhyupetavyam /",
    "GSP33vacbhamu:6343": " na caikaṃ vākyamubhayaparaṃ bhavatīti vākyaṃ bhidyeta /",
    "GSP33vacbhamu:6344": " naca saṃbhavatyekavākyatve vākyabhedo yujyate /",
    "GSP33vacbhamu:6345": " tasmātpramāṇāntarānadhigatā vigrahādimattā anyaparācchabdāvagantavyeti manorathamātramityarthaḥ /",
    "GSP33vacbhamu:6346": " mantrāśca vrīhyādivacchutyādibhistatra tatra viniyujyamānāḥ pramāṇabhāvananupraveśinaḥ",
    "GSP33vacbhamu:6347": " kathamupayujyantāṃ teṣa teṣu karmasvityapekṣāyāṃ dṛṣṭe prakāre saṃbhavati nādṛṣṭakalpanocitā /",
    "GSP33vacbhamu:6348": " dṛṣṭaśca prakāraḥ prayogasamavetārthasmāraṇaṃ,",
    "GSP33vacbhamu:6349": " smṛtvā cānutiṣṭhanti khalvanuṣṭhātāraḥ padārthān /",
    "GSP33vacbhamu:6350": " autsargikī cārthaparatā padānamityapekṣitaprayogasamavetārthasmaraṇatātparyāṇāṃ mantrāṇāṃ nānadhigate vigrahādāvapi tātparyaṃ yujyata iti na tebhyo 'pi tatsiddhiḥ /",
    "GSP33vacbhamu:6351": " tasmāddevatāvigrahavattādibhāvagrahapramāṇābāvāt prāptā ṣaṣṭhapramāṇagocaratāsyeti prāptam //32 // 1.3.8.33.",
    "GSP33vacbhamu:6352": " evaṃ prāpte 'bhidhīyate-bhāvaṃ tu bādarāyaṇe 'sti hi /",
    "GSP33vacbhamu:6353": " tuśabdaḥ pūrvapakṣaṃ vyāvartayati\u000eityādi",
    "GSP33vacbhamu:6354": " bhūtadhātorādityādiṣvacetanatvamabhyupagamyate\u000eityantamatirohitārtham /",
    "GSP33vacbhamu:6355": " mantrārthavādādivyavahārāditi /",
    "GSP33vacbhamu:6356": " ādigrahaṇenetihāsapurāṇadharmaśāstrāṇi gṛhyante /",
    "GSP33vacbhamu:6357": " mantrādīnāṃ vyavahāraḥ pravṛttistasya darśanāditi /",
    "GSP33vacbhamu:6358": " pūrvapakṣamanubhāṣate-",
    "GSP33vacbhamu:6359": " yadapyuktamiti\u000e /",
    "GSP33vacbhamu:6360": " ekadeśimatena tāvatpariharati",
    "GSP33vacbhamu:6361": " -atra brūma iti\u000e /",
    "GSP33vacbhamu:6362": " tadetatpūrvapakṣiṇamutthāpya dūṣayati-",
    "GSP33vacbhamu:6363": " atrāha\u000epūrvapakṣī /",
    "GSP33vacbhamu:6364": " śābdī khalviyaṃ gatiḥ,",
    "GSP33vacbhamu:6365": " yattātparyādhīnavṛttitvaṃ nāma /",
    "GSP33vacbhamu:6366": " nahyanyaparaḥ śabdo 'nyatra pramāṇaṃ bhavitumarhati /",
    "GSP33vacbhamu:6367": " nahi śvitrinirṇejanaparaṃ śveto dhāvatīti vākyamitaḥ sārameyagamanaṃ gamayitumarhati /",
    "GSP33vacbhamu:6368": " naca nañvati mahāvākye 'vāntaravākyārtho vidhirūpaḥ śakyo 'vagantum /",
    "GSP33vacbhamu:6369": " naca pratyayamātrātso 'pyartho 'sya bhavati,",
    "GSP33vacbhamu:6370": " tatpratyayasya bhrāntitvāt /",
    "GSP33vacbhamu:6371": " na punaḥ pratyakṣādīnāmiyaṃ gatiḥ /",
    "GSP33vacbhamu:6372": " nahyudakāharaṇārthinā ghaṭadarśanāyonmīlitaṃ cakṣurghaṭapaṭau vā paṭaṃ vā kevalaṃ nopalabhate /",
    "GSP33vacbhamu:6373": " tadevamekadeśini pūrvapakṣiṇā dūṣite paramasiddhāntavādyāha-",
    "GSP33vacbhamu:6374": " atrocyate viṣama upanyāsa iti\u000e /",
    "GSP33vacbhamu:6375": " ayamabhisaṃdhiḥ-loke viśiṣṭārthapratyāyanāya padāni prayuktāni tadantareṇa na svārthamātrasmāraṇe paryavasyanti /",
    "GSP33vacbhamu:6376": " nahi svārthasmāraṇamātrāya loke padānāṃ prayogo dṛṣṭapūrvaḥ /",
    "GSP33vacbhamu:6377": " vākyārthe ti dṛśyate /",
    "GSP33vacbhamu:6378": " na caitānyasmāritasvārthāni sākṣādvākyārthaṃ pratyāyayitumīśate iti svārthasmāraṇaṃ vākyārthamitathe 'vāntaravyāpāraḥ kalpitaḥ padānām /",
    "GSP33vacbhamu:6379": " naca yadarthaṃ yattattena vinā paryavasyatīti na svārthamātrabhidhāne paryavasānaṃ padānām /",
    "GSP33vacbhamu:6380": " naca nañvati vākye vidhānaparyavasānam /",
    "GSP33vacbhamu:6381": " tathā sati nañpadamanarthakaṃ syāt /",
    "GSP33vacbhamu:6382": " yathāhuḥ-'sākṣādyadyapi kurvanti padārthapratipādanam /",
    "GSP33vacbhamu:6383": " varṇāstathāpi naitasminparyavasyanti niṣphale //",
    "GSP33vacbhamu:6384": " vākyārthamitaye teṣāṃ pravṛttau nāntarīyam /",
    "GSP33vacbhamu:6385": " pāke jvāleva kāṣṭhānāṃ padārthapratipādanam //",
    "GSP33vacbhamu:6386": " ' iti /",
    "GSP33vacbhamu:6387": " seyamekasminvākye gatiḥ /",
    "GSP33vacbhamu:6388": " yatra tu vākyasyaikasya vākyāntareṇa saṃbandhastatra lokānusārato bhūtārthavyutpattau",
    "GSP33vacbhamu:6389": " ca siddhāyamekaikasya vākyasya tattadviśiṣṭārthapratyāyanena paryavasitavṛttinaḥ",
    "GSP33vacbhamu:6390": " paścātkutaściddhetoḥ prayojanāntarāpekṣāyāmanvayaḥ kalpyate /",
    "GSP33vacbhamu:6391": " yathā 'vāyurvai kṣepiṣṭhā devatā vāyumeva svena bhāgadheyenopadhāvati sa evainaṃ bhūtiṃ gamayati vāyavyaṃ śvetamālabheta' ityatra /",
    "GSP33vacbhamu:6392": " iha hi yadi na svādhyāyādhyāyanavidhiḥ svādhyāyaśabdavācyaṃ vedarāśiṃ puruṣārthatāmaneṣyattato bhūtārthamātraparyavasitā nārthavādā vidhyuddeśenaikavākyatāmāgamiṣyam",
    "GSP33vacbhamu:6393": " tasmāt svādhyāyavidhivaśātkaimarthyākāṅkṣāyāṃ vṛttāntadigocarāḥ santastatpratyāyanadvāreṇa vidheyaprāśastyaṃ lakṣayanti,",
    "GSP33vacbhamu:6394": " na punaravivakṣitasvārthā eva tallakṣaṇe prabhavanti,",
    "GSP33vacbhamu:6395": " tathā sati lakṣaṇaiva na bhavet /",
    "GSP33vacbhamu:6396": " abhidheyāvinābhāvasya tadbījasyābhāvāt /",
    "GSP33vacbhamu:6397": " ata eva gaṅgāyāṃ ghoṣa ityatra gaṅgāśabdaḥ svārthasaṃbaddhabheva tīraṃ lakṣayati na tu samudratīraṃ,",
    "GSP33vacbhamu:6398": " tatkasya hetoḥ,",
    "GSP33vacbhamu:6399": " svārthapratyāsattyābhāvāt /",
    "GSP33vacbhamu:6400": " na caitatsarvaṃ svārthāvivakṣāyāṃ kalpate /",
    "GSP33vacbhamu:6401": " ata eva yatra pramāṇāntaraviruddhārtā arthavādā dṛśyante,",
    "GSP33vacbhamu:6402": " yathāḥ-'ādityo vai yūpaḥ' 'yajamānaḥ prastaraḥ' ityevamādayaḥ,",
    "GSP33vacbhamu:6403": " tatra yathā pramāṇāntarāvirodhaḥ,",
    "GSP33vacbhamu:6404": " yathā ca stutyārthatā,",
    "GSP33vacbhamu:6405": " tadubhayasiddhyarthaṃ 'guṇavādastu' iti ca 'tatsiddhiḥ' iti cāsūtrayajjaiminiḥ /",
    "GSP33vacbhamu:6406": " tasmādyatra sor'thorthavādānāṃ pramāṇāntaraviruddhastatra guṇavādena prāśastyalakṣaṇeti lakṣitalakṣaṇā /",
    "GSP33vacbhamu:6407": " yatra tu pramāṇāntarasaṃvādastatra pramāṇāntarādivārthavādādapi sor'thaḥ prasidhyati,",
    "GSP33vacbhamu:6408": " dvayoḥ parasparānapekṣayoḥ pratyakṣānumānayorivaikatrārthe pravṛtteḥ /",
    "GSP33vacbhamu:6409": " pramātrapekṣayā tvanuvādakatvam /",
    "GSP33vacbhamu:6410": " pramātā hyavyutpannaḥ prathamaṃ yathā pratyakṣādibhyor'thamavagacchati na tathāmnāyataḥ,",
    "GSP33vacbhamu:6411": " tatra vyutpattyādyapekṣatvāt /",
    "GSP33vacbhamu:6412": " natu pramāṇāpekṣayā,",
    "GSP33vacbhamu:6413": " dvayoḥ svārthe 'napekṣatvādityuktam /",
    "GSP33vacbhamu:6414": " nanvevaṃ mānāntaravirodhe 'pi kasmādguṇavādo bhavati,",
    "GSP33vacbhamu:6415": " yāvatā śabdavirodhe mānāntarameva kasmānna bādhyate,",
    "GSP33vacbhamu:6416": " vedāntairivādvaitaviṣayaiḥ pratyādayaḥ prapañcagocarāḥ,",
    "GSP33vacbhamu:6417": " kasmādvār'thavādavadvedāntā api guṇavādena na nīyante /",
    "GSP33vacbhamu:6418": " atrocyate-lokānusārato dvividho hi viṣayaḥ śabdānām,",
    "GSP33vacbhamu:6419": " dvārataśca tātparyataśca /",
    "GSP33vacbhamu:6420": " yathaikasminvākye padānāṃ padārthā dvārato vākyārthaśca tātparyato viṣayaḥ evaṃ vākyadvayaikavākyatāyāmapi /",
    "GSP33vacbhamu:6421": " yatheyaṃ devadattīyā gauḥ kretavyetyekaṃ vākyam,",
    "GSP33vacbhamu:6422": " eṣā bahukṣīretyaparaṃ tadasya bahukṣīratvapratipādanaṃ dvāram /",
    "GSP33vacbhamu:6423": " tātparyaṃ tu kretavyeti vākyāntarārthe /",
    "GSP33vacbhamu:6424": " tatra yaddvāratastatpramāṇāntaravirodhe 'nyathā nīyate /",
    "GSP33vacbhamu:6425": " yathā viṣaṃ bhakṣayeti vākyaṃ mā asya gṛhe bhuṅkṣveti vākyāntarārthaparaṃ sat /",
    "GSP33vacbhamu:6426": " yatra tu tātparyaṃ tatra mānāntaravirodhe pauruṣeyapramāṇameva bhavati /",
    "GSP33vacbhamu:6427": " vedāntāstu paurvāparyaparyālocanayā nirastamastabhedaprapañcabrahmapratipādanaparā",
    "GSP33vacbhamu:6428": " apauruṣeyatayā svataḥsiddhatāttvikapramāṇavākyamādityasya yūpatvapratipādanaparamapi tu yūpastutiparam /",
    "GSP33vacbhamu:6429": " tasmātpramāṇāntaravirodhe dvārībhūto viṣayo guṇavādena nīyate /",
    "GSP33vacbhamu:6430": " yatra tu pramāṇāntaraṃ virodhakaṃ nāsti,",
    "GSP33vacbhamu:6431": " yathā devatāvagrahādau,",
    "GSP33vacbhamu:6432": " tatra dvārato 'pi viṣayaḥ pratīyamāno na śakyastyaktum /",
    "GSP33vacbhamu:6433": " naca guṇavādena netuṃ,",
    "GSP33vacbhamu:6434": " ko hi mukhye saṃbhavati gauṇamātrayodatiprasaṅgāt /",
    "GSP33vacbhamu:6435": " tathā satyanadhigataṃ vigrahādi pratipādayam vākyaṃ bhidyeteti cet addhā /",
    "GSP33vacbhamu:6436": " bhinnamevaitadvākyam /",
    "GSP33vacbhamu:6437": " tathā sati tātparyabhedo 'pīti cet / na /",
    "GSP33vacbhamu:6438": " dvārato 'pi tadavagatau tātparyāntarakalpanāyogāt /",
    "GSP33vacbhamu:6439": " naca yasya yatra na tātparyaṃ tasya tatrāprāmāṇyaṃ,",
    "GSP33vacbhamu:6440": " tathā ,",
    "GSP33vacbhamu:6441": " sati viśiṣṭaparaṃ vākyaṃ viśeṣaṇeṣvapramāṇamiti viśiṣṭaparamapi na syāt,",
    "GSP33vacbhamu:6442": " viśeṣaṇāviṣayatvāt /",
    "GSP33vacbhamu:6443": " viśiṣṭaviṣayatvena tu tadākṣepe parasparāśrayatvam /",
    "GSP33vacbhamu:6444": " ākṣepāddhiviśeṣaṇapratipattau satyāṃ viśiṣṭaviṣayatvaṃ viśiṣṭaviṣayatvācca tadākṣepaḥ /",
    "GSP33vacbhamu:6445": " tasmādviśiṣṭapratyayaparebhyo 'pi viśeṣaṇāni pratīyamānāni tasyaiva vākyasya viṣayatvenānicchatāpyabhyupeyāni yathā,",
    "GSP33vacbhamu:6446": " tadyānyaparebhyo 'pyarthavādavākyebhyo devatāvigrahādayaḥ pratīyamānā asati pramāṇāntaravirodhe na yuktāstyaktum /",
    "GSP33vacbhamu:6447": " nahi mukhyārthasaṃbhave guṇavādo yujyate /",
    "GSP33vacbhamu:6448": " naca bhūtārthamapyapauruṣeyaṃ vaco mānāntarāpekṣaṃ svārthe,",
    "GSP33vacbhamu:6449": " yena mānāntarāsaṃbhave bhavedapramāṇamityuktam /",
    "GSP33vacbhamu:6450": " syādetat /",
    "GSP33vacbhamu:6451": " tātparyaikye 'pi yadi vākyabhedaḥ,",
    "GSP33vacbhamu:6452": " kathaṃ tarhyarthaikatvādekaṃ vākyam / na /",
    "GSP33vacbhamu:6453": " tatra tatra yathāsvaṃ tattatpadārthaviśiṣṭaikapadārthapratītiparyavasānasaṃbhavāt /",
    "GSP33vacbhamu:6454": " sa tu padārthāntaraviśiṣṭaḥ padārtha ekaḥ kkacid dvārabhūtaḥ kkacid dvārītyetāvān viśeṣaḥ /",
    "GSP33vacbhamu:6455": " nanvevaṃ sati odanaṃ bhuktvā grāmaṃ gacchatītyatrāpi vākyabhedaprasaṅgaḥ /",
    "GSP33vacbhamu:6456": " anyo hi saṃsargaḥ odanaṃ bhuktveti,",
    "GSP33vacbhamu:6457": " anyastu grāmaṃ gacchatīti / na /",
    "GSP33vacbhamu:6458": " ekatra pratīteraparyavasānāt /",
    "GSP33vacbhamu:6459": " bhuktveti hi samānakartṛkatā pūrvakālatā ca pratīyate /",
    "GSP33vacbhamu:6460": " na ceyaṃ pratītiparakālakriyāntarapratyayamantareṇa paryavasyati /",
    "GSP33vacbhamu:6461": " tasmādyāvati padābhyāṃ viśiṣṭārthapratyayaparyavasānāt pañcaṣaṭpadavati vākye ekasminnānātvaprasaṅgaḥ /",
    "GSP33vacbhamu:6462": " nānātve 'pi viśeṣāṇānāṃ viśeṣyasyaikatvāt,",
    "GSP33vacbhamu:6463": " tasya ca sakṛcchutasya pradhānabhūtasya guṇabhūtaviśeṣaṇānurodhenāvartanāyogāt /",
    "GSP33vacbhamu:6464": " pradhānabhede tu vākyabheda eva /",
    "GSP33vacbhamu:6465": " tasmādvidhivākyādarthavādavākyamanyaditi vākyayoreva svasvavākyārthapratyayāvasitavyāpārayoḥ paścātkutaścidapekṣāyāṃ parasparānvaya iti siddham",
    "GSP33vacbhamu:6466": " api ca vidhibhirevendrādidaivatyānīti\u000e /",
    "GSP33vacbhamu:6467": " devatāmuddiśya haviravamṛśya ca tadviṣayasvatvatyāga iti yāgaśarīram /",
    "GSP33vacbhamu:6468": " naca cetasyānalikhitā devatoddeṣṭuṃ śakyā /",
    "GSP33vacbhamu:6469": " naca rūparahitā cetasi śakyata ālekhitumiti yāgavidhinaiva tadrūpāpekṣimā yādṛśamanyaparebhyo 'pi mantrārthavādebhyastadrūpamavagataṃ tadabhyupeyate,",
    "GSP33vacbhamu:6470": " rūpāntarakalpanāyāṃ mānābhāvāt /",
    "GSP33vacbhamu:6471": " mantrārthavādayoratyantaparokṣavṛttiprasaṅgācca /",
    "GSP33vacbhamu:6472": " yathā hi 'vrātyo vrātyastomena yajate' iti vrātyasvarūpāpekṣāyāṃ yasya pitā pitāmaho vā somaṃ na pibet sa vrātya iti vidhināpekṣitaṃ sadarthavādato 'vagamyamānaṃ vidhipramāṇakam,",
    "GSP33vacbhamu:6473": " tathā devatārūpamapi /",
    "GSP33vacbhamu:6474": " nanūddeśo rūpajñānamapekṣate na punā rūpasattāmapi,",
    "GSP33vacbhamu:6475": " devatāyāḥ samāropeṇāpi ca rūpajñānamupapadyata iti samāropitameva rūpaṃ devatāyā mantrārthavādairucyate /",
    "GSP33vacbhamu:6476": " satyaṃ, rūpajñānamapekṣate /",
    "GSP33vacbhamu:6477": " taccānyato 'saṃbhavānmantrārthavādebhya eva /",
    "GSP33vacbhamu:6478": " tasya tu rūpasyāsati bādhake 'nubhāvarūḍhaṃ tathābhāvaṃ parityajyānyathātvamananubhūyamānamasāṃprataṃ kalpiyatum /",
    "GSP33vacbhamu:6479": " tasmādvidhyayapekṣitamantrārthavādairanyaparairapi devatārūpaṃ buddhāvupanidhīyamānaṃ vidhipramāṇakameveti yuktam /",
    "GSP33vacbhamu:6480": " syādetat /",
    "GSP33vacbhamu:6481": " vidhyapekṣāyāmanyaparādapi vākyādavagator'thaḥ svīkriyate,",
    "GSP33vacbhamu:6482": " tadapekṣaiva tu nāsti,",
    "GSP33vacbhamu:6483": " śabdarūpasya devatābhāvāt,",
    "GSP33vacbhamu:6484": " tasya ca mānāntaravedyatvādityata āha-",
    "GSP33vacbhamu:6485": " naca śabdamātramiti\u000e /",
    "GSP33vacbhamu:6486": " na kevalaṃmantrārthavādato vigrahādisiddhiḥ,",
    "GSP33vacbhamu:6487": " api tu itihāsapurāṇalokasmaraṇebhyo mantrārthavādamūlebhyo vā pratyakṣādamūlebhyo vetyāha-",
    "GSP33vacbhamu:6488": " itihāseti /",
    "GSP33vacbhamu:6489": " śliṣyate\u000eyujyate /",
    "GSP33vacbhamu:6490": " nigadamātravyākhyātamanyat /",
    "GSP33vacbhamu:6491": " tadevaṃ mantrārthavādādisiddhe devatāvigrahādau gurvādipūjāvaddevatāpūjātmako yāmo devatāprasādādidvāreṇa saphalo 'vakalpate /",
    "GSP33vacbhamu:6492": " acetanasya tu pūjāmapratipadyamānsya tadanupapattiḥ /",
    "GSP33vacbhamu:6493": " na caivaṃ yajñakarmaṇo devatāṃ prati guṇabhāvāddevatātaḥ phalotpāde yāgabhāvanāyāḥ śrutaṃ phalavattvaṃ yāgasya ca tāṃ prati tatphalāṃśaṃ vā prati śrutaṃ karaṇatvaṃ hātavyam /",
    "GSP33vacbhamu:6494": " yāgabhāvanāyā eva hi phalavatyā yāgalakṣaṇasvakaraṇāvāntaravyāpāratvāddevatābhojanaprasādādīnām,",
    "GSP33vacbhamu:6495": " kṛṣikarmaṇa iva tattadavāntaravyāpārasya sasyādhigamasādhanatvam /",
    "GSP33vacbhamu:6496": " āgneyādīnāmivotpattiparamāpūrvāvāntaravyāpārāṇāṃ bhavanmate svargasādhanatvam /",
    "GSP33vacbhamu:6497": " tasmātkarmaṇo 'pūrvāvāntaravyāpārasya vā devatāprasādāvāntaravyāpārasya vā phalavattvāt pradhānatvamubhayasminnapi pakṣe samānaṃ,",
    "GSP33vacbhamu:6498": " natu devatāyā vigrahādimatyāḥ prādhānyamiti na dharmamīmāṃsāyāḥ sūtram-'api vā śabdapūrvatvādyajñakarma pradhānaṃ guṇatve devatāśrutiḥ' iti virudhyate /",
    "GSP33vacbhamu:6499": " tasmātsiddho devatānāṃ prāyeṇa brahmavidyāsvadhikāra iti //33 // 1.3.9.34.",
    "GSP33vacbhamu:6500": " śugasya tadanādaraśravaṇāttadādravaṇātsūcyate hi\u000e /",
    "GSP33vacbhamu:6501": " avāntarasaṃgatiṃ kurvannaghikaraṇatātparyāha-",
    "GSP33vacbhamu:6502": " yatha manuṣyādhikāreti\u000e /",
    "GSP33vacbhamu:6503": " śaṅkābījamāha",
    "GSP33vacbhamu:6504": " -tatreti\u000e /",
    "GSP33vacbhamu:6505": " nirmṛṣṭanikhiladuḥkhānuṣaṅge śāśvatika ānande kasya nāma cetanasyārthitā nāsti,",
    "GSP33vacbhamu:6506": " yenārthitāyā abhāvācchūdro nādhikriyeta /",
    "GSP33vacbhamu:6507": " nāpyasya brahmajñāne sāmarthyābhāvaḥ /",
    "GSP33vacbhamu:6508": " dvividhaṃ hi sāmarthyaṃ nijaṃ cāgantukaṃ ca /",
    "GSP33vacbhamu:6509": " tatra dvijātīnāmiva śūdrāṇāṃ śravaṇādisāmarthyaṃ nijamapratihatam /",
    "GSP33vacbhamu:6510": " adhyayanābhāvādagantukasāmarthyābhāve satyanadhikāra iti cet,",
    "GSP33vacbhamu:6511": " hanta,",
    "GSP33vacbhamu:6512": " ādhānābhāve satyagnyabhāvādagnisādhye karmaṇi mā bhūdadhikāraḥ /",
    "GSP33vacbhamu:6513": " naca brahmavidyāyāmagniḥ sādhanamiti kimityanāhitāgnayo nādhikriyante /",
    "GSP33vacbhamu:6514": " na cādhyayanābhāvāttatsādhanāyāmanadhikāro brahmavidyāyāmiti sāṃpratam /",
    "GSP33vacbhamu:6515": " yato yuktaṃ 'yadāhavanīye juhoti' ityāhavanīyasya homādhikaraṇatayā vidhānāttadrūpasyālaukikatānārabhyādhītavākyavihitādādhānādanyato",
    "GSP33vacbhamu:6516": " 'nadhigamādādhānasya ca dvijātisaṃbandhitayā vidhānāttatsādhyo 'gniralaukiko na śūdrasyātīti",
    "GSP33vacbhamu:6517": " nāhavanīyādisādhye karmaṇi śūdrasyādhikāra iti /",
    "GSP33vacbhamu:6518": " naca tathā brahmavidyāyāmalaukikamasti sādhanaṃ yacchūdrasya na syāt /",
    "GSP33vacbhamu:6519": " adhyayananiyama iti cet / na /",
    "GSP33vacbhamu:6520": " vikalpāsahatvāt /",
    "GSP33vacbhamu:6521": " tadadhyayanaṃ puruṣārthe vā niyamyet,",
    "GSP33vacbhamu:6522": " yathā dhanārjane pratigrahādi /",
    "GSP33vacbhamu:6523": " kratvarthe vā,",
    "GSP33vacbhamu:6524": " yathā 'vrīhīnavahanti' ityavaghātaḥ /",
    "GSP33vacbhamu:6525": " na tāvat kratvarthe /",
    "GSP33vacbhamu:6526": " nahi 'svādhyāyo 'dhyetavyaḥ' iti kañcit kratuṃ prakṛtya paṭhyate,",
    "GSP33vacbhamu:6527": " yathā darśapūrṇamāsaṃ prakṛtya 'vrīhīnavahanti' iti /",
    "GSP33vacbhamu:6528": " na cānārabhyādhītamapyavyabhāciritakratusaṃbandhitayā kratumupasthāpayati,",
    "GSP33vacbhamu:6529": " yena vākyenaiva kratunā saṃbadhyetādhyayanam /",
    "GSP33vacbhamu:6530": " nahi yathā juhvādi avyabhicaritakratusaṃbaddhamevaṃ svādhyāya iti /",
    "GSP33vacbhamu:6531": " tasmānnaiva kratvarthe niyamaḥ /",
    "GSP33vacbhamu:6532": " nāpi puruṣārthe /",
    "GSP33vacbhamu:6533": " puruṣecchānibandhanaiva /",
    "GSP33vacbhamu:6534": " itikartavyatāsu tu sāmānyato viśeṣataśca pravṛttirvidhiparādhīnaiva /",
    "GSP33vacbhamu:6535": " nahyanadhāgatakaraṇabheda itikartavyatāsu ghaṭate /",
    "GSP33vacbhamu:6536": " tasmādvidhyadhīnapravṛttitayāṅgānāṃ kratvarthatā /",
    "GSP33vacbhamu:6537": " kraturiti hividhiviṣayeṇa vidhiṃ parāmṛśati viṣayiṇam /",
    "GSP33vacbhamu:6538": " tenārthyate viṣayīkriyata iti kratvarthaḥ /",
    "GSP33vacbhamu:6539": " na cādhyayanaṃ vā svādhyāyo vā tadarthajñānaṃ vā prāgvidheḥ puruṣecchādhīnapravṛttiḥ,",
    "GSP33vacbhamu:6540": " yena puruṣārthaḥ syāt /",
    "GSP33vacbhamu:6541": " yadi cādhyayanenaivārthāvabodharūpaṃ niyamyeta tato mānānāntaravirodhaḥ /",
    "GSP33vacbhamu:6542": " tadrūpasya vināpyadhyayanaṃ pustakādipāṭhenāpyadhigamāt /",
    "GSP33vacbhamu:6543": " tasmāt 'suvarṇaṃ bhārma' itivadadhyayanādeva phalaṃ kalpanīyam /",
    "GSP33vacbhamu:6544": " tathā cādhyayanavidheraniyāmakatvācchūdrasyādhyayanena vā pustakādipāṭhena vā sāmarthyamastīti so 'pi brahmavidyāyāmadhikriyeta /",
    "GSP33vacbhamu:6545": " mā bhūdvādhyayanābhāvātsarvatra brahmavidyāyāmadhikāraḥ,",
    "GSP33vacbhamu:6546": " saṃvargavidyāyāṃ tu bhaviṣyati /",
    "GSP33vacbhamu:6547": " 'aha hāretvā śūdra' iti śūdraṃ saṃbodhya tasyāḥ pravṛtteḥ /",
    "GSP33vacbhamu:6548": " na caiṣa śūdraśabdaḥ kayācidavayavavyutpattyāśūdre vartanīyaḥ,",
    "GSP33vacbhamu:6549": " avayavaprasiddhitaḥ samudāyaprasiddheranapekṣatayā balīyastvāt /",
    "GSP33vacbhamu:6550": " tasmādyathānadhīyānasyeṣṭau niṣādasthapateradhikāro vacanasāmarthyādevaṃ saṃvargavidyāyāṃ śūdrasyādhikāro bhaviṣyatīti prāptam /",
    "GSP33vacbhamu:6551": " evaṃ prāpte brūmaḥ-",
    "GSP33vacbhamu:6552": " na śūdrasyādhikāraḥ vedādhyayanābhāvāditi\u000e /",
    "GSP33vacbhamu:6553": " ayamabhisaṃdhiḥ-yadyapi 'svādhyāyo 'dhyetavyaḥ' ityadhyayanavidhirna kiñcitphalavatkarmārabhyāmnātaḥ,",
    "GSP33vacbhamu:6554": " nāpyavyabhicaritakratusaṃbandhapadārthagataḥ,",
    "GSP33vacbhamu:6555": " nahi juhvādivatsvādhyāyo 'vyabhicaritakratusabandhaḥ,",
    "GSP33vacbhamu:6556": " tathāpi svādhyāyasyādhyanasaṃskāravidhiradhyayanasyāpekṣitopāyatāmavagamayan kiṃ piṇḍapitṛyajñavat svargaṃ vā,",
    "GSP33vacbhamu:6557": " suvarṇaṃ bhāryamitivadārthavādikaṃ vā phalaṃ kalpayitvā viniyogabhaṅgena svādhyāyenādhīyītetyevamarthaḥ kalpatāṃ,",
    "GSP33vacbhamu:6558": " kiṃvā paramaprayāpyanyato 'pekṣitamadhigamya nirvṛṇotviti viṣaye,",
    "GSP33vacbhamu:6559": " na dṛṣṭadvāreṇa paramparayāpyanyato 'pekṣitapratilambhe ca yathāśrutiviniyogopapattau ca saṃbhavantyāṃ śrutiviniyogabhaṅgenādhyayanādevāśrutādṛṣṭaphalakalpanocitā",
    "GSP33vacbhamu:6560": " dṛṣṭaśca svādhyāyādhyayanasaṃskāraḥ /",
    "GSP33vacbhamu:6561": " tena hi puruṣeṇa sa prāpyate,",
    "GSP33vacbhamu:6562": " prāptaśca phalavatkarmabrahmāvabodhamabhyudayaniḥśreyasaprayojanamupajanayati,",
    "GSP33vacbhamu:6563": " natu suvarṇadhāraṇādau dṛṣṭadvāreṇa kiñcit paramparayāpyastyapekṣitaṃ puruṣasya,",
    "GSP33vacbhamu:6564": " tasmādviparivṛtya sākṣāddhāraṇādeva viniyogabhaṅgena phalaṃ kalpyate /",
    "GSP33vacbhamu:6565": " yadā cādhyanasaṃskṛtena svādhyāyena phalavatkarmabrahmāvabodho bhāvyamāno 'byudayaniḥśreyasaprayojana",
    "GSP33vacbhamu:6566": " iti sthāpitaṃ tadā yasyādhyayanaṃ tasyaiva karmabrahmāvabodho 'bhyudayaniḥśreyasaprayojano nānyasya,",
    "GSP33vacbhamu:6567": " yasya copanayanasaṃskārastasyaivādhyayanaṃ,",
    "GSP33vacbhamu:6568": " sa ca dvijātīnāmevetyupanayanābhāvenādhyayanasaṃskārābhāvāt pustakādipaṭhitasvādhyāyajanyor'thāvabodhaḥ",
    "GSP33vacbhamu:6569": " śūdrāṇāṃ na phalāya kalpata iti śāstrīyasāmarthyābhāvānna śūdro brahmavidyāyāmadhikriyata iti siddham /",
    "GSP33vacbhamu:6570": " yajñe 'navakḷpta iti\u000e /",
    "GSP33vacbhamu:6571": " yajñagrahaṇamupalakṣaṇārtham /",
    "GSP33vacbhamu:6572": " vidyāyāmanavakḷpta ityapi draṣṭavyam /",
    "GSP33vacbhamu:6573": " siddhavadabhidhānasya nyāyapūrvakatvānnyāyasya cobhayatra sāmyāt /",
    "GSP33vacbhamu:6574": " dvitīyaṃ pūrvapakṣamanubhāṣate-",
    "GSP33vacbhamu:6575": " yatpunaḥ saṃvargavidyāyāmiti\u000e /",
    "GSP33vacbhamu:6576": " dūṣayati-",
    "GSP33vacbhamu:6577": " na talliṅgam\u000e /",
    "GSP33vacbhamu:6578": " kutaḥ /",
    "GSP33vacbhamu:6579": " nyāyābhāvāt\u000e /",
    "GSP33vacbhamu:6580": " na tāvacchūdraḥ saṃvargavidyāyāṃ sākṣāccedyate,",
    "GSP33vacbhamu:6581": " yathā 'etayā niṣādasthapatiṃ yājayet' iti niṣādasthapatiḥ /",
    "GSP33vacbhamu:6582": " kintvarthavādagato 'yaṃ śūdraśabdaḥ,",
    "GSP33vacbhamu:6583": " sa cānyataḥ siddhamarthamavadyotayati na tu prāpayatītyadhvaramīmāṃsakāḥ /",
    "GSP33vacbhamu:6584": " asmākaṃ tu anyaparādapi vākyādasati bādhake pramāṇāntareṇārtho 'vagamyamāno vidhinā cāpekṣitaḥ svīkriyata eva /",
    "GSP33vacbhamu:6585": " nyāyaścāsminnarthe ukto bādhakaḥ /",
    "GSP33vacbhamu:6586": " naca vidhyapekṣāsti,",
    "GSP33vacbhamu:6587": " dvijītyadhikārapratilambhena vidheḥ paryavasānāt /",
    "GSP33vacbhamu:6588": " vidhyuddeśagatatve tvayaṃ nyāyo 'podyate vacanabalanniṣādasthapativanna tveṣa vidhyuddeśagata ityuktam /",
    "GSP33vacbhamu:6589": " tasmānnārthavādamātrācchūdrādhikārasiddhiriti bhāvaḥ /",
    "GSP33vacbhamu:6590": " apica kimarthavādabalādvidyāmātre 'dhikāraḥ śūdrasya kalpate saṃvargavidyāyāṃ vā na tāvadvidyāmātra ityāha-",
    "GSP33vacbhamu:6591": " kāmaṃ cāyamiti\u000e /",
    "GSP33vacbhamu:6592": " nahi saṃvargavidyāyāmarthavādaḥ śruto vidyāmātre 'dhikāriṇamupanayatyatiprasaṅgāt /",
    "GSP33vacbhamu:6593": " astu tarhi saṃvargavidyāyāmeva śūdrasyādhikāra ityata āha-",
    "GSP33vacbhamu:6594": " arthavādasthatvāditi\u000e /",
    "GSP33vacbhamu:6595": " tatkimetacchūdrapadaṃ pramattagītaṃ,",
    "GSP33vacbhamu:6596": " na caityadyuktaṃ,",
    "GSP33vacbhamu:6597": " tulyaṃ hi sāṃpradāyikamityata āha-",
    "GSP33vacbhamu:6598": " śakyate cāyaṃ śūdraśabda iti\u000e /",
    "GSP33vacbhamu:6599": " evaṃ kilātropākhyāyate-jānaśrutiḥ pautrāyaṇo bahudāyī śraddhādeyo bahupākyaḥ priyātithirbabhūva /",
    "GSP33vacbhamu:6600": " sa ca teṣu teṣu grāmanagaraśṛṅgāṭakeṣu vividhānāmannapānānāṃ pūrṇānatithibhya āvasathān karayāmāsa /",
    "GSP33vacbhamu:6601": " sarvata etyaiteṣvāvasatheṣu mamānnapānamarthina upayokṣyanta iti /",
    "GSP33vacbhamu:6602": " athāsya rājño dānaśauṇḍasya guṇagārimasotaṣitāḥ santo devarṣayo haṃsarūpamāsthāya tadanugrahāya tasya nidāghasamaye doṣā harmyatalasthasyopari mālāmābadhyājagmuḥ /",
    "GSP33vacbhamu:6603": " teṣāmagresaraṃ haṃsaṃ saṃbodhya pṛṣṭhataḥ patannekatamo haṃsaḥ sādbhutamabhyuvāda /",
    "GSP33vacbhamu:6604": " bho bho bhallākṣa jānaśruterasya pautrāyaṇasya dyuniśaṃ dyuloka āyataṃ jyotistinmā prasāṅkṣīrmaitattvā dhākṣīditi /",
    "GSP33vacbhamu:6605": " tamevamuktavantagragāmī haṃsaḥ pratyuvāca /",
    "GSP33vacbhamu:6606": " kaṃ varamenametatsantaṃ satugvānamiva raikkamāttha /",
    "GSP33vacbhamu:6607": " ayamarthaḥ-vara iti sopahāsamavaramāha /",
    "GSP33vacbhamu:6608": " athavā varo varāko 'yaṃ jānaśrutiḥ /",
    "GSP33vacbhamu:6609": " kamityākṣepe /",
    "GSP33vacbhamu:6610": " yasmādayaṃ varākastasmātkamenaṃ kiṃbhūtametaṃ santaṃ prāṇimātraṃ jānaśrutimāttha /",
    "GSP33vacbhamu:6611": " raikkasya hi jyotirasahyaṃ natvetasya prāṇimātrasya /",
    "GSP33vacbhamu:6612": " tasya hi bhagavataḥ puṇyajñānasaṃbhārasaṃbhṛtasya raikkasya brahmavido dharme trailokyodaravartiprāṇabhṛnmātradharmo",
    "GSP33vacbhamu:6613": " 'ntarbhavati na punā raikkadharmakakṣāṃ kasyaciddharmo 'vagāhata iti /",
    "GSP33vacbhamu:6614": " athaiṣa haṃsavacanādātmano 'tyantanikarṣamutkarṣakāṣṭhāṃ ca raikkasyopaśrutya viṣaṇṇāmānaso",
    "GSP33vacbhamu:6615": " jānaśrutiḥ kitava ivākṣaparājitaḥ paunaḥpunyena niḥśvasannudvelaṃ kathaṃ kathamapi",
    "GSP33vacbhamu:6616": " niśīthamativāhayāṃbabhūva /",
    "GSP33vacbhamu:6617": " tato niśāvasānapiśunamanibhṛtavandāruvṛndaprārabdhastutisahasrasaṃvalitaṃ maṅgalatūryanirdhoṣamākarṇya talpatalastha eva rājā ekapade yantānaramāhūyādideśa,",
    "GSP33vacbhamu:6618": " vayasya,",
    "GSP33vacbhamu:6619": " raikkāhvayaṃ brahmavidamekaratiṃ sayugvānamativivikteṣu teṣu teṣu vepinanaganikuñjanadīpulinādipradeśeṣvanviṣya prayatnato 'smabhyamācakṣveti",
    "GSP33vacbhamu:6620": " sa ca tatra tatrānviṣyan kkacidativivekte dese śakaṭasyādhastāt pāmānaṃ kaṇḍūyamānaṃ brāhmaṇāyanamadrākṣīt /",
    "GSP33vacbhamu:6621": " taṃ ca dṛṣṭvā raikko 'yaṃ bhaviteti pratibhāvānupaviśya savinayamaprākṣīt,",
    "GSP33vacbhamu:6622": " tvamasi he bhagavan,",
    "GSP33vacbhamu:6623": " sayugvā raikka iti /",
    "GSP33vacbhamu:6624": " tasya ca raikkabhāvānumatiṃ ca taistairiṅgitairgārhasthyecchāṃ dhanāyāṃ connīya yantā rājñe nivedayāmāsa /",
    "GSP33vacbhamu:6625": " rājā tu taṃ niśamya gavāṃ ṣaṭśatāni niṣkaṃ ca hāraṃ cāśvatarīrathaṃ cādāya satvaraṃ raikkaṃ praticakrame /",
    "GSP33vacbhamu:6626": " gatvā cābhyuvāda /",
    "GSP33vacbhamu:6627": " hai raikka, gavāṃ ṣaṭśatānīmāni niṣkaśca hāra ścāyamaśvatarīrathaḥ,",
    "GSP33vacbhamu:6628": " etadādatsva,",
    "GSP33vacbhamu:6629": " anuśādhi māṃ bhagavanniti /",
    "GSP33vacbhamu:6630": " tamevamuktavantaṃ prati sāṭopaṃ ca saspṛhaṃ covāca raikkaḥ /",
    "GSP33vacbhamu:6631": " aha hāretvā śūdra,",
    "GSP33vacbhamu:6632": " tavaiva saha gobhirastviti /",
    "GSP33vacbhamu:6633": " aheti nipātaḥ sāṭopamāmantraṇe /",
    "GSP33vacbhamu:6634": " hāreṇa yuktā itvā gantrī ratho hāretvā sa gobhiḥ saha tavaivāstu,",
    "GSP33vacbhamu:6635": " kimetanmātreṇa mama dhanenākalpavartino gārhasthyasya nirvāhānupayogineti bhāvaḥ /",
    "GSP33vacbhamu:6636": " āharetveti tu pāṭhonarthakatayā ca gobhiḥ sahetyatra pratisaṃbandhyanupādānena cācāryairdūṣitaḥ /",
    "GSP33vacbhamu:6637": " tadasyāmākhyāyikāyāṃ śakyaḥ śūdraśabdena jānaśrutī rājanyo 'pyavayavavyutpattyā vaktum /",
    "GSP33vacbhamu:6638": " sa hi raikkaḥ parokṣajñatāṃ cikhyāpayiṣurātmano jānaśruteḥ śūdreti śucaṃ sūcayāmāsa /",
    "GSP33vacbhamu:6639": " kathaṃ punaḥ śūdraśabdena śugutpannā sūcyata iti /",
    "GSP33vacbhamu:6640": " ucyate-",
    "GSP33vacbhamu:6641": " tadādravaṇāt\u000e /",
    "GSP33vacbhamu:6642": " tadvyācaṣṭe-śucamabhidudrāva jānaśrutiḥ /",
    "GSP33vacbhamu:6643": " śucaṃ prāptavānityarthaḥ /",
    "GSP33vacbhamu:6644": " śucā vā jānaśrutiḥ duduve /",
    "GSP33vacbhamu:6645": " śucā prāpta ityarthaḥ /",
    "GSP33vacbhamu:6646": " athavā śucā raikkaṃ jānaśrutirdudrāva gatavān /",
    "GSP33vacbhamu:6647": " tasmāttadādravaṇāditi tacchabdena śugvā jānaśrutirvā raikko vā parāmṛśyata ityuktam //34 // 1.3.9.35.",
    "GSP33vacbhamu:6648": " kṣatriyatvagateścottaratra caitrarathena liṅgāt /",
    "GSP33vacbhamu:6649": " itaśca na jātiśūdro jānaśrutiḥ yatkāraṇaṃ\u000eprakaraṇanirūpeṇa kriyamāṇe kṣatriyatvamasya jānaśruteravagamyate caijñarathena liṅgāditi vyācakṣāṇaḥ prakaraṇaṃ nirūpayati-",
    "GSP33vacbhamu:6650": " uttaratra hi saṃvargavidyāvākyaśeṣe\u000e /",
    "GSP33vacbhamu:6651": " caitrarathenābhipratāriṇā niścitakṣātriyatvena samānāyāṃ saṃvargavidyāyāṃ samabhivyāhārālliṅgātsaṃdigdhakṣatriyabāvo jānaśrutiḥ kṣatriyo niścīyate",
    "GSP33vacbhamu:6652": " 'atha ha śaunakaṃ ca kāpeyamabhipratāriṇaṃ ca kākṣaseniṃ sūdena pariviṣyamāṇau brahmacārī bibhikṣe' iti prasiddhayājakatvena kāpeyenābhiprayāriṇo yogaḥ pratīyate /",
    "GSP33vacbhamu:6653": " brahmacāribhikṣayā cāsyāśūdratvamavagamyate /",
    "GSP33vacbhamu:6654": " nahi jātu brahmacārī śūdrān bhikṣate /",
    "GSP33vacbhamu:6655": " yājakena ca kāpeyena yogādyājyo 'bhipratārī /",
    "GSP33vacbhamu:6656": " kṣatriyatvaṃ cāsya caitrarathitvāt /",
    "GSP33vacbhamu:6657": " 'tasmāccaitrarathī nāmaikaḥ kṣatrapatirajāyata' iti vacanāt /",
    "GSP33vacbhamu:6658": " caitrarathitvaṃ cāsya kāpeyena yājakena yogāt /",
    "GSP33vacbhamu:6659": " etena vai citrarathaṃ kāpeyā ayājayanniti\u000echandogānāṃ dvirātre śrūyate /",
    "GSP33vacbhamu:6660": " tena citrarathasya yājakāḥ kāpeyāḥ /",
    "GSP33vacbhamu:6661": " eṣa cābhipratāri citrarathādanyaḥ sanneva kāpeyānāṃ rājyo bhavati /",
    "GSP33vacbhamu:6662": " yadi caitrarathiḥ syāt samānānvayānāṃ hi prāyeṇa samānānvayā yājakā bhavanti /",
    "GSP33vacbhamu:6663": " tasmāccaitrarathitvādabhipratārī kākṣaseniḥ kṣatriyaḥ /",
    "GSP33vacbhamu:6664": " tatsamabhivyāhārācca jānaśrutirapi kṣatriyaḥ saṃbhāvyate /",
    "GSP33vacbhamu:6665": " itaśca kṣatriyo jānaśrutirityāha-",
    "GSP33vacbhamu:6666": " kṣattṛpreṣaṇādyaiśvaryayogācca\u000e /",
    "GSP33vacbhamu:6667": " kṣattṛpreṣaṇe cārthasaṃbhave ca tādṛśasya vadānyapraṣṭhasyaiśvaryaṃ prāyeṇa kṣatriyasya dṛṣṭaṃ yudhiṣṭhirādivaditi //35 // 1.3.9.36.",
    "GSP33vacbhamu:6668": " saṃskāraparāmarśāttadabhāvābhilāpācca\u000e /",
    "GSP33vacbhamu:6669": " na kevalamupanītādhyayanavidhiparāmarśena na śūdrasyādhikāraḥ kintu teṣu teṣu vidyopadeśeṣūpanayanasaṃskāraparāmarśāt śūdrasya tadabhāvābhidhānādbrahmavidyāyāmanadhikāra iti /",
    "GSP33vacbhamu:6670": " nanvanupanītasyāpi brahmopadeśaḥ śrūyate-'tānhānupanīyaiva' iti /",
    "GSP33vacbhamu:6671": " tathā śūdrasyānupanītasyaivādhikāro bhavīṣyatītyata āha",
    "GSP33vacbhamu:6672": " -tānhānupanīyaivetyapi pradarśitaivopanayanaprāptiḥ\u000e /",
    "GSP33vacbhamu:6673": " prāptipūrvakatvātpratiṣedhasya yeṣāmupanayanaṃ prāptaṃ teṣāmeva tanniṣidhyate /",
    "GSP33vacbhamu:6674": " tacca dvijātīnāmiti dvijātaya eva niṣiddhopanayanā adhikriyante na śūdra iti //36 // 1.3.9.37.",
    "GSP33vacbhamu:6675": " tadabhāvanirdhāraṇe ca pravṛtteḥ\u000e /",
    "GSP33vacbhamu:6676": " satyakāmo ha vai jābālaḥ pramītapitṛkaḥ svāṃ mātaraṃ jabālāṃ prapaccha,",
    "GSP33vacbhamu:6677": " ahamācāryakule brahmacaryaṃ cariṣyāmī,",
    "GSP33vacbhamu:6678": " tadbravītu bhavatī kiṅgotro 'hamiti /",
    "GSP33vacbhamu:6679": " sābravīt /",
    "GSP33vacbhamu:6680": " tvajjanakaparicaraṇaparatayā nāhamajñāsiṣaṃ gotraṃ taveti /",
    "GSP33vacbhamu:6681": " sa cvācāryaṃ gautamamupasasāda /",
    "GSP33vacbhamu:6682": " upasadyovāca,",
    "GSP33vacbhamu:6683": " he bhagavan,",
    "GSP33vacbhamu:6684": " brahmacaryamupeyāṃ tvayīti /",
    "GSP33vacbhamu:6685": " sa hovāc, nāvijñātagotra upanīyata iti kiṅgotro 'sīti /",
    "GSP33vacbhamu:6686": " athovāca satyakāmo nāhaṃ veda svaṃ gotraṃ,",
    "GSP33vacbhamu:6687": " svāṃ mātaraṃ jabālāmapṛcchaṃ,",
    "GSP33vacbhamu:6688": " sāpi na vedeti /",
    "GSP33vacbhamu:6689": " tadupaśrutyābhyadhādgautamaḥ,",
    "GSP33vacbhamu:6690": " nādvijanmana ārjavayuktamīdṛśaṃ vacaḥ,",
    "GSP33vacbhamu:6691": " tenāsminna śūdratvasaṃbhāvanāstīti tvāṃ dvijātijanmānamupaneṣya ityupanetamanuśāsituṃ ca jābālaṃ gautamaḥ pravṛttaḥ /",
    "GSP33vacbhamu:6692": " tenāpi śūdrasya nādhikāra iti vijñāyate /",
    "GSP33vacbhamu:6693": " na satyādagā iti\u000e /",
    "GSP33vacbhamu:6694": " na satyamatikrāntavānasīti //37 // 1.3.9.38.",
    "GSP33vacbhamu:6695": " śravaṇādhyayanārthapratiṣedhātsamṛteśca\u000e /",
    "GSP33vacbhamu:6696": " nigadavyākhyānena bhāṣyeṇa vyākhyātam /",
    "GSP33vacbhamu:6697": " atirohitārthamanyat //38 // 1.3.10.39.",
    "GSP33vacbhamu:6698": " kampanāt /",
    "GSP33vacbhamu:6699": " prāṇavajraśrutihalādvākyaṃ prakaraṇaṃ ca bhaṅktvā vāyuḥ pañcavṛttirādhyātmiko bāhyaścātra pratipādyaḥ /",
    "GSP33vacbhamu:6700": " tathāhi-prāṇaśabdo mukhyo vāyavādhyātmike,",
    "GSP33vacbhamu:6701": " vajraśabdaścāśanau /",
    "GSP33vacbhamu:6702": " aśaniśca vāyupariṇāmaḥ /",
    "GSP33vacbhamu:6703": " vāyureva hi vāhyo dhūmajyotiḥsalilasaṃvalitaḥ parjanyabhāvena pariṇato vidyutstanayitnuvṛṣṭyaśanibhāvena vivartate /",
    "GSP33vacbhamu:6704": " yadyapi ca sarvaṃ jagaditi savāyukaṃ pratīyate tathāpi sarvaśabda āpekṣiko 'pi na svābhidheyaṃ jahāti kintu saṃkucadvṛttirbhavati /",
    "GSP33vacbhamu:6705": " prāṇavajraśabdau tu brahmaviṣayatve svārthameva tyajataḥ /",
    "GSP33vacbhamu:6706": " tasmāt svārthatyāgādvaraṃ vṛttisaṃkocaḥ,",
    "GSP33vacbhamu:6707": " svārthaleśāvasthānāt /",
    "GSP33vacbhamu:6708": " amṛtaśabdo 'pi maraṇābhāvavacano na sārvakālikaṃ tadabhāvaṃ brūte,",
    "GSP33vacbhamu:6709": " jyotirjīvitayāpi tadupapatteḥ /",
    "GSP33vacbhamu:6710": " yathā amṛtā devā iti /",
    "GSP33vacbhamu:6711": " tasmātprāṇavajraśrutyanurodhādvāyurevātra vivakṣito na brahmeti prāptam /",
    "GSP33vacbhamu:6712": " evaṃ prāpta ucyate-",
    "GSP33vacbhamu:6713": " kampanāt\u000e /",
    "GSP33vacbhamu:6714": " savāyukasya jagataḥ kampanāt,",
    "GSP33vacbhamu:6715": " paramātmaiva śabdātpramita iti maṇḍūkaplutyānuṣajjate /",
    "GSP33vacbhamu:6716": " brahmaṇonahi bibhdetajjagatkṛtnnaṃ svavyāpāre niyamena pravartate na tu maryādāmativartate /",
    "GSP33vacbhamu:6717": " etaduktaṃ bhavati-na śrutisaṃkocamātraṃ śrutyarthaparityāge hetuḥ,",
    "GSP33vacbhamu:6718": " api tu pūrvāparavākyaikavākyatāprakaraṇābhyāṃ saṃvalitaḥ śrutisaṃkocaḥ /",
    "GSP33vacbhamu:6719": " tadidamuktam",
    "GSP33vacbhamu:6720": " -pūrvāparayorgranthabhāgayorbrahmaiva nirdiśyamānamupalabhāmahe /",
    "GSP33vacbhamu:6721": " ihaiva kathamantarāle vāyuṃ nirdiśyamānaṃ pratipadyemahīti\u000e /",
    "GSP33vacbhamu:6722": " tadanena vākyaikavākyatā darśitā /",
    "GSP33vacbhamu:6723": " prakaraṇādapi\u000eiti bhāṣyeṇa prakaraṇamuktam /",
    "GSP33vacbhamu:6724": " yatkhalu pṛṣṭaṃ tadeva pradhānaṃ prativaktavyamiti tasya prakaraṇam /",
    "GSP33vacbhamu:6725": " pṛṣṭādanyasmiṃstūcyamāne śāstramapramāṇaṃ bhavedasaṃbaddhapralāpitvāt /",
    "GSP33vacbhamu:6726": " yatu vāyuvijñānātkkacidamṛtatvamabhihitamāpekṣikaṃ taditi\u000e /",
    "GSP33vacbhamu:6727": " 'apapunarmṛtyuṃ jayati' iti śrutyā hyapamṛtyorvijaya ukto natu paramamṛtyuvijaya ityāpe..kitvaṃ (?)",
    "GSP33vacbhamu:6728": " , tacca tatraiva prakaraṇāntarakaraṇena hetunā /",
    "GSP33vacbhamu:6729": " na kevalamapaśrutyā tadāpekṣikamapi tu paramātmānamabhidhāya 'ato 'nyadārtam' iti vāṭvāderārtatvābhidhānāt /",
    "GSP33vacbhamu:6730": " nahyārtābyāsādanārto bhavatīti bhāvaḥ //39 // 1.3.11.40.",
    "GSP33vacbhamu:6731": " jyotirdarśanāt /",
    "GSP33vacbhamu:6732": " atra hi jyotiḥśabdasya tejasi mukhyatvāt,",
    "GSP33vacbhamu:6733": " brahmaṇi jaghanyatvāt,",
    "GSP33vacbhamu:6734": " prakaraṇācca śruterbalīyastvāt,",
    "GSP33vacbhamu:6735": " pūrvavacchutisaṃkocasya cātrābhāvāt,",
    "GSP33vacbhamu:6736": " pratyuta brahmajyotiḥpakṣe ktvāśruteḥ pūrvakālārthāyāḥ pīḍanāprasaṅgāt,",
    "GSP33vacbhamu:6737": " samutthānaśruteśca teja eva jyotiḥ /",
    "GSP33vacbhamu:6738": " tathāhi-samutthanāmudgamanamucyate,",
    "GSP33vacbhamu:6739": " na tu vivekavijñānam /",
    "GSP33vacbhamu:6740": " udgamanaṃ ca tejaḥpakṣe 'rcirādimārgeṇopapadyate /",
    "GSP33vacbhamu:6741": " ādityaścārcirādyapekṣayā paraṃ jyotirbhavatīti tadupasaṃpadya tasya samīpe bhūtvā svena rūpeṇābhiniṣpadyate,",
    "GSP33vacbhamu:6742": " kāryabrahmalokaprāptau krameṇa mucyate /",
    "GSP33vacbhamu:6743": " brahmajyotiḥpakṣe tu brahma bhūtvā kā parā svarūpaniṣpattiḥ /",
    "GSP33vacbhamu:6744": " naca dehādiviviktabrahmasvarūpasākṣātkāro vṛttirūpo 'bhiniṣpattiḥ /",
    "GSP33vacbhamu:6745": " sā hi brahmabhūyātprācīnā na tu parācīnā /",
    "GSP33vacbhamu:6746": " seyamupasaṃpadyeti ktvāśruteḥ pīḍā /",
    "GSP33vacbhamu:6747": " tasmāttisṛbhiḥ śrutibhiḥ prakaraṇabādhanātteja evātra jyotiriti prāptam /",
    "GSP33vacbhamu:6748": " evaṃ prāpte 'bhidhīyate-",
    "GSP33vacbhamu:6749": " parameva brahma jyotiḥ-śabdam /",
    "GSP33vacbhamu:6750": " kasmāt /",
    "GSP33vacbhamu:6751": " darśanāt /",
    "GSP33vacbhamu:6752": " tasya hīha prakaraṇe anuvṛttirdṛśyate\u000e /",
    "GSP33vacbhamu:6753": " yatkhalu pratijñāyate,",
    "GSP33vacbhamu:6754": " yacca madhye parāmṛśyate,",
    "GSP33vacbhamu:6755": " yaccopasaṃhriyate,",
    "GSP33vacbhamu:6756": " sa eva pradhānaṃ prakaraṇārthaḥ /",
    "GSP33vacbhamu:6757": " tadantaḥpātinastu sarve tadanuguṇatayā netavyāḥ,",
    "GSP33vacbhamu:6758": " natu śrutyanurodhamātreṇa prakaraṇādapakraṣṭavyā iti hi lokasthitiḥ /",
    "GSP33vacbhamu:6759": " anyathopāṃśuyājavākye jāmitādoṣopakrame tatpratisādhānopasaṃhāre ca tadantaḥ pātino 'viṣṇurupāṃśu yaṣṭavyaḥ' ityādayo vidhiśrutyanurodhena pṛthagvidhayaḥ prasajyeran /",
    "GSP33vacbhamu:6760": " tatkimidānīṃ 'tisra eva sāhnasyopasadaḥ kāryā dvādaśāhīnasya' iti prakaraṇānurodhātsāmudāyaprasiddhibalalabdhamahargāṇābhidhānaṃ",
    "GSP33vacbhamu:6761": " parityajyāhīnaśabdaḥ kathamapyavavavyutpattyā sānnaṃ jyotiṣṭomamabhidhāya tatraiva",
    "GSP33vacbhamu:6762": " dvādaśopasattāṃ vidhattām /",
    "GSP33vacbhamu:6763": " sa hi kṛtsnavidhānānna kutaścidapi hīyate kratorityahīnaḥ śakyo vaktum /",
    "GSP33vacbhamu:6764": " maivam /",
    "GSP33vacbhamu:6765": " avayavaprasiddheḥ samudāyaprasiddhirbalīyasīti śrutyā prakaraṇabādhanānna dvādaśopakratomahīnaguṇayukte jyotiṣṭome śaknoti vidhātum /",
    "GSP33vacbhamu:6766": " nāpyato 'pakṛṣṭaṃ sadahargaṇasya vidhatte /",
    "GSP33vacbhamu:6767": " paraprakaraṇe 'nyadharmavidheranyāṭyatvāt /",
    "GSP33vacbhamu:6768": " asaṃbaddhapadavyavāyavicchinnasya prakaraṇasya punaranusaṃdhānakleśāt /",
    "GSP33vacbhamu:6769": " tenānapakṛṣṭenaiva dvādaśāhīnasyetivākyena sāhnasya tisra usapadaḥ kāryā iti vidhiṃ",
    "GSP33vacbhamu:6770": " stotuṃ dvādaśāhavihitā dvādaśopasattā tatprakṛtitvena ca sarvāhīneṣu prāptā nivītādivadanūdyate /",
    "GSP33vacbhamu:6771": " tasmādahīnaśrutyā prakaraṇabādhe 'pi na dvādaśāhīnasyeti vākyasya prakaraṇādapakarṣa /",
    "GSP33vacbhamu:6772": " jyotiṣṭomaprakaraṇāmnātasya pūṣādyanumantraṇamantrasya yalliṅgabalātprakaraṇabādhenāpakarṣastadagatyā /",
    "GSP33vacbhamu:6773": " pauṣṇādau ca takarmaṇi tasyārthavattvāt /",
    "GSP33vacbhamu:6774": " iha tvapakṛṣṭasyārcirādimārgopadeśe phalasyopāyamārgapratipādake 'tiviśade 'eṣa saṃprasādaḥ' iti vākyasyāviśadaikadeśamātrapratipādakasya niṣprayojanatvāt",
    "GSP33vacbhamu:6775": " naca dvadaśāhīnasyetivadyathoktātmadhyānasādhanānuṣṭhānaṃ stotumeṣa saṃprasāda iti vacamarcirādimārgamanuvadatīti yuktam,",
    "GSP33vacbhamu:6776": " stutilakṣaṇāyāṃ svābhidheyasaṃsargatātparyaparityāgaprasaṅgāt dvādaśāhīnasyeti tu",
    "GSP33vacbhamu:6777": " vākye svārthasaṃsargatātparye prakaraṇavicchedasya prāptānuvadamātrasyā cāprayojanatvamiti",
    "GSP33vacbhamu:6778": " stutyarthau lakṣyate /",
    "GSP33vacbhamu:6779": " na caitaddoṣabhayātsamudāyaprasiddhimullaṅghayāvayavaprasiddhimupāśritya sāhnasyaiva dvādaśopasattāṃ vidhātumarhati,",
    "GSP33vacbhamu:6780": " tritvadvādaśatvayorvikalpaprasaṅgāt /",
    "GSP33vacbhamu:6781": " naca satyāṃ gatau vikalpo nyāṭyaḥ /",
    "GSP33vacbhamu:6782": " sāhnāhīnapadayośca prakṛtajyotiṣṭomābhidhāyinorānarthakyaprasaṅgāt /",
    "GSP33vacbhamu:6783": " prakaraṇādeva tadavagateḥ /",
    "GSP33vacbhamu:6784": " iha tu svārthasaṃsargatātparye noktadoṣaprasaṅga iti paurvāparyālocanayā prakaraṇānurodhādrūḍhimapi pūrvakālatāmapi parityajya prakaraṇānuguṇyena jyotiḥ paraṃ brahma pratīyate /",
    "GSP33vacbhamu:6785": " yattūktaṃ mumukṣorādityaprāptirabhihiteti /",
    "GSP33vacbhamu:6786": " nāsāvātyantiko mokṣaḥ,",
    "GSP33vacbhamu:6787": " kintu kāryabrahmalokaprāptiḥ /",
    "GSP33vacbhamu:6788": " naca kramamuktyabhiprāyaṃ svena rūpeṇābhiniṣpadyata iti vacanam /",
    "GSP33vacbhamu:6789": " nahyetatprakaraṇoktabrahmatattvaviduṣo gatyutkrāntī staḥ /",
    "GSP33vacbhamu:6790": " tathā ca śrutiḥ-'na tasmāt prāṇā utkrāmanti atraiva samavanīyante' iti /",
    "GSP33vacbhamu:6791": " naca taddvāreṇa kramamuktiḥ /",
    "GSP33vacbhamu:6792": " arcirādimārgasya hi kāryabrahmalokaprāpakatvaṃ na tu brahmabhūyahetubhāvaḥ /",
    "GSP33vacbhamu:6793": " jīvasya tu nirūpādhinityaśuddhabuddhabrahmabhāvasākṣātkārahetuke mokṣe kṛtamarcirādimārgeṇa kāryabrahmalokaprāptyā /",
    "GSP33vacbhamu:6794": " atrāpi brahmavidastadupapatteḥ /",
    "GSP33vacbhamu:6795": " tasmānna jyotirādityamupasaṃpadya saṃprasādasya jīvasya svena rūpeṇa pāramārthikena brahmaṇābhiniṣpattirāñjasīti śruteratrāpi kleśaḥ /",
    "GSP33vacbhamu:6796": " apica paraṃ jyotiḥ sa uttamapuruṣa itihaivopariṣṭādviśeṣaṇāttejaso vyāvartya puruṣaviṣayatvenāvasthāpanājjyotiḥpadasya,",
    "GSP33vacbhamu:6797": " parameva brahma jyotiḥ na tu teja iti siddham //40 // 1.3.12.41.",
    "GSP33vacbhamu:6798": " ākāśor'thāntaratvādivyapadeśāt\u000e /",
    "GSP33vacbhamu:6799": " yadyapi 'ākāśastalliṅgāt' ityatra brahmaliṅgadarśanādākāśaḥ paramātmeti vyutpāditaṃ,",
    "GSP33vacbhamu:6800": " tathāpi tadvadatra paramātmaliṅgadarśanābhāvānnāmarūpanirmahaṇasya bhūtākāśe 'pyavakāśadānenopapatterakasmānna rūḍhiparityāgasyāyogāt,",
    "GSP33vacbhamu:6801": " nāmarūpe antarā brahmeti ca nākāśasya nāmarūpayornirvahiturantarālatvamāha,",
    "GSP33vacbhamu:6802": " api tu brahmaṇaḥ,",
    "GSP33vacbhamu:6803": " tena bhūtākāśo nāmarūpayornirvahitā /",
    "GSP33vacbhamu:6804": " brahma caitayorantarālaṃ madhyaṃ sāramiti yāvat /",
    "GSP33vacbhamu:6805": " na tu nirvoḍaiva brahma,",
    "GSP33vacbhamu:6806": " antarālaṃ vā nirvāḍhṛ /",
    "GSP33vacbhamu:6807": " tasmātprasiddherbhūtākāśo na tu brahmeti prāptam /",
    "GSP33vacbhamu:6808": " evaṃ prāpta ucyate-paramevākāśaṃ brahma,",
    "GSP33vacbhamu:6809": " kasmāt, arthāntaratvādivyapadeśāt\u000e /",
    "GSP33vacbhamu:6810": " nāmarūpamātranirvāhakamihākāśamucyate /",
    "GSP33vacbhamu:6811": " bhūtākāśaṃ ca vikāratvena nāmarūpāntaḥpāti sat kathamātmānamudvahet /",
    "GSP33vacbhamu:6812": " nahi suśikṣito 'pi vijñānī svena skandhenātmānaṃ voḍhumutsahate /",
    "GSP33vacbhamu:6813": " naca nāmarūpaśrutiraviśeṣataḥ pravṛttā bhūtākāśavarjaṃ nāmarūpāntare saṃkocayituṃ sati saṃbhave yujyate /",
    "GSP33vacbhamu:6814": " naca nirvāhakatvaṃ niraṅkuśamavagataṃ brahmaliṅgaṃ kathañcitkleśena paratantre netumucitam",
    "GSP33vacbhamu:6815": " 'anena jīvenātmanānupraviśya nāmarūpe vyākaravāṇi' iti ca sraṣṭṛtvamatisphuṭaṃ brahmaliṅgamatra pratīyate /",
    "GSP33vacbhamu:6816": " brahmarūpatayā ca jīvasya vyākartṛtve brahmaṇa eva vyākartṛtvamuktam /",
    "GSP33vacbhamu:6817": " evaṃ ca nirvahiturevanātarālatopapatteranyo nirvahitānyaccāntarālamityarthabhedakalpanāpi na yuktā /",
    "GSP33vacbhamu:6818": " tathā ca te nāmarūpe yadantaretyayamarthāntaravyapadeśa upapanno bhavatyākāśasya /",
    "GSP33vacbhamu:6819": " tasmādarthāntaravyapadeśāt,",
    "GSP33vacbhamu:6820": " tathā 'tadbrahma tadamṛtam' iti vyapadeśādbrahmaivākāśamiti siddham //41 // 1.3.13.42.",
    "GSP33vacbhamu:6821": " suṣuptyutkrāntyorbhedena\u000e /",
    "GSP33vacbhamu:6822": " 'ādimadhyāvasāneṣu saṃsāripratipādanāt /",
    "GSP33vacbhamu:6823": " tatpare granthasaṃdarbhe sarvaṃ tatraiva yojyate //",
    "GSP33vacbhamu:6824": " ' saṃsāryeva tāvadātmāhaṅkārāspadaprāṇādiparītaḥ sarvajanasiddhaḥ /",
    "GSP33vacbhamu:6825": " tameva ca 'yo 'yaṃ vijñānamayaḥ prāṇeṣu' ityādiśrutisaṃdarbha ādimadhyāvasāneṣvāmṛśatīti tadanuvādaparo bhavitumarhati /",
    "GSP33vacbhamu:6826": " evaṃ ca saṃsāryātmaiva kiñcidapekṣya mahān,",
    "GSP33vacbhamu:6827": " saṃsārasya cānāditvenānāditvādaja ucyate,",
    "GSP33vacbhamu:6828": " na tu tadatiriktaḥ kaścidatra nityaśuddhabuddhamuktatvabhāvaḥ pratipādyaḥ /",
    "GSP33vacbhamu:6829": " yattu suṣuptyutkrāntyoḥ prājñenātmanā saṃpariṣvakta iti bhedaṃ manyase,",
    "GSP33vacbhamu:6830": " nāsau bhedaḥ kintvayamātmaśabdaḥ svabhāvavacanaḥ,",
    "GSP33vacbhamu:6831": " tena suṣuptyutkrāntyavasthāyāṃ viśeṣaviṣayābhāvātsaṃpiṇḍitaprajñeva prājñenātmanā svabhāvenā pariṣvakto na kiñcidvedetyabhede 'pi bhedavadupacāreṇa yojanīyam /",
    "GSP33vacbhamu:6832": " yathāhuḥ-'prājñaḥ saṃpiṇḍitaprajñaḥ' iti /",
    "GSP33vacbhamu:6833": " patyādayaśca śabdāḥ saṃsāriṇyeva kāryakaraṇasaṃghātātmakasya jagato jīvakarmārjitatayā tadbhogyatayā ca yojanīyāḥ /",
    "GSP33vacbhamu:6834": " tasmātsaṃsāryevānūdyate na tu paramātmā pratipadyata iti prāptam /",
    "GSP33vacbhamu:6835": " evaṃ prāpte 'bhidhīyate-'suṣuptyutkrāntyorbhedena vyapadeśādityanuvartate /",
    "GSP33vacbhamu:6836": " ayamabhisaṃdhiḥ-kiṃ saṃsāriṇo 'nyaḥ paramātmā nāsti,",
    "GSP33vacbhamu:6837": " tasmātsaṃsāryātmaparaṃ 'yo 'yaṃ vijñānamayaḥ prāṇeṣu' iti vākyam,",
    "GSP33vacbhamu:6838": " āhosvidiha saṃsārivyatirekeṇa paramātmano 'saṃkīrtanātsaṃsāriṇaścādimadhyāvasāneṣvavamarśanātsaṃsāryātmaparaṃ,",
    "GSP33vacbhamu:6839": " na tāvatsaṃsāryatiriktasya tasyābhāvaḥ /",
    "GSP33vacbhamu:6840": " tatpratipādakā hi śataśa āgamāḥ 'īkṣaternāśabdam' 'gatisāmānyāt' ityādibiḥ sūtrasaṃdarbhairupapāditāḥ /",
    "GSP33vacbhamu:6841": " na cātrāpi saṃsāryatiriktaparamātmasaṃkīrtanābhāvaḥ,",
    "GSP33vacbhamu:6842": " suṣuptyutkrāntyestatsaṃkīrtanāt /",
    "GSP33vacbhamu:6843": " naca prājñasya paramātmano jīvādbhedena saṃkīrtanaṃ sati saṃbhave rāhoḥ śira itivadaupacārikaṃ yuktam /",
    "GSP33vacbhamu:6844": " naca prājñaśabdaḥ prajñāprakarṣaśālini nirūḍhavṛttiḥ kathañcidajñaviṣayo vyākhyātumucitaḥ /",
    "GSP33vacbhamu:6845": " naca prajñāprakarṣo 'saṃkucadvṛttirviditasamastaveditavyātsarvavido 'nyatra saṃbhavati /",
    "GSP33vacbhamu:6846": " na cetthaṃbhūto jīvātmā /",
    "GSP33vacbhamu:6847": " tasmātsuṣuptyutkrāntyorbhedena jīvātprājñasya paramātmano vyapadeśāt 'yo 'yaṃ vijñānamayaḥ' ityādinā jīvātmānaṃ lokasiddhamanūdya tasya paramātmabhāvo 'nanadhigataḥ pratipādyate /",
    "GSP33vacbhamu:6848": " naca jīvātmanuvādamātraparāṇyetāni vacāṃsi /",
    "GSP33vacbhamu:6849": " anadhigatārthāvabodhanaparaṃ hi śābdaṃ pramāṇaṃ,",
    "GSP33vacbhamu:6850": " na tvanuvādamātraniṣṭhaṃ bhavitumarhati /",
    "GSP33vacbhamu:6851": " ata eva ca saṃsāriṇaḥ paramātmabhāvavidhānāyādimadhyāvasāneṣvanupādyatayāvamarśa upapadyate /",
    "GSP33vacbhamu:6852": " evaṃ ca mahattvaṃ cājatvaṃ ca sarvagatasya nityasyātmanaḥ saṃbhavānnāpekṣikaṃ kalpayiṣyate /",
    "GSP33vacbhamu:6853": " yastu madhye buddhāntādyavasthopanyāsāditi\u000e /",
    "GSP33vacbhamu:6854": " nānenāvasthāvattvaṃ vivakṣyate /",
    "GSP33vacbhamu:6855": " api tvavasthānāmupajanāpāyadharmakatvena tadatiriktamavasthārahitaṃ paramātmānaṃ vivakṣati,",
    "GSP33vacbhamu:6856": " uparitanavākyasaṃdarbhālocanāditi //42 // 1.3.13.43.",
    "GSP33vacbhamu:6857": " patyādiśabdebyaḥ /",
    "GSP33vacbhamu:6858": " sarvasya vaśī\u000e /",
    "GSP33vacbhamu:6859": " vaśaḥ sāmarthyaṃ sarvasya jagataḥ prabhavatyayam,",
    "GSP33vacbhamu:6860": " vyūhāvasthānasamartha iti /",
    "GSP33vacbhamu:6861": " ata eva sarvasyeśānaḥ,",
    "GSP33vacbhamu:6862": " sāmarthyena hyayamuktena sarvasyeṣṭe,",
    "GSP33vacbhamu:6863": " tadicchānuvidhānājjagataḥ /",
    "GSP33vacbhamu:6864": " ata eva sarvasyādhipatiḥ sarvasya niyantā /",
    "GSP33vacbhamu:6865": " antaryāmīti yāvat /",
    "GSP33vacbhamu:6866": " kiñca sa evaṃbhūto hyadyantarjyotiḥ puruṣo vijñānamayo na sādhunā karmaṇā bhūyānutkṛṣṭo bhavatītyevamādyāḥ śrutayo 'saṃsāriṇaṃ paramātmānameva pratipādayanti /",
    "GSP33vacbhamu:6867": " tasmājjīvātmānaṃ mānāntarasiddhamanūdya tasya brahmabhāvapratipādanaparo 'yo 'yaṃ vijñānamayaḥ' ityādivākyasaṃdarbha iti siddham //43 //",
    "GSP33vacbhamu:6868": " iti śrīmadvācaspatimiśraviracitaśārīrakabhagavatpādabhāṣyavibhāge bhāmatyāṃ prathamasyādhyāyasya tṛtīyaḥ pādaḥ //3 //",
    "GSP33vacbhamu:6869": " iti prathamādhyāyasya jñeyabrahmapratipādakāspaṣṭaśrutisamanvayākhyastṛtīyaḥ pājaḥ\u000e",
    "GSP33vacbhamu:6870": " prathamādhyāye caturthaḥ pādaḥ\u000e / 1.4.1.1.",
    "GSP33vacbhamu:6871": " ānumānikamapyekeṣāmiticenna śārīrarūpakavinyastagṛhīterdarśayati ca\u000e /",
    "GSP33vacbhamu:6872": " syādetat /",
    "GSP33vacbhamu:6873": " brahmajījñāsāṃ pratijñāya brahmaṇo lakṣaṇamuktam-'janmādyasya yataḥ' iti /",
    "GSP33vacbhamu:6874": " taccedaṃ lakṣaṇaṃ na pradhānādau gataṃ,",
    "GSP33vacbhamu:6875": " yena vyabhicārādalakṣaṇaṃ syāt,",
    "GSP33vacbhamu:6876": " kintu brahmaṇyeveti 'īkṣaternāśabdam' iti pratipāditam /",
    "GSP33vacbhamu:6877": " gatisāmānyaṃ ca vedāntavākyānāṃ brahmakaraṇavādaṃ prati vidyate,",
    "GSP33vacbhamu:6878": " na pradhānakāraṇavādaṃ pratīti prapañcitamadhastatena sūtrasaṃdarbheṇa /",
    "GSP33vacbhamu:6879": " tatkimavaśiṣyate tadarthamuttaraḥ saṃdarbha ārabhyate /",
    "GSP33vacbhamu:6880": " naca 'mahataḥ paramavyaktam' ityādīnāṃ pradhāne samanvaye 'pi vyabhāciraḥ /",
    "GSP33vacbhamu:6881": " nahyete pradhānakāraṇatvaṃ jagata āhuḥ,",
    "GSP33vacbhamu:6882": " apitu pradhānasadbhāvamātram /",
    "GSP33vacbhamu:6883": " naca tatsadbhāvamātreṇa 'janmādyasya yataḥ' iti brahmalakṣaṇasya kiñciddhīyate /",
    "GSP33vacbhamu:6884": " tasmādanarthaka uttaraḥ saṃdarbha ityata āha-",
    "GSP33vacbhamu:6885": " brahmajijñāsāṃ pratijñāyeti\u000e /",
    "GSP33vacbhamu:6886": " na pradhānasadbhāvamātraṃ pratipādayanti 'mahataḥ paramavyaktam' 'ajāmekām' ityādayaḥ,",
    "GSP33vacbhamu:6887": " kintu jagatkāraṇaṃ pradhānamiti /",
    "GSP33vacbhamu:6888": " 'mahataḥ param' ityatra hi paraśabdo 'viprakṛṣṭapūrvakālatvamāha /",
    "GSP33vacbhamu:6889": " tathā ca kāraṇatvam /",
    "GSP33vacbhamu:6890": " 'ajāmekām' ityādīnāṃ tu kāraṇatvābhidhānamatisphuṭam /",
    "GSP33vacbhamu:6891": " evaṃ ca lakṣaṇavyabhicārādavyabhicārāya yukta uttarasaṃdarbhārambha iti /",
    "GSP33vacbhamu:6892": " pūrvapakṣayati-",
    "GSP33vacbhamu:6893": " tatra ya eveti\u000e /",
    "GSP33vacbhamu:6894": " sāṃkhyapravādarūḍhimāha-",
    "GSP33vacbhamu:6895": " tatrāvyaktamiti\u000e /",
    "GSP33vacbhamu:6896": " sāṃkhyasmṛtiprasiddherna kevalaṃ rūḍhiḥ,",
    "GSP33vacbhamu:6897": " avayavaprasiddhyāpyayamevārtho 'vagamyata ityāha-",
    "GSP33vacbhamu:6898": " na vyaktamiti\u000e /",
    "GSP33vacbhamu:6899": " śānyaghoramūḍhaśabdādihīnatvācceti /",
    "GSP33vacbhamu:6900": " śrutiruktā /",
    "GSP33vacbhamu:6901": " smṛtiśca sāṃkhīyā /",
    "GSP33vacbhamu:6902": " nyāyaśca-'bhedānāṃ parimāṇātsamanvayācchaktitaḥ pravṛtteśca /",
    "GSP33vacbhamu:6903": " kāraṇakāryavibhāgādavibhāgādvaiśvarūpyasya //",
    "GSP33vacbhamu:6904": " kāraṇamastyavyaktam' iti /",
    "GSP33vacbhamu:6905": " naca 'mahataḥ paramavyaktam' iti prakaraṇapariśeṣābhyāmavyaktapadaṃ śarīragocaram /",
    "GSP33vacbhamu:6906": " śarīrasya śāntaghoramūḍhapaśabdādyātmakatvenāvyaktatvānupapatteḥ /",
    "GSP33vacbhamu:6907": " tasmātpradhānamevāvyaktamucyata iti prāpte, ucyate-",
    "GSP33vacbhamu:6908": " naitadevam /",
    "GSP33vacbhamu:6909": " na hyetatkāṭhakaṃ vākyamiti\u000e /",
    "GSP33vacbhamu:6910": " laukikī hi prasiddhī rūḍhirvedārthanirṇaye nimittaṃ,",
    "GSP33vacbhamu:6911": " tadupāyatvāt /",
    "GSP33vacbhamu:6912": " yathāhuḥ-'ya eva laukikāḥ śabdāsta eva vaidikāsta eva caiṣāmarthāḥ' iti /",
    "GSP33vacbhamu:6913": " natu parīkṣakāṇāṃ pāribhāṣikī,",
    "GSP33vacbhamu:6914": " pauruṣeyī hi sā na vedārthanirṇayanibandhanasiddhau(yanimittaṃ po?)",
    "GSP33vacbhamu:6915": " ṣadhādiprasiddhivat /",
    "GSP33vacbhamu:6916": " tasmādrūḍhitastāvanna pradhānaṃ pratīyate /",
    "GSP33vacbhamu:6917": " yogastvanyatrāpi tulyaḥ /",
    "GSP33vacbhamu:6918": " tadevamavyaktaśrutāvanyathāsiddhāyāṃ prakaraṇapariśeṣābhyāṃ śarīragocaro 'yamavyaktaśabdaḥ /",
    "GSP33vacbhamu:6919": " yathā cāsya tadgocaratvamupapadyate tathāgre darśayiṣyati /",
    "GSP33vacbhamu:6920": " teṣu śarīrādiṣu madhye viṣayāṃstadgecarān viddhi /",
    "GSP33vacbhamu:6921": " yathāśvo 'dhvānamālambya calatyevamindriyahayāḥ svagocaramālambyeti /",
    "GSP33vacbhamu:6922": " ātmā bhoktetyāhurmanīṣiṇaḥ /",
    "GSP33vacbhamu:6923": " katham, indriyamanoyuktaṃ yogo yathā bhavati /",
    "GSP33vacbhamu:6924": " indriyārthamanaḥ saṃnikarṣeṇa hyatmā gandhādīnāṃ bhoktā /",
    "GSP33vacbhamu:6925": " pradhāsyākāṅkṣāvato vacanaṃ prakaraṇamiti gantavyaṃ viṣṇoḥ paramaṃ padaṃ pradhānamiti tadākāṅkṣāmavatārayati-",
    "GSP33vacbhamu:6926": " taiścendriyādibhirasaṃyatairiti\u000e /",
    "GSP33vacbhamu:6927": " asaṃyamābhidhānaṃ vyatirekamukhena saṃyamavadātīkaraṇam /",
    "GSP33vacbhamu:6928": " paraśabdaḥ śreṣṭhavacanaḥ /",
    "GSP33vacbhamu:6929": " nanvāntaratvena yadi śreṣṭhatvaṃ tadendriyāṇāmeva bāhyebhyo gandhāhibhyaḥ śreṣṭhatvaṃ syādityata āha-",
    "GSP33vacbhamu:6930": " arthā ye śabdādaya iti\u000e /",
    "GSP33vacbhamu:6931": " nāntaratvena śreṣṭhatvamapi tu pradhānatayā,",
    "GSP33vacbhamu:6932": " tacca vivakṣādhīnaṃ,",
    "GSP33vacbhamu:6933": " grahebhyaścendriyebhyo 'tigrahayārthānāṃ pradhānyaṃ śrutyā vivakṣitamitīndriyebhyor'thānāṃ prādhānyātparatvaṃ bhavati /",
    "GSP33vacbhamu:6934": " ghrāṇajihvāvākcakṣuḥ śrotramanohastatvaco hi indriyāṇi śrutyāṣṭau grahā uktāḥ /",
    "GSP33vacbhamu:6935": " gṛhṇanti vaśīkurvanti khalvetāni puruṣapaśumiti /",
    "GSP33vacbhamu:6936": " na caitani svarūpavato vaśīkartumīśate,",
    "GSP33vacbhamu:6937": " yāvadasmai puruṣaśave gandharasanāmarūpaśabdakāmakarmasparśānnopaharanti /",
    "GSP33vacbhamu:6938": " ata eva gandhādayo 'ṣṭāvatigrahāḥ,",
    "GSP33vacbhamu:6939": " tadupahāreṇa grahāṇāṃ grahatvopapatteḥ /",
    "GSP33vacbhamu:6940": " tadidamuktam-",
    "GSP33vacbhamu:6941": " indriyāṇāṃ grahaṇaṃ viṣayāṇāmatigrahatvamiti śrutiprasiddheriti\u000e /",
    "GSP33vacbhamu:6942": " grahatvenendriyaiḥ sāmye 'pi manasaḥ svagatena viśeṣeṇārthebhyaḥ paratvamāha",
    "GSP33vacbhamu:6943": " -viṣayebyaśca manasaḥ paratvamiti\u000e /",
    "GSP33vacbhamu:6944": " kasmātpumān rathitvenopakṣipto gṛhyata ityata āha-",
    "GSP33vacbhamu:6945": " ātmaśabdāditi\u000e /",
    "GSP33vacbhamu:6946": " tatpratyabhijñānādityarthaḥ /",
    "GSP33vacbhamu:6947": " śreṣṭhatve hetumāha-",
    "GSP33vacbhamu:6948": " bhoktuśceti\u000e /",
    "GSP33vacbhamu:6949": " tadanena jīvātmā svāmitayā mahānuktaḥ /",
    "GSP33vacbhamu:6950": " athavā śrutismṛtibhyāṃ hairaṇyagarbhī buddhirātmaśabdenocyata ityāha",
    "GSP33vacbhamu:6951": " -athaveti /",
    "GSP33vacbhamu:6952": " pūriti\u000e /",
    "GSP33vacbhamu:6953": " bhogyajātasya buddhiradhikaraṇamiti buddhiḥ pūḥ /",
    "GSP33vacbhamu:6954": " tadevaṃ sarvāsāṃ buddhīnāṃ prathamajahiraṇyagarbhabuddhyekanīḍatayā hiraṇyagarbhabuddhermahattvaṃ cāpanādā(copanādānā?)tmatvaṃ ca /",
    "GSP33vacbhamu:6955": " ata eva buddhimātrātpṛthakkaraṇamupapannam /",
    "GSP33vacbhamu:6956": " nanvetasminpakṣe hiraṇyagarbhabuddherātmatvānna rathita ātmano bhokturatropādānamiti na rathamātraṃ pariśiṣyate 'pi tu rathavānapītyata āha-",
    "GSP33vacbhamu:6957": " etasmiṃstu pakṣa iti\u000e /",
    "GSP33vacbhamu:6958": " yathā hi samāropitaṃ pratibimbaṃ bimbānna vastuto bhidyate tathā na paramātmano vijñānātmā vastuto bhidyata iti paramātmaiva rathavānihopāttastena rathamātraṃ parisiṣṭamiti /",
    "GSP33vacbhamu:6959": " atha rathādirūpakakalpanāyāḥ śarīrādiṣu kiṃ prayojanamityata āha",
    "GSP33vacbhamu:6960": " -śarīrendriyamanobuddhiviṣayavadenāsaṃyuktasya hīti\u000e /",
    "GSP33vacbhamu:6961": " vedanā sukhādyanubhāvaḥ /",
    "GSP33vacbhamu:6962": " pratyarthamañcatīti pratyagātmeha jīvo 'bhimatastasya brahmāvagatiḥ /",
    "GSP33vacbhamu:6963": " naca jīvasya brahmatvaṃ mānāntarasiddhaṃ,",
    "GSP33vacbhamu:6964": " yenātra nāgamo 'pekṣyetyāha-",
    "GSP33vacbhamu:6965": " tathāceti\u000e /",
    "GSP33vacbhamu:6966": " vāgiti chāndaso dvitīyālopaḥ /",
    "GSP33vacbhamu:6967": " śeṣamatirohitārtham //1 // 1.4.1.2.",
    "GSP33vacbhamu:6968": " pūrvapakṣiṇo 'nuśayabījanirākaraṇaparaṃ sūtram-sūkṣmaṃ tu tadarhatvāt /",
    "GSP33vacbhamu:6969": " prakṛtervikāraṇāmananyatvātprakṛteravyaktatvaṃ vikāra upacaryate /",
    "GSP33vacbhamu:6970": " yathā 'gobhiḥ śrīmita' iti gauśabdastādvikāre payasi /",
    "GSP33vacbhamu:6971": " avyaktātkāraṇāt vikāraṇāmananyatvenāvyaktaśabdārhatve pramāṇamāha-",
    "GSP33vacbhamu:6972": " tathāca śrutiriti\u000e /",
    "GSP33vacbhamu:6973": " avyākṛtamavyaktamityanarthāntaram /",
    "GSP33vacbhamu:6974": " nanvevaṃ sati pradhānamevābyupetaṃ bhavati,",
    "GSP33vacbhamu:6975": " sukhaduḥkhamohātmakaṃ hi jagadevaṃbhūtādeva kāraṇādbhavitumarhati,",
    "GSP33vacbhamu:6976": " kāraṇātmakatvātkāryasya /",
    "GSP33vacbhamu:6977": " yacca tasya sukhātmakatvaṃ tatsattvam /",
    "GSP33vacbhamu:6978": " yacca tasya duḥkhātmakatvaṃ tadgajaḥ /",
    "GSP33vacbhamu:6979": " yacca tasya mohātmakatvaṃ tattamaḥ /",
    "GSP33vacbhamu:6980": " tathā cāvyaktaṃ padhānamevābhyupetamiti //2 // 1.4.1.3.",
    "GSP33vacbhamu:6981": " śaṅkānirākaraṇārthaṃ sūtram-",
    "GSP33vacbhamu:6982": " tadadhīnatvādarthavat\u000e /",
    "GSP33vacbhamu:6983": " pradhānaṃ hi sāṃkhyānāṃ seśvarāṇāmanīśvarāṇāṃ veśvarāt kṣetrajñebhyo vā vastuto bhinnaṃ śakyaṃ nirvaktum /",
    "GSP33vacbhamu:6984": " brahmaṇastviyamavidyā śaktirmāyādiśabdavācyā na śakyā tattvenānyatvena vā nirvaktum /",
    "GSP33vacbhamu:6985": " idamevāsyā avyaktatvaṃ yadanirvācyatvaṃ nāma /",
    "GSP33vacbhamu:6986": " so 'yamavyākṛtavādasya pradhānavādādbhedaḥ /",
    "GSP33vacbhamu:6987": " avidyāśakteśceśvarādhīnatvaṃ,",
    "GSP33vacbhamu:6988": " tadāśrayatvāt /",
    "GSP33vacbhamu:6989": " naca dravyamātramaśaktaṃ kāryāyālamiti śakterarthavattvam /",
    "GSP33vacbhamu:6990": " tadidamuktam-",
    "GSP33vacbhamu:6991": " arthavaditi\u000e /",
    "GSP33vacbhamu:6992": " syādetat /",
    "GSP33vacbhamu:6993": " yadi brahmaṇo 'vidyāśaktyā saṃsāraḥ pratīyate hanta muktānāmapi punarutpādaprasaṅgaḥ,",
    "GSP33vacbhamu:6994": " tasyāḥ pradhānavattādavasthyāt /",
    "GSP33vacbhamu:6995": " tadvināśe vā samastasaṃsārocchedaḥ tanmūlavidyāśakteḥ samucchedādityata āha-",
    "GSP33vacbhamu:6996": " muktānāṃ ca punaḥ\u000e /",
    "GSP33vacbhamu:6997": " bandhasya anutpattiḥ /",
    "GSP33vacbhamu:6998": " kutaḥ /",
    "GSP33vacbhamu:6999": " vidyayā tasyā bījaśakterdāhāt\u000e /",
    "GSP33vacbhamu:7000": " ayamabhisaṃdhiḥ-na vayaṃ pradhānavadavidyāṃ sarvajīveṣvekāmācakṣmahe,",
    "GSP33vacbhamu:7001": " yainevamupālamemahi,",
    "GSP33vacbhamu:7002": " kintviyaṃ pratijīvaṃ bhidyate /",
    "GSP33vacbhamu:7003": " tena yasyaiva jīvasya vidyotpannā tasyaivāvidyāpanīyate na jīvāntarasya,",
    "GSP33vacbhamu:7004": " bhinnādhikaraṇayorvidyāvidyayoravirodhāt,",
    "GSP33vacbhamu:7005": " tatkutaḥ samastasaṃsārocchedaprasaṅgaḥ /",
    "GSP33vacbhamu:7006": " padhānavādināṃ tveṣa doṣaḥ /",
    "GSP33vacbhamu:7007": " pradhānasyaikatvena taducchede sarvocchedo 'nucchede vā na kasyacidityanirmokṣaprasaṅgaḥ. pradhānabhede 'pi caitadavivekakhyātilakṣaṇāvidyāsadasattvanibandhanau",
    "GSP33vacbhamu:7008": " tarhi kṛtaṃ pradhānena,",
    "GSP33vacbhamu:7009": " avidyāsadasadbhāvābhyāmeva tadupapatteḥ /",
    "GSP33vacbhamu:7010": " na cāvidyopādhibhedādhīno jīvabhedo jīvabhedādhīnaścāvidyopādhibheda iti parasparāśrayādubhayāsiddhiriti sāṃpratam /",
    "GSP33vacbhamu:7011": " anāditvādbījāṅkuravadubhayasiddheḥ /",
    "GSP33vacbhamu:7012": " avidyātvamātreṇa caikatvopacāro 'vyaktamiti cāvyākṛtamiti ceti /",
    "GSP33vacbhamu:7013": " nanvevamavidyaiva jagadbījamiti kṛtamīśvareṇetyata āha-",
    "GSP33vacbhamu:7014": " parameśvarāśrayeti\u000e /",
    "GSP33vacbhamu:7015": " nahyacetanaṃ caitanānadhiṣṭhitaṃ kāryāya paryāptamiti svakāryaṃ kartuṃ parameśvaraṃ nimittatayopādānatayā vāśrayate,",
    "GSP33vacbhamu:7016": " prapañcavibhramasya hīśvarādhiṣṭhānatvamahivibhramasyeva rajjvadhiṣṭhānatvam,",
    "GSP33vacbhamu:7017": " tena yathāhivibhramo rajjūpādāna evaṃ prapañcavibhrama īśvaropādānaḥ,",
    "GSP33vacbhamu:7018": " tasmājjīvādhikaraṇāpyavidyā nimittatayā viṣayatayā ceśvaramāśrayata itīśvarāśrayetyucyate,",
    "GSP33vacbhamu:7019": " na tvādhāratayā,",
    "GSP33vacbhamu:7020": " vidyāsvabhāve brahmaṇi tadanupapatteriti /",
    "GSP33vacbhamu:7021": " ata evāha-",
    "GSP33vacbhamu:7022": " yasyāṃ svarūpapratibodharahitāḥ śerate saṃsāriṇo jīvā iti\u000e /",
    "GSP33vacbhamu:7023": " yasyāmavidyāyāṃ satyāṃ śarate jīvāḥ /",
    "GSP33vacbhamu:7024": " jīvānāṃ svarūpaṃ vāstavaṃ brahma,",
    "GSP33vacbhamu:7025": " tadbodharahitāḥ śerata iti laya uktaḥ /",
    "GSP33vacbhamu:7026": " saṃsāriṇa iti vikṣepa uktaḥ /",
    "GSP33vacbhamu:7027": " avyaktādhīnatvājjīvabhāvasyeti\u000e /",
    "GSP33vacbhamu:7028": " yadyapi jīvāvyaktayoranāditvenāniyataṃ paurvāparyaṃ tathāpyavyaktasya pūrvatvaṃ vivakṣitvaitaduktam /",
    "GSP33vacbhamu:7029": " satyapi śarīravadindriyādīnāmiti\u000e /",
    "GSP33vacbhamu:7030": " gaubalīvardapadavetaddraṣṭavyam /",
    "GSP33vacbhamu:7031": " ācāryadeśīyamatamāha",
    "GSP33vacbhamu:7032": " -anye tviti\u000e /",
    "GSP33vacbhamu:7033": " etaddūṣayati-",
    "GSP33vacbhamu:7034": " taistviti\u000e /",
    "GSP33vacbhamu:7035": " prakaraṇapāriśeṣyayorubhayatra tulyatvānnaikagrahaṇaniyamaheturasti /",
    "GSP33vacbhamu:7036": " śaṅkate",
    "GSP33vacbhamu:7037": " -āmnātyārthamiti\u000e /",
    "GSP33vacbhamu:7038": " avyaktapadameva sthūlaśarīravyāvṛttiheturvyaktatvāttasyeti śaṅkārthaḥ /",
    "GSP33vacbhamu:7039": " nirākaroti-na /",
    "GSP33vacbhamu:7040": " ekavākyatādhīnatvāditi\u000e /",
    "GSP33vacbhamu:7041": " prakṛtahānyaprakṛtaprakriyāprasaṅgenaikavākyatve saṃbhavati na vākyabhedo yujyate /",
    "GSP33vacbhamu:7042": " na cākāhkṣāṃ vinaikavākyatvam,",
    "GSP33vacbhamu:7043": " ubhayaṃ ca prakṛtamityubhayaṃ grāhyatvenehākāṅkṣitamityekābhidhāyakamapi padaṃ śarīradvaparam /",
    "GSP33vacbhamu:7044": " naca mukhyayā vṛttyātatparamityaupacārikataṃ na bhavati /",
    "GSP33vacbhamu:7045": " yathopahantṛmātranirākāhkṣāyāṃ kakapadaṃ prayujyamānaṃ śvādisarvahantṛpadaṃ vijñāyate /",
    "GSP33vacbhamu:7046": " yathāhuḥ 'kākebhyo rakṣyatāmannamiti bāle 'pi noditaḥ /",
    "GSP33vacbhamu:7047": " upaghātapradhānatvānna śvādibhyo na rakṣati //",
    "GSP33vacbhamu:7048": " ' iti /",
    "GSP33vacbhamu:7049": " nanu na śarīradvayasyātrākāhkṣā /",
    "GSP33vacbhamu:7050": " kintu duḥśodhatvātsūkṣmasyaiva śarīrasya,",
    "GSP33vacbhamu:7051": " natu ṣāṭkauśikasya sthūlasyaṣa etaddhi dṛṣṭabībhatsatayā sukaraṃ vairāgyaviṣayatvena śodhayitumityata āha-",
    "GSP33vacbhamu:7052": " na caivaṃ\u000e",
    "GSP33vacbhamu:7053": " mantavyamiti\u000e /",
    "GSP33vacbhamu:7054": " viṣṇoḥ paramaṃ padamavagamayituṃ paraṃ paramatra pratipādyatvena prastutaṃ na tu vairāgyāya śodhanamityarthaḥ /",
    "GSP33vacbhamu:7055": " alaṃ vā vivādena,",
    "GSP33vacbhamu:7056": " bhavatu sūkṣmameva śarīraṃ pariśodhyaṃ,",
    "GSP33vacbhamu:7057": " tathāpi na sāṃkhyābhimatamatra pradhānaṃ paramityabhyupetyāha-",
    "GSP33vacbhamu:7058": " sarvathāpi tviti\u000e //3 // 1.4.1.4.",
    "GSP33vacbhamu:7059": " jñeyatvāvacanācca\u000e /",
    "GSP33vacbhamu:7060": " ito 'pi nāyamavyaktaśabdaḥ sāṃkhyābhimatapradhānaparaḥ /",
    "GSP33vacbhamu:7061": " sāṃkhyaiḥ khalu pradhānādvivekena puruṣaṃ niḥśreyasāya jñātuṃ vā vibhūtyai vā pradhānaṃ jñeyatvenopakṣipyate /",
    "GSP33vacbhamu:7062": " na ceha jānīyāditi copāsīteti vā vidhivibhaktiśrutirasti,",
    "GSP33vacbhamu:7063": " api tvavyaktapadamātram /",
    "GSP33vacbhamu:7064": " na caitāvatā sāṃkhyasmṛtipratyabhijñānaṃ bhavatīti bhāvaḥ //4 // 1.4.1.5.",
    "GSP33vacbhamu:7065": " jñeyatvāvacanasyāsiddhimāśaṅkya tatsiddhipradarśanārthaṃ sūtram-",
    "GSP33vacbhamu:7066": " vadatīti cenna prājño hi prakaraṇāt\u000e /",
    "GSP33vacbhamu:7067": " nigadavyākhyātamasya bhāṣyam //5 // 1.4.1.6.",
    "GSP33vacbhamu:7068": " trayāṇāmeva caivamupanyāsaḥ praśnaśca\u000e /",
    "GSP33vacbhamu:7069": " varapradānopakramā hi mṛtyunaciketaḥ saṃvādavākyapravṛttirāmāpteḥ kaṭhavallīnāṃ lakṣyate /",
    "GSP33vacbhamu:7070": " mṛtyuḥ kila na ciketase kupitena pitrā prahitāya tuṣṭastrīnvarān pradadau /",
    "GSP33vacbhamu:7071": " naciketāstu pathamena vareṇa pituḥ saumanasyaṃ vavre,",
    "GSP33vacbhamu:7072": " dvitīyenāgnividyām,",
    "GSP33vacbhamu:7073": " tṛtīyenātmavidyām /",
    "GSP33vacbhamu:7074": " 'varaṇāmeṣa varastṛtīyaḥ' iti vacanāt /",
    "GSP33vacbhamu:7075": " nanu tatra varapradāne pradhānagocare staḥ praśnapartivacane /",
    "GSP33vacbhamu:7076": " tasmātkaṭhavallīṣvagnijīvaparamātmaparaiva vākyapravṛttirna tvanupakrāntapradhānaparā bhavitumarhatītyāha-",
    "GSP33vacbhamu:7077": " itaśca na pradhānasyāvyaktaśabdavācyatvamiti\u000e /",
    "GSP33vacbhamu:7078": " 'hantaḥ ta idaṃ pravakṣyāmi guhyaṃ brahma sanātanam' ityanena vyavahitaṃ jīvaviṣayaṃ 'yathā tu maraṇaṃ prāpyātmā bhavati gautama' ityādiprativacanamiti yojanā /",
    "GSP33vacbhamu:7079": " atrāha codakaḥ-kiṃ jīvaparamātmanoreka eva praśnaḥ,",
    "GSP33vacbhamu:7080": " kiṃ vānyo jīvasya 'yeyaṃ prete' manuṣya iti praśāntaḥ,",
    "GSP33vacbhamu:7081": " anyaśca paramātmanaḥ 'anyatra dharmāt' ityādiḥ /",
    "GSP33vacbhamu:7082": " ekatve sūtravirodhastrayāṇamiti /",
    "GSP33vacbhamu:7083": " bhede tu saumanasyāvāptyagnyātmajñānaviṣayavaratrayapradānānantabhāvo 'nyatra dharmādityādeḥ praśnasya /",
    "GSP33vacbhamu:7084": " turīyavarāntarakalpanāyāṃ vā tṛtīya iti śrutibādhaprasaṅgaḥ /",
    "GSP33vacbhamu:7085": " varapradānānantarbhāve praśnasya tadvat pradhānākhyānamapyanantarbhūtaṃ varapradāne 'stu 'mahataḥ paramavyakta'mityākṣepaḥ /",
    "GSP33vacbhamu:7086": " pariharati-",
    "GSP33vacbhamu:7087": " atrocyate, naivaṃ vayamiheti\u000e /",
    "GSP33vacbhamu:7088": " vastuto jīvaparamātmanorabhedātpraṣṭavyābhedenaika eva praśnaḥ /",
    "GSP33vacbhamu:7089": " ata eva prativacanamapyekam /",
    "GSP33vacbhamu:7090": " sūtraṃ tvavāstabhedābhiprāyam /",
    "GSP33vacbhamu:7091": " vāstavaśca jīvaparamātmanorabhedastatra tatra śrutyupanyāsena bhagavatā bhāṣyakāreṇa darśitaḥ /",
    "GSP33vacbhamu:7092": " tathā jīvaviṣayasyāstitvanāstitvapraśnasyetyādi /",
    "GSP33vacbhamu:7093": " 'yeyaṃ prete' iti hi naciketasaḥ praśnamupaśrutya tattatkāmaviṣayamalobhaṃ cāsya",
    "GSP33vacbhamu:7094": " pratītya mṛtyuḥ 'vidyābhīpsinaṃ naciketasaṃ manye' ityādinā naciketasaṃ praśasya",
    "GSP33vacbhamu:7095": " praśnamapi tadīyaṃ praśaṃsannasminpraśne brahmaivottaramuvāca-",
    "GSP33vacbhamu:7096": " taṃ durdarśamiti\u000e /",
    "GSP33vacbhamu:7097": " yadi punarjīvātprājño bhidyeta,",
    "GSP33vacbhamu:7098": " jīvagocaraḥ praśnaḥ,",
    "GSP33vacbhamu:7099": " prājñagocaraṃ cottaramiti kiṃ kena saṃgaccheta /",
    "GSP33vacbhamu:7100": " apica yadviṣayaṃ praśnamupaśrutya mṛtyunaiṣa praśaṃsito naciketāḥ yadi tameva bhūyaḥ pṛcchettaduttare cāvadadhyāt tataḥ praśaṃsā dṛṣṭārthā syāt,",
    "GSP33vacbhamu:7101": " praśnāntare tvasāvasthāne prasāritā satyadṛṣṭārthā syādityāha-",
    "GSP33vacbhamu:7102": " yatpraśneti\u000e /",
    "GSP33vacbhamu:7103": " yasmin praśno yatpraśnaḥ /",
    "GSP33vacbhamu:7104": " śeṣamatirohitārtham //6 // 1.4.1.7.",
    "GSP33vacbhamu:7105": " mahadvacca\u000e /",
    "GSP33vacbhamu:7106": " anena sāṃkhyaprasiddhervaidikaprasiddhyā virodhānna sāṃkhyaprasiddhirveda ādartavyetyuktam /",
    "GSP33vacbhamu:7107": " sāṃkhyānāṃ mahattattvaṃ sattāmātraṃ,",
    "GSP33vacbhamu:7108": " puruṣārthakriyākṣamaṃ sattasya bhāvaḥ sattā tanmātraṃ mahattattvamiti /",
    "GSP33vacbhamu:7109": " yā yā puruṣārthakriyā śabdādyupabhogalakṣaṇā ca sattvapuruṣānyatākhyātilakṣaṇā ca sā sarvā mahati buddhau samāpyata iti mahattattvaṃ sattāmātramucyata iti //7 // 1.4.2.8.",
    "GSP33vacbhamu:7110": " camasavadaviśeṣāt\u000e /",
    "GSP33vacbhamu:7111": " ajāśabdo yadyapi chāgāyāṃ rūḍhastathāpyadhyātmavidyādhikārānna tatra kartitumarhati /",
    "GSP33vacbhamu:7112": " tasmādrūḍherasaṃbhavādyogena vartayitavyaḥ /",
    "GSP33vacbhamu:7113": " tatra kiṃ svatantraṃ pradhānamanena mantravarṇenānūdyatāmuta pārameśvarī māyāśaktistejo 'bannavyākriyākāraṇamucyatām kiṃ tāvatprāptaṃ,",
    "GSP33vacbhamu:7114": " pradhānameveti /",
    "GSP33vacbhamu:7115": " tathāhi-yādṛśaṃ pradhānaṃ sāṃkhyaiḥ smaryate tādṛśamevāsminnanyūnānatiriktaṃ pratīyate /",
    "GSP33vacbhamu:7116": " sā hi pradhānalakṣaṇā prakṛtirna jāyata ityajā ca ekā ca lohitaśuklakṛṣṇā ca /",
    "GSP33vacbhamu:7117": " yadyapi lohitatvādayo varṇā na rajaḥprabhṛtiṣu santi,",
    "GSP33vacbhamu:7118": " tathāpi lohitaṃ kusumbhādi rañjayati,",
    "GSP33vacbhamu:7119": " rajo 'pi rañjayatīti lohitam /",
    "GSP33vacbhamu:7120": " evaṃ prasannaṃ pāthaḥ śuklaṃ,",
    "GSP33vacbhamu:7121": " sattvamapi prasannamiti śuklam /",
    "GSP33vacbhamu:7122": " evamāvarakaṃ meghādi kṛṣṇaṃ,",
    "GSP33vacbhamu:7123": " tamo 'pyāvarakamiti kṛṣṇam /",
    "GSP33vacbhamu:7124": " pareṇāpi nāvyākṛtasya svarūpeṇa lohitatvādiyoga āstheyaḥ,",
    "GSP33vacbhamu:7125": " kintu tatkāryasya tejo 'bannasya rohitvādikāraṇa upacaraṇīyam /",
    "GSP33vacbhamu:7126": " kāryasārūpeṇa vā kāraṇe kalpanīyaṃ,",
    "GSP33vacbhamu:7127": " tadasmākamapi tulyam /",
    "GSP33vacbhamu:7128": " 'ajo hyeko juṣamāṇo 'nuśete jahātyenāṃ bhuktabhogāmajo 'nyaḥ' iti tvātmabhedaśravaṇāt sāṃkhyasmṛterevātra mantravarṇe pratyabhijñānaṃ na tvavyākṛtaprakriyāyāḥ",
    "GSP33vacbhamu:7129": " tasyāmaikātmyābhyupagamenātmabhedābhāvāt /",
    "GSP33vacbhamu:7130": " tasmātsvatantraṃ pradhānaṃ nāśabdamiti prāptam /",
    "GSP33vacbhamu:7131": " teṣāṃ sāmyāvasthāvayavadharmairiti\u000e /",
    "GSP33vacbhamu:7132": " avayavāḥ pradhānasmaikasya sattvarajastamāṃsi teṣāṃ dharmā lohitatvādayastairiti /",
    "GSP33vacbhamu:7133": " prajāstraiguṇyānvitā iti\u000e /",
    "GSP33vacbhamu:7134": " sukhaduḥkhamohātmikāḥ /",
    "GSP33vacbhamu:7135": " tathāhi-maitradāreṣu narmadāyāṃ maitrasya sukhaṃ,",
    "GSP33vacbhamu:7136": " tat kasya hetoḥ,",
    "GSP33vacbhamu:7137": " taṃ prati sattvasya samudbhavāt /",
    "GSP33vacbhamu:7138": " tathāca tatsapatnīnāṃ duḥkhaṃ,",
    "GSP33vacbhamu:7139": " tat kasya hetoḥ,",
    "GSP33vacbhamu:7140": " tāḥ prati rajaṛsamudbhavāt,",
    "GSP33vacbhamu:7141": " tathā caitrasya tāmavindato moho viṣādaḥ,",
    "GSP33vacbhamu:7142": " sa kasya hetoḥ,",
    "GSP33vacbhamu:7143": " taṃ prati tamaḥsamudbhavāt /",
    "GSP33vacbhamu:7144": " narmadayā ca sarve bhāvā vyākhyātāḥ /",
    "GSP33vacbhamu:7145": " tadidaṃ traiguṇyānvitatvaṃ prajānām /",
    "GSP33vacbhamu:7146": " anuśeta iti vyācaṣṭe-",
    "GSP33vacbhamu:7147": " tāmevāvidyayeti\u000e /",
    "GSP33vacbhamu:7148": " viṣayā hi śabdādayaḥ prakṛtivikārastraiguṇyena sukhaduḥkhamohātmāna indriyamano 'haṅkārapraṇālikayā buddhisattvamupasaṃkrāmanti /",
    "GSP33vacbhamu:7149": " tena tadbuddhisattvaṃ pradhānavikāraḥ sukhaduḥkhamohātmakaṃ śabdādirūpeṇa pariṇamate /",
    "GSP33vacbhamu:7150": " citiśaktistvapariṇāminyapratisaṃkramāpi buddhisattvādātmano vivekabudhyamānā buddhivṛttyaiva viparyāsenāvidyayā buddhisthānsukhādīnātmanyabhimanyamānā sukhādimatīva bhavati /",
    "GSP33vacbhamu:7151": " tadidamuktam-",
    "GSP33vacbhamu:7152": " sukhī duḥkhī mūḍho 'hamityavivekatayā saṃsarati\u000e /",
    "GSP33vacbhamu:7153": " ekaḥ /",
    "GSP33vacbhamu:7154": " sattvapuruṣānyatākhyātisamunmūlitanikhilavāsanāvidyānubandhastvanyo jahātyenāṃ prakṛtim /",
    "GSP33vacbhamu:7155": " tadidamuktam-",
    "GSP33vacbhamu:7156": " anyaḥ punariti\u000e /",
    "GSP33vacbhamu:7157": " bhuktabhogāmiti vyācaṣṭe-",
    "GSP33vacbhamu:7158": " kṛtabhogāpavargām\u000e /",
    "GSP33vacbhamu:7159": " śabdādyāpalabdhirbhogaḥ /",
    "GSP33vacbhamu:7160": " guṇapuruṣānyatākhyātirapavargaḥ /",
    "GSP33vacbhamu:7161": " apavṛjyate hi tayā puruṣa iti /",
    "GSP33vacbhamu:7162": " evaṃ prāpte 'bhidhīyate-na tāvat 'ajo hyeko juṣamāṇo 'nuśete jahātyenāṃ bhuktabhogamajo",
    "GSP33vacbhamu:7163": " 'nyaḥ' ityetadātmabhedapratipādanaparamapi tu siddhamātmabhedaṃnūdya bandhamokṣau pratipādayatīti /",
    "GSP33vacbhamu:7164": " sa cānūdito bhedaḥ 'eko devaḥ sarvabhūteṣu gūḍhaḥ sarvavyāpī sarvabhūtāntarātmā' ityādiśrutibhirātmaikatvapratipādanaparābhirvirodhātkalpaniko 'vatiṣṭhate /",
    "GSP33vacbhamu:7165": " tathāca na sāṃkhyaprakriyāpratyabhijñānamityajāvākyaṃ camasavākyavatpariplavamānaṃ na svatantrapradhānaniścayāya paryāptam /",
    "GSP33vacbhamu:7166": " tadidamuktaṃ sūtrakṛtā-'camasavadaviśeṣāt' iti //8 // 1.4.2.9.",
    "GSP33vacbhamu:7167": " uttarasūtramavatārayituṃ śaṅkate-",
    "GSP33vacbhamu:7168": " tatra tvidaṃ tacchira iti\u000e /",
    "GSP33vacbhamu:7169": " sūtramavatārayati-",
    "GSP33vacbhamu:7170": " atra brūmaḥ /",
    "GSP33vacbhamu:7171": " jyotirupakramā tu tathā hyadhīyata eke\u000e /",
    "GSP33vacbhamu:7172": " sarvaśākhāpratyayamekaṃ brahmeti sthaitau śākhāntaroktarohitādiguṇayoginī tejo 'bannalakṣaṇā jarāyujāṇḍasvedajadbhijjacaturvidhabhūtagrāmaprakṛtibhūteyamajā",
    "GSP33vacbhamu:7173": " 'rohitaśuklakṛṣṇām' iti rohitādirupatayā tasyā eva pratyabhijñānāt /",
    "GSP33vacbhamu:7174": " na tu sāṃkhyaparikalpitā prakṛtiḥ /",
    "GSP33vacbhamu:7175": " tasyā aprāmāṇikatayā śrutahānyaśrutakalpanāprasaṅgāt,",
    "GSP33vacbhamu:7176": " rañjanādinā ca rohitādyupacārasya sati mukhyārthasaṃbhave 'yogāt /",
    "GSP33vacbhamu:7177": " tadidamuktam-",
    "GSP33vacbhamu:7178": " rohitādīnāṃ śabdānāmiti\u000e /",
    "GSP33vacbhamu:7179": " ajāpadasya ca samudāyaprasiddhiparityāgena na jāyata ityavayavaprasiddhyāśrayaṇe doṣaprasaṅgāt /",
    "GSP33vacbhamu:7180": " atra tu rūpakaklapanāyāṃ samudāyaprasiddherevānapekṣāyāḥ svīkārāt /",
    "GSP33vacbhamu:7181": " api cāyamapi śrutikalāpo 'smaddarśanānuguṇo na sāṃkhyasmṛtyanuguṇa ityāha",
    "GSP33vacbhamu:7182": " -tathehāpīti /",
    "GSP33vacbhamu:7183": " kiṃ kāraṇaṃ brahmetyupakramyeti\u000e /",
    "GSP33vacbhamu:7184": " brahmasvarūpaṃ tāvajjagatkāraṇaṃ na bhavati,",
    "GSP33vacbhamu:7185": " viśuddhatvāttasya /",
    "GSP33vacbhamu:7186": " yathāhuḥ-'puruṣasya tu śuddhasya nāśuddhā vikṛtirbavet' ityāśayavatīva śrutiḥ pṛcchati /",
    "GSP33vacbhamu:7187": " kiṅkāraṇam /",
    "GSP33vacbhamu:7188": " yasya brahmaṇo jagadutpattistat kiṅkāraṇaṃ brahmetyarthaḥ /",
    "GSP33vacbhamu:7189": " te brahmavido dhyānayogenātmānaṃ gatāḥ prāptā apaśyanniti yojanā /",
    "GSP33vacbhamu:7190": " yo yoniṃ yonimiti\u000e /",
    "GSP33vacbhamu:7191": " avidyā śaktiryoniḥ,",
    "GSP33vacbhamu:7192": " sā ca pratijīvaṃ nānetyuktamato vīpsopapannā /",
    "GSP33vacbhamu:7193": " śeṣamatirohitārtham //9 // 1.4.2.10.",
    "GSP33vacbhamu:7194": " sūtrāntaramavatārayituṃ śaṅkate-",
    "GSP33vacbhamu:7195": " kathaṃ punariti\u000e /",
    "GSP33vacbhamu:7196": " ajākṛtirjātistejo 'banneṣu nāsti /",
    "GSP33vacbhamu:7197": " naca tejo 'bannānāṃ janmaśravaṇādajanmanimitto 'pyajāśabdaḥ saṃbhavatītyāha-",
    "GSP33vacbhamu:7198": " naca tejo 'bannānāmiti\u000e /",
    "GSP33vacbhamu:7199": " sūtramavatārayati-",
    "GSP33vacbhamu:7200": " ata uttaraṃ paṭhati /",
    "GSP33vacbhamu:7201": " kalpanopadeśācca madhvādivadavirodhaḥ\u000e /",
    "GSP33vacbhamu:7202": " nanu kiṃ chāgā lohitaśuklakṛṣṇaivānyādṛśīnāmapi chāgānāmupalambhādityata āha-",
    "GSP33vacbhamu:7203": " yadṛcchayeti\u000e /",
    "GSP33vacbhamu:7204": " bahubarkarā bahuśāvā /",
    "GSP33vacbhamu:7205": " śeṣaṃ nigadavyākhyātam //1 //",
    "GSP33vacbhamu:7206": " na saṃkhyopasaṃgrahādapi nānābhāvādatirekācca\u000e /",
    "GSP33vacbhamu:7207": " avāntarasaṃgatimāha-",
    "GSP33vacbhamu:7208": " evaṃ parihṛte 'pīti\u000e /",
    "GSP33vacbhamu:7209": " pañcajanā iti hi samāsārthaḥ pañcasaṃkhyayā saṃbadhyate /",
    "GSP33vacbhamu:7210": " naca 'diksaṃkhye saṃjñāyām' iti samāsavidhānānmanujeṣu nirūḍho 'yaṃ pañcajanaśabda iti vācyam /",
    "GSP33vacbhamu:7211": " tathāhi sati pañcamanujā iti syāt /",
    "GSP33vacbhamu:7212": " evaṃ cātmani pcamanujānāmākāśasya ca pratiṣṭhānamiti nistātparyaṃ,",
    "GSP33vacbhamu:7213": " sarvasyaiva pratiṣṭhānāt /",
    "GSP33vacbhamu:7214": " tasmādrūḍherasaṃbhavāttattyāgonātra yoga āstheyaḥ /",
    "GSP33vacbhamu:7215": " janaśabdaśca kathañcittattveṣu vyākhyeyaḥ /",
    "GSP33vacbhamu:7216": " tatrāpi kiṃ pañca prāṇādayo vākyaśeṣagatā vivakṣyante uta tadatiriktā anya eva vā kecit /",
    "GSP33vacbhamu:7217": " tatra paurvāparyaparyālocanayā kaṇvamādhyandinavākyayorvirodhāt /",
    "GSP33vacbhamu:7218": " ekatra hi jyotiṣā pañcatvamannenetaratra /",
    "GSP33vacbhamu:7219": " naca ṣoḍaśigrahaṇavadvikalpasaṃbhavaḥ /",
    "GSP33vacbhamu:7220": " anuṣṭhānaṃ hi vikalpyate na vastu /",
    "GSP33vacbhamu:7221": " vastutattvakathā ceyaṃ nānuṣṭhānakathā,",
    "GSP33vacbhamu:7222": " vidhyabhāvāt /",
    "GSP33vacbhamu:7223": " tasmātkānicideva tattvānīha pañca pratyekaṃ pañcasaṃkhyāyogīni pañcaviṃśatitattvāni bhavanti /",
    "GSP33vacbhamu:7224": " sāṃkhyaiśca prakṛtyādīni /",
    "GSP33vacbhamu:7225": " pañcaviṃśatitattvāni smaryanta iti tānyevānena mantreṇocyanta iti nāśabdaṃ pradhānādi /",
    "GSP33vacbhamu:7226": " na cādhāratvenātmano vyavasthānātsvātmani cādhārādheyabhāvasya virodhāt ākāśasya ca vyatirecanāt,",
    "GSP33vacbhamu:7227": " trayoviṃśatirjanā iti syānna pañca pañcajanā iti vācyam /",
    "GSP33vacbhamu:7228": " satyapyākāśātmanorvyatirecane mūlaprakṛtibhāgaiḥ sattvarajastamobhiḥ pañcaviṃśatisaṃkhyopapatteḥ /",
    "GSP33vacbhamu:7229": " tathāca satyātmākāśābhyāṃ saptaviṃśatisaṃkhyāyāṃ pañcaviṃśatitattvānīti svasiddhāntavyākopa iti cet,",
    "GSP33vacbhamu:7230": " na mūlaprakṛtitvamātreṇaikīkṛtya sattvarajastamāṃsi pañcaviṃśatitattvopapatteḥ /",
    "GSP33vacbhamu:7231": " hirugbhāvena tu teṣāṃ saptaviṃśatitvāvirodhaḥ /",
    "GSP33vacbhamu:7232": " tasmānnāśābdī sāṃkhyasmṛtiriti prāptam /",
    "GSP33vacbhamu:7233": " mūlaprakṛtiḥ pradhānam /",
    "GSP33vacbhamu:7234": " nāsāvanyasya vikṛtirapi tu prakṛtireva tadidamuktam-",
    "GSP33vacbhamu:7235": " mūleti\u000e /",
    "GSP33vacbhamu:7236": " mahadahaṅkārapañcatanmātrāṇi prakṛtayaśca vikṛtayaśca /",
    "GSP33vacbhamu:7237": " tathāhi-mahattattvamahaṅkārasya tattvāntarasya prakṛtirmūlaprakṛtestu vikṛtiḥ /",
    "GSP33vacbhamu:7238": " evamahaṅkāratattvaṃ mahato vikṛtiḥ,",
    "GSP33vacbhamu:7239": " prakṛtiśca tadeva tāmasaṃ sat pañcatanmātrāṇām /",
    "GSP33vacbhamu:7240": " tadeva sāttvikaṃ sat prakṛtirekādaśendriyāṇām /",
    "GSP33vacbhamu:7241": " pañcatanmātrāṇi cāhaṅkārasya vikṛtirākāśādīnāṃ pañcānāṃ prakṛtiḥ /",
    "GSP33vacbhamu:7242": " tadidamuktam-",
    "GSP33vacbhamu:7243": " mahadādyāḥ prakṛtivikṛtayaḥ sapta /",
    "GSP33vacbhamu:7244": " ṣoḍaśakaśca vikāraḥ\u000e /",
    "GSP33vacbhamu:7245": " ṣoḍaśasaṃkhyāvacchinno gaṇo vikāra eva /",
    "GSP33vacbhamu:7246": " pañcabhūtānyatanmātrāṇyekādaśendriyāṇīti ṣoḍaśako gaṇaḥ /",
    "GSP33vacbhamu:7247": " yadyapi pṛthivyādayo goghaṭādīnāṃ prakṛtistathāpi na te pṛthivyādibhyastattvāntaramiti na prakṛtiḥ /",
    "GSP33vacbhamu:7248": " tattvāntaropādānatvaṃ ceha prakṛtitvamabhimataṃ nopādānamātratvamityavirodhaḥ /",
    "GSP33vacbhamu:7249": " puruṣastu kūṭasthanityo 'pariṇāmo na kasyacitprakṛtirnāpi vikṛtiriti /",
    "GSP33vacbhamu:7250": " evaṃ prāpte 'bhidhīyate",
    "GSP33vacbhamu:7251": " -na saṃkhyopasaṃgrahādapi pradhānādīnāṃ śrutimattvāśaṅkā kartavyā /",
    "GSP33vacbhamu:7252": " kasmāt nānābhāvāt /",
    "GSP33vacbhamu:7253": " nānā hyetāni pañcaviṃśatitattvāni /",
    "GSP33vacbhamu:7254": " naiṣāṃ pañcaśaḥ pañcaśaḥ sādhāraṇadharmo 'sti\u000e /",
    "GSP33vacbhamu:7255": " na khalu sattvarajastamohadahaṅkārāṇāmekaḥ kriyā dā guṇo vā dravyaṃ vā jātirvā dharmaḥ pañcatanmātrādibhyo vyāvṛttaḥ sattvādiṣu cānugataḥ kaścidasti",
    "GSP33vacbhamu:7256": " nāpi pṛthivyaptejovāyughrāṇānām /",
    "GSP33vacbhamu:7257": " nāpi rasanavakṣustvakśrotravācām /",
    "GSP33vacbhamu:7258": " nāpi pāṇāpādapāyūpasthamanasāṃ,",
    "GSP33vacbhamu:7259": " yenaikenāsādhāraṇenopagṛhītāḥ pañca pañcakā bhavitumarhati /",
    "GSP33vacbhamu:7260": " pūrvapakṣaikadeśinamutthāpayati-",
    "GSP33vacbhamu:7261": " athocyeta pañcaviṃśasaṃkhyaiveyamiti\u000e /",
    "GSP33vacbhamu:7262": " yadyapi parasyāṃ saṃkhyāyāmavāntarasaṃkhyā dvitvādikā nāsti tathāpi tatpūrvaṃ tasyāḥ",
    "GSP33vacbhamu:7263": " saṃbhavāt paurvāparyalakṣaṇayā pratyāsattyā parasaṃkhyopalakṣaṇārthaṃ pūrvasaṃkhyopanyasyata iti dūṣayati-",
    "GSP33vacbhamu:7264": " ayamevāsminpakṣe doṣa iti\u000e /",
    "GSP33vacbhamu:7265": " naca pañcaśabdo janaśabdena samasto 'samastaḥ śakyo vaktumityāha-",
    "GSP33vacbhamu:7266": " paraścātra pañcaśabda iti\u000e /",
    "GSP33vacbhamu:7267": " nanu bhavatu samāsastathāpi kimityata āha-",
    "GSP33vacbhamu:7268": " samastatvācceti\u000e /",
    "GSP33vacbhamu:7269": " api ca vīpsāyāṃ pañcakadvayagrahaṇe daśaiva tattvānīti na sāṃkhyasmṛtipratyabhijñānamityasamāsamabhyupetyāha-",
    "GSP33vacbhamu:7270": " na ca pañcakadvayagrahaṇaṃ pañca pañceti\u000e /",
    "GSP33vacbhamu:7271": " na caikā pañcasaṃkhyā pañcasaṃkhyāntareṇa śakyā viśeṣṭum /",
    "GSP33vacbhamu:7272": " pañcaśabdasya saṃkhyopasarjanadravyavacanatvena saṃkhyāyā upasarjanatayā viśeṣaṇenāsaṃyogādityāha-",
    "GSP33vacbhamu:7273": " ekasyāḥ pañcasaṃkhyāyā iti\u000e /",
    "GSP33vacbhamu:7274": " tadevaṃ pūrvapakṣaikadeśini dūṣite paramapūrvapakṣiṇamutthāpayati",
    "GSP33vacbhamu:7275": " -nanvāpannapañcasaṃkhyākā janā eveti\u000e /",
    "GSP33vacbhamu:7276": " atra tāvadrūḍhau satyāṃ na yogaḥ saṃbhavatīti vakṣyate /",
    "GSP33vacbhamu:7277": " tathāpi yaugikaṃ pañcajanaśabdamabhyupetya dūṣayati-",
    "GSP33vacbhamu:7278": " yuktaṃ yatpañcapūlīśabdasyeti\u000e /",
    "GSP33vacbhamu:7279": " pañcapūlītyatra yadyapi pṛthaktvaikārthasaṃvāyinī pañcasaṃkhyāvacchedikāsti tathāpīha",
    "GSP33vacbhamu:7280": " samudāyino 'vacchinatti na samudāyaṃ samāsapadagamyamatastasmin kati te samudāyā",
    "GSP33vacbhamu:7281": " ityapekṣāyāṃ padāntarābhihitā pañcasaṃkhyā saṃbadhyate pañceti /",
    "GSP33vacbhamu:7282": " pañcajanā ityatra tu pañcasaṃkhyayotpattiśiṣṭatayā janānāmavacchinnatvātsamudāyasya ca pañcapūlīvadatrāpratīterna padāntarābhihitā saṃkhyā saṃbadhyate",
    "GSP33vacbhamu:7283": " syādetat /",
    "GSP33vacbhamu:7284": " saṃkhyeyānāṃ janānāṃ mā bhūcchabdāntaravāvyasaṃkhyāvacchedaḥ /",
    "GSP33vacbhamu:7285": " pañcasaṃkhyāyāstu tayāvacchedo bhaviṣyati /",
    "GSP33vacbhamu:7286": " nahi sāpyavacchinnetyata āha-",
    "GSP33vacbhamu:7287": " bhavadapīdaṃ viśeṣaṇamiti\u000e /",
    "GSP33vacbhamu:7288": " ukto 'tra doṣaḥ /",
    "GSP33vacbhamu:7289": " nahyupasarjanaṃ viśeṣaṇena yujyate pañcaśabda eva tāvatsaṃkhyeyopasarjanasaṃkhyāmāha viśeṣatastu pañcajanā ityatra samāse /",
    "GSP33vacbhamu:7290": " viśeṣaṇāpekṣāyāṃ tu na samāsaḥ syāt,",
    "GSP33vacbhamu:7291": " asāmarthyāt /",
    "GSP33vacbhamu:7292": " nahi bhavati ṛddhasya rājapuruṣa iti samāso 'pi tu (pada)",
    "GSP33vacbhamu:7293": " vṛttireva ṛddhasya rājñaḥ puruṣa iti /",
    "GSP33vacbhamu:7294": " sāpekṣatvenāsāmarthyādityarthaḥ /",
    "GSP33vacbhamu:7295": " atirekācceti\u000e /",
    "GSP33vacbhamu:7296": " abhyuccayamātram /",
    "GSP33vacbhamu:7297": " yadi sattvarajastamāṃsi pradhānenaikīkṛtyātmākāśau tattvebhyo vyatiricyete tadā siddhāntavyākopaḥ /",
    "GSP33vacbhamu:7298": " atha tu sattvarajastamāṃsi mitho bhedena vivakṣyante tathāpi vastutattvavyavasthāpane ādhāratvenātmā niṣkṛṣyatām /",
    "GSP33vacbhamu:7299": " ādheyāntarebhyastvākāśasyādheyasya vyatirecanamanarthakamiti gamayitavyam /",
    "GSP33vacbhamu:7300": " kathaṃ ca saṃkhyāmātraśravaṇe satīti\u000e /",
    "GSP33vacbhamu:7301": " 'diksaṃkhye saṃjñāyām' iti saṃjñāyāṃ samāsasmaraṇāt pañcajanaśabdastāvadayaṃ kkacinnirūḍhaḥ /",
    "GSP33vacbhamu:7302": " naca rūḍhau satyāmavayavaprasiddhergrahaṇaṃ,",
    "GSP33vacbhamu:7303": " sāpekṣatvāt,",
    "GSP33vacbhamu:7304": " nirapekṣatvācca rūḍheḥ /",
    "GSP33vacbhamu:7305": " tadyadi rūḍhau mukhyor'thaḥ prāpyate tataḥ sa eva grahītavyo 'tha tvasau na vākye saṃbandhārhaḥ pūrvāparavākyavirodhī vā /",
    "GSP33vacbhamu:7306": " tato rūḍhyaparityāgenaiva vṛttyantareṇārthāntaraṃ kalpayitvā vākyamupapādanīyam /",
    "GSP33vacbhamu:7307": " yathā 'śyenenābhicaran yajeta' iti śyenaśabda śakuniviśeṣe nirūḍhavṛttistadaparityāgenaiva nipatyādānasādṛśyenārthavādikena kratuviśeṣe vartate,",
    "GSP33vacbhamu:7308": " tathā pañcajanaśabdo 'vayavārthayogānapekṣa ekasminnapi vartate /",
    "GSP33vacbhamu:7309": " yathā saptarṣiśabdo vasiṣṭha ekasmin saptasu ca vartate /",
    "GSP33vacbhamu:7310": " na caiṣa tattveṣu rūḍhaḥ /",
    "GSP33vacbhamu:7311": " pañcaviṃśatisaṃkhyānurodhena tattveṣu vartayitavyaḥ /",
    "GSP33vacbhamu:7312": " rūḍhau satyāṃ pcaviṃśatereva saṃkhyāyā abhāvātkathaṃ tattveṣu vartate //11 // 1.4.3.12.",
    "GSP33vacbhamu:7313": " evaṃ ca ke te pañcajanā ityapekṣāyāṃ kiṃ vākyaśeṣagatāḥ prāṇādayo gṛhyantāmuta pañcaviṃśatistattvānīti viśaye tattvānāmaprāmāṇikatvāt,",
    "GSP33vacbhamu:7314": " prāṇādīnāṃ ca vākyaśeṣe śravaṇāttatparityāge śrutahānyaśrutakalpanāprasaṅgātprāṇādaya eva pañcajanāḥ /",
    "GSP33vacbhamu:7315": " naca kāṇḍavamādhyandinayorvirodhānna prāṇādīnāṃ vākyaśeṣagatānāmapi grahaṇamiti sāṃpratam,",
    "GSP33vacbhamu:7316": " virodhe 'pi tulyabalatayā ṣoḍaśigrahaṇavadvikalpopapatteḥ /",
    "GSP33vacbhamu:7317": " na ceyaṃ vastusvarūpakathā,",
    "GSP33vacbhamu:7318": " apitūpāsanānuṣṭhānavidhiḥ,",
    "GSP33vacbhamu:7319": " 'manasaivānudraṣṭavyam' iti vidhiśravaṇāt /",
    "GSP33vacbhamu:7320": " kathaṃ punaḥ praṇādiṣu janaśabdaprayoga iti\u000e /",
    "GSP33vacbhamu:7321": " janavācakaḥ śabdo janaśabdaḥ /",
    "GSP33vacbhamu:7322": " pañcajanaśabda iti yāvat /",
    "GSP33vacbhamu:7323": " tasya kathaṃ prāṇādiṣvajaneṣu prayoga iti vyākhyeyam /",
    "GSP33vacbhamu:7324": " anyathā tu pratyastamitāvayavārthe samudāyaśabdārthe janaśabdārtho nāstītyaparyanuyoga eva /",
    "GSP33vacbhamu:7325": " rūḍhyaparityāgenaiva vṛttyantaraṃ darśayati-",
    "GSP33vacbhamu:7326": " janasaṃbandhācceti\u000e /",
    "GSP33vacbhamu:7327": " janaśabdabhājaḥ pañcajanaśabdabhājaḥ /",
    "GSP33vacbhamu:7328": " nanu satyāmavayavaprasiddhau samupāyaśaktikalpanamanupapannaṃ,",
    "GSP33vacbhamu:7329": " saṃbhavati ca pañcaviṃśatyāṃ tattveṣvavayavaprasiddhirityata āha-",
    "GSP33vacbhamu:7330": " samāsabalācceti\u000e /",
    "GSP33vacbhamu:7331": " syādetat /",
    "GSP33vacbhamu:7332": " samāsabalāccedrūḍhirāsthīyate hanta na dṛṣṭastarhi tasya prayogo 'śvakarṇādivadvṛkṣādiṣu /",
    "GSP33vacbhamu:7333": " tathāca lokaprasiddhyabhāvānna rūḍhityākṣipati-",
    "GSP33vacbhamu:7334": " kathaṃ punarasatīti\u000e /",
    "GSP33vacbhamu:7335": " janeṣu tāvatpañcajanaśabdaśca prathamaḥ prayogo lokeṣu dṛṣṭa ityasati prathamaprayoga",
    "GSP33vacbhamu:7336": " ityasiddhamiti sthavīyastayānabhidhāyābhyupetya prathamaprayogābhāvaṃ samādhatte-śakyodbhidādivaditi /",
    "GSP33vacbhamu:7337": " ācāryadeśīyānāṃ matabhedeṣvapi na pañcaviṃśatistattvāni sidhyanti /",
    "GSP33vacbhamu:7338": " paramārthatastu pañcajanā vākyaśeṣagatā evetyāśayavānāha",
    "GSP33vacbhamu:7339": " -kaiścittviti\u000e /",
    "GSP33vacbhamu:7340": " śeṣamatirohitārtham //12 // 1.4.3.13. // 13 // 1.4.4.14.",
    "GSP33vacbhamu:7341": " kāraṇatvena cākāśādiṣu yathāvyapadiṣṭokteḥ\u000e /",
    "GSP33vacbhamu:7342": " atha samanvayalakṣaṇe keyamakāṇḍe virodhāvirodhacintā,",
    "GSP33vacbhamu:7343": " bhavitā hi tasyāḥ sthānamavirodhalakṣaṇamityata āha-",
    "GSP33vacbhamu:7344": " pratipāditaṃ brahmaṇa iti\u000e /",
    "GSP33vacbhamu:7345": " ayamarthaḥ nānekaśākhāgatatattadvākyālocanayā vākyārthāvagame paryavasite sati pramāṇāntaravirodhena",
    "GSP33vacbhamu:7346": " vākyārthāgateraprāmāṇyamāśaṅkyāvirodhavyutpādanena prāmāṇyavyavasthāpanamavirodhalakṣaṇārthaḥ /",
    "GSP33vacbhamu:7347": " prāsaṅgikaṃ tu tatra sṛṣṭiviṣayāṇāṃ vākyānāṃ parasparamavirodhapratipādanaṃ na tu lakṣaṇārthaḥ /",
    "GSP33vacbhamu:7348": " tatprayojanaṃ ca tatraiva pratipādayiṣyate /",
    "GSP33vacbhamu:7349": " iha tu-vākyānāṃ sṛṣṭipratipādakānāṃ parasparavirodhe brahmaṇi jagadyonau na samanvayaḥ seddhumarhati /",
    "GSP33vacbhamu:7350": " tathāca na jagatkāraṇatvaṃ brahmaṇo lakṣaṇaṃ,",
    "GSP33vacbhamu:7351": " naca tatra gatisāmānyaṃ,",
    "GSP33vacbhamu:7352": " naca tatsiddhaye pradhānasyāśabdatvapratipādanaṃ,",
    "GSP33vacbhamu:7353": " tasmādvākyānāṃ virodhāvirodhābyāmuktārthākṣepasamādhānābhyāṃ samanvayaḥ evopapādyata iti samanvayalakṣaṇe saṃgatamidamadhikaraṇam /",
    "GSP33vacbhamu:7354": " 'vākyānāṃ kāraṇe kārye parasparavirodhataḥ /",
    "GSP33vacbhamu:7355": " samanvayo jagadyonau na sidhyati parātmani //",
    "GSP33vacbhamu:7356": " ' 'sadeva somyedamagra āsīt' ityādīnāṃ kāraṇaviṣayāṇāṃ,",
    "GSP33vacbhamu:7357": " 'asadvā idamatra āsīt' ityādibhirvākyaiḥ kāraṇaviṣayairvirodhaḥ /",
    "GSP33vacbhamu:7358": " kāryaviṣayāṇāmapi vibhinnakramākramotpattipratipādakānāṃ virodhaḥ /",
    "GSP33vacbhamu:7359": " tathāhi-kānicidanyakartṛkā jagadutpattimācakṣate vākyani /",
    "GSP33vacbhamu:7360": " kānicitsvayaṅkartṛkām /",
    "GSP33vacbhamu:7361": " sṛṣṭyā ca kāryeṇa tatkāraṇatayā brahma lakṣitam /",
    "GSP33vacbhamu:7362": " sṛṣṭivipratipattau tatkāraṇatāyāṃ brahmalakṣaṇe vipratipattau satyāṃ bhavati tallakṣye brahmaṇyapi vipratipatti /",
    "GSP33vacbhamu:7363": " tasmādbrahmaṇi samanvayābhāvānna samanvayāgamyaṃ brahma /",
    "GSP33vacbhamu:7364": " vedāntāstu kartrādipratipādanena karmavidhiparatayopacaritārthā avivakṣitārthā vā japopayogina iti prāptam /",
    "GSP33vacbhamu:7365": " kramādīti /",
    "GSP33vacbhamu:7366": " ādigrahaṇenākramo gṛhyate /",
    "GSP33vacbhamu:7367": " evaṃ prāpta ucyate-'sargakramavivāde 'pi na sa sṛṣṭari vidyate /",
    "GSP33vacbhamu:7368": " satastvasadvaco bhaktyā nirākāryatayā kkacit //",
    "GSP33vacbhamu:7369": " ' na tāvadasti sṛṣṭikrame vigānaṃ,",
    "GSP33vacbhamu:7370": " śrutīnāmavirodhāt /",
    "GSP33vacbhamu:7371": " tathāhi-anekaśilpaparyavadāto devadattaḥ prathamaṃ cakradaṇḍādi karoti,",
    "GSP33vacbhamu:7372": " atha tadupakaraṇaḥ kumbhaṃ,",
    "GSP33vacbhamu:7373": " kumbhopakaraṇaścāharatyudakaṃ,",
    "GSP33vacbhamu:7374": " udakopakaraṇaśca saṃyavanena godhūmakaṇikānāṃ karoti piṇḍaṃ,",
    "GSP33vacbhamu:7375": " piṇḍopakaraṇastu paṭati ghṛtapūrṇaṃ,",
    "GSP33vacbhamu:7376": " tadasya devadattasya sarvatraitāsmin kartṛtvācchakyaṃ vaktuṃ devadattāccakrādi saṃbhūtaṃ tasmāccakrādeḥ kumbhādīti /",
    "GSP33vacbhamu:7377": " śakyaṃ ca devadattātkumbhaḥ samudbhūtastasmādudakāharaṇādītyādi /",
    "GSP33vacbhamu:7378": " nahyastyasaṃbhavaḥ sarvatrāsmin kāryajāte kramavatyapi devadattasya sākṣātkarturanusyūtatvāt /",
    "GSP33vacbhamu:7379": " tathehāpi yadyapyākāśādikrameṇaiva sṛṣṭistathāpyākāśānakālānilādau tatra tatra sākṣāt parameśvarasya kartṛtvācchakyaṃ vaktuṃ parameśvarādākāśaḥ saṃbhūta iti /",
    "GSP33vacbhamu:7380": " śakyaṃ ca vaktuṃ parameśvarādanalaḥ saṃbhūta ityādi /",
    "GSP33vacbhamu:7381": " yadi tvākāśādvāyurvāyosteja ityuktvā tejaso vāyurvāyorākāśa iti brūyādbhavedvirodhaḥ /",
    "GSP33vacbhamu:7382": " na caitadasti /",
    "GSP33vacbhamu:7383": " tasmādamūṣāmavivādaḥ śrutīnām /",
    "GSP33vacbhamu:7384": " evaṃ 'sa imāṃllokānasṛjata' ityupakramābhidhāyinyapi śrutiraviruddhā /",
    "GSP33vacbhamu:7385": " eṣā hi svavyāpāramabhidhānakrameṇa kurvatī nābhidheyānāṃ kramaṃ niruṇāddhi /",
    "GSP33vacbhamu:7386": " te tu yathākramāsthitā evākrameṇocyante-yathā kramavanti jñānāni jānātīti /",
    "GSP33vacbhamu:7387": " tadevamavigānam /",
    "GSP33vacbhamu:7388": " abhyupetya tu vigānamucyate-sṛṣṭau khalvetadvigānam /",
    "GSP33vacbhamu:7389": " sraṣṭā tu sarvavedāntavākyeṣvanusyūtaḥ parameśvaraḥ pratīyate /",
    "GSP33vacbhamu:7390": " nātra śrutivigānaṃ mātrayāpyasti /",
    "GSP33vacbhamu:7391": " naca sṛṣṭivigānaṃ sraṣṭari tadadhīnanirūpaṇe vigānamāvahatīti vācyam /",
    "GSP33vacbhamu:7392": " nahyeṣa sraṣṭṛtvamātreṇocyate 'pi tu 'satyaṃ jñānamanantaṃ brahma' ityādinā rūpeṇocyate sraṣṭā /",
    "GSP33vacbhamu:7393": " taccāsya rūpaṃ sarvavedāntavākyānugatam /",
    "GSP33vacbhamu:7394": " tajjñānaṃ ca phalavat /",
    "GSP33vacbhamu:7395": " 'brahmavidāpnoti param' 'tarati śokamātmavit' ityādi śruteḥ /",
    "GSP33vacbhamu:7396": " sṛṣṭijñānasya tu na phalaṃ śrūyate /",
    "GSP33vacbhamu:7397": " tena 'phalavatsaṃnidhāvaphalaṃ tadaṅgam' iti sṛṣṭivijñānaṃ sraṣṭṛbrahmavijñānāṅgaṃ tadanuguṇaṃ sadbrahmajñānāvatāropāyatayā vyākhyeyam /",
    "GSP33vacbhamu:7398": " tathāca śrutiḥ-'annena somya śuṅgenāpo mūlamanviccha' ityādikā /",
    "GSP33vacbhamu:7399": " śuṅgenāgreṇa /",
    "GSP33vacbhamu:7400": " kāryeṇeti yāvat /",
    "GSP33vacbhamu:7401": " tasmānna sṛṣṭivipratipattiḥ sraṣṭari vipratipattimāvahati /",
    "GSP33vacbhamu:7402": " api tu 'guṇe tvanyāyakalpanā' iti tadanuguṇatayā vyākhyeyā /",
    "GSP33vacbhamu:7403": " yacca kāraṇe vigānam'asadvā idamatra asīt' iti,",
    "GSP33vacbhamu:7404": " tadapi 'tadapyeṣa śloko bhavati' iti pūrvaprakṛtaṃ sadbrahmaṇākṛṣya 'asadevedamatra āsīt' ityucyamānaṃ tvasato 'bhidhāne 'saṃbaddhaṃ syāt /",
    "GSP33vacbhamu:7405": " śrutyantareṇa ca mānāntareṇa ca virodhaḥ /",
    "GSP33vacbhamu:7406": " tasmādaupacārikaṃ vyākhyeyam /",
    "GSP33vacbhamu:7407": " 'taddhaika āhurasadevedamatra āsīt' iti tu nirākāryatayopanyastamiti na kāraṇe vivāda iti sūtre caśabdastvarthaḥ /",
    "GSP33vacbhamu:7408": " pūrvapakṣaṃ nivartayati /",
    "GSP33vacbhamu:7409": " ākāśādiṣu sṛjyamāneṣu kramavigāne 'pi na sraṣṭari vigānam /",
    "GSP33vacbhamu:7410": " kutaḥ /",
    "GSP33vacbhamu:7411": " yathaikasyāṃ śrutau vyapadiṣṭaḥ parameśvaraḥ sarvasya kartā tathaiva śrutyantareṣūkteḥ,",
    "GSP33vacbhamu:7412": " kena rūpeṇa,",
    "GSP33vacbhamu:7413": " kāraṇatvena,",
    "GSP33vacbhamu:7414": " aparaḥ kalpo yathā vyapadiṣṭaḥ krama ākāśādiṣu,",
    "GSP33vacbhamu:7415": " 'ātmana ākāśaḥ saṃbhūta ākāśādvāyurvāyoragniragnerāpo 'dbhyaḥ pṛthivī' iti,",
    "GSP33vacbhamu:7416": " tasyaiva kramasyānapabādhanena 'tattejo 'sṛjata' ityādikāyā api sṛṣṭerukterna sṛṣṭāvapi vigānam //14 // 1.4.4.15.",
    "GSP33vacbhamu:7417": " nanvekatrātmana ākāśakāraṇatvenoktiranyatra ca tejaḥ kāraṇatvena,",
    "GSP33vacbhamu:7418": " tatkathamavigānamiti /",
    "GSP33vacbhamu:7419": " ata āha-",
    "GSP33vacbhamu:7420": " kāraṇatveti\u000e /",
    "GSP33vacbhamu:7421": " hetau tṛtīyā /",
    "GSP33vacbhamu:7422": " sarvatrākāśānalānilādau sākṣātkāraṇatvenātmanaḥ /",
    "GSP33vacbhamu:7423": " prapañcitaṃ caitadadhastāt /",
    "GSP33vacbhamu:7424": " vyakriyata iti ca karmakartari karmaṇi vā rūpaṃ,",
    "GSP33vacbhamu:7425": " na cetanatiriktaṃ kartāraṃ pratikṣipati kintūpasthāpayati /",
    "GSP33vacbhamu:7426": " nahi lūyate kedāraḥ svayameveti vā lūyate kedāra iti vā lavitāraṃ devadattādiṃ pratikṣipati /",
    "GSP33vacbhamu:7427": " api tūpasthāpayatyeva /",
    "GSP33vacbhamu:7428": " tasmātsarvamavadātam //15 // 1.4.5.16.",
    "GSP33vacbhamu:7429": " jagadvācitvāt\u000e /",
    "GSP33vacbhamu:7430": " nanu 'brahma te bravāṇi' iti brahmābhidhānaprakaraṇāt,",
    "GSP33vacbhamu:7431": " upasaṃhāre ca 'sarvān pāpmano 'pahatya sarveṣāṃ ca bhūtānāṃ śraiṣṭhyaṃ svārājyaṃ paryeti ya evaṃ veda' iti niratiśayaphalaśravaṇādbrahmavedanādanyatra",
    "GSP33vacbhamu:7432": " ādityacandrādigatapuruṣakartṛtvasya ca 'yasya vaitatkarma' iti cāsyāsatyavacchede sarvanāmnā pratyakṣasiddhasya jagataḥ paramārśena,",
    "GSP33vacbhamu:7433": " jagatkartṛtvasya ca brahmaṇo 'nyatrāsaṃbhavātkathaṃ jīvamukhyaprāṇāśaṅkā /",
    "GSP33vacbhamu:7434": " ucyate-brahma te bravaṇīti bālākinā gārgyeṇa brahmābhidhānaṃ pratijñāya tattadādityādigatābrahmapuruṣābhidhānena na tāvadbrahmoktam /",
    "GSP33vacbhamu:7435": " yasya cājātaśatroḥ 'yo vai bālāke eteṣāṃ puruṣāṇāṃ kartā yasya vaitatkarma' iti vākyaṃ na tena brahmābhidhānaṃ pratijñātam /",
    "GSP33vacbhamu:7436": " na cānyadīyenopakrameṇānyasya vākyaṃ śakyaṃ niyantum /",
    "GSP33vacbhamu:7437": " tasmādajātaśatrorvākyasaṃdarbhapaurvāparyaparyālocanayā yo 'syārthaḥ pratibhāti sa eva grāhyaḥ /",
    "GSP33vacbhamu:7438": " atra ca karmaśabdastāvadvyāpāre nerūḍhavṛttiḥ /",
    "GSP33vacbhamu:7439": " kārye tu kriyata iti vyutpattyā vartate /",
    "GSP33vacbhamu:7440": " naca rūḍhau satyāṃ vyutpattiryuktāśrayitum /",
    "GSP33vacbhamu:7441": " naca brahmaṇa udāsīnasyāpariṇāmino vyāpāravattā /",
    "GSP33vacbhamu:7442": " vākyaśeṣe ca 'athāsmin prāṇa evaikadhā bhavati' iti śravaṇātparispandalakṣaṇasya ca karmaṇo yatropapattiḥ sa eva veditavyatayopadiśyate /",
    "GSP33vacbhamu:7443": " ādityādigatapuruṣakartṛtvaṃ ca prāṇasyopapadyate,",
    "GSP33vacbhamu:7444": " hiraṇyagarbharūpaprāṇāvasthāviśeṣatvādādityādidevatānām /",
    "GSP33vacbhamu:7445": " 'katama eko devaḥ prāṇaḥ' iti śruteḥ /",
    "GSP33vacbhamu:7446": " upakramānurodhena copasaṃhāre sarvaśabdaḥ sarvān pāpmana iti ca sarveṣāṃ bhūtānāmiti cāpekṣikavṛttirvahūn pāpmano bahūnāṃ bhūtānāmityevaṃparo draṣṭavyaḥ /",
    "GSP33vacbhamu:7447": " ekasmin vākye upakramānurodhādupasaṃhāro varṇanīyaḥ /",
    "GSP33vacbhamu:7448": " yadi tu dṛptabālākimabrahmaṇi brahmābhidhāyinamapodyājātaśatrorvacanaṃ brahmaviṣayamevānyathā tu taduktādviśeṣaṃ vivakṣorabrahmābhidhānamasaṃbaddhaṃ syāditi manyate,",
    "GSP33vacbhamu:7449": " tathāpi naitadbrahmābhidhānaṃ bhavitumarhati,",
    "GSP33vacbhamu:7450": " apitu jīvābhidhānameva,",
    "GSP33vacbhamu:7451": " yatkāraṇaṃ veditavyatayopanyastasya puruṣāṇāṃ karturvedanāyopetaṃ bālakiṃ prati bubodhayiṣurajātaśatruḥ",
    "GSP33vacbhamu:7452": " suptaṃ puruṣamāmantryāmāntraṇaśabdāśravaṇāt prāṇādīnāmabhoktṛtvamasvāmitvaṃ pratibodha",
    "GSP33vacbhamu:7453": " yaṣṭighātotthānāt prāṇādivyatiriktaṃ jīvaṃ bhoktāraṃ svāminaṃ pratibodhayati /",
    "GSP33vacbhamu:7454": " parastādapi 'tadyathā śreṣṭhī svairbhuṅkte yathā vā svāḥ śreṣṭhinaṃ bhuñjantyevamevaiṣa prajñātmaitairātmabhirbhuṅkte evamevaita ātmāna enamātmānaṃ bhuñjanti' iti śravaṇāt /",
    "GSP33vacbhamu:7455": " yathā śreṣṭhī pradhānaḥ puruṣaḥ svairbhṛtyaiḥ karaṇabhūtairviṣayān bhuṅkte,",
    "GSP33vacbhamu:7456": " yathā vā svā bhṛtyāḥ śreṣṭhinaṃ bhuñjanti /",
    "GSP33vacbhamu:7457": " te hi śreṣṭhinamaśanācchādanādigrahaṇena bhuñjanti /",
    "GSP33vacbhamu:7458": " evamevaiṣa prajñātmā jīva etairādityādigaitarātmabhirviṣayān bhuṅkte /",
    "GSP33vacbhamu:7459": " te hyādityādaya ālokavṛṣṭyādinā sācivyamācaranto jīvātmānaṃ bhojayanti,",
    "GSP33vacbhamu:7460": " jīvātmānamapi yajamānaṃ tadutsṛṣṭahavirādānādādityādayo bhuñjanti,",
    "GSP33vacbhamu:7461": " tasmājjīvātmaiva brahmaṇo 'bhedādbrahmeha veditavyatayopadiśyate /",
    "GSP33vacbhamu:7462": " yasya vaitatkarma iti\u000e /",
    "GSP33vacbhamu:7463": " jīvapratyuktānāṃ dehendriyādīnāṃ ka4ma jīvasya bhavati /",
    "GSP33vacbhamu:7464": " karmajanyatvādvā dharmādharmayoḥ karmaśabdavācyatvaṃ rūḍhyanusārāt /",
    "GSP33vacbhamu:7465": " tau ca dharmādharmau jīvasya /",
    "GSP33vacbhamu:7466": " dharmādharmākṣiptatvāccādityādīnāṃ bhogopakaraṇānāṃ teṣvapi jīvasya kartṛtvamupapannam /",
    "GSP33vacbhamu:7467": " upapannaṃ ca prāṇasṛttvājjīvasya prāṇaśabdatvam /",
    "GSP33vacbhamu:7468": " ye ca praśnaprativacane-'kkaiṣa etad bālāke puruṣo 'śayiṣṭa yadā suptaḥ svapnaṃ na kañcana paśyati' iti /",
    "GSP33vacbhamu:7469": " anayorapi na spaṣṭaṃ brahmābhidhānamupalabhyate /",
    "GSP33vacbhamu:7470": " jīvavyatirekaśca prāṇātmano hiraṇyagarbhasyāpyupapadyate /",
    "GSP33vacbhamu:7471": " tasmājjīvaprāṇayoranyatara iha grāhyo na raparameśvara iti prāptam /",
    "GSP33vacbhamu:7472": " evaṃ prāpte\u000eucyate-'mṛṣṭāvādinamāpodya bālākiṃ brahmavādinam /",
    "GSP33vacbhamu:7473": " rājā kathamasaṃbaddhaṃ mithyā vā vaktumarhati //",
    "GSP33vacbhamu:7474": " ' yathā hi kenacinmaṇilakṣaṇajñamamāninā kāce maṇireva veditavya ityakte parasya",
    "GSP33vacbhamu:7475": " kāco 'yaṃ maṇirna tallakṣaṇāyogādityabhidhāya ātmano viśeṣaṃ jijñāpayiṣostattvābhidhānamasaṃbaddham /",
    "GSP33vacbhamu:7476": " amaṇau maṇyabhidhānaṃ na pūrvavādino viśeṣamāpādayati svayamapi mṛṣābhidhānāt /",
    "GSP33vacbhamu:7477": " tasmādanenottaravādinā pūrvavādino viśeṣamāpādasatā maṇitattvameva vaktavyam /",
    "GSP33vacbhamu:7478": " evamajātaśatruṇā dṛptabālākerabrahmavādino viśeṣamātmano darśayatā jīvaprāṇābhidhāne asaṃbaddhamuktaṃ syāt /",
    "GSP33vacbhamu:7479": " tayorvābrahmaṇorbrahmābhidhāne mithyābhihitaṃ syāt /",
    "GSP33vacbhamu:7480": " tathā ca na kaścidviśeṣo bālākergārgyādajātaśatrorbhavet /",
    "GSP33vacbhamu:7481": " tasmādanena brahmatattvamabhidhātavyam /",
    "GSP33vacbhamu:7482": " tathā satyasya na mithyāvadyam /",
    "GSP33vacbhamu:7483": " tasmāt 'brahma te bravāṇi' iti brahmaṇopakramāt,",
    "GSP33vacbhamu:7484": " sarvān pāpmano 'pahatya sarveṣāṃ ca bhūtānāṃ śraiṣṭhyaṃ svarājyaṃ paryeti ya evaṃ veda' iti ca sati saṃbhave sarvaśruterasaṃkocānniratiśayena",
    "GSP33vacbhamu:7485": " brahmavedanādanyataśca tadanupapatteḥ,",
    "GSP33vacbhamu:7486": " ādityādipuruṣakartṛtvasya ca svātantryalakṣaṇasya mukhyasya brahmaṇyeva saṃbhavādanyeṣāṃ hiraṇyagarbhādīnāṃ tatpāratantryāt,",
    "GSP33vacbhamu:7487": " 'kkaiṣa etadbālāke' ityāderjīvādhikaraṇabhavanāpādanapraśnasya 'yadā suptaḥ svapnaṃ",
    "GSP33vacbhamu:7488": " na kañcana paśyatyathāsmin prāṇa evaikadhā bhavati' ityāderuttasya ca brahmaṇyevopapatterbrahmaviṣayatvaṃ niścīyate /",
    "GSP33vacbhamu:7489": " atha kasmānna bhavato hiraṇyagarbhagocare eva praśnottare,",
    "GSP33vacbhamu:7490": " tathā ca naitābhyāṃ brahmaviṣayatvasiddhirityetannirācikīrṣuḥ paṭhati-etasmādātmanaḥ prāṇā yathā yathāyatanaṃ pratiṣṭhanta iti /",
    "GSP33vacbhamu:7491": " etaduktaṃ bhavati-ātmaiva bhavati jīvaprāṇādīnāmadhikaraṇaṃ nānyaditi /",
    "GSP33vacbhamu:7492": " yadyapi ca jīvo nātmano bhidyate tathāpyupādhyavacchinnasya paramātmano jīvatvenopādhibhedādbhedamāropyādhārādheyabhāvo draṣṭavyaḥ /",
    "GSP33vacbhamu:7493": " evaṃ ca jīvabhavanādhāratvamapādānatvaṃ ca paramātmana upapannam /",
    "GSP33vacbhamu:7494": " tadevaṃ bālākyajātaśatrusaṃvādavākyasaṃdarbhasya brahmaparatve sthite",
    "GSP33vacbhamu:7495": " yasya vaitatkarma\u000eiti vyāpārābhidhāne na saṃgacchata iti karmaśabdaḥ kāryābhidhāyī bhavati,",
    "GSP33vacbhamu:7496": " etaditisarvanāmaparāmṛṣṭaṃ ca tatkāryaṃ,",
    "GSP33vacbhamu:7497": " sarvanāma cedaṃ saṃnihitaparāmarśi,",
    "GSP33vacbhamu:7498": " naca kiñcidiha śabdoktamasti saṃnihitam /",
    "GSP33vacbhamu:7499": " na cādityādipuruṣāḥ saṃnihitā api parāmarśārhāḥ bahutvāt puṃliṅgatvācca /",
    "GSP33vacbhamu:7500": " etaditi caikasya napuṃsakasyābhidhānāt 'eteṣāṃ puruṣāṇāṃ kartā' ityanenaiva gatārthatvācca /",
    "GSP33vacbhamu:7501": " tasmādaśabdoktamapi pratyakṣasiddhaṃ saṃbandhārhaṃ jagadeva parāmraṣṭavyam /",
    "GSP33vacbhamu:7502": " etaduktaṃ bhavati\u000e /",
    "GSP33vacbhamu:7503": " atyalpamidamucyate eteṣāmādityādigatānāṃ jagadekadeśabhūtānāṃ karteti,",
    "GSP33vacbhamu:7504": " kintu kṛtsnameva jagadyasya kāryamiti vāśabdena sūcyate /",
    "GSP33vacbhamu:7505": " jīvaprāṇaśabdau ca brahmaparau jīvaśabdasya brahmopalakṣaṇaparatvāt /",
    "GSP33vacbhamu:7506": " na punarbrahmaśabdo jīvopalakṣaṇaparaḥ /",
    "GSP33vacbhamu:7507": " tathā sati hi vahnasamañjanaṃ syādityuktam /",
    "GSP33vacbhamu:7508": " na cānadhigatārthāvabodhanasvarasasya śabdasyādhigatavodhanaṃ yuktam /",
    "GSP33vacbhamu:7509": " nāpyanadhigatenādhigatopalakṣaṇamupapannam /",
    "GSP33vacbhamu:7510": " naca saṃbhavatyekavākyatve vākyabhedo nyāṭyaḥ /",
    "GSP33vacbhamu:7511": " vākyaśeṣānurodhena ca jīvaprāṇaparamātmopāsanātrayavidhāne vākyatrayaṃ bhavet /",
    "GSP33vacbhamu:7512": " paurvāparyaparyālocanayā tu brahmopāsanaparatve ekavākyataiva /",
    "GSP33vacbhamu:7513": " tasmānna jīvaprāṇaparatvamapi tu brahmaparatvameveti siddham /",
    "GSP33vacbhamu:7514": " syādetat /",
    "GSP33vacbhamu:7515": " nirdiśyantāṃ puruṣāḥ kāryāstadviṣayā tu kṛtiranirdiṣṭā tatphalaṃ vā kāryasyotpattista yasyedaṃ karmeti nirdekṣyete,",
    "GSP33vacbhamu:7516": " tataḥ kutaḥ paunaruktyamityata āha-",
    "GSP33vacbhamu:7517": " nāpi puruṣaviṣayasyeti\u000e /",
    "GSP33vacbhamu:7518": " etaduktaṃ bhavati-kartṛśabdenaiva kartāramabhidadhattā tayorupāttatvādākṣiptatvāt /",
    "GSP33vacbhamu:7519": " nahi kṛtiṃ vinā kartā bhavati /",
    "GSP33vacbhamu:7520": " nāpi kṛtirbhāvanāparābhidhānā bhūtimutpattiṃ vinetyarthaḥ /",
    "GSP33vacbhamu:7521": " nanu yadīdamā jagatparāmṛṣṭaṃ tatastadantarbhūtāḥ puruṣā apīti ya eteṣāṃ puruṣāṇāmiti punaruktamityata āha-",
    "GSP33vacbhamu:7522": " etaduktaṃ bhavati /",
    "GSP33vacbhamu:7523": " ya eṣāṃ puruṣāṇāmiti\u000e //16 // 1.4.5.17. // 17 // 1.4.5.18.",
    "GSP33vacbhamu:7524": " nanu 'prāṇa evaikadhā bhavati' ityādikādapi vākyājjīvātiriktaḥ kutaḥ pratīyata ityato vākyāntaraṃ paṭhati-",
    "GSP33vacbhamu:7525": " etasmādātmanaḥ prāṇā iti\u000e /",
    "GSP33vacbhamu:7526": " api ca sarvavedāntasiddhametadityāha-",
    "GSP33vacbhamu:7527": " suṣuptikāle ceti\u000e /",
    "GSP33vacbhamu:7528": " vedāntaprakriyāyāmevopapattimupasaṃhāravyājenāha-",
    "GSP33vacbhamu:7529": " tasmādyatrāsya\u000eātmano yato niḥsaṃbodho 'taḥ svacchatārūpamiva rūpamasyeti svacchatārūpo na tu svacchataiva /",
    "GSP33vacbhamu:7530": " layavikṣepasaṃskārayostatra bhāvāt /",
    "GSP33vacbhamu:7531": " samudācaradvṛttivikṣepābhāvamātreṇopamānam /",
    "GSP33vacbhamu:7532": " etadeva vibhajate-upādhibhiḥ antaḥkaraṇādibhiḥ janitaṃ yadviśeṣavijñānaṃ ghaṭapaṭādivijñānaṃ",
    "GSP33vacbhamu:7533": " tadrihitaṃ svarūpamātmanaḥ yadi vijñānamityevocyeta tatastadaviśiṣṭamanavacchinnaṃ",
    "GSP33vacbhamu:7534": " sadbrahmaiva syāttacca nityamiti nopādhijanitaṃ nāpi tadrihitaṃ svarūpaṃ brahmasvabhāvasyāprahāṇāt /",
    "GSP33vacbhamu:7535": " ata uktam-",
    "GSP33vacbhamu:7536": " viśeṣeti\u000e /",
    "GSP33vacbhamu:7537": " yadā tu layalakṣaṇāvidyopabṛṃhito vikṣepasaṃskāraḥ samudācarati tadā viśeṣavijñānotpādātsvapnajāgarāvasthātaḥ paramātmano rūpādbhraṃśarūpamāgamanamiti",
    "GSP33vacbhamu:7538": " na kevalaṃ kauṣītakibrāhmaṇe,",
    "GSP33vacbhamu:7539": " vājasaneye 'pyevameva praśnottarayorjīvavyatiriktamānamananti paramātmānamityāha-",
    "GSP33vacbhamu:7540": " apicaivameka iti\u000e /",
    "GSP33vacbhamu:7541": " nanvatrākāśaṃ śayanasthānaṃ tatkutaḥ paramātmapratyaya ityata āha-",
    "GSP33vacbhamu:7542": " ākāśaśabdaśceti\u000e /",
    "GSP33vacbhamu:7543": " na tāvanmukhyasyākāśasyātmādhāgtavasaṃbhavaḥ /",
    "GSP33vacbhamu:7544": " yadapi ca dvāsaptatisahasrahitābhidhānāḍīsaṃcāreṇa suṣuptyavasthāyāṃ purītadavasthānamuktaṃ tadapyantaḥkaraṇasya /",
    "GSP33vacbhamu:7545": " tasmāt 'daharo 'sminnantarākāśaḥ' itivadākāśaśabdaḥ paramātmani mantavya iti /",
    "GSP33vacbhamu:7546": " prathamaṃ bhāṣyakṛtā jīvanirākaraṇāya sūtramidamavatāritam /",
    "GSP33vacbhamu:7547": " tatra mandadhiyāṃ nedaṃ prāṇanirākaraṇāyeti buddhirmā bhūdityāśayavānāha-",
    "GSP33vacbhamu:7548": " prāṇanirākaraṇasyāpīti\u000e /",
    "GSP33vacbhamu:7549": " tau hi bālākyajātaśatrū suptaṃ puruṣamājagmatuḥ /",
    "GSP33vacbhamu:7550": " tamajātaśatrurnāmabhirāmantrayāñcakre 'bṛhat pāṇḍuravāsaḥ somarājan' iti /",
    "GSP33vacbhamu:7551": " sa amantryamāṇo nottasthau /",
    "GSP33vacbhamu:7552": " taṃ pāṇināpeṣaṃ bodhayāñcakāra /",
    "GSP33vacbhamu:7553": " sa hottasthau /",
    "GSP33vacbhamu:7554": " 'sa hovācajātaśatruryatraiṣa etatsupto 'bhūt' ityādi /",
    "GSP33vacbhamu:7555": " so 'yaṃ suptapuruṣotthāpanena prāṇādivyatiriktopadeśa iti //18 // 1.4.6.19.",
    "GSP33vacbhamu:7556": " vākyānvayāt\u000e /",
    "GSP33vacbhamu:7557": " nanu maitreyībrāhmaṇopakrame yājñavalkyena gārhasthyāśramāduttamāśramaṃ yiyāsatā",
    "GSP33vacbhamu:7558": " maitraiṭyā bhāryāyāḥ kātyāyanyā sahārthasaṃvibhāgakaraṇa ukte maitreyī yājñavalkyaṃ",
    "GSP33vacbhamu:7559": " pratimamṛtatvārthinī prapaccha,",
    "GSP33vacbhamu:7560": " yannu ma iyaṃ bhagoḥ sarvā pṛthvī vittena pūrṇā syātkimahaṃ tanāmṛtā syāmuta neti /",
    "GSP33vacbhamu:7561": " tatra neti hovāca yājñavalkyaḥ /",
    "GSP33vacbhamu:7562": " yathaivopakaraṇavatāṃ jīvitaṃ tathaiva te jīvitaṃ syādamṛtatvasya tu nāśāsti vittena /",
    "GSP33vacbhamu:7563": " evaṃ vittenāmṛtatvāśā bhavedyadi vittasādhyāni karmāṇyamṛtatve upayujyeran /",
    "GSP33vacbhamu:7564": " tadeva tu nāsti,",
    "GSP33vacbhamu:7565": " jñānasādhyatvādamṛtatvasya karmaṇāṃ ca jñānavirodhināṃ tatsahabhāvitvānupapatteriti bhāvaḥ /",
    "GSP33vacbhamu:7566": " sā hovāca maitreyī yenāhaṃ nāmṛtā syāṃ kimahaṃ tenaṃ kuryāṃ yadeva bhagavān veda tadeva me brūhi /",
    "GSP33vacbhamu:7567": " amṛtatvasādhanamiti śeṣaḥ /",
    "GSP33vacbhamu:7568": " tatrāmṛtatvasādhanajñānopanyāsāya vairāgyapūrvakatvāttasya rāgaviṣayeṣu teṣu teṣu",
    "GSP33vacbhamu:7569": " patijāyādiṣu vairāgyamutpādayituṃ yājñavalkyo 'na vā are patyuḥ kāmāya' ityādivākyasaṃdarbhamuvāca /",
    "GSP33vacbhamu:7570": " ātmaipādhikaṃ hi priyatvameṣāṃ na tu sākṣāt priyāṇyetāni /",
    "GSP33vacbhamu:7571": " tasmādetebhyaḥ patijāyādibhyo viramya yatra sākṣātprema sa eva",
    "GSP33vacbhamu:7572": " ātmā vā are draṣṭavyaḥ śrotavyo mantavyo nididhyāsitavyaḥ\u000e /",
    "GSP33vacbhamu:7573": " vāśabdo 'vadhāraṇe /",
    "GSP33vacbhamu:7574": " vā are darśanena śravaṇādisādhanenedaṃ jagatsarvaṃ viditaṃ bhavatīti vākyaśeṣaḥ /",
    "GSP33vacbhamu:7575": " yato nāmarūpātmakasya jagatastattvaṃ pāramārthikaṃ rūpamātmaiva bhujaṅgasyeva samāropitasya tattvaṃ rajjuḥ /",
    "GSP33vacbhamu:7576": " tasmādātmani vidite sarvamidaṃ jagattattvaṃ viditaṃ bhavati,",
    "GSP33vacbhamu:7577": " rajjvāmiva viditāyāṃ samāropitasya bhujaṅgasya tattvaṃ viditaṃ bhavati,",
    "GSP33vacbhamu:7578": " yatastasmādātmaiva draṣṭavyo na tu tadatiriktaṃ jagat svarūpeṇa draṣṭavyam /",
    "GSP33vacbhamu:7579": " kutaḥ /",
    "GSP33vacbhamu:7580": " yato 'brahma taṃ parādāt' brāhmaṇajātirbrahmaṇo 'hamityevamabhimāna iti yāvat /",
    "GSP33vacbhamu:7581": " parādāt parākuryādamṛtatvapadāt /",
    "GSP33vacbhamu:7582": " kaṃ, yo 'nyatrātmano brahma brāhmaṇajātiṃ veda /",
    "GSP33vacbhamu:7583": " evaṃ kṣatriyādiṣvapi draṣṭavyam /",
    "GSP33vacbhamu:7584": " ātmaiva jagatastattvaṃ na tu tadatiriktaṃ kiñcittaditi /",
    "GSP33vacbhamu:7585": " atraiva bhagavatī śrutirupapattiṃ dṛṣṭāntaprabandhenāha /",
    "GSP33vacbhamu:7586": " yat khalu yadgrahaṃ vinā na śakyate grahītuṃ tattato na vyatiricyate /",
    "GSP33vacbhamu:7587": " yathā rajataṃ śuktikāyāḥ,",
    "GSP33vacbhamu:7588": " bhujaṅgo vā rajjoḥ,",
    "GSP33vacbhamu:7589": " dundubhyādiśabdasāmānyādvā tattacchabdabhedaḥ /",
    "GSP33vacbhamu:7590": " na gṛhyante ca cidrūpagrahaṇaṃ vinā sthitikāle nāmarūpāṇi /",
    "GSP33vacbhamu:7591": " tasmānna cidātmano bhidyante /",
    "GSP33vacbhamu:7592": " tadidamuktam",
    "GSP33vacbhamu:7593": " -sa yathā dundubherhanyamānasyeti\u000e /",
    "GSP33vacbhamu:7594": " dundubhigrahaṇena tadgataṃ śabdasāmānyamupalakṣayati /",
    "GSP33vacbhamu:7595": " na kevalaṃ sthitikāle nāmarūpaprapañcaścidātmātirekeṇāgrahaṇāccidātmano na vyatiricyate",
    "GSP33vacbhamu:7596": " 'pi tu nāmarūpotpatteḥ prāgapi cidrūpāvasthānāt tadupādānatvācca nāmarūpaprapañcasya tadanatirekaḥ,",
    "GSP33vacbhamu:7597": " rajjūpādānasyeva bhujaṅgasya rajjoranatireka ityetadvṛṣṭāntena sādhayati bhagavatī",
    "GSP33vacbhamu:7598": " śrutiḥ-'sa yathārdraidho 'grerabhyāhitasya pṛthagdhūnā viniścarantyevaṃ vā are 'sya",
    "GSP33vacbhamu:7599": " mahato bhūtasya niḥśvasitametadyadṛgvedaḥ' ityādinā caturvidho mantra uktaḥ /",
    "GSP33vacbhamu:7600": " itihāsa ityādināṣṭavidhaṃ brāhmaṇamuktam /",
    "GSP33vacbhamu:7601": " etaduktaṃ bhavati-yathāgnimātraṃ prathamamavagamyate śrudrāṇāṃ visphuliṅgānāmupādānām /",
    "GSP33vacbhamu:7602": " atha tato visphuliṅgā vyuccaranti /",
    "GSP33vacbhamu:7603": " na caite 'gnestattvānyatvābhyāṃ śakyantaṃ nirvuktam /",
    "GSP33vacbhamu:7604": " evamṛgvedādayo 'pyalpaprayatnādbrahmaṇo vyuccaranto na tatastattvānyatvābhyāṃ nirucyante /",
    "GSP33vacbhamu:7605": " ṛgādibhirnāmopalakṣyate /",
    "GSP33vacbhamu:7606": " yadā ca nāmadheyasyeyaṃ gatistadā tatpūrvakasya rūpadheyasya kaiva katheti bhāvaḥ /",
    "GSP33vacbhamu:7607": " na kevalaṃ tadupādānatvāttato na vyatiricyate nāmarūpaprapañcaḥ,",
    "GSP33vacbhamu:7608": " pralayasamaye ca tadanupraveśāttato na vyatiricyate /",
    "GSP33vacbhamu:7609": " yathā sāmudramevāmbhaḥ pṛthivītejaḥ saṃparkāt kāṭhinyamupagataṃ saindhavaṃ khilyaḥ,",
    "GSP33vacbhamu:7610": " sa hi svākāre samudre kṣipto 'mbha eva bhavati,",
    "GSP33vacbhamu:7611": " evaṃ cidambhodhau līnaṃ jagacchideva bhavati na tu tato 'tiricyata iti /",
    "GSP33vacbhamu:7612": " etaddṛṣṭāntaprabandhenāha-",
    "GSP33vacbhamu:7613": " sa yathā sarvāsāmapāmityādi\u000e /",
    "GSP33vacbhamu:7614": " dṛṣṭāntaprabandhamuktvā dārṣṭāntike yojayati-",
    "GSP33vacbhamu:7615": " evaṃ vā are idaṃ mahaditi\u000e /",
    "GSP33vacbhamu:7616": " bahuttvena brahmoktam /",
    "GSP33vacbhamu:7617": " idaṃ brahmetyarthaḥ /",
    "GSP33vacbhamu:7618": " bhūtaṃ satyam /",
    "GSP33vacbhamu:7619": " anantaṃ nityam /",
    "GSP33vacbhamu:7620": " apāraṃ sarvagatam /",
    "GSP33vacbhamu:7621": " vijñānaghanaḥ\u000e /",
    "GSP33vacbhamu:7622": " vijñānaikarasa iti yāvat /",
    "GSP33vacbhamu:7623": " etebhyaḥ kāryakāraṇabhāvena vyavasthaitebhyo bhūtebhyaḥ samutthāya sāmyenotthāya /",
    "GSP33vacbhamu:7624": " kāryakāraṇasaṃghātasya hyavacchedādduḥ khitvaśokitvādayastadavacchinne cidātmani tadviparīte 'pi pratīyante,",
    "GSP33vacbhamu:7625": " yathodakapratibimbite candramasi toyagatāḥ kampādayaḥ /",
    "GSP33vacbhamu:7626": " tadidaṃ sāmyenotthānam /",
    "GSP33vacbhamu:7627": " yadā tvāgamācāryopadeśapūrvakamanananididhyāsanaprakarṣaparyantajo 'sya brahmasvarūpasākṣātkāra",
    "GSP33vacbhamu:7628": " upāvartate tadā nirmṛṣṭanikhilavāsanāvidyāmalasya kāryakāraṇasaṃghātabhūtasya vināśe",
    "GSP33vacbhamu:7629": " tānyeva bhūtāni naśyantyani tadupādhiścidātmanaḥ khilyabhāvo vinaśyati /",
    "GSP33vacbhamu:7630": " tato na pretya kāryakāraṇabhūtanivṛttau rūpagandhādisaṃjñāstīti /",
    "GSP33vacbhamu:7631": " na pretya saṃjñāstīti saṃjñāmātraniṣedhādātmā nāstīti manyamānā sā maitreyī hovāca,",
    "GSP33vacbhamu:7632": " atraiva mā bhagavānamūmuhanmohitavān na pretya saṃjñāstīti /",
    "GSP33vacbhamu:7633": " sa hovāca yājñavalkyaḥ svābhiprāyaṃ,",
    "GSP33vacbhamu:7634": " dvaite hi rūpādiviśeṣasaṃjñānibandhano duḥkhitvādyabhimānaḥ /",
    "GSP33vacbhamu:7635": " ānandajñānaikarasabrahmādvayānubhave tu tat kena kaṃ paśyet,",
    "GSP33vacbhamu:7636": " brahma vā kena vijānīyāt /",
    "GSP33vacbhamu:7637": " nahi tadāsya karbhāvo 'sti svaprakāśatvāt /",
    "GSP33vacbhamu:7638": " etaduktaṃ bhavati-na saṃjñāmātraṃ mayā vyāsedhi,",
    "GSP33vacbhamu:7639": " kintu viśeṣasaṃjñeti /",
    "GSP33vacbhamu:7640": " tadevamamṛtatvaphalenopakramāt,",
    "GSP33vacbhamu:7641": " madhye cātmavijñānena sarvavijñānaṃ pratijñāya tadupapādanāt,",
    "GSP33vacbhamu:7642": " upasaṃhāre ca mahadbhūtamanantamityādinā ca brahmarūpabhidhānāt,",
    "GSP33vacbhamu:7643": " dvaitanindayā cādvaitaguṇakīrtanādbrahmaiva maitreyībrahmaṇe pratipādyaṃ na jīvātmeti nāsti pūrvapakṣa ityanārabhyamevedamadhikaraṇam /",
    "GSP33vacbhamu:7644": " atrocyate-bhoktṛtvajñātṛtājīvarūpotthānasamādhaye maitreyībrahmaṇe pūrvapakṣeṇopakramaḥ kṛtaḥ /",
    "GSP33vacbhamu:7645": " patijāyādibhogyasaṃbandho nābhokturbrahmaṇo yujyate,",
    "GSP33vacbhamu:7646": " nāpijñānakartṛtvamakartuḥ sākṣācca mahato bhūtasya vijñānātmabhāvena samuttānābhidhānaṃ vijñānātmana eva draṣṭavyatvamāha /",
    "GSP33vacbhamu:7647": " anyathā brahmaṇo draṣṭavyatvapare 'smin brāhmaṇo tasya vijñānātmatvena samutthānābhidhānamanupayuktaṃ syāttasya tu draṣṭavyamupayujyata ityupakramamātraṃ pūrvapakṣaḥ kṛtaḥ /",
    "GSP33vacbhamu:7648": " bhoktrarthatvācca bhogyajātasyeti\u000etadupodbalamātram /",
    "GSP33vacbhamu:7649": " siddhāntastu nigadavyākhyātena bhāṣyeṇoktaḥ //19 // 1.4.6.20.",
    "GSP33vacbhamu:7650": " tadevaṃ paurvāparyālocanayā maitreyībrāhmaṇasya brahmadarśanaparatve sthite bhoktrā jīvātmanopakramamācāryadeśīyamatena tāvatsamādhatte sūtrakāraḥ-",
    "GSP33vacbhamu:7651": " pratijñāsiddherliṅgamāśmaradhyaḥ\u000e /",
    "GSP33vacbhamu:7652": " yathā hi vahnervikārā vyuccaranto visphuliṅgā na vahneratyantaṃ bhidyante,",
    "GSP33vacbhamu:7653": " tadrūpanirūpaṇatvāt,",
    "GSP33vacbhamu:7654": " nāpi tato 'tyantamabhinnāḥ,",
    "GSP33vacbhamu:7655": " vahneriva parasparavyāvṛttyabhāvaprasaṅgāt,",
    "GSP33vacbhamu:7656": " tathā jīvātmano 'pi brahmavikāra na brahmaṇo 'tyantaṃ bhidyante,",
    "GSP33vacbhamu:7657": " cidrūpatvābhāvaprasaṅgāt /",
    "GSP33vacbhamu:7658": " nāpyatyantaṃ na bhidyante,",
    "GSP33vacbhamu:7659": " parasparaṃ vyāvṛttyabhāvaprasaṅgāt,",
    "GSP33vacbhamu:7660": " sarvajñaṃ pratyupadeśavaiyarthyācca /",
    "GSP33vacbhamu:7661": " tasmātkathañcidbhedo jīvātmanāmabhedaśca /",
    "GSP33vacbhamu:7662": " tatra tadvijñānena sarvavijñānapratijñāsiddhaye vijñānātmaparamātmanorabhedamupādāya paramātmani darśayitavye vijñānātmanopakrama ityāśmaradhya ācāryo mene //20 // 1.4.6.21.",
    "GSP33vacbhamu:7663": " ācāryadeśīyāntaramatena samādhatte-",
    "GSP33vacbhamu:7664": " utkramiṣyata evaṃbhāvādisyauḍulomiḥ\u000e /",
    "GSP33vacbhamu:7665": " jīvo hi paramātmano 'tyantaṃ bhinna eva san dehendriyamanobuddhyupadhānasaṃparkātsarvadā kaluṣaḥ,",
    "GSP33vacbhamu:7666": " tasya ca jñānadhyānādisādhanānuṣṭhānātsaṃprasannasya dehendriyādisaṃghātādutkramiṣyataḥ paramātmanaikyopapatteridamabhedenopakramaṇam /",
    "GSP33vacbhamu:7667": " etaduktaṃ bhavati-bhaviṣyantamabhedamupādāya bhedakāle 'pyabheda uktaḥ /",
    "GSP33vacbhamu:7668": " yathāhuḥ pāñcarātrikāḥ-'āmukterbheda eva syājjīvasya ca parasya ca /",
    "GSP33vacbhamu:7669": " bhuktasya tu na bhedo 'sti bhedahetorabhāvataḥ //",
    "GSP33vacbhamu:7670": " ' iti /",
    "GSP33vacbhamu:7671": " atraiva śrutimupanyasyati-",
    "GSP33vacbhamu:7672": " śrutiścaivamiti\u000e /",
    "GSP33vacbhamu:7673": " pūrvaṃ dehendriyādyupādhikṛtaṃ kaluṣatvamātmana uktam /",
    "GSP33vacbhamu:7674": " saṃprati svābhāvikameva jīvasya nāmarūpaprapañcāśrayatvalakṣaṇaṃ kāluṣyaṃ pārthivānāmaṇūnāmiva śyāmatvaṃ kevalaṃ pākeneva /",
    "GSP33vacbhamu:7675": " jñānadhyānādinā tadapanīya jīvaḥ parātparataraṃ puruṣamupaitītyāha-",
    "GSP33vacbhamu:7676": " kkacicca jīvākṣayamapīti\u000e /",
    "GSP33vacbhamu:7677": " nadīnidarśanam 'yathā somyemā nadyaḥ' iti //21 // 1.4.6.22.",
    "GSP33vacbhamu:7678": " tadevamācāryadeśīyamatadvayamuktvātrāparituṣyannācāryamatamāha sūtrakāraḥ",
    "GSP33vacbhamu:7679": " -avisthiteriti kāśakṛtsnaḥ\u000e /",
    "GSP33vacbhamu:7680": " etadvyācaṣṭe-",
    "GSP33vacbhamu:7681": " asyaiva paramātmana iti\u000e /",
    "GSP33vacbhamu:7682": " na jīva ātmano 'nyaḥ /",
    "GSP33vacbhamu:7683": " nāpi tadvikāraḥ kintvātmaivāvidyopādhānakalpitāvacchedaḥ /",
    "GSP33vacbhamu:7684": " ākāśa iva ghaṭamaṇikādikalpitāvacchedo ghaṭākāśo maṇikākāśo na tu paramākāśādanyastadvikāro vā /",
    "GSP33vacbhamu:7685": " tataśca jīvātmanopakramaḥ parāmātmanaivopakramastasya tato 'bhedāt /",
    "GSP33vacbhamu:7686": " sthūladarśilokapratītisaukaryāyaupādhikenātmarūpeṇopakramaḥ kṛtaḥ /",
    "GSP33vacbhamu:7687": " atraiva śrutiṃ pramāṇayati-",
    "GSP33vacbhamu:7688": " tathāceti\u000e /",
    "GSP33vacbhamu:7689": " atha vikāraḥ paramātmano jīvaḥ kasmānna bhavatyākāśādivadityāha-",
    "GSP33vacbhamu:7690": " naca tejaḥprabhṛtīnāmiti\u000e /",
    "GSP33vacbhamu:7691": " nahi yathā tejaḥprabhṛtīnāmātmavikāratvaṃ śrūyate evaṃ jīvasyeti /",
    "GSP33vacbhamu:7692": " ācāryatrayamataṃ vibhajate-",
    "GSP33vacbhamu:7693": " kāśakṛtsnasyācāryasyeti\u000e /",
    "GSP33vacbhamu:7694": " ātyantike satyabhede kāryakāraṇabhāvābhāvādanātyantiko 'bheda āstheyaḥ,",
    "GSP33vacbhamu:7695": " tathāca kathañcidbhedo 'pīti tamāsthāya kāryakāraṇabhāva iti matatrayamuktvā kāśakṛtsnīyamataṃ sādhutvena nirdhārayati-",
    "GSP33vacbhamu:7696": " tatra teṣu\u000emadhye /",
    "GSP33vacbhamu:7697": " kāśakṛtsnīyaṃ matamiti\u000e /",
    "GSP33vacbhamu:7698": " ātyantike hi jīvaparamātmanorabhede tāttvike 'nādyavidyopādhikalpito bhedastattvamasīti",
    "GSP33vacbhamu:7699": " jīvātmano brahmabhāvatattvopadeśaśravaṇamanananididhyāsanaprakarṣaparyantajanmanā",
    "GSP33vacbhamu:7700": " sākṣātkāraṇe vidyayā śakyaḥ samūlakāṣaṃ kaṣituṃ,",
    "GSP33vacbhamu:7701": " rajjvāmahivibhrama iva rajjutattvasākṣātkāreṇa,",
    "GSP33vacbhamu:7702": " rājaputrasyeva va mlecchakule vardhamānasyātmani samāropito mlecchabhāvo rājaputro 'sīti āptopadeśena /",
    "GSP33vacbhamu:7703": " na tu mṛdvikāraḥ śarāvādiḥ śataśo 'pi mṛnmṛditi cintyamānastajjanmanā mṛdbhāvasākṣātkāreṇa śakyo nivartayituṃ,",
    "GSP33vacbhamu:7704": " tatkasya hetoḥ,",
    "GSP33vacbhamu:7705": " tasyāpi mṛdo bhinnābhinnasya tāttvikatvāt,",
    "GSP33vacbhamu:7706": " vastutastu jñānenocchettumaśakyatvāt,",
    "GSP33vacbhamu:7707": " so 'yaṃ pratipādayiṣitārthānusāraḥ /",
    "GSP33vacbhamu:7708": " api ca jīvasyātmavikāratve tasya jñānadhyānādisādhanānuṣṭhānāt svaprakṛtāvapyaye sati nāmṛtatvasyāśāstītyapuruṣārthatvamamṛtatvaprāpiśrutivirodhaśca",
    "GSP33vacbhamu:7709": " kāśakṛtsnamate tvetadubhayaṃ nāstītyāha-",
    "GSP33vacbhamu:7710": " evaṃ ca satīti\u000e /",
    "GSP33vacbhamu:7711": " nanu yadi jīvo na vikāraḥ kintu brahmaiva kathaṃ tarhi tasminnāmarūpāśrayatvaśrutiḥ,",
    "GSP33vacbhamu:7712": " kathañca 'yathāgneḥ śrudrā visphuliṅgā' iti brahmavikāraśrutirityāśaṅkāmupasaṃhāravyājena nirākaroti-",
    "GSP33vacbhamu:7713": " ataśca svāśrayasyeti\u000e /",
    "GSP33vacbhamu:7714": " yataḥ pratipādayiṣitārānusāraścāmṛtatvaprāptiśca vikārapakṣe na saṃbhavataḥ,",
    "GSP33vacbhamu:7715": " ataśceti yojanā /",
    "GSP33vacbhamu:7716": " dvitīyapūrvapakṣabījamanayaiva trisūtryāpākaroti-",
    "GSP33vacbhamu:7717": " yadapyuktamiti\u000e /",
    "GSP33vacbhamu:7718": " śeṣamatirohitārthaṃ vyākhyātārthaṃ ca /",
    "GSP33vacbhamu:7719": " tṛtīyapūrvapakṣabījanirāse kāśakṛtsnīyenaivetyavadhāraṇaṃ tanmatāśrayaṇenaiva tasya śakyanirāsatvāt /",
    "GSP33vacbhamu:7720": " aikāntike hyādvaite ātmano 'nyakarmakaraṇe 'kena kaṃ paśyet' iti ātmanaśca karmatvaṃ 'vijñātāramare kena vijānīyāt' iti śakyaṃ niṣeddhum /",
    "GSP33vacbhamu:7721": " bhedābhedapakṣe vaikāntike vā bhede sarvametadadvaitāśrayamaśakyamityavadhāraṇasyārthaḥ /",
    "GSP33vacbhamu:7722": " na kevalaṃ kāśakṛtsnīyadarśanāśrayaṇena bhūtapūrvagatyā vijñātṛtvamapi tu śrutipaurvāparyaparyālocanayāpyevamevetyāha-",
    "GSP33vacbhamu:7723": " api ca yatra hīti\u000e /",
    "GSP33vacbhamu:7724": " kasmāt punaḥ kāśakṛtsnasya matamāsthīyate netareṣāmācāryāṇāmityata āha-",
    "GSP33vacbhamu:7725": " darśitaṃ tu purastāditi\u000e /",
    "GSP33vacbhamu:7726": " kāśakṛtsnīyasya matasya śrutiprabandhopanyāsena punaḥ śrutimattvaṃ smṛtimattvaṃ copasaṃhāropakramamāha-",
    "GSP33vacbhamu:7727": " ataśceti\u000e /",
    "GSP33vacbhamu:7728": " kkacitpāṭha ātaśceti /",
    "GSP33vacbhamu:7729": " tasyāvaśyaṃ cetyarthaḥ /",
    "GSP33vacbhamu:7730": " jananajarāmaraṇabhītayo vikriyāstāsāṃ sarvāsāṃ 'mahānajaḥ' ityādinā pratiṣedhaḥ /",
    "GSP33vacbhamu:7731": " pariṇāmapakṣe 'nyasya cānyabhāvapakṣe aikāntikādvaitapratipādanaparāḥ 'ekamevādvitīyam' ityādayaḥ,",
    "GSP33vacbhamu:7732": " dvaitadarśananindāparāśca 'anyo 'sāvanyo 'hamasmi' ityādayaḥ,",
    "GSP33vacbhamu:7733": " janmajarādivikriyāpratiṣedhaparāśca 'eṣa mahānajaḥ' ityādayaḥ śrutaya uparudhyeran /",
    "GSP33vacbhamu:7734": " apica yadi jīvaparamātmanorbhedābhedāvāsthīyeyātāṃ tatastayormitho virodhātsamuccayābhāvādekasya balīyastve nātmani nirapavādaṃ vijñānaṃ jāyeta,",
    "GSP33vacbhamu:7735": " balīyasaikena durbalapakṣāvalambino jñānasya bādhanāt /",
    "GSP33vacbhamu:7736": " atha tvagṛhyamāṇaviśeṣatayā na balābalāvadhāraṇaṃ,",
    "GSP33vacbhamu:7737": " tataḥ saṃśaye sati na suniścitārthamātmani jñānaṃ bhavet /",
    "GSP33vacbhamu:7738": " suniścitārthaṃ ca jñānaṃ mokṣopāyaḥ śrūyate-'vedāntavijñānasuniścitārthāḥ' iti /",
    "GSP33vacbhamu:7739": " tadetadāha-",
    "GSP33vacbhamu:7740": " anyathā mumukṣūṇāmiti\u000e /",
    "GSP33vacbhamu:7741": " 'ekatvamanupaśyataḥ' iti śrutirna punarekatvānekatve anupaśyata iti /",
    "GSP33vacbhamu:7742": " nanu yadi kṣetrajñaparamātmanorabhedo bhāvikaḥ,",
    "GSP33vacbhamu:7743": " kathaṃ tarhi vyapadeśabuddhibhedau kṣetrajñaḥ paramātmeti kathañca nityaśuddhabuddhamuktasvabhāvasya bhagavataḥ saṃsāritā /",
    "GSP33vacbhamu:7744": " avidyākṛtanāmarūpopādhivaśāditi cet /",
    "GSP33vacbhamu:7745": " kasyeyamavidyā /",
    "GSP33vacbhamu:7746": " na tāvajjīvasya,",
    "GSP33vacbhamu:7747": " tasya paramātmano vyatirekābhāvāt /",
    "GSP33vacbhamu:7748": " nāpi paramātmanaḥ,",
    "GSP33vacbhamu:7749": " tasya vidyaikarasyāvidyāśrayatvānupapatteḥ /",
    "GSP33vacbhamu:7750": " tadatra saṃsāritvāsaṃsāritvavidyāvidyāvattvarūpaviruddhayadharmasaṃsargudbuddhivyapadeśabhedāccāsti jīveśvarayorbhedo 'pi bhāvika ityata āha-",
    "GSP33vacbhamu:7751": " sthite ca paramātmakṣetrajñātmaikatveti\u000e /",
    "GSP33vacbhamu:7752": " na tāvadbhedadābhedāvekātra bhāvikau bhavitumarhata iti viprapañcitaṃ prathame pāde /",
    "GSP33vacbhamu:7753": " dvaitadarśananindayā caikāntikādvaitapratipādanaparāḥ paurvāparyālocanayā sarve vedāntaḥ pratīyante /",
    "GSP33vacbhamu:7754": " tatra yathā bimbādavadatāttāttvike pratibimbānāmabhede 'pi nīlamaṇikṛpāṇakācādyupadhānabhedātkālpaniko jīvānāṃ bhedo buddhivyapadeśabhedau vartayati,",
    "GSP33vacbhamu:7755": " idaṃ bimbamavadātamimāni ca pratibimbāni nīlotpalāśaśayāmalāni vṛttadīrghādibhedabhāñji bahūnīti,",
    "GSP33vacbhamu:7756": " evaṃ paramātmanaḥ śuddhasvabhāvājjīvānamabheda aikāntike 'pyanirvacanīyānādyavidyopadhānabhedātkālpaniko",
    "GSP33vacbhamu:7757": " jīvānāṃ bhedo buddhivyapadeśabhedāvayaṃ ca paramātmā śuddhavijñānānandasvabhāva ime",
    "GSP33vacbhamu:7758": " ca jīvā avidyāśokaduḥkhādyupadravabhāja iti vartayati /",
    "GSP33vacbhamu:7759": " avidyopadhānaṃ ca yadyapi vidyāsvabhāve paramātmani na sākṣādasti tathāpi tatpratibimbakalpajīvadvāreṇa parasminnucyate /",
    "GSP33vacbhamu:7760": " na caivamanyonyāśrayo jīvavibhāgāśrayāvidyā,",
    "GSP33vacbhamu:7761": " avidyāśrayaśca jīvavibhāga iti,",
    "GSP33vacbhamu:7762": " bījāṅkuravadanāditvāt /",
    "GSP33vacbhamu:7763": " ata eva kānuddiśyaiva īśvaro māyāmāracayatyanārthikāṃ,",
    "GSP33vacbhamu:7764": " uddeśyanāṃ sargādau jīvānāmabhāvāt,",
    "GSP33vacbhamu:7765": " kathaṃ cātmānaṃ saṃsāriṇaṃ vividhavedanābhājaṃ kuryādityādyanuyogo niravakāśaḥ /",
    "GSP33vacbhamu:7766": " na khalvādimān saṃsāraḥ,",
    "GSP33vacbhamu:7767": " nāpyādimānavidyājīvavibhāgaḥ,",
    "GSP33vacbhamu:7768": " yenānuyujyeteti /",
    "GSP33vacbhamu:7769": " atra ca nāmagrahaṇenāvidyāmupalakṣayati /",
    "GSP33vacbhamu:7770": " syādetat /",
    "GSP33vacbhamu:7771": " yadi na jīvān brahma bhidyate,",
    "GSP33vacbhamu:7772": " hanta jīvaḥ sphuṭa iti brahmāpi tathā syāt,",
    "GSP33vacbhamu:7773": " tathā ca 'nihitaṃ guhāyām' iti nopapadyata ityata āha-",
    "GSP33vacbhamu:7774": " nahi satyamiti\u000e /",
    "GSP33vacbhamu:7775": " yathāhi bimbasya maṇikṛpāṇādayo guhā evaṃ brahmaṇo 'pi pratijīvaṃ bhinnā avidyā guhā iti /",
    "GSP33vacbhamu:7776": " yathā pratibimbeṣu bhāsamāneṣu bimbaṃ tadabhinnamapi guhyamevaṃ jīveṣu bhāsamāneṣu tadabhinnamapi brahma guhyam /",
    "GSP33vacbhamu:7777": " astu tarhi brahmaṇo 'nyadguhyamityata āha-",
    "GSP33vacbhamu:7778": " naca brahmaṇo 'nya iti /",
    "GSP33vacbhamu:7779": " ye tu\u000eāśamarathyaprabhṛtayaḥ",
    "GSP33vacbhamu:7780": " nirbandhaṃ kurvanti te vedāntārthamiti\u000e /",
    "GSP33vacbhamu:7781": " brahmaṇaḥ sarvātmanā bhagaśo vā pariṇāmābhyupagame tasya kāryatvādanityatvācca tadaśrito mokṣo 'pi tathā syāt /",
    "GSP33vacbhamu:7782": " yadi tvevamapi mokṣaṃ nityaṅkṛtakaṃ brūyustatrāha",
    "GSP33vacbhamu:7783": " -nyāyeneti\u000e /",
    "GSP33vacbhamu:7784": " evaṃ ye nadīsamudranidarśanenāmukterbhedaṃ muktasya cābhedaṃ jīvasyāsthiṣata teṣāmapi nyāyenāsaṃgatiḥ /",
    "GSP33vacbhamu:7785": " no jātu ghaṭaḥ paṭo bhavati /",
    "GSP33vacbhamu:7786": " nanūktaṃ yathā nadī samudro bhavatīti /",
    "GSP33vacbhamu:7787": " kā punarnadyabhimatā āyuṣmataḥ /",
    "GSP33vacbhamu:7788": " kiṃ pāthaḥ paramāṇava utaiṣāṃ saṃsthānabheda āhosvittadārabdho 'vayavī /",
    "GSP33vacbhamu:7789": " tatra saṃsthānabhedasya vāvayavino vā samudraniveśe vināśāt kasya samudreṇaikatā /",
    "GSP33vacbhamu:7790": " nadīpāthaḥ paramāṇūnāṃ tu samudrapāthaḥ paramāṇubhyaḥ pūrvavasthitebhyo bheda eva nābhedaḥ /",
    "GSP33vacbhamu:7791": " evaṃ samudrādapi teṣāṃ bheda eva /",
    "GSP33vacbhamu:7792": " ye tu kāśakṛtsnīyameva matamāsthāya jīvaṃ paramātmanoṃ'śamācakhyusteṣāṃ kathaṃ 'niṣphalaṃ niṣkriyaṃ śāntam' iti na śrutivirodhaḥ /",
    "GSP33vacbhamu:7793": " niṣphalamiti sāvayavatvaṃ vyāsedhi na tu sāṃśatvam,",
    "GSP33vacbhamu:7794": " aṃśaśca jīvaḥ paramātmano nabhasa iva karṇanemimaṇḍalāvacchinnaṃ nabhaḥ śabdaśravaṇayogyaṃ,",
    "GSP33vacbhamu:7795": " vāyoriva ca śarīrāvacchinnaḥ pañcavṛttiḥ prāṇa iti cet /",
    "GSP33vacbhamu:7796": " na tāvannabho nabhasoṃśaḥ,",
    "GSP33vacbhamu:7797": " tasya tattvāt /",
    "GSP33vacbhamu:7798": " karṇanemimaṇḍalāvacchinnamaṃśa iti cet,",
    "GSP33vacbhamu:7799": " hanta tarhi prāptāprāptavivekena karṇanemimaṇḍalaṃ vā tatsaṃyogo vetyuktaṃ bhavati /",
    "GSP33vacbhamu:7800": " naca karṇanemimaṇḍalāvacchinnamaṃśa iti cet,",
    "GSP33vacbhamu:7801": " hanta tarhi prāptāprāptavivekena karṇanemimaṇḍalaṃ vā tatsaṃyogo vetyuktaṃ bhavati /",
    "GSP33vacbhamu:7802": " naca karṇanemimaṇḍalaṃ tasyāṃśaḥ,",
    "GSP33vacbhamu:7803": " tasya tato bhedāt /",
    "GSP33vacbhamu:7804": " tatsaṃyogo nabhodharmatvāttasyāṃśa iti cet / na /",
    "GSP33vacbhamu:7805": " anupapatteḥ /",
    "GSP33vacbhamu:7806": " nabhodharmatve hi tadanavayavaṃ sarvatrābhinnamiti tatsaṃyogaḥ sarvatra pratheta /",
    "GSP33vacbhamu:7807": " nahyasti saṃbhavo 'navayavamavyāpyavartata iti /",
    "GSP33vacbhamu:7808": " tasmāttatrāsti cedvyāpyaiva /",
    "GSP33vacbhamu:7809": " na cedvyāpanoti tatra nāstyeva /",
    "GSP33vacbhamu:7810": " vyāpyaivāsti kevalaṃ pratisaṃbandhyadhīnanirūpaṇatayā na sarvatra nirūpyata iti cet,",
    "GSP33vacbhamu:7811": " na nāma nirūpyatām /",
    "GSP33vacbhamu:7812": " tatsaṃyuktaṃ tu nabhaḥ śravaṇayogyaṃ sarvatrāstīti sarvatra śravaṇaprasaṅgaḥ /",
    "GSP33vacbhamu:7813": " naca bhedābhedayoranyatareṇāṃśaḥ śakyo nirvaktum na cobhābhyāṃ,",
    "GSP33vacbhamu:7814": " viruddhayorekatrāsamavāyādityuktam /",
    "GSP33vacbhamu:7815": " tasmādanirvacanīyānādyavidyāparikalpita evāṃśo nabhaso na bhāvika iti yuktam /",
    "GSP33vacbhamu:7816": " naca kālpaniko jñānamātrāyattajīvitaḥ kathamavijñāyamāno 'sti,",
    "GSP33vacbhamu:7817": " asaṃścāṃśaḥ kathaṃ śabdaśravaṇalakṣaṇāya kāryāya kalpate,",
    "GSP33vacbhamu:7818": " na jātu rajjvāmajñāyamāna urago bhayakampādikāryāya paryāpta iti vācyam /",
    "GSP33vacbhamu:7819": " ajñātatvāsiddheḥ kāryavyaṅgatvādasya /",
    "GSP33vacbhamu:7820": " kāryotpādātpūrvamajñātaṃ kathaṃ kāryotpādāṅgamiti cet / na /",
    "GSP33vacbhamu:7821": " pūrvapūrvakāryotpādavyaṅgyatvādasatyapi jñāne tatsaṃskārānuvṛtteranāditvācca kalpanā tatsaṃskārapravāhasya /",
    "GSP33vacbhamu:7822": " astu vānupapattireva kāryakāraṇayormāyātmakatvāt /",
    "GSP33vacbhamu:7823": " anupapattirhi māyāmupodbalayatyanupapadyamānārthatvānyamāyāyāḥ /",
    "GSP33vacbhamu:7824": " api ca bhāvikāṃśavādināṃ mate bhāvikāṃśasya jñānenocchettumaśakyatvānna jñānadhyānasādhano mokṣaḥ syāt /",
    "GSP33vacbhamu:7825": " tadevamakāśāṃśa iva śrotramanirvacanīyam /",
    "GSP33vacbhamu:7826": " evaṃ jīvo brahmaṇoṃ'śa iti kāśakṛtsnīyaṃ matamiti siddham //22 // 1.4.7.23.",
    "GSP33vacbhamu:7827": " prakṛtiśca pratijñādṛṣṭāntānuparodhāt\u000e /",
    "GSP33vacbhamu:7828": " syādetat /",
    "GSP33vacbhamu:7829": " vedāntānāṃ brahmaṇi samanvaye darśite samāptaṃ samanvayalakṣaṇamiti kimaparamavaśiṣyate yadarthamidamārabhyata iti śaṅkāṃ nirākartuṃ saṃgatiṃ darśayannavaśeṣamāha-",
    "GSP33vacbhamu:7830": " yathābhyudayeti\u000e /",
    "GSP33vacbhamu:7831": " atra ca lakṣaṇasya saṃgatimuktvā lakṣaṇenāsyādhikaraṇasya saṃgatiruktā /",
    "GSP33vacbhamu:7832": " etaduktaṃ bhavati-satyaṃ jagatkāraṇe brahmaṇi vedāntānāmuktaḥ samanvayaḥ /",
    "GSP33vacbhamu:7833": " tatra kāraṇabhāvasyobhayathā darśanājjagatkāraṇatvaṃ brahmaṇaḥ kiṃ nimittatvenaiva,",
    "GSP33vacbhamu:7834": " utopādānatvenāpi /",
    "GSP33vacbhamu:7835": " tatra yadi prathamaḥ pakṣastata upādānakāraṇānusāraṇe sāṃkhyasmṛtisiddhaṃ pradhānamabhyupeyam /",
    "GSP33vacbhamu:7836": " tathā ca 'janmādyasya yataḥ' iti brahmalakṣaṇamasādhu,",
    "GSP33vacbhamu:7837": " ativyāpteḥ pradhāne 'pi gatatvāt /",
    "GSP33vacbhamu:7838": " asaṃbhavādvā /",
    "GSP33vacbhamu:7839": " yadi tūttaraḥ pakṣastato nātivyāptirnāpyavyāptiriti sādhu lakṣaṇam /",
    "GSP33vacbhamu:7840": " so 'yamavaśeṣaḥ /",
    "GSP33vacbhamu:7841": " tatra 'īkṣāpūrvakartṛtvaṃ prabhutvamasarūpatā /",
    "GSP33vacbhamu:7842": " nimittakāraṇeṣveva nopādāneṣu karhicit //",
    "GSP33vacbhamu:7843": " ' tadidamāha-",
    "GSP33vacbhamu:7844": " tatra nimittakāraṇameva tāvaditi\u000e /",
    "GSP33vacbhamu:7845": " āgamasya kāraṇamātre paryavasānādanumānasya tadviśeṣaniyamamāgamo na pratikṣipatyapi tvanumanyata evetyāha-",
    "GSP33vacbhamu:7846": " pāriśeṣyādbrahmaṇo 'nyaditi\u000e /",
    "GSP33vacbhamu:7847": " brahmopādānatvasya prasaktasya pratiṣedhe 'nyatrāprasaṅgātsāṃkhyasmṛtiprasiddhamānumānikaṃ pradhānaṃ śiṣyata iti /",
    "GSP33vacbhamu:7848": " ekavijñānena ca sarvavijñānapratijñānam 'uta tamādeśam' ityādinā,",
    "GSP33vacbhamu:7849": " 'yathā somyaikena mṛtpiṇḍena' iti ca dṛṣṭāntaḥ,",
    "GSP33vacbhamu:7850": " paramātmanaḥ prādhānyaṃ sūcayataḥ /",
    "GSP33vacbhamu:7851": " yathā somaśarmaṇaikena jñātena sarve kaṭhā jñātā bhavanti /",
    "GSP33vacbhamu:7852": " evaṃ prāpta ucyate",
    "GSP33vacbhamu:7853": " -prakṛtiśca\u000e /",
    "GSP33vacbhamu:7854": " na kevalaṃ brahma nimittakāraṇaṃ,",
    "GSP33vacbhamu:7855": " kutaḥ,",
    "GSP33vacbhamu:7856": " pratijñādṛṣṭāntayoranuparodhāt /",
    "GSP33vacbhamu:7857": " nimittakāraṇatvamātre tu tāvuparudhyeyātām /",
    "GSP33vacbhamu:7858": " tathāhiḥ-'na mukhye saṃbhavatyarthe jaghanyā vṛttiriṣyate /",
    "GSP33vacbhamu:7859": " na cānumānikaṃ yuktamāgamenāpabādhitam //",
    "GSP33vacbhamu:7860": " sarve hi tāvadvedāntāḥ paurvāparyeṇa vīkṣitāḥ /",
    "GSP33vacbhamu:7861": " aikāntikādvaitaparā dvaitamātraniṣedhataḥ //",
    "GSP33vacbhamu:7862": " ' tadihāpi pratijñādṛṣṭāntau mukhyārthāveva yuktau na tu 'yajamānaḥ prastaraḥ' itivadguṇakalpanayā netavyau,",
    "GSP33vacbhamu:7863": " tasyārthavādasyātatparatvāt /",
    "GSP33vacbhamu:7864": " pratijñādṛṣṭantavākyayostvadvaitaparatvādupādānakāraṇātmakatvāccopādeyasya kāryajātasyopādānajñānena tajjñānopapatteḥ /",
    "GSP33vacbhamu:7865": " nimittakāraṇaṃ tu kāryādatyantabhinnamiti na tajjñāne kāryajñānaṃ bhavati /",
    "GSP33vacbhamu:7866": " ato brahmopādānakāraṇaṃ jagataḥ /",
    "GSP33vacbhamu:7867": " naca brahmaṇo 'nyannimittakāraṇaṃ jagata ityapi yuktam /",
    "GSP33vacbhamu:7868": " pratijñādṛṣṭāntoparodhādeva /",
    "GSP33vacbhamu:7869": " nahi tadānīṃ brahmaṇi jñāte sarvaṃ vijñātaṃ bhavati /",
    "GSP33vacbhamu:7870": " jagannimittakāraṇasya brahmaṇo 'nyasya sarvamadhyapātinastajjñānenāvijñānāt /",
    "GSP33vacbhamu:7871": " yata iti ca pañcamī na kāraṇamātre smaryate api tu prakṛtau,",
    "GSP33vacbhamu:7872": " 'janikartuḥ prakṛtiḥ' iti /",
    "GSP33vacbhamu:7873": " tato 'pi prakṛtitvamavagacchāmaḥ /",
    "GSP33vacbhamu:7874": " dundubhigrahaṇaṃ dundubhyāghātagrahaṇaṃ ca tadgataśabdatvasāmānyopalakṣaṇārtham //23 // 1.4.7.24.",
    "GSP33vacbhamu:7875": " anāgatecchāsaṃkalpo 'bhidhyā /",
    "GSP33vacbhamu:7876": " etayā khalu svātantryalakṣaṇena kartṛtvena nimittatvaṃ darśitam /",
    "GSP33vacbhamu:7877": " 'bahu syām' iti ca svaviṣayatayopādānatvamuktam //24 // 1.4.7.25.",
    "GSP33vacbhamu:7878": " ākāśādeva\u000e /",
    "GSP33vacbhamu:7879": " brahmaṇa evetyarthaḥ /",
    "GSP33vacbhamu:7880": " sākṣāditi ceti sūtrāvayavamanūdya tasyārthaṃ vyācaṣṭe-",
    "GSP33vacbhamu:7881": " ākāśādeveti\u000e /",
    "GSP33vacbhamu:7882": " śrutirbrahmaṇo jagadupādānatvamavadhārayantī upādānāntarābhāvaṃ sākṣādeva darśayatīti",
    "GSP33vacbhamu:7883": " sākṣāditi\u000esūtrāvayavena darśitamiti yojanā //25 // 1.4.7.26.",
    "GSP33vacbhamu:7884": " ātmakṛteḥ pariṇāmāt\u000e /",
    "GSP33vacbhamu:7885": " prakṛtigrahaṇamupalakṣaṇaṃ,",
    "GSP33vacbhamu:7886": " nimittamityapi draṣṭavyaṃ,",
    "GSP33vacbhamu:7887": " karmatvenopādānatvātkartṛtvena ca tatprati nimittatvāt /",
    "GSP33vacbhamu:7888": " kathaṃ punariti\u000e /",
    "GSP33vacbhamu:7889": " siddhasādhyayorekatrāsamavāyo virodhāditi /",
    "GSP33vacbhamu:7890": " pariṇāmāditi brūma iti\u000e /",
    "GSP33vacbhamu:7891": " pūrvasiddhasyāpyanirvacanīyavikārātmanā pariṇāmo 'nirvacanīyatvādbhedenābhinna iveti siddhasyāpi sādhyatvamityarthaḥ /",
    "GSP33vacbhamu:7892": " ekavākyatvena vyākhyāyā pariṇāmādityavacchinna vyācaṣṭe-",
    "GSP33vacbhamu:7893": " pariṇāmāditi veti\u000e /",
    "GSP33vacbhamu:7894": " saccatyacceti dve brahmaṇo rūpe /",
    "GSP33vacbhamu:7895": " sacca sāmānyaviśeṣeṇāparokṣatayā nirvācyaṃ,",
    "GSP33vacbhamu:7896": " pṛthivyaptejolakṣaṇam /",
    "GSP33vacbhamu:7897": " tyacca parokṣamata evānirvācyamidantayā vāṭvākāśalakṣaṇaṃ,",
    "GSP33vacbhamu:7898": " kathaṃ ca tadbrahmaṇo rūpaṃ yadi tasya brahmopādānaṃ,",
    "GSP33vacbhamu:7899": " tasmātpariṇāmādbrahma bhūtānāṃ prakṛtiriti //26 // 1.4.7.27.",
    "GSP33vacbhamu:7900": " pūrvapakṣiṇo 'numānamanubhāṣyāgamavirodhena dūṣayati",
    "GSP33vacbhamu:7901": " -yatpunariti\u000e /",
    "GSP33vacbhamu:7902": " etaduktaṃ bhavati-īśvaro jagato nimittakāraṇameva īkṣāpūrvajagatkartṛtvāt,",
    "GSP33vacbhamu:7903": " kumbhakartukulālavat /",
    "GSP33vacbhamu:7904": " atreśvarasyāsiddherāśrayāsiddho hetuḥ pakṣaścāprasiddhaviśeṣaḥ /",
    "GSP33vacbhamu:7905": " yathāhuḥ-'nānupalabdhe nyāyaḥ pravartate' iti /",
    "GSP33vacbhamu:7906": " āgamāttatsiddhiriti cet,",
    "GSP33vacbhamu:7907": " hanta tarhi yādṛśamīśvaramāgamo gamayati tādṛśo 'bhyupagatavyaḥ sa ca nimittakāraṇaṃ copādānakāraṇaṃ ceśvaramavagamayati /",
    "GSP33vacbhamu:7908": " viśeṣyāśrayagrāhyāgamavirodhānnānumānamudetamurhatīti kutastena nimittatvāvadhāraṇetyarthaḥ /",
    "GSP33vacbhamu:7909": " iyaṃ copādānapariṇāmādibhāṣā na vikārābhiprāyeṇāpi tu tathā sarpasyopādānaṃ rajjurevaṃ brahma jagadupādānaṃ draṣṭavyam /",
    "GSP33vacbhamu:7910": " na khalu nityasya niṣphalasya brahmaṇaḥ sarvātmanaikadeśena vā pariṇāmaḥ saṃbhavati,",
    "GSP33vacbhamu:7911": " nityatvādanekadeśatvādityuktam /",
    "GSP33vacbhamu:7912": " naca mṛdaḥ śaravādayo bhidyante,",
    "GSP33vacbhamu:7913": " na cābhinnāḥ,",
    "GSP33vacbhamu:7914": " na vā bhinnābhinnāḥ kintvanirvacanīyā eva /",
    "GSP33vacbhamu:7915": " yathāha śrutiḥ-'mṛttiketyeva satyam' iti /",
    "GSP33vacbhamu:7916": " tasmādadvaitopakramādupasaṃhārācca sarva eva vedāntā aikāntikādvaitaparāḥ santaḥ sākṣādeva kkacidadvaitamāhuḥ,",
    "GSP33vacbhamu:7917": " kkaciddvaitaniṣedhena,",
    "GSP33vacbhamu:7918": " kkacidbrahmopādānatvena jagataḥ /",
    "GSP33vacbhamu:7919": " etāvatāpi tāvadbhedo niṣiddho bhavati,",
    "GSP33vacbhamu:7920": " na tūpādānatvābhidhānamātreṇa vikāragraha āstheyaḥ /",
    "GSP33vacbhamu:7921": " nahi vākyaikadeśasyārtho 'stīti //27 // 1.4.8.28.",
    "GSP33vacbhamu:7922": " syādetat /",
    "GSP33vacbhamu:7923": " mā bhūtpradhānaṃ jagadupādānaṃ tathāpi na brahmopādānatvaṃ sidhyati,",
    "GSP33vacbhamu:7924": " paramāṇavādīnāmapi tadupādānānāmupaplavamānatvāt,",
    "GSP33vacbhamu:7925": " teṣāmapi hi kiñcidupodbalakamasti vaidikaṃ liṅgamityāśaṅkāmapanetumāha sūtrakāraḥ-",
    "GSP33vacbhamu:7926": " etena sarve vyākhyātā vyākhyātāḥ\u000e /",
    "GSP33vacbhamu:7927": " nigadavyākhyātena bhāṣyeṇa vyākhyātaṃ sūtram /",
    "GSP33vacbhamu:7928": " 'pratijñālakṣaṇaṃ lakṣyamāṇe padasamanvayaḥ vaidikaḥ sa ca tatraiva nānyatretyatra sādhitam //28 //",
    "GSP33vacbhamu:7929": " ' iti śrīmadvācaspatimiśraviracite śrīmacchārīrakabhāṣyavibhāge bhāmatyāṃ prathamādhyāyasya caturthaḥ pādaḥ //4 //",
    "GSP33vacbhamu:7930": " iti prathamādhyāye 'vyaktādisaṃdigdhapadamātrasamanvayākhyaścaturthaḥ pādaḥ",
    "GSP33vacbhamu:7931": " iti śrīmadbrahmasūtraśāṅkarabhāṣye samanvayākhyaḥ prathamo 'dhyāyaḥ",
    "GSP33vacbhamu:7932": " ____________________________Adhyāya 2____________________________ /",
    "GSP33vacbhamu:7933": " atha dvitīyo 'dhyāyaḥ\u000e / 2.1.1.1.",
    "GSP33vacbhamu:7934": " smṛtyanavakāśadoṣaprasaṅga iti cennānyasmṛtyanavakāśadoṣaprasaṅgāt\u000e /",
    "GSP33vacbhamu:7935": " vṛttavartiṣyamāṇayoḥ samanvayavirodhaparihāralakṣaṇayoḥ saṃgatipradarśanāya sukhagrahaṇasya caitanyoḥ saṃkṣepatastātparyārthamāha-",
    "GSP33vacbhamu:7936": " prathame 'dhyāya iti\u000e /",
    "GSP33vacbhamu:7937": " anapekṣavedāntavākyasvarasasiddhasamanvayalakṣaṇasya virodhatatparihārābhyāmākṣepasamādhānakaraṇādanena lakṣaṇenāsti viṣayaviṣayibhāvaḥ saṃbandhaḥ",
    "GSP33vacbhamu:7938": " pūrvalakṣaṇārtho hi viṣaśayastadgocaratvādākṣepasamādhānayoreṣa ca viṣayīti /",
    "GSP33vacbhamu:7939": " tadevamadhyāyamavatārya tadavayavamadhikaraṇamavatārayati-",
    "GSP33vacbhamu:7940": " tatra prathamaṃ tāvaditi\u000e /",
    "GSP33vacbhamu:7941": " tantryate vyutpādyate mokṣasādhanamaneneti tantraṃ,",
    "GSP33vacbhamu:7942": " tadevākhyā yasyāḥ sā smṛtistantrākhyā paramarṣiṇā kapilenādividuṣā praṇītā /",
    "GSP33vacbhamu:7943": " anyāścāsuripañcaśikhādipraṇītā smṛtayastadanusāriṇyaḥ /",
    "GSP33vacbhamu:7944": " na khalvamūṣāṃ smṛtīnāṃ manvādismṛtivadanyo 'vakāśaḥ śakyo vaditumṛte mokṣasādhanaprakāśanāt /",
    "GSP33vacbhamu:7945": " tadapi cennābhidadhyuranavakāśāḥ satyo 'pramāṇaṃ prasajyeran /",
    "GSP33vacbhamu:7946": " tasmāttadavirodhena kathañcidvedāntā vyākhyātavyāḥ /",
    "GSP33vacbhamu:7947": " pūrvapakṣamākṣipati-",
    "GSP33vacbhamu:7948": " kathaṃ punarīkṣatyādibhya iti\u000e /",
    "GSP33vacbhamu:7949": " prasādhitaṃ khalu dharmamīmāṃsāyāṃ 'virodhe tvanapekṣaṃ syādasati hyanumānam' ityatra,",
    "GSP33vacbhamu:7950": " yathā śrutiviruddhānāṃ smṛtīnāṃ durbalatayānapekṣaṇīyatvaṃ tasmānna durbalānurodhena balīyasīnāṃ śrutīnāṃ yuktamupavarṇanam,",
    "GSP33vacbhamu:7951": " api tu svataḥsiddhapramāṇabhāvāḥ śrutayo durbalāḥ smṛtīrbādhanta eveti yuktam /",
    "GSP33vacbhamu:7952": " pūrvapakṣī samādhatte-",
    "GSP33vacbhamu:7953": " bhavedayamiti\u000e /",
    "GSP33vacbhamu:7954": " prasādhito 'pyarthaḥ śraddhājaḍānprati punaḥ prasādhyata ityarthaḥ /",
    "GSP33vacbhamu:7955": " āpātataḥ samādhānamuktvā paramasamādhānamāha pūrvapakṣī-",
    "GSP33vacbhamu:7956": " kapilaprabhṛtīnāṃ cārṣamiti\u000e /",
    "GSP33vacbhamu:7957": " ayamasyābhaisaṃdhiḥ-brahma hi śāstrasya kāraṇamuktaṃ 'śāstrayonitvāt' iti,",
    "GSP33vacbhamu:7958": " tenaiṣa vedarāśirbrahmaprabhavaḥ sannājānasiddhānāvaraṇabhūtārthamātragocaratabuddhaipūrvako",
    "GSP33vacbhamu:7959": " yathā tathā kapilādīnāmapi śrutismṛtiprathitājānasiddhabhāvānāṃ smṛtayo 'nāvaraṇasarvaviṣayatadbuddhiprabhavā",
    "GSP33vacbhamu:7960": " iti na śrutibhyo 'mūṣāmasti kaścidviśeṣaḥ /",
    "GSP33vacbhamu:7961": " na caitāḥ sphuṭataraṃ pradhānādipratipādanaparāḥ śakyante 'nmathayitacum /",
    "GSP33vacbhamu:7962": " tasmāttadanurodhena kathañcicchutaya eva netavyāḥ /",
    "GSP33vacbhamu:7963": " api ca tarko 'pi kapilādismṛtiranumanyate,",
    "GSP33vacbhamu:7964": " tasmādapyetadeva prāptam /",
    "GSP33vacbhamu:7965": " evaṃ prāpta āha-",
    "GSP33vacbhamu:7966": " tasya samādhiriti\u000e /",
    "GSP33vacbhamu:7967": " yathā hi śrutīnāmavigānaṃ brahmaṇi gatisāmānyāt,",
    "GSP33vacbhamu:7968": " naiṣaṃ smṛtīnāmavigānamasti pradhāne,",
    "GSP33vacbhamu:7969": " tāsāṃ bhūyasīnāṃ brahmopādānatvapratipādanaparāṇāṃ tatra tatra darśanāt /",
    "GSP33vacbhamu:7970": " tasmādavigānācchraita evārtha āvastheyo na tu smārto vigānāditi /",
    "GSP33vacbhamu:7971": " tatkimidānīṃ parasparavigānātsarvā eva smṛtayo 'vaheyā ityata āha-",
    "GSP33vacbhamu:7972": " vipratipattau ca smṛtīnāmiti /",
    "GSP33vacbhamu:7973": " na cātīndriyārthāniti\u000e /",
    "GSP33vacbhamu:7974": " arvāgdṛgabhiprāyam /",
    "GSP33vacbhamu:7975": " śaṅkate-",
    "GSP33vacbhamu:7976": " śakyaṃ kapilādīnāmiti\u000e /",
    "GSP33vacbhamu:7977": " nirākaroti- na /",
    "GSP33vacbhamu:7978": " siddherapīti\u000e /",
    "GSP33vacbhamu:7979": " na tāvatkapilādaya īśvaravadājānasiddhāḥ,",
    "GSP33vacbhamu:7980": " kintu viniścatavedaprāmāṇyānāṃ teṣāṃ tadanuṣṭhānavatāṃ prāci bhave 'smiñjanmani siddhiḥ,",
    "GSP33vacbhamu:7981": " ata evājānasiddhā ucyante /",
    "GSP33vacbhamu:7982": " yadasmin janmani na taiḥ siddhadyupāyo 'nuṣṭhitaḥ prāgbhavī.vedārthānuṣṭhānalabdhajanmatvāttatsiddhīnām /",
    "GSP33vacbhamu:7983": " tathā cāvadhṛtavedaprāmāṇyānāṃ tadviruddhārthābhidhānaṃ tadapabādhitamapramāṇameva /",
    "GSP33vacbhamu:7984": " apramāṇena ca na vedārtho 'tiśaṅkituṃ yuktaḥ pramāṇasiddhatvāttasya /",
    "GSP33vacbhamu:7985": " tadevaṃ vedavirodhe siddhavacanamapramāṇamuktvā siddhānāmapi parasparavirodhe tadvacanādanāścāsa iti pūrvoktaṃ smārayati-",
    "GSP33vacbhamu:7986": " siddhavyapāśrayakalpanāyāmapīti\u000e /",
    "GSP33vacbhamu:7987": " śraddhājaḍānbodhayati-",
    "GSP33vacbhamu:7988": " paratantraprajñasyāpīti\u000e /",
    "GSP33vacbhamu:7989": " nanu śrutiścetkapilādīnāmanāvaraṇabhūtārthagocarajñānātiśayaṃ bodhayati,",
    "GSP33vacbhamu:7990": " kathaṃ teṣāṃ vacanamapramāṇaṃ,",
    "GSP33vacbhamu:7991": " tadaprāmāṇye śruterapyaprāmāṇyaprasaṅgādityata āha-",
    "GSP33vacbhamu:7992": " yā tu śrutiriti\u000e /",
    "GSP33vacbhamu:7993": " na tāvatsiddhānāṃ parasparaviruddhāni vacāṃsi pramāṇaṃ bhavitumarhanti /",
    "GSP33vacbhamu:7994": " naca vikalpo vastuni,",
    "GSP33vacbhamu:7995": " siddhe tadanupapatteḥ /",
    "GSP33vacbhamu:7996": " anuṣṭhānamanāgatotpādyaṃ vikalpyate, na siddham /",
    "GSP33vacbhamu:7997": " tasya vyavasthānāt /",
    "GSP33vacbhamu:7998": " tasmācchutisāmānyamātreṇa bhramaḥ sāṃkhyapraṇetā kapilaḥ śrauta iti /",
    "GSP33vacbhamu:7999": " syādetat /",
    "GSP33vacbhamu:8000": " kapila eva śrauto nānye manvādayaḥ /",
    "GSP33vacbhamu:8001": " tataśca teṣāṃ smṛtiḥ kapilasmṛtiviruddhāvaheyetyata āha-",
    "GSP33vacbhamu:8002": " bhavati cānyā manoriti\u000e /",
    "GSP33vacbhamu:8003": " tasyāścāgamāntarasaṃvādamāha-",
    "GSP33vacbhamu:8004": " mahābhārate 'pi ceti\u000e /",
    "GSP33vacbhamu:8005": " na kevalaṃ manoḥ smṛtiḥ smṛtyantarasaṃvādinī,",
    "GSP33vacbhamu:8006": " śrutisaṃvādinyapītyāha-",
    "GSP33vacbhamu:8007": " śrutiśceti\u000e /",
    "GSP33vacbhamu:8008": " upasaṃharati-",
    "GSP33vacbhamu:8009": " ata iti\u000e /",
    "GSP33vacbhamu:8010": " syādetat /",
    "GSP33vacbhamu:8011": " bhavatu vedaviruddhaṃ kāpilaṃ vacastathāpi dvayorapi puruṣabuddhiprabhavatayā ko vinigamanāyāṃ heturyato vedavirodhi kāpilaṃ vaco nādaraṇīyamityata āha-",
    "GSP33vacbhamu:8012": " vedasya hi nirapekṣamiti\u000e /",
    "GSP33vacbhamu:8013": " ayamabhisaṃdhiḥ-satyaṃ śāstrayonirīśvarastathāpyasya na śāstrakriyāyāmasti svātantryaṃ kapilādīnāmiva /",
    "GSP33vacbhamu:8014": " sa hi bhagavān yādṛśaṃ pūrvasmin sarge cakāra śāstraṃ tadanusāreṇāsminnapi sarge praṇītavān /",
    "GSP33vacbhamu:8015": " evaṃ pūrvatarānusāreṇa pūrvasmin pūrvatāmanusāreṇa ca pūrvatara ityanādirayaṃ śāstreśvarayoḥ kāryakāraṇabhāvaḥ /",
    "GSP33vacbhamu:8016": " tatreśvarasya na śāstrārthajñānapūrvā śāstrakriyā yenāsya kapilādivatsvātantryaṃ bhavati /",
    "GSP33vacbhamu:8017": " śāstrārthajñānaṃ cāsya svayamāvirbhavadapi na śāstrakāraṇatāmupaiti,",
    "GSP33vacbhamu:8018": " dvayorapyaparyāyeṇāvirbhāvāt /",
    "GSP33vacbhamu:8019": " śāstraṃ ca svatobodhakatayā puruṣasvātantryābhāvena nirastamastadoṣāśaṅkaṃ sadanapekṣaṃ sākṣādeva svārthe pramāṇam /",
    "GSP33vacbhamu:8020": " kapilādivacāṃsi tu svatantrakapilādipraṇetṛkāṇi tadarthasmṛtipūrvakāṇi,",
    "GSP33vacbhamu:8021": " tadarthasmṛtayaśca tadarthānubhavapūrvāḥ /",
    "GSP33vacbhamu:8022": " tasmāttāsāmarthapratyayāṅgaprāmāṇyaviniścayāya yāvatsmṛtyanubhavau kalpete tāvatsvataḥ",
    "GSP33vacbhamu:8023": " siddhapramāṇabhāvayānepakṣayaiva śrutyā svārtho viniścāyita iti śīghratarapravṛttayā",
    "GSP33vacbhamu:8024": " śrutyā smṛtyartho bādhyata iti yuktam //1 // 2.1.1.2.",
    "GSP33vacbhamu:8025": " mahadahaṅkārau tāvadaprasiddhau,",
    "GSP33vacbhamu:8026": " ahaṅkāraprakṛtikatvena tanmātrāṇyapyaprasiddhāni smartuṃ na śakyanta ityāha-",
    "GSP33vacbhamu:8027": " itareṣāṃ ceti\u000e /",
    "GSP33vacbhamu:8028": " nanu 'mahataḥ paramavyaktam' itiśrutiprasiddhāni mahadādīnītyata āha-",
    "GSP33vacbhamu:8029": " yadapīti\u000e /",
    "GSP33vacbhamu:8030": " sūtratātparyamāha-",
    "GSP33vacbhamu:8031": " kāryeti\u000e /",
    "GSP33vacbhamu:8032": " sāṃkhyasmṛtermahadādiṣviva pradhāne 'pi prāmāṇyaṃ neti niścīyata ityarthaḥ /",
    "GSP33vacbhamu:8033": " sāṃkhyasmṛterbādhe 'pi taduktayuktīnāṃ kathaṃ bādha cārṣajñānamatra mūlamupapadyata iti yuktam /",
    "GSP33vacbhamu:8034": " tasmānna kāpilasmṛteḥ pradhānopādānatvaṃ jagata iti siddham //2 // 2.1.2.3.",
    "GSP33vacbhamu:8035": " etena yogaḥ pratyuktaḥ\u000e /",
    "GSP33vacbhamu:8036": " nānena yogaśāstrasya hairaṇyagarbhapātañjalādeḥ sarvathā prāmāṇyaṃ nirākriyate,",
    "GSP33vacbhamu:8037": " kintu jagadupādānasvatantrapradhānatadvikāramahadahaṅkārapañcatanmātragocaraṃ prāmāṇyaṃ nāstītyucyate /",
    "GSP33vacbhamu:8038": " na caitāvataiṣāmaprāmāṇyaṃ bhavitumarhati /",
    "GSP33vacbhamu:8039": " yatparāṇi hi tāni tatrāprāmāṇye 'prāmāṇyamaśruvīran /",
    "GSP33vacbhamu:8040": " na caitāni pradhānādisadbhāvaparāṇi /",
    "GSP33vacbhamu:8041": " kintu yogasvarūpatatsādhanatadavāntaraphalavibhūtitatparamaphalakaivalyavyutpādanaparāṇi /",
    "GSP33vacbhamu:8042": " tacca kiñcinnimittīkṛtya vyutpādyamiti pradhānaṃ savikāraṃ nimittīkṛtaṃ,",
    "GSP33vacbhamu:8043": " purāṇeṣviva sargapratisargavaṃśamanvantaravaṃśānucaritaṃ tatpratipādanapareṣu,",
    "GSP33vacbhamu:8044": " na tu tadvivakṣitam /",
    "GSP33vacbhamu:8045": " anyaparādapi cānyanimittaṃ tatpratīyamānamabhyupeyeta,",
    "GSP33vacbhamu:8046": " yadi na mānāntareṇa virudhyate /",
    "GSP33vacbhamu:8047": " asti tu vedāntaśrutibhirasya virodha ityuktam /",
    "GSP33vacbhamu:8048": " tasmātpramāṇabhūtādapi yogaśāstrānna pradhānādisiddhiḥ /",
    "GSP33vacbhamu:8049": " ata eva yogaśāstraṃ vyutpādayitāha sma bhagavān vārṣagaṇyaḥ-'guṇānāṃ paramaṃ rūpaṃ na dṛṣṭipathamṛcchati /",
    "GSP33vacbhamu:8050": " yattu dṛṣṭipathaprāptaṃ tanmāyaiva sutucchakam //",
    "GSP33vacbhamu:8051": " ' iti /",
    "GSP33vacbhamu:8052": " yogaṃ vyutpipādayiṣatā nimittamātreṇeha guṇā uktāḥ,",
    "GSP33vacbhamu:8053": " na tu bhāvataḥ,",
    "GSP33vacbhamu:8054": " teṣāmatāttvikatvādityarthaḥ /",
    "GSP33vacbhamu:8055": " alokasiddhānāmapi pradhānādīnāmanādipūrvapakṣanyāyābhāsotprekṣitānāmanuvādyatvamupapannam /",
    "GSP33vacbhamu:8056": " tadanenābhisaṃdhināha-",
    "GSP33vacbhamu:8057": " etena sāṃkhyasmṛtipratyākhyānena yogasmṛtirapi\u000epradhānādiviṣayatayā",
    "GSP33vacbhamu:8058": " pratyākhyātā draṣṭavyeti\u000e /",
    "GSP33vacbhamu:8059": " adhikaraṇāntarārambhamākṣipati-",
    "GSP33vacbhamu:8060": " nanvevaṃ sati samānanyāyatvāditi\u000e /",
    "GSP33vacbhamu:8061": " samādhatte",
    "GSP33vacbhamu:8062": " -astyatrābhyadhikāśaṅkā\u000e /",
    "GSP33vacbhamu:8063": " mā nāma sāṃkhyaśāstrātpradhānasattā vijñāyi /",
    "GSP33vacbhamu:8064": " yogaśāstrāttu pradhānādisattā vijñāpayiṣyate bahulaṃ hi yogaśāstrāṇāṃ vedena saha saṃvādo dṛśyate /",
    "GSP33vacbhamu:8065": " upaniṣadupāyasya ca tattvajñānasya yogāpekṣāsti /",
    "GSP33vacbhamu:8066": " na jātu yogaśāstravihitaṃ yamaniyamādibahiraṅgamupāyamapahāyāntaraṅgaṃ ca dhāraṇādikamantareṇaupaniṣadātmatattvasākṣātkāra udetumarhati /",
    "GSP33vacbhamu:8067": " tasmādaupaniṣadena tattvajñānenāpakṣaṇāt saṃvādabāhulyācca vedenāṣṭakādismṛtivadyogasmṛtiḥ pramāṇam /",
    "GSP33vacbhamu:8068": " tataśca pramāṇātpradhānādipratīternāśabdatvam /",
    "GSP33vacbhamu:8069": " naca tadapramāṇaṃ pradhānādau,",
    "GSP33vacbhamu:8070": " pramāṇaṃ ca yamādāviti yuktam /",
    "GSP33vacbhamu:8071": " tatrāprāmāṇye 'nyatrāpyanāśvāsāt /",
    "GSP33vacbhamu:8072": " yathāhuḥ-'prasaraṃ na labhante hi yāvatkkacana markaṭāḥ /",
    "GSP33vacbhamu:8073": " nābhidravanti te tāvatpiśācā vā svagocare //",
    "GSP33vacbhamu:8074": " ' iti /",
    "GSP33vacbhamu:8075": " seyaṃ labdhaprasarā pradhānādau yogāpramāṇatāpiśācī sarvatraiva durvārā bhavedityasyāḥ prasaraṃ niṣedhatā pradhānādyabhyupeyamiti nāśabdaṃ pradhānamiti śaṅkārthaḥ / sā",
    "GSP33vacbhamu:8076": " iyamapyadhikāśaṅkātirdeśena nivartyate\u000e /",
    "GSP33vacbhamu:8077": " nivṛttihetumāha-",
    "GSP33vacbhamu:8078": " arthaikadeśasaṃpratipattāvapīti\u000e /",
    "GSP33vacbhamu:8079": " yadi pradhānādisattāparaṃ yogaśāstraṃ bhavet,",
    "GSP33vacbhamu:8080": " bhavetpratyakṣavedāntaśrutivirodhenāpramāṇam /",
    "GSP33vacbhamu:8081": " tathā ca tadvihiteṣu yamādiṣvapyanāśvāsaḥ syāt /",
    "GSP33vacbhamu:8082": " tasmānna pradhānādiparaṃ tat,",
    "GSP33vacbhamu:8083": " kintu tannimittīkṛtya yogavyutpādanaparamityuktam /",
    "GSP33vacbhamu:8084": " na cāviṣaye 'prāmāṇyaṃ viṣaye 'pi prāmāṇyamupahanti /",
    "GSP33vacbhamu:8085": " nahi cakṣū rasādāvapramāṇaṃ rūpe 'pyapramāṇaṃ bhavitumarhati /",
    "GSP33vacbhamu:8086": " tasmādvedāntaśrutivirodhātprādhānādirasyāviṣayo na tvaprāmāṇyamiti paramārthaḥ /",
    "GSP33vacbhamu:8087": " syādetat /",
    "GSP33vacbhamu:8088": " adhyātmaviṣayāḥ santi sahasraṃ smṛtayo bauddhārhatakāpālikādīnāṃ,",
    "GSP33vacbhamu:8089": " tā api kasmānna nirākriyanta ityata āha-",
    "GSP33vacbhamu:8090": " satīṣvapīti\u000e /",
    "GSP33vacbhamu:8091": " tāsu khalu bahulaṃ vedārthavisaṃvādinīṣu śiṣṭānādṛtāsu kaiścideva tu puruṣāpasadaiḥ paśuprāyairmlecchādibiḥ parigṛhītāsu vedamūlatvāśaṅkaiva nāstīti na nirākṛtāḥ,",
    "GSP33vacbhamu:8092": " tadviparītāstu sāṃkhyayogasmṛtaya iti tāḥ pradhānādiparatayā vyudasyanta ityarthaḥ /",
    "GSP33vacbhamu:8093": " na sāṃkhyajñānena vedanirapekṣeṇeti\u000e /",
    "GSP33vacbhamu:8094": " pradhānādiviṣayeṇetyarthaḥ /",
    "GSP33vacbhamu:8095": " dvaitino hi te sāṃkhyā yogāśca\u000e /",
    "GSP33vacbhamu:8096": " ye pradhānādiparatayā tacchāstraṃ vyācakṣata ityarthaḥ /",
    "GSP33vacbhamu:8097": " sāṃkhyā samyagbuddhirvaidikī tayā vartanta iti sāṃkhyāḥ /",
    "GSP33vacbhamu:8098": " evaṃ yogo dhyānaṃ upāyopeyayorabhedavivakṣayā /",
    "GSP33vacbhamu:8099": " cittavṛttinirodho hi yogastasyopāyo dhyānaṃ pratyayaikānatā /",
    "GSP33vacbhamu:8100": " etaccopalakṣaṇam /",
    "GSP33vacbhamu:8101": " anye 'pi yamaniyamādayo bāhyā āntarāśca dhāraṇādayo yogopāyā draṣṭavyāḥ /",
    "GSP33vacbhamu:8102": " etenābhyupagatavedaprāmāṇyānāṃ kaṇabhakṣākṣacaraṇādīnāṃ sarvāṇi tarkasmaraṇānīti yojanā /",
    "GSP33vacbhamu:8103": " sugamamanyat //3 // 2.1.3.4.",
    "GSP33vacbhamu:8104": " na vilakṣaṇatvādasya tathātvaṃ ca śabdāt /",
    "GSP33vacbhamu:8105": " avāntarasaṃgatimāha-",
    "GSP33vacbhamu:8106": " brahmāsya jagato nimittakāraṇaṃ prakṛtiścetyasya pakṣasyeti\u000e /",
    "GSP33vacbhamu:8107": " codayati-",
    "GSP33vacbhamu:8108": " kutaḥ punariti\u000e /",
    "GSP33vacbhamu:8109": " samānaviṣayatve hi virodho bhavet /",
    "GSP33vacbhamu:8110": " na cehāsti samānaviṣayatā,",
    "GSP33vacbhamu:8111": " dharmavadbrahmaṇo 'pi mānāntarāviṣayatayātarkyatvenānapekṣāmnāyaikagocaratvādityarthaḥ /",
    "GSP33vacbhamu:8112": " samādhatte-",
    "GSP33vacbhamu:8113": " bhavedayamiti\u000e /",
    "GSP33vacbhamu:8114": " 'mānāntarasyāviṣayaḥ siddhavastvavagāhinaḥ /",
    "GSP33vacbhamu:8115": " dharmo 'stu kāryarūpatvādbrahma siddhaṃ tu gocaraḥ //",
    "GSP33vacbhamu:8116": " ' tasmātsamānaviṣayatvādastyatra tarkasyāvakāśaḥ /",
    "GSP33vacbhamu:8117": " nanvastu virodhaḥ,",
    "GSP33vacbhamu:8118": " tathāpi tarkādare ko heturityata āha-",
    "GSP33vacbhamu:8119": " yathā ca śrutīnāmiti\u000e /",
    "GSP33vacbhamu:8120": " sāvakāśā vahvayo 'pi śrutayo 'navakāśaikaśrutivirodhe tadanuguṇatayā yathā nīyante",
    "GSP33vacbhamu:8121": " evamanavakāśaikatarkavirodhe tadanuguṇatayā bahvayo 'pi śrutayo guṇakalpanādibhirvyākhyānamarhantītyarthaḥ /",
    "GSP33vacbhamu:8122": " api ca brahmasākṣātkāro virodhitayānādimavidyāṃ nivartayan dṛṣṭenaiva rūpeṇa mokṣasādhanamiṣyate /",
    "GSP33vacbhamu:8123": " tatra brahmasākṣātkārasya mokṣasādhanatayā pradhānasyānumānaṃ dṛṣṭasādharmyeṇādṛṣṭaviṣayaṃ viṣayato 'ntaraṅgaṃ,",
    "GSP33vacbhamu:8124": " bahiraṅgaṃ tvatyantaparokṣagocaraṃ śābdaṃ jñānaṃ,",
    "GSP33vacbhamu:8125": " tena pradhānapratyāsattyāpyanumānameva balīya ityāha-",
    "GSP33vacbhamu:8126": " dṛṣṭasādharmyeṇa ceti\u000e /",
    "GSP33vacbhamu:8127": " api ca śrutyāpi brahmaṇi tarka ādṛta ityāha-",
    "GSP33vacbhamu:8128": " śrutiriti\u000e /",
    "GSP33vacbhamu:8129": " so 'yaṃ brahmaṇo jagadupādānatvākṣepaḥ punastarkeṇa prastūyate-'prakṛtyā ca śrutyāpi vikārāṇāmavasthitam /",
    "GSP33vacbhamu:8130": " jagadbrahmasarūpaṃ ca neti no tasya vikriyā //",
    "GSP33vacbhamu:8131": " viśuddhaṃ cetanaṃ brahma jagajjaḍamaśuddhibhāka /",
    "GSP33vacbhamu:8132": " tena pradhānasārūpyātpradhānasyaiva vikriyā //",
    "GSP33vacbhamu:8133": " ' tathāhi-eka eva strīkāyaḥ sukhaduḥkhamohātmakatayā patyuśca sapartnānāṃ ca caitrasya ca straiṇasya tāmavindato 'paryāyaṃ sukhaduḥkhaviṣādānādhatte",
    "GSP33vacbhamu:8134": " striyā ca sarve bhāvā vyākhyātāḥ /",
    "GSP33vacbhamu:8135": " tasmātsukhaduḥkhamohātmatayā ca svarganarakādyuccāvacaprapañcatayā ca jagadaśuddhamacetanaṃ ca,",
    "GSP33vacbhamu:8136": " brahma tu cetanaṃ viśuddhaṃ ca,",
    "GSP33vacbhamu:8137": " niratiśayatvāt /",
    "GSP33vacbhamu:8138": " tasmātpradhānasyāśuddhasyācetanasya vikāro jaganna tu brahmaṇa iti yuktam /",
    "GSP33vacbhamu:8139": " ye tu cetanabrahmavikāratayā jagaccaitanyamāhustānpratyāha-",
    "GSP33vacbhamu:8140": " acetanaṃ cedaṃ jagaditi\u000e /",
    "GSP33vacbhamu:8141": " vyabhicāraṃ codayati-nanu cetanamapīti /",
    "GSP33vacbhamu:8142": " pariharati-",
    "GSP33vacbhamu:8143": " na svāmibhṛtyayorapīti\u000e /",
    "GSP33vacbhamu:8144": " nanu mā nāma sākṣāccetanaścetanāntarasyopakāṣīnt,",
    "GSP33vacbhamu:8145": " tatkāryakaraṇabuddhyādiniyogadvāreṇa tūpakariṣyatītyata āha-",
    "GSP33vacbhamu:8146": " niratiśayā hyakartāraścetanā iti\u000e /",
    "GSP33vacbhamu:8147": " upajanāpāyavaddharmayogo 'tiśayaḥ,",
    "GSP33vacbhamu:8148": " tadabhāvo niratiśayatvam /",
    "GSP33vacbhamu:8149": " ata eva nirvyāpāratvādakartāraḥ /",
    "GSP33vacbhamu:8150": " tasmātteṣāṃ buddhyādiprayoktṛtvamapi nāstītyarthaḥ /",
    "GSP33vacbhamu:8151": " codako 'nuśayabījamuddhāṭayati-",
    "GSP33vacbhamu:8152": " yopīti\u000e /",
    "GSP33vacbhamu:8153": " abhyupetyāpātataḥ samādhānamāha-",
    "GSP33vacbhamu:8154": " tenāpi kathañciditi\u000e /",
    "GSP33vacbhamu:8155": " paramasādhānaṃ tu sūtrāvayavena vaktuṃ tamevāvatārayati-",
    "GSP33vacbhamu:8156": " na cetaradapi vilakṣaṇatvamiti\u000e /",
    "GSP33vacbhamu:8157": " sūtrāvayavābhisaṃdhimāha-",
    "GSP33vacbhamu:8158": " anavagamyamānameva hīdamiti\u000e /",
    "GSP33vacbhamu:8159": " śabdārthāt khalu cetanaprakṛtitvāccaitanyaṃ pṛthivyādīnāmavagamyamānamupodvalitaṃ mānāntareṇa sākṣācchūyamāṇamapyacaitanyamanyathayet /",
    "GSP33vacbhamu:8160": " mānāntarābhāve vārthor'thaḥ śrutyarthenāpabādhanīyaḥ,",
    "GSP33vacbhamu:8161": " na tu tadbalena śrutyartho 'nyathayitavya ityarthaḥ //4 // 2.1.3.5.",
    "GSP33vacbhamu:8162": " sūtrāntaramavatārayituṃ codayati-",
    "GSP33vacbhamu:8163": " nanu cetanatvamapi kkacidapi\u000e /",
    "GSP33vacbhamu:8164": " na pṛthivyādīnāṃ caitanyamāthameva,",
    "GSP33vacbhamu:8165": " kintu bhūyasīnāṃ śrutīnāṃ sākṣādevārtha ityarthaḥ /",
    "GSP33vacbhamu:8166": " sūtramavatārayati-",
    "GSP33vacbhamu:8167": " ata uttaraṃ paṭhati-abhimānivyapadeśastu viśeṣānugatibhyām\u000e /",
    "GSP33vacbhamu:8168": " vibhajate-",
    "GSP33vacbhamu:8169": " tuśabda iti\u000e /",
    "GSP33vacbhamu:8170": " naitāḥ śrutayaḥ sākṣānmṛdādīnāṃ vāgādīnāṃ ca caitanyamāhuḥ,",
    "GSP33vacbhamu:8171": " api tu tadadhiṣṭhātrīṇāṃ devatānāṃ cidātmanāṃ,",
    "GSP33vacbhamu:8172": " tenaitacchutibalena na mṛdādīnāṃ vāgādīnāṃ ca caitanyamāśaṅkanīyamiti /",
    "GSP33vacbhamu:8173": " kasmātpunaretadevamityata āha-",
    "GSP33vacbhamu:8174": " viśeṣānugatibhyām\u000e /",
    "GSP33vacbhamu:8175": " tatra viśeṣaṃ vyācaṣṭe-",
    "GSP33vacbhamu:8176": " viśeṣo hīti\u000e /",
    "GSP33vacbhamu:8177": " bhoktṛṇāmupakāryatvādbhūtendriyāṇāṃ copakāratvāt sāmye ca tadanupapatteḥ sarvajanaprasiddheśca",
    "GSP33vacbhamu:8178": " 'vijñānaṃ cābhavat' iti śruteśca viśeṣaścetanācetanalakṣaṇaḥ prāguktaḥ sa nopapadyeta /",
    "GSP33vacbhamu:8179": " devatāśabdakṛto vātra viśeṣo viśeṣaśabdenocyata ityāha-",
    "GSP33vacbhamu:8180": " api ca kauṣītakinaḥ prāṇasaṃvāda iti\u000e /",
    "GSP33vacbhamu:8181": " anugatiṃ vyācaṣṭe-",
    "GSP33vacbhamu:8182": " anugatāśceti\u000e /",
    "GSP33vacbhamu:8183": " sarvatra bhūtendriyādiṣvanugatā devatā abhimāninīrūpadiśanti mantrādayaḥ /",
    "GSP33vacbhamu:8184": " api ca bhūyasyaḥ śrutayaḥ 'agnirvāg bhūtvā mukhaṃ prāviśadvāyuḥ prāṇo bhūtvā nāsike prāviśadādityaścakṣurbhūtvākṣiṇī prāviśat' ityādaya indriyaviśeṣagatā devatā darśayanti /",
    "GSP33vacbhamu:8185": " devatāśca kṣetrajñabhedāścetanāḥ /",
    "GSP33vacbhamu:8186": " tasmānnendriyādīnāṃ caitanyaṃ rūpata iti /",
    "GSP33vacbhamu:8187": " api ca prāṇasaṃvādavākyaśeṣe prāṇānāmasmadādiśarīrāṇāmiva kṣetrajñādhiṣṭhitānāṃ vyavahāraṃ darśayan prāṇānāṃ kṣetrajñādhiṣṭhānena caitanyaṃ draḍhayatītyāha-",
    "GSP33vacbhamu:8188": " prāṇasaṃvādavākyaśeṣe ceti /",
    "GSP33vacbhamu:8189": " tatteja aikṣatetyapīti\u000e /",
    "GSP33vacbhamu:8190": " yadyapi prathame 'dhyāye māktatvena varṇitaṃ tathāpi mukhyatayāpi kathañcinnetuṃ śakyamiti draṣṭavyam /",
    "GSP33vacbhamu:8191": " pūrvapakṣamupasaṃharati-",
    "GSP33vacbhamu:8192": " tasmāditi\u000e //5 // 2.1.3.5.",
    "GSP33vacbhamu:8193": " siddhāntasūtram-",
    "GSP33vacbhamu:8194": " dṛśyate tu\u000e /",
    "GSP33vacbhamu:8195": " prakṛtivikārabhāve hetuṃ sārūpyaṃ vikalpa dūṣayati-",
    "GSP33vacbhamu:8196": " vilakṣaṇatvena ca kāraṇeneti\u000e /",
    "GSP33vacbhamu:8197": " sarvasvabhāvānanuvartanaṃ prakṛtivikārabhāvāvirodhi /",
    "GSP33vacbhamu:8198": " tadanuvartane tādātmyena prakṛtivikārabhāvābhāvāt /",
    "GSP33vacbhamu:8199": " myamastvasiddhaḥ /",
    "GSP33vacbhamu:8200": " tṛtīyastu nidarśanābhāvādasādhāraṇa ityarthaḥ /",
    "GSP33vacbhamu:8201": " atha jagadyonitayāgamādbrahmaṇo 'vagamādāgamabādhitaviṣayatvamanumānasya kasmānnodbhāvyata ityata āha-",
    "GSP33vacbhamu:8202": " āgamavirodhastviti\u000e /",
    "GSP33vacbhamu:8203": " na cāsminnāgamaikasamadhigamanīye brahmaṇi pramāṇāntarasyāvakāśo 'sti,",
    "GSP33vacbhamu:8204": " yena tadupāyāgama ākṣipyetetyāśayavānāha-",
    "GSP33vacbhamu:8205": " yattūktaṃ pariniṣpannatvādbrahmaṇīti\u000e /",
    "GSP33vacbhamu:8206": " yathā hi kāryatvāviśeṣa'pi 'ārogyakāmaḥ pathyamaśrīyāt' 'svarakāmaḥ sikatāṃ bhakṣayet' ityādīnāṃ mānāntarāpekṣatā,",
    "GSP33vacbhamu:8207": " na tu 'darśapūrṇamāsābhyāṃ svargakāmo yajeta' ityādīnām /",
    "GSP33vacbhamu:8208": " tatkasya hetoḥ /",
    "GSP33vacbhamu:8209": " asya kāryabhedasya pramāṇāntarāgocaratvāt /",
    "GSP33vacbhamu:8210": " evaṃbhūtatvāviśeṣe 'pi pṛthivyādīnāṃ mānāntaragocaratvaṃ,",
    "GSP33vacbhamu:8211": " na tu bhūtasyāpi brahmaṇaḥ,",
    "GSP33vacbhamu:8212": " tasmāmnāyaikagocarasyātipatitasamastamānāntarasīmatayā smṛtyāgamasiddhatvādityarthaḥ /",
    "GSP33vacbhamu:8213": " yadi smṛtyāgamasiddhaṃ brahmaṇastarkāviṣayatvaṃ,",
    "GSP33vacbhamu:8214": " kathaṃ tarhi śravaṇātiriktamananavidhānamityata āha-",
    "GSP33vacbhamu:8215": " yadapi śravaṇavyatirekeṇeti\u000e /",
    "GSP33vacbhamu:8216": " tarko hi pramāṇaviṣayavivecakatayā taditikartavyatābhūtastadāśrayo 'sati pramāṇe 'nugrāhyasyāśrayasyābhāvācchuṣkatayā nādriyate /",
    "GSP33vacbhamu:8217": " yastvāgamapramāṇāśrayastadviṣayavivecakastadavirodhī sa mantavya iti vidhīyate /",
    "GSP33vacbhamu:8218": " śrutyanugṛhīteti\u000e /",
    "GSP33vacbhamu:8219": " śrutyāḥ śravaṇasya paścāditikartavyatātvena gṛhītaḥ /",
    "GSP33vacbhamu:8220": " anubhavāṅgatveneti\u000e /",
    "GSP33vacbhamu:8221": " mato hi bhāvyamāno bhāvanāyā viṣayatayānubhūto bhavatīti mananamanubhavāṅgam /",
    "GSP33vacbhamu:8222": " ātmano 'nanvāgatatvamiti\u000e /",
    "GSP33vacbhamu:8223": " svapnādyavasthābhirasaṃpṛktatvam /",
    "GSP33vacbhamu:8224": " udāsīnatvamityarthaḥ /",
    "GSP33vacbhamu:8225": " api ca cetanakāraṇavādibhiḥ kāraṇasālakṣaṇye 'pi kāryasya kathañciccaitanyāvirbhāvānāvirbhāvābhyāṃ vijñānaṃ cāvijñānaṃ cābhavaditi jagatkāraṇe yojayituṃ śakyam /",
    "GSP33vacbhamu:8226": " acetanapradhānakāraṇavādināṃ tu duryojametat /",
    "GSP33vacbhamu:8227": " nahyacetanasya jagatkāraṇasya vijñānarūpatā saṃbhavinī /",
    "GSP33vacbhamu:8228": " cetanasya jagatkāraṇasya suṣuptādyavyavasthāsviva sato 'pi caitanyasthānāvirbhāvatayā śakyameva kathañcidavijñānātmatvaṃ yojayitumityāha-",
    "GSP33vacbhamu:8229": " yo 'pi cetanakāraṇaśravaṇabaleneti\u000e /",
    "GSP33vacbhamu:8230": " parasyaiva tvacetanapradhānakāraṇavādinaḥ sāṃkhyasya na yujyeta /",
    "GSP33vacbhamu:8231": " pratyuktatvāttu vailakṣaṇyasyeti\u000e /",
    "GSP33vacbhamu:8232": " vailakṣaṇye kāryakāraṇabhāvo nāstītyabhyupetyedamuktam /",
    "GSP33vacbhamu:8233": " paramārthatastu nāsmābhiretadabhyupeyata ityarthaḥ //6 // 2.1.3.7.",
    "GSP33vacbhamu:8234": " asaditi cenna pratiṣedhamātratvāt\u000e /",
    "GSP33vacbhamu:8235": " na kāraṇātkāryamabhinnam,",
    "GSP33vacbhamu:8236": " abhede kāryatvānupapatteḥ,",
    "GSP33vacbhamu:8237": " kāraṇavatsvātmani vṛttivirodhāt,",
    "GSP33vacbhamu:8238": " śuddhyaśudadhyādiviruddhadharmasaṃsargācca /",
    "GSP33vacbhamu:8239": " atha cidātmanaḥ kāraṇasya jagataḥ kāryādbhedaḥ,",
    "GSP33vacbhamu:8240": " tathā cedaṃ jagatkāryaṃ sattve 'pi cidātmanaḥ kāraṇasya prāgutpatternāsti,",
    "GSP33vacbhamu:8241": " nāsti cedasadutpadyata iti satkāryavādavyākopa ityāha-",
    "GSP33vacbhamu:8242": " yadi cetanaṃ śuddhamiti\u000e /",
    "GSP33vacbhamu:8243": " pariharati-",
    "GSP33vacbhamu:8244": " naiṣa doṣa iti\u000e /",
    "GSP33vacbhamu:8245": " kutaḥ,",
    "GSP33vacbhamu:8246": " pratiṣedhamātratvāt\u000e /",
    "GSP33vacbhamu:8247": " vibhajate-",
    "GSP33vacbhamu:8248": " pratiṣedhamātraṃ hīdamiti\u000e /",
    "GSP33vacbhamu:8249": " pratipādayiṣyati hi 'tadananyatvamārambhaṇaśabdādibhyaḥ' ityatra /",
    "GSP33vacbhamu:8250": " yathā kāryaṃ svarūpeṇa sadasattvābhyāṃ nirvacanīyam /",
    "GSP33vacbhamu:8251": " api tu kāraṇarūpeṇa śakyaṃ sattvena nirvaktumiti /",
    "GSP33vacbhamu:8252": " evaṃ ca kāraṇasattaiva kāryasya sattā na tato 'nyeti kathaṃ tadutpatteḥ prāk sati kāraṇe bhavatyasat /",
    "GSP33vacbhamu:8253": " svarūpeṇa tūtpatteḥ prāgutpannasya dhvastasya vā sadasattvābhyāmanirvācyasya na sato 'sato votpattiriti nirviṣayaḥ satkāryavādapratiṣedha ityarthaḥ",
    "GSP33vacbhamu:8254": " apītau tadvatprasaṅgādasamañjasam /",
    "GSP33vacbhamu:8255": " asāmañjasyaṃ vibhajate-",
    "GSP33vacbhamu:8256": " atrāha\u000ecodakaḥ,",
    "GSP33vacbhamu:8257": " yadi sthaulyeti\u000e /",
    "GSP33vacbhamu:8258": " yathā hi yūṣādiṣu hiṅgisaindhavādīnāmavibhāgalakṣaṇo layaḥ svagatarasādibhiryūṣaṃ",
    "GSP33vacbhamu:8259": " rūṣayatyevaṃ brahmaṇi viśuddhyādidharmiṇi jagalliyamānamavibhāgaṃ gacchadbrahma svadharmeṇa rūṣayet /",
    "GSP33vacbhamu:8260": " na cānyathā layo lokasidda iti bhāvaḥ /",
    "GSP33vacbhamu:8261": " kalpāntareṇāsāmañjasyamāha-",
    "GSP33vacbhamu:8262": " api ca samastasyeti\u000e /",
    "GSP33vacbhamu:8263": " nahi samudrasya phenormibudbudādipariṇāmo vā rajjvāṃ sarpadhārādivibhrame vā niyamo dṛṣṭaḥ /",
    "GSP33vacbhamu:8264": " samudro hi kadācitphenormikūpeṇa pariṇāmate kadācidbudbudādinā,",
    "GSP33vacbhamu:8265": " rajjvāṃhi kaścitsarpa iti viparyasyati kaściddhāreti /",
    "GSP33vacbhamu:8266": " naca kramaniyamaḥ /",
    "GSP33vacbhamu:8267": " so 'yamatra bhogyādivibhāganiyamaḥ kramaniyamaścāsamañjasa iti /",
    "GSP33vacbhamu:8268": " kalpāntareṇāsāmañjasyamāha-",
    "GSP33vacbhamu:8269": " apica bhoktṛṇāmiti\u000e /",
    "GSP33vacbhamu:8270": " kalpāntaraṃ śaṅkāpūrvamāha-athedamiti //8 // 2.1.3.9.",
    "GSP33vacbhamu:8271": " siddhāntasūtram-",
    "GSP33vacbhamu:8272": " na tu dṛṣṭāntabhāvāt\u000e /",
    "GSP33vacbhamu:8273": " nāvibhāgamātraṃ layo 'pi tu kāraṇe kāryasyāvibhāgaḥ /",
    "GSP33vacbhamu:8274": " tatra ca taddharmārūṣaṇe santi sahasraṃ dṛṣṭāntāḥ /",
    "GSP33vacbhamu:8275": " tava tu kāraṇe kāryasya laye kāryadharmarūṣaṇe na dṛṣṭāntalavo 'pyastītyarthaḥ /",
    "GSP33vacbhamu:8276": " syādetat yadi kāryasyāvibhāgaḥ kāraṇe,",
    "GSP33vacbhamu:8277": " kathaṃ kāryadharmārūṣaṇaṃ kāraṇasyetyata āha-",
    "GSP33vacbhamu:8278": " ananyatve 'pīti\u000e /",
    "GSP33vacbhamu:8279": " yathā rajatasyāropitasya pāramārthikaṃ rūpaṃ śukti4na ca śuktī rajatameva midamapītyarthaḥ /",
    "GSP33vacbhamu:8280": " api ca sthityutpattipralayakāleṣu triṣvapi kāryasya kāraṇādabhedamabhidadhatī śrutiranatiśaṅkanīyā sarvaireva vedavādibhiḥ,",
    "GSP33vacbhamu:8281": " tatra sthityutpattyoryaḥ parihāraḥ sa pralaye 'pi samānaḥ kāryasyāvidyāsamāropitatvaṃ nāma,",
    "GSP33vacbhamu:8282": " tasmānnāpītimātramanuyojyamityāha-",
    "GSP33vacbhamu:8283": " atyalpaṃ cedamucyata iti /",
    "GSP33vacbhamu:8284": " asti cāyamaparo dṛṣṭāntaḥ /",
    "GSP33vacbhamu:8285": " yathā ca svapnadṛgeka iti\u000e /",
    "GSP33vacbhamu:8286": " laukikaḥ puruṣaḥ /",
    "GSP33vacbhamu:8287": " evamavasthātrayasākṣyeka iti /",
    "GSP33vacbhamu:8288": " avasthātrayamutpattisthitipralayāḥ /",
    "GSP33vacbhamu:8289": " kalpāntareṇāsāmañjasye kalpāntareṇa dṛṣṭāntabhāvaṃ parihāramāha-",
    "GSP33vacbhamu:8290": " yatpunaretaduktamiti\u000e /",
    "GSP33vacbhamu:8291": " avidyāśakterniyatatvādutpattiniyama ityarthaḥ /",
    "GSP33vacbhamu:8292": " eteneti\u000e /",
    "GSP33vacbhamu:8293": " mithyājñānavibhāgaśaktipratiniyamena muktānāṃ punarutpattiprasaṅgaḥ pratyuktaḥ,",
    "GSP33vacbhamu:8294": " kāraṇābhāve kāryābhāvasya pratiniyamāt,",
    "GSP33vacbhamu:8295": " tattvajñānena ca saśaktino mithyājñānasya samūlaghātaṃ nihatatvāditi //9 // 2.1.3.10.",
    "GSP33vacbhamu:8296": " svapakṣadoṣācca\u000e /",
    "GSP33vacbhamu:8297": " kāryakāraṇayorvailakṣaṇyaṃ tāvatsamānamevobhyoḥ pakṣayoḥ /",
    "GSP33vacbhamu:8298": " prāgutpatterasatkāryavadaprasaṅgo 'pītau tadvatprasaṅgaśca pradhānopādānapakṣa eva",
    "GSP33vacbhamu:8299": " nāsmatpakṣa iti yadyapyupariṣṭātpratipādayiṣyāmastathāpi guḍajihvikayā samānatvāpādanamidānīmiti mantavyam /",
    "GSP33vacbhamu:8300": " idamasya puruṣasya sukhaduḥkhopādānaṃ kleśakarmāśayādīdamasyeti /",
    "GSP33vacbhamu:8301": " sugamamanyat //10 // 2.1.4.11.",
    "GSP33vacbhamu:8302": " tarkāpratiṣṭhānādapi\u000e /",
    "GSP33vacbhamu:8303": " kevalāgamagamyer'the svatantratarkāviṣaye na sāṃkhyādivat sādharmyadharmyamātreṇa tarkaḥ pravartanīyo yena pradhānādisiddhirbhavet /",
    "GSP33vacbhamu:8304": " śuṣkatarko hi sa bhavatyapratiṣṭhānāt /",
    "GSP33vacbhamu:8305": " taduktam-'yatnenānumito 'pyarthaḥ kuśalairanumātṛbhiḥ /",
    "GSP33vacbhamu:8306": " abhiyuktatarairanyairanyathaivopapādyate //",
    "GSP33vacbhamu:8307": " ' iti /",
    "GSP33vacbhamu:8308": " naca mahāpuruṣaparigṛhītatvena kasyacittarkasya pratiṣṭhā,",
    "GSP33vacbhamu:8309": " mahāpuruṣāṇāmeva tārkikāṇāṃ mitho vipratipatteriti /",
    "GSP33vacbhamu:8310": " sūtre śaṅkate-anyathānumeyamiti cet /",
    "GSP33vacbhamu:8311": " tadvibhajate-",
    "GSP33vacbhamu:8312": " anyathā vayamanumāsyāmaha iti\u000e /",
    "GSP33vacbhamu:8313": " nānumānābhāsavyabhicāreṇānumānavyabhicāraḥ śaṅkanīyaḥ,",
    "GSP33vacbhamu:8314": " pratyakṣādiṣvapi tadābhāsavyabhicāreṇa tatprasaṅgāt /",
    "GSP33vacbhamu:8315": " tasmāt svābhāvikapratibandhavalliṅgānusaraṇe nipuṇenānumātrā bhavitavyaṃ,",
    "GSP33vacbhamu:8316": " tataścāpratyūhaṃ pradhānaṃ setsyatīti bhāvaḥ /",
    "GSP33vacbhamu:8317": " api ca yena tarkeṇa tarkāṇāmapratiṣṭhāmāha sa eva tarkaḥ pratiṣṭhito 'bhyupeyaḥ,",
    "GSP33vacbhamu:8318": " tadapratiṣṭhāyāmitarāpratiṣṭhānābhāvādityāha-",
    "GSP33vacbhamu:8319": " nahi pratiṣṭhitastarka eveti\u000e /",
    "GSP33vacbhamu:8320": " api ca tarkāpratiṣṭhāyāṃ sapalalokayātrocchedaprasaṅgaḥ /",
    "GSP33vacbhamu:8321": " naca śrutyarthābhāsasanirākaraṇena tadarthatattvaviniścaya ityāha-sarvatarkāpratiṣṭhāyāṃ ceti /",
    "GSP33vacbhamu:8322": " api ca vicārātmakastarkastarkitapūrvapakṣaparityāgena tarkitaṃ rāddhāntamanujānāti /",
    "GSP33vacbhamu:8323": " sati caiṣa pūrvapakṣaviṣaye tarke pratiṣṭhārahite pravartate,",
    "GSP33vacbhamu:8324": " tadabhāve vicārapravṛtteḥ /",
    "GSP33vacbhamu:8325": " tadidamāha-",
    "GSP33vacbhamu:8326": " ayameva ca tarkasyālaṅkāra iti\u000e /",
    "GSP33vacbhamu:8327": " tāmimāmāśaṅkāṃ sūtreṇa pariharati-evamapyavimokṣaprasaṅgaḥ /",
    "GSP33vacbhamu:8328": " na vayamanyatra tarkapramāṇayāmaḥ,",
    "GSP33vacbhamu:8329": " kintu jagatkāraṇasattve svābhāvikapratibandhavanna liṅgamasti /",
    "GSP33vacbhamu:8330": " yattu sādharmyavaidharmyamātraṃ,",
    "GSP33vacbhamu:8331": " tadapratiṣṭhādoṣānna mucyata iti /",
    "GSP33vacbhamu:8332": " kalpāntareṇānirmokṣapadārthamāha-",
    "GSP33vacbhamu:8333": " api ca sāmyagjñānānmokṣa iti\u000e /",
    "GSP33vacbhamu:8334": " bhūtārthagocarasya hi samyagjñānasya vyavasthitavastugocaratayā vyavasthānaṃ loke dṛṣṭaṃ,",
    "GSP33vacbhamu:8335": " yathā pratyakṣasya /",
    "GSP33vacbhamu:8336": " vaidikaṃ cedaṃ cetanajagadupādānaviṣayaṃ vijñānaṃ vedotthatarketikartavyatākaṃ vedajanitaṃ vyavasthitam /",
    "GSP33vacbhamu:8337": " vedānapekṣeṇa tu tarkeṇa jagatkāraṇabhedamavasthāpayatāṃ tārkikāṇāmanyonyaṃ vipratipattestattvanirdhāraṇakāraṇābhāvācca na tatastattvavyavastheti na tataḥ samyagjñānam /",
    "GSP33vacbhamu:8338": " asamyagjñānācca na saṃsārādvimokṣa ityarthaḥ //11 // 2.1.4.12.",
    "GSP33vacbhamu:8339": " etena śiṣṭāparigrahā api vyākhyātāḥ\u000e /",
    "GSP33vacbhamu:8340": " na kāryaṃ kāraṇādabhinnamabhede kāraṇarūpavat kāryatvānupapatteḥ,",
    "GSP33vacbhamu:8341": " karotyarthānupapatteśca /",
    "GSP33vacbhamu:8342": " abhūtaprādurbhāvanaṃ hi tadarthaḥ /",
    "GSP33vacbhamu:8343": " na cāsya kāraṇātmatve kiñcidabhūtamasti,",
    "GSP33vacbhamu:8344": " yadarthamayaṃ puruṣo yateta /",
    "GSP33vacbhamu:8345": " abhivyaktyarthamiti cet, na /",
    "GSP33vacbhamu:8346": " tasyā api kāraṇātmatvena sattvāt,",
    "GSP33vacbhamu:8347": " asattve vābhivyaṅgyasyāpi tadvatprasaṅgena kāraṇātmatvavyāghātāt /",
    "GSP33vacbhamu:8348": " nahi tadeva tadānīmevāsti nāsti ceti yujyate /",
    "GSP33vacbhamu:8349": " kiṃ cedaṃ maṇimantrauṣadhamindrajālaṃ kāryeṇa śikṣitaṃ yadidamajātāniruddhātiśayamavyavadhānamavidūrasthānaṃ ca tasyaiva tadavasthendriyasya puṃsaḥ kadācitpratyakṣaṃ parokṣaṃ ca,",
    "GSP33vacbhamu:8350": " yenāsya kadācitpratyakṣamupalambhanaṃ kadācidanumānaṃ kadācidāgamaḥ /",
    "GSP33vacbhamu:8351": " kāryāntaravyavadhirasya pārokṣyaheturiti cet / na /",
    "GSP33vacbhamu:8352": " kāryajātasya sadātanatvāt /",
    "GSP33vacbhamu:8353": " athāpi syāt kāryāntarāṇi piṇḍakapālaśarkarācūrṇakaṇaprabhṛtāni kumbhaṃ vyavadadhate,",
    "GSP33vacbhamu:8354": " tataḥ kumbhasya pārokṣyaṃ kadāciditi /",
    "GSP33vacbhamu:8355": " tanna /",
    "GSP33vacbhamu:8356": " tasya kāryajātasya kāraṇātmanaḥ sadātanatvena sarvadā vyavadhānena kumbhasyātyantānupalabdhiprasaṅgāt /",
    "GSP33vacbhamu:8357": " kādācitkatve vā kāryajātasya na kāraṇātmatvaṃ,",
    "GSP33vacbhamu:8358": " nityatvānityatvalakṣaṇaviruddhadharmasaṃsargasya bhedakatvāt /",
    "GSP33vacbhamu:8359": " bhedābhedayośca parasparavirodhenaikatra sahāsaṃbhava ityuktam /",
    "GSP33vacbhamu:8360": " tasmāt kāraṇātkāryamekāntata eva bhinnam /",
    "GSP33vacbhamu:8361": " naca bhede gavāśvavat kāryakāraṇabhāvānupapattiriti sāṃpratam,",
    "GSP33vacbhamu:8362": " abhede 'pi kāraṇarūpavattadanupapatteruktatvāt /",
    "GSP33vacbhamu:8363": " atyantabhede ca kumbhakumbhakārayornimittakabhāvasya darśanāt /",
    "GSP33vacbhamu:8364": " tasmādanyatvāviśeṣe 'pi samavāyabheda evopādānopādeyabhāvaniyamahetuḥ /",
    "GSP33vacbhamu:8365": " yasyābhūtvā bhavataḥ samavāyapādanānāṃ paṭādibhyo nyūnaparimāṇatvam /",
    "GSP33vacbhamu:8366": " cidātmanastu paramahata upādānānnātyantālpaparimāṇamupādeyaṃ bhavitumarhati /",
    "GSP33vacbhamu:8367": " tasmādyatredamalpatāramyaṃ viśrāmyati yato na kṣodīyaḥ saṃbhavati tajjagato mūlakāraṇaṃ paramāṇuḥ /",
    "GSP33vacbhamu:8368": " kṣodīnnamupādeyaṃ jagatkāryamabhidadhatī śrutiḥ pratiṣṭhitaprāmāṇyatarkavirodhātsahasrasaṃvatsarasatragatasaṃvatsaraśrutivatkathañcijjaghanyatvavṛttyā",
    "GSP33vacbhamu:8369": " vyākhyāyetyadhikaṃ śaṅkamānaṃ prati sāṃkhyadūṣaṇamatidiśati-",
    "GSP33vacbhamu:8370": " eteneti\u000esūtreṇa /",
    "GSP33vacbhamu:8371": " asyārthaḥ-kāraṇāt kāryasya bhedaṃ 'tadananyatvamārambhaṇaśabdādibhyaḥ' ityatra niṣetsyāmaḥ /",
    "GSP33vacbhamu:8372": " avidyāsamāropaṇena ca kāryasya nyūnādhikabhāvamapyaprayojakatvādupokṣiṣyāmahe /",
    "GSP33vacbhamu:8373": " tena vaiśeṣikādyabhimatasya tarkasya śuṣkatvenāvyavasthiceḥ sūtramidaṃ sāṃkhyadūṣaṇamatidiśati /",
    "GSP33vacbhamu:8374": " yatra kathañcidvedānusāriṇī manvādibhiḥ śiṣṭaiḥ parigṛhītasya sāṃkhyata4kasyaiṣā gatistatra paramāṇvādivādasyātyantavedabāhyasya manvādyupekṣitasya ca kaiva katheti /",
    "GSP33vacbhamu:8375": " kenacidaṃśeneti\u000e /",
    "GSP33vacbhamu:8376": " sṛṣṭyādayo hi vyutpādyāste na kiñcitsadasadvā pūrvapakṣanyāyotprekṣitamapyudāhṛtya vyutpādyanta iti kenacidaṃśenetyuktam /",
    "GSP33vacbhamu:8377": " sugamamanyat //12 // 2.1.5.13.",
    "GSP33vacbhamu:8378": " bhokrāpatteravibhāgaścetyāllokavat\u000e /",
    "GSP33vacbhamu:8379": " syādetat /",
    "GSP33vacbhamu:8380": " atigambhīrajagatkāraṇaviṣayatvaṃ tarkasya nāsti,",
    "GSP33vacbhamu:8381": " kevalagamagamyametadityuktam,",
    "GSP33vacbhamu:8382": " tatkathaṃ punastarkanimitta ākṣepa ityata āha-",
    "GSP33vacbhamu:8383": " yadyapi śrutiḥ pramāṇamiti\u000e /",
    "GSP33vacbhamu:8384": " pravṛttā hi śrutiranapekṣatayā svataḥpramāṇatvena na pramāṇāntaramapekṣate /",
    "GSP33vacbhamu:8385": " pravartamānā punaḥ sphuṭatarapratiṣṭhitaprāmāṇyatarkavirodhena mukhyārthātpracyāvya jaghanyavṛttitāṃ nīyate,",
    "GSP33vacbhamu:8386": " yathā mantrārthavādāvityarthaḥ /",
    "GSP33vacbhamu:8387": " atirohitārthaṃ bhāṣyam /",
    "GSP33vacbhamu:8388": " yathā tvadyatva iti\u000e /",
    "GSP33vacbhamu:8389": " yadyatītānāgatayoḥ sargayoreṣa vibhāgo na bhavet /",
    "GSP33vacbhamu:8390": " tatastadevādyatanasya vibhāgasya bādhakaṃ syāt /",
    "GSP33vacbhamu:8391": " svapnadarśanasyeva jāgradarśanam /",
    "GSP33vacbhamu:8392": " na tvetadasti /",
    "GSP33vacbhamu:8393": " abādhitādyatadarśanena tayorapi tathātvānumānādityarthaḥ /",
    "GSP33vacbhamu:8394": " imāṃ śaṅkāmāpātato 'vicāritalokasiddhadṛṣṭāntopadarśanamātreṇa nirākaroti sūtrakāraḥ-",
    "GSP33vacbhamu:8395": " syāllokavat\u000e //13 // 2.1.6.14.",
    "GSP33vacbhamu:8396": " parihārarahasyamāha-",
    "GSP33vacbhamu:8397": " tadananyatvamārambhaṇaśabdādibhyaḥ\u000e /",
    "GSP33vacbhamu:8398": " pūrvasmādavirodhādasya viśeṣābhidhānopakramasya vibhāgamāha-",
    "GSP33vacbhamu:8399": " abhyupagamya cemamiti\u000e /",
    "GSP33vacbhamu:8400": " syādetat /",
    "GSP33vacbhamu:8401": " yadikāraṇāt paramārthabhūtādananyatvamākāśādeḥ prapañcasya kāryasya kutastarhi na vaiśeṣikādyuktadoprapañcāvatāra ityata āha-",
    "GSP33vacbhamu:8402": " vyatirekeṇābhāvaḥ kāryasyāvagamyata iti\u000e /",
    "GSP33vacbhamu:8403": " na khalvananyatvamityabhedaṃ brūmaḥ,",
    "GSP33vacbhamu:8404": " kintu bhedaṃ vyasedhāmaḥ,",
    "GSP33vacbhamu:8405": " tataśca nābhedāśrayadoṣaprasaṅgaḥ /",
    "GSP33vacbhamu:8406": " kintvabhedaṃ vyāsedhadbhirvaiśeṣikādibhirasmāsu sāhāyakamevācaritaṃ bhavati. bhedaniṣedhahetuṃ vyācaṣṭe-ārambhaṇaśabdastāvaditi /",
    "GSP33vacbhamu:8407": " evaṃ hi brahmavijñānena sarvaṃ jagattattvato jñāyeta yadi brahmaiva tattvaṃ jagato bhavet /",
    "GSP33vacbhamu:8408": " yathā rajjvāṃ jñātāyāṃ bhujaṅgatattvaṃ jñātaṃ bhavati /",
    "GSP33vacbhamu:8409": " sā hi tasya tattvam /",
    "GSP33vacbhamu:8410": " tattvajñānaṃ ca jñānamato 'nyanmidhyājñānamajñānameva /",
    "GSP33vacbhamu:8411": " atraiva vaidiko dṛṣṭāntaḥ-",
    "GSP33vacbhamu:8412": " yathā somyaikena mṛtpiṇḍeneti\u000e /",
    "GSP33vacbhamu:8413": " syādetat /",
    "GSP33vacbhamu:8414": " mṛdi jñātāyāṃ kathaṃ mṛmnayaṃ ghaṭādi jñātaṃ bhavati /",
    "GSP33vacbhamu:8415": " nahi tanmṛdātmakamityupapāditamadhastāt /",
    "GSP33vacbhamu:8416": " tasmāttattvato bhinnam /",
    "GSP33vacbhamu:8417": " na cānyasminvijñāte 'nyadvijñātaṃ bhavatītyata āha śrutiḥ-'vācārambhaṇaṃ vikāro nāmadheyam /",
    "GSP33vacbhamu:8418": " vācayā kevalamārabhyate vikārajātaṃ,",
    "GSP33vacbhamu:8419": " na tu tattvato 'sti,",
    "GSP33vacbhamu:8420": " yato nāmadheyamātrametat /",
    "GSP33vacbhamu:8421": " yathā puruṣasya caitanyamiti rāhoḥ śira iti vikalpamātram /",
    "GSP33vacbhamu:8422": " yathāhurvikalpavidaḥ-'śabdajñānānupātī vastuśūnyo vikalpaḥ' iti /",
    "GSP33vacbhamu:8423": " tathā cāvastutayānṛtaṃ vikārajātaṃ,",
    "GSP33vacbhamu:8424": " mṛttiketyeva satyam /",
    "GSP33vacbhamu:8425": " tasmādghaṭaśarāvodañcanādīnāṃ tattvaṃ mṛdeva,",
    "GSP33vacbhamu:8426": " tena mṛdi jñātāyāṃ yeṣāṃ sarveṣāmeva tattvaṃ jñātaṃ bhavati /",
    "GSP33vacbhamu:8427": " tadidamuktam-",
    "GSP33vacbhamu:8428": " na cānyathaikavijñānena sarvavijñānaṃ saṃpadyata iti\u000e /",
    "GSP33vacbhamu:8429": " nidarśanāntaradvayaṃ darśayannupasaṃharati-",
    "GSP33vacbhamu:8430": " tasmādyathā ghaṭakarakādyākāśānāmiti\u000e /",
    "GSP33vacbhamu:8431": " ye hi dṛṣṭanaṣṭasvarūpā na te vastusanto yathā mṛgatṛṣṇikodakādayaḥ,",
    "GSP33vacbhamu:8432": " tathā ca sarvaṃ vikārajātaṃ tasmādavastusat /",
    "GSP33vacbhamu:8433": " tathāhi yadasti sadastyeva,",
    "GSP33vacbhamu:8434": " yathā cidātmā /",
    "GSP33vacbhamu:8435": " nahyasau kadācit kkacit kathañcidvāsti /",
    "GSP33vacbhamu:8436": " kintu sarvadā sarvatra sarvathāstyeva, na nāsti /",
    "GSP33vacbhamu:8437": " na caivaṃ vikārajātaṃ,",
    "GSP33vacbhamu:8438": " tasya kadācit kathañcit kutracidavasthānāt /",
    "GSP33vacbhamu:8439": " nahi rūpaṃ kadācit kkacit kathañcidvā gandho bhavati /",
    "GSP33vacbhamu:8440": " atha yasya sadasattve dharmau,",
    "GSP33vacbhamu:8441": " te ca svakāraṇādhīnajanmatayā kadācideva bhavataḥ,",
    "GSP33vacbhamu:8442": " tattarhi vikārajātaṃ daṇḍāyamānaṃ sadātanamiti na vikāraḥ kasyacit /",
    "GSP33vacbhamu:8443": " athāsattvasamaye tannāsti,",
    "GSP33vacbhamu:8444": " kasya tarhi dharmo 'sattvam /",
    "GSP33vacbhamu:8445": " nahi dharmiṇyapratyutpanne taddharmo 'sattvaṃ pratyutpannamupapadyate /",
    "GSP33vacbhamu:8446": " athāsya na dharmaḥ kintvarthāntarasamattvam /",
    "GSP33vacbhamu:8447": " kimāyātaṃ bhāvasya /",
    "GSP33vacbhamu:8448": " nahi ghaṭe jāte paṭasya kiñcidbhavati /",
    "GSP33vacbhamu:8449": " asattvaṃ bhāvavirodhīti cet / na /",
    "GSP33vacbhamu:8450": " akiñcitkarasya tattvānupapatteḥ /",
    "GSP33vacbhamu:8451": " kiñcitkaratve vā tatrāpyasattvena tadanuyogasaṃbhavāt /",
    "GSP33vacbhamu:8452": " athāsyāsattvaṃ nāma kiñcinna jāyate kintu sa eva na bhavati /",
    "GSP33vacbhamu:8453": " yathāhuḥ-'na tasya kiñcidbhavati na bhavatyeva kevalam' iti /",
    "GSP33vacbhamu:8454": " athaiṣa prasajyapratiṣedho nirucyatāṃ,",
    "GSP33vacbhamu:8455": " kiṃ tatsvabhāvo bhāva uta bhāvasvabhāvaḥ sa iti /",
    "GSP33vacbhamu:8456": " tatra pūrvasmin kalpe bhāvānāṃ tatsvabhāvatayā tucchatayā jagacchūnyaṃ prasajyeta /",
    "GSP33vacbhamu:8457": " tathā ca bhāvānubhāvābhāvaḥ /",
    "GSP33vacbhamu:8458": " uttarasmiṃstu sa4vabhāvanityatayā nābhāvavyavahāraḥ syāt /",
    "GSP33vacbhamu:8459": " kalpanāmātranimittatve 'pi niṣedhasya bhāvanityatāpattistadavasthaiva tasmādbhinnamasti kāraṇādvikārajātaṃ na vastu sat /",
    "GSP33vacbhamu:8460": " ato vikārajātamanirvacanīyamanṛtacam /",
    "GSP33vacbhamu:8461": " tadanena pramāṇena siddhamanṛtatvaṃ vikārajātasya kāraṇasya nirvācyatayā sattvaṃ 'mṛttiketyeva satyam' ityādinā prabandhena dṛṣṭāntatayānuvadati śrutiḥ /",
    "GSP33vacbhamu:8462": " 'yatra laukikaparīkṣakāṇāṃ buddhisāmyaṃ sa dṛṣṭāntaḥ' iti cākṣapādasūtraṃ pramāṇasiddho dṛṣṭānta ityetatparaṃ,",
    "GSP33vacbhamu:8463": " na punarlokasiddhatvamatra vivakṣitam,",
    "GSP33vacbhamu:8464": " anyathā teṣāṃ paramāṇvādirna dṛṣṭāntaḥ syāt /",
    "GSP33vacbhamu:8465": " nahi paramāṇvādirnaisargikavainayikabuddhyatiśayarahitānāṃ laukikānāṃ siddha iti /",
    "GSP33vacbhamu:8466": " saṃpratyanekantavādinamutthāpayati-",
    "GSP33vacbhamu:8467": " nanvanekātmakamiti\u000e /",
    "GSP33vacbhamu:8468": " anekābhiḥ śaktibhiryāḥ pravṛttayo nānākāryasṛṣṭayastadyuktaṃ brahmaikaṃ nānā ceti /",
    "GSP33vacbhamu:8469": " kimato yadyevamityata āha-",
    "GSP33vacbhamu:8470": " tatraikatvāṃśeneti\u000e /",
    "GSP33vacbhamu:8471": " yadi punarekatvameva vastusadbhavet tato nānātvābhāvādvaidikaḥ karmakāṇḍāśrayo laukikaśca vyavahāraḥ samasta evocchidyeta /",
    "GSP33vacbhamu:8472": " brahmagocarāśca śravaṇamananādayaḥ sarve dattajalāñjalayaḥ prasajyeran /",
    "GSP33vacbhamu:8473": " evaṃ cānekātmakatve brahmaṇo mṛdādidṛṣṭāntā anurūpā bhaviṣyantīti /",
    "GSP33vacbhamu:8474": " tamimamanekāntavādaṃ dūṣayati-",
    "GSP33vacbhamu:8475": " naivaṃ syāditi\u000e /",
    "GSP33vacbhamu:8476": " idaṃ tāvadatra vaktavyam,",
    "GSP33vacbhamu:8477": " mṛdātmanaikatvaṃ ghaṭaśarāvādyātmanā nānātvamiti vadataḥ kāryakāraṇayoḥ parasparaṃ kimabhedo 'bhimataḥ,",
    "GSP33vacbhamu:8478": " āho bhedaḥ,",
    "GSP33vacbhamu:8479": " uta bhedābhedāviti /",
    "GSP33vacbhamu:8480": " tatrābheda aikāntike mṛdātmaneti ca ghaṭaśarāvādyātmaneti collekhadvayaṃ niyamaśca nopapadyate /",
    "GSP33vacbhamu:8481": " bhede collekhadvayaniyamāvupapannau,",
    "GSP33vacbhamu:8482": " ātmaneti tvasamañjasam /",
    "GSP33vacbhamu:8483": " nahyanyasyānya ātmā bhavati /",
    "GSP33vacbhamu:8484": " na cānekāntavādaḥ /",
    "GSP33vacbhamu:8485": " bhedābedakalpe tullekhadvayaṃ bhavedapi /",
    "GSP33vacbhamu:8486": " niyamastvayuktaḥ /",
    "GSP33vacbhamu:8487": " nahi dharmiṇoḥ kāryakāraṇayoḥ saṃkare taddharmāvekatvanānātve na saṃkīryete iti saṃbhavati /",
    "GSP33vacbhamu:8488": " tataśca mṛdātmanaikatvaṃ yāvadbhavati tāvadghaṭaśarāvādyātmanāpi syāt,",
    "GSP33vacbhamu:8489": " evaṃ ghaṭaśarāvādyātmanā nānātvaṃ yāvadbhavati tāvanmṛdātmanā nānātvaṃ bhavet /",
    "GSP33vacbhamu:8490": " so 'yaṃ niyamaḥ kāryakāraṇayoraikāntikaṃ bhedamupakalpayati,",
    "GSP33vacbhamu:8491": " anirvacanīyatāṃ vā kāryasya /",
    "GSP33vacbhamu:8492": " parākrāntaṃ cāsmābhiḥ prathamādhyāye tat /",
    "GSP33vacbhamu:8493": " āstāṃ tāvat /",
    "GSP33vacbhamu:8494": " tadetadyuktinirākṛtamanuvadantīṃ śrutimudāharati-",
    "GSP33vacbhamu:8495": " mṛttiketyeva satyamiti\u000e /",
    "GSP33vacbhamu:8496": " syādetat /",
    "GSP33vacbhamu:8497": " na brahmaṇo jīvabhāvaḥ kālpanikaḥ,",
    "GSP33vacbhamu:8498": " kintu bhāvikaḥ /",
    "GSP33vacbhamu:8499": " aṃśo hi saḥ, tasya karmasāhitena jñānena brahmabhāva ādhīyata ityata āha-",
    "GSP33vacbhamu:8500": " svayaṃ prasiddha hīti\u000e /",
    "GSP33vacbhamu:8501": " svābhāvikasyānāderiti /",
    "GSP33vacbhamu:8502": " yaduktaṃ nānātvāṃśena tu karmakāṇḍāśrayo laukikaśca vyavahāraḥ setsyatīti, tatrāha-",
    "GSP33vacbhamu:8503": " bādhite ceti\u000e /",
    "GSP33vacbhamu:8504": " yāvadabādhaṃ hi sarvo 'yaṃ vyavahāraḥ svapnadaśāyāmiva tadupadarśitapadārthajātavyavahāraḥ /",
    "GSP33vacbhamu:8505": " sa ca yathā jāgradanasthāyāṃ bādhakānnivartate evaṃ tattvamasyādivākyaparibhāvanābhyāsaparipākabhuvā śārīrasya brahmātmabhāvasākṣātkāreṇa bādhakena nivartate /",
    "GSP33vacbhamu:8506": " syādetat /",
    "GSP33vacbhamu:8507": " 'yatra tvasya sarvamātmaivābhūttat kena kaṃ paśyet' ityādinā mithyājñānādhīno vyavahāraḥ kriyākārakādilakṣaṇaḥ samyagjñānenāpanīyata itri na",
    "GSP33vacbhamu:8508": " kintvavasthābhedāśrayo vyavahāro 'vasthāntaraprāptyā nivartate,",
    "GSP33vacbhamu:8509": " yathā bālakasya kāmacāravādabhakṣatopanayanaprāptau nivartate /",
    "GSP33vacbhamu:8510": " naca tāvatāsau mithyājñānanibandhano bhavatyevamatrāpītyata āha-",
    "GSP33vacbhamu:8511": " na cāyaṃ vyavahārābhāva iti\u000e /",
    "GSP33vacbhamu:8512": " kutaḥ,",
    "GSP33vacbhamu:8513": " tattvamasīti brahmātmabhāvasyeti\u000e /",
    "GSP33vacbhamu:8514": " na khalvetadvākyamavasthāviśeṣaviniyataṃ brahmātmabhāvamāha jīvasya,",
    "GSP33vacbhamu:8515": " api tu na bhujaṅgo rajjuriyamitivat sadātanaṃ tamabhivadati /",
    "GSP33vacbhamu:8516": " api ca satyānṛtābhidhānenāpyetadeva yuktamityāha-",
    "GSP33vacbhamu:8517": " taskaradṛṣṭāntena ceti /",
    "GSP33vacbhamu:8518": " na cāsmindarśana iti\u000e /",
    "GSP33vacbhamu:8519": " nahi jātu kāṣṭhasya daṇḍakamaṇḍalukuṇḍalaśālinaḥ kuṇḍalitvajñānaṃ daṇḍavattāṃ kamaṇḍalumattāṃ bādhate /",
    "GSP33vacbhamu:8520": " tat kasya hetoḥ /",
    "GSP33vacbhamu:8521": " teṣāṃ kuṇḍalādīnāṃ tasmin bhāvikatvāt /",
    "GSP33vacbhamu:8522": " tadvadihāpi bhāvikagocareṇaikātmyajñānena na nānātvaṃ bhāvikamapavadanīyam /",
    "GSP33vacbhamu:8523": " nahi jñānena vastvapanīyate /",
    "GSP33vacbhamu:8524": " api tu mithyājñānenāropitamityarthaḥ /",
    "GSP33vacbhamu:8525": " codayati-",
    "GSP33vacbhamu:8526": " nanvekatvaikāntābhyupagama iti\u000e /",
    "GSP33vacbhamu:8527": " abādhitānadhigatāsaṃdigdhavijñānasādhanaṃ pramāṇamiti pramāṇasāmānyalakṣaṇopapattyā pratyakṣādīni pramāṇatāmaśruvate /",
    "GSP33vacbhamu:8528": " ekatvaikāntābhyupagame tu teṣāṃ sarveṣāṃ bhedaviṣayāṇāṃ bādhitatvādaprāmāṇyaṃ prasajyeta /",
    "GSP33vacbhamu:8529": " tathā vidhipratiṣedhaśāstramapi bhāvanābhāvyabhāvakakaraṇetikartavyatābhedāpekṣatvādvyāhanyeta /",
    "GSP33vacbhamu:8530": " tathā ca nāstikyam /",
    "GSP33vacbhamu:8531": " ekadeśākṣepeṇa ca sarvavedākṣepādvedāntānāmapyaprāmāṇyamityabhedaikāntābhyupagamahāniḥ /",
    "GSP33vacbhamu:8532": " na kevalaṃ vidhiniṣedhākṣepeṇāsya mokṣaśāstrasyākṣepaḥ svarūpeṇāsyāpi bhedāpekṣatvādityāha-",
    "GSP33vacbhamu:8533": " mokṣaśāstrasyāpīti\u000e /",
    "GSP33vacbhamu:8534": " api cāsmin darśane varṇapadavākyaprakaraṇādīnāmalīkatvāttatprabhavamadvaitajñānamasīcīnaṃ bhavet,",
    "GSP33vacbhamu:8535": " na khalvalīkāddhūmaketanajñānaṃ samīcīnamityāha-kathaṃ cānṛtena mokṣaśāstreṇeti /",
    "GSP33vacbhamu:8536": " pariharati-",
    "GSP33vacbhamu:8537": " atrocyata iti\u000e /",
    "GSP33vacbhamu:8538": " yadyapi pratyakṣādīnāṃ tāttvikamabādhitatvaṃ nāsti,",
    "GSP33vacbhamu:8539": " yuktyāgamābhyāṃ bādhanāt,",
    "GSP33vacbhamu:8540": " tathāpi vyavahāre bādhanābhāvātsāṃvyavahārikamabādhanam /",
    "GSP33vacbhamu:8541": " nahi pratyakṣādibhirarthaṃ paricchidya pravartamāno vyavahāre visaṃbādyate sāṃsārikaḥ kaścit /",
    "GSP33vacbhamu:8542": " tasmādabādhanānna pramāṇalakṣaṇamatipatanti pratyakṣādaya iti /",
    "GSP33vacbhamu:8543": " satyatvopapatteriti\u000e /",
    "GSP33vacbhamu:8544": " satyatvābhimānopapatteriti /",
    "GSP33vacbhamu:8545": " grahaṇakavākyametat /",
    "GSP33vacbhamu:8546": " vibhajate-",
    "GSP33vacbhamu:8547": " yāvaddhi na satyātmaikatvapratipattiriti\u000e /",
    "GSP33vacbhamu:8548": " vikārāneva tu śarīrādīnahamityātmabhāvena putrapaśvādīnmametyātmīyabhāveneti yojanā /",
    "GSP33vacbhamu:8549": " vaidikaśceti /",
    "GSP33vacbhamu:8550": " karmakāṇḍamokṣaśāstravyavahārasamarthanā /",
    "GSP33vacbhamu:8551": " 'svapnavyavahārasyeva' iti vibhajate-",
    "GSP33vacbhamu:8552": " yathā suptasya prākṛtasyeti\u000e /",
    "GSP33vacbhamu:8553": " 'kathaṃ cānṛtena mokṣaśāstreṇa' iti yaduktaṃ tadanubhāṣya dūṣayati-",
    "GSP33vacbhamu:8554": " kathaṃ tvasatyeneti\u000e /",
    "GSP33vacbhamu:8555": " śakyamatra vaktuṃ,",
    "GSP33vacbhamu:8556": " śravaṇādyupāya ātmasākṣātkāraparyanto vedāntasamuttho 'pi jñānanicayo 'satyaḥ,",
    "GSP33vacbhamu:8557": " so 'pi hi vṛttirūpaḥ kāryatayā nirodhadharmā,",
    "GSP33vacbhamu:8558": " yastu brahmatvabhāvasākṣātkāro 'sau na kāryastatsvabhāvatvāt,",
    "GSP33vacbhamu:8559": " tasmādacodyametat kathamasatyātsatyotpāda iti /",
    "GSP33vacbhamu:8560": " yatkhalu satyaṃ na tadutpadyata iti kutastasyāsatyādutpādaḥ /",
    "GSP33vacbhamu:8561": " yaccotpadyate tatsarvamasatyameva /",
    "GSP33vacbhamu:8562": " sāṃvyavahārikaṃ tu satyatvaṃ vṛttirūpasya brahmasākṣātkārasyeva śravaṇādīnāmapyabhinnam /",
    "GSP33vacbhamu:8563": " tasmādabhyupetya vṛttisvarūpasya brahmasākṣātkārasya paramārthasatyatāṃ vyabhicārodbhāvanamiti mantavyam /",
    "GSP33vacbhamu:8564": " yadyapi sāṃvvahārikasya satyādeva bhayātsatyaṃ maraṇamutpadyate tathāpi bhayaheturahistajjñānaṃ vāsatyaṃ tato bhayaṃ satyaṃ jāyata ityasatyātsatyasyotpattiruktā",
    "GSP33vacbhamu:8565": " yadyapi cāhijñānamapi svarūpeṇa sattathāpi na tajjñānatvena bhayaheturapi tvanirvācyāhirūṣitatvena /",
    "GSP33vacbhamu:8566": " anyathā rajjujñānādapi bhayaprasaṅgājjñānatvenāviśeṣāt /",
    "GSP33vacbhamu:8567": " tasmādanirvacyāhirūṣitaṃ jñānamapyanirvācyamiti siddhamasatyādapi satyasyopajana iti /",
    "GSP33vacbhamu:8568": " na ca brūmaḥ sarvasyādasatyātsatyasyopajanaḥ,",
    "GSP33vacbhamu:8569": " yataḥ samāropitadhūmabhāvāyā dhūmamahiṣyā vahnijñānaṃ satyaṃ syāt /",
    "GSP33vacbhamu:8570": " nahi cakṣuṣo rūpajñānaṃ satyamupajāyata iti rasādijñānenāpi tataḥ satyena bhavitavyam /",
    "GSP33vacbhamu:8571": " yato niyamo hi sa tādṛśaḥ satyānāṃ yataḥ kutaścit kiñcideva jāyata iti /",
    "GSP33vacbhamu:8572": " evamasatyānāmapi niyamo yataḥ kutaścidasatyātsatyaṃ kutaścidasatyaṃ,",
    "GSP33vacbhamu:8573": " yathā dīrghatvādervarṇeṣu samāropitatvāviśeṣe 'pyajīnamityato jyānivirahamavagacchanti satyam /",
    "GSP33vacbhamu:8574": " ajinamityatastu samāropitadīrghabhāvājjyānivirahamavagacchanto bhavanti bhrāntāḥ /",
    "GSP33vacbhamu:8575": " na cobhayatra dīrghasamāropaṃ prati kaścidasti bhedaḥ /",
    "GSP33vacbhamu:8576": " tasmādupapannamasatyādapi satyasyodaya iti /",
    "GSP33vacbhamu:8577": " nidarśanāntaramāha-",
    "GSP33vacbhamu:8578": " svapnadarśanāvasthasyeti\u000e /",
    "GSP33vacbhamu:8579": " yathā sāṃsāriko jāgradbhujaṅgaṃ dṛṣṭvā palāyate tataśca na daṃśavedanāmāpnoti,",
    "GSP33vacbhamu:8580": " pipāsuḥ salilamālokya pātuṃ pravartate tatastadāsādya pāyaṃpāyamāpyāyitaḥ sukhamanubhavati,",
    "GSP33vacbhamu:8581": " evaṃ svapnāntike 'pi tadavasthaṃ sarvamityasatyātkāryasiddhiḥ /",
    "GSP33vacbhamu:8582": " śaṅkate-",
    "GSP33vacbhamu:8583": " tatkāryamapyanṛtameveti\u000e /",
    "GSP33vacbhamu:8584": " evamapi nāsatyātsatyasya siddhiruktetyarthaḥ /",
    "GSP33vacbhamu:8585": " pariharati-",
    "GSP33vacbhamu:8586": " tatra brūmaḥ /",
    "GSP33vacbhamu:8587": " yadyapi svapnadarśanāvasthasyeti\u000e /",
    "GSP33vacbhamu:8588": " laukiko hi suptotthito 'vagamyaṃ bādhitaṃ manyate na tadavagatiṃ,",
    "GSP33vacbhamu:8589": " tena yadyapi parikṣakā anirvācyarūṣitāmavagatimanirvācyāṃ niścinvanti tathāpi laukikābhiprāyeṇaitaduktam /",
    "GSP33vacbhamu:8590": " atrāntare laukāyatikānāṃ matamapākaroti-",
    "GSP33vacbhamu:8591": " etena svapnadṛśo 'vagatyabādhaneneti\u000e /",
    "GSP33vacbhamu:8592": " yadākhalvayaṃ caitrastārakṣavīṃ vyāttavikaṭadaṃṣṭrākarālavadanāmuttabdhabambhramanmastakāvacumbilāṅgūlāmatiroṣāruṇastabdhaviśālavṛttalocanāṃ",
    "GSP33vacbhamu:8593": " romāñcasaṃcayotphullamīṣaṇāṃ sphaṭikācalabhittipratibimbitāmabhyamitrīṇāṃ tanumāsthāya",
    "GSP33vacbhamu:8594": " svapne pratibuddho mānuṣīmātmanastanuṃ paśyati tadobhayadehānugatamātmānaṃ pratisaṃdadhāno",
    "GSP33vacbhamu:8595": " dehātiriktamātmānaṃ,",
    "GSP33vacbhamu:8596": " niścinoti,",
    "GSP33vacbhamu:8597": " na tu dehamātram,",
    "GSP33vacbhamu:8598": " tanmātratve dehavatpratisaṃdhānābhāvaprasaṅgāt /",
    "GSP33vacbhamu:8599": " kathaṃ caitadupapadyeta yadi svapnadṛśo 'vagatirabādhitā syāt /",
    "GSP33vacbhamu:8600": " tadbādhe tu pratisaṃdhānābhāva iti /",
    "GSP33vacbhamu:8601": " asatyācca satyapratītiḥ śrutisiddhānvayavyatirekasiddhā cetyāha-",
    "GSP33vacbhamu:8602": " tathāca śrutiriti /",
    "GSP33vacbhamu:8603": " tathākārādīti\u000e /",
    "GSP33vacbhamu:8604": " yadyapi rekhāsvarūpaṃ satyaṃ tathāpi tadyathāsaṃketamasatyam /",
    "GSP33vacbhamu:8605": " nahi saṃketayitāraḥ saṃketayantīdṛśena rekhābhedenāyaṃ varṇaḥ pratyetavyo 'pi tvīdṛśo rekhābhedo 'kāra īdṛśaśca kakāra iti /",
    "GSP33vacbhamu:8606": " tathā cāsamīcīnātsaṃketātsamīcīnavarṇāvagatiriti siddham /",
    "GSP33vacbhamu:8607": " yaccoktamekatvāṃśena jñānamokṣavyavahāraḥ setsyati,",
    "GSP33vacbhamu:8608": " nānātvāṃśena tu karmakāṇḍāśrayo laukikaśca vyavahāraḥ setsyatīti, tatrāha-",
    "GSP33vacbhamu:8609": " api cāntyamidaṃ pramāṇamiti\u000e /",
    "GSP33vacbhamu:8610": " yadi khalvekatvāvagatinibandhanaḥ kaścidasti vyavahāraḥ,",
    "GSP33vacbhamu:8611": " tadavagateḥ sarvettaratvāt /",
    "GSP33vacbhamu:8612": " tathāhi-'tattvamasi' ityaikātmyāvagatiḥ samastapramāṇatatphalatādvyahārānapabādhamānaivodīyate,",
    "GSP33vacbhamu:8613": " naitasyāḥ parastātkiñcidanukūlaṃ pratikūlaṃ cāsti,",
    "GSP33vacbhamu:8614": " yadapekṣena,",
    "GSP33vacbhamu:8615": " yena ceyaṃ pratikṣipyeta,",
    "GSP33vacbhamu:8616": " tatrānukūlapratikūlanivāraṇānnātaḥ paraṃ kiñcidākāṅkṣyamiti /",
    "GSP33vacbhamu:8617": " na ceyamavagatirḍulakṣīraprāyetyāha-",
    "GSP33vacbhamu:8618": " na ceyamiti\u000e /",
    "GSP33vacbhamu:8619": " syādetat /",
    "GSP33vacbhamu:8620": " antyā cediyamavagatirniṣprayojanā tarhi tathā ca prekṣāvadbhirupādīyeta,",
    "GSP33vacbhamu:8621": " prayojanavattve vā nāntyā syādityata āha-",
    "GSP33vacbhamu:8622": " na ceyamavagatiranarthikā\u000ekutaḥ",
    "GSP33vacbhamu:8623": " avidyānivṛttiphaladarśanāt\u000e /",
    "GSP33vacbhamu:8624": " nahīyamutpannā satī paścādavidyāṃ nivartayati yena nāntyā syāt,",
    "GSP33vacbhamu:8625": " kintvavidyāvirodhisvabhāvatayā tannivṛttyātmaivodayate /",
    "GSP33vacbhamu:8626": " avidyānivṛttiśca na tatkāryatayā phalamapi tviṣṭatayā,",
    "GSP33vacbhamu:8627": " iṣṭalakṣaṇatvātphalasyeti /",
    "GSP33vacbhamu:8628": " pratikūlaṃ parācīnaṃ nirākartumāha-",
    "GSP33vacbhamu:8629": " bhrāntirveti\u000e /",
    "GSP33vacbhamu:8630": " kutaḥ,",
    "GSP33vacbhamu:8631": " bādhaketi\u000e /",
    "GSP33vacbhamu:8632": " syādetat /",
    "GSP33vacbhamu:8633": " mā bhūdekatvanibandhano vyavahāro 'nekatvanibandhanastvasti,",
    "GSP33vacbhamu:8634": " tadeva hi sakalāmudvahati lokayātrām,",
    "GSP33vacbhamu:8635": " atastatsiddhyarthamanekatvasya kalpanīyaṃ tāttvikatvamityata āha-",
    "GSP33vacbhamu:8636": " prākceti\u000e /",
    "GSP33vacbhamu:8637": " vyavahāro hi buddhipūrvakāriṇāṃ buddhyopapadyate,",
    "GSP33vacbhamu:8638": " na tvasyāstāttvikatvena,",
    "GSP33vacbhamu:8639": " bhrāntyāpi tadupapatterityāveditam /",
    "GSP33vacbhamu:8640": " satyaṃ ca tadavisaṃvādāt,",
    "GSP33vacbhamu:8641": " anṛtaṃ ca vicārāsahatayānirvācyatvāt /",
    "GSP33vacbhamu:8642": " antyasyaikātmyajñānasyānapekṣatayā bādhakatvaṃ,",
    "GSP33vacbhamu:8643": " anekatvajñānasya ca pratiyogigrahāpekṣayā durbalatvena bādhyatvaṃ vadan prakṛtamupasaṃharati-",
    "GSP33vacbhamu:8644": " tasmādantyena pramāṇeneti\u000e /",
    "GSP33vacbhamu:8645": " syādetat /",
    "GSP33vacbhamu:8646": " na vayamanekatvavyavahārasiddhyarthamanekatvasya tāttvikatvaṃ kalpyāmaḥ,",
    "GSP33vacbhamu:8647": " kintu śrautamevāsya tāttvikatvamiti codayati-",
    "GSP33vacbhamu:8648": " nanu mṛdāditi\u000e /",
    "GSP33vacbhamu:8649": " pariharati-",
    "GSP33vacbhamu:8650": " netyucyata iti\u000e /",
    "GSP33vacbhamu:8651": " mṛdādidṛṣṭāntena hi kathañcitpariṇāma unneyaḥ,",
    "GSP33vacbhamu:8652": " naca śakya unnetum,",
    "GSP33vacbhamu:8653": " 'mṛttiketyeva satyam' iti kāraṇamātrasatyatvāvadhāraṇena kāryasyānṛtatvapratipādanāt /",
    "GSP33vacbhamu:8654": " sākṣātkūṭasthanityatvapratipādikāstu santi sahasraśaḥ śrutaya iti na pariṇāmadharmatā brahmaṇaḥ /",
    "GSP33vacbhamu:8655": " atha kūṭasthasyāpi pariṇāmaḥ kasmānna bhavatītyata āha-",
    "GSP33vacbhamu:8656": " na hyekasyeti\u000e /",
    "GSP33vacbhamu:8657": " śaṅkate-",
    "GSP33vacbhamu:8658": " sthitigativaditi\u000e /",
    "GSP33vacbhamu:8659": " yathaikabāṇāśraye gatinivṛtti evamekasminbrahmaṇi pariṇāmaśca tadabhāvaśca kauṭasthyaṃ bhaviṣyata iti /",
    "GSP33vacbhamu:8660": " nirākaroti-",
    "GSP33vacbhamu:8661": " na kūṭasthasyeti viśeṣaṇāditi\u000e /",
    "GSP33vacbhamu:8662": " kūṭasthanityatā hi sadātanī svabhāvadapracyutiḥ /",
    "GSP33vacbhamu:8663": " sā kathaṃ pracyutyā na virudhyate /",
    "GSP33vacbhamu:8664": " naca dharmiṇo vyatiricyate dharmo yena tadupajanāpāye 'pi dharmī kīṭasthaḥ syāt /",
    "GSP33vacbhamu:8665": " bheda aikāntike gavāśvavaddharmadharmibhāvābhāvāt /",
    "GSP33vacbhamu:8666": " vāṇādayastu pariṇāminaḥ sthityā gatyā ca pariṇāmanta iti /",
    "GSP33vacbhamu:8667": " api ca svādhyāyādhyayanavidhyāpāditārthavattvasya vedarāśerekenāpi varṇenānarthakena na bhavitavyaṃ kiṃ punariyatā jagato brahmayonitvapratipādakena vākyasaṃdarbheṇa /",
    "GSP33vacbhamu:8668": " tatra phalavadbrahmadarśanasamāmnānasaṃnidhāvaphalaṃ jagadyonitvaṃ samāmnāyamānaṃ tadarthaṃ sattadupāyatayāvatiṣṭhate nārthāntarārthamityāha-",
    "GSP33vacbhamu:8669": " naca yathā brahmaṇi iti\u000e /",
    "GSP33vacbhamu:8670": " ato na pariṇāmaparatvamasyetyarthaḥ /",
    "GSP33vacbhamu:8671": " tadananyatvamityasya sūtrasya pratijñāvirodhaṃ śrutivirodhaṃ ca codayati-",
    "GSP33vacbhamu:8672": " kūṭasthabrahmātmavādina iti\u000e /",
    "GSP33vacbhamu:8673": " pariharati- na /",
    "GSP33vacbhamu:8674": " avidyātmaka iti\u000e /",
    "GSP33vacbhamu:8675": " nāma ca rūpaṃ ca te eva bījaṃ tasya vyākaraṇaṃ kāryaprapañcastadapekṣatvādaiśvaryasya /",
    "GSP33vacbhamu:8676": " etaduktaṃ bhavati-na tāttvikamaiśvaryaṃ sarvajñatvaṃ ca brahmaṇaḥ kintvavidyopādhikamiti tadāśrayaṃ pratijñāsūtraṃ,",
    "GSP33vacbhamu:8677": " tattvāśrayaṃ ti tadananyatvasūtram,",
    "GSP33vacbhamu:8678": " tenāvirodhaḥ /",
    "GSP33vacbhamu:8679": " sugamamanyat //14 // 2.1.6.15.",
    "GSP33vacbhamu:8680": " bhāve copalabdheḥ\u000e /",
    "GSP33vacbhamu:8681": " kāraṇasya bhāvaḥ sattā copalambhaśca tasmin kāryasyopalabdherbhāvācca /",
    "GSP33vacbhamu:8682": " etaduktaṃ bhavati-viṣayapadaṃ viṣayaviṣayiparaṃ,",
    "GSP33vacbhamu:8683": " viṣayipadamapi viṣayiviṣayaparaṃ,",
    "GSP33vacbhamu:8684": " tena kāraṇopalambhabhāvayorupādeyopalambhabhāvāditi sūtrārthaḥ saṃpadyate /",
    "GSP33vacbhamu:8685": " tathā ca prabhārūpānuviruddhabodhyena cākṣuṣeṇa na vyabhicāraḥ,",
    "GSP33vacbhamu:8686": " nāpi vahnibhāvābhāvānuvidhāyibhāvābhāvena dhūmabhedeneti siddhaṃ bhavati /",
    "GSP33vacbhamu:8687": " tatra yathoktahetorekadeśābhidhānenopakramate bhāṣyakāraḥ-",
    "GSP33vacbhamu:8688": " itaśca kāraṇādananyatvaṃ\u000ebhedābhāvaḥ kāryasya,",
    "GSP33vacbhamu:8689": " yatkāraṇaṃ yasmātkāraṇāt",
    "GSP33vacbhamu:8690": " bhāva eva kāraṇasyeti\u000e /",
    "GSP33vacbhamu:8691": " asya vyatirekamukhena gamakatvamāha-",
    "GSP33vacbhamu:8692": " naca niyameneti\u000e /",
    "GSP33vacbhamu:8693": " kākatālīyanyāyenānyabhāve 'nyadupalabhyate,",
    "GSP33vacbhamu:8694": " na tu niyamenetyarthaḥ /",
    "GSP33vacbhamu:8695": " hetuviśeṣaṇāya vyabhicāraṃ codayati-",
    "GSP33vacbhamu:8696": " nanvanyasya bhāve 'pīti\u000e /",
    "GSP33vacbhamu:8697": " ekadeśimatena pariharati-",
    "GSP33vacbhamu:8698": " netyucyata iti\u000e /",
    "GSP33vacbhamu:8699": " śaṅkayaikadeśiparihāraṃ dūṣayitvā paramārthaparihāramāha-",
    "GSP33vacbhamu:8700": " atheti\u000e /",
    "GSP33vacbhamu:8701": " tadanena hetuviśeṣaṇamuktam /",
    "GSP33vacbhamu:8702": " pāṭhāntareṇedameva sūtraṃ vyācaṣṭe-",
    "GSP33vacbhamu:8703": " na kevalaṃ śabdādeveti\u000e /",
    "GSP33vacbhamu:8704": " paṭa iti pratyakṣabuddhyā tantava evātānavitānāvasthā ālambyante,",
    "GSP33vacbhamu:8705": " na tu tadatiriktaḥ paṭaḥ pratyakṣamupalabhyate /",
    "GSP33vacbhamu:8706": " ekatvaṃ tu tantūnāmekaprāvaraṇalakṣaṇārthakriyāvacchedādbahūnāmapi /",
    "GSP33vacbhamu:8707": " yathaikadeśakālāvacchinnā dhavakhadirapalāśādayo bahavo 'pi vanamiti /",
    "GSP33vacbhamu:8708": " arthakriyāyāṃ ca pratyekamasamarthā apyanārabhyaivārthāntaraṃ kiñcinmilitāḥ kurvanto dṛśyante,",
    "GSP33vacbhamu:8709": " yathā grāvāṇa ukhādhāraṇamekam,",
    "GSP33vacbhamu:8710": " evamanārabhyaivārthāntaraṃ tantavo militāḥ prāvaraṇamekaṃ kariṣyanti /",
    "GSP33vacbhamu:8711": " naca samavāyādbhinnayorapi bhedānavasāyaḥ anavasāya iti sāṃpratama,",
    "GSP33vacbhamu:8712": " anyonyāśrayatvāt /",
    "GSP33vacbhamu:8713": " bhede hi siddhe samavāyaḥ samavāyācca bhedaḥ /",
    "GSP33vacbhamu:8714": " naca bhede sādhanāntaramasti,",
    "GSP33vacbhamu:8715": " arthakriyāvyapadeśabhedayorabhede 'pyupapatterityupāditam /",
    "GSP33vacbhamu:8716": " tasmādyatkiñcidetam /",
    "GSP33vacbhamu:8717": " anayā ca diśā mūlakāraṇaṃ brahmaiva paramārthasat,",
    "GSP33vacbhamu:8718": " avāntarakāraṇāni ca tanvādayaḥ sarve 'nirvācyā evetyāha-",
    "GSP33vacbhamu:8719": " tathā ca tantuṣviti\u000e //15 // 2.1.6.16.",
    "GSP33vacbhamu:8720": " sattvācaccāvarasya /",
    "GSP33vacbhamu:8721": " vibhajate-",
    "GSP33vacbhamu:8722": " itaśceti\u000e /",
    "GSP33vacbhamu:8723": " na kevalaṃ śrutiḥ,",
    "GSP33vacbhamu:8724": " upapattiścātra bhavati",
    "GSP33vacbhamu:8725": " yacca yadātmaneti\u000e /",
    "GSP33vacbhamu:8726": " nahi tailaṃ sikatātmanā sikatāyāmasti yathā ghaṭo 'sti mṛdi mṛdātmanā /",
    "GSP33vacbhamu:8727": " pratyutpanno hi ghaṭo mṛdātmanopalabhyate /",
    "GSP33vacbhamu:8728": " naivaṃ pratyutpannaṃ tailaṃ sikatātmanā /",
    "GSP33vacbhamu:8729": " tena yathā sikatāyāstailaṃ na jāyata evamātmano 'pi jaganna jāyeta,",
    "GSP33vacbhamu:8730": " jāyate ca,",
    "GSP33vacbhamu:8731": " tasmādātmātmanāsīditi gamyate /",
    "GSP33vacbhamu:8732": " upapattyantaramāha-",
    "GSP33vacbhamu:8733": " yathā kāraṇaṃ brahmeti\u000e /",
    "GSP33vacbhamu:8734": " yathā hi ghaṭaḥ sarvadā sarvatra ghaṭa eva nā jātvasau kkacitpaṭo bhavatyevaṃ sadapi sarvatra sarvadā sadeva na tu kkacitkadācidasadbhavitumarhatītyupapāditamadhastāt",
    "GSP33vacbhamu:8735": " tasmātkāryaṃ triṣvapi kāleṣu sadeva /",
    "GSP33vacbhamu:8736": " sattvaṃ cet kimato yadyevamityata āha-",
    "GSP33vacbhamu:8737": " ekaṃ ca punariti\u000e /",
    "GSP33vacbhamu:8738": " sattvaṃ caikaṃ kāryakāraṇayoḥ /",
    "GSP33vacbhamu:8739": " nahi prativyakti sattvaṃ bhidyate /",
    "GSP33vacbhamu:8740": " tataścābhinnasattānanyatvādete api mitho na bhidyete iti /",
    "GSP33vacbhamu:8741": " naca tābhyāmananyatvātsattvasyaiva bheda iti yuktam /",
    "GSP33vacbhamu:8742": " tathā sati hi sattvasya samāropitatvaprasaṅgaḥ /",
    "GSP33vacbhamu:8743": " tatra bhedābhedayoranyatarasamāropakalpanāyāṃ kiṃ tāttvikābhedopādānābhedakalpanāstu,",
    "GSP33vacbhamu:8744": " āho tāttvikabhedopādānābhedakalpaneti /",
    "GSP33vacbhamu:8745": " vayaṃ tu paśyāmo bhedagrahasya pratiyogigrahapekṣatvādbhedagrahamantareṇa ca pratiyogigrahasaṃbhavādanyonyasaṃśrayāpatteḥ,",
    "GSP33vacbhamu:8746": " abhedagrahasya ca nirapekṣatayā tadanupapatterekaikāśrayatvācca bhedasyaikābhāve tadanupapatterabhedagrahopādānaiva bhedakalpaneti sarvabhavadātam",
    "GSP33vacbhamu:8747": " asadvyapadeśānneti cenna dharmāntareṇa vākyaśeṣāt\u000e /",
    "GSP33vacbhamu:8748": " vyākṛtatvāvyākṛtatve ca dharmāvanirvacanīyau /",
    "GSP33vacbhamu:8749": " sūtrametannigadavyākhyātena bhāṣyeṇa vyākhyātam //17 // 2.1.6.18.",
    "GSP33vacbhamu:8750": " yukteḥ śabdāntarācca /",
    "GSP33vacbhamu:8751": " atiśayavattvātprāgavasthāyā iti\u000e /",
    "GSP33vacbhamu:8752": " atiśayo hi dharmo nāsatyatiśayavati kārye bhavitumarhatīti /",
    "GSP33vacbhamu:8753": " nanu na kāryasyātiśayo niyamaheturapi tu kāraṇasya śaktibhedaḥ,",
    "GSP33vacbhamu:8754": " sa cāsatyapi kārye kāraṇasya sattvātsannevetyata āha-",
    "GSP33vacbhamu:8755": " śaktiśceti\u000e /",
    "GSP33vacbhamu:8756": " nānyā kāryakāraṇābhyāṃ,",
    "GSP33vacbhamu:8757": " nāpyasatī kāryātmaneti yojanā /",
    "GSP33vacbhamu:8758": " apica kāryakāraṇayoriti\u000e /",
    "GSP33vacbhamu:8759": " yadyapi 'bhāvāccopalabdheḥ' ityatrāyamartha uktastathāpi samavāyadūṣaṇāya punaravatāritaḥ /",
    "GSP33vacbhamu:8760": " anabhyupagamyamāne ca\u000esamavāyasya samavāyibhyāṃ saṃbandhe vicchedaprasaṅgo 'vayavāvayavidravyaguṇādīnāṃ mithaḥ /",
    "GSP33vacbhamu:8761": " nahyasaṃbaddhaḥ samavāyibhyāṃ samavāyaḥ samavāyinau saṃbandhayoditi /",
    "GSP33vacbhamu:8762": " śaṅkate-",
    "GSP33vacbhamu:8763": " atha samavāyaḥ svayamiti\u000e /",
    "GSP33vacbhamu:8764": " yathā hi sattvāyogādravyaguṇakarmāṇi santi,",
    "GSP33vacbhamu:8765": " sattvaṃ tu svabhāvata eva saditi na sattvāntarayogamapekṣate,",
    "GSP33vacbhamu:8766": " tathā samavāyaḥ samavāyibhyāṃ saṃbaddhuṃ na saṃbandhāntarayogamapekṣate,",
    "GSP33vacbhamu:8767": " svayaṃ saṃbandharūpatvāditi /",
    "GSP33vacbhamu:8768": " tadetatsiddhāntāntaravirodhāpādanena nirākaroti-",
    "GSP33vacbhamu:8769": " saṃyogo 'pi tarhīti\u000e /",
    "GSP33vacbhamu:8770": " naca saṃyogasya kāryatvāt kāryasya ca samavāyikāraṇādhīnajanmatvāt asamavāye ca tadanupapatteḥ samavāyakalpanā saṃyoga iti vācyam /",
    "GSP33vacbhamu:8771": " ajasaṃyoge tadabhāvaprasaṅgāt /",
    "GSP33vacbhamu:8772": " api ca /",
    "GSP33vacbhamu:8773": " saṃbandhyadhīnanirūpaṇaḥ samavāyo yathā saṃbandhidvayabhede na bhidyate tannāśe ca na naśyatyapi tu nitya eka evaṃ saṃyogo 'pi bhavet /",
    "GSP33vacbhamu:8774": " tataḥ ko doṣaḥ /",
    "GSP33vacbhamu:8775": " athaitatprasaṅgabhiyā saṃyogavatsamavāyo 'pi pratisaṃbandhimithunaṃ bhidyate cānityaścetyabhyupeyate,",
    "GSP33vacbhamu:8776": " tathā sati yathaikasmānnimittakāraṇādeva jāyata evaṃ saṃyogo 'pi nimittakāraṇādeva janiṣyata iti samānam /",
    "GSP33vacbhamu:8777": " tādātmyapratīteśceti\u000e /",
    "GSP33vacbhamu:8778": " saṃbandhāvagame hi saṃbandhakalpanābījaṃ na tādātmyāvagamaḥ,",
    "GSP33vacbhamu:8779": " tasya nānātvaikāśrayasaṃbandhavirodhāditi /",
    "GSP33vacbhamu:8780": " vṛttivikalpenāvayavātiriktamavayavinaṃ dūṣayati-",
    "GSP33vacbhamu:8781": " kathañca kāryamiti /",
    "GSP33vacbhamu:8782": " samasteti\u000e /",
    "GSP33vacbhamu:8783": " madhyaparabhāgayorarvāgabhāgavyavahitatvāt /",
    "GSP33vacbhamu:8784": " atha samastāvayavavyāsaṅgyapi katipayāvayavasthāno grahīṣyata ityata āha-",
    "GSP33vacbhamu:8785": " nahi bahutvamiti /",
    "GSP33vacbhamu:8786": " athāvayavaśa iti\u000e /",
    "GSP33vacbhamu:8787": " bahutvasaṃkhyā hi svarūpeṇaiva vyāsajya saṃkhyeyeṣu vartate ityekamasaṃkhyeyāgrahaṇe 'pi na gṛhyate,",
    "GSP33vacbhamu:8788": " samastavyāsaṅgitvāttadrūpasya /",
    "GSP33vacbhamu:8789": " avayavī tu na svarūpeṇāvayavānvyāpnotiṃ,",
    "GSP33vacbhamu:8790": " api tvavayavaśaḥ /",
    "GSP33vacbhamu:8791": " tena yathā sūtramavayavaiḥ kusumāni vyāpnuvanna samastakusumagrahaṇamapekṣate katipayakusumasthānasyāpi tasyopalabdheḥ,",
    "GSP33vacbhamu:8792": " evamavayavyapīti bhāvaḥ /",
    "GSP33vacbhamu:8793": " nirākaroti-",
    "GSP33vacbhamu:8794": " tadāpīti\u000e /",
    "GSP33vacbhamu:8795": " śaṅkate-gotvādivaditi /",
    "GSP33vacbhamu:8796": " nirākaroti-",
    "GSP33vacbhamu:8797": " neti\u000e /",
    "GSP33vacbhamu:8798": " yadyapi gotvasya sāmānyasya viśeṣā anirvācyā na paramārthasantastathā ca kkāsya pratyekaparisamāptiriti,",
    "GSP33vacbhamu:8799": " tathāpyabhyupetyedamuditamiti mantavyam /",
    "GSP33vacbhamu:8800": " akartṛkā yato 'to nirātmikā syāt /",
    "GSP33vacbhamu:8801": " kāraṇābhāve hi kāryamanutpannaṃ kiṃnāma bhavet /",
    "GSP33vacbhamu:8802": " ato nirātmakatvamityarthaḥ /",
    "GSP33vacbhamu:8803": " yadyucyeta ghaṭaśabdastadavayaveṣu vyāpārāviṣṭatayā pūrvāparībhāvamāpanneṣu ghaṭopajanābhimukheṣu tādarthyanimittādupacārātprayujyate,",
    "GSP33vacbhamu:8804": " teṣāṃ ca siddhatvena kartṛtvamastītyupapadyate ghaṭo bhavatīti prayoga ityata āha-",
    "GSP33vacbhamu:8805": " ghaṭasya cotpattirucyamāneti\u000e /",
    "GSP33vacbhamu:8806": " utpādanā hi siddhānāṃ kapālakulālādīnāṃ vyāpāro notpattiḥ /",
    "GSP33vacbhamu:8807": " na cotpādanaivotpattiḥ,",
    "GSP33vacbhamu:8808": " prayojyaprayojakavyāpārayorbhedāt /",
    "GSP33vacbhamu:8809": " abhede vā ghaṭamutpādayatītivadghaṭamutpadyata ityapi prasaṅgāt /",
    "GSP33vacbhamu:8810": " tasmāt karotikārayatyoriva ghaṭagocarayorbhṛtyasvāmisamavetayorutpattyutpādanayoradhiṣṭhānabhedo 'bhyupetavyaḥ,",
    "GSP33vacbhamu:8811": " tatra kapāsakulālādīnāṃ siddhānāmutpādanādhiṣṭhānānāṃ notpattyadhiṣṭhānatvamastīti pāriśeṣyādghaṭa eva sādhya utpatteradhiṣṭhānameṣitavyaḥ /",
    "GSP33vacbhamu:8812": " na cāsāvasannadhiṣṭhānaṃ bhavitumarhatīti sattvamasyābhyupeyam /",
    "GSP33vacbhamu:8813": " evañca ghaṭo bhavatītila ghaṭavyāpārasya dhātūpāttatvāttatrāsya kartṛtvamupapadyate,",
    "GSP33vacbhamu:8814": " taṇḍulānāmiva satāṃ viklittau viklidyanti taṇḍulā iti /",
    "GSP33vacbhamu:8815": " śaṅkate-",
    "GSP33vacbhamu:8816": " atha svakāraṇasattāsaṃbandha evotpattiriti\u000e /",
    "GSP33vacbhamu:8817": " etaduktaṃ bhavati-notpattirnāma kaścidvyāpāraḥ,",
    "GSP33vacbhamu:8818": " yenāsiddhasya kathamatra kartṛtvamityanuyujyeta,",
    "GSP33vacbhamu:8819": " kintu svakāraṇasamavāyaḥ,",
    "GSP33vacbhamu:8820": " svasattasvāyo vā,",
    "GSP33vacbhamu:8821": " sa cāsato 'pyaviruddha iti /",
    "GSP33vacbhamu:8822": " so 'pyasato 'nupapanna ityāha-",
    "GSP33vacbhamu:8823": " kathamalabdhātmakamiti\u000e /",
    "GSP33vacbhamu:8824": " api ca prāgutpatterasattvaṃ kāryasteti kāryābhāvasya bhāvena maryādākaraṇanupapannamityāha-",
    "GSP33vacbhamu:8825": " abhāvasya ceti\u000e /",
    "GSP33vacbhamu:8826": " syādetat /",
    "GSP33vacbhamu:8827": " atyantābhāvasya bandhyāsutasya mā bhūnmaryādanupākhyo hi saḥ,",
    "GSP33vacbhamu:8828": " ghaṭaprāgabhāvasya tu bhaviṣyatā ghaṭenopākhyeyasyāsti maryādetyata āha-",
    "GSP33vacbhamu:8829": " yadi bandhyāputraḥ kārakavyāpārāditi\u000e /",
    "GSP33vacbhamu:8830": " uktametadadhastādyathā na jātu ghaṭaḥ paṭo bhavatyevamasadapi sanna bhavatīti /",
    "GSP33vacbhamu:8831": " tasmānmṛtpiṇḍe ghaṭasyāsattve 'tyantāsattvameveti /",
    "GSP33vacbhamu:8832": " atrāsatkāryavādī codayati-",
    "GSP33vacbhamu:8833": " nanvevaṃ satīti\u000e /",
    "GSP33vacbhamu:8834": " prāk prasiddhamapi kāryaṃ kadācitkāraṇena yojayituṃ vyāpāror'thavānmavedityata āha-tadananyatvācceti /",
    "GSP33vacbhamu:8835": " pariharati-",
    "GSP33vacbhamu:8836": " naiṣa doṣa iti\u000e /",
    "GSP33vacbhamu:8837": " uktametadyathā bhujaṅgatattvaṃ na rajjorbhidyate,",
    "GSP33vacbhamu:8838": " rajjureva hi tat,",
    "GSP33vacbhamu:8839": " kālpanikastu bhedaḥ,",
    "GSP33vacbhamu:8840": " evaṃ vastutaḥ kāryatattvaṃ na kāraṇādbhidyate kāraṇasvarūpameva hi tat,",
    "GSP33vacbhamu:8841": " anirvācyaṃ tu kāryarūpaṃ bhinnamivābhinnamiva cāvabhāsata iti /",
    "GSP33vacbhamu:8842": " tadidamuktam-",
    "GSP33vacbhamu:8843": " vastvavanyatvamiti\u000e /",
    "GSP33vacbhamu:8844": " vastutaḥ paramārthato 'nyatvaṃ na viśeṣadarśanamātrādbhavati /",
    "GSP33vacbhamu:8845": " sāṃvyāvahārike tu kathañcittattvānyatve bhavata evotyarthaḥ /",
    "GSP33vacbhamu:8846": " anayaiva hi diśaiṣa saṃdarbho yojyaḥ /",
    "GSP33vacbhamu:8847": " asatkāryavādinaṃ prati dūṣaṇāntaramāha-",
    "GSP33vacbhamu:8848": " yasya punariti\u000e /",
    "GSP33vacbhamu:8849": " kāryasya kāraṇābhede saviṣayatvaṃ kārakavyāpārasya syānnānyathetyarthaḥ /",
    "GSP33vacbhamu:8850": " mūlakāraṇaṃ\u000ebrahma /",
    "GSP33vacbhamu:8851": " śabdāntarācceti sūtrāvayavamavārya vyācaṣṭe-",
    "GSP33vacbhamu:8852": " evaṃ yukteḥ kāryasyeti\u000e /",
    "GSP33vacbhamu:8853": " atirohitārtham //18 // 2.1.6.19.",
    "GSP33vacbhamu:8854": " paṭavacca /",
    "GSP33vacbhamu:8855": " yathā ca prāṇādi\u000e /",
    "GSP33vacbhamu:8856": " iti ca sūtre nigadavyākhyātena bhāṣyeṇa vyākhyāte //19 // 2.1.6.20. // 20 // 2.1.7.21.",
    "GSP33vacbhamu:8857": " itaravyapadeśāddhitākaraṇādidoṣaprasaktiḥ\u000e /",
    "GSP33vacbhamu:8858": " yadyapi śārīrātparamātmano bhedamāhuḥ śrutayastathāpyabhedamapi darśayanti śrutayo bahvayaḥ /",
    "GSP33vacbhamu:8859": " naca bhedābhedāvekatra samavetau virodhāt,",
    "GSP33vacbhamu:8860": " naca bhedastāttvika ityuktam /",
    "GSP33vacbhamu:8861": " tasmāt paramātmanaḥ sarvajñānna śārīrastattvato bhidyate /",
    "GSP33vacbhamu:8862": " sa eva tvavidyopadhānabhedādghaṭakarakādyākāśavadbhedena prathate /",
    "GSP33vacbhamu:8863": " upahitaṃ cāsya rūpaṃ śārīraḥ,",
    "GSP33vacbhamu:8864": " tena mā nāma jīvāḥ paramātmatāmātmano 'nubhūvan,",
    "GSP33vacbhamu:8865": " paramātmā tu tānātmano 'bhinnānanubhavati /",
    "GSP33vacbhamu:8866": " ananubhave sārvajñyavyāghātaḥ /",
    "GSP33vacbhamu:8867": " tathā cāyaṃ jīvān badhnannātmānameva badhnīyāt /",
    "GSP33vacbhamu:8868": " tatredamuktam-",
    "GSP33vacbhamu:8869": " nahi kaścidaparatantro bandhanāgāramātmanaḥ kṛtvānupraviśati\u000eityādi /",
    "GSP33vacbhamu:8870": " tasmānna cetanakāraṇaṃ jagaditi pūrvaḥ pakṣaḥ //21 // 2.1.7.22.",
    "GSP33vacbhamu:8871": " adhikaṃ tu bhedanirdeśāt\u000e /",
    "GSP33vacbhamu:8872": " satyamayaṃ paramātmana sarvajñatvādyathā jīvān vastuta ātmano 'bhinnān paśyati,",
    "GSP33vacbhamu:8873": " paśyatyevaṃ na bhāvata eṣāṃ sukhaduḥkhādivedanāsaṅgostyavidyāvaśāttveṣāṃ tadvadabhimāna iti /",
    "GSP33vacbhamu:8874": " tathā ca teṣāṃ sukhaduḥkhādivedanāyāmapyahamudāsīna iti na teṣāṃ bandhanāgāraniveśe 'pyastikṣatiḥ kācinmameti na hitākaraṇādidoṣāpattiriti rāddhāntaḥ",
    "GSP33vacbhamu:8875": " tadidamuktam-",
    "GSP33vacbhamu:8876": " apica yadā tattvamasīti\u000e /",
    "GSP33vacbhamu:8877": " apiceti caḥ pūrvopapattisāhityaṃ dyotayati,",
    "GSP33vacbhamu:8878": " nopapattyantaratām //22 // 2.1.7.23.",
    "GSP33vacbhamu:8879": " syādetat /",
    "GSP33vacbhamu:8880": " yadi brahmaviṣarto jagat,",
    "GSP33vacbhamu:8881": " hanta sarvasyaiva jīvavacaitanyaprasaṅga ityata āha-",
    "GSP33vacbhamu:8882": " aśmādivacca tadanupapattiḥ\u000e /",
    "GSP33vacbhamu:8883": " atirohitārthena bhāṣyeṇa vyākhyātam //23 // 2.1.8.24.",
    "GSP33vacbhamu:8884": " upasaṃhāradarśanānneti cenna kṣīravaddhi\u000e /",
    "GSP33vacbhamu:8885": " brahma khalvekamadvitīyatayā parānapekṣaṃ krameṇotpadyamānasya jagato vivadhavicitrarūpasyopādānamupeyate tadanupapannam /",
    "GSP33vacbhamu:8886": " nahyekarūpātkāryabhedo bhavitumarhati,",
    "GSP33vacbhamu:8887": " tasyākasmikatvaprasaṅgāt /",
    "GSP33vacbhamu:8888": " kāraṇabhedo hi kāryabhedahetuḥ,",
    "GSP33vacbhamu:8889": " kṣīrabījādibhedādṛśyaṅkurāhikāryabhedadarśanāt /",
    "GSP33vacbhamu:8890": " na cākramātkāraṇāt kāryakramo jujyato,",
    "GSP33vacbhamu:8891": " samarthasya kṣepāyogādadvitīyatayā ca kramavattatsahakārisamavadhānāpapatteḥ /",
    "GSP33vacbhamu:8892": " tadidamuktam-",
    "GSP33vacbhamu:8893": " iha hi loka iti\u000e /",
    "GSP33vacbhamu:8894": " ekaikaṃ mṛdādi kārakaṃ teṣāṃ tu sāmagryaṃ sādhanam,",
    "GSP33vacbhamu:8895": " tato hi kāryaṃ sādhayatyeva,",
    "GSP33vacbhamu:8896": " tasmānnādvitīyaṃ brahma jagadupādānamiti prāpte, ucyate-",
    "GSP33vacbhamu:8897": " kṣīravaddhi\u000e /",
    "GSP33vacbhamu:8898": " idaṃ tāvadbhavān pṛṣṭo vyācaṣṭām-kiṃ tāttvikamasya rūpamapekṣyemucyate utānādināmarūpabījasahitaṃ kālpanikaṃ sārvajñyaṃ sarvaśaktitvam /",
    "GSP33vacbhamu:8899": " tatra pūrvasmin kalpe kiṃ nāma tato 'dvitīyādasahāyādupajāyate /",
    "GSP33vacbhamu:8900": " nahi tasya śuddhabuddhamuktasvabhāvasya vastusatkāryamasti /",
    "GSP33vacbhamu:8901": " tathā ca śrutiḥ-'na tasya kāryaṃ karaṇaṃ ca vidyate' iti /",
    "GSP33vacbhamu:8902": " uttarasmiṃstu kalpe yadi kulālādivadatyantavyatiriktasahakārikāraṇābhāvādanupādānatvaṃ sādhyate,",
    "GSP33vacbhamu:8903": " tataḥ kṣīrādibhirvyabhicāraḥ /",
    "GSP33vacbhamu:8904": " te 'pi hi bāhyacetanādikāraṇānapekṣā eva kālaparivaśena svata eva pariṇāmāntaramāsādayanti /",
    "GSP33vacbhamu:8905": " atrāntarakāraṇānapekṣatvaṃ hetuḥ kriyate,",
    "GSP33vacbhamu:8906": " tadasiddham,",
    "GSP33vacbhamu:8907": " anirvācyanāmarūpabījasahāyatvāt /",
    "GSP33vacbhamu:8908": " tathā ca śrutiḥ-'māyāṃ tu prakṛtiṃ vidyānmāyinaṃ ti maheśvaram' iti kāryakrameṇa utparipāko 'pi kramavānunneyaḥ /",
    "GSP33vacbhamu:8909": " ekasmādapi ca vicitraśakteḥ kāraṇādanekakāryotpādo dṛśyate /",
    "GSP33vacbhamu:8910": " yathaikasmādvahnerdāhapākāvekasmādvā karmaṇaḥ saṃyogavibhāgasaṃskārāḥ / 24 // 2.1.8.25.",
    "GSP33vacbhamu:8911": " yadi tu cetanatve satīti viśeṣamānna kṣīrādibhirvyabhicāraḥ,",
    "GSP33vacbhamu:8912": " dṛṣṭā hi kulālādayo bāhyamṛdādyapekṣāḥ,",
    "GSP33vacbhamu:8913": " cetanaṃ ca brahmeti,",
    "GSP33vacbhamu:8914": " tatredamupatiṣṭhate-",
    "GSP33vacbhamu:8915": " devādivadapi loke\u000e /",
    "GSP33vacbhamu:8916": " lokyate 'neneti lokaḥ śabda eva tasmin //25 // 2.1.9.26.",
    "GSP33vacbhamu:8917": " kṛtsnaprasaktirniravayavatvaśabdakopo vā\u000e /",
    "GSP33vacbhamu:8918": " nanu na brahmaṇastattvataḥ pariṇāmo yena kārtsnyabhāgavikalpenākṣipyeta /",
    "GSP33vacbhamu:8919": " avidyākalpitena tu nāmarūpalakṣaṇena rūpabhedena vyākṛtāvyākṛtātmanā tattvānyatvābhyāmanirvacanīyena pariṇāmādivyavahārāspadatvaṃ brahma pratipadyate",
    "GSP33vacbhamu:8920": " naca kalpitaṃ rūpaṃ vastu spṛśati /",
    "GSP33vacbhamu:8921": " nahi candramasi taimirikasya dvitvakalpanā candramaso dvitvamāvahati /",
    "GSP33vacbhamu:8922": " tadanupapattyā vā candramaso 'nupapattiḥ /",
    "GSP33vacbhamu:8923": " tasmādavāstavī pariṇāmakalpanānupapadyamānāpi na paramārthasato brahmaṇo 'nupapattimāvahati /",
    "GSP33vacbhamu:8924": " tasmātpūrvapakṣābhāvādanārabhyamidamadhikaraṇamiti, ata āha-",
    "GSP33vacbhamu:8925": " cetanamekam\u000e /",
    "GSP33vacbhamu:8926": " yadyapi śrutiśatādaikāntikādvaitapratipādanaparāt pariṇāmo vastuto niṣiddhastathāpi",
    "GSP33vacbhamu:8927": " kṣīrādidevatādṛṣṭāntena punastadvāstavatvaprasaṅgaṃ pūrvapakṣopapattyā sarvathāyaṃ",
    "GSP33vacbhamu:8928": " pakṣo na ghaṭayituṃ śakyata ityapabādhya",
    "GSP33vacbhamu:8929": " śrutestu śabdāmūlatvāt\u000e'ātmani caivaṃ' 'vicitrāśca hi' iti sūtrābhyāṃ vivartadṛḍhīkaraṇenaikāntikādvayalakṣaṇaḥ śrutyarthaḥ pariśodhyata ityarthaḥ",
    "GSP33vacbhamu:8930": " tasmādastyavikṛtaṃ brahma\u000etattvataḥ /",
    "GSP33vacbhamu:8931": " nanu śabdenā\u000epīti codyamavidyākalpitatvodghaṭānāya /",
    "GSP33vacbhamu:8932": " nahi niravayavatvasāvayavatvābhyāṃ vidhāntaramastyekaniṣedhasyetaravidhānāntarīyakatvāt /",
    "GSP33vacbhamu:8933": " tena prakārāntarābhāvānniravayavatvasāvayavatvayośca prakārayoranupapattergrāvaplavanādyarthavādavadapramāṇaṃ śabdaḥ syāditi codyārthaḥ /",
    "GSP33vacbhamu:8934": " parihāraḥ sugamaḥ //26 // 2.1.9.27. // 27 // 2.1.9.28.",
    "GSP33vacbhamu:8935": " ātmani caivaṃ vicitrāśca hi\u000e /",
    "GSP33vacbhamu:8936": " anena sphuṭito māyāvādaḥ /",
    "GSP33vacbhamu:8937": " svapnadṛgātmā hi manasaiva svarūpānupamardena rathādīn sṛjati //28 // 2.1.9.29.",
    "GSP33vacbhamu:8938": " svapakṣadoṣācca\u000e /",
    "GSP33vacbhamu:8939": " codayati-",
    "GSP33vacbhamu:8940": " nanu naiveti\u000e /",
    "GSP33vacbhamu:8941": " paraharati-",
    "GSP33vacbhamu:8942": " naivañjātīyakeneti\u000e /",
    "GSP33vacbhamu:8943": " yadyapi samudāyaḥ sāvayavastathāpi pratyekaṃ sattvādayo niravayavāḥ /",
    "GSP33vacbhamu:8944": " nahyasti saṃbhavaḥ sattvamātraṃ pariṇamate na rajastamasī iti /",
    "GSP33vacbhamu:8945": " sarveṣāṃ saṃbhūyapariṇāmābhyupagamāt /",
    "GSP33vacbhamu:8946": " pratyekaṃ cānavayavānāṃ kṛtsnapariṇāme mūlocchedaprasaṅgaḥ /",
    "GSP33vacbhamu:8947": " ekadeśapariṇāme vā sāvayavatvamaniṣṭaṃ prasajyeta /",
    "GSP33vacbhamu:8948": " tathāguṇavādino 'pīti\u000e /",
    "GSP33vacbhamu:8949": " vaiśeṣikāṇāṃ hyaṇubhyāṃ saṃyujya dvyaṇukamekamārabhyate,",
    "GSP33vacbhamu:8950": " taistribhirdvyaṇukaistryaṇukamekamārabhyata iti prakriyā /",
    "GSP33vacbhamu:8951": " tatra gvayoraṇvoranavayavayoḥ saṃyogastāvaṇū vyāpnuyāt /",
    "GSP33vacbhamu:8952": " avyāpnuvanvā tatra na varteta /",
    "GSP33vacbhamu:8953": " nahyasti saṃbhavaḥ sa eva tadānīṃ tatra vartate na vartate ceti /",
    "GSP33vacbhamu:8954": " tathā coparyadhaḥpārśvasthāḥ ṣaḍapi paramāṇavaḥ samānadeśā iti prathimānupapatteraṇumātraḥ piṇḍaḥ prasajyeta /",
    "GSP33vacbhamu:8955": " avyāpane vā ṣaḍavayavaḥ paramāṇuḥ syādityanavayavatvavyākopaḥ /",
    "GSP33vacbhamu:8956": " aśakyaṃ ca sāvayavatvamupetuṃ,",
    "GSP33vacbhamu:8957": " tathā satyanantāvayavatvena sumerurājasarṣapayoḥ samānaparimāṇatvaprasaṅgaḥ /",
    "GSP33vacbhamu:8958": " tasmāt samāno doṣaḥ /",
    "GSP33vacbhamu:8959": " āpātamātreṇa sāmyamuktam,",
    "GSP33vacbhamu:8960": " paramārthatastu bhāvikaṃ pariṇāmaṃ vā karyakāraṇabhāvaṃ vecchatāmeṣa durvāro doṣo na punarasmākaṃ māyāvādināmityāha-",
    "GSP33vacbhamu:8961": " parihṛtastviti\u000e //29 // 2.1.10.30.",
    "GSP33vacbhamu:8962": " vicitraśaktitvamuktaṃ brahmaṇa,",
    "GSP33vacbhamu:8963": " tatra śrutyupanyāsaparaṃ sūtram-",
    "GSP33vacbhamu:8964": " sarvopetā ca taddarśanāt\u000e //30 // 2.1.10.31.",
    "GSP33vacbhamu:8965": " etadākṣepasamādhānaparaṃ sūtram-",
    "GSP33vacbhamu:8966": " vikaraṇatvānneti cettaduktam\u000e /",
    "GSP33vacbhamu:8967": " kulālādibhyastāvadbāhyakaraṇāpekṣebhyo devādīnāṃ bāhyanapekṣāṇāmāntarakaraṇāpekṣasṛṣṭhīnāṃ pramāṇena dṛṣṭo yathā viśeṣo nāpahnotuṃ śakyaḥ,",
    "GSP33vacbhamu:8968": " yathā tu jāgratsṛṣṭerbāhyakaraṇāpekṣāyāstadanapekṣāntarakaraṇamātrasādhyā dṛṣṭā svapne rathādisṛṣṭiraśakyāpahnotum,",
    "GSP33vacbhamu:8969": " evaṃ sarvaśakteḥ parasyā devatāyā āntarakaraṇānapekṣāyā jagatsarjanaṃ śrūyamāṇaṃ na sāmānyato dṛṣṭamātreṇāpahnavamarhatīti //31 // 2.1.11.32.",
    "GSP33vacbhamu:8970": " na pa3yojanavattvāt\u000e /",
    "GSP33vacbhamu:8971": " na tāvadunmattavadasya mativibhramājjagatprakriyā,",
    "GSP33vacbhamu:8972": " bhrāntasya sarvajñatvānupapatteḥ /",
    "GSP33vacbhamu:8973": " tasmāt prekṣavatānena jagat kartavyam /",
    "GSP33vacbhamu:8974": " prekṣāvataśca pravṛttiḥ svaparahitāhitaprāptiparihāraprayojanā satī nāprayojanālpāyāsāpi saṃbhavati,",
    "GSP33vacbhamu:8975": " kiṃ punaraparimeyānekavidhoccāvacaprapañcajagadvibhramaviracanā mahāprayāsā /",
    "GSP33vacbhamu:8976": " ata eva līlāpi parāstā /",
    "GSP33vacbhamu:8977": " alpāyāsasādhyā hi sā /",
    "GSP33vacbhamu:8978": " na ceyamapyaprayojanā,",
    "GSP33vacbhamu:8979": " tasyā api sukhaprayojanavattvāt /",
    "GSP33vacbhamu:8980": " tādarthyena vā prakṛttau tadabhāve kṛtārthatvānupapatteḥ /",
    "GSP33vacbhamu:8981": " pareṣāṃ copakāryāṇāmabhāvena tadupakārāyā api pravṛtterayogāt /",
    "GSP33vacbhamu:8982": " tasmāt prekṣāvatpravṛttiḥ prayojanavattayā vyāptā tadabhāve 'nupapannā brahmopādānatāṃ jagataḥ pratikṣipatīti prāptam //32 // 2.1.11.33.",
    "GSP33vacbhamu:8983": " evaṃ prāpte 'bhidhīyate-",
    "GSP33vacbhamu:8984": " lokavattu līlākaivalyam\u000e /",
    "GSP33vacbhamu:8985": " bhavedetadevaṃ yadi prekṣāvatpravṛttiḥ prayojanavattayā vyāptā bhavet /",
    "GSP33vacbhamu:8986": " tatastannivṛttau nivarteta,",
    "GSP33vacbhamu:8987": " śiṃśāpātvamiva vṛkṣatānivṛttau,",
    "GSP33vacbhamu:8988": " na tvetadasti,",
    "GSP33vacbhamu:8989": " prekṣāvatāmananusaṃhitaprayojanānāmapi yādṛścikīṣu kriyāsu pravṛttidarśanāt /",
    "GSP33vacbhamu:8990": " anyathā 'na kurvīta vṛthā ceṣṭām' iti dharmasūtrakṛtāṃ pratiṣedho nirviṣayaḥ prasajyeta /",
    "GSP33vacbhamu:8991": " na conmattān pratyetatsūtramarthavat,",
    "GSP33vacbhamu:8992": " teṣāṃ tadarthabodhatadanuṣṭhānānupapatteḥ /",
    "GSP33vacbhamu:8993": " api cādṛṣṭahetukotpattikī śvāsapraśvāsalakṣaṇā prekṣāvatāṃ kriyā prayojanānusaṃdhānamantareṇa dṛṣṭā /",
    "GSP33vacbhamu:8994": " na cāsyāṃ cetanasyāpi caitanyamanupayogi,",
    "GSP33vacbhamu:8995": " saṃprasāde 'pi bhāvāditi yuktam,",
    "GSP33vacbhamu:8996": " prājñasyāpi caitanyāpracyuteḥ /",
    "GSP33vacbhamu:8997": " anyathā mṛtaśarīre 'pi śvāsapraśvāsapravṛttiprasaṅgāt /",
    "GSP33vacbhamu:8998": " yathā ca svārthaparārthasaṃpadāsāditasamastakāmānāṃ kṛtakṛtyatayānākūlamanasāmakāmānāmeva",
    "GSP33vacbhamu:8999": " līlāmātrātsatyapyanuniṣpādini prayojane naiva taduddeśena pravṛttirevaṃ brahmaṇo",
    "GSP33vacbhamu:9000": " 'pi jagatsarjane pravṛttirnānupapannā /",
    "GSP33vacbhamu:9001": " dṛṣṭaṃ ca yadalpabalavīryabuddhināmaśakyamatiduṣkaraṃ vā tadanyeṣāmanalpabalavīryabuddhīnāṃ suśakamīṣatkaraṃ vā /",
    "GSP33vacbhamu:9002": " nahi vānarairmārutiprabhṛtibhirnagairna baddho nīranidhiragādho mahāsattvānām /",
    "GSP33vacbhamu:9003": " na caiṣa pārthena śilīmukhairna baddhaḥ /",
    "GSP33vacbhamu:9004": " na cāyaṃ na pītaḥ saṃkṣipya culukena helayeva kalaśayoninā mahāmuninā /",
    "GSP33vacbhamu:9005": " na cādyāpi na dṛśyante līlāmātravinirmitāni mahāprāsādapramadavanāni śrīmannṛganarendrāṇāmanyeṣāṃ manasāpi duṣkarāṇi nareśvarāṇam /",
    "GSP33vacbhamu:9006": " tasmādupapannaṃ yadṛcchayā vā svabhāvādvā līlayā vā jagatsarjanaṃ bhagavato maheśvarasyeti /",
    "GSP33vacbhamu:9007": " api ca neyaṃ pāramārthikī sṛṣṭiryenānuyujyeta prayojanam,",
    "GSP33vacbhamu:9008": " api tvanādyavidyānibandhanā /",
    "GSP33vacbhamu:9009": " avidyā ca svabhāvata eva kāryonmukhī na prayojanamapekṣate /",
    "GSP33vacbhamu:9010": " nahi dvicandrālātacakragandharvanagarādivibhramāḥ samuddiṣṭaprayojanā bhavanti /",
    "GSP33vacbhamu:9011": " naca tatkāryā vismayabhayakampādayaḥ svotpattau prayojanamapekṣante /",
    "GSP33vacbhamu:9012": " sā ca caitanyacchuritā jagadutpādaheturutu cetano jagadyonirākhyāyata ityāha-",
    "GSP33vacbhamu:9013": " na ceyaṃ paramārthaviṣayeti\u000e /",
    "GSP33vacbhamu:9014": " api ca na brahma jagatkāraṇamapi tattayā vivakṣantyāgamā api tu jagati brahmātmabhāvam /",
    "GSP33vacbhamu:9015": " tathā ca sṛṣṭeravivakṣāyāṃ tadāśrayo doṣo nirviṣaya evetyāśayenāha-",
    "GSP33vacbhamu:9016": " brahmātmabhāveti\u000e //33 // 2.1.12.34.",
    "GSP33vacbhamu:9017": " vaiṣamyanerghṛṇye na sāpekṣatvāttathāhi darśayati\u000e /",
    "GSP33vacbhamu:9018": " atirohito 'tra pūrvaḥ pakṣaḥ /",
    "GSP33vacbhamu:9019": " uttarastūcyate-uccāvacamadhyamasukhaduḥkhabhedavatprāṇabhṛtprapañcaṃ ca sukhaduḥkhakāraṇaṃ",
    "GSP33vacbhamu:9020": " sudhāviṣādi cānekavidhaṃ viracayataḥ prāṇabhṛdbhedopāttapāpapuṇyakarmāśayasahāyasyātrabhavataḥ",
    "GSP33vacbhamu:9021": " parameśvarasya na caiṣamyanairghaṇye prasajyete /",
    "GSP33vacbhamu:9022": " nahi sabhyaḥ sabhāyāṃ niyukto yuktavādinaṃ yuktavādyasīti cāyuktavādinamayuktavādyasīti bruvāṇa,",
    "GSP33vacbhamu:9023": " sabhāpatirvā yuktavādinamanugṛhṇannayuktavādinaṃ ca nigṛhṇannanukto dviṣṭo vā bhavatyapi tu madhyastha iti vītarāgadveṣa iti cākhyāyate,",
    "GSP33vacbhamu:9024": " tadvadīśvaraḥ puṇyakarmāṇamanugṛhṇannapuṇyakarmāṇaṃ ca nigṛhṇanmadhyastha eva nāmadhyasthaḥ /",
    "GSP33vacbhamu:9025": " evaṃ hyasāvamadhyasthaḥ syādyakalyāṇakāriṇamanugṛhṇīyātkalyāṇakāriṇaṃ ca nigṛhṇīyāt /",
    "GSP33vacbhamu:9026": " natvetadasti /",
    "GSP33vacbhamu:9027": " tasmānna vaiṣamyadoṣaḥ /",
    "GSP33vacbhamu:9028": " ata eva na nairghṛṇyamapi saṃharataḥ samastān prāṇabhṛtaḥ /",
    "GSP33vacbhamu:9029": " sa hi prāṇabhṛtkarmāśayānāṃ vṛttinirodhasamayaḥ,",
    "GSP33vacbhamu:9030": " tamitalaṅghayannayamayuktakārī syāt /",
    "GSP33vacbhamu:9031": " naca karmāpekṣāyāmīśvarasya aiśvaryavyāghātaḥ /",
    "GSP33vacbhamu:9032": " nahi sevādikarmabhedāpekṣaḥ phalabhedapradaḥ prabhuraprabhurbhavati /",
    "GSP33vacbhamu:9033": " na ca 'eṣa hyeva sādhu karma kārayati yamebhyo lokebhya unninīṣate eṣa evāsādhu karma",
    "GSP33vacbhamu:9034": " kārayati taṃ yamadho niniṣate' iti śruterīśvara eṣa dveṣapakṣapātābhyāṃ sādhvasādhunī",
    "GSP33vacbhamu:9035": " karmaṇī kārayitvā svargaṃ narakaṃ vā lokaṃ nayati,",
    "GSP33vacbhamu:9036": " tasmādvaiṣamyadoṣaprasaṅgānneśvaraḥ kāraṇamiti vācyam /",
    "GSP33vacbhamu:9037": " virodhāt /",
    "GSP33vacbhamu:9038": " yasmāt karma kārayitveśvaraḥ prāṇinaḥ sukhaduḥkhinaḥ sṛjati iti śruteravagamyate,",
    "GSP33vacbhamu:9039": " tasmānna sṛjatīti viruddhamabhidhīyate /",
    "GSP33vacbhamu:9040": " naca vaiṣamyamātramatra brūmo na tvīśvarakāraṇatvaṃ vyāsedhāma iti vaktavyam /",
    "GSP33vacbhamu:9041": " kimato yadyevam /",
    "GSP33vacbhamu:9042": " tasmādīśvarasya savāsanakleśāparāmarśamabhivadantīnāṃ bhūyasīnāṃ śrutīnāmanugrahāyonninīṣate 'dho ninīṣata ityetadapi tajjātīyapūrvakarmābhyāsavaśātprāṇina ityevaṃ neyam /",
    "GSP33vacbhamu:9043": " yathāhuḥ-'janmajanma yadabhyastaṃ dānamamadhyayanaṃ tapaḥ /",
    "GSP33vacbhamu:9044": " tenaivābhyāsayogena taccaivābhyasate naraḥ //",
    "GSP33vacbhamu:9045": " ' iti /",
    "GSP33vacbhamu:9046": " abhyupetya ca sṛṣṭestāttvikatvamidamuktam /",
    "GSP33vacbhamu:9047": " anirvācyā tu sṛṣṭiriti na prasmartavyamatrāpi /",
    "GSP33vacbhamu:9048": " tathā ca māyākārasyevāṅgasākalyavaikalyabedena vicitrān prāṇino darśayato na vaiṣamyadoṣaḥ,",
    "GSP33vacbhamu:9049": " sahasā saṃharato vā na nairdhṛṇyam,",
    "GSP33vacbhamu:9050": " evamasyāpi bhagavato vividhavicitraprapañcamanirvācyaṃ viśvaṃ darśayataḥ saṃharataśca svabhāvādvā līlayā vā na kaściddoṣaḥ //34 // 2.1.12.35.",
    "GSP33vacbhamu:9051": " iti sthite śaṅkāparihāraparaṃ sūtram-",
    "GSP33vacbhamu:9052": " na karmāvibhāgāditi cennānāditvāt\u000e /",
    "GSP33vacbhamu:9053": " śaṅkottare atirohitārthena bhāṣyagranthena vyākhyāte //35 // 2.1.12.36.",
    "GSP33vacbhamu:9054": " anāditvāditi siddhavaduktaṃ,",
    "GSP33vacbhamu:9055": " tatsādhanārthaṃ sūtram-",
    "GSP33vacbhamu:9056": " upapadyate cāpyupalabhyate ca\u000e /",
    "GSP33vacbhamu:9057": " akṛte karmaṇi puṇye pāpe vā tatphalaṃ bhoktāramadhyāgacchet,",
    "GSP33vacbhamu:9058": " tathā ca vidhiniṣedhaśāstramanarthakaṃ bhavet pravṛttinivṛttyabhāvāditi /",
    "GSP33vacbhamu:9059": " mokṣaśāstrasya coktamānarthakyam /",
    "GSP33vacbhamu:9060": " na cāvidyā kevaleti\u000e /",
    "GSP33vacbhamu:9061": " layābhiprāyam /",
    "GSP33vacbhamu:9062": " vikṣepalakṣaṇāvidyāsaṃskārastu kāryatvātsvotpattau pūrvaṃ vikṣepamapekṣate,",
    "GSP33vacbhamu:9063": " vikṣepaśca mithyāpratyayo mohāparanāmā puṇyāpuṇyapravṛttihetubhūtarāgadveṣanidānaṃ,",
    "GSP33vacbhamu:9064": " sa ca rāgādibiḥ sahitaḥ svakāryairna śarīraṃ sukhaduḥkhabhogāyatanamantareṇa saṃbhavati /",
    "GSP33vacbhamu:9065": " naca rāgādvaiṣāvantareṇa ka4ma /",
    "GSP33vacbhamu:9066": " naca bhogasahitaṃ mohamantareṇa rāgadveṣau /",
    "GSP33vacbhamu:9067": " naca pūrvaśarīramantareṇa mohādiriti pūrvapūrvaśarīrāpekṣo mohādirevaṃ pūrvapūrvamohādyapekṣaṃ pūrvapūrvaśarīramityanāditaivātra bhagavatī cittamanākulayati",
    "GSP33vacbhamu:9068": " tadetadāha-",
    "GSP33vacbhamu:9069": " rāgādikleśavāsanākṣiptakarmāpekṣā tvavidyā vaiṣamyakarī syāditi\u000e /",
    "GSP33vacbhamu:9070": " rāgādveṣamohā rāgādayasta eva hi puruṣaṃ sāsāraduḥkhamanubhāvya kleśayantīti kleśāsteṣāṃ",
    "GSP33vacbhamu:9071": " vāsanāḥ karmaparvṛttyanuguṇāstābhirākṣiptāni pravarttitāni karmāṇi tadapekṣā layalakṣaṇā avidyā /",
    "GSP33vacbhamu:9072": " syādetat /",
    "GSP33vacbhamu:9073": " bhaviṣyatāpi vyapadeśo dṛṣṭo yathā 'puroḍāśakapālena tuṣānupavapatīti /",
    "GSP33vacbhamu:9074": " ata āha-",
    "GSP33vacbhamu:9075": " naca dhārayiṣyatītyata iti\u000e /",
    "GSP33vacbhamu:9076": " tadevamanāditve siddhe 'sadeva somyedamagra āsīdekamevādvitīyam' iti prāk sṛṣṭeravibhāgāvadhāramaṃ",
    "GSP33vacbhamu:9077": " samudācaradrūparāgādiniṣedhaparaṃ na punaretānprasuptānapyapākarotīti sarvamavadātam //36 // 2.1.13.37.",
    "GSP33vacbhamu:9078": " sarvadharmopapatteśca\u000e /",
    "GSP33vacbhamu:9079": " atra",
    "GSP33vacbhamu:9080": " sarvajñamiti\u000e /",
    "GSP33vacbhamu:9081": " dṛśyate sarvasya cetanādhiṣṭhitasyaiva loke pravṛttiriti lokānusāro darśitaḥ /",
    "GSP33vacbhamu:9082": " sarvaśaktīti\u000e /",
    "GSP33vacbhamu:9083": " sarvasya jagata upādānakāraṇaṃ nimittakāraṇaṃ cetyupapāditam-",
    "GSP33vacbhamu:9084": " mahāmāyamiti\u000e /",
    "GSP33vacbhamu:9085": " sarvānupapattiśaṅkā parāstā /",
    "GSP33vacbhamu:9086": " tasmājjagatkāraṇaṃ brahmeti siddham //37 //",
    "GSP33vacbhamu:9087": " iti śrīvācaspatimiśraviracite bhagavatpādaśārīrikabhāṣyavibhāge bhāmatyāṃ dvitīyasyādhyāyasya prathamaḥ pādaḥ //1 //",
    "GSP33vacbhamu:9088": " iti dvitīyādhyāyasya sāṃkhyāyogakāraṇadādismṛtibhiḥ sāṃkhyādiprayuktatarkaiśca vedāntasamanvayavirodhaparihārākhyaḥ prathamaḥ pādaḥ\u000e",
    "GSP33vacbhamu:9089": " dvitīyādhyāye dvitīyaḥ pādaḥ\u000e /",
    "GSP33vacbhamu:9090": " racanānupapatteśca nānumānam---\u000esyādetat /",
    "GSP33vacbhamu:9091": " iha hi pāde khatantrā vedanirapekṣāḥ pradhānādisiddhiviṣayāḥ sāṃkhyādiyuktayo nirākariṣyante /",
    "GSP33vacbhamu:9092": " tadayuktamaśāstrāṅgatvāt /",
    "GSP33vacbhamu:9093": " nahīdaṃ śāstramucchṛṅkhalatarkaśāstravatpravṛttamapi tu vedāntavākyāni brahmaparāṇīti pūrvapakṣottarapakṣābhyāṃ viniścetum /",
    "GSP33vacbhamu:9094": " tatra kaḥ prasaṅgaḥ śuṣkatarkavatkhatantrayuktinirākaraṇasyetyata āha-",
    "GSP33vacbhamu:9095": " - yadyapīdaṃ vedāntavākyānāmiti\u000e /",
    "GSP33vacbhamu:9096": " nahi vedāntavākyāni nirṇetavyānīti nirṇīyante,",
    "GSP33vacbhamu:9097": " kintu mokṣamāṇānāṃ tattvajñānotpādanāya /",
    "GSP33vacbhamu:9098": " yathā ca vedāntavākyebhyo jagadupādānaṃ brahmāvagamyate,",
    "GSP33vacbhamu:9099": " evaṃ sāṃkhyādyanumānebhyaḥ pradhānādyacetanaṃ jagadupādānamavagamyate /",
    "GSP33vacbhamu:9100": " na caitadeva cetanopādānamacetanopādānaṃ ceti samuccetuṃ śakyaṃ, virodhāt /",
    "GSP33vacbhamu:9101": " na ca vyavasthite vastuni vikalpo yujyate /",
    "GSP33vacbhamu:9102": " na cāgamabādhitaviṣayatayānumānameva nodīyata iti sāṃpratam. sarvajñapraṇītatayā sāṃkhyādyāgamasya vedāgamatulyatvāt tadbhāṣitasyānumānasya pratikṛtisiṃhatulyatayābādhyatvāt /",
    "GSP33vacbhamu:9103": " tasmāttadvirodhānna brahmaṇi samanvayo vedāntānāṃ sidhyatīti na tatastattvajñānaṃ seddhumarhati /",
    "GSP33vacbhamu:9104": " naca tattvajñānādṛte mokṣa iti svatantrāṇāmapyanumānānāmābhāsīkaraṇamiha śāstresaṃgatameveti /",
    "GSP33vacbhamu:9105": " yadyevaṃ tataḥ parakīyānumānanirāsa eva kasmātprathamaṃ na kṛta ityata āha-",
    "GSP33vacbhamu:9106": " - vedāntārthanirṇayasya ceti\u000e /",
    "GSP33vacbhamu:9107": " nanu vītarāgakathāyāṃ tattvanirṇayamātramupayujyate na punaḥparapakṣādhikṣepaḥ,",
    "GSP33vacbhamu:9108": " sa hi sarāgatāmāvahatīti codayati-",
    "GSP33vacbhamu:9109": " - nanu mumukṣūṇāmiti\u000e /",
    "GSP33vacbhamu:9110": " pariharati",
    "GSP33vacbhamu:9111": " -- bāḍhamevaṃ, tathāpīti\u000e /",
    "GSP33vacbhamu:9112": " tattvanirṇayāvasānā vītarāgakathā /",
    "GSP33vacbhamu:9113": " naca parapakṣadūṣaṇamantareṇa tattvanirṇayaḥ śakyaḥ kartumiti tatvanirṇayāya vītarāgeṇāpi parapakṣo dūṣyate na tu parapakṣatayeti na vītarāgakathātvavyāhatirityarthaḥ",
    "GSP33vacbhamu:9114": " punaruktatāṃ paricodya samādhatte",
    "GSP33vacbhamu:9115": " -- nanvīkṣateriti /",
    "GSP33vacbhamu:9116": " tatra saṃkhyā iti\u000e /",
    "GSP33vacbhamu:9117": " yāni hi yena rūpeṇā sthaulyādā ca saukṣmyātsamanvīyante tāni tatkaraṇāni dṛṣṭāni,",
    "GSP33vacbhamu:9118": " yathā dhaṭādayo rucakādayaścā sthaulyādā ca saukṣmyānmṛtsuvarṇānvitāstatkaraṇāḥ,",
    "GSP33vacbhamu:9119": " tathā cedaṃ bāhyamādhyātmikaṃ ca bhāvajātaṃ suḥkhaduḥkhamohātmanānvitamupalabhyate,",
    "GSP33vacbhamu:9120": " tasmāttadapi suḥkhaduḥkhamohātmasāmānyakāraṇakaṃ bhavitumarhati /",
    "GSP33vacbhamu:9121": " tatra jagatkāraṇasya yeyaṃ sukhātmatā tatsattvaṃ,",
    "GSP33vacbhamu:9122": " yā duḥkhātmatā tadrajaḥ,",
    "GSP33vacbhamu:9123": " yā ca mehātmatā tattama iti traiguṇyakāraṇasiddhiḥ /",
    "GSP33vacbhamu:9124": " tathāhi-- pratyekaṃ bhāvāstraiguṇyavanto 'nubhūyante /",
    "GSP33vacbhamu:9125": " yathā maitradāreṣu padmāvatyāṃ maitrasya sukhaṃ,",
    "GSP33vacbhamu:9126": " tat kasya hetoḥ,",
    "GSP33vacbhamu:9127": " taṃprati satvaguṇasamudbhavāt /",
    "GSP33vacbhamu:9128": " tatsapatnīnāṃ ca duḥkhaṃ,",
    "GSP33vacbhamu:9129": " tatkasya hetoḥ,",
    "GSP33vacbhamu:9130": " tāḥ pratyasyā rajoguṇasamudbhavāt /",
    "GSP33vacbhamu:9131": " caitrasya tu straiṇasya tāmavindato moho viṣādaḥ,",
    "GSP33vacbhamu:9132": " tat kasya hetoḥ,",
    "GSP33vacbhamu:9133": " taṃ pratyasyāstamoguṇasamudbhavāt /",
    "GSP33vacbhamu:9134": " padmāvatyā ca sarve bhāvā vyākhyātāḥ /",
    "GSP33vacbhamu:9135": " tasmātsarvaṃ suḥkhaduḥkhamohānvitaṃ jagattatkāraṇaṃ gamyate /",
    "GSP33vacbhamu:9136": " tacca triguṇaṃ pradhānaṃ pradhīyate kriyate 'nena jagaditi,",
    "GSP33vacbhamu:9137": " pradhīyate nidhīyate 'sminpralayasamaye jagaditi vā pradhānam /",
    "GSP33vacbhamu:9138": " tacca mṛtsuvarṇavadacetanaṃ cetanasya puruṣasya bhogāpavargalakṣaṇamarthaṃ sādhayituṃ svabhāvata eva pravartate,",
    "GSP33vacbhamu:9139": " na tu kenacitpravartyate. tathā hyāhuḥ--- 'puruṣārtha eva heturna kenacitkāryate karaṇam' iti. /",
    "GSP33vacbhamu:9140": " parimāṇādibhirityādigrahaṇena 'śaktitaḥ pravṛtteśca /",
    "GSP33vacbhamu:9141": " kāraṇakāryavibhāgādavibhāgādvaiśvarūpyasya' ityavyaktasiddhihetavo gṛhyante /",
    "GSP33vacbhamu:9142": " etāṃścepariṣṭādvyākhāyāya nirākariṣyata iti /",
    "GSP33vacbhamu:9143": " tadetatpradhānānumānaṃ dūṣayati-",
    "GSP33vacbhamu:9144": " - tatra vadāma iti\u000e /",
    "GSP33vacbhamu:9145": " yadi tāvadacetanaṃ pradhānamanadhiṣṭhitatvena mṛtsuvarṇādau dṛṣṭāntadharmiṇi vyāpterupalabdherviruddhatvāt /",
    "GSP33vacbhamu:9146": " nahi mṛtsuvarṇadārvādayaḥ kulālahemakārarathakārādibhiranadhiṣṭhitāḥ kumbharucakarathādyupādadate /",
    "GSP33vacbhamu:9147": " tasmāt kṛtakatvamiva nityatvasādhanayā prayuktaṃ sādhyaviruddhena vyāptaṃ viruddham,",
    "GSP33vacbhamu:9148": " evaṃ samanvayādi cetanānadhiṣṭhitatve sādhya iti racanānupapatteriti darśitam /",
    "GSP33vacbhamu:9149": " yaducyeta dṛṣṭāntadharmiṇyacetanaṃ tāvadupādānaṃ dṛṣṭaṃ,",
    "GSP33vacbhamu:9150": " tatra yadyapi taccetanaprayuktamapi dṛśyate,",
    "GSP33vacbhamu:9151": " tathāpi tatprayuktatvaṃ hetoraprayojakaṃ bahiraṅgatvāt,",
    "GSP33vacbhamu:9152": " antaraṅgaṃ tvacaitanyamātramupādānānugataṃ hetoḥ prayojakam /",
    "GSP33vacbhamu:9153": " yathāhuḥ-- 'vyāpteśca dṛśyamānāyāḥ kaściddharmaḥ prayojakaḥ' iti /",
    "GSP33vacbhamu:9154": " tatrāha--",
    "GSP33vacbhamu:9155": " naca mṛdādīti\u000e /",
    "GSP33vacbhamu:9156": " svabhāvapratibaddhaṃ hi vyāptaṃ vyāpakamavagamayati /",
    "GSP33vacbhamu:9157": " sa ca svabhāvapratibandhaḥ śaṅkitasamāropitopādhinirāse sati niścīyate /",
    "GSP33vacbhamu:9158": " tanniścayaścānvayavyatirekayorāyatate /",
    "GSP33vacbhamu:9159": " tau cānvayavyatirekau na tathopādānācaitanye yathopādānācaitanye yathā cetanaprayuktatve 'tiparisphuṭau /",
    "GSP33vacbhamu:9160": " tadalamatrāntaraṅgatveneti bhāvaḥ /",
    "GSP33vacbhamu:9161": " evamapi cetanaprayuktatvaṃ nābhyupeyeta yadi pramāṇāntaravirodho bhavet,",
    "GSP33vacbhamu:9162": " pratyuta śrutiranuguṇatarātretyāha--",
    "GSP33vacbhamu:9163": " na caivaṃ satīti\u000e /",
    "GSP33vacbhamu:9164": " cakāreṇa suḥkhaduḥkhādisamanvayalakṣaṇasya hetorasiddhatvaṃ samuccinotītyāha",
    "GSP33vacbhamu:9165": " -- anvayādyanupapatteśceti\u000e /",
    "GSP33vacbhamu:9166": " āntarāḥ khalvamī suḥkhaduḥkhamohaviṣādā bāhyebhyaścandanādibhyo 'tivicchinnapratyayapravedanīyebhyo vyatiriktā adhyakṣamīkṣyante /",
    "GSP33vacbhamu:9167": " yadi punareta eva suḥkhaduḥkhādisvabhāvā bhaveyustataḥsvarūpatvādhemante 'pi candanaḥ sukhaḥ syāt /",
    "GSP33vacbhamu:9168": " nahi candanaḥ kadācidacandanaḥ /",
    "GSP33vacbhamu:9169": " tathā nidāgheṣvapi kuṅkumapaṅkaḥ sukho bhavet /",
    "GSP33vacbhamu:9170": " nahyasau kadācidakuṅkumapaṅka iti /",
    "GSP33vacbhamu:9171": " evaṃ kaṇṭakaḥ kramelakasya sukha iti manuṣyādīnāmapi prāṇabhṛtāṃ sukhaḥ syāt /",
    "GSP33vacbhamu:9172": " nahyasau kāṃścitpratyeva kaṇṭaka iti /",
    "GSP33vacbhamu:9173": " tasmādasukhādisvabhāvā api candanakuṅkumādayo jātikālāvasthādyapekṣayā sukhaduḥkhādihetavo na tu svayaṃ sukhādisvabhāvā iti ramaṇīyam /",
    "GSP33vacbhamu:9174": " tasmātsukhādirūpasamanvayo bhāvānāmasiddha iti nānena tadrūpaṃ kāraṇamavyaktamunnīyata iti /",
    "GSP33vacbhamu:9175": " tadidamuktam-",
    "GSP33vacbhamu:9176": " - śabdādyaviśeṣe 'pi ca bhāvanāviśeṣāditi\u000e /",
    "GSP33vacbhamu:9177": " bhāvanā vāsanā saṃskārastadviśeṣāt /",
    "GSP33vacbhamu:9178": " karabhajanmasaṃvartakaṃ hi karma karabhocitāmeva bhāvanāmabhivyaniktiṃ,",
    "GSP33vacbhamu:9179": " yathāsmai kaṇṭakā eva rocante /",
    "GSP33vacbhamu:9180": " evamanyatrāpi draṣṭavyam /",
    "GSP33vacbhamu:9181": " parimāṇāditi sāṃkhyīyaṃ hetumupanyasyati-",
    "GSP33vacbhamu:9182": " - tathā parimitānāṃ bhedānāmiti\u000e /",
    "GSP33vacbhamu:9183": " saṃsargapūrvakatve hi saṃsargasyaikasminnadvaye 'saṃbhavānnānātvaikārthasamavetasya nānākaraṇāni saṃsṛṣṭāni kalpanīyāni,",
    "GSP33vacbhamu:9184": " tāni ca sattvarajastamāṃsyeveti bhāvaḥ /",
    "GSP33vacbhamu:9185": " tadetatparimitatvaṃ sāṃkhyīyarāddhāntālocanenānaikāntikamiti dūṣayati--",
    "GSP33vacbhamu:9186": " sattvarajastamasāmiti\u000e /",
    "GSP33vacbhamu:9187": " yadi tāvatparimitatvamiyattā,",
    "GSP33vacbhamu:9188": " sā nabhaso 'pi nāstītyavyāpako hetuḥ parimāṇāditi /",
    "GSP33vacbhamu:9189": " atha na yojanādimitatvaṃ parimāṇamiyattāṃ nabhaso brūmaḥ kintvavyāpitām,",
    "GSP33vacbhamu:9190": " avyāpi ca nabhastanmātrādeḥ /",
    "GSP33vacbhamu:9191": " nahi kāryaṃ kāraṇavyāpi,",
    "GSP33vacbhamu:9192": " kintu kāraṇaṃ kāryavyāpīti parimitaṃ nabhastanmātrādyavyāpitvāt /",
    "GSP33vacbhamu:9193": " hanta sattvarajastamāṃsyapi na parasparaṃ vyāpnuvanti,",
    "GSP33vacbhamu:9194": " naca tattvāntarapūrvakatvameteṣāmiti vyabhicāraḥ /",
    "GSP33vacbhamu:9195": " nahi yathā taiḥ kāryajātamāviṣṭamevaṃ tāni parasparaṃ viśanti,",
    "GSP33vacbhamu:9196": " mithaḥ kāryakāraṇabhāvābhāvāt /",
    "GSP33vacbhamu:9197": " parasparasaṃsargastvāveśaścitiśaktau nāsti /",
    "GSP33vacbhamu:9198": " nahi citiśaṅktiḥ kūṭasthanityā taiḥ saṃsṛjyate,",
    "GSP33vacbhamu:9199": " tataśca tadavyāpakā guṇā iti parimitāḥ /",
    "GSP33vacbhamu:9200": " evaṃ citiśaktirapi guṇairasaṃsṛṣṭeti sāpi parimitetyanaikāntikatvaṃ parimitatvasya hetoriti /",
    "GSP33vacbhamu:9201": " tathā kāryakāraṇavibhāgo 'pi samanvayavadviruddha ityāha-",
    "GSP33vacbhamu:9202": " - kāryakāraṇabhāvastviti //1 //",
    "GSP33vacbhamu:9203": " pravṛtteśca\u000e /",
    "GSP33vacbhamu:9204": " na kevalaṃ racanābhedā na cetanādhiṣṭhānamantareṇa bhavantyapi tu sāmyāvasthāyāḥ pracyutirvaiṣamyaṃ,",
    "GSP33vacbhamu:9205": " tathā ca yadudbhūtaṃ balīyastadaṅgyabhibhūtaṃ ca tadanuguṇatayā sthitamaṅgam,",
    "GSP33vacbhamu:9206": " evaṃ hi guṇapradhānabhāve satyasya mahadādau kārye kā pravṛttiḥ,",
    "GSP33vacbhamu:9207": " sāpi cetanādhiṣṭhānameva gamayati /",
    "GSP33vacbhamu:9208": " na hi cetanādhiṣṭhānamantareṇa mṛtpiṇḍe pradhāne 'ṅgabhāvena cakradaṇḍasalilasūtirādayo 'vatiṣṭhante /",
    "GSP33vacbhamu:9209": " tasmātpravṛtterapi cetanādhiṣṭhānasiddhiriti 'śaktitaḥ pravṛtteśca' ityayamapi hetuḥ sāṃkhyīyo viruddha evetyuktaṃ vakroktyā /",
    "GSP33vacbhamu:9210": " atra sāṃkhyaścodayati--",
    "GSP33vacbhamu:9211": " nanu cetanasyāpi pravṛttiriti\u000e /",
    "GSP33vacbhamu:9212": " ayamabhiprāyaḥ-- tvayā kilaupaniṣadenāsmadhetūn dūṣayitvā kevalasya cetanasyaivānyanirapekṣasya jagadupādānatvaṃ nimittatvaṃ ca samarthanīyam",
    "GSP33vacbhamu:9213": " tadayuktam /",
    "GSP33vacbhamu:9214": " kevalasya cetanasya pravṛtterdṛṣṭāntadharmiṇyanupalabdheriti /",
    "GSP33vacbhamu:9215": " aupaniṣadastu cetanahetukāṃ tāvadeṣa sāṃkhyaḥ pravṛttimabhyupagacchatu paścāt svapakṣamata eva samādhāsyāmītyabhisaṃdhimānāha--",
    "GSP33vacbhamu:9216": " satyametat\u000e /",
    "GSP33vacbhamu:9217": " na kevalasya cetanasya pravṛttirdṛṣṭeti /",
    "GSP33vacbhamu:9218": " sāṃkhya āha--",
    "GSP33vacbhamu:9219": " na tvacetanasaṃyuktasyeti\u000e /",
    "GSP33vacbhamu:9220": " tuśabda aupaniṣadapakṣaṃ vyāvartayati /",
    "GSP33vacbhamu:9221": " acetanāśrayaiva sarvā pravṛttirdṛśyate na tu cetanāśrayā kācidapi /",
    "GSP33vacbhamu:9222": " tasmānna cetanasya jagatsarjane pravṛttirityarthaḥ /",
    "GSP33vacbhamu:9223": " atraupaniṣado gūḍhābhisaṃdhiḥ praśnapūrvakaṃ vimṛśati--",
    "GSP33vacbhamu:9224": " kiṃ punaratreti\u000e /",
    "GSP33vacbhamu:9225": " atrāntare sāṃkhyo brūte--",
    "GSP33vacbhamu:9226": " nanu yasminniti\u000e /",
    "GSP33vacbhamu:9227": " na tāvaccetanaḥ pravṛtyāśrayatayā tatprayojakatayā vā pratyakṣamīkṣyate,",
    "GSP33vacbhamu:9228": " kevalaṃ pravṛttistadāśrayaścācetano deharathādiḥ pratyakṣeṇa pratīyate,",
    "GSP33vacbhamu:9229": " tatrācetanasya pravṛttistannimittaiva na tu cetananimittā /",
    "GSP33vacbhamu:9230": " sadbhāvamātraṃ tu tatra cetanasya gamyate rathādivailakṣaṇyājjīvaddehasya /",
    "GSP33vacbhamu:9231": " naca sadbhāvamātreṇa kāraṇatvasiddhiḥ /",
    "GSP33vacbhamu:9232": " mā bhūdākāśa utpattimatāṃ ghaṭādīnāṃ nimittakāraṇamasti hi sarvatreti /",
    "GSP33vacbhamu:9233": " tadanena dehātirikte satyapi cetane tasya na pravṛttiṃ prati nimittabhāvo 'stītyuktam /",
    "GSP33vacbhamu:9234": " yataścāsya na pravṛttihetubhāvo 'sti ata eva pratyakṣe dehe sati pravṛttidarśanādasati cādarśanāddehasyaiva caitanyamiti laukāyatikāḥ pratipannāḥ,",
    "GSP33vacbhamu:9235": " tathā ca na cidātmanimittā pravṛttiriti siddham /",
    "GSP33vacbhamu:9236": " tasmānna racanāyāḥ pravṛttervā cidātmakāraṇatvasiddhirjagata iti aupaniṣadaḥ pariharati--",
    "GSP33vacbhamu:9237": " tadabhidhīyate--- na brūma iti\u000e /",
    "GSP33vacbhamu:9238": " na tāvat pratyakṣānumānāgamasiddhaḥ śārīro vā paramātmā vāsmābhiridānīṃ sādhanīyaḥ,",
    "GSP33vacbhamu:9239": " kevalamasya pravṛtti prati kāraṇatvaṃ vaktavyam /",
    "GSP33vacbhamu:9240": " tatra mṛtaśarīre vā rathādau vānadhiṣṭhite cetanena pravṛtteradarśanāt tadviparyaye ca pravṛttidarśanādanvayavyatirekābhyāṃ cetanahetukatvaṃ",
    "GSP33vacbhamu:9241": " na tu cetanasadbhāvamātreṇa,",
    "GSP33vacbhamu:9242": " yenātiprasaṅgo bhavet /",
    "GSP33vacbhamu:9243": " bhūtacaitanikānāmapi cedanādhiṣṭhānādacetanānāṃ pravṛttirityatrāvivāda ityāha--",
    "GSP33vacbhamu:9244": " laukāyatikānāmapīti\u000e /",
    "GSP33vacbhamu:9245": " syādetat /",
    "GSP33vacbhamu:9246": " dehaḥ svayaṃ cetanaḥ karacaraṇādimān svavyāpāreṇa pravartayatīti yuktaṃ,",
    "GSP33vacbhamu:9247": " na tu tadatiriktaḥ kūṭasthanityaścetano vyāpārarahito jñānaikasvabhāvaḥ pravṛttyabhāvāt pravartako yukta iti codayati--",
    "GSP33vacbhamu:9248": " nanu taveti\u000e /",
    "GSP33vacbhamu:9249": " pariharati-",
    "GSP33vacbhamu:9250": " - na /",
    "GSP33vacbhamu:9251": " ayaskāntavadrūpādivacceti /",
    "GSP33vacbhamu:9252": " yathā ca rūpādaya iti\u000e /",
    "GSP33vacbhamu:9253": " sāṃkhyānāṃ hi svadeśasthā rūpādaya indriyaṃ vikurvate,",
    "GSP33vacbhamu:9254": " tena tadindrayamarthaṃ prāptamarthākāreṇa pariṇamata iti sthitiḥ /",
    "GSP33vacbhamu:9255": " saṃprati codakaḥ svābhiprāyamāviṣkaroti--",
    "GSP33vacbhamu:9256": " ekatvāditi\u000e /",
    "GSP33vacbhamu:9257": " yeṣāmacetanaṃ cetanaṃ cāsti teṣāmetadyujyate vaktuṃ cetanādhiṣṭhitamacetanaṃ pravartata iti /",
    "GSP33vacbhamu:9258": " yathā yogināmīśvaravādinām /",
    "GSP33vacbhamu:9259": " yeṣāṃ tu cetanātiriktaṃ nāstyadvaitavādināṃ,",
    "GSP33vacbhamu:9260": " teṣāṃ pravartyābhāve kaṃ prati pravartakatvaṃ cetanasyetyarthaḥ /",
    "GSP33vacbhamu:9261": " pariharati--",
    "GSP33vacbhamu:9262": " na avidyeti\u000e /",
    "GSP33vacbhamu:9263": " kāraṇabhūtayā layalakṣaṇayāvidyayā prāksargopacitena ca vikṣepasaṃskāreṇa yat pratyupasthāpitaṃ nāmarūpaṃ tadeva māyā,",
    "GSP33vacbhamu:9264": " tadāveśenāsya codyasyāsakṛtprayuktatvāt /",
    "GSP33vacbhamu:9265": " etaduktaṃ bhavati-- neyaṃ sṛṣṭirvastusatī yenādvaitino vastusato dvitīyasyābhāvādanuyujyeta /",
    "GSP33vacbhamu:9266": " kālpanikyāṃ tu sṛṣṭāvasti kālpanikaṃ dvitīyaṃ sahāyaṃ māyāmayam /",
    "GSP33vacbhamu:9267": " yathāhuḥ-- 'sahāyāstādṛśā eva yādṛśī bhavitavyatā /",
    "GSP33vacbhamu:9268": " ' iti /",
    "GSP33vacbhamu:9269": " na caivaṃ brahmopādānatvavyāghātaḥ,",
    "GSP33vacbhamu:9270": " brahmaṇa eva māyāveśenopādānatvāttadadhiṣṭhānatvājjagadvibhramasya,",
    "GSP33vacbhamu:9271": " rajatavibhramasyeva śuktikādhiṣṭhānasya śuktikopādānatvamiti niravadyam //2 //",
    "GSP33vacbhamu:9272": " payombuvaccettatrāpi\u000e /",
    "GSP33vacbhamu:9273": " yathā payombunoścetanānadhiṣṭhitayoḥ svata eva pravṛttirevaṃ pradhānasyāpīti śaṅkārthaḥ /",
    "GSP33vacbhamu:9274": " tatrāpi cetanādhiṣṭhitatvaṃ sādhyaṃ,",
    "GSP33vacbhamu:9275": " na ca sādhyenaiva vyabhicāraḥ,",
    "GSP33vacbhamu:9276": " tathā satyanumānamātrocchedaprasaṅgāt,",
    "GSP33vacbhamu:9277": " sarvatrāsya sulabhatvāt /",
    "GSP33vacbhamu:9278": " na cāsādhyam /",
    "GSP33vacbhamu:9279": " atrāpi cetanādhiṣṭhānasyāgamasiddhatvāt /",
    "GSP33vacbhamu:9280": " na ca sapakṣeṇa vyabhicāra iti śaṅkānirākaraṇasyārthaḥ /",
    "GSP33vacbhamu:9281": " sādhyapakṣe\u000etyupalakṣaṇam /",
    "GSP33vacbhamu:9282": " sapakṣanikṣiptatvādityapi draṣṭavyam /",
    "GSP33vacbhamu:9283": " nanu 'upasaṃhāradarśanāt' ityatrānapekṣasya pravṛttirdaśitā,",
    "GSP33vacbhamu:9284": " iha tu sarvasya cetanāpekṣā pravṛttiḥ pratipādyata iti kuto na virodha ityata āha--",
    "GSP33vacbhamu:9285": " upasaṃhāradarśanāditi\u000e /",
    "GSP33vacbhamu:9286": " sthūladarśilokābhiprāyānurodhena taduktaṃ na tu paramārthata ityarthaḥ //3 //",
    "GSP33vacbhamu:9287": " vyatirekānavasthiteścānapekṣatvāt\u000e /",
    "GSP33vacbhamu:9288": " yadyapi sāṃkhyānāmapi vicitrakarmavāsanāvāsitaṃ pradhānaṃ sāmyāvasthāyāmapi tathāpi na karmavāsanāḥ sargasyeśate,",
    "GSP33vacbhamu:9289": " kintu pradhānameva svakārye pravartamānamadharmapratibaddhaṃ sanna sukhamayīṃ sṛṣṭiṃ kartumutsahata iti dharmeṇādharmapratibandho 'panīyate",
    "GSP33vacbhamu:9290": " evamadharmeṇa dharmapratibandho 'panīyate daḥkhamayyāṃ sṛṣṭau /",
    "GSP33vacbhamu:9291": " svayameva ca pradhānamanapekṣya sṛṣṭau pravartate /",
    "GSP33vacbhamu:9292": " yathāhuḥ-- 'nimittamaprayojakaṃ prakṛtīnāṃ varaṇabhedastu tataḥ kṣetrikavat' iti /",
    "GSP33vacbhamu:9293": " tataśca pratibandakāpanayasādhane dharmādharmavāsane api saṃnihite ityāgantorapekṣaṇīyasyābhāvāt sadaiva sāmyena pariṇameta vaiṣamyeṇa vā,",
    "GSP33vacbhamu:9294": " na tvayaṃ kādācitkaḥ pariṇāmabheda upapadyeta /",
    "GSP33vacbhamu:9295": " īśvarasya tu mahāmāyasya cetanasya līlayā vā yadṛcchayā vā svabhāvavaicitryādvā karmaparipākāpekṣasya pravṛttinivṛttī upapadyete eveti //4 //",
    "GSP33vacbhamu:9296": " anyatrābhāvācca na tṛṇādivat\u000e /",
    "GSP33vacbhamu:9297": " dhenūpayuktaṃ hi tṛṇapallavādi yathā svabhāvata eva cetanānapekṣaṃ kṣīrabhāvena pariṇamate na tu tatra dhenūcaitanyamapekṣyate,",
    "GSP33vacbhamu:9298": " upayogamātre tadapekṣatvāt /",
    "GSP33vacbhamu:9299": " evaṃ pradhānamapi svabhāvata eva pariṇaṃsyate kṛtamatra cetaneneti śaṅkārthaḥ /",
    "GSP33vacbhamu:9300": " dhenūpayuktasya tṛṇādeḥ kṣīrabhāve kiṃ nimittāntaramātraṃ niṣidhyate,",
    "GSP33vacbhamu:9301": " uta cetanam /",
    "GSP33vacbhamu:9302": " na tāvannimittāntaraṃ,",
    "GSP33vacbhamu:9303": " dhenudehasthasyaudaryasya vahnyādibhedasya nimittāntarasya saṃbhavāt /",
    "GSP33vacbhamu:9304": " buddhipūrvakārī tu tatrāpīśvara eva sarvajñaḥ saṃbhavatīti śaṅkānirākaraṇasyārthaḥ /",
    "GSP33vacbhamu:9305": " tadidamuktam--",
    "GSP33vacbhamu:9306": " kiñciddaivasaṃpādyamiti\u000e //5 //",
    "GSP33vacbhamu:9307": " abhyupagame 'pyarthābhāvāt\u000e /",
    "GSP33vacbhamu:9308": " puruṣārthāpekṣābhāvaprasaṅgāt /",
    "GSP33vacbhamu:9309": " tadidamuktam--",
    "GSP33vacbhamu:9310": " evaṃ prayojanamapi kiñcinnāpekṣiṣyata iti\u000e /",
    "GSP33vacbhamu:9311": " athavā puruṣārthābhāvāditi yojyam /",
    "GSP33vacbhamu:9312": " tadidamuktam--",
    "GSP33vacbhamu:9313": " tathāpi pradhānapravṛtteḥ prayojanaṃ vivektavyamiti\u000e /",
    "GSP33vacbhamu:9314": " na kevalaṃ tāttviko bhogo 'nādheyātiśayasya kūṭasthanityasya puruṣasya na saṃbhavati,",
    "GSP33vacbhamu:9315": " anirmokṣaprasaṅgaśca /",
    "GSP33vacbhamu:9316": " yena hi prayojanena pradhānaṃ pravartitaṃ tadanena kartavyaṃ,",
    "GSP33vacbhamu:9317": " bhogena caitatpravartitamiti tameva kuryānna mokṣaṃ,",
    "GSP33vacbhamu:9318": " tenāpravartitatvādityarthaḥ /",
    "GSP33vacbhamu:9319": " apavargaścetprāgapīti\u000e /",
    "GSP33vacbhamu:9320": " citeḥ sadā viśuddhatvānnaitasyāṃ jātu karmānubhavavāsanāḥ santi /",
    "GSP33vacbhamu:9321": " pradhānaṃ tu tāsāmanādīnāmādhāraḥ /",
    "GSP33vacbhamu:9322": " tathā ca pradhānapravṛtteḥ prāk citirmuktaiveti nāpavargārthamapi tatpravṛttiriti /",
    "GSP33vacbhamu:9323": " śabdādyanupalabdhiprasaṅgaśca\u000e /",
    "GSP33vacbhamu:9324": " tadarthamapravṛttatvātpradhā",
    "GSP33vacbhamu:9325": " nasya /",
    "GSP33vacbhamu:9326": " ubhayārthatābhyupagame 'pīti\u000e /",
    "GSP33vacbhamu:9327": " na tāvadapavargaḥ sādhyastasya pradhānāpravṛttimātreṇa siddhatvāt /",
    "GSP33vacbhamu:9328": " bhogārthaṃ tu pravarteta /",
    "GSP33vacbhamu:9329": " bhogasya ca sakṛcchabdādyupalabghimātrādeva samāptatvānna tadarthaṃ punaḥ pradhānaṃ pravartetetyayatnasādhyo mokṣaḥ syāt /",
    "GSP33vacbhamu:9330": " niḥśeṣaśabdādyupabhogasya cānantyena samāpteranupapatteranirmokṣaprasaṅgaḥ /",
    "GSP33vacbhamu:9331": " kṛtabhogamapi pradhānamāsattvapuruṣānyatākhyāteḥ kriyāsamabhihāreṇa bhojayatīti cet,",
    "GSP33vacbhamu:9332": " atha puruṣārthāya pravṛttaṃ kimarthaṃ sattvapuruṣānyatākhyātiṃ karoti /",
    "GSP33vacbhamu:9333": " apavargārthamiti cet,",
    "GSP33vacbhamu:9334": " hantāyāṃ sakṛcchabdādyupabhogena kṛtaprayojanasya pradhānasya nivṛttimātrādeva sidhyatīti kṛtaṃ sattvānyatākhyātipratīkṣaṇena /",
    "GSP33vacbhamu:9335": " na cāsyāḥ svarūpataḥ puruṣārthatvam /",
    "GSP33vacbhamu:9336": " tasmādubhayārthamapi na pradhānasya pravṛttirupapadyata iti siddhor'thābhāvaḥ /",
    "GSP33vacbhamu:9337": " sugamamitarat /",
    "GSP33vacbhamu:9338": " śaṅkate--",
    "GSP33vacbhamu:9339": " dṛkśaktīti\u000e /",
    "GSP33vacbhamu:9340": " puruṣo hi dṛkśaktiḥ /",
    "GSP33vacbhamu:9341": " sā ca dṛśyamantareṇānarthikā syāt /",
    "GSP33vacbhamu:9342": " naca svātmanyarthavatī,",
    "GSP33vacbhamu:9343": " svātmani vṛttivirodhāt /",
    "GSP33vacbhamu:9344": " pradhānaṃ ca sargaśaktiḥ /",
    "GSP33vacbhamu:9345": " sā ca sarjanīyamantareṇānarthikā syāditi yatpradhānena śabdādi sṛjyate tadeva dṛkśakterdṛśyaṃ bhavatīti tadubhayārthavatvāya sarjanamiti śaṅkārthaḥ",
    "GSP33vacbhamu:9346": " nirākaroti--",
    "GSP33vacbhamu:9347": " sargaśaktyanucchedavaditi\u000e /",
    "GSP33vacbhamu:9348": " yathā hi pradhānasya sargaśaktirekaṃ puruṣaṃ prati caritārthāpi puruṣāntaraṃ prati pravartate 'nucchedāt /",
    "GSP33vacbhamu:9349": " evaṃ dṛkśaktirapi taṃ puruṣaṃ pratyarthavattvāyānucchedātsarvadā pravartetetyanirmokṣaprasaṅgaḥ /",
    "GSP33vacbhamu:9350": " sakṛddṛśyadarśanena vā caritārthatve na bhūyaḥ pravarteteti sarveṣāmekapade nirmokṣaḥ prasajyeteti sahasā saṃsāraḥ samucchidyeteti //6 //",
    "GSP33vacbhamu:9351": " puruṣāśmavaditi cettathāpi\u000e /",
    "GSP33vacbhamu:9352": " naiva doṣātpracyutiriti śeṣaḥ /",
    "GSP33vacbhamu:9353": " mā bhūtpuruṣārthasya śaktyarthavattvasya vā pravartakatvam,",
    "GSP33vacbhamu:9354": " puruṣa eva dṛkśaktisampannaḥ paṅguriva pravṛttiśaktisaṃpannaṃ pradhānamandhamiva pravartayiṣyatīti śaṅkā /",
    "GSP33vacbhamu:9355": " doṣādanirmokṣamāha--",
    "GSP33vacbhamu:9356": " abhyupetahānaṃ tāvaditi\u000e /",
    "GSP33vacbhamu:9357": " na kevalamabhyupetahānam,",
    "GSP33vacbhamu:9358": " ayuktaṃ caitadbhavaddarśanālocanenetyāha-",
    "GSP33vacbhamu:9359": " kathaṃ codāsīna iti\u000e /",
    "GSP33vacbhamu:9360": " niṣkriyatve sādhanam--",
    "GSP33vacbhamu:9361": " nirguṇatvāditi\u000e /",
    "GSP33vacbhamu:9362": " śeṣamatirohitārtham //7 //",
    "GSP33vacbhamu:9363": " aṅgitvānupapatteśca\u000e /",
    "GSP33vacbhamu:9364": " yadi pradhānāvasthā kūṭasthanityā,",
    "GSP33vacbhamu:9365": " tato na tasyāḥ prācyutiranityatvaprasaṅgāt /",
    "GSP33vacbhamu:9366": " yathāhuḥ-- 'nityaṃ tamāhurvidvāṃso yaḥ svabhāvo na naśyati' iti /",
    "GSP33vacbhamu:9367": " tadidamuktam--",
    "GSP33vacbhamu:9368": " svarūpaprāṇāśabhayāditi\u000e /",
    "GSP33vacbhamu:9369": " atha pariṇāminityā /",
    "GSP33vacbhamu:9370": " yathāhuḥ-- 'yasmin vikriyamāṇe 'pi yattatvaṃ na vihanyate /",
    "GSP33vacbhamu:9371": " tadapi nityam'",
    "GSP33vacbhamu:9372": " iti /",
    "GSP33vacbhamu:9373": " tatrāha--",
    "GSP33vacbhamu:9374": " bāhyasya ceti\u000e /",
    "GSP33vacbhamu:9375": " yatsāmyāvasthayā suciraṃ paryaṇamatkathaṃ tadevāsati vilakṣaṇapratyayopanipāte vaiṣamyamupaiti /",
    "GSP33vacbhamu:9376": " anapekṣasya svato vāpi vaiṣamye na kadācitsāmyaṃ bhavedityarthaḥ //8 //",
    "GSP33vacbhamu:9377": " anyathānumitau ca jñaśaktiviyogāt /",
    "GSP33vacbhamu:9378": " evamapi pradhānasyeti\u000e /",
    "GSP33vacbhamu:9379": " aṅgitvānupapattilakṣaṇo doṣastāvanna bhavadbhiḥ śakyaḥ parihartumiti vakṣyāmaḥ /",
    "GSP33vacbhamu:9380": " abhyupagamyāpyasyādoṣatvamucyata ityarthaḥ /",
    "GSP33vacbhamu:9381": " saṃpratyaṅgitvānupapattimupapādayati--",
    "GSP33vacbhamu:9382": " vaiṣamyopagamayogyā apīti //9 //",
    "GSP33vacbhamu:9383": " vipratiṣedhāccāsamañjasam /",
    "GSP33vacbhamu:9384": " kvacitsaptendriyāṇīti\u000e /",
    "GSP33vacbhamu:9385": " tvaṅmātrameva hi buddhīndriyamanekarūpādigrahaṇasamarthamekaṃ,",
    "GSP33vacbhamu:9386": " karmendriyāṇi pañca,",
    "GSP33vacbhamu:9387": " saptamaṃ ca mana iti saptendriyāṇi /",
    "GSP33vacbhamu:9388": " kvacit trīṇyantaḥkaraṇāni\u000e /",
    "GSP33vacbhamu:9389": " buddhirahaṅkāro mana iti /",
    "GSP33vacbhamu:9390": " kvacidekaṃ\u000ebuddhiriti /",
    "GSP33vacbhamu:9391": " śeṣamatirohitārtham /",
    "GSP33vacbhamu:9392": " atrāha\u000esāṃkhyaḥ--",
    "GSP33vacbhamu:9393": " nanvaupaniṣadānāmapīti\u000e /",
    "GSP33vacbhamu:9394": " tapyatāpakabhāvastāvadekasminnopapadyate /",
    "GSP33vacbhamu:9395": " nahi tapirastiriva kartṛsthabhāvakaḥ,",
    "GSP33vacbhamu:9396": " kintu paciriva karmasthabhāvakaḥ /",
    "GSP33vacbhamu:9397": " parasamavetakriyāphalaśāli ca karma /",
    "GSP33vacbhamu:9398": " tathā ca tapyena karmaṇā tāpakasamavetakriyāphalaśālinā tāpakādanyeva bhavitavyam /",
    "GSP33vacbhamu:9399": " ananyatve caitrasyeva gantuḥ svasamavetagamanakriyāphalanagaraprāptiśālino 'pyakarmatvaprasaṅgāt /",
    "GSP33vacbhamu:9400": " anyatve tu tapyasya tāpakāccaitrasamavetagamanakriyāphalabhājo gamyasyeva nagarasya tapyatvopapatti /",
    "GSP33vacbhamu:9401": " tasmādabhede tapyatāpakabhāvo nopapadyata iti /",
    "GSP33vacbhamu:9402": " dūṣaṇāntaramāha--",
    "GSP33vacbhamu:9403": " yadi ceti\u000e /",
    "GSP33vacbhamu:9404": " nahi svabhāvādbhāvo viyojituṃ śakya iti bhāvaḥ /",
    "GSP33vacbhamu:9405": " jaladheśca vīcitaraṅgaphenādayaḥ svabhāvāḥ santa āvirbhāvatirobhāvadharmāṇo na tu tairjaladhiḥ kadācidapi mucyate /",
    "GSP33vacbhamu:9406": " na kevalaṃ karmabhāvāttapyasya tāpakādanyatvamapi tvanubhavasiddhamevetyāha--",
    "GSP33vacbhamu:9407": " prasiddhaścāyamiti\u000e /",
    "GSP33vacbhamu:9408": " tathāhi-- artho 'pyupārjanarakṣaṇakṣayarāgavṛddhihiṃsādoṣadarśanādanarthaḥ sannarthinaṃ dunoti,",
    "GSP33vacbhamu:9409": " tadartho tapyastāpakaścārthaḥ,",
    "GSP33vacbhamu:9410": " tau cemau loke pratītabhedau /",
    "GSP33vacbhamu:9411": " abhede ca dūṣaṇānyuktāni /",
    "GSP33vacbhamu:9412": " tatkathamekasminnadvaye bhavitumarhata ityarthaḥ /",
    "GSP33vacbhamu:9413": " tadevamaupaniṣadaṃ matamasamañjasamuktvā sāṃkhyaḥ svapakṣe tapyatāpakayorbhede mokṣamupapādayati--",
    "GSP33vacbhamu:9414": " jātyantarabhāve tviti\u000e /",
    "GSP33vacbhamu:9415": " dṛgdarśanasaktyoḥ kila saṃyogastāpanidānaṃ,",
    "GSP33vacbhamu:9416": " tasya heturavivekadarśanasaṃskāro 'vidyā,",
    "GSP33vacbhamu:9417": " sā ca vivekakhyātyā vidyayā virodhitvādvinivartyate,",
    "GSP33vacbhamu:9418": " tannivṛttau tadhetukaḥ saṃyogo nivartate,",
    "GSP33vacbhamu:9419": " tannivṛttau ca tatkāryastāpo nivartate /",
    "GSP33vacbhamu:9420": " taduktaṃ pañcaśikhācāryeṇa--'tatsaṃyogahetuvivarjanātsyādayamātyantiko duḥkhapratīkāraḥ' iti /",
    "GSP33vacbhamu:9421": " atra ca na sākṣātpuruṣasyāpariṇāmino bandhamokṣau,",
    "GSP33vacbhamu:9422": " kintu buddhisattvasyaiva citicchāyāpattyā labdhacaitanyasya /",
    "GSP33vacbhamu:9423": " tathāhi--",
    "GSP33vacbhamu:9424": " iṣṭāniṣṭaguṇasvarūpāvadhāraṇamavibhāgāpannamasya bhogaḥ,",
    "GSP33vacbhamu:9425": " bhoktṛsvarūpāvadhāraṇamapavargaḥ,",
    "GSP33vacbhamu:9426": " tena hi buddhisatvamevāpavṛjyate,",
    "GSP33vacbhamu:9427": " tathāpi yathā jayaḥ parājayo vā yogheṣu vartamānaḥ prādhānyātsvāminyapadiśyate ,",
    "GSP33vacbhamu:9428": " evaṃ bandhamokṣau buddhisatve vartamānau kathañcitpuruṣe 'padiśyete,",
    "GSP33vacbhamu:9429": " sa hyavibhāgāpatyā tatphalasya bhokteti /",
    "GSP33vacbhamu:9430": " tadetadabhisaṃghāyāha-",
    "GSP33vacbhamu:9431": " syādapi\u000e",
    "GSP33vacbhamu:9432": " kadācinmokṣopapattiriti\u000e /",
    "GSP33vacbhamu:9433": " atrocyate-- na /",
    "GSP33vacbhamu:9434": " ekatvādeva tapyatāpakabhāvānupapatteḥ\u000e /",
    "GSP33vacbhamu:9435": " yata ekatve tapyatāpakabhāvo nopapadyata ekatvādeva,",
    "GSP33vacbhamu:9436": " tasmātsāṃvyavahārikabhedāśrayastapyatāpakabhāvo 'smābhirabhyupeyaḥ /",
    "GSP33vacbhamu:9437": " tāpo hi sāṃvyavahārika eva na pāramārthika atyasakṛdāveditam /",
    "GSP33vacbhamu:9438": " bhavedeṣa doṣo yadyekātmatāyāṃ tapyatāpakāvanyonyasya viṣayaviṣayibhāvaṃ pratipadyeyātāmi\u000etyasmadabhyupagama iti śeṣaḥ /",
    "GSP33vacbhamu:9439": " sāṃkhyo 'pi hi bhedāśrayaṃ tapyatāpakabhāvaṃ bruvāṇo na puruṣasya tapikarmatāmākhyātumarhati,",
    "GSP33vacbhamu:9440": " tasyāpariṇāmitayā tapikriyājanitaphalaśālitvānupapatteḥ /",
    "GSP33vacbhamu:9441": " kevalamanena sattvaṃ tapyam ,",
    "GSP33vacbhamu:9442": " abhyupeyaṃ tāpakaṃ ca rajaḥ /",
    "GSP33vacbhamu:9443": " darśitaviṣayattvāttu buddhisatve tapye tadavibhāgāpatyā puruṣo 'pyanutapyata iva na tu tapyate 'pariṇāmitvādityuktaṃ,",
    "GSP33vacbhamu:9444": " tadavibhāgāpattiścāvidyā,",
    "GSP33vacbhamu:9445": " tathā cāvidyākṛtastapyatāpakabhāvastvayābhyupeyaḥ,",
    "GSP33vacbhamu:9446": " so 'yamasmābhirucyamānaḥ kimiti bhavataḥ paruṣa ivābhāti /",
    "GSP33vacbhamu:9447": " api ca nityatvābhyupagamācca tāpakasyānirmokṣaprasaṅgaḥ /",
    "GSP33vacbhamu:9448": " śaṅkate--",
    "GSP33vacbhamu:9449": " tapyatāpakaśaktyornityatve 'pīti\u000e /",
    "GSP33vacbhamu:9450": " sahādarśanena nimittena vartata iti sanimittaḥ saṃyogastadapekṣatvāditi /",
    "GSP33vacbhamu:9451": " nirākaroti-- na /",
    "GSP33vacbhamu:9452": " adarśanasya tamasa iti\u000e /",
    "GSP33vacbhamu:9453": " na tāvatpuruṣasya taptirityuktam /",
    "GSP33vacbhamu:9454": " kevalamiyaṃ buddhisattvasya tāpakarajojanitā,",
    "GSP33vacbhamu:9455": " tasya ca buddhisatvasya tāmasaviparyāsādātmanaḥ puruṣādbhedamapaśyataḥ puruṣastapyata ityabhimānaḥ,",
    "GSP33vacbhamu:9456": " na tu puruṣo viparyāsatuṣeṇāpi yujyate /",
    "GSP33vacbhamu:9457": " tasya tu buddhisatvasya sāttvikyā vivekakhyātyā tāmasīyamavivekakhyātirnivartanīyā /",
    "GSP33vacbhamu:9458": " na ca tamasi mūle śakyātyantamucchettum /",
    "GSP33vacbhamu:9459": " tathā vicchinnāpi chinnabadarīva punastamasodbhūtena sattvamabhibhūya vivekakhyātimapodya śataśikharāvidyāvirbhāvyeteti bateyamapavargakathā tapasvino dattajalāñjaliḥ prasajyeta /",
    "GSP33vacbhamu:9460": " asmatpakṣe tvadoṣa ityāha--",
    "GSP33vacbhamu:9461": " aupaniṣadasya tviti\u000e /",
    "GSP33vacbhamu:9462": " yathā hi mukhamavadātamapi malinādarśatalopādhikalpitapratibimbabhedaṃ malinatāmupaiti,",
    "GSP33vacbhamu:9463": " na ca tadvastuto malinaṃ ,",
    "GSP33vacbhamu:9464": " naca bimbātpratibimbaṃ vastuto bhidyate,",
    "GSP33vacbhamu:9465": " atha tasmin pratibimbe malinādarśopadhānānmalinatā padaṃ labhate /",
    "GSP33vacbhamu:9466": " tathā cātmano malinaṃ mukhaṃ paśyan devadattastapyate /",
    "GSP33vacbhamu:9467": " yadā tūpādhyapanayādbimbameva kalpanāvaśāt pratibimbaṃ taccāvadātamiti tattvamavagacchati tadāsya tāpaḥ praśāmyati naca malinaṃ me mukhamiti",
    "GSP33vacbhamu:9468": " evamavidyopadhānakalpitāvacchedo jīvaḥ paramātmapratibimbakalpaḥ kalpitaireva śabdādibhiḥ saṃparkāttapyate natu tattvataḥ paramātmano 'sti tāpaḥ",
    "GSP33vacbhamu:9469": " yadā tu 'tattvamasi'iti vākyaśravaṇamananadhyānābhyāsaparipākaprakarṣaparyantajo",
    "GSP33vacbhamu:9470": " 'sya sākṣātkāra upajāyate tadā jīvaḥ śuddhabuddhatattvasvabhāvamātmano 'nubhavan",
    "GSP33vacbhamu:9471": " nirmṛṣṭanikhilasavāsanakleśajālaḥ kevalaḥ svastho bhavati,",
    "GSP33vacbhamu:9472": " na cāsya punaḥ saṃsārabhayamasti taddhetoravāstavatvena samūlakāṣaṃ kaṣitatvāt /",
    "GSP33vacbhamu:9473": " sāṃkhyasya tu satastamaso 'śakyasamucchedatvāditi /",
    "GSP33vacbhamu:9474": " tadidamuktam--",
    "GSP33vacbhamu:9475": " vikārabhedasya ca vācārambhaṇamātratvaśravaṇāditi //10 //",
    "GSP33vacbhamu:9476": " pradhānakāraṇavāda iti\u000e /",
    "GSP33vacbhamu:9477": " yathaiva pradhānakāraṇavādo brahmakāraṇavādavirodhyevaṃ paramāṇukāraṇavādo 'pyataḥ so 'pi nirākartavyaḥ /",
    "GSP33vacbhamu:9478": " 'etena śiṣṭāparigrahā api vyākhyātāḥ' ityasya prapañca ārabhyate-- tatra vaiśeṣikā brahmakāraṇatvaṃ dūṣayāṃbabhūvuḥ /",
    "GSP33vacbhamu:9479": " cetanaṃ cedākāśādīnāmupādānaṃ tadārabdhamākāśādi cetanaṃ syāt /",
    "GSP33vacbhamu:9480": " kāraṇaguṇakrameṇa hi kārye guṇārambho dṛṣṭaḥ,",
    "GSP33vacbhamu:9481": " yathā śuklaistantubhirārabdhaḥ paṭaḥ śuklaḥ,",
    "GSP33vacbhamu:9482": " na jātvasau kṛṣṇo bhavati /",
    "GSP33vacbhamu:9483": " evaṃ cetanenārabdhamākāśādi cetanaṃ bhavenna tvacetanam /",
    "GSP33vacbhamu:9484": " tasmādacetanopādānameva jagat /",
    "GSP33vacbhamu:9485": " taccācetanaṃ paramāṇavaḥ /",
    "GSP33vacbhamu:9486": " sūkṣmāt khalu sthūlasyotpattirdṛśyate,",
    "GSP33vacbhamu:9487": " yathā tantubhiḥ paṭasyaivamaṃśubhyastantūnāmevamapakarṣaparyantaṃ kāraṇadravyamatisūkṣmamanavayavamavatiṣṭhate,",
    "GSP33vacbhamu:9488": " tacca paramāṇu /",
    "GSP33vacbhamu:9489": " tasya tu sāvayavatve 'bhyupagamyamāne 'nantāvayavatvena sumerurājasarṣapayoḥ samānaparimāṇatvaprasaṅga ityuktam /",
    "GSP33vacbhamu:9490": " tatra ca prathamaṃ tāvadadṛṣṭavatkṣetrajñasaṃyogātparamāṇau karma,",
    "GSP33vacbhamu:9491": " tato 'sau paramāṇvantareṇa saṃyujyadvyaṇukamārabhate. bahavastu paramāṇavaḥ saṃyuktā na sahasā sthūlamārabhante,",
    "GSP33vacbhamu:9492": " paramāṇutve sati bahutvāt,",
    "GSP33vacbhamu:9493": " ghaṭopagṛhītaparamāṇuvat /",
    "GSP33vacbhamu:9494": " yadi hi ghaṭopagṛhītāḥ paramāṇavo ghaṭamārabheran na ghaṭe pravibhajyamāne kapālaśarkarādyupalabhyeta,",
    "GSP33vacbhamu:9495": " teṣāmanārabdhatvāt,",
    "GSP33vacbhamu:9496": " ghaṭasyaiva tu tairārabdhatvāt /",
    "GSP33vacbhamu:9497": " tathā sati mudgaraprahārāt ghaṭavināśe na kiñcidupalabhyeta,",
    "GSP33vacbhamu:9498": " teṣāmanārabdhatvāt /",
    "GSP33vacbhamu:9499": " tadavayavānāṃ paramāṇūnāmatīndriyatvāt /",
    "GSP33vacbhamu:9500": " tasmānna bahūnāṃ paramāṇūnāṃ dravyaṃ prati samavāyikāraṇatvam,",
    "GSP33vacbhamu:9501": " api tu dvāveva paramāṇū dyvaṇukamārabhete /",
    "GSP33vacbhamu:9502": " tasya cāṇutvaṃ parimāṇaṃ paramāṇuparimāṇāt pārimāṇḍalyādanyadīśvarabuddhimapekṣyotpannā dvitvasaṃkhyārabhate /",
    "GSP33vacbhamu:9503": " naca dvyaṇukābhyāṃ dravyasyārambhaḥ,",
    "GSP33vacbhamu:9504": " vaiyarthyaprasaṅgāt /",
    "GSP33vacbhamu:9505": " tadapi hi dvyaṇukameva bhavenna tu mahat /",
    "GSP33vacbhamu:9506": " kāraṇabahutvamahattvapracayaviśeṣebhyo hi mahattvasyotpattiḥ /",
    "GSP33vacbhamu:9507": " naca dvyaṇukayormahattvamasti,",
    "GSP33vacbhamu:9508": " yatastābhyāmārabdhaṃ mahadbhavet /",
    "GSP33vacbhamu:9509": " nāpi tayorbahutvaṃ,",
    "GSP33vacbhamu:9510": " dvitvādeva /",
    "GSP33vacbhamu:9511": " naca pracayabhedastūlapiṇḍānāmiva,",
    "GSP33vacbhamu:9512": " tadavayavānāmanavayavatvena praśithilāvayavasaṃyogabhedavirahāt /",
    "GSP33vacbhamu:9513": " tasmāttenāpi tatkaraṇadvyaṇukavadaṇunaiva bhavitavyaṃ,",
    "GSP33vacbhamu:9514": " tathā ca puruṣopabhogātiśayābhāvādadṛṣṭanimittatvācca viśvanirmāṇasya bhogārtatvāttatkāraṇena ca dvyaṇukena tanniṣpatteḥ kṛtaṃ dvyaṇukāśrayeṇa dvyaṇukāntareṇetyārambhavaiyarthyāt /",
    "GSP33vacbhamu:9515": " ārambhārthavattvāya bahubhireva dvyaṇukaistryaṇukaṃ caturaṇukaṃ vā dravyaṃ mahaddīrghamārabdhavyam /",
    "GSP33vacbhamu:9516": " asti tatra tatra bhogabhedaḥ /",
    "GSP33vacbhamu:9517": " asti ca bahutvasaṃkhyeśvarabuddhimapekṣyotpannā mahattvaparimāṇayoniḥ /",
    "GSP33vacbhamu:9518": " tryaṇukādibhirārabdhaṃ tu kāryadravyaṃ kāraṇabahutvādvā kāraṇamahatvādvā kāraṇapracayabhedādvā mahadbhavatīti prakriyā /",
    "GSP33vacbhamu:9519": " tadetayaiva prakriyayā kāraṇasamavāyino guṇāḥ kāryadravye samānajātīyameva gumāntaramārabhanta iti dūṣaṇamadūṣaṇīkriyate,",
    "GSP33vacbhamu:9520": " vyabhicārādityāha--",
    "GSP33vacbhamu:9521": " mahaddīrghavadvā hṛsvaparimaṇḍalābyām\u000e /",
    "GSP33vacbhamu:9522": " yathā mahad dravyaṃ tryaṇukādi hṛsvād dvyaṇukājjāyate,",
    "GSP33vacbhamu:9523": " na tu mahattvaguṇopajanane dvyaṇukagataṃ mahattvamapekṣate,",
    "GSP33vacbhamu:9524": " tasya hṛsvatvāt /",
    "GSP33vacbhamu:9525": " yathā vā tadeva tryaṇukādi dīrdhaṃ hṛsvād dvyaṇukājjāyate,",
    "GSP33vacbhamu:9526": " na tu tadgataṃ dīrghatvamapekṣate,",
    "GSP33vacbhamu:9527": " tadabhāvāt /",
    "GSP33vacbhamu:9528": " vāśabdaścārthe 'nuktasamuccayārthaḥ /",
    "GSP33vacbhamu:9529": " yathā dvyaṇukamaṇu hṛsvaparimāṇaṃ parimaṇḍalāt paramāṇoraparimaṇḍalaṃ jāyata evaṃ cetanādbrahmaṇo 'cetanaṃ jaganniṣpadyata iti sūtrayojanā /",
    "GSP33vacbhamu:9530": " bhāṣye",
    "GSP33vacbhamu:9531": " paramāṇuguṇaviśeṣastviti\u000e /",
    "GSP33vacbhamu:9532": " pārimāṇḍalyagrahaṇamupalakṣaṇam /",
    "GSP33vacbhamu:9533": " na dvyaṇuke 'ṇutvamapi paramāṇuvarti pārimāṇḍalyamārabhate,",
    "GSP33vacbhamu:9534": " tasya hi dvitvasaṃkhyāyonitvādityapi draṣṭavyam /",
    "GSP33vacbhamu:9535": " hṛsvaparimamḍalābhyāmiti sūtraṃ guṇiparaṃ na guṇaparam /",
    "GSP33vacbhamu:9536": " yadāhi dve dve dvyaṇuke\u000eiti paṭhitavye pramādādekaṃ dvepadaṃ na paṭhitam /",
    "GSP33vacbhamu:9537": " evaṃ caturaṇukamityādyupapadyate /",
    "GSP33vacbhamu:9538": " itarathā hi dvyaṇukameva tadapi syānna tu mahadityuktam /",
    "GSP33vacbhamu:9539": " athavā dve iti dvitve ,",
    "GSP33vacbhamu:9540": " yathā 'hyekayordvivacanaikavacane' iti /",
    "GSP33vacbhamu:9541": " atra hi dvitvekatvayorityarthaḥ /",
    "GSP33vacbhamu:9542": " anyathā hyekeṣviti syātsaṃkhyeyānāṃ bahutvāt /",
    "GSP33vacbhamu:9543": " tadevaṃ yojanīyam-- dvyaṇukādhikaraṇe ye dvitve te yadā caturaṇukamārabhete saṃkhyeyānāṃ caturṇāṃ dvyaṇukānāmārambhakatvāttattadgate dvitvasaṃkhye api ārambhike ityarthaḥ /",
    "GSP33vacbhamu:9544": " evaṃ vyavasthitāyāṃ vaiśeṣikaprakriyāyāṃ taddūṣaṇasya vyabhicāra uktaḥ /",
    "GSP33vacbhamu:9545": " athāvyavasthitā tathāpi tadavastho vyabhicāra ityāha--",
    "GSP33vacbhamu:9546": " yadāpi bahavaḥ paramāṇava iti\u000e /",
    "GSP33vacbhamu:9547": " nāṇu jāyate no hṛsvaṃ jāyate iti yojanā /",
    "GSP33vacbhamu:9548": " codayati--",
    "GSP33vacbhamu:9549": " atha manyase virodhinā parimāṇāntareṇa\u000esvakāraṇadvāreṇātkrāntatvāditi /",
    "GSP33vacbhamu:9550": " pariharati--",
    "GSP33vacbhamu:9551": " maivaṃ maṃsthā iti\u000e /",
    "GSP33vacbhamu:9552": " kāraṇagatā guṇā na kārye samānajātīyaṃ guṇāntaramārabhanta ityetāvataiveṣṭasiddhau na tadhetvanusāreṇa khedanīyaṃ mana ityarthaḥ /",
    "GSP33vacbhamu:9553": " api ca satparimāṇāntaramākrāmati notpatteśca prāk parimāṇāntaraṃ saditi kathamākrāmet /",
    "GSP33vacbhamu:9554": " naca tatkāraṇamākrāmati /",
    "GSP33vacbhamu:9555": " pārimāṇḍalyasyāpi samānajātīyasya kāraṇasyātkramaṇahetorbhāvena samānabalatayobhayakāryānutpādaprasaṅgādityāśayavānāha--",
    "GSP33vacbhamu:9556": " naca parimāṇāntarātkrāntatvamiti\u000e /",
    "GSP33vacbhamu:9557": " naca parimāṇāntarārambhe vyāpṛtatā pārimāṇḍalāyādīnām /",
    "GSP33vacbhamu:9558": " naca kāraṇabahutvādīnāṃ saṃnidhānamasaṃnidhānaṃ ca pārimāṇḍalyasyetyāha--",
    "GSP33vacbhamu:9559": " naca parimāṇāntarārambhe iti\u000e /",
    "GSP33vacbhamu:9560": " vyabhicārāntaramāha--",
    "GSP33vacbhamu:9561": " saṃyogācceti\u000e /",
    "GSP33vacbhamu:9562": " śaṅkate-",
    "GSP33vacbhamu:9563": " dravye prakṛta iti\u000e /",
    "GSP33vacbhamu:9564": " nirākaroti- na /",
    "GSP33vacbhamu:9565": " dṛṣṭānteneti\u000e /",
    "GSP33vacbhamu:9566": " na cāsmākamayamaniyamaḥ,",
    "GSP33vacbhamu:9567": " bhavatāmapītyāha--",
    "GSP33vacbhamu:9568": " sūtrakāro 'pīti\u000e /",
    "GSP33vacbhamu:9569": " sūtraṃ vyācaṣṭe--",
    "GSP33vacbhamu:9570": " yathā pratyakṣāpratyakṣayoriti\u000e /",
    "GSP33vacbhamu:9571": " śeṣamatirohitārtham //11 //",
    "GSP33vacbhamu:9572": " ubhayathāpi na karmātastadabhāvaḥ\u000e /",
    "GSP33vacbhamu:9573": " paramāṇūnāmādyasya karmaṇaḥ kāraṇābhyupagame 'nabhyupagame vā na karmātastadabhāvastasya dvyaṇukādikrameṇa sargasyābhāvaḥ /",
    "GSP33vacbhamu:9574": " athavā yadyaṇusamavāyyadṛṣṭamathavā kṣetrajñasamavāyi ,",
    "GSP33vacbhamu:9575": " ubhayathāpi tasyācetanasya cetanānadhiṣṭhitasyāpravṛtteḥ karmabhāvo 'tastadabhāvaḥ sargābhāvaḥ /",
    "GSP33vacbhamu:9576": " nimittakāraṇatāmātreṇa tvīśvarasyādhiṣṭhātṛtvamupariṣṭānnirākariṣyate /",
    "GSP33vacbhamu:9577": " athavā saṃyogotpattyarthaṃ vibhāgotpattyarthamubhayathāpi na karmātaḥ sargahetoḥ saṃyogasyābhāvāt pralayahetorvibhāgasyābhāvāttadabhāvaḥ /",
    "GSP33vacbhamu:9578": " tayoḥ sargapralayayorabhāva ityarthaḥ /",
    "GSP33vacbhamu:9579": " tadtatsūtraṃ tātparyato vyācaṣṭe--",
    "GSP33vacbhamu:9580": " idānīṃ paramāṇukāraṇavādamiti\u000e /",
    "GSP33vacbhamu:9581": " nirākāryasvarūpamupapattisahitamāha--",
    "GSP33vacbhamu:9582": " sa ca vāda iti\u000e /",
    "GSP33vacbhamu:9583": " svānugataiḥ svasaṃbaddhaiḥ /",
    "GSP33vacbhamu:9584": " saṃbandhaścādhāryādhārabhūta ihapratyayahetuḥ samavāyaḥ /",
    "GSP33vacbhamu:9585": " pañcamabhūtasyānavayavatvāt",
    "GSP33vacbhamu:9586": " tānīmāni catvāri bhūtānīti\u000e /",
    "GSP33vacbhamu:9587": " tatra paramāṇukāraṇavāde iyamabhidhīyate sūtram /",
    "GSP33vacbhamu:9588": " tatra prathamāṃ vyākhyāmāha--",
    "GSP33vacbhamu:9589": " karmavatāmiti\u000e /",
    "GSP33vacbhamu:9590": " abhighātādītyādigrahaṇena nodanasaṃskāragurutvadravatvāni gṛhyante /",
    "GSP33vacbhamu:9591": " nodanasaṃskārāvabhighātena samānayogakṣemau,",
    "GSP33vacbhamu:9592": " gurutvadravatve ca paramāṇugate sadātane iti karmasātatyaprasaṅgaḥ. dvitīyaṃ vyākhyānamāśaṅkāpūrvamāha--",
    "GSP33vacbhamu:9593": " athādṛṣṭaṃ\u000edharmādharmau /",
    "GSP33vacbhamu:9594": " ādyasya karmaṇa iti /",
    "GSP33vacbhamu:9595": " ātmanaśca\u000ekṣetrajñasya",
    "GSP33vacbhamu:9596": " anutpannacaitanyasyeti /",
    "GSP33vacbhamu:9597": " adṛṣṭavatā puruṣeṇeti\u000e /",
    "GSP33vacbhamu:9598": " saṃyuktasamavāyasaṃbandha ityarthaḥ /",
    "GSP33vacbhamu:9599": " saṃbandhasya sātatyāditi\u000e /",
    "GSP33vacbhamu:9600": " yadyapi paramāṇukṣetrajñayoḥ saṃyogaḥ paramāṇukarmajastathāpi tatpravāhasya sātatyamiti bhāvaḥ. sarvātmanā cedupacayābhāvaḥ /",
    "GSP33vacbhamu:9601": " ekadeśena hi saṃyoge yāvaṇvorekadeśau nirantarau tābhyāmanye ekadeśāḥ saṃyogenāvyāptā iti prathamopapadyate /",
    "GSP33vacbhamu:9602": " sarvātmanā tu nairantarye paramāṇāvekasmin paramāṇvāntarāṇyapi saṃmāntīti na prathamā syādityarthaḥ /",
    "GSP33vacbhamu:9603": " śaṅkate-- yadyapi niṣpradeśāḥ paramāṇavastathāpi saṃyogastayoravyāpyavṛttirevaṃsvabhāvatvāt /",
    "GSP33vacbhamu:9604": " kaiṣā vācoryuktirniṣpradeśaṃ saṃyogo na vyāpnotīti /",
    "GSP33vacbhamu:9605": " evaiṣa vācoryuktiryadyathā pratīyate tattathābhyupeyata iti /",
    "GSP33vacbhamu:9606": " tāmimāṃ śaṅkāṃ sūddhārāmāha--",
    "GSP33vacbhamu:9607": " paramāṇūnāṃ kalpitā iti\u000e /",
    "GSP33vacbhamu:9608": " nahyasti saṃbhavo niravayava ekastadaiva tenaiva saṃyuktaścāsaṃyuktaśceti,",
    "GSP33vacbhamu:9609": " bhāvābhāvayorekasminnadvaye virodhāt /",
    "GSP33vacbhamu:9610": " avirodhe vā na kvacidapi virodho 'vakāśamāsādayeta /",
    "GSP33vacbhamu:9611": " pratītastu pradeśakalpanayāpi kalpyate /",
    "GSP33vacbhamu:9612": " tadidamuktam--",
    "GSP33vacbhamu:9613": " kalpitāḥ pradeśāḥ iti\u000e /",
    "GSP33vacbhamu:9614": " tathā ca sūddhāreyamiti tāmuddharati--",
    "GSP33vacbhamu:9615": " kalpitānāmavastutvāditi\u000e /",
    "GSP33vacbhamu:9616": " tṛtīyaṃ vyākhyāmāha--",
    "GSP33vacbhamu:9617": " yathā cādisarga iti\u000e /",
    "GSP33vacbhamu:9618": " nanvabhighātanodanādayaḥ pralayārambhasamaye kasmādvibhāgārambhakakarmahetavo na saṃbhavantyata āha--",
    "GSP33vacbhamu:9619": " nahi tatrāpi kiñcinniyatamiti\u000e /",
    "GSP33vacbhamu:9620": " saṃbhavantyabhighātādayaḥ kadācit kvacit /",
    "GSP33vacbhamu:9621": " na tvaparyāyeṇa sarvasmin /",
    "GSP33vacbhamu:9622": " niyamahetorabhāvādityarthaḥ /",
    "GSP33vacbhamu:9623": " na pralayaprasiddhyarthamiti\u000e /",
    "GSP33vacbhamu:9624": " yadyapi śarīrādipralayārambhe 'sti duḥkhabhogastathāpyasau pṛthivyādipralaye nāstītyabhipretyedamuditamiti mantavyam //12 //",
    "GSP33vacbhamu:9625": " samavāyābhyupagamācca sāmyādanavasthiteḥ\u000e /",
    "GSP33vacbhamu:9626": " vyācaṣṭe--",
    "GSP33vacbhamu:9627": " samavāyābhyupagamācceti\u000e /",
    "GSP33vacbhamu:9628": " na tāvat svatantraḥ samavāyo 'tyantaṃ bhinnaḥ samavāyibhyāṃ samavāyinau ghaṭayitumarhatyatiprasaṅgāt /",
    "GSP33vacbhamu:9629": " tasmādanena samavāyisaṃbandhinā satā samavāyinau ghaṭanīyau,",
    "GSP33vacbhamu:9630": " tathā ca samavāyasya saṃbandhāntareṇa samavāyisaṃbandhe 'bhyupagamyamāne 'navasthā /",
    "GSP33vacbhamu:9631": " athāsau saṃbandhibhyāṃ saṃbandhe na saṃbandhāntaramapekṣate saṃbandhisaṃbandhanaparamārthatvāt /",
    "GSP33vacbhamu:9632": " tathāhi -- nāsau bhinne 'pi saṃbandhinirapekṣo nirūpyate /",
    "GSP33vacbhamu:9633": " na ca tasmin sati samabanghināvasaṃbanghinau bhavataḥ /",
    "GSP33vacbhamu:9634": " tasmāt svabhāvādeva samavāyaḥ samavāyinorna saṃbandhāntareṇeti nānavastheti codayati--",
    "GSP33vacbhamu:9635": " nanvihapratyayagrāhyā iti\u000e /",
    "GSP33vacbhamu:9636": " pariharati--",
    "GSP33vacbhamu:9637": " netyucyate /",
    "GSP33vacbhamu:9638": " saṃyogo 'pyevamiti\u000e /",
    "GSP33vacbhamu:9639": " tathāhi-- saṃyogo 'pi saṃbandhisaṃbandhanaparamārthaḥ /",
    "GSP33vacbhamu:9640": " naca bhinne 'pi saṃyogibhyāṃ vinā nirūpyate /",
    "GSP33vacbhamu:9641": " naca tasmin sati saṃyogināvasaṃyoginau bhavata iti tulyacarcaḥ /",
    "GSP33vacbhamu:9642": " yadyucyeta guṇaḥ saṃyogaḥ ,",
    "GSP33vacbhamu:9643": " naca dravyāsamaveto guṇo bhavati,",
    "GSP33vacbhamu:9644": " na cāsya samavāyaṃ vinā samavetatvaṃ,",
    "GSP33vacbhamu:9645": " tasmātsaṃyogasyāsti samavāya iti śaṅkāmapākaroti---",
    "GSP33vacbhamu:9646": " naca guṇatvāditi\u000e /",
    "GSP33vacbhamu:9647": " yadyasamavāye 'syāguṇatvaṃ bhavati kāmaṃ bhavatu na naḥ kācitkṣatiḥ,",
    "GSP33vacbhamu:9648": " tadidamuktam--",
    "GSP33vacbhamu:9649": " guṇaparibhāṣāyāśceti\u000e /",
    "GSP33vacbhamu:9650": " paramārthatastu dravyāśrayītyuktam /",
    "GSP33vacbhamu:9651": " tacca vināpi samavāyaṃ svarūpataḥ saṃyogasyopapadyata eva /",
    "GSP33vacbhamu:9652": " naca kāryatvātsamavāyyasamavāyikāraṇāpekṣitayā saṃyogaḥ samavāyīti yuktamca ajasaṃyogasyātathātvaprasaṅgāt /",
    "GSP33vacbhamu:9653": " api ca samavāyasyāpi saṃbandhyadhīnasadbhāvasya saṃbandhinaścaikasya dvayorvā vināśitvena vināśitvātkāryatvam /",
    "GSP33vacbhamu:9654": " nahyasti saṃbhavo guṇo vā guṇaguṇinau vāvayavo vāvayavāvayavinau vā na sto 'pyasti ca tayoḥ saṃbandha iti /",
    "GSP33vacbhamu:9655": " tasmāt kāryaḥ samavāyaḥ /",
    "GSP33vacbhamu:9656": " tathā ca yathaiṣa nimittakāraṇamātrādhīnotpāda evaṃ saṃyogo 'pi /",
    "GSP33vacbhamu:9657": " atha samavāyo 'pi samavāyyasamavāyikāraṇe apekṣate tathāpi saivānavastheti /",
    "GSP33vacbhamu:9658": " tasmātsamavāyavat saṃyogo 'pi na saṃbandhāntaramapekṣate /",
    "GSP33vacbhamu:9659": " yadyucyeta saṃbandhināvasau ghaṭayati nātmānamapi saṃbandhibhyāṃ,",
    "GSP33vacbhamu:9660": " tat kimasāvasaṃbaddha eva saṃbandhibhyām,",
    "GSP33vacbhamu:9661": " evaṃ cedatyantabhinno 'saṃbaddhaḥ kathaṃ saṃbandhinau saṃbandhayet /",
    "GSP33vacbhamu:9662": " saṃbandhane vā himavadvindhyāvapi saṃbandhayet /",
    "GSP33vacbhamu:9663": " tasmātsaṃyogaḥ saṃyoginoḥ samavāyena saṃbaddha iti vaktavyam /",
    "GSP33vacbhamu:9664": " tadetatsamavāyasyāpi samavāyisaṃbandhe samānamanyatrābhiniveśāt /",
    "GSP33vacbhamu:9665": " tathā ca cānavastheti bhāvaḥ //13 //",
    "GSP33vacbhamu:9666": " nityameva ca bhāvāt\u000e /",
    "GSP33vacbhamu:9667": " pravṛtterapravṛtterveti śeṣaḥ /",
    "GSP33vacbhamu:9668": " atirohitārthamasya bhāṣyam //14 //",
    "GSP33vacbhamu:9669": " rūpādimattvācca viparyayo darśanāt\u000e /",
    "GSP33vacbhamu:9670": " yat kila bhūtabhautikānāṃ mūlakāraṇaṃ tadrūpādimān paramāṇurnitya iti bhavadbhirabhyupeyate,",
    "GSP33vacbhamu:9671": " tasya cedrūpādimattvamabhyupeyeta paramāṇutvanityatvaviruddhe sthaulyānityatve prasajyeyātāṃ,",
    "GSP33vacbhamu:9672": " so 'yaṃ prasaṅga ekadharmābhyupagame dharmāntarasya /",
    "GSP33vacbhamu:9673": " niyatā prāptirhi prasaṅgalakṣaṇaṃ ,",
    "GSP33vacbhamu:9674": " tadanena prasaṅgena jagatkāraṇaprasiddhaye pravṛttaṃ sādhanaṃ rūpādimannityaparamāṇusiddheḥ pracyāvya brahmagocaratāṃ nīyate /",
    "GSP33vacbhamu:9675": " tadetadvaiśeṣikābhyupagamopanyāsapūrvakamāha--",
    "GSP33vacbhamu:9676": " sāvayavānāṃ dravyāṇāmiti\u000e /",
    "GSP33vacbhamu:9677": " paramāṇunityatvasādhanāni ca teṣāmupanyasya dūṣayati--",
    "GSP33vacbhamu:9678": " yacca nityatve kāraṇamiti /",
    "GSP33vacbhamu:9679": " saditi\u000eprāgabhāvāhyavacchinatti /",
    "GSP33vacbhamu:9680": " akāraṇavaditi\u000eghaṭādeḥ /",
    "GSP33vacbhamu:9681": " yadapi\u000e",
    "GSP33vacbhamu:9682": " nityatve dvitīyamiti\u000e /",
    "GSP33vacbhamu:9683": " labdharūpaṃ hi kvacit kiñcidanyatra niṣidhyate /",
    "GSP33vacbhamu:9684": " tenānityamiti laukikena niṣedhenānyatra nityatvasadbhāvaḥ kalpanīyaḥ,",
    "GSP33vacbhamu:9685": " te cānye paramāṇava iti /",
    "GSP33vacbhamu:9686": " tanna /",
    "GSP33vacbhamu:9687": " ātmanyapi nityatvopapatteḥ /",
    "GSP33vacbhamu:9688": " vyapadeśasya ca pratītipūrvakasya tadabhāve nirmūlasyāpi darśanāt /",
    "GSP33vacbhamu:9689": " yatheha vaṭe yakṣa iti /",
    "GSP33vacbhamu:9690": " yadapi nityatve tṛtīyaṃ kāraṇamavidyeti\u000e /",
    "GSP33vacbhamu:9691": " yadi satāṃ paramāṇūnāṃ paridṛśyamānasthūlakāryāṇāṃ pratyakṣeṇa kāraṇāgrahaṇamavidyā tayā nityatvam,",
    "GSP33vacbhamu:9692": " evaṃ sati dvyaṇukasyāpi nityatvam /",
    "GSP33vacbhamu:9693": " athādravyatve satīti viśeṣyeta\u000etathā sati na dvyaṇuke vyabhicāraḥ,",
    "GSP33vacbhamu:9694": " tasyānekadravyatvenāvidyamānadravyatvānupapatteḥ /",
    "GSP33vacbhamu:9695": " tathāpyakāraṇavattvameva nityatānimittamāpadyeta,",
    "GSP33vacbhamu:9696": " \u000eyato 'dravyatvamavidyamānakāraṇabhūtadravyatvamucyate,",
    "GSP33vacbhamu:9697": " tathā ca punaruktamityāha--",
    "GSP33vacbhamu:9698": " tasya ceti\u000e /",
    "GSP33vacbhamu:9699": " api cādravyatve sati sattvādityata eveṣṭārthasiddheravidyeti vyartham /",
    "GSP33vacbhamu:9700": " athāvidyāpadena dravyavināśakāraṇadvayāvidyamānatvamucyate,",
    "GSP33vacbhamu:9701": " dvividho hi dravyanāśaheturavayavavināśo 'vayavavyatiṣaṅgavināśaśca,",
    "GSP33vacbhamu:9702": " tadubhayaṃ paramāṇau nāsti,",
    "GSP33vacbhamu:9703": " tasmānnityaḥ paramāṇuḥ /",
    "GSP33vacbhamu:9704": " naca sukhādibhirvyabhicāraḥ,",
    "GSP33vacbhamu:9705": " teṣāmadravyatvādityāha--",
    "GSP33vacbhamu:9706": " athāpīti\u000e /",
    "GSP33vacbhamu:9707": " nirākaroti--",
    "GSP33vacbhamu:9708": " nāvaśyamiti\u000e /",
    "GSP33vacbhamu:9709": " yadi hi saṃyogasacivāni bahūni dravyāṇi dravyāntaramārabheranniti prakriyā sidhyet sidhyet dravyadvayameva(?)",
    "GSP33vacbhamu:9710": " tadvināśakāraṇamiti /",
    "GSP33vacbhamu:9711": " natvetadasti,",
    "GSP33vacbhamu:9712": " dravyasvarūpāparijñānāt /",
    "GSP33vacbhamu:9713": " na tāvat tantvādhārastadvyatiriktaḥ paṭo nāmāsti yaḥ saṃyogasacivaistantubhirārabhyetetyuktamadhastāt. ṣaṭpadārthasya dūṣayannagre vakṣyati",
    "GSP33vacbhamu:9714": " kintu kāraṇameva",
    "GSP33vacbhamu:9715": " viśeṣavadavasthāntaramāpadyamānaṃ\u000ekāryaṃ,",
    "GSP33vacbhamu:9716": " tacca sāmānyātmakam /",
    "GSP33vacbhamu:9717": " tathāhi-- mṛdvā suvarṇaṃ vā sarveṣu ghaṭarucakādiṣvanugataṃ sāmānyamanubhūyate /",
    "GSP33vacbhamu:9718": " na caite ghaṭarucakādayo mṛtsuvarṇābhyāṃ vyatiricyanta ityuktam /",
    "GSP33vacbhamu:9719": " agre ca vakṣyāmaḥ /",
    "GSP33vacbhamu:9720": " tasmānmṛtsuvarṇe eva tena tenīkāreṇa pariṇamamāne ghaṭa iti ca rucaka iti ca kapālaśarkarākaṇamiti ca śakalakaṇikācūrṇamiti ca vyākhyāyete /",
    "GSP33vacbhamu:9721": " tatra tatropādānayormṛtsuvarṇayoḥ pratyabhijñānāt /",
    "GSP33vacbhamu:9722": " na tu ghaṭādayo vā kapālādiṣu kapālādayo vā ghaṭādiṣu ca rucakādayo vā śakalādiṣu śakalādayo vā rucakādiṣu pratyabhijñāyante yatra kāryakāraṇabhāvo bhavet /",
    "GSP33vacbhamu:9723": " na ca vinaśyantameva ghaṭakṣaṇaṃ pratītya kapālakṣaṇo 'nupādāna evotpadyate tatkimupādānapratyabhijñāneneti vaktavyam,",
    "GSP33vacbhamu:9724": " etasyā api vaināśikaprakriyāyā upariṣṭānnirākariṣyamāṇatvāt /",
    "GSP33vacbhamu:9725": " tasmādupajanāpāyadharmāṇo viśeṣāvasthāḥ sāmānyasyopādeyāḥ,",
    "GSP33vacbhamu:9726": " sāmānyātmā tūpādānam /",
    "GSP33vacbhamu:9727": " evaṃ vyavasthite yathā suvarṇadravyaṃ kāṭhinyāvasthāmapahāya dravāvasthayā parigaṇitaṃ,",
    "GSP33vacbhamu:9728": " na ca tatrāvayavavibhāgaḥ sannapi dravatve kāraṇaṃ,",
    "GSP33vacbhamu:9729": " paramāṇūnāṃ bhavanmate tadabhāvena dravatvānupapatteḥ,",
    "GSP33vacbhamu:9730": " tasmādyathā evaṃ guṇādayo na dravyādyanadhīnanirūpaṇāḥ,",
    "GSP33vacbhamu:9731": " api tu yadā yadā nirūpyante tadā tadā tadākāratayaiva prathante na tu prathāyāmeṣāmasti svātantryaṃ,",
    "GSP33vacbhamu:9732": " tasmānnātiricyante dravyādapi tu dravyameva sāmānyarūpaṃ tathā tathā prathata ityarthaḥ /",
    "GSP33vacbhamu:9733": " dravyakāryatvamātraṃ guṇādīnāṃ dravyādhīnatvamiti manvānaścodayati--",
    "GSP33vacbhamu:9734": " nanvagreranyasyāpīti\u000e /",
    "GSP33vacbhamu:9735": " pariharati-",
    "GSP33vacbhamu:9736": " bhedapratīteriti\u000e /",
    "GSP33vacbhamu:9737": " na tadadhīnotpādatāṃ tadadhīnatvamācakṣmahe kintu tadākāratāṃ,",
    "GSP33vacbhamu:9738": " tathā ca na vyabhicāra ityarthaḥ /",
    "GSP33vacbhamu:9739": " śaṅkate-",
    "GSP33vacbhamu:9740": " guṇānāṃ dravyādhīnatvaṃ dravyaguṇayorayutasiddatvāditi yadyucyeta\u000e /",
    "GSP33vacbhamu:9741": " yatra hi dvāvākāriṇau vibhinnābhyāmākārābhyāmavagamyate tau saṃbaddhāsaṃbaddhau vā vaiyadhikaraṇyena pratibhāsete,",
    "GSP33vacbhamu:9742": " yatheha kuṇḍe dadhi yathā vā gauraśva iti,",
    "GSP33vacbhamu:9743": " na tathā guṇakarmasāmānyaviśeṣasamavāyāḥ,",
    "GSP33vacbhamu:9744": " teṣāṃ dravyakāratayākārāntarāyogena dravyādākāriṇo 'nyatvenākāritayā vyavasthānābhāvāt seyamayutasiddhiḥ /",
    "GSP33vacbhamu:9745": " tathā ca sāmānādhikaraṇyena prathetyarthaḥ /",
    "GSP33vacbhamu:9746": " tāmimāmayutasiddhiṃ vakalpya dūṣayati--",
    "GSP33vacbhamu:9747": " tatpunarayutasiddhatvamiti\u000e /",
    "GSP33vacbhamu:9748": " tatrāpṛthagdeśatvaṃ tadabhyupagamena virudhyata ityāha--",
    "GSP33vacbhamu:9749": " apṛthagdeśatva iti\u000e /",
    "GSP33vacbhamu:9750": " yadi tu saṃyoginoḥ kāryayoḥ saṃbandhibhyāmanyadeśatve yutasiddhistato 'nyāyutasiddhiḥ,",
    "GSP33vacbhamu:9751": " nityayostu saṃyoginordvayoranyatarasya vā pṛthaggatimattvaṃ yutasiddhistato 'nyāyutasiddhiḥ,",
    "GSP33vacbhamu:9752": " tathā cākāśaparamāṇvoḥ paramāṇvośca saṃyuktayoryutasiddhiḥ siddhā bhavati /",
    "GSP33vacbhamu:9753": " guṇaguṇinośca śauklyapaṭayorayutasiddhiḥ siddhā bhavati /",
    "GSP33vacbhamu:9754": " nahi tatra śauklyapaṭābhyāṃ saṃbandhibhyāmanyadeśau śauklyapaṭau /",
    "GSP33vacbhamu:9755": " satyapi paṭasya tadanyatantudeśatve śauklyasya saṃbandhipaṭadeśatvāt /",
    "GSP33vacbhamu:9756": " tanna /",
    "GSP33vacbhamu:9757": " nityayorātmākāśayorajasaṃyoge ubhayasyā api yutasiddherabhāvāt /",
    "GSP33vacbhamu:9758": " na hi tayoḥ pṛthagāśrayāśritatvamanāśrayatvāt /",
    "GSP33vacbhamu:9759": " nāpi dvayoranyatarasya vā pṛthaggatimatvamamūrtatvenobhayorapi niṣkriyatvāt /",
    "GSP33vacbhamu:9760": " na cājasaṃyogo nāsti tasyānumānasiddhatvāt /",
    "GSP33vacbhamu:9761": " tathāhi -- ākāśamātmasaṃyogi,",
    "GSP33vacbhamu:9762": " mūrtadravyasaṅgitvāt,",
    "GSP33vacbhamu:9763": " ghaṭādivadityanumānam /",
    "GSP33vacbhamu:9764": " pṛthagāśrayāśrayitvapṛthaggatimatvalakṣaṇayutasiddheranyā tvayutasiddhiryadyapi nābhyupetavirodhamāvahati tathāpi na sāmānādhikaraṇyaprathāmupapādayitumarhati",
    "GSP33vacbhamu:9765": " evaṃ lakṣaṇe 'pi hi samavāye guṇaguṇinorabhyupagamyamāne saṃbaddhe iti pratyayaḥ syānna tādātmyapratyayaḥ /",
    "GSP33vacbhamu:9766": " asya copapādanāya samavāya āsthīyate bhavadbhiḥ /",
    "GSP33vacbhamu:9767": " sa cedāsthito 'pi na pratyayamimamupapādayet kṛtaṃ tatkalpanayā /",
    "GSP33vacbhamu:9768": " na ca pratyakṣaḥ sāmānādhikaraṇyapratyayaḥ samavāyagocaraḥ,",
    "GSP33vacbhamu:9769": " tadviruddhārthatvāt /",
    "GSP33vacbhamu:9770": " tadgocaratve hi paṭe śukla ityevamākaraḥ syānna tu paṭaḥ śukla iti /",
    "GSP33vacbhamu:9771": " naca śuklapadasya guṇaviśiṣṭaguṇiparatvādevaṃ pratheti sāṃpratam /",
    "GSP33vacbhamu:9772": " nahi śabdavṛttyanusāri pratyakṣam /",
    "GSP33vacbhamu:9773": " nahyagnirmāṇavaka ityupacaritāgnibhāvo māṇavakaḥ pratyakṣeṇa dahanātmanā prathate /",
    "GSP33vacbhamu:9774": " na cāyamabhedabibhramaḥ samavāyanibandhano bhinnayorapīti vācyam,",
    "GSP33vacbhamu:9775": " guṇādisadbhāve tadbhede ca pratyakṣānubhavādanyasya pramāṇasyābhāvāttasya ca bhrāntatve sarvābhāvaprasaṅgāt /",
    "GSP33vacbhamu:9776": " tadāśrayasya tu bhedasādhanasya tadviruddhayotthānāsaṃbhavāt /",
    "GSP33vacbhamu:9777": " tadidamuktam--",
    "GSP33vacbhamu:9778": " tasya tādātmyenaiva pratīyamānatvāditi\u000e /",
    "GSP33vacbhamu:9779": " api cāyutasiddhaśabdo 'pṛthagutpattau mukhyaḥ,",
    "GSP33vacbhamu:9780": " sā ca bhavanmate na dravyaguṇayorasti,",
    "GSP33vacbhamu:9781": " dravyasya prāksiddherguṇasya ca paścādutpatteḥ,",
    "GSP33vacbhamu:9782": " tasmānmithyāvādo 'yamityāha--",
    "GSP33vacbhamu:9783": " yutasiddhayoriti\u000e /",
    "GSP33vacbhamu:9784": " atha bhavatu kāraṇasya yutasiddhiḥ,",
    "GSP33vacbhamu:9785": " kāryasya tvayutasiddhi kāraṇātirekeṇābhāvādityāśaṅkyānyathā dūṣayati--",
    "GSP33vacbhamu:9786": " evamapīti\u000e /",
    "GSP33vacbhamu:9787": " saṃbandhidvayādhīnasadbhāvo hi saṃbandho nāsatyekasminnapi saṃbandhini bhavitumarhati /",
    "GSP33vacbhamu:9788": " naca samavāyo nityaḥ svatantra iti coktamadhastāt /",
    "GSP33vacbhamu:9789": " naca kāraṇasamavāyādananyā kāryasyotpattiriti śakyaṃ vaktum,",
    "GSP33vacbhamu:9790": " evaṃ hi sati samavāyasya nityatvābhyupagamāt kāraṇavaiyarthyaprasaṅgaḥ /",
    "GSP33vacbhamu:9791": " utpattau ca samavāyasya saiva kāryasyāstu kiṃ samavāyena /",
    "GSP33vacbhamu:9792": " siddhayostu saṃbandhe yutasiddhiprasaṅgaḥ /",
    "GSP33vacbhamu:9793": " na cānyāyutasiddhiḥ saṃbhavatītyetaduktam /",
    "GSP33vacbhamu:9794": " tataśca yaduktaṃ vaiśeṣikairyutasiddhyabhāvāt /",
    "GSP33vacbhamu:9795": " kāryakāraṇayoḥ saṃyogavibhāgau na vidyate itīdaṃ duruktaṃ syāt\u000e /",
    "GSP33vacbhamu:9796": " yutasidhdyabhāvasyaivābhāvāt /",
    "GSP33vacbhamu:9797": " etenāprāptisaṃyogau yutasiddhirityapi lakṣaṇamanupapannam /",
    "GSP33vacbhamu:9798": " mā bhūdaprāptiḥ kāryakāraṇayoḥ,",
    "GSP33vacbhamu:9799": " prāptistvanayoḥ saṃyoga eva kasmānna bhavati,",
    "GSP33vacbhamu:9800": " tatrāsyā asaṃyogatvāyānyāyutasiddhirvaktavyā /",
    "GSP33vacbhamu:9801": " tathā ca saivocyatāṃ kimanayā paramparāśrayadoṣagrastayā /",
    "GSP33vacbhamu:9802": " na cānyā saṃbhavatītyuktam /",
    "GSP33vacbhamu:9803": " yadyucyetāprāptipūrvikā prāptiranyatarakarmajobhayakarmajā vā saṃyogaḥ,",
    "GSP33vacbhamu:9804": " yathā sthāṇuśyenayormallayorvā /",
    "GSP33vacbhamu:9805": " naca tantupaṭayoḥ saṃbandhastathā,",
    "GSP33vacbhamu:9806": " utpannamātrasyaiva paṭasya tantusaṃbandhāt /",
    "GSP33vacbhamu:9807": " tasmātsamavāya evāyamityata āha--",
    "GSP33vacbhamu:9808": " yathā cotpannamātrasyeti\u000e /",
    "GSP33vacbhamu:9809": " saṃyogajo 'pi hi saṃyogo bhavadbhirabhyupeyate na kriyāja evetyarthaḥ /",
    "GSP33vacbhamu:9810": " na cāprāptipūrvikaiva prāptiḥ saṃyogaḥ,",
    "GSP33vacbhamu:9811": " ātmākāśasaṃyoge nitye tadabhāvāt,",
    "GSP33vacbhamu:9812": " kāryasya cetpannamātrasyaikasmin kṣaṇe kāraṇaprāptivirahācceti /",
    "GSP33vacbhamu:9813": " api ca saṃbandhirūpātirikte saṃbandhe siddhe tadavāntarabhedāya lakṣaṇabhedo 'nuśrīyeta sa eva tu saṃbandhyatirikto 'siddhaḥ,",
    "GSP33vacbhamu:9814": " uktaṃ hi parastādatiriktaḥ saṃbandhibhyāṃ saṃbandho 'saṃbaddho na saṃbandhinau ghaṭayitumiṣṭe /",
    "GSP33vacbhamu:9815": " saṃbandhisaṃbandhe cānavasthitiḥ /",
    "GSP33vacbhamu:9816": " tasmādupapattyanubhavābhyāṃ na kāryasya kāraṇādanyatvam,",
    "GSP33vacbhamu:9817": " api tu kāraṇasyaivāyamanirvācyaḥ pariṇāmabheda iti /",
    "GSP33vacbhamu:9818": " tasmāt kāryasya kāraṇādanatirekān kiṃ kena saṃbaddhaṃ,",
    "GSP33vacbhamu:9819": " saṃyogasya ca saṃyogibhyāmanatirekāt kastayoḥ saṃyoga ityāha--",
    "GSP33vacbhamu:9820": " nāpi saṃyogasyeti\u000e /",
    "GSP33vacbhamu:9821": " vicārāsahatvenānirvācyatāmasyāparibhāvayannāśaṅkate--",
    "GSP33vacbhamu:9822": " saṃbandhiśabdapratyayyatirekeṇeti\u000e /",
    "GSP33vacbhamu:9823": " nirākaroti-- na /",
    "GSP33vacbhamu:9824": " ekatve 'pi svarūpabāhyarūpāpekṣayeti\u000e /",
    "GSP33vacbhamu:9825": " tattadanirvacanīyānekaviśeṣāvasthābhedāpekṣayaikasminnapi nānābuddhivyapadeśopapattiriti /",
    "GSP33vacbhamu:9826": " yathaiko devadattaḥ svagataviśeṣāpekṣayā manuṣyo brāhmaṇo 'vadātaḥ,",
    "GSP33vacbhamu:9827": " svagatāvasthābhedāpekṣayā bālo yuvā sthaviraḥ,",
    "GSP33vacbhamu:9828": " svakriyābhedāpekṣayā kṣotriyaḥ,",
    "GSP33vacbhamu:9829": " parāpekṣayā tu pitā putraḥ pautro bhrātā jāmāteti /",
    "GSP33vacbhamu:9830": " nidarśanāntaramāha--",
    "GSP33vacbhamu:9831": " yathā caikāpi satī rekheti\u000e /",
    "GSP33vacbhamu:9832": " dārṣṭāntike yojayati--",
    "GSP33vacbhamu:9833": " tathā saṃbandhinoriti\u000e /",
    "GSP33vacbhamu:9834": " aṅgulyornaurantaryaṃ saṃyogaḥ,",
    "GSP33vacbhamu:9835": " dadhikuṇḍayorauttarādharyaṃ saṃyogaḥ /",
    "GSP33vacbhamu:9836": " kāryakāraṇayostu tādātmye 'pyanirvācyasya kāryasya bhedaṃ vivakṣitvā",
    "GSP33vacbhamu:9837": " saṃbandhino\u000erityuktam /",
    "GSP33vacbhamu:9838": " nāpi saṃbandhiviṣayatve saṃbandhaśabdapratyayayoḥ\u000eityetadapyanirvācyabhedābhiprāyam /",
    "GSP33vacbhamu:9839": " apicādṛṣṭavatkṣetrajñasaṃyogāt paramāṇumanasoścādyaṃ karma bhavadbhiriṣyate /",
    "GSP33vacbhamu:9840": " 'agnerūrdhvajvalanaṃ vāyostiryakpavanamaṇumanasoścādyaṃ karmetyadṛṣṭakāritāni' iti vacanāt /",
    "GSP33vacbhamu:9841": " na cāṇumanasorātmānāpradeśena saṃyogaḥ saṃbhavati /",
    "GSP33vacbhamu:9842": " saṃbhave cāṇumanasorātmavyāpitvāt paramamahattvenānaṇutvaprasaṅgāt /",
    "GSP33vacbhamu:9843": " naca pradeśavṛttiranayorātmanā saṃyogo 'pradeśatvādātmanaḥ,",
    "GSP33vacbhamu:9844": " kalpanāyāśca vastutattvavyavasthāpanāsahatvādatiprasaṅgādityāha--",
    "GSP33vacbhamu:9845": " tathāṇvātmamanasāmiti\u000e /",
    "GSP33vacbhamu:9846": " kiñcānyat\u000edvābhyāmaṇubhyāṃ kāraṇābhyāṃ sāvayavasya kāryasya",
    "GSP33vacbhamu:9847": " dvyaṇukasyākāśeneva saṃśleṣānupapattiḥ\u000e /",
    "GSP33vacbhamu:9848": " saṃśleṣaḥ saṃgraho yata ekasaṃbandhyākarṣe saṃbandhyantarākarṣo bhavati tasyānupapattiriti /",
    "GSP33vacbhamu:9849": " ata eva saṃyogādanyaḥ",
    "GSP33vacbhamu:9850": " kāryakāraṇadravyayorāśrayāśritabhāvo 'nyathā\u000e",
    "GSP33vacbhamu:9851": " nopapadyata ityavaśyaṃ kalpanīyaḥ samavāya iti cet\u000e /",
    "GSP33vacbhamu:9852": " nirākaroti--",
    "GSP33vacbhamu:9853": " na\u000e /",
    "GSP33vacbhamu:9854": " kutaḥ /",
    "GSP33vacbhamu:9855": " itaretarāśrayatvāt\u000e /",
    "GSP33vacbhamu:9856": " tadvibhajate--",
    "GSP33vacbhamu:9857": " kāryakāraṇayorhīti /",
    "GSP33vacbhamu:9858": " kiñcānyat /",
    "GSP33vacbhamu:9859": " paramāṇūnāmiti /",
    "GSP33vacbhamu:9860": " \u000eye hi paricchinnāste sāvayavāḥ,",
    "GSP33vacbhamu:9861": " yathā ghaṭādayaḥ /",
    "GSP33vacbhamu:9862": " tathā ca paramāṇavaḥ,",
    "GSP33vacbhamu:9863": " tasmātsāvayavā anityāḥ syuḥ /",
    "GSP33vacbhamu:9864": " aparicchinnatve cākāśādivat paramāṇutvavyāghātaḥ śaṅkate--",
    "GSP33vacbhamu:9865": " yāṃstvamiti\u000e /",
    "GSP33vacbhamu:9866": " nirākaroti-- na /",
    "GSP33vacbhamu:9867": " sthūleti\u000e /",
    "GSP33vacbhamu:9868": " kiṃ sūkṣmatvāt paramāṇavo na vinaśyantyatha niravayavatayā tatra pūrvasmin kalpe idamuktam--",
    "GSP33vacbhamu:9869": " vastubhūtāpīti\u000e /",
    "GSP33vacbhamu:9870": " bhavanmate uttaraṃ kalpamāśaṅkya nirākaroti--",
    "GSP33vacbhamu:9871": " vinaśyanto 'pyavayavavibhāgeneti /",
    "GSP33vacbhamu:9872": " yathā hi ghṛtasuvarṇādīnāmavibhajyamānāvayavānāmapīti\u000e /",
    "GSP33vacbhamu:9873": " yathā hi piṣṭapiṇḍo 'vinaśyadavayavasaṃyoga eva prathate,",
    "GSP33vacbhamu:9874": " prathamānaścāśvaśaphākāratāṃ nīyamānaḥ puroḍāśatāmāpadyate,",
    "GSP33vacbhamu:9875": " tatra piṇḍo naśyati puroḍāśaścotpadyate,",
    "GSP33vacbhamu:9876": " nahi tatra piṇḍāvayavasaṃyogā vinaśyanti,",
    "GSP33vacbhamu:9877": " api tu saṃyuktā eva santaḥ paraṃ prathanena nudyamānā adhikadeśavyāpakā bhavanti,",
    "GSP33vacbhamu:9878": " evamagnisaṃyogena suvarṇadravyāvayavāḥ saṃyuktā eva santo dravībhāvamāpadyante,",
    "GSP33vacbhamu:9879": " natu mitho vibhajyante /",
    "GSP33vacbhamu:9880": " tasmādyathāvayavasaṃyogavināśāvantareṇāpi suvarṇapiṇḍo vinaśyati,",
    "GSP33vacbhamu:9881": " saṃyogāntarotpādamantareṇa ca suvarṇe drava upajāyate,",
    "GSP33vacbhamu:9882": " evamantareṇāpyavayavasaṃyogavināśaṃ paramāṇavo vinaṅkṣyantyanye cotpatsyanta iti sarvamavadātam //17 //",
    "GSP33vacbhamu:9883": " samudāya ubhayahetuke 'pi tadaprāptiḥ\u000e /",
    "GSP33vacbhamu:9884": " avāntarasaṃgatimāha--",
    "GSP33vacbhamu:9885": " vaiśeṣikarāddhānta iti\u000e /",
    "GSP33vacbhamu:9886": " vaiśeṣikāḥ khalvardhavaināsikāḥ /",
    "GSP33vacbhamu:9887": " te hi paramāṇvākāśādikkālātmamanasāṃ ca sāmānyaviśeṣasamavāyānāṃ ca guṇānāṃ ca keṣāñcinnityatvamabhyupetya śeṣāṇāṃ niranvayavināśamupayanti,",
    "GSP33vacbhamu:9888": " tena ter'dhavaināśikāḥ /",
    "GSP33vacbhamu:9889": " tena tadupanyāso vaināśikatvasāmyena sarvavaināśikān smārayatīti tadanantaraṃ vaināśikamatanirākaraṇamiti /",
    "GSP33vacbhamu:9890": " ardhavaināśikānāṃ sthirabhāvavādīnāṃ samudāyārambha upapadyetāpi,",
    "GSP33vacbhamu:9891": " kṣaṇikabhāvavādīnāṃ tvasau dūrāpeta ityupapādayiṣyāmaḥ /",
    "GSP33vacbhamu:9892": " tena",
    "GSP33vacbhamu:9893": " natarām\u000eityuktam /",
    "GSP33vacbhamu:9894": " tadidaṃ dūṣaṇāya vaināśikamatamupanyasituṃ tatprakārabhedānāha--",
    "GSP33vacbhamu:9895": " sa ca bahuprakāra iti\u000e /",
    "GSP33vacbhamu:9896": " vādivaicitryāt khalu ,",
    "GSP33vacbhamu:9897": " kecitsarvāstitvameva rāddhāntaṃ pratipadyante kecijjhānamātrāstitvam /",
    "GSP33vacbhamu:9898": " kecitsarvaśūnyatām /",
    "GSP33vacbhamu:9899": " atha tvatrabhavatāṃ sarvajñānāṃ tattvapratipattibhedo na saṃbhavati,",
    "GSP33vacbhamu:9900": " tattvasyaikarūpyādityetadaparitoṣeṇāha--",
    "GSP33vacbhamu:9901": " vineyabhedādvā\u000e /",
    "GSP33vacbhamu:9902": " hīnamadhyamotkṛṣṭadhiyo hi śiṣyā bhavanti /",
    "GSP33vacbhamu:9903": " tatra ye hīnamatayaste sarvāstitvavādena tadāśayānurodhācchūnyatāyāmavatāryante /",
    "GSP33vacbhamu:9904": " ye tu madhyamāste jñānamātrāstitvena śūnyatāyāvatāryante /",
    "GSP33vacbhamu:9905": " ye tu prakṛṣṭamatayastebhyaḥ sākṣādeva śūnyatātattvaṃ pratipādyate /",
    "GSP33vacbhamu:9906": " yathoktaṃ bodhacittavivaraṇe-- deśanā lokanāthānāṃ sattvāśayavaśānugāḥ /",
    "GSP33vacbhamu:9907": " bhidyante bahudhā loka upāyairbahubhiḥ punaḥ //1 //",
    "GSP33vacbhamu:9908": " gambhīrottānabhedena kvaciccobhayalakṣaṇā /",
    "GSP33vacbhamu:9909": " bhinnāpi deśanābhinnā śūnyatādvayalakṣaṇā //2 //",
    "GSP33vacbhamu:9910": " iti /",
    "GSP33vacbhamu:9911": " yadyapi vaibhāṣikasautrāntikayoravāntaramatabhedo 'sti,",
    "GSP33vacbhamu:9912": " tathāpi sarvāstitāyāmasti saṃpratipattirityekīkṛtyopanyāsaḥ /",
    "GSP33vacbhamu:9913": " tathā ca tritvamupapannamiti /",
    "GSP33vacbhamu:9914": " pṛthivī kharasvabhāvā,",
    "GSP33vacbhamu:9915": " āpaḥ snehasvabhāvāḥ,",
    "GSP33vacbhamu:9916": " agniruṣṇasvabhāvaḥ,",
    "GSP33vacbhamu:9917": " vāyurīraṇasvabhāvaḥ /",
    "GSP33vacbhamu:9918": " īraṇaṃ preraṇam /",
    "GSP33vacbhamu:9919": " bhūtabhautikānuktvā cittacaittikānāha--",
    "GSP33vacbhamu:9920": " tathā rūpeti\u000e /",
    "GSP33vacbhamu:9921": " rūpyante ebhiriti rūpyanta iti ca vyutpatyā saviṣayāṇīndriyāṇi rūpaskandhaḥ /",
    "GSP33vacbhamu:9922": " yadyapi rūpyamāṇāḥ pṛthivyādayo bāhyāstathāpi kāyasthatvādvā indriyasaṃbandhādvā bhavantyādhyātmikāḥ /",
    "GSP33vacbhamu:9923": " vijñānaskandho 'hamityākāro rūpādiviṣaya indriyādijanyo vā daṇḍāyamānaḥ /",
    "GSP33vacbhamu:9924": " vedanāskandho yā priyāpriyānubhayaviṣayasparśe suḥkhaduḥkhatadrahitaviśeṣāvasthā cittasya jāyate sa vedanāskandhaḥ /",
    "GSP33vacbhamu:9925": " saṃjñāskandhaḥ savikalpapratyayaḥ saṃjñāsaṃsargayogyapratibhāsaḥ,",
    "GSP33vacbhamu:9926": " yathā ḍitthaḥ kuṇḍalī gauro brāhmaṇo gacchatītyevañjātīyakaḥ /",
    "GSP33vacbhamu:9927": " saṃskāraskandho rāgādayaḥ kleśāḥ,",
    "GSP33vacbhamu:9928": " upakleśāśca madamānādayaḥ,",
    "GSP33vacbhamu:9929": " dharmādharmau ceti /",
    "GSP33vacbhamu:9930": " tadeteṣāṃ samudāyaḥ pañcaskandhī /",
    "GSP33vacbhamu:9931": " tasminnubhayahetuke 'pīti\u000e /",
    "GSP33vacbhamu:9932": " bāhye pṛthivyā dvyaṇuhetuke bhūtabhautikasamudāye,",
    "GSP33vacbhamu:9933": " rūpavijñānādiskandhahetuke ca samudāya ādhyātmike 'bhipreyamāṇe tadaprāptistasya samudāyasyāyuktatā /",
    "GSP33vacbhamu:9934": " kutaḥ /",
    "GSP33vacbhamu:9935": " samudāyināmacetanatvāt\u000e /",
    "GSP33vacbhamu:9936": " cetano hi kulālādiḥ sarvaṃ mṛddaṇḍādyupasaṃhṛtya samudāyātmakaṃ ghaṭamāracayan dṛṣṭaḥ /",
    "GSP33vacbhamu:9937": " nahyasati mṛddaṇḍādivyāpārīṇi viduṣi kulāle svayamacetanā mṛddaṇḍādayo vyāpṛtya jātu ghaṭamāracayanti /",
    "GSP33vacbhamu:9938": " na cāsati kuvinde tantuvemādayaḥ paṭaṃ vayante /",
    "GSP33vacbhamu:9939": " tasmāt kāryotpādastadanuguṇakāraṇasamavadhānādhīnastadabhāve na bhavati /",
    "GSP33vacbhamu:9940": " kāryotpādānuguṇaṃ ca kāraṇasamavadhānaṃ cetanaprekṣādhīnamasatyāṃ cetanaprekṣāyāṃ",
    "GSP33vacbhamu:9941": " na bhavitumutsahata iti kāryotpattiścetanaprekṣādhīnatvavyāptā vyāpakaviruddhopalabdhyā",
    "GSP33vacbhamu:9942": " cetanānadhiṣṭhitebhyaḥ kāraṇebhyo vyāvartamānā cetanādhiṣṭhitatva avāvatiṣṭhata iti",
    "GSP33vacbhamu:9943": " pratibandhasiddhiḥ /",
    "GSP33vacbhamu:9944": " yadyucyeta addhā cetanādhīnaiva kāryotpattiḥ,",
    "GSP33vacbhamu:9945": " asti tu cittaṃ cetanaṃ ,",
    "GSP33vacbhamu:9946": " taddhīndriyādiviṣayasparśe satyabhijvalat tatkāraṇacakraṃ yathāyathā kāryāya paryāptaṃ tathātathā prakāśayadacetanāni kāraṇānyadhiṣṭhāya kāryamabhinirvartayatīti, tatrāha--",
    "GSP33vacbhamu:9947": " cittābhijvalanasya ca samudāyasidydhadhīnatvāt\u000e /",
    "GSP33vacbhamu:9948": " na khalu bāhyābhyāntarasamudāyasiddhimantareṇa cittābhijvalanaṃ ,",
    "GSP33vacbhamu:9949": " tatastu tāmicchan duruttaramitaretarāśrayamāviśediti /",
    "GSP33vacbhamu:9950": " na ca prāgbhavīyā cittābhidīptiruttarasamudāyaṃ ghaṭayati /",
    "GSP33vacbhamu:9951": " ghaṭanasamaye tasyāścirātītatvena sāmarthyavirahāt /",
    "GSP33vacbhamu:9952": " asmadrāddhāntavadanyasya",
    "GSP33vacbhamu:9953": " cetanasya bhoktuḥ praśāsiturvā sthirasya saṃghātakarturanabhyupagamāt\u000e /",
    "GSP33vacbhamu:9954": " kāraṇavinyāsabhedaṃ hi vidvān kartā bhavati /",
    "GSP33vacbhamu:9955": " na cānvayavyatirekāvantareṇa taddhinyāsabhedaṃ veditumarhati /",
    "GSP33vacbhamu:9956": " naca sakṣamiko 'nvayavyatirekakālāvasthāyī jñātumanvayavyatirekāvutsahate /",
    "GSP33vacbhamu:9957": " ata uktam--",
    "GSP33vacbhamu:9958": " sthirasyeti\u000e /",
    "GSP33vacbhamu:9959": " yadyucyeta asamavahitānyeva kāraṇāni kāryaṃ kariṣyanti parasparānapekṣāṇi,",
    "GSP33vacbhamu:9960": " kṛtamatra samavadhāyayitrā cetanenetyata āha--",
    "GSP33vacbhamu:9961": " nirapekṣapravṛttyabhyupagame ceti\u000e /",
    "GSP33vacbhamu:9962": " yadyucyate astyālayavijñānamahaṅkārāspadaṃ pūrvāparānusaṃghātṛ,",
    "GSP33vacbhamu:9963": " tadeva kāraṇānāṃ pratisaṃghātṛ bhaviṣyatīti,tatrāha--",
    "GSP33vacbhamu:9964": " āśayasyāpīti\u000e /",
    "GSP33vacbhamu:9965": " yat khalvekaṃ yadi sthiramāsthīyeta tato nāmāntareṇātmaiva /",
    "GSP33vacbhamu:9966": " atha kṣaṇikaṃ,",
    "GSP33vacbhamu:9967": " tata uktadoṣāpattiḥ /",
    "GSP33vacbhamu:9968": " naca tatsaṃtānastasyānyatve nāmāntareṇātmābhyupagato 'nanyatve ca vijñānameva ,",
    "GSP33vacbhamu:9969": " tacca kṣaṇikamevetyuktadoṣāpattiḥ /",
    "GSP33vacbhamu:9970": " āśerate 'smin karmānubhavavāsanā ityāśaya ālayavijñānaṃ tasya /",
    "GSP33vacbhamu:9971": " api ca pravṛttiḥ samudāyināṃ vyāpāraḥ /",
    "GSP33vacbhamu:9972": " naca kṣaṇikānāṃ vyāpāro yujyate /",
    "GSP33vacbhamu:9973": " vyāpāro hi vyāpāradāśrayastatkāraṇakaśca loke prasiddhaḥ /",
    "GSP33vacbhamu:9974": " tena vyāpāravatā vyāpārātpūrvaṃ vyāpārasamaye ca bhavitavyam /",
    "GSP33vacbhamu:9975": " anyathā kāraṇatvāśrayatvayorayogāt /",
    "GSP33vacbhamu:9976": " na ca samasamayayorasti kāryakāraṇabhāvaḥ /",
    "GSP33vacbhamu:9977": " nāpi bhinnakālayorādhārādheyabhāvaḥ /",
    "GSP33vacbhamu:9978": " tathā ca kṣaṇikatvahānirityāha--",
    "GSP33vacbhamu:9979": " kṣaṇikatvābhyupagamācceti //18 //",
    "GSP33vacbhamu:9980": " itaretarapratyayatvāditi cennotpattimātranimittatvāt /",
    "GSP33vacbhamu:9981": " yadyapīti\u000e /",
    "GSP33vacbhamu:9982": " ayamarthaḥ-- saṃkṣepato hi pratītyasamutpādalakṣaṇamuktaṃ buddhena 'idaṃ pratyayaphalam' iti /",
    "GSP33vacbhamu:9983": " 'utpādādvā tathāgatānāmanutpādādvā sthitaiṣā dharmāṇāṃ dharmatā' /",
    "GSP33vacbhamu:9984": " 'dharmasthititā dharmaniyāmakatā pratītyasamutpādānulomatā'iti /",
    "GSP33vacbhamu:9985": " atha punarayaṃ pratītyasamutpādo dvābhyāṃ kāraṇābhyāṃ bhavati hetūpanibandhataśca pratyayopanibandhataśca /",
    "GSP33vacbhamu:9986": " sa punardvividho-- bāhya ādhyātmikaśca /",
    "GSP33vacbhamu:9987": " tatra bāhyasya pratītyasamutpādasya hetūpanibandhaḥ-- yadidaṃ bījādaṅkuro 'ṅkurātpatraṃ patrātkāṇḍaṃ kāṇḍānnālo nālādgarbho garbhācchūkaḥ śūkātpuṣpaṃ puṣpātphalamiti /",
    "GSP33vacbhamu:9988": " asati bīje 'ṅkuro na bhavati,",
    "GSP33vacbhamu:9989": " yāvadasati puṣpe phalaṃ na bhavati /",
    "GSP33vacbhamu:9990": " sati tu bīje 'ṅkuro bhavati,",
    "GSP33vacbhamu:9991": " yāvat puṣpe sati phalamiti /",
    "GSP33vacbhamu:9992": " tatra bījasya naivaṃ bhavati jñānamahamaṅkuraṃ nirvartayāmīti /",
    "GSP33vacbhamu:9993": " . aṅkurasyāpi naivaṃ bhavati jñānamahaṃ bījena nirvartita iti /",
    "GSP33vacbhamu:9994": " evaṃ yāvatpuṣpasya naivaṃ bhavatyahaṃ phalaṃ nirvartayāmīti /",
    "GSP33vacbhamu:9995": " evaṃ phalasyāpi naivaṃ bhavatyahaṃ puṣpeṇābhinirvartitamiti /",
    "GSP33vacbhamu:9996": " tasmādasatyapi caitanye bījādīnāmasatyapi cānyasminnadhiṣṭhātari kāryakāraṇabhāvaniyamo dṛśyate /",
    "GSP33vacbhamu:9997": " ukto hetūpanibandhaḥ /",
    "GSP33vacbhamu:9998": " pratyayopanibandhaḥ pratītyasamutpādasyocyate /",
    "GSP33vacbhamu:9999": " pratyayo hetūnāṃ samavāyaḥ /",
    "GSP33vacbhamu:10000": " hetuṃ hetuṃ pratyayante hetvantarāṇīti,",
    "GSP33vacbhamu:10001": " teṣāmayamānānāṃ bhāvaḥ pratyayaḥ /",
    "GSP33vacbhamu:10002": " samavāya iti yāvat /",
    "GSP33vacbhamu:10003": " yathā ṣaṇṇāṃ dhātūnāṃ samavāyādbījaheturaṅkuro jāyate /",
    "GSP33vacbhamu:10004": " tatra ca pṛthivīdhāturbījasya saṃgrahakṛtyaṃ karoti yato 'ṅkuraḥ kaṭhino bhavati,",
    "GSP33vacbhamu:10005": " abdhāturbījaṃ snehayati,",
    "GSP33vacbhamu:10006": " tejodhāturbījaṃ paripācayati,",
    "GSP33vacbhamu:10007": " vāyudhāturbījamabhinirharati yato 'ṅkuro bījānnirgacchati,",
    "GSP33vacbhamu:10008": " ākāśadhāturbījasyānāvaraṇakṛtyaṃ karoti,",
    "GSP33vacbhamu:10009": " ṛturapi bījasya pariṇāmaṃ karoti,",
    "GSP33vacbhamu:10010": " tadeteṣāmavikalānāṃ dhātūnāṃ samavāye bīje rohityaṅkuro jāyate nānyathā /",
    "GSP33vacbhamu:10011": " tatra pṛthivīdhātornaivaṃ bhavatyahaṃ bījasya saṃgrahakṛtyaṃ karomīti,",
    "GSP33vacbhamu:10012": " yāvadṛtornaivaṃ bhavatyahaṃ bījasya pariṇāmaṃ karomīti /",
    "GSP33vacbhamu:10013": " aṅkurasyāpi naivaṃ bhavatyahamebhiḥ pratyayairnirvartita iti /",
    "GSP33vacbhamu:10014": " tathādhyātmikaḥ pratītyasamutpādo dvābhyāṃ kāraṇābhyāṃ bhavati hetūpanibandhataḥ pratyayopanibandhataśca /",
    "GSP33vacbhamu:10015": " tatrāsya hetūpanibandho yadidamavidyāpratyayāḥ saṃskārā yāvajjātipratyayaṃ jarāmaraṇādaya udapatsyanta /",
    "GSP33vacbhamu:10016": " tatrāvidyāyā naivaṃ bhavatyahaṃ saṃskārānabhinirvartayāmīti /",
    "GSP33vacbhamu:10017": " saṃskārāṇāmapi naivaṃ bhavati vayamavidyayā nirvartitā iti /",
    "GSP33vacbhamu:10018": " evaṃ yāvajjātyā api naivaṃ bhavatyahaṃ jarāmaraṇādyabhinirvartayāmīti /",
    "GSP33vacbhamu:10019": " jarāmaraṇādīnāmapi naivaṃ bhavati vayaṃ jātyādibhirnirvartitā iti /",
    "GSP33vacbhamu:10020": " atha ca satsvavidyādiṣu svayamacetaneṣu cetanāntarānadhiṣṭhiteṣvapi saṃskārādīnāmutpattiḥ,",
    "GSP33vacbhamu:10021": " bījādiṣviva satsvacetaneṣu cetanāntarānadhiṣṭhiteṣvapyaṅkurādīnām /",
    "GSP33vacbhamu:10022": " idaṃ pratītya prāpyedamutpadyata ityetāvanmātrasya dṛṣṭatvāccetanādhiṣṭhānasyānupalabdheḥ /",
    "GSP33vacbhamu:10023": " so 'yamādhyātmikasya pratītyasamutpādasya hetūpanibandhaḥ /",
    "GSP33vacbhamu:10024": " atha pratyayopanibandhaḥ-- pṛthivyaptejovāyvākāśavijñānadhātūnāṃ samavāyādbhavati kāyaḥ /",
    "GSP33vacbhamu:10025": " tatra kāyasya pṛthivīdhātuḥ kāṭhinyaṃ nirvartayati /",
    "GSP33vacbhamu:10026": " abdhātuḥ snehayati kāyam /",
    "GSP33vacbhamu:10027": " tejodhātuḥ kāyasyāśitapīte paripācayati /",
    "GSP33vacbhamu:10028": " vāyudhātuḥ kāyasya śvāsādi karoti /",
    "GSP33vacbhamu:10029": " ākāśadhātuḥ kāyasyāntaḥ suṣirabhāvaṃ karoti /",
    "GSP33vacbhamu:10030": " yastu nāmarūpāṅkuramabhinirvartayati pañcavijñānakāryasaṃyuktaṃ sāsravaṃ ca manovijñānaṃ,",
    "GSP33vacbhamu:10031": " so 'yamucyate vijñānadhātuḥ /",
    "GSP33vacbhamu:10032": " yadā hyādhyātmikāḥ pṛthivyādidhātavo bhavantyavikalāstadā sarveṣāṃ samavāyādbhavati kāyasyotpattiḥ /",
    "GSP33vacbhamu:10033": " tatra pṛthivyādidhātūnāṃ naivaṃ bhavati vayaṃ kāyasya kāṭhinyādi nirvartayāma iti /",
    "GSP33vacbhamu:10034": " kāyasyāpi naivaṃ bhavati jñānamahamebhiḥ pratyayairabhinirvartita iti /",
    "GSP33vacbhamu:10035": " atha ca pṛthivyādidhātubhyo 'cetanebhyaścetanāntarānadhiṣṭhitebhyo 'ṅkurasyevaṃ kāyasyotpattiḥ /",
    "GSP33vacbhamu:10036": " so 'yaṃ pratītyasamutpādo dṛṣṭatvānnānyathayitavyaḥ /",
    "GSP33vacbhamu:10037": " tatraiteṣveva ṣaṭsu dhātuṣu yaikasaṃjñā,",
    "GSP33vacbhamu:10038": " piṇḍasaṃjñā,",
    "GSP33vacbhamu:10039": " nityasaṃjñā,",
    "GSP33vacbhamu:10040": " suḥkhasaṃjñā,",
    "GSP33vacbhamu:10041": " sattvasaṃjñā,",
    "GSP33vacbhamu:10042": " pudgalasaṃjñā,",
    "GSP33vacbhamu:10043": " manuṣyasaṃjñā,",
    "GSP33vacbhamu:10044": " mātṛduhitṛsaṃjñā,",
    "GSP33vacbhamu:10045": " ahaṅkāramamakārasaṃjñā,",
    "GSP33vacbhamu:10046": " seyamavidyā\u000esaṃsārānarthasaṃbhārasya mūlakāraṇaṃ,",
    "GSP33vacbhamu:10047": " tasyāmavidyāyāṃ satyāṃ",
    "GSP33vacbhamu:10048": " saṃskārā\u000erāgadveṣamohā viṣayeṣu pravartante /",
    "GSP33vacbhamu:10049": " vastuviṣayā vijña",
    "GSP33vacbhamu:10050": " ptirvijñānaṃ ,",
    "GSP33vacbhamu:10051": " \u000evijñānāccatvāro rūpiṇa upādānaskandhāstannāma,",
    "GSP33vacbhamu:10052": " tānyupādāya rūpamabhinirvartate /",
    "GSP33vacbhamu:10053": " tadaikadhyamabhisaṃkṣipya",
    "GSP33vacbhamu:10054": " nāmarūpaṃ\u000enirucyate śarīrasyaiva kalalabuddudādyavasthā nāmarūpasaṃmiśritānīndariyāṇi",
    "GSP33vacbhamu:10055": " ṣaḍāyatanaṃ,",
    "GSP33vacbhamu:10056": " \u000enāmarūpendriyāṇāṃ trayāṇāṃ saṃnipātaḥ",
    "GSP33vacbhamu:10057": " sparśaḥ,\u000esparśādvedanā sukhādikā,",
    "GSP33vacbhamu:10058": " vedanāyāṃ satyāṃ kartavyametatsukhaṃ punarmayetyadhyavasānan",
    "GSP33vacbhamu:10059": " tṛṣṇā\u000ebhavati /",
    "GSP33vacbhamu:10060": " tata",
    "GSP33vacbhamu:10061": " upādānaṃ\u000evākkāyaceṣṭā bhavati /",
    "GSP33vacbhamu:10062": " tato",
    "GSP33vacbhamu:10063": " bhavo\u000ebhavatyasmājjanmeti bhavo dharmādharmau,",
    "GSP33vacbhamu:10064": " taddhetukaḥ skandhaprādurbhāvo",
    "GSP33vacbhamu:10065": " jātiḥ\u000ejanma /",
    "GSP33vacbhamu:10066": " janmahetukā uttare",
    "GSP33vacbhamu:10067": " jarāṃraṇā\u000edayaḥ /",
    "GSP33vacbhamu:10068": " jātānāṃ skandhānāṃ paripāko",
    "GSP33vacbhamu:10069": " jarā\u000e /",
    "GSP33vacbhamu:10070": " skandhānāṃ nāśo",
    "GSP33vacbhamu:10071": " maraṇam\u000e /",
    "GSP33vacbhamu:10072": " mriyamāṇasya mūḍhasya sābhiṣaṅgasya putrakalatrādāvanatardāhaḥ",
    "GSP33vacbhamu:10073": " śokaḥ\u000e /",
    "GSP33vacbhamu:10074": " tadutthaṃ pralapanaṃ hā mātaḥ,",
    "GSP33vacbhamu:10075": " hā tāta,",
    "GSP33vacbhamu:10076": " hā ca me putrakalatrādīti",
    "GSP33vacbhamu:10077": " paridevanā\u000e /",
    "GSP33vacbhamu:10078": " pañcavijñānakāryasaṃyuktamasādhyanubhavanan",
    "GSP33vacbhamu:10079": " duḥkham\u000e /",
    "GSP33vacbhamu:10080": " mānasaṃ ca duḥkhan",
    "GSP33vacbhamu:10081": " daurmanasyam /",
    "GSP33vacbhamu:10082": " evañjātīyakā\u000eścopāyāsta upakleśā gṛhyante /",
    "GSP33vacbhamu:10083": " te 'mī parasparahetukāḥ,",
    "GSP33vacbhamu:10084": " janmādihetukā avidyādayo 'vidyādihetukāśca janmādayo ghaṭīyantravadaniśamāvartamānāḥ santīti tadetairavidyādibhi",
    "GSP33vacbhamu:10085": " rākṣiptaḥ saṃghāta\u000eiti /",
    "GSP33vacbhamu:10086": " tadetaddūṣayati-",
    "GSP33vacbhamu:10087": " - tanna\u000ekutaḥ,",
    "GSP33vacbhamu:10088": " utpattimātranimittatvāditi\u000e /",
    "GSP33vacbhamu:10089": " ayamabhisaṃdhiḥ-- yat khalu hetūpanibandhaṃ kāryaṃ tadanyānapekṣaṃ hetumātrādhīnotpādatvādutpadyatāṃ nāma /",
    "GSP33vacbhamu:10090": " pañcaskandhasamudāyastu pratyayopanibaddho na hetumātrādhīnotpattiḥ /",
    "GSP33vacbhamu:10091": " . api tu nānāhetusamavadhānajanmā /",
    "GSP33vacbhamu:10092": " na ca cetanamantareṇānyaḥ saṃnidhāpayitāsmi kāraṇānāmityuktam /",
    "GSP33vacbhamu:10093": " bījādaṅkurotpatterapi pratyayopanibaddhāyā vivādādhyāsitatvena pakṣanikṣiptatvāt,",
    "GSP33vacbhamu:10094": " pakṣeṇa ca vyabhicārodbhāvanāyāmatiprasaṅgena sarvānumānocchedaprasaṅgāt /",
    "GSP33vacbhamu:10095": " syādetat /",
    "GSP33vacbhamu:10096": " anapekṣā evāntyakṣaṇaprāptāḥ kṣityādayo 'ṅkuramārabhante /",
    "GSP33vacbhamu:10097": " teṣāṃ tūpasarpaṇapratyayavaśātparasparasamavadhānam /",
    "GSP33vacbhamu:10098": " na caikasmādeva kāraṇātkāryasiddheḥ kimanyaiḥ kāraṇairiti vācyam /",
    "GSP33vacbhamu:10099": " kāraṇacakrānantaraṃ kāryotpādāt siddhamityeva nāsti /",
    "GSP33vacbhamu:10100": " na caiko 'pitatkāraṇasamarthaṃ ityanya udāsata iti yuktam /",
    "GSP33vacbhamu:10101": " nahi te prekṣāvanto yenaisamālocayeyurasmāsu samartha eko 'pi kārye iti kṛtaṃ naḥ saṃnidhineti /",
    "GSP33vacbhamu:10102": " kintūpasarpaṇapratyayādhīnaparasparasaṃnidhānotpādā nānutpattuṃ nāpyasaṃnidhātumīśate /",
    "GSP33vacbhamu:10103": " tāṃśca sarvananapekṣān pratītya kāryamapi na netpattumarhati /",
    "GSP33vacbhamu:10104": " naca svamahimnā sarve kāryamutpādayanto 'pi nānākāryāṇāmīsate tatraiva teṣāṃ sāmarthyāt /",
    "GSP33vacbhamu:10105": " na ca kāraṇabhedāt kāryabhedaḥ,",
    "GSP33vacbhamu:10106": " sāmagryā ekatvāt /",
    "GSP33vacbhamu:10107": " tadbhedasya ca kāryānānātvahetutvāttathā darśanāt /",
    "GSP33vacbhamu:10108": " tanna /",
    "GSP33vacbhamu:10109": " yadyantyakṣaṇaprāptā anapekṣāḥ svakāryopajanane,",
    "GSP33vacbhamu:10110": " hantānena krameṇa tataḥ pūrve tataḥ pūrve sarva evānapekṣāstattatsvakāryopajanana",
    "GSP33vacbhamu:10111": " iti kusūlasthatvāviśeṣe 'pi yena bījakṣaṇena kusūlasthena svakāryakṣaṇaparamparayāṅkurotpattisamartho",
    "GSP33vacbhamu:10112": " bījakṣaṇo janayitavyaḥ so 'napekṣa eva bījakṣaṇaḥ svakāryopajanane evaṃ sarva eva",
    "GSP33vacbhamu:10113": " tadantarānantapavartino bījakṣaṇa anapekṣā iti kusūlanihitabīja eva syāt kṛtī kṛṣīvalaḥ",
    "GSP33vacbhamu:10114": " kṛtamasya duḥkhabahulena kṛṣikarmaṇā /",
    "GSP33vacbhamu:10115": " yena hi bījakṣaṇena svakṣaṇaparamparayāṅkuro janayitavyastasyānapekṣāsau kṣaṇaparamparā kusūla evāṅkuraṃ kariṣyatīti /",
    "GSP33vacbhamu:10116": " tasmātparasparāpekṣā evāntyā vā madhyā vā pūrve vā kṣaṇāḥ kāryopajanana iti vaktavyam /",
    "GSP33vacbhamu:10117": " yathāhuḥ-- 'na kiñcidekamekasmātsāmagryāḥ sarvasaṃbhavaḥ' iti /",
    "GSP33vacbhamu:10118": " taccedaṃ samavadhānaṃ kāraṇānāṃ vinyāsabhedatatprayojanābhijñaprekṣāvatpūrvakaṃ dṛṣṭamiti nācetanādbhavitumarhati /",
    "GSP33vacbhamu:10119": " tadidamuktam--",
    "GSP33vacbhamu:10120": " bhavedupapannaḥ saṃghāto yadi saṃghātasya kiñcinnimittamavagamyeteti /",
    "GSP33vacbhamu:10121": " itaretarapratyayatve 'pīti\u000e /",
    "GSP33vacbhamu:10122": " itaretarahetutve 'pītyarthaḥ /",
    "GSP33vacbhamu:10123": " uktamabhisaṃdhimavidvān paricodayati--",
    "GSP33vacbhamu:10124": " nanvavidyādibhirarthādākṣīpyata iti\u000e /",
    "GSP33vacbhamu:10125": " pariharati--",
    "GSP33vacbhamu:10126": " atrocyate, yadi tāvaditi\u000e /",
    "GSP33vacbhamu:10127": " kimākṣepa utpādanam,",
    "GSP33vacbhamu:10128": " āho jñāpanam /",
    "GSP33vacbhamu:10129": " tatra na tāvat kāraṇamanyathānupapadyamānaṃ kāryamutpādayati,",
    "GSP33vacbhamu:10130": " kintu svasāmarthyena /",
    "GSP33vacbhamu:10131": " tasmājjñāpanaṃ vaktavyam /",
    "GSP33vacbhamu:10132": " tathā ca jñāpitasyānyadutpādakaṃ vaktavyam /",
    "GSP33vacbhamu:10133": " .tacca sthirapakṣe 'pi satyapi ca bhoktaryaghiṣṭhātāraṃ cetanamantareṇa na saṃbhavati kimaṅga,",
    "GSP33vacbhamu:10134": " punaḥ kṣaṇikeṣu bhāveṣu /",
    "GSP33vacbhamu:10135": " bhokturbhogenāpi kadācidākṣipyeta saṃghātaḥ,",
    "GSP33vacbhamu:10136": " sa tu bhoktāpi nāstīti dūrotsāritatvaṃ darśayati--",
    "GSP33vacbhamu:10137": " bhoktṛrahiteṣviti\u000e /",
    "GSP33vacbhamu:10138": " api ca bahava upakāryopakārakabhāvena sthitāḥ kāryaṃ janayanti /",
    "GSP33vacbhamu:10139": " naca kṣaṇikapakṣa upakāryopakārakabhāvo 'sti,",
    "GSP33vacbhamu:10140": " bhāvasyopakārānāspadatvāt /",
    "GSP33vacbhamu:10141": " kṣaṇasyābhedyatvādanupakṛtopakṛtatvāsaṃbhavāt /",
    "GSP33vacbhamu:10142": " kālabhedena vā tadupapattau kṣaṇikatvavyāghātāt /",
    "GSP33vacbhamu:10143": " tadidamāha--",
    "GSP33vacbhamu:10144": " āśrayāśrayiśūnyeṣu ceti /",
    "GSP33vacbhamu:10145": " athāyamabhiprāya iti\u000e /",
    "GSP33vacbhamu:10146": " yadā hi pratyayopanibandhaḥ pratītyasamutpādo bhavettadā cetano 'dhiṣṭhātāpekṣetāpi,",
    "GSP33vacbhamu:10147": " na tu pratyayopanibandhane 'pi tu hetūpanibandhaḥ /",
    "GSP33vacbhamu:10148": " tathāca kṛtamadhiṣṭhātrā /",
    "GSP33vacbhamu:10149": " hetuḥ svabhāvata eva kāryasaṃghātaṃ kariṣyati kevala iti bhāvaḥ /",
    "GSP33vacbhamu:10150": " astu tāvadyathā kevalādhetoḥ kāryaṃ nopajāyata iti,",
    "GSP33vacbhamu:10151": " anyonyāśrayaprasaṅgo 'smin pakṣa ityāśayavānāha-",
    "GSP33vacbhamu:10152": " - kathaṃ tameveti\u000e /",
    "GSP33vacbhamu:10153": " saṃprati pratyayopanibandhanaṃ pratītyasamutpādamāstāya codayati--",
    "GSP33vacbhamu:10154": " atha manyase saṃghātā eveti\u000e /",
    "GSP33vacbhamu:10155": " asthirā api hi bhāvāḥ sadā saṃhatā evodayante vyante ca /",
    "GSP33vacbhamu:10156": " na punaratistato 'vasthitāḥ kenacit puñjīkriyante /",
    "GSP33vacbhamu:10157": " tathā ca kṛtamatra saṃhantrā cetaneneti bhāvaḥ /",
    "GSP33vacbhamu:10158": " anādau\u000eiti parasparāśrayaṃ nivartayati /",
    "GSP33vacbhamu:10159": " tadetadvikalpya dūṣayati--",
    "GSP33vacbhamu:10160": " tathāpi saṃghātāditi\u000e /",
    "GSP33vacbhamu:10161": " sa khalu saṃghātasaṃtativarti dharmādharmāhvayaḥ saṃskārasaṃtāno yathāyathaṃ sukhaduḥkhe janayannāgantukaṃ kañcanānāsādya svata eva janayet,āsādya vā /",
    "GSP33vacbhamu:10162": " anāsādyajanane sadaiva sukhaduḥkhe janayet,",
    "GSP33vacbhamu:10163": " samarthasyānapekṣasyākṣepāyogāt /",
    "GSP33vacbhamu:10164": " āsādya janane tadāsādanakāraṇaṃ prekṣāvānabhyupeyaḥ /",
    "GSP33vacbhamu:10165": " tathāca na pratyayopanibandhanaḥ pratītyasamutpādaḥ /",
    "GSP33vacbhamu:10166": " tasmādanenāgatantukānapekṣasya saṃdhātasaṃtānasyaiva sadṛśajanane visadṛśajanane vā svabhāva āstheyaḥ /",
    "GSP33vacbhamu:10167": " tathā ca bhāṣyoktaṃ dūṣaṇamiti /",
    "GSP33vacbhamu:10168": " api ca yadbhogārthaḥ saṃghātaḥ syāditi\u000e /",
    "GSP33vacbhamu:10169": " aprāptabhogo hi bhogamāptukāmastatsādhane pravartata iti pratyātmasiddham /",
    "GSP33vacbhamu:10170": " seyaṃ pravṛttirbhogādanyasmin sthire bhoktari bhogatatsādhanasamayavyāpini kalpyate nāsthire /",
    "GSP33vacbhamu:10171": " naca bhogādananyasmin /",
    "GSP33vacbhamu:10172": " nahi bhogo bhogāya kalpate nāpyanyo bhogāyānyasya /",
    "GSP33vacbhamu:10173": " evaṃ mokṣe 'pi draṣṭavyam /",
    "GSP33vacbhamu:10174": " tatra bubhukṣumumukṣū cet sthirāvāsthīyeyātāṃ tadābhyupetahānam,",
    "GSP33vacbhamu:10175": " asthairyā vā pravṛttiprasaṅga ityarthaḥ /",
    "GSP33vacbhamu:10176": " na tu saṃghātaḥ sidhyedbhoktrabhāvāditi\u000e /",
    "GSP33vacbhamu:10177": " bhoktrabhāvena pravṛttyanupapatteḥ kartrabhāvaḥ /",
    "GSP33vacbhamu:10178": " tataḥ karmabhāvātsaṃghātāsiddhirityarthaḥ //19 // //",
    "GSP33vacbhamu:10179": " uttarotpāde ca pūrvanirodhāt\u000e /",
    "GSP33vacbhamu:10180": " pūrvasūtreṇa saṃgatimasyāha--",
    "GSP33vacbhamu:10181": " uktametaditi\u000e /",
    "GSP33vacbhamu:10182": " hetūpanibandhanaṃ pratītyasamutpadamabhyupetya pratyayopanibandhanaḥ pratītyasamutpādo dūṣitaḥ /",
    "GSP33vacbhamu:10183": " saṃprati hetūpanibandhanamapi taṃ dūṣayatītyarthaḥ /",
    "GSP33vacbhamu:10184": " dūṣaṇamāha--",
    "GSP33vacbhamu:10185": " idamidānīmiti /",
    "GSP33vacbhamu:10186": " nirudhyamānasyeti\u000e /",
    "GSP33vacbhamu:10187": " na tāvadvaiśeṣikavannirodhakāraṇasāṃnidhyaṃ nirudhyamānatvaṃ vaktavyam /",
    "GSP33vacbhamu:10188": " niruddhatvaṃ ca ciraniruddhatvaṃ vivakṣitatvaṃ,",
    "GSP33vacbhamu:10189": " tathā cobhayorapyabhāvagrastatvāddhetutvānupapattiḥ /",
    "GSP33vacbhamu:10190": " śaṅkate--",
    "GSP33vacbhamu:10191": " atha bhāvabhūta iti\u000e /",
    "GSP33vacbhamu:10192": " kāraṇasya hi kāryotpādāt prākkālasattār'thavatī na kāryakālā,",
    "GSP33vacbhamu:10193": " tadā kāryasya siddhatvena tatsidydharthāyāḥ sattāyā anupayogāditi bhāvaḥ /",
    "GSP33vacbhamu:10194": " tadetallokadṛṣṭyā dūṣayati--",
    "GSP33vacbhamu:10195": " bhāvabhūtasyeti\u000e /",
    "GSP33vacbhamu:10196": " bhūtvā vyāpṛtya bhāvāḥ prayeṇa hi kāryaṃ kurvanto loke dṛśyante /",
    "GSP33vacbhamu:10197": " tathā ca sthiratvam,",
    "GSP33vacbhamu:10198": " itarathā tu lokavirodha iti /",
    "GSP33vacbhamu:10199": " punaḥ śaṅkate--",
    "GSP33vacbhamu:10200": " atha bhāva eveti\u000e /",
    "GSP33vacbhamu:10201": " yathāhuḥ-- 'bhūtiryeṣāṃ kriyā saiva kārakaṃ saiva cocyate 'iti /",
    "GSP33vacbhamu:10202": " bhavatyevaṃ vyāpāravattā tathāpi kṣaṇikasya na kāraṇatvamityāha--",
    "GSP33vacbhamu:10203": " tathāpi naivopapadyate\u000ekṣaṇikasya kāraṇabhāvaḥ /",
    "GSP33vacbhamu:10204": " mṛtsuvarṇakāraṇā hi ghaṭādayaśca rūcakādaya mṛtsuvarṇātmāno 'nubhūyante /",
    "GSP33vacbhamu:10205": " yadi ca na kāryasamaye kāraṇaṃ sat kathaṃ teṣāṃ tadātmanānubhāvaḥ /",
    "GSP33vacbhamu:10206": " naca kāraṇasādṛśyaṃ kāryasya na tu tādātmyamiti vācyam /",
    "GSP33vacbhamu:10207": " asati kasyacidrūpasyānugame sādṛśyasyāpyanupapatteḥ /",
    "GSP33vacbhamu:10208": " anugame vā tadeva kāraṇaṃ,",
    "GSP33vacbhamu:10209": " tathā ca tasya kāryatādātmyamiti siddhimakṣaṇikatvamityarthaḥ /",
    "GSP33vacbhamu:10210": " sarvathā vailakṣaṇye tu hetuphalabhāvastantughaṭādāvapi prāptaṃ ityatiprasaṅga ityāha--",
    "GSP33vacbhamu:10211": " vinaiva veti\u000e /",
    "GSP33vacbhamu:10212": " naca tadbhāvabhāvo niyāmakaḥ,",
    "GSP33vacbhamu:10213": " tasyaikasmin kṣaṇe 'śakyagrahatvāt,",
    "GSP33vacbhamu:10214": " sāmānyasya cākāraṇatvāt /",
    "GSP33vacbhamu:10215": " kāraṇatve vā kṣaṇikatvahānerasmatpakṣapātaprasaṅgacceti bhāvaḥ /",
    "GSP33vacbhamu:10216": " api ca cotpādanirodhayorvikalpatraye 'pi vastunaḥ śāśvatatvaprasaṅga ityāha--",
    "GSP33vacbhamu:10217": " api cotpādanirodhau nāmeti\u000e /",
    "GSP33vacbhamu:10218": " paryāyatvāpādane 'pi nityatvāpādanaṃ mantavyam /",
    "GSP33vacbhamu:10219": " vastūtpādanirodhābhyāmasaṃsṛṣṭamiti vastunaḥ śāśvatatvaprasaṅgaḥ\u000e /",
    "GSP33vacbhamu:10220": " saṃsarge 'pyasatā saṃsargānupapatteḥ /",
    "GSP33vacbhamu:10221": " sattvābhyupagame śāśvata śāśvatatvamiti draṣṭavyam /",
    "GSP33vacbhamu:10222": " śeṣaṃ nigadavyākhyātam //20 //",
    "GSP33vacbhamu:10223": " asati pratijñoparodho yaugapadyamanyathā\u000e /",
    "GSP33vacbhamu:10224": " nīlābhāsasya hi cittasya nīlādālambanapratyayānnīlākāratā /",
    "GSP33vacbhamu:10225": " samanantarapratyayātpūrvavijñānādbodharūpatā /",
    "GSP33vacbhamu:10226": " cakṣuṣo 'dhipatipratyayādrūpagrahaṇapratiniyamaḥ /",
    "GSP33vacbhamu:10227": " ālokātsahakāripratyayādhetoḥ spaṣṭārthatā /",
    "GSP33vacbhamu:10228": " evaṃ sukhādīnāmapi caittānāṃ cittābhinnahetujānāṃ catvāryotānyeva kāraṇāni /",
    "GSP33vacbhamu:10229": " seyaṃ pratijñā caturvidhān hetūn pratītya cittacaittā utpadyanta ityabhāvakāraṇatva uparudhyeta /",
    "GSP33vacbhamu:10230": " athottarakṣaṇotpattiṃ yāvattāvadavatiṣṭhata iti\u000e /",
    "GSP33vacbhamu:10231": " utpattirutpadyamānādbhāvādabhinnā,",
    "GSP33vacbhamu:10232": " tathā ca kṣaṇikatvahāniriti pratijñāhāniḥ //21 //",
    "GSP33vacbhamu:10233": " pratisaṃkhyāpratisaṃkhyānirodhāprāptiravicchedāt\u000e /",
    "GSP33vacbhamu:10234": " bhāvapratīpā saṃkhyā buddhiḥ pratisaṃkhyā ,",
    "GSP33vacbhamu:10235": " tayā nirodhaḥ pratisaṃkhyānirodhaḥ /",
    "GSP33vacbhamu:10236": " santamimamasantaṃ karomītyevamākāratā ca buddherbhāvapratīpatvam /",
    "GSP33vacbhamu:10237": " etenāpratisaṃkhyānirodho 'pi vyākhyātaḥ /",
    "GSP33vacbhamu:10238": " saṃtānagocaro vā nirodhaḥ,",
    "GSP33vacbhamu:10239": " saṃtānikṣaṇagocaro vā /",
    "GSP33vacbhamu:10240": " na tāvatsaṃtānasya nirodhaḥ saṃbhavati /",
    "GSP33vacbhamu:10241": " hetuphalabhāvena hi vyavasthitāḥ saṃtānina evodayavyayadharmāṇaḥ saṃtānāḥ /",
    "GSP33vacbhamu:10242": " tatra yo 'sāvantyaḥ saṃtānī,",
    "GSP33vacbhamu:10243": " yannirodhātsaṃtānocchedena bhavitavyam,",
    "GSP33vacbhamu:10244": " sa kiṃ phalaṃ kiñcidārabhate na vā /",
    "GSP33vacbhamu:10245": " ārabhate cet, nāntyaḥ /",
    "GSP33vacbhamu:10246": " tathā ca na saṃtānocchedaḥ /",
    "GSP33vacbhamu:10247": " anārambhe tu bhavedantyaḥ saḥ,",
    "GSP33vacbhamu:10248": " kintu syādasan,",
    "GSP33vacbhamu:10249": " arthakriyākāritāyāḥ sattālakṣaṇasya virahāt /",
    "GSP33vacbhamu:10250": " tadasatve tajjanakamapyasajjanakatvenāsadityanena krameṇāsantaḥ sarva eva saṃtānina iti tatsaṃtāno nitarāmasanniti kasya pratisaṃkhyayā nirodha-",
    "GSP33vacbhamu:10251": " naca sabhāgānāṃ saṃtānināṃ hetuphalabhāvaḥ saṃtānaḥ,",
    "GSP33vacbhamu:10252": " tasya visabhāgotpādo nirodhaḥ,",
    "GSP33vacbhamu:10253": " visabhāgotpādaka eva cakṣaṇaḥ saṃtānasyāntyaḥ /",
    "GSP33vacbhamu:10254": " tathāsati rūpavijñānapravāhe rasādivijñānotpattau saṃtānocchedaprasaṅgaḥ /",
    "GSP33vacbhamu:10255": " kathañcitsārūpye vā visabhāge 'pyantataḥ sattayā tadastīti na saṃtānocchedaḥ /",
    "GSP33vacbhamu:10256": " tadanenābhisaṃdhināha--",
    "GSP33vacbhamu:10257": " sarveṣvapi saṃtāneṣu saṃtānināmavicchinnenahetuphalabhāvena saṃtānavicchedasyāsaṃbhavāditi /",
    "GSP33vacbhamu:10258": " nāpi bhāvagocarau saṃbhavataḥ\u000epratisaṃkhyāpratisaṃkhyānirodhau /",
    "GSP33vacbhamu:10259": " atra tāvadutpannamātrāpravṛttasya bhāvasya na pratisaṃkhyānirodhaḥ saṃbhavati,",
    "GSP33vacbhamu:10260": " tasya puruṣaprayatnāpekṣābhāvādityastyeva dūṣaṇaṃ,",
    "GSP33vacbhamu:10261": " tathāpi doṣāntaramubhayasminnapi nirodho brūte--",
    "GSP33vacbhamu:10262": " na hi bhāvānāmiti\u000e /",
    "GSP33vacbhamu:10263": " yato niranvayo vināśo na saṃbhavatyato nirūpākhyo 'pi na saṃbhavati,",
    "GSP33vacbhamu:10264": " tenaivānvayinā rūpeṇa bhāvasya naṣṭasyāpyupākhyeyatvāt /",
    "GSP33vacbhamu:10265": " niranvayavināśābhāve hetumāha--",
    "GSP33vacbhamu:10266": " sarvāsvapyavasthāsviti\u000e /",
    "GSP33vacbhamu:10267": " yadyadanvayirūpaṃ tattatparamārthasadbhāvaḥ /",
    "GSP33vacbhamu:10268": " avasthāstu viśeṣākhyā upajanāpāyadharmāṇaḥ,",
    "GSP33vacbhamu:10269": " tāsāṃ sarvasāmanirvacanīyatayā svato na paramārthasattvam /",
    "GSP33vacbhamu:10270": " anvayyeva tu rūpaṃ tāsāṃ tattvam /",
    "GSP33vacbhamu:10271": " tasya ca sarvatra pratyabhijñāyamānatvānna vināśa ityavasthāvato 'vināśānnāvasthānāṃ niranvayo vināśa iti /",
    "GSP33vacbhamu:10272": " tāsāṃ tattvasyānvayinaḥ sarvatrāvicchedāt /",
    "GSP33vacbhamu:10273": " syādetat /",
    "GSP33vacbhamu:10274": " mṛtpiṇḍamṛdghaṭamṛtkapālādiṣu sarvatra mṛttattvapratyabhijñānādbhavatvevam /",
    "GSP33vacbhamu:10275": " taptopalatalapatitanaṣṭasya tūdabindoḥ kimasti rūpamanvayi pratyabhijñāyamānaṃ,",
    "GSP33vacbhamu:10276": " yenāsya na niranvayo nāśaḥ syādityata āha--",
    "GSP33vacbhamu:10277": " aspaṣṭapratyabhijñānāsvapīti\u000e /",
    "GSP33vacbhamu:10278": " atrāpi tattoyaṃ tejasā mārtaṇḍamaṇḍalamambudatvāya nīyata ityanumeyaṃ,",
    "GSP33vacbhamu:10279": " mṛdādīnīmanvayināmavicchedadarśanāt /",
    "GSP33vacbhamu:10280": " śakyaṃ tatra vaktum'udambindau ca sindhau ca toyabhāvona bhidyate /",
    "GSP33vacbhamu:10281": " vinaṣṭe 'pi tato bindāvasti tasyānvayo 'mbudhau //",
    "GSP33vacbhamu:10282": " 'tasmānna kaścidapi niranvayo nāśa iti siddham //22 //",
    "GSP33vacbhamu:10283": " ubhayathā ca doṣāt\u000e /",
    "GSP33vacbhamu:10284": " parikaraḥ sāmagrī samyagjñānasya yamaniyamādiḥ śravaṇamananādiśca /",
    "GSP33vacbhamu:10285": " mārgāḥ kṣaṇikanairātmyādibhāvanāḥ /",
    "GSP33vacbhamu:10286": " atirohitamanyat //23 //",
    "GSP33vacbhamu:10287": " ākāśo cāviśeṣāt\u000e /",
    "GSP33vacbhamu:10288": " etadvyācaṣṭe--",
    "GSP33vacbhamu:10289": " yacca teṣāmiti\u000e /",
    "GSP33vacbhamu:10290": " vedaprāmāṇye vipratipannānapi pratiśabdaguṇānumeyatvamākāśasya vaktavyam /",
    "GSP33vacbhamu:10291": " tathāhi-- jātimattvena sāmānyaviśeṣasamavāyebhyo vibhaktasya śabdasyāsparśatve sati bāhyaikendriyagrāhyatvena gandhādivadguṇatvamanumitam /",
    "GSP33vacbhamu:10292": " nāyamātmaguṇo bāhyendrigocaratvāt /",
    "GSP33vacbhamu:10293": " ata eva na manoguṇaḥ,",
    "GSP33vacbhamu:10294": " tadguṇānāmapratyakṣatvāt /",
    "GSP33vacbhamu:10295": " na pṛthivyādiguṇaḥ,",
    "GSP33vacbhamu:10296": " tadguṇagandhādisāhacaryānupalabdheḥ /",
    "GSP33vacbhamu:10297": " tasmādguṇo bhūtvā gandhādivadasādhāraṇendriyagrāhyo yadravyamanumāpayati tadākāśaṃ pañcamaṃ bhūtaṃ vastviti /",
    "GSP33vacbhamu:10298": " api cāvaraṇābhāvamākāśamicchata iti\u000e /",
    "GSP33vacbhamu:10299": " niṣedhyaniṣedhādhikaraṇanirūpaṇādhīnanirūpaṇo niṣedho nāsatyadhikaraṇanirūpaṇe śakyo nirūpayitum /",
    "GSP33vacbhamu:10300": " taccāvaraṇābhāvādhikaraṇamākāśaṃ vastviti /",
    "GSP33vacbhamu:10301": " atirohitārthamanyat //24 //",
    "GSP33vacbhamu:10302": " anusmṛteśca\u000e /",
    "GSP33vacbhamu:10303": " vibhajate--",
    "GSP33vacbhamu:10304": " api vaināśikaḥ sarvasya vastuna iti\u000e /",
    "GSP33vacbhamu:10305": " yastu satyapyetasminnupalabdhṛsmartroranyatve 'pi samānāyāṃ saṃtatau kāryakāraṇabhāvāt",
    "GSP33vacbhamu:10306": " smṛtirupapatsyata iti manyamāno na parituṣyati taṃ prati pratyabhijñāsamājñātapratyakṣavirodhamāha--",
    "GSP33vacbhamu:10307": " api ca darśanasmaraṇayoḥ kartarīti\u000e /",
    "GSP33vacbhamu:10308": " tato 'hamadrākṣīditi pratīyāt,",
    "GSP33vacbhamu:10309": " ahaṃ smarāmyanyastvadrākṣīdityarthaḥ /",
    "GSP33vacbhamu:10310": " pratyabhijñāpratyakṣavirodhaprapañcastūttaraḥ /",
    "GSP33vacbhamu:10311": " ā janmanaḥ ā cottamāducchvāsāt\u000e /",
    "GSP33vacbhamu:10312": " āmaraṇādityartha- /",
    "GSP33vacbhamu:10313": " naca sādṛśyanibandhanaṃ pratyabhijñānaṃ,",
    "GSP33vacbhamu:10314": " pūrvāparakṣaṇadarśina ekasyābhāve tadanupapatteḥ /",
    "GSP33vacbhamu:10315": " śaṅkate--",
    "GSP33vacbhamu:10316": " temedaṃ sadṛśamiti\u000e /",
    "GSP33vacbhamu:10317": " ayamarthaḥ-- vikalpapratyayo 'yaṃ,",
    "GSP33vacbhamu:10318": " vikalpaśca svākāraṃ bāhyatayādhyavasyati,",
    "GSP33vacbhamu:10319": " na tu tattvataḥ pūrvāparau kṣaṇau tayoḥ sādṛśyaṃ vā gṛhṇāti /",
    "GSP33vacbhamu:10320": " tatkathamekasyānekadarśinaḥ sthirasya prasaṅga iti /",
    "GSP33vacbhamu:10321": " nirākaroti-- na /",
    "GSP33vacbhamu:10322": " tenedamiti bhinnapadārthopādānāditi\u000e /",
    "GSP33vacbhamu:10323": " nānāpadārthasaṃbhinnavākyārthābhāsastāvadayaṃ vikalpaḥ prathate tatraite nānāpadārthā na prathanta iti bruvāṇaḥ svasaṃvedanaṃ bādheta /",
    "GSP33vacbhamu:10324": " na caikasya jñānasya nānākāratvaṃ saṃbhavati,",
    "GSP33vacbhamu:10325": " ekatvavirodhāt /",
    "GSP33vacbhamu:10326": " naca tāvantyeva jñānānīti yuktaṃ,",
    "GSP33vacbhamu:10327": " tathāsati pratyākāraṃ jñānānāṃ samāptesteṣāṃ ca parasparavārtājñānābhāvānnānetyeva na syāt /",
    "GSP33vacbhamu:10328": " tasmāt pūrvāparakṣaṇatatsādṛśyagocaratvaṃ jñānasya vaktavyam /",
    "GSP33vacbhamu:10329": " na caitatpūrvāparakṣaṇāvasthāyinamekaṃ jñātāraṃ vineti kṣaṇabhaṅgabhaṅgaprasaṅgaḥ /",
    "GSP33vacbhamu:10330": " yadyucyeta astytasmin vikalpe tenedaṃ sadṛśamiti padadvayaprayogo na tviha tattedantāspadau padārthau tayośca sādṛśyamiti vivakṣitam,",
    "GSP33vacbhamu:10331": " api tvevamākāratā jñānasya kalpiteti, tatrāha--",
    "GSP33vacbhamu:10332": " yadā hi lokaprasiddhaḥ padārtha iti\u000e /",
    "GSP33vacbhamu:10333": " ekādhikaraṇavipratiṣiddhadharmadvayābhyupagamo vivādaḥ /",
    "GSP33vacbhamu:10334": " tatraikaḥ svapakṣaṃ sādhayatyanyaśca tatsādhanaṃ dūṣayati /",
    "GSP33vacbhamu:10335": " na caitatsarvamasati vikalpānāṃ bāhyālambanatve 'sati ca lokaprasiddhapadārthakatve bhavitumarhati /",
    "GSP33vacbhamu:10336": " jñānākāratve hi vikalpapratibhāsināṃ nityatvānityatvādīnāmekārthaviṣayatvābhāvāt jñānānāṃ ca dharmiṇāṃ bhedānna virodhaḥ /",
    "GSP33vacbhamu:10337": " nahyātmanityatvaṃ buddhyanityatvaṃ ca bruvāṇau vipratipadyate /",
    "GSP33vacbhamu:10338": " na cālaukikārthenānityaśabdenātmani vibhutvaṃ vivakṣitvānityaśabdaṃ prayuñjāno laukikārthaṃ nityaśabdamātmani prayuñjānena vipratipadyate /",
    "GSP33vacbhamu:10339": " tasmādanena svapakṣaṃ pratitiṣṭhāpayiṣatā parapakṣasādhanaṃ ca nirācikīrṣatā vikalpānāṃ lokasiddhapadārthakatā bāhyalambanatā ca vaktavyā /",
    "GSP33vacbhamu:10340": " yadyucyeta dvividho hi vikalpānāṃ viṣayo grāhyaścādhyavaseyaśca /",
    "GSP33vacbhamu:10341": " tatra svākāro grāhyo 'dhyavaseyastu bāhyaḥ /",
    "GSP33vacbhamu:10342": " tathāca pakṣapratipakṣaparigrahalakṣaṇā vipratipattiḥ prasiddhapadārthakatvaṃ copapadyata ityata āha--",
    "GSP33vacbhamu:10343": " evamevaiṣor'tha iti niścitaṃ yattadeva vaktavyaṃ,",
    "GSP33vacbhamu:10344": " tato 'nyaducyamānaṃ bahupralāpitvamātmanaḥ kevalaṃ prakhyāpayet\u000e /",
    "GSP33vacbhamu:10345": " ayamabhisaṃdhiḥ-- keyamadhyavaseyatā bāhyasya /",
    "GSP33vacbhamu:10346": " yadi grāhyatā na dvaividhyam /",
    "GSP33vacbhamu:10347": " athānyā socyatāṃ,",
    "GSP33vacbhamu:10348": " nanūktā taireva svapratibhāse 'narther'thādhyavasāyena pravṛttiriti /",
    "GSP33vacbhamu:10349": " atha vikalpākārasya ko 'yamadhyavasāyaḥ /",
    "GSP33vacbhamu:10350": " kiṃ karaṇamāho yojanamutāropa iti /",
    "GSP33vacbhamu:10351": " na tāvat karaṇam /",
    "GSP33vacbhamu:10352": " nahyanyadanyat kartu śakyam /",
    "GSP33vacbhamu:10353": " nahi jātu sahasramapi śilpino ghaṭaṃ paṭayitumīśate /",
    "GSP33vacbhamu:10354": " na cāntaraṃ bāhyena yojayitum /",
    "GSP33vacbhamu:10355": " api ca tathāsati yukta iti pratyayaḥ syāt /",
    "GSP33vacbhamu:10356": " na cāsti /",
    "GSP33vacbhamu:10357": " āropo 'pi kiṃ gṛhyamāṇe bāhye utāgṛhyamāṇe /",
    "GSP33vacbhamu:10358": " yadi gṛhyamāṇe tadā kiṃ vikalpenāho tatsamayajenāvikalpakena /",
    "GSP33vacbhamu:10359": " na tāvadvikalpo 'bhilāpasaṃsargayogyagocaro 'śakyābhilāpasamayaṃ svalakṣaṇaṃ deśakālānanugataṃ gocarayitumarhati /",
    "GSP33vacbhamu:10360": " yathāhuḥ-- 'aśakyasamayo hyātmā sukhādīnāmananyabhāka /",
    "GSP33vacbhamu:10361": " teṣāmataḥ svasaṃvittānārbhijalpānuṣaṅgiṇī //",
    "GSP33vacbhamu:10362": " 'iti /",
    "GSP33vacbhamu:10363": " na ca tatsamayabhāvinā nirvikalpakena gṛhyamāṇe bāhye vikalpenāgṛhīte tatra vikalpaḥ svākāramāropayitumarhati. /",
    "GSP33vacbhamu:10364": " na hi rajatajñānāpratibhāsini purovartini vastuni rajatajñānena śakyaṃ rajatamāropayitum /",
    "GSP33vacbhamu:10365": " agṛhyamāṇe tu bāhye svākāra ityeva syānna bāhya iti /",
    "GSP33vacbhamu:10366": " tathā ca nāropaṇam /",
    "GSP33vacbhamu:10367": " api cāyaṃ vikalpaḥ svasaṃvedanaṃ santaṃ vikalpaṃ kiṃ vastusantaṃ svākāraṃ gṛhītvā paścādbāhyamāropayati,",
    "GSP33vacbhamu:10368": " atha yadā svākāraṃ gṛhṇāti tadaivāropayati /",
    "GSP33vacbhamu:10369": " na tāvat kṣaṇikatayā kramavirahiṇo jñānasya kramavartinī grahaṇāropaṇe kalpete /",
    "GSP33vacbhamu:10370": " tasmādyadaiva svākāramanarthaṃ gṛhṇāti tadaivārthamāropayatīti vaktavyam /",
    "GSP33vacbhamu:10371": " na caitadyujyate /",
    "GSP33vacbhamu:10372": " svākāre hi svasaṃvedanapratyakṣatayātiviśadaḥ /",
    "GSP33vacbhamu:10373": " bāhyaṃ cāropyamāṇamaviśadaṃ sattato 'nyadeva syānna tu svākāraḥ samāropitaḥ /",
    "GSP33vacbhamu:10374": " na ca bhedāgrahamātreṇa samāropābhidhānaṃ,",
    "GSP33vacbhamu:10375": " vaiśadyāvaiśadyarūpatayā bhedagrahasyoktatvāt /",
    "GSP33vacbhamu:10376": " api cāgṛhyamāṇe cedbāhye 'bāhyātsvalakṣaṇādbhedāgrahaṇena tadabhimukhī pravṛttiḥ,",
    "GSP33vacbhamu:10377": " hanta tarhi trailokyata evānena na bhedo gṛhīta iti yatra kvacana pravartetāviśeṣāt /",
    "GSP33vacbhamu:10378": " etena jñānākārasyaivālokasyāpi bāhyatvasamāropaḥ pratyuktaḥ /",
    "GSP33vacbhamu:10379": " tasmātsuṣṭhūktaṃ ' tato 'nyaducyamānaṃ bahupralāpitvamātmanaḥ khyāpayet' iti /",
    "GSP33vacbhamu:10380": " api ca sādṛśyanibandhanaḥ saṃvyavahārastenedaṃ sadṛśamityevamākārabuddhinibandhano bhavenna tu tadevedamityākārabuddhinibandhana ityāha-- na",
    "GSP33vacbhamu:10381": " cāyaṃ sādṛśyātsaṃvyavahāra iti\u000e /",
    "GSP33vacbhamu:10382": " nanu jvālādiṣu sādṛśyādasatyāmapi sādṛśyabuddhau tadbhāvāvagamananibandhanaḥ saṃvyahāro dṛśyate yathā tatheheti bhaviṣyatīti pūrvāparitoṣeṇāha--",
    "GSP33vacbhamu:10383": " bhavedapi kadacidbāhyavastunīti\u000e /",
    "GSP33vacbhamu:10384": " tathāhi -- vividhajanasaṃkīrṇagopureṇa puraṃ niviśamānaṃ narāntarebhya ātmanirdhāraṇāyāsādhāraṇaṃ cihnaṃ vidadhatamupahasanti pāśupataṃ pṛthagjanā iti //25 //",
    "GSP33vacbhamu:10385": " nāsato 'dṛṣṭatvāt /",
    "GSP33vacbhamu:10386": " itaścānupapanno vaināśikasamaya iti\u000e /",
    "GSP33vacbhamu:10387": " asthirāt kārayotpattimicchanto vaināśikā arthādabhāvādeva bhāvotpattimāhuḥ /",
    "GSP33vacbhamu:10388": " uktametadadhastāt /",
    "GSP33vacbhamu:10389": " nirapekṣāt kāryotpattau puruṣakaramavaiyarthyam /",
    "GSP33vacbhamu:10390": " sāpekṣatāyāṃ ca kṣaṇasyābhedyatvenopakṛtatvānupapatteḥ,",
    "GSP33vacbhamu:10391": " anupakāriṇi cāpekṣābhāvādakṣaṇikatvaprasaṅgaḥ /",
    "GSP33vacbhamu:10392": " sāpekṣatvānapekṣatvayoścānyataraniṣedhasyānyataravidhānanāntarīyakatvena prakārāntarābhāvānnāsthirādbhāvādbhāvotpattiriti",
    "GSP33vacbhamu:10393": " kṣaṇikapakṣer'thādabhāvādbhāvotpattiriti pariśiṣyata ityarthaḥ /",
    "GSP33vacbhamu:10394": " na kevalamarthādāpadyate,",
    "GSP33vacbhamu:10395": " darśayanti ca,--",
    "GSP33vacbhamu:10396": " nānupamṛdya prādurbhāvāditi\u000e /",
    "GSP33vacbhamu:10397": " etadvibhajyate--",
    "GSP33vacbhamu:10398": " vinaṣṭāddhikileti\u000e /",
    "GSP33vacbhamu:10399": " kilakāro 'nicchāyām /",
    "GSP33vacbhamu:10400": " kūṭasthāccetkāraṇāt kāryamutpadyetāpi sarvaṃ sarvata utpadyeta\u000e /",
    "GSP33vacbhamu:10401": " ayamabhisaṃdhiḥ-- kūṭastho hi kāryajananasvabhāvo vā syādatatsvabhāvo vā /",
    "GSP33vacbhamu:10402": " sa cetkāryajananasvabhāvastato yāvadanena kāryaṃ kartavyaṃ tāvatsahasaiva kuryāt /",
    "GSP33vacbhamu:10403": " samarthasya kṣepāyogāt /",
    "GSP33vacbhamu:10404": " atatsvabhāve tu na kadācidapi kuryāt /",
    "GSP33vacbhamu:10405": " yadyucye samartho 'pi kramavatsahakārisacivaḥ krameṇa kāryāṇi karotīti /",
    "GSP33vacbhamu:10406": " tadayuktam /",
    "GSP33vacbhamu:10407": " vikalpāsahatvāt /",
    "GSP33vacbhamu:10408": " kimasya sahakāriṇaḥ kañcidupakāramādadhati na vā /",
    "GSP33vacbhamu:10409": " anādhāne 'nupakāritayā sahakāriṇo nāpekṣeran /",
    "GSP33vacbhamu:10410": " ādhāne 'pi bhinnamabhinnaṃ vopakāramādadhyuḥ /",
    "GSP33vacbhamu:10411": " abhede tadevābhihitamiti kauṭasthyaṃ vyāhanyeta /",
    "GSP33vacbhamu:10412": " bhede tūpakārasya tasmin sati kāryasya bhāvādasati cābhāvātsatyapi kūṭasthe kāryānutpādādanvayavyatirekābhyāmupakāra eva kāryakārī na bhāva iti nārthakriyākārī bhāvaḥ /",
    "GSP33vacbhamu:10413": " taduktam- varṣātapābhyāṃ kiṃ vyomnaścarmaṇyasti tayoḥ phalam /",
    "GSP33vacbhamu:10414": " carmopamaścetso 'nityaḥ stulyaścedasatphalaḥ //",
    "GSP33vacbhamu:10415": " iti /",
    "GSP33vacbhamu:10416": " tathā cākiñcitkarādapi cet kūṭasthātkāryaṃ jāyeta,",
    "GSP33vacbhamu:10417": " sarvaṃ sarvasmājjāyeteti sūktam /",
    "GSP33vacbhamu:10418": " upasaṃharati-",
    "GSP33vacbhamu:10419": " tasmādabhāvagrastebya iti /",
    "GSP33vacbhamu:10420": " tatredamucyate /",
    "GSP33vacbhamu:10421": " nāsato 'dṛṣṭatvāditi\u000e /",
    "GSP33vacbhamu:10422": " nābhāvāt kāryotpattiḥ /",
    "GSP33vacbhamu:10423": " kasmāt /",
    "GSP33vacbhamu:10424": " adṛṣṭatvāt /",
    "GSP33vacbhamu:10425": " nahi śaśaviṣāṇādaṅgurādīnāṃ kāryāṇāmutpattirdṛśyate /",
    "GSP33vacbhamu:10426": " yadi tvabhāvādbhāvotpattiḥ syāttato 'bhāvatvāviśeṣāt śaśaviṣāṇādibhyo 'pyaṅgurotpattiḥ /",
    "GSP33vacbhamu:10427": " nahyabhāvo viśiṣyate /",
    "GSP33vacbhamu:10428": " viśeṣaṇayoge vā so 'pi bhāvaḥ syānna nirūpākhya ityarthaḥ /",
    "GSP33vacbhamu:10429": " viśeṣaṇayogamabhāvasyābhyupetyāha-",
    "GSP33vacbhamu:10430": " nāpyabhāvaḥ kasyacidutpattiheturiti\u000e /",
    "GSP33vacbhamu:10431": " api ca yadyenānanvitaṃ na tattasya vikāraḥ,",
    "GSP33vacbhamu:10432": " yathā ghaṭaśarāvodañcānādayo hemnānanvitā na hemavikāraḥ /",
    "GSP33vacbhamu:10433": " ananvitāścaite vikārā abhāvena /",
    "GSP33vacbhamu:10434": " tasmānnābhāvavikāraḥ /",
    "GSP33vacbhamu:10435": " bhāvavikārastu te,",
    "GSP33vacbhamu:10436": " bhāvasya tenānvitatvādityāha-",
    "GSP33vacbhamu:10437": " abhāvācca bhāvotpattāviti\u000e /",
    "GSP33vacbhamu:10438": " abhāvakāraṇavādino vacanamanubhāṣya dūṣayati-",
    "GSP33vacbhamu:10439": " yattūktamiti\u000e /",
    "GSP33vacbhamu:10440": " sthiro 'pi bhāvaḥ kramavatsahakārisamavadhānāt krameṇa kāryāṇi karoti /",
    "GSP33vacbhamu:10441": " na cānupakārakāḥ sahakāriṇaḥ /",
    "GSP33vacbhamu:10442": " sa cāsya sahakāribhirādhīyamānā upakāro na bhinno nāpyabhinnaḥ /",
    "GSP33vacbhamu:10443": " kintvanirvācya eva /",
    "GSP33vacbhamu:10444": " anirvācyācca kāryamapyanirvācyameva jāyate /",
    "GSP33vacbhamu:10445": " na caitāvatā sthirasyākāraṇatvaṃ,",
    "GSP33vacbhamu:10446": " tadupādānatvātkāryasya,",
    "GSP33vacbhamu:10447": " rajjūpādānatvamiva bhujaṅgasyetyuktam /",
    "GSP33vacbhamu:10448": " tathā ca śrutiḥ- mṛttiketyeva satyam' iti /",
    "GSP33vacbhamu:10449": " apica ye 'pi sarvato vilakṣaṇāni svalakṣaṇāni vastusantyāsthiṣata,",
    "GSP33vacbhamu:10450": " teṣāmapi kimiti bījajātīyebhyo 'ṅkurajātīyānyeva jāyante kāryāṇi,",
    "GSP33vacbhamu:10451": " natu kramelakajātīyāni /",
    "GSP33vacbhamu:10452": " nahi bījādbījāntarasya vā kramelakasya vātyantavailakṣaṇye kaścidviśeṣaḥ /",
    "GSP33vacbhamu:10453": " naca bījāṅguratve sāmānye paramārthasatī,",
    "GSP33vacbhamu:10454": " yenaitayorbhāvikaḥ kāryakāraṇabhāvo bhavet /",
    "GSP33vacbhamu:10455": " tasmātkālpanikādeva svalakṣaṇopādānadbījajātīyāttathāvidhasyaivāṅgurajātīyasyotpattiniyama āstheyaḥ /",
    "GSP33vacbhamu:10456": " anyathā kāryahetukānumānocchedaprasaṅgaḥ /",
    "GSP33vacbhamu:10457": " diṅmātrasya sūcitam /",
    "GSP33vacbhamu:10458": " prapañcastu brahmatatvasamīkṣānyāyakaṇikayoḥ kṛta iti neha pratamyate vistarabhayāt //26. //",
    "GSP33vacbhamu:10459": " udāsīnānāmapi caivaṃ siddhiḥ\u000e /",
    "GSP33vacbhamu:10460": " bhāṣyasya sugamam //27 //",
    "GSP33vacbhamu:10461": " nābhāva upalabdheḥ\u000e /",
    "GSP33vacbhamu:10462": " pūrvādhikaraṇasaṃgatimāha--",
    "GSP33vacbhamu:10463": " evamiti\u000e /",
    "GSP33vacbhamu:10464": " bāhyārthavādibhyo vijñānamatravādināṃ sugatābhipretatayā viśeṣamāha-",
    "GSP33vacbhamu:10465": " keṣāñcitkileti\u000e /",
    "GSP33vacbhamu:10466": " atha pramātā pramāṇaṃ prameyaṃ pramitiriti hi catusṛṣu vidhāsu tatvaparisamāptirāsāmānyatamābhāve 'pi tattvasyāvyavasthānāt /",
    "GSP33vacbhamu:10467": " tasmādanena vijñānaskandhamātraṃ tattvaṃ vyavasthāpayatā catasro vidhā eṣitavyāḥ,",
    "GSP33vacbhamu:10468": " tathāca na vijñānaskandhamātraṃ tattvam /",
    "GSP33vacbhamu:10469": " nahyasti saṃbhavo vijñānamātraṃ catasro vidhāścetyata āha--",
    "GSP33vacbhamu:10470": " tasmiṃśca vijñānavāde buddhyārūḍhena rūpeṇeti\u000e /",
    "GSP33vacbhamu:10471": " yadyapyanubhavānnānyo 'nubhāvyo 'nubhavitānubhavanaṃ,",
    "GSP33vacbhamu:10472": " tathāpi buddhyārūḍhena buddhiparikalpitenānyastha evaiṣa pramāṇaprameyaphalavyavahāraḥ pramātṛvyavahāraścetyapi draṣṭavyam /",
    "GSP33vacbhamu:10473": " na pāramārthika ityarthaḥ /",
    "GSP33vacbhamu:10474": " evaṃ ca siddhasādhanam /",
    "GSP33vacbhamu:10475": " na hi brahmavādino nīlādyākārāṃ vittimabhyupagacchanti,",
    "GSP33vacbhamu:10476": " kintvanirvacanīyaṃ nīlāditi /",
    "GSP33vacbhamu:10477": " tathāhi- svarūpaṃ vijñānasyāsatyākārayuktaṃ prameyaṃ prameyaprakāśanaṃ pramāṇaphalaṃ,",
    "GSP33vacbhamu:10478": " tatprakāśanaśaktiḥ pramāṇam /",
    "GSP33vacbhamu:10479": " bāhyavādinorapi vaibhāṣikasautrāntikayoḥ kālpanika eva pramāṇaphalavyavahāro 'bhimata ityāha--",
    "GSP33vacbhamu:10480": " satyapi\u000e",
    "GSP33vacbhamu:10481": " bāhyer'tha iti\u000e /",
    "GSP33vacbhamu:10482": " bhinnādhikaraṇatve hi pramāṇaphalayostadbhāvo na syāt /",
    "GSP33vacbhamu:10483": " nahi khadiragocare paraśau palāśe dvaidhībhāvo bhavati /",
    "GSP33vacbhamu:10484": " tasmādanayoraikādhikaraṇyaṃ vaktavyam /",
    "GSP33vacbhamu:10485": " kathaṃ ca tadbhavati /",
    "GSP33vacbhamu:10486": " yadi jñānasthe eva pramāṇaphale bhavataḥ /",
    "GSP33vacbhamu:10487": " na ca jñānaṃ svalakṣaṇamanaṃśamaṃśābhyāṃ vastusabhdyāṃ yujyate /",
    "GSP33vacbhamu:10488": " tadeva jñānamajñānavyāvṛttikalpitajñānatvāṃśaṃ phalam /",
    "GSP33vacbhamu:10489": " aśaktivyāvṛttiparikalpitātmānātmaprakāśanaśaktyaṃśaṃ pramāṇam /",
    "GSP33vacbhamu:10490": " prameyaṃ tvasya bāhyameva /",
    "GSP33vacbhamu:10491": " evaṃ sauterāntikasamaye 'pi /",
    "GSP33vacbhamu:10492": " jñānasyārthasārūpyamanīlākāravyāvṛttyā kalpitanīlākāratvaṃ pramāṇaṃ vyavasthāpanahetutvāt /",
    "GSP33vacbhamu:10493": " ajñānavyāvṛttikalpitaṃ ca jñānatvaṃ phalaṃ vyavasthāpyatvāt /",
    "GSP33vacbhamu:10494": " tathā cāhuḥ-- 'nahi vittisattaiva tadvedanā yuktā,",
    "GSP33vacbhamu:10495": " tasyāḥ sarvatrāviśeṣāt /",
    "GSP33vacbhamu:10496": " tāṃ tu sārūpyamāviśatsarūpayattadghaṭayet' iti /",
    "GSP33vacbhamu:10497": " praśnapūrvakaṃ bāhyārthābhāva upapattīrāha--",
    "GSP33vacbhamu:10498": " kathaṃ\u000e",
    "GSP33vacbhamu:10499": " punaravamyata iti\u000e /",
    "GSP33vacbhamu:10500": " sa hi vijñānālambanatvābhimato bāhyor'thaḥ paramāṇustāvanna saṃbhavati /",
    "GSP33vacbhamu:10501": " ekasthūlanīlābhāsaṃ hi jñānaṃ na paramasūkṣmaparamāṇvābhāsam /",
    "GSP33vacbhamu:10502": " na cānyābhāsamanyagocaraṃ bhavitumarhati /",
    "GSP33vacbhamu:10503": " atiprasaṅgena sarvagocaratayā sarvasarvajñatvaprasaṅgāt /",
    "GSP33vacbhamu:10504": " na ca pratibhāsadharmaḥ sthaulyamiti yuktam /",
    "GSP33vacbhamu:10505": " vikalpāsahatvāt /",
    "GSP33vacbhamu:10506": " kimayaṃ pratibhāsasya jñānasya dharma uta pratibhāsanakāler'thasya dharmaḥ /",
    "GSP33vacbhamu:10507": " yadi pūrvaḥ kalpaḥ,",
    "GSP33vacbhamu:10508": " advā,",
    "GSP33vacbhamu:10509": " tathāsati hi svāṃśālambanameva vijñānamabhyupetaṃ bhavati /",
    "GSP33vacbhamu:10510": " evaṃ ca kaḥ pratikūlībhavatyanukūlamācarati /",
    "GSP33vacbhamu:10511": " dvitīya it cet /",
    "GSP33vacbhamu:10512": " tathā hi-- rūpaparimāṇava eva nirantaramutpannā ekavijñānopārohiṇaḥ sthaulyam /",
    "GSP33vacbhamu:10513": " na cātra kasyacidbhrāntatā /",
    "GSP33vacbhamu:10514": " nahi na te rūpaparamāṇavaḥ /",
    "GSP33vacbhamu:10515": " naca na nirantaramutpannāḥ /",
    "GSP33vacbhamu:10516": " na caikavijñānānupārohiṇaḥ /",
    "GSP33vacbhamu:10517": " tena mā bhūnnīlatvādivatparamāṇudharmaḥ,",
    "GSP33vacbhamu:10518": " pratyekaṃ paramāṇuṣvabhāvāt /",
    "GSP33vacbhamu:10519": " pratibhāsadaśāpannānāṃ tu teṣāṃ bhaviṣyati bahutvādivatsāṃvṛtaṃ sthaulyam /",
    "GSP33vacbhamu:10520": " yathāhuḥ-- 'grahe 'nekasya caikena kiñcidrūpaṃ hi gṛhyate /",
    "GSP33vacbhamu:10521": " sāṃvṛtaṃ pratibhāsasthaṃ tadekātmanyasaṃbhavāt //1 //",
    "GSP33vacbhamu:10522": " naca taddarśanaṃ bhrāntaṃ nānāvastugrahādyataḥ /",
    "GSP33vacbhamu:10523": " sāṃvṛtaṃ grahaṇaṃ nānyatra ca vastugraho bhramaḥ //2 //",
    "GSP33vacbhamu:10524": " 'iti /",
    "GSP33vacbhamu:10525": " tanna /",
    "GSP33vacbhamu:10526": " nairantaryāvabhāsasya bhrāntatvāt /",
    "GSP33vacbhamu:10527": " gandharasasparśaparamāṇvantaritā hi te rūpaparamāṇavo na nirantarāḥ tasmādārātsāntareṣu",
    "GSP33vacbhamu:10528": " vṛkṣeṣvekadhanavanapratyayavadeṣa sthūlapratyayaḥ paramāṇuṣu sāntareṣu bhrānta eveti paśyāmaḥ /",
    "GSP33vacbhamu:10529": " tasmāt kalpanāpoḍhatve 'pi bhrāntatvāddhaṭādipratyayasya pītaśaṅkhādijñānavanna pratyakṣatā paramāṇugocaratvābhyupagame /",
    "GSP33vacbhamu:10530": " tadidamuktam,",
    "GSP33vacbhamu:10531": " na tāvatparamāṇavaḥ stambhādipratyayaparicchedyā bhavitumarhanti /",
    "GSP33vacbhamu:10532": " nāpi tatsamūhā vā stambhādayo '\u000evayavinaḥ /",
    "GSP33vacbhamu:10533": " teṣāmabhede paramāṇubhyaḥ paramāṇava eva /",
    "GSP33vacbhamu:10534": " tatra coktaṃ dūṣaṇam /",
    "GSP33vacbhamu:10535": " bhede tu gavāśvasyevātyantavailakṣaṇyamiti na tādātmyam /",
    "GSP33vacbhamu:10536": " samavāyaśca nirākṛta iti /",
    "GSP33vacbhamu:10537": " evaṃ bhedābhedavikalpena jātiguṇakarmādīnapi pratyācakṣīta /",
    "GSP33vacbhamu:10538": " tasmādyadyatpratibhāsate tasya sarvasya vicārāsahatvāt,",
    "GSP33vacbhamu:10539": " apratibhāsamānasadbhāve ca pramāṇābhāvānna bāhyālambanāḥ pratyayā iti /",
    "GSP33vacbhamu:10540": " api ca na tāvadvijñānamindriyavannilīnamarthaṃ pratyakṣayitumarhati /",
    "GSP33vacbhamu:10541": " nahi yathendriyamarthaviṣayaṃ jñānaṃ janayatyevaṃ vijñānamaparaṃ vijñānaṃ janayitumarhati /",
    "GSP33vacbhamu:10542": " tatrāpi samānatvādanuyogasyānavasthāprasaṅgāt /",
    "GSP33vacbhamu:10543": " na cārthādhāraṃ prākaṭyalakṣaṇaṃ phalamādhātumutsahate /",
    "GSP33vacbhamu:10544": " atītānāgateṣu tadasaṃbhavāt /",
    "GSP33vacbhamu:10545": " nahyasti saṃbhavo 'pratyutpanno dharmī dharmāścāsya pratyutpannā iti /",
    "GSP33vacbhamu:10546": " tasmājjñānasvarūpapratyakṣataivārthapratyakṣatābhyupeyā /",
    "GSP33vacbhamu:10547": " taccānākāraṃ sadājānato bhedābhāvāt kathamarthabhedaṃ vyavasthāpayediti tadbhedavyavasthāpanāyākārabhedo 'syaiṣitavyaḥ /",
    "GSP33vacbhamu:10548": " taduktam-- 'na hi vittisattaiva tadvedanā yuktā,",
    "GSP33vacbhamu:10549": " tasyāḥ sarvatrāviśeṣāt /",
    "GSP33vacbhamu:10550": " tāṃ tu sārūpyamāviśatsarūpayattadghaṭayet' iti /",
    "GSP33vacbhamu:10551": " ekaścāyamākāro 'nubhūyate /",
    "GSP33vacbhamu:10552": " sa cedvijñānasya nārthasadbhāve kiñcana pramāṇamastītyāha--",
    "GSP33vacbhamu:10553": " apicānubhavamātreṇa sādhāraṇātmano jñānasyeti /",
    "GSP33vacbhamu:10554": " api ca sahopalambhaniyamāditi\u000e /",
    "GSP33vacbhamu:10555": " yadyena saha niyatasahopalambhanaṃ tattato na bhidyate,",
    "GSP33vacbhamu:10556": " yathaikasmāccandramaso dvitīyaścandramāḥ /",
    "GSP33vacbhamu:10557": " niyatasahopalambhanaścārtho jñāneneti vyāpakaviruddhopalabdhiḥ /",
    "GSP33vacbhamu:10558": " niṣedhyo hi bhedaḥ sahopalambhāniyamena vyāpto yathā bhinnāvaśvinau nāvaśyaṃ sahopavabhyete kadācidabhrāpidhāne 'nyatarasyaikasyopalabdheḥ /",
    "GSP33vacbhamu:10559": " so 'yamiha bhedavyāpakāniyamavirūddho niyama upalabhyamānastadvyāpyaṃ bhedaṃ nivartayatīti /",
    "GSP33vacbhamu:10560": " taduktam-- 'sahopalambaniyamādabhedo nīlataddhiyoḥ /",
    "GSP33vacbhamu:10561": " bhedaśca bhrāntivijñānairddṛśyatendāvivādvaye //",
    "GSP33vacbhamu:10562": " 'iti.",
    "GSP33vacbhamu:10563": " svapnādivaccedaṃ draṣṭavyam\u000e /",
    "GSP33vacbhamu:10564": " yo yaḥ pratyayaḥ sa sarvo bāhyānāvambanaḥ,",
    "GSP33vacbhamu:10565": " yathā svapnamāyādipratyayaḥ,",
    "GSP33vacbhamu:10566": " tathā caiṣa vivādādhyāsitaḥ pratyaya iti svabhāvahetuḥ /",
    "GSP33vacbhamu:10567": " bāhyānālambanatā hi pratyayatvamātrānubandhinī vṛkṣateva śiṃśapātvamātrānubandhinīti tanmātrānubandhini nirālambanatve sādhye bhavati pratyayatvaṃ svabhāvahetuḥ /",
    "GSP33vacbhamu:10568": " atrāntare sautrāntikaścodayati--",
    "GSP33vacbhamu:10569": " kathaṃ punarasi bāhyer'the\u000enīlamidaṃ pītamityādi",
    "GSP33vacbhamu:10570": " pratyayavaicitryamupapadyate\u000e /",
    "GSP33vacbhamu:10571": " sa hi mene ye yasmin satyapi kādācitkāste sarve tadatiriktahetusāpekṣāḥ,",
    "GSP33vacbhamu:10572": " yathāvivakṣatyajigamiṣati mayi vacanagamanapratibhāsāḥ pratyayāścetanasaṃtānāntarasāpekṣāḥ /",
    "GSP33vacbhamu:10573": " tathā ca vivādādhyāsitāḥ satyapyālayavijñānasaṃtāne ṣaḍapi pravṛttipratyayā iti svabhāvahetuḥ /",
    "GSP33vacbhamu:10574": " yaścāsāvālayavijñānasaṃtānātiriktaḥ kādācitkapravṛttijñānabhedahetuḥ sa bāhyor'thaṃ iti /",
    "GSP33vacbhamu:10575": " vāsanāparipākapratyayakādācitkatvāt kadācidutpāda iti cet /",
    "GSP33vacbhamu:10576": " nanvekasaṃtatipatitānāmālayavijñānānāṃ tatpravṛttivijñānajananaśaktirvāsanā ,",
    "GSP33vacbhamu:10577": " tasyāśca svakāryopajanaṃ pratyābhimukhyaṃ paripākastasya ca pratyayaḥ svasaṃtānavartī pūrvakṣaṇaḥ saṃtānāntarāpekṣānabhyupagamāt,",
    "GSP33vacbhamu:10578": " tathāca sarve 'pyālayasaṃtānapatitāḥ paripākahetavo bhaveyuḥ /",
    "GSP33vacbhamu:10579": " na vā kaścidapi,",
    "GSP33vacbhamu:10580": " ālayasaṃtānapātitvāviśeṣāt /",
    "GSP33vacbhamu:10581": " kṣaṇabhedācchaktibhedastasya ca kādācitkatvātkāryakādācitkatvamiti cet /",
    "GSP33vacbhamu:10582": " nanvevamekasyaiva nīlajñānopajanasāmarthyaṃ tatprabodhasāmarthyaṃ ceti kṣaṇāntarasyaitanna syāt /",
    "GSP33vacbhamu:10583": " satve vā kathaṃ kṣaṇabhedātsāmarthyabheda ityālayasaṃtānavartinaḥ sarve samarthā iti samarthahetusadbhāve kāryakṣepānupapatteḥ /",
    "GSP33vacbhamu:10584": " svasaṃtānamātrādhīnatve niṣedhyasya kādācitkatvasya viruddhaṃ sadātanatvaṃ tasyopalabdhyā kādācitkatvaṃ nivartamānaṃ hetvantarāpekṣatve vyavatiṣṭhata iti pratibandhasiddhiḥ /",
    "GSP33vacbhamu:10585": " naca jñānasaṃtānāntaranibandhanatvaṃ sarveṣāmiṣyate pravṛttivijñānānāṃ vijñānavādibhirapi tu kasyacideva vicchinnagamanavacanapratibhāsasya pravṛttivijñānasya /",
    "GSP33vacbhamu:10586": " api ca sattvāntarasaṃtānanimittatve tasyāpi sadā saṃnidhānānna kādācitkatvaṃ syāt /",
    "GSP33vacbhamu:10587": " na hi sattvāntarasaṃtānasya deśataḥ kālato vā viprakarṣasaṃbhavaḥ /",
    "GSP33vacbhamu:10588": " vijñānavāde vijñānātiriktadeśānābhyupagamādamūrtatvācca vijñānānāmadeśātmakatvātsaṃsārasyādimatvāprasaṅgenāpūrvasattvaprādurbhāvānabhyupagamācca na kālato 'pi viprakarṣasaṃbhavaḥ /",
    "GSP33vacbhamu:10589": " tasmādasati bāhyer'the pratyayavaicitryānupapatterastyānumāniko bāhyārtha iti sautrāntikāḥ pratipedire,",
    "GSP33vacbhamu:10590": " tānnirākaroti--",
    "GSP33vacbhamu:10591": " vāsanāvaicitryādityāha\u000evijñānavādī /",
    "GSP33vacbhamu:10592": " idamatrākūtam-- svasaṃtānamātraprabhavatve 'pi pratyayakādācitkatvopapattau saṃdigdhavipakṣavyāvṛttikatvena heturanaikāntikaḥ /",
    "GSP33vacbhamu:10593": " tathāhi-- bāhyanimittakatve 'pi kathaṃ kadācit nīlasaṃvedanaṃ kadācit pītasaṃvedanam /",
    "GSP33vacbhamu:10594": " bāhyanīlapītasaṃnidhānāsaṃnidhānābhyāmiti cet /",
    "GSP33vacbhamu:10595": " atha pītasaṃnidhāne 'pi kimiti nīlajñānaṃ na bhavati,",
    "GSP33vacbhamu:10596": " pītajñānaṃ bhavati /",
    "GSP33vacbhamu:10597": " tatra tasya sāmarthyādasāmarthyāccetarasminniti cet /",
    "GSP33vacbhamu:10598": " kutaḥ punarayaṃ sāmarthyāsāmarthyabhedaḥ /",
    "GSP33vacbhamu:10599": " hetubhedāditi cet /",
    "GSP33vacbhamu:10600": " evaṃ tarhi kṣaṇānāmapi svakāraṇabhedanibandhaḥ śaktibhedo bhaviṣyati /",
    "GSP33vacbhamu:10601": " saṃtānino hi kṣaṇāḥ kāryabhedahetavaste ca pratikāryaṃ bhidyante ca /",
    "GSP33vacbhamu:10602": " na ca saṃtāno nāma kaścideka utpādakaḥ kṣaṇānāṃ yadabhedāt kṣaṇā na bhidyeran /",
    "GSP33vacbhamu:10603": " nanūktaṃ na kṣaṇabhedābhedābhyāṃ śaktibhedābhedau,",
    "GSP33vacbhamu:10604": " bhinnānāmapi kṣaṇānāmekasāmarthyopalabdheḥ /",
    "GSP33vacbhamu:10605": " anyathaika eva kṣaṇe nīlajñānajananasāmarthyaṃ iti na bhūyo nīlajñānāni jāyeran. tatsamarthasyātītatvāt,",
    "GSP33vacbhamu:10606": " kṣaṇāntarāṇāṃ cāsāmarthyāt /",
    "GSP33vacbhamu:10607": " tasmāt kṣaṇabhede 'pi na sāmarthyabhedaḥ,",
    "GSP33vacbhamu:10608": " saṃtānabhede tu sāmarthyaṃ bhidyata iti /",
    "GSP33vacbhamu:10609": " tanna /",
    "GSP33vacbhamu:10610": " yadi bhinnānāṃ saṃtānānāṃ naikaṃ sāmarthyaṃ,",
    "GSP33vacbhamu:10611": " hanta tarhi nīlasaṃtānānāmapi mitho bhinnānāṃ naikamasti nīlākārādhānasāmarthyamiti saṃnidhāne 'pi nīlasaṃtānāntarasya na nīlajñānamupajāyeta",
    "GSP33vacbhamu:10612": " tasmātsaṃtānāntarāṇāmiva kṣaṇāntarāṇāmapi svakāraṇabhedādhīnopajanānāṃ keṣāñcideva sāmarthyabhedaḥ keṣāñcinneti vaktavyam /",
    "GSP33vacbhamu:10613": " tathā caikālayajñānasaṃtānapatiteṣu kasyacideva jñānakṣaṇasya sa tādṛśaḥ sāmarthyātiśayo vāsanāparanāmā svapratyayāsāditaḥ /",
    "GSP33vacbhamu:10614": " yato nīlākāraṃ pravṛttivijñānaṃ jāyate na pītākāram /",
    "GSP33vacbhamu:10615": " kasyacittu sa tādṛśo yataḥ pītākāraṃ jñānaṃ na nīlākāramiti vāsanāvaicitryādeva svapratyayāsāditājjñānavaicitryasiddherna tadatiriktārthasadbhāve kiñcanāsti pramāṇamiti paśyāmaḥ /",
    "GSP33vacbhamu:10616": " ālayavijñānasaṃtānapatitamevāsaṃviditaṃ jñānaṃ vāsanā tadvaicitryānnīlādyanubhavavaicitryaṃ,",
    "GSP33vacbhamu:10617": " pūrvanīlādyanubhavavaicitryācca vāsanāvaicitryamityanāditānayorvijñānavāsanayoḥ /",
    "GSP33vacbhamu:10618": " tasmānna parasparāśrayadoṣasaṃbhavo bījāṅkurasaṃtānavaditi /",
    "GSP33vacbhamu:10619": " anvayavyatirekābhyāmapi vāsanāvaicitryasyaiva jñānavaicitryahetutā nārthavaicitryasyetyāha--",
    "GSP33vacbhamu:10620": " api cānvayavyatirekābhyāmiti /",
    "GSP33vacbhamu:10621": " evaṃ prāpte brūmaḥ /",
    "GSP33vacbhamu:10622": " nābhāva upalabdheriti\u000e /",
    "GSP33vacbhamu:10623": " na khalvabhāvo bāhyasyārthasyādhyavasātuṃ śakyate /",
    "GSP33vacbhamu:10624": " sa hyupalambhābhāvādvādhyavasīyeta,",
    "GSP33vacbhamu:10625": " satyapyupalambhe tasya bāhyāviṣayatvādvā,",
    "GSP33vacbhamu:10626": " satyapi bāhyaviṣayatve bāhyārthabādhakapramāṇasadbhāvādvā /",
    "GSP33vacbhamu:10627": " na tāvat sarvathopalambhābhāva iti praśnapūrvakamāha--",
    "GSP33vacbhamu:10628": " kasmāt /",
    "GSP33vacbhamu:10629": " upalabdheriti\u000e /",
    "GSP33vacbhamu:10630": " nahi sphuṭatare sarvajanīna upalambhe sati tadabhāvaḥ śakyo vaktumityarthaḥ /",
    "GSP33vacbhamu:10631": " dvitīyaṃ pakṣamavalambate--",
    "GSP33vacbhamu:10632": " nanu nāhamevaṃ bravīmīti\u000e /",
    "GSP33vacbhamu:10633": " nirākaroti--",
    "GSP33vacbhamu:10634": " bāḍhamevaṃ bravīṣi\u000e /",
    "GSP33vacbhamu:10635": " upalabdhigrāhiṇā hi sākṣiṇopalabdhirgṛhyamāṇā bāhyaviṣayatvenaiva gṛhyate nopalabdhimātramityarthaḥ /",
    "GSP33vacbhamu:10636": " ataśca\u000eiti vakṣyamāṇopapattiparāmarśaḥ /",
    "GSP33vacbhamu:10637": " tṛtīyaṃ pakṣamālambate--",
    "GSP33vacbhamu:10638": " nanu\u000e",
    "GSP33vacbhamu:10639": " bāhyasyārthasyāsaṃbhavāditi\u000e /",
    "GSP33vacbhamu:10640": " nirākaroti--",
    "GSP33vacbhamu:10641": " nāyaṃ sādhuradhyavasāya iti\u000e /",
    "GSP33vacbhamu:10642": " idamatrākūtam-- ghaṭapaṭādayo hi sthūlā bhāsante na tu paramasūkṣmāḥ /",
    "GSP33vacbhamu:10643": " tatredaṃ nānādigdeśavyāpitvalakṣaṇaṃ sthaulyaṃ yadyapi jñānākāratvenāvaraṇānāvaraṇalakṣaṇena",
    "GSP33vacbhamu:10644": " viruddhadharmasaṃsargeṇa yujyate jñānopādheranāvṛtatvādeva tathāpi taddeśatvātaddeśatvakampatvaraktāraktatvalakṣaṇairviruddhadharmasaṃsargairasya",
    "GSP33vacbhamu:10645": " nānātvaṃ prasajyamānaṃ jñānākāratve 'pi na śakyaṃ śakreṇāpi vārayitum /",
    "GSP33vacbhamu:10646": " vyatirekāvyatirekavṛttivikalpau ca paramāṇoraṃśavattvaṃ copapāditāni vaiśeṣikaparīkṣāyām /",
    "GSP33vacbhamu:10647": " tasmādbāhyārthavanna jñāne 'pi sthaulyasaṃbhavaḥ /",
    "GSP33vacbhamu:10648": " na ca tāvat paramāṇvābhāsamekajñānam,",
    "GSP33vacbhamu:10649": " ekasya nānātmatvānupapatteḥ /",
    "GSP33vacbhamu:10650": " ākārāṇāṃ vā jñānatādātmyādekatvaprasaṅgāt /",
    "GSP33vacbhamu:10651": " na ca yāvanta ākārāstāvantyeva jñānāni,",
    "GSP33vacbhamu:10652": " tāvatāṃ jñānānāṃ mitho vārtāmabhijñatayā sthūlānubhavābhāvaprasaṅgāt /",
    "GSP33vacbhamu:10653": " na ca tatpṛṣṭhabhāvī samastajñānākārasaṃkalanātmaka ekaḥ sthūlavikalpo vijṛmbhata iti sāṃpratam /",
    "GSP33vacbhamu:10654": " tasyāpi sākāratayā sthaulyāyogāt /",
    "GSP33vacbhamu:10655": " yathāha dharmakīrtiḥ- 'tasmānnārthe na ca jñāne sthūlābhāsastadātmanaḥ /",
    "GSP33vacbhamu:10656": " ekatra pratiṣiddhatvādbahuṣvapi na saṃbhavaḥ //",
    "GSP33vacbhamu:10657": " 'iti /",
    "GSP33vacbhamu:10658": " tasmādbhavatāpi jñānākāraṃ sthaulyaṃ samarthayamānena",
    "GSP33vacbhamu:10659": " pramāṇapravṛttyapravṛttipūrvakau saṃbhavāsaṃbhavā\u000evāstheyau /",
    "GSP33vacbhamu:10660": " tathā cedantāspadamaśakyaṃ jñānādbhinnaṃ yabāhyamapahnotumiti /",
    "GSP33vacbhamu:10661": " yacca jñānasya pratyarthaṃ vyavasthāyai viṣayasārūpyamāsthitaṃ,",
    "GSP33vacbhamu:10662": " naitena viṣayo 'pahnotuṃ śakyaḥ,",
    "GSP33vacbhamu:10663": " asatyarthe tatsārūpyasya tadvyavasthāyāścānupapatterityāha-",
    "GSP33vacbhamu:10664": " na ca jñānasya viṣayasārūpyāditi.\u000e /",
    "GSP33vacbhamu:10665": " yaśca sahopalambhaniyama uktaḥ śo 'pi vkalpaṃ na sahate /",
    "GSP33vacbhamu:10666": " yadi jñānārthayoḥ sāhityenopalambhastato viruddho heturnābhedaṃ sādhayitumarhati,",
    "GSP33vacbhamu:10667": " sāhityasya tadviruddhabhedavyāptatvādabhede tadanupapatteḥ /",
    "GSP33vacbhamu:10668": " athaikopalambhaniyamaḥ /",
    "GSP33vacbhamu:10669": " na ekatvasyāvācakaḥ sahaśabdaḥ /",
    "GSP33vacbhamu:10670": " api ca kimekatvenopalambha āho eka upālambho jñānārthayoḥ /",
    "GSP33vacbhamu:10671": " na tāvadekatvenopalambha ityāha--",
    "GSP33vacbhamu:10672": " bahirupalabdheśca viṣayasya\u000e /",
    "GSP33vacbhamu:10673": " athaikopalambhaniyamaḥ, tatrāha--",
    "GSP33vacbhamu:10674": " ata eva sahopalambhaniyamo 'pi pratyayaviṣayo 'rupāyopeyabhāvahetuko nābhedahetuka ityavagantavyam\u000e /",
    "GSP33vacbhamu:10675": " yathā hi sarvaṃ cākṣuṣaṃ prabhārūpānuviddhaṃ buddhibodhyaṃ niyamena manujairupalabhyate,",
    "GSP33vacbhamu:10676": " na caitāvatā ghaṭādirūpaṃ prabhātmakaṃ bhavati,",
    "GSP33vacbhamu:10677": " kintu prabhopāyatvānniyamaḥ,",
    "GSP33vacbhamu:10678": " evamihāpyātmasākṣikānubhavopāyatvādarthasyaikopalambhaniyama iti /",
    "GSP33vacbhamu:10679": " api ca yatraikavijñānagocarau ghaṭapaṭau tatrārthabhedaṃ vijñānabhedaṃ cādyavasyanti pratipattāraḥ /",
    "GSP33vacbhamu:10680": " na caitadekātmye 'vakalpata ityāha--",
    "GSP33vacbhamu:10681": " tathā ghaṭadarśanaṃ paṭajñānamiti\u000e /",
    "GSP33vacbhamu:10682": " tathārthābhede 'pi vijñānabhedadarśanānna vijñānātmakatvamarthasyetyāha--",
    "GSP33vacbhamu:10683": " tathā ghaṭadarśanaṃ ghaṭasmaraṇamiti\u000e /",
    "GSP33vacbhamu:10684": " api ca svarūpamātraparyavasitaṃ jñānaṃ jñānāntaravārtānabhijñamiti yayorbhedaste dve na gṛhīte iti bhedo 'pi tadgato na gṛhīta iti /",
    "GSP33vacbhamu:10685": " evaṃ kṣaṇikaśūnyānātmatvādayo 'pyanekapratijñāhetudṛṣṭāntajñānabhedasādhyāḥ /",
    "GSP33vacbhamu:10686": " evaṃ svamasādhāraṇamanyato vyāvṛtaṃ lakṣaṇaṃ yasya tadapi yadvyāvartate yataśca vyāvartate tadanekajñānasādhyam /",
    "GSP33vacbhamu:10687": " evaṃ sāmānyalakṣaṇamapi vidhirūpamanyāpoharūpaṃ vānekajñānagamyam /",
    "GSP33vacbhamu:10688": " evaṃ vāsyavāsakabhāvo 'nekajñānasādhyaḥ /",
    "GSP33vacbhamu:10689": " evamavidyopaplavavaśena yatsadasaddharmatvaṃ yathā nīlamiti saddharmaḥ,",
    "GSP33vacbhamu:10690": " naraviṣāṇāmityasaddharmaḥ,",
    "GSP33vacbhamu:10691": " amūrtamiti sadasaddharmaḥ /",
    "GSP33vacbhamu:10692": " śakyaṃ hi śaśaviṣāṇamamūrtaṃ vaktum /",
    "GSP33vacbhamu:10693": " śakyaṃ ca vijñānamamūrtaṃ vaktum /",
    "GSP33vacbhamu:10694": " yathoktam-- 'anādivāsanodbhūtavikalpapariniṣṭhitaḥ /",
    "GSP33vacbhamu:10695": " śabdārthastrividho dharmo bhāvābhāvobhayāśrayaḥ //",
    "GSP33vacbhamu:10696": " 'iti /",
    "GSP33vacbhamu:10697": " evaṃ mokṣapratijñā ca yo mucyate yataśca mucyate yena mucyate tadanekajñānasādhyā /",
    "GSP33vacbhamu:10698": " evaṃ vipratipannaṃ pratipādayituṃ pratijñeti yatpratipādayati yena pratipādayati yaśca tadanekajñānasādhyetyasatyekasminnanekārthajñānapratisaṃghātari nopapadyate /",
    "GSP33vacbhamu:10699": " tatsarvaṃ vijñānasya svāṃśālambane 'nupapannamityāha--",
    "GSP33vacbhamu:10700": " api ca dvayorvijñānayoḥ pūrvottarakālayoriti\u000e /",
    "GSP33vacbhamu:10701": " api ca bhedāśrayaḥ karmaphalabhāvo nābhinne jñāne bhavitumarhati /",
    "GSP33vacbhamu:10702": " no khalu chidā chidyate kintu dāru /",
    "GSP33vacbhamu:10703": " nāpi pākaḥ pacyate 'pi tu taṇḍulāḥ /",
    "GSP33vacbhamu:10704": " tadihāpi na jñānaṃ svāṃśena jñeyamātmani vṛttivirodhādapi tu tadatiriktor'thaḥ,",
    "GSP33vacbhamu:10705": " pācyā iva taṇḍulāḥ pākātiriktā iti /",
    "GSP33vacbhamu:10706": " bhūmiracanāpūrvakamāha-",
    "GSP33vacbhamu:10707": " - kiñcānyat /",
    "GSP33vacbhamu:10708": " vijñānaṃ vijñānamityabhyupagaccheteti\u000e /",
    "GSP33vacbhamu:10709": " codayati",
    "GSP33vacbhamu:10710": " - nanu vijñānasya svarūpavyatiriktagrāhyatva iti\u000e /",
    "GSP33vacbhamu:10711": " ayamarthaḥ-- svarūpādatiriktamarthaṃ cedvijñānaṃ gṛhṇāti tatastadapratyakṣaṃ sannarthaṃ pratyakṣayitumarhati /",
    "GSP33vacbhamu:10712": " na hi cakṣuriva tannilīnamarthe kañcanātiśayamādhatte,",
    "GSP33vacbhamu:10713": " yenārthamapratyakṣaṃ satpratyakṣayet /",
    "GSP33vacbhamu:10714": " apitu tatpratyakṣataivārthapratyakṣatā /",
    "GSP33vacbhamu:10715": " yathāhuḥ-- 'apratyakṣopalambhasya nārthadṛṣṭiḥ prasidhyati'iti /",
    "GSP33vacbhamu:10716": " taccet jñānāntareṇa pratīyeta tadapratītaṃ nārthaviṣayaṃ jñānamaparokṣayitumarhati /",
    "GSP33vacbhamu:10717": " evaṃ tattadityanavasthā tasmādanavasthāyā bibhyatā varaṃ svātmani vṛttirāsthitā /",
    "GSP33vacbhamu:10718": " apica yathā pradīpo na dīpāntaramapekṣate,",
    "GSP33vacbhamu:10719": " evaṃ jñānamapi na jñānāntaramapekṣitumarhati samatvāditi /",
    "GSP33vacbhamu:10720": " tadetatpariharati--",
    "GSP33vacbhamu:10721": " tadubhayamapyasat /",
    "GSP33vacbhamu:10722": " vijñānagrahaṇamātra eva vijñānasākṣiṇo grahaṇākāṅkṣānutpādādanavasthāśaṅkānupapatteḥ\u000e /",
    "GSP33vacbhamu:10723": " ayamarthaḥ-- satyamapratyakṣasyopalambhasya nārthadṛṣṭiḥ prasidhyati,",
    "GSP33vacbhamu:10724": " na tūpalabdhāraṃ prati tatpratyakṣatvāyopalambhāntaraṃ prārthanīyam,",
    "GSP33vacbhamu:10725": " apitu tasminnindriyārthasaṃnikarṣādantaḥ karaṇavikārabheda utpannamātra eva prabhāturarthaścopalambhaśca pratyakṣau bhavataḥ /",
    "GSP33vacbhamu:10726": " artho hi nilīnasvabhāvaḥ pramātāraṃ prati svapratyakṣatvāyāntaḥkaraṇavikārabhedamanubhavamapekṣate,",
    "GSP33vacbhamu:10727": " anubhavastu jaḍo 'pi svacchatayā caitanyūbimbodgrahaṇāya nānubhavāntaramapekṣate,",
    "GSP33vacbhamu:10728": " yenānavasthā bhavet /",
    "GSP33vacbhamu:10729": " nahyasti saṃbhavo 'nubhava utpannaśca,",
    "GSP33vacbhamu:10730": " na ca pramātuḥ pratyakṣo bhavati,",
    "GSP33vacbhamu:10731": " yathā nīlādiḥ /",
    "GSP33vacbhamu:10732": " tasmādyathā chettā chidayā chedyaṃ vṛkṣādi vyāpnoti,",
    "GSP33vacbhamu:10733": " na tu chidā chidāntareṇa,",
    "GSP33vacbhamu:10734": " nāpi chidaiva chetrī,",
    "GSP33vacbhamu:10735": " kintu svata eva devadattādiḥ,",
    "GSP33vacbhamu:10736": " yathā vā paktā pākyaṃ pākena vyāpnoti nanu pākaṃ pākāntareṇa,",
    "GSP33vacbhamu:10737": " nāpi pāka eva paktā kintu svata eva devadettādiḥ,",
    "GSP33vacbhamu:10738": " evaṃ pramātā prameyaṃ nīlādi pramayā vyāpnoti na tu pramāṃ pramāntareṇa,",
    "GSP33vacbhamu:10739": " nāpi pramaiva pramātrī,",
    "GSP33vacbhamu:10740": " kintu svata eva pramāyāḥ pramātā vyāpakaḥ /",
    "GSP33vacbhamu:10741": " na ca pramātari kūṭasthanityacaitanye pramāpekṣāsaṃbhavo yataḥ pramātuḥ pramāyāḥ pramātrantarāpekṣāyāmanavasthā bhavet /",
    "GSP33vacbhamu:10742": " tasmāt suṣṭhūktaṃ 'vijñānagrahaṇamātra eva vijñānasākṣiṇaḥ pramātuḥ kūṭasthanityacaitanyasya grahaṇakāṅkṣānutpādāt' iti /",
    "GSP33vacbhamu:10743": " yaduktaṃ 'samatvādavabhāsyāvabhāsakabhāvānupapatteḥ'iti /",
    "GSP33vacbhamu:10744": " tatrāha-",
    "GSP33vacbhamu:10745": " sākṣipratyayayośca svabhāvavaiṣamyādupalabdhrupalabhyabhāvopapatteḥ\u000e /",
    "GSP33vacbhamu:10746": " mā bhūt jñānayoḥ sāmyena grāhyagrāhakabhāvaḥ /",
    "GSP33vacbhamu:10747": " jñātṛjñānayostu vaiṣamyādupapadyata eva /",
    "GSP33vacbhamu:10748": " grāhyatvaṃ ca jñānasya na grāhakakriyājanitaphalaśālitayā yathā bāhyārthasya,",
    "GSP33vacbhamu:10749": " phale phalāntarānupapatteḥ. yathāhuḥ-- 'na saṃvidaryate phalatvāt' iti /",
    "GSP33vacbhamu:10750": " api tu pramātāraṃ prati svataḥsiddhaprakaṭatayā /",
    "GSP33vacbhamu:10751": " grāhyo 'pyarthaḥ pramātāraṃ prati satyāṃ saṃvidi prakaṭaḥ saṃvidapi prakaṭā /",
    "GSP33vacbhamu:10752": " yathāhuranye-- nāsyāḥ karmabhāvo vidyate iti /",
    "GSP33vacbhamu:10753": " syādetatṣa yatprakāśate tadanyena prakāśyate yathā jñānārthau tathā ca sākṣiti nāsti pratyayasākṣiṇorvaiṣamyamityata āha--",
    "GSP33vacbhamu:10754": " svayaṃsiddhasya ca sākṣiṇo 'pratyākhyeyatvāt\u000e /",
    "GSP33vacbhamu:10755": " tathāhi-- asya sākṣiṇaḥ sadāsaṃdigdhāviparītasya nityasākṣātkāratānāgantukaprakāśatve ghaṭate /",
    "GSP33vacbhamu:10756": " tathāhi-- pramātā saṃdihāno 'pyasaṃdigdho viparyasyannapyaviparītaḥ parokṣamarthamutprekṣamāṇo 'pyaparokṣaḥ smarannapyanubhavikaḥ prāṇabhṛnmātrasya",
    "GSP33vacbhamu:10757": " na caitadanyādhīnasaṃvedanatve ghaṭe /",
    "GSP33vacbhamu:10758": " anavasthāprasaṅgaścoktaḥ /",
    "GSP33vacbhamu:10759": " tasmātsvayaṃsiddhatāsyānicchatāpyapratyākhyeyā pramāṇamārgayattatvāditi /",
    "GSP33vacbhamu:10760": " kiñcoktena krameṇa jñānasya svayamavagantṛtvābhāvātpramāturanabhyupagame",
    "GSP33vacbhamu:10761": " ca pradīpavadvijñānamavabhāsakāntaranirapekṣaṃ svayameva prathata iti bruvatāpramāṇagamyaṃ vijñānamanavagantṛkamityuktaṃ syāt /",
    "GSP33vacbhamu:10762": " śilāghanamadhyasthapradīpasahasraprathanavat\u000e /",
    "GSP33vacbhamu:10763": " avagantuścetkasyacidapi na prakāśate kṛtamavagamena svayaṃprakāśeneti /",
    "GSP33vacbhamu:10764": " vijñānamevāvagantriti manvānaḥ śaṅkate--",
    "GSP33vacbhamu:10765": " bāḍhamevam /",
    "GSP33vacbhamu:10766": " anubhavarūpatvāditi\u000e /",
    "GSP33vacbhamu:10767": " na phalasya kartṛtvaṃ karmatvaṃ vāstīti pradīpavatkartrantarameṣitavyaṃ,",
    "GSP33vacbhamu:10768": " tathā ca na siddhasādhanamiti pariharati-- na /",
    "GSP33vacbhamu:10769": " anyasyāvaganturiti\u000e /",
    "GSP33vacbhamu:10770": " nanu sākṣisthāne 'stvasmadabhimatameva vijñānaṃ tathā ca nāmnyeva vipratipattirnārthā iti śaṅkate--",
    "GSP33vacbhamu:10771": " sākṣiṇo 'vagantuḥ svayaṃsiddhatāmupakṣipatā\u000eabhipreya",
    "GSP33vacbhamu:10772": " tā svayaṃ prathate vijñānamityeṣa eveti\u000e /",
    "GSP33vacbhamu:10773": " nirākaroti--",
    "GSP33vacbhamu:10774": " neti\u000e /",
    "GSP33vacbhamu:10775": " bhavanti hi vijñānasyotpādādayo dharmā abhyupetāstathā cāsya phalatayā nāvagantṛtvaṃ,",
    "GSP33vacbhamu:10776": " kartṛphalabhāvasyaikatra virodhāt /",
    "GSP33vacbhamu:10777": " kintu pradīpāditulyatetyarthaḥ //28 //",
    "GSP33vacbhamu:10778": " vaidharmyācca na svapnādivat\u000e /",
    "GSP33vacbhamu:10779": " bādhābādhau vaidharmyam /",
    "GSP33vacbhamu:10780": " svapnapratyayo bādhito jāgratpratyayaścābādhitaḥ /",
    "GSP33vacbhamu:10781": " tvayāpi cāvaśyaṃ jāgratpratyayasyābādhitatvamāstheyaṃ,",
    "GSP33vacbhamu:10782": " tena hi svapnapratyayo bādhito mithyetyavagamyate /",
    "GSP33vacbhamu:10783": " jāgratpratyayasya tu bādhyatve svapnapratyayasyāsau na bādhako bhavet /",
    "GSP33vacbhamu:10784": " nahi bādhyameva bādhakaṃ bhavitumarhati /",
    "GSP33vacbhamu:10785": " tathā ca na svapnapratyayo mithyeti sādhyavikalo dṛṣṭāntaḥ syāt svapnavaditi /",
    "GSP33vacbhamu:10786": " tasmādbādhābādhābhyāṃ vaidharmyānna svapnapratyayadṛṣṭāntena jāgratpratyayasya śakyaṃ nirālambanatvamadhyavasātum /",
    "GSP33vacbhamu:10787": " nidrāglānamiti\u000e /",
    "GSP33vacbhamu:10788": " karaṇadoṣābhidānam /",
    "GSP33vacbhamu:10789": " mithyātvāya vaidharmyāntaramāha-",
    "GSP33vacbhamu:10790": " - api ca smṛtireveti\u000e /",
    "GSP33vacbhamu:10791": " saṃskāramātrajaṃ hi vijñānaṃ smṛtiḥ /",
    "GSP33vacbhamu:10792": " pratyutpannendriyasaṃprayogaliṅgaśabdasārūpyānyathānupapadyamānayogyapramāṇānutpattilakṣaṇasāmagrīprabhavaṃ tu jñānamupalabghiḥ /",
    "GSP33vacbhamu:10793": " tadiha nidrāṇasyasāmagryantaravirahātsaṃskāraḥ pariśiṣyate,",
    "GSP33vacbhamu:10794": " tena saṃskārajatvātsmṛtiḥ,",
    "GSP33vacbhamu:10795": " sāpi ca nidrādoṣādviparītāvartamānamapi pitrādi vartamānatayā bhāsayati /",
    "GSP33vacbhamu:10796": " tena smṛtereva tāvadupalabdherviśeṣastasyāśca smṛtervaiparītyamiti /",
    "GSP33vacbhamu:10797": " ato mahadantaramityarthaḥ /",
    "GSP33vacbhamu:10798": " api ca svataḥprāmāṇye siddhe jāgratpratyayānāṃ yathārthatvamanubhavasiddhaṃ nānumānenānyathayituṃ śakyam,",
    "GSP33vacbhamu:10799": " anubhavavirodhena tadanutpādāt /",
    "GSP33vacbhamu:10800": " abāditaviṣayatāpyanumānotpādasāmagrīgrāhyatayā pramāṇam /",
    "GSP33vacbhamu:10801": " na ca kāraṇābhāve kāryamutpattumarhatītyāśayavānāha-",
    "GSP33vacbhamu:10802": " api cānubhavavirodhaprasaṅgāditi / 29 //",
    "GSP33vacbhamu:10803": " na bhāvo 'nupalabdheḥ\u000e /",
    "GSP33vacbhamu:10804": " yathālokadarśanaṃ cānvayavyatirekāvanuśriyamāṇāvartha evopalabdherbhavato nārthānapekṣāyāṃ vāsanāyām /",
    "GSP33vacbhamu:10805": " vāsanāya apyarthopalabdhyadhīnatvadarśanādityarthaḥ /",
    "GSP33vacbhamu:10806": " api cāśrayābhāvādapi na laukikī vāsanopapadyate /",
    "GSP33vacbhamu:10807": " na ca kṣaṇikamālayavijñānaṃ vāsanādhāro bhavitumarhati /",
    "GSP33vacbhamu:10808": " dvayoryugapadutpadyamānayoḥ savyadakṣiṇaśṛṅgavadādhārādheyabhāvābhāvāt /",
    "GSP33vacbhamu:10809": " prāgutpannasya cādheyotpādasamaye 'sataḥ kṣaṇikatvavyāghāta ityāśayavānāha--",
    "GSP33vacbhamu:10810": " api ca vāsanā nāmeti\u000e /",
    "GSP33vacbhamu:10811": " śeṣamatirohitārtham //30 //",
    "GSP33vacbhamu:10812": " kṣaṇikatvācca\u000e /",
    "GSP33vacbhamu:10813": " syādetat /",
    "GSP33vacbhamu:10814": " yadi sākāraṃ vijñānaṃ saṃbhavati bāhyaścārthaḥ sthūlasūkṣmavikalpenāsaṃbhavī hantaivamarthajñāne sattena tāvadvicāraṃ na sahete /",
    "GSP33vacbhamu:10815": " nāpyasattvena,",
    "GSP33vacbhamu:10816": " asato bhāsanāyogāt /",
    "GSP33vacbhamu:10817": " nobhayatvena,",
    "GSP33vacbhamu:10818": " virodhātsadasatorekatrānupapatteḥ /",
    "GSP33vacbhamu:10819": " nāpyanubhayatvena,",
    "GSP33vacbhamu:10820": " ekaniṣedhasyetaravidhānanāntarīyakatvāt /",
    "GSP33vacbhamu:10821": " tasmādvicārāsahatvamevāstu tattvaṃ vastūnām /",
    "GSP33vacbhamu:10822": " yathāhuḥ--'iyaṃ vastu balāyātaṃ yadvadanti vipaścitaḥ /",
    "GSP33vacbhamu:10823": " yathā yathārthāścintyante vivicyante tathā tathā //",
    "GSP33vacbhamu:10824": " 'iti //",
    "GSP33vacbhamu:10825": " na kvacidapi pakṣe vyavataṣṭhanta ityarthaḥ /",
    "GSP33vacbhamu:10826": " tadetannirācikīrṣurāha-",
    "GSP33vacbhamu:10827": " - śūnyavādipakṣastu sarvapramāṇavipratiṣiddha iti tannirākaraṇāya nādaraḥ kriyate\u000e /",
    "GSP33vacbhamu:10828": " laukikāni hi pramāṇāni sadasattvagocarāṇi /",
    "GSP33vacbhamu:10829": " taiḥ khalu satsaditi gṛhyamāṇaṃ yathābhūtamaviparītaṃ tattvaṃ vyavasthāpyate /",
    "GSP33vacbhamu:10830": " asaccāsaditi gṛhyamāṇaṃ yathābhūtamaviparītaṃ tattvaṃ vyavasthāpyate /",
    "GSP33vacbhamu:10831": " sadasatośca vicārāsahatvaṃ vyavasthāpayatā sarvapramāṇavipratiṣiddhaṃ vyavasthāpitaṃ bhavati /",
    "GSP33vacbhamu:10832": " tathā ca sarvapramāṇavipratiṣedhānneyaṃ vyavasthopapadyate /",
    "GSP33vacbhamu:10833": " yadyucyeta tāttvikaṃ prāmāṇyaṃ pramāṇānāmanena vicāreṇa vyudasyate na sāṃvyavahārikam /",
    "GSP33vacbhamu:10834": " tathāca bhinnaviṣayatvānna sarvapramāṇavipratiṣedha ityata āha--",
    "GSP33vacbhamu:10835": " nahyeyaṃ sarvapramāṇaprasiddho lalokavyavahāro 'nyattatvamanadhigamya śakyate 'pahnotum\u000e /",
    "GSP33vacbhamu:10836": " pramāṇāni hi svagocare pravartamānāni tattvamidamityeva pravartante /",
    "GSP33vacbhamu:10837": " atāttvikatvaṃ tu tadgocarasyānyato bādhakādavagantavyam /",
    "GSP33vacbhamu:10838": " na punaḥ sāṃvyavahārikaṃ naḥ prāmāṇyaṃ na tu tāttvikamityeva pravartante /",
    "GSP33vacbhamu:10839": " bādhakaṃ cātāttvikatvameṣāṃ tadgocaraviparītatattvopadarśanena darśayet /",
    "GSP33vacbhamu:10840": " yathā śuktikeyaṃ na rajataṃ marīcayo na toyamekaścandro na candradvayamityādi,",
    "GSP33vacbhamu:10841": " tadvadihāpi samastapramāṇagocaraviparītatattvāntaravyavasthāpanenātāttvikatvameṣāṃ pramāṇānāṃ bādhakena darśanīyaṃ na tvavyavasthāpitatattvāntareṇa pramāṇāni śakyāni bādhitum /",
    "GSP33vacbhamu:10842": " vicārāsahatvaṃ vastūnāṃ tattvaṃ vyavasthāpayadbādhakamatāttvikatvaṃ pramāṇānāṃ darśayatīti cet,",
    "GSP33vacbhamu:10843": " kiṃ punaridaṃ vicārāsahatvaṃ vastu yattattvamabhimataṃ,",
    "GSP33vacbhamu:10844": " kiṃ tadvastu paramārthataḥ sadādīnāmanyatamat kevalaṃ vicāraṃ na sahate,",
    "GSP33vacbhamu:10845": " atha vicārāsahatvena nistattvameva /",
    "GSP33vacbhamu:10846": " tatra paramārthataḥ sadādīnīmanyatamadvicāraṃ na sahata iti vipratiṣiddham /",
    "GSP33vacbhamu:10847": " na sahate cenna sadādīnāmanyatamat /",
    "GSP33vacbhamu:10848": " anyatamaccet kathaṃ na vicāraṃ sahate /",
    "GSP33vacbhamu:10849": " atha nistattvaṃ cet kathamanyatamattattvamavyavasthāpya śakyamevaṃ vaktum /",
    "GSP33vacbhamu:10850": " na ca nistattvataiva tattvaṃ bhāvānām /",
    "GSP33vacbhamu:10851": " tāsati hi tattvābhāvaḥ syāt /",
    "GSP33vacbhamu:10852": " so 'pi ca vicāraṃ na sahata ityuktaṃ bhavadbhiḥ /",
    "GSP33vacbhamu:10853": " api cāropitaṃ niṣedhanīyam /",
    "GSP33vacbhamu:10854": " āropaśca tattvādhiṣṭhāno dṛṣṭo yathā śuktikādiṣu rajatādeḥ /",
    "GSP33vacbhamu:10855": " na cet kiñcidasti tattvaṃ kasya kasminnāropaḥ /",
    "GSP33vacbhamu:10856": " tasmānniṣprapañcaṃ paramārthasabrahmānirvācyaprapañcātmanāropyate,",
    "GSP33vacbhamu:10857": " tacca tattvaṃ vyavasthāpyātāttvikatvena sāṃvyavahārikaṃ pramāṇānāṃ bādhakenopapadyata iti yuktamutpaśyāmaḥ //31 //",
    "GSP33vacbhamu:10858": " sarvathānupapatteśca\u000e /",
    "GSP33vacbhamu:10859": " virājate-",
    "GSP33vacbhamu:10860": " kiṃ bahunā\u000euktena",
    "GSP33vacbhamu:10861": " yathāyathā\u000egranthator'thataśca",
    "GSP33vacbhamu:10862": " ayaṃ vaināśikasamaya iti\u000e /",
    "GSP33vacbhamu:10863": " granthatastāvatpaśyanātiṣṭhanāmiddhapoṣadhādyasādhupadaprayogaḥ /",
    "GSP33vacbhamu:10864": " arthataśca nairātmyamabhyupetyālayavijñānaṃ samastavāsanādhāramabhyupagacchannakṣaramātmānamabhyupaiti /",
    "GSP33vacbhamu:10865": " evaṃ kṣaṇikatvamabhyupetya 'utpādādvā tathāgatānāmanutpādādvā sthitaivaiṣāṃ dharmāṇāṃ dharmatā dharmasthititā'iti nityatāmupaitītyādi bahūnnetavyamiti",
    "GSP33vacbhamu:10866": " naikasminnasaṃbhavāt\u000e /",
    "GSP33vacbhamu:10867": " nirasto muktakacchānāṃ sugatānāṃ samayaḥ /",
    "GSP33vacbhamu:10868": " vivasanānāṃ samaya idānīṃ nirasyate /",
    "GSP33vacbhamu:10869": " tatsamayamāha saṃkṣepavistārābhyām /",
    "GSP33vacbhamu:10870": " sapta caiṣāṃ padārthāḥ saṃmatā iti\u000e /",
    "GSP33vacbhamu:10871": " tatra saṃkṣepamāha--",
    "GSP33vacbhamu:10872": " saṃkṣepatastu dvāveva padārthāviti\u000e /",
    "GSP33vacbhamu:10873": " bodhātmako jīvo jaḍavargastvajīva iti /",
    "GSP33vacbhamu:10874": " yathāyogaṃ tayorjīvājīvayorimamaparaṃ prapañcamācakṣate /",
    "GSP33vacbhamu:10875": " tamāha--",
    "GSP33vacbhamu:10876": " pañcāstikāyā nāmeti /",
    "GSP33vacbhamu:10877": " sarveṣāmapyeṣāmavāntaraprabhedāniti\u000e /",
    "GSP33vacbhamu:10878": " jīvāstikāyastridhā-- baddho mukto nityasiddhaśceti /",
    "GSP33vacbhamu:10879": " pudgalāstikāyāḥ ṣoḍhā- pṛthivyādīni catvāri bhūtāni sthāraṃ jaṅgamaṃ cti dharmāstikāyaḥ pravṛttyanumeyo 'dharmāstikāyāḥ sthityanumeyaḥ /",
    "GSP33vacbhamu:10880": " ākāśāstikāyo dvedhā- lokākāśo 'lokākāśaśca /",
    "GSP33vacbhamu:10881": " tatroparyupari sthitānāṃ lokānāmantarvartī lokākāśasteṣāmupari mokṣasthānamalokākāśaḥ /",
    "GSP33vacbhamu:10882": " tatra hi na lokāḥ santi /",
    "GSP33vacbhamu:10883": " tadevaṃ jīvājīvapadārthau pañcadhā prapañcitau /",
    "GSP33vacbhamu:10884": " āsravasaṃvaranirjarāstrayaḥ padārthāḥ pravṛttilakṣaṇāḥ prapañcyate /",
    "GSP33vacbhamu:10885": " dvidhā pravṛttiḥ samyaṅmithyā ca /",
    "GSP33vacbhamu:10886": " tatra mithyā pravṛttirāsravaḥ. samyakpravṛttī tu saṃvaranirjarau /",
    "GSP33vacbhamu:10887": " āsrāvayati puruṣaṃ viṣayeṣvitīndriyapravṛttirāsravaḥ /",
    "GSP33vacbhamu:10888": " indriyadvārā hi pauruṣaṃ jyotirviṣayān spṛśadrūpādijñānarūpeṇa pariṇamata iti /",
    "GSP33vacbhamu:10889": " anye tu karmāṇyāsravamāhuḥ /",
    "GSP33vacbhamu:10890": " tāni hi kartāramabhivyāpya sravanti kartāramanugacchantītyāsravaḥ /",
    "GSP33vacbhamu:10891": " seyaṃ mithyāpravṛttiranarthahetutvāt /",
    "GSP33vacbhamu:10892": " saṃvaranirjarau ca samyakpravṛttī /",
    "GSP33vacbhamu:10893": " tatra śamadamādirūpā pravṛttiḥ saṃvaraḥ /",
    "GSP33vacbhamu:10894": " sā hyāsravasrotaso dvāraṃ saṃvṛṇotāti saṃvara ucyate /",
    "GSP33vacbhamu:10895": " nirjarastvanādikālapravṛttikaṣāyakaluṣapuṇyāpuṇyaprahāṇahetustaptaśilārohaṇādiḥ /",
    "GSP33vacbhamu:10896": " sa hi niḥśeṣaṃ puṇyāpuṇyaṃ sukhaduḥkhopabhogena jarayatīti nirjaraḥ /",
    "GSP33vacbhamu:10897": " bandho 'ṣṭavidhaṃ karma /",
    "GSP33vacbhamu:10898": " tatra ghātikarma caturvidham /",
    "GSP33vacbhamu:10899": " tadyathā-- jñānāvaraṇīyaṃ darśanāvaraṇīyaṃ mohanīyamantarāyamiti /",
    "GSP33vacbhamu:10900": " tathā catvāryaghātikarmāṇi /",
    "GSP33vacbhamu:10901": " tadyathā-- vedanīyaṃ nāmikaṃ gotrikamāyuṣkaṃ ceti /",
    "GSP33vacbhamu:10902": " tatra samyag jñānaṃ na mokṣasādhanaṃ,",
    "GSP33vacbhamu:10903": " nahi jñānādvastusiddhiratiprasaṅgāditi viparyayo jñānāvaraṇīyaṃ karmocyate /",
    "GSP33vacbhamu:10904": " āhartadarśanābhyāsānna mokṣa iti jñānaṃ darśanāvaraṇīyaṃ karma /",
    "GSP33vacbhamu:10905": " bahuṣu vipratiṣiddheṣu tīrthakarairupadarśiteṣu mokṣamārgeṣu viśeṣānavadhāraṇaṃ mohanīyaṃ karma /",
    "GSP33vacbhamu:10906": " mokṣamārgapravṛttānāṃ tadvidhnakaraṃ vijñānamantarāyaṃ karma /",
    "GSP33vacbhamu:10907": " tānīmāni śreyohantṛtvāddhātikarmāṇyucyante /",
    "GSP33vacbhamu:10908": " aghātāni karmāṇi,",
    "GSP33vacbhamu:10909": " tadyathā vedanīyaṃ karma śuklapudgalavipākahetuḥ,",
    "GSP33vacbhamu:10910": " taddhi bandho 'pi na niḥśreyasaparipanthi tattvajñānāvighātakatvāt /",
    "GSP33vacbhamu:10911": " śuklapudgalārambhakavedanīyakarmānuguṇaṃ nāmikaṃ karma,",
    "GSP33vacbhamu:10912": " taddhi śuklapudgalasyādyāvasthāṃ kalalabuddhudādimārabhate /",
    "GSP33vacbhamu:10913": " gotrikamavyākṛtaṃ tato 'pyādyaṃ śaktirūpeṇāvasthitam /",
    "GSP33vacbhamu:10914": " āyuṣkaṃ tvāyuḥ kāyati kathayatyutpādanadvāretyāyuṣkam /",
    "GSP33vacbhamu:10915": " tānyetāni śuklapudgalādyāśrayatvādaghātīni karmāṇi /",
    "GSP33vacbhamu:10916": " tadetat karmāṣṭakaṃ puruṣaṃ bandhātīti bandhaḥ /",
    "GSP33vacbhamu:10917": " vigalitasamastakleśatadvāsanasyānāvaraṇajñānasya sukhakatānasyātmana upari deśāvasthānaṃ mokṣa ityeke /",
    "GSP33vacbhamu:10918": " anye tūrdhvagamanaśīlo hi jīvo dharmādharmāstikāyena baddhastaddhimokṣādyadūrdhvaṃ gacchetyeva sa mokṣa iti /",
    "GSP33vacbhamu:10919": " ta ete saptapadārthā jīvādayaḥ sahāvāntaraprabhedairapanyastāḥ /",
    "GSP33vacbhamu:10920": " tatra",
    "GSP33vacbhamu:10921": " sarvatra cemaṃ saptabhaṅgīnayaṃ nāma nyāyamavatārayanti,",
    "GSP33vacbhamu:10922": " syādasti,",
    "GSP33vacbhamu:10923": " syānnāsti,",
    "GSP33vacbhamu:10924": " syādasti ca nāsti ca,",
    "GSP33vacbhamu:10925": " syādavaktavyaḥ,",
    "GSP33vacbhamu:10926": " syādasti cāvaktavyaśca,",
    "GSP33vacbhamu:10927": " syānnāsti cāvaktavyaśca,",
    "GSP33vacbhamu:10928": " syādasti ca nāsti cāvaktavyaśceti\u000e /",
    "GSP33vacbhamu:10929": " syācchabdaḥ khalvayaṃ nipātastiṅantapratirūpako(?)",
    "GSP33vacbhamu:10930": " 'nekāntadyotī /",
    "GSP33vacbhamu:10931": " yathāhuḥ--'vākyeṣvanekāntadyoti gamyaṃ prativiśeṣaṇam /",
    "GSP33vacbhamu:10932": " syānnipātor'thayogitvāttiṅantapratirūpakaḥ(?) //",
    "GSP33vacbhamu:10933": " 'iti //",
    "GSP33vacbhamu:10934": " yadi punarayamanekāntadyotakaḥ syācchabdo na bhavet syādastītivākye syātpadamanarthakaṃ syāt tadidamuktam-- 'arthayogitvāt'iti /",
    "GSP33vacbhamu:10935": " anaikāntadyotakatve tu syādasti kathañcidastīti syātpadātkathañcidartho 'stītyanenānuktaḥ pratīyata iti nānarthakyam /",
    "GSP33vacbhamu:10936": " tathā ca 'syādvādaḥ sarvathaikāntatyāgātkiṃvṛttacidvidheḥ /",
    "GSP33vacbhamu:10937": " saptabhaṅganayāpekṣoheyādeyaviśeṣakṛt //",
    "GSP33vacbhamu:10938": " 'kiṃvṛtte pratyaye khalvayaṃ cinnipātavidhinā sarvathaikāntatyāgāt saptasvekānteṣu yo bhaṅgastatra yo nayastadapekṣaḥ san heyopādeyabhedāya syādvādaḥ kalpate /",
    "GSP33vacbhamu:10939": " tathāhi-- yadi vastvastyevetyevaikāntatastat sarvathā sarvadā sarvatra sarvātmanāstyeveti",
    "GSP33vacbhamu:10940": " na tadīpsājihāsābhyāṃ kvacit kadācit kathañcit kaścit pravarteta nivarteta vā prāptāprāpaṇīyatvāt,",
    "GSP33vacbhamu:10941": " heyahānānupapatteśca /",
    "GSP33vacbhamu:10942": " anaikāntapakṣe tu kvacit kadācit kasyacit kathañcit sattve hānopādāne prekṣāvatāṃ kalpete iti /",
    "GSP33vacbhamu:10943": " tamenaṃ saptabhaṅgīnayaṃ dūṣayati--",
    "GSP33vacbhamu:10944": " naikasminnasaṃbhavāt\u000e /",
    "GSP33vacbhamu:10945": " vibhājate--",
    "GSP33vacbhamu:10946": " na hyekasmindharmaṇi\u000eparamārthasati paramārthasatāṃ",
    "GSP33vacbhamu:10947": " yugapatsattvādīnāṃ dharmāṇāṃ\u000eparasparaparihārasvarūpāṇāṃ",
    "GSP33vacbhamu:10948": " samāveśaḥ saṃbhavati\u000e /",
    "GSP33vacbhamu:10949": " etaduktaṃ bhavati-- satyaṃ yadasti vastutastatsarvathā sarvadā sarvatra sarvātmanā nirvacanīyena rūpaṇāstyeva na nāsti,",
    "GSP33vacbhamu:10950": " yathā pratyagātmā /",
    "GSP33vacbhamu:10951": " yattu kvacit kathañcit kadācit kenacidātmanāstītyucyate,",
    "GSP33vacbhamu:10952": " yathā prapañcaḥ,",
    "GSP33vacbhamu:10953": " tadvyavahārato na tu paramārthataḥ,",
    "GSP33vacbhamu:10954": " tasya vicārāsahatvāt /",
    "GSP33vacbhamu:10955": " na ca pratyayamātraṃ vāstavatvaṃ vyavasthāpayati,",
    "GSP33vacbhamu:10956": " śuktimarumarīcikādiṣu rajatatoyāderapi vāstavatvaprasaṅgāt /",
    "GSP33vacbhamu:10957": " laukikānāmabādhena tu tadvyavasthāyāṃ dehātmābhimānasyāpyabādhena tāttvikatve sati lokāyatamatāpātena nāstikatvaprasaṅgāt /",
    "GSP33vacbhamu:10958": " paṇḍitarūpāṇāṃ tu dehātmābhimānasya vicārato bādhanaṃ prapañcasyāpyanaikāntasya tulyamiti /",
    "GSP33vacbhamu:10959": " api ca sadasattvayoḥ parasparaviruddhatvena samuccayābhāve vikalpaḥ /",
    "GSP33vacbhamu:10960": " na ca vastuni vikalpaḥ saṃbhavati /",
    "GSP33vacbhamu:10961": " tasmāt sthāṇurvā puruṣo veti jñānavat saptatvapañcatvanirdhāraṇasya phalasya nirdhārayituśca",
    "GSP33vacbhamu:10962": " pramātustatkaraṇasya pramāṇasya ca tatprameyasya ca saptatvapañcatvasya sadasattvasaṃśaye",
    "GSP33vacbhamu:10963": " sādhu samarthitaṃ tīrthakaratvabhṛṣebheṇātmanaḥ /",
    "GSP33vacbhamu:10964": " nirdhāraṇasya caikāntasattve sarvatra nānekāntavāda ityāha--",
    "GSP33vacbhamu:10965": " ya ete sapta padārthā iti\u000e /",
    "GSP33vacbhamu:10966": " śeṣamatirohitārtham //33 //",
    "GSP33vacbhamu:10967": " evaṃ cātmākārtstnyam\u000e /",
    "GSP33vacbhamu:10968": " evaṃ ceti cena samuccayaṃ dyotayati /",
    "GSP33vacbhamu:10969": " śarīrapariṇatve hyātmano 'kṛtsnatvaṃ paricchinnatvam /",
    "GSP33vacbhamu:10970": " tathā cānityatvam /",
    "GSP33vacbhamu:10971": " ye hi paricchinnāste sarve 'nityā yathā ghaṭādayastathā cātmeti /",
    "GSP33vacbhamu:10972": " tadetadāha--",
    "GSP33vacbhamu:10973": " yathaikasmindharmiṇīti\u000e /",
    "GSP33vacbhamu:10974": " idaṃ cāparamakṛtsnatvena sūtritamityāha--",
    "GSP33vacbhamu:10975": " śarīrāṇāṃ cānavasthitaparimāṇatvāditi\u000e /",
    "GSP33vacbhamu:10976": " manuṣyakāyaparimāṇo hi jīvo na hastikāyaṃ kṛtsnaṃ vyāptumarhatyalpatvādityātmanaḥ kṛtsnaśarīrāvyāpitvādakārtsnyam,",
    "GSP33vacbhamu:10977": " tathā ca na śarīraparimāṇatvamiti /",
    "GSP33vacbhamu:10978": " tathā ca hastiśīraraṃ parityajya yadā puttikāśarīro bhavati tadā na tatra kṛtsnaḥ puttikāśarīre saṃmīyetetyakārsnyamātmanaḥ /",
    "GSP33vacbhamu:10979": " sugamamanyat /",
    "GSP33vacbhamu:10980": " codayati--",
    "GSP33vacbhamu:10981": " syādetat /",
    "GSP33vacbhamu:10982": " anantāvayava iti\u000e /",
    "GSP33vacbhamu:10983": " yathā hi pradīpo ghaṭamahāharmyodaravartī saṃkocavikāśavānevaṃ jīvo 'pi puttikāhastidehayorityarthaḥ /",
    "GSP33vacbhamu:10984": " tadetadvikalpya dūṣayati--",
    "GSP33vacbhamu:10985": " teṣāṃ punaranantānāmiti\u000e /",
    "GSP33vacbhamu:10986": " na tāvatpradīpo 'tra nidarśanaṃ bhavitumarhati,",
    "GSP33vacbhamu:10987": " anityatvaprasaṅgāt /",
    "GSP33vacbhamu:10988": " viśarāravo hi pradīpāvayavaḥ",
    "GSP33vacbhamu:10989": " ,\u000epradīpaścāvayavī pratikṣaṇamutpattinirodhadharmā,",
    "GSP33vacbhamu:10990": " tasmādanityatvāttasya nāsthiro jīvastadavayavāścābyupetavyāḥ /",
    "GSP33vacbhamu:10991": " tathā ca vikalpadvayoktaṃ dūṣaṇamiti /",
    "GSP33vacbhamu:10992": " yacca jīvāvayavānāmānantyamuditaṃ tadanupapannataramityāha--",
    "GSP33vacbhamu:10993": " api ca śarīramātreti\u000e //34 //",
    "GSP33vacbhamu:10994": " śaṅkāpūrvaṃ sūtrāntaramavatārayati-",
    "GSP33vacbhamu:10995": " atha paryāyeṇeti\u000e /",
    "GSP33vacbhamu:10996": " tatrāpyucyate--",
    "GSP33vacbhamu:10997": " na ca paryāyādapyavirodho vikārādibhyaḥ /",
    "GSP33vacbhamu:10998": " karmāṣṭaka\u000emuktaṃ jñānāvaraṇīyādi /",
    "GSP33vacbhamu:10999": " kiṃ cātmano nityatvābhyupagame āgacchatāmapagacchatāṃ cāvayavānāmiyattānirūpeṇena cātmajñānābhāvānnāpavarga iti bhāvaḥ /",
    "GSP33vacbhamu:11000": " ata evamādidoṣaprasaṅgāditi\u000e /",
    "GSP33vacbhamu:11001": " ādigrahaṇasūcitaṃ doṣaṃ brūmaḥ /",
    "GSP33vacbhamu:11002": " kiṃ caite jīvāvayavāḥ pratyekaṃ vā cetayeran samūho vā /",
    "GSP33vacbhamu:11003": " teṣāṃ pratyekaṃ caitanye bahūnāṃ cetanānāmekābhiprāyatvaniyamābhāvāt kadācidviruddhadikkriyatvena śarīramunmathyeta /",
    "GSP33vacbhamu:11004": " samūhacaitanye tu hastiśarīrasya puttikāśarīratve dvitrāvayavaśeṣo jīvo na cetayet /",
    "GSP33vacbhamu:11005": " vigalitabahusamūhitayā samūhasyābhāvātputtikāśarīre iti /",
    "GSP33vacbhamu:11006": " athaveti\u000e /",
    "GSP33vacbhamu:11007": " pūrvasūtraprasañjitāyāṃ jīvānityatāyāṃ bauddhavatsaṃtānanityatāmāśaṅkyedaṃ sūtram-- 'na ca paryāyādapyavirodho vikārādibhyaḥ' /",
    "GSP33vacbhamu:11008": " na ca paryāyāt parimāṇānavasthāne 'pi saṃtānābhyupagamenātmano nityatvādavirodho bandhamokṣayoḥ /",
    "GSP33vacbhamu:11009": " kutaḥ /",
    "GSP33vacbhamu:11010": " pariṇāmādibhyo doṣebhyaḥ /",
    "GSP33vacbhamu:11011": " saṃtānasya vastutve pariṇāmastataścarmavadanityatvādidoṣaprasaṅgaḥ /",
    "GSP33vacbhamu:11012": " avastutve cādigrahaṇasūcito nairātmyāpattidoṣaprasaṅga iti /",
    "GSP33vacbhamu:11013": " visico vivasanāḥ //35 //",
    "GSP33vacbhamu:11014": " antyāvasthiteścobhayanityatvādaviśeṣaḥ\u000e /",
    "GSP33vacbhamu:11015": " evaṃ hi mokṣāvasthābhāvi jīvaparimāṇaṃ nityaṃ bhavet,",
    "GSP33vacbhamu:11016": " yadyabhūtvā na bhavet /",
    "GSP33vacbhamu:11017": " abhūtvā bhāvināmantyatvāddhaṭadīnām /",
    "GSP33vacbhamu:11018": " kathaṃ cābhūtvā na bhavedyadi prāgapyāsīt /",
    "GSP33vacbhamu:11019": " na ca parimāṇāntarāvarodhe 'pūrvaṃ bhavitumarhati /",
    "GSP33vacbhamu:11020": " tasmādantyameva parimāṇaṃ pūrvamapyāsīdityabhedaḥ /",
    "GSP33vacbhamu:11021": " tathā caikaśarīraparimāṇataiva syānnopacitāpacitaśarīraprāptiḥ śarīraparimāṇatvābhyupagamavyāghātāditi /",
    "GSP33vacbhamu:11022": " atra cobhayoḥ parimāṇayornityatvaprasaṅgāditi yojanā /",
    "GSP33vacbhamu:11023": " ekaśarīraparimāṇataiveti ca dīpyam /",
    "GSP33vacbhamu:11024": " dvitīye tu vyākhyāne ubhayoravasthayoriti yojanā /",
    "GSP33vacbhamu:11025": " ekaśarīraparimāṇatā na dīpyā,",
    "GSP33vacbhamu:11026": " kintvekaparimāṇatāmātramaṇurmahān veti vivekaḥ //36 //",
    "GSP33vacbhamu:11027": " patyurasāmañjasyāt\u000e /",
    "GSP33vacbhamu:11028": " aviśeṣeṇeśvarakāraṇavādo 'nena niṣidhyata iti bhramanivṛttyarthamāha--",
    "GSP33vacbhamu:11029": " kevaleti\u000e /",
    "GSP33vacbhamu:11030": " sāṃkhyayogavyapāśrayā hiraṇyagarbhapatañjaliprabhṛtayaḥ /",
    "GSP33vacbhamu:11031": " pradhāna\u000emuktam /",
    "GSP33vacbhamu:11032": " dṛkśaktiḥ",
    "GSP33vacbhamu:11033": " puruṣaḥ\u000epratyayānupaśyaḥ /",
    "GSP33vacbhamu:11034": " sa ca nānākleśakarmavipākāśayairaparāmṛṣṭaḥ puruṣaviśeṣa īśvaraḥ pradhānapuruṣābhyāmanyaḥ /",
    "GSP33vacbhamu:11035": " māheśvarā\u000eścatvāraḥ-- śaivāḥ,",
    "GSP33vacbhamu:11036": " pāśupatāḥ,",
    "GSP33vacbhamu:11037": " kāruṇikasiddhāntinaḥ,",
    "GSP33vacbhamu:11038": " kāpālikāśceti /",
    "GSP33vacbhamu:11039": " catvāro 'pyamī maheśvarapraṇītasiddhāntānuyāyitayā māheśvarāḥ /",
    "GSP33vacbhamu:11040": " kāraṇamīśvaraḥ /",
    "GSP33vacbhamu:11041": " kāryaṃ pradhānikaṃ mahadādi /",
    "GSP33vacbhamu:11042": " yogo 'pyoṅkārādidhyānadāraṇādiḥ /",
    "GSP33vacbhamu:11043": " vidhistriṣavaṇasnānādirgūḍhacaryāvasānaḥ,",
    "GSP33vacbhamu:11044": " duḥkhānto mokṣaḥ /",
    "GSP33vacbhamu:11045": " paśava ātmānasteṣāṃ pāśo bandhanaṃ taddhimokṣo duḥkhāntaḥ /",
    "GSP33vacbhamu:11046": " eṣa teṣāmabhisaṃdhiḥ-- cetanasya khalvadhiṣṭhātuḥ kumbhakārādeḥ kumbhādikārye nimittakāraṇatvavirodhāditi prāptam /",
    "GSP33vacbhamu:11047": " evaṃ prāpte 'bhidhīyate--",
    "GSP33vacbhamu:11048": " patyurasāmañjasyāt iti\u000e /",
    "GSP33vacbhamu:11049": " idamatrākūtam---īśvarasyanimittakāraṇatvamātrapratipādanaparatvādityasakṛdāveditam /",
    "GSP33vacbhamu:11050": " tasmādanenāsminnarthe pramāṇāntaramāstheyam /",
    "GSP33vacbhamu:11051": " tatrānumānaṃ tāvanna saṃbhavati /",
    "GSP33vacbhamu:11052": " taddhi dṛṣṭyanusāreṇa pravartate tadanusāreṇa cāsāmañjasyam /",
    "GSP33vacbhamu:11053": " tadāha--",
    "GSP33vacbhamu:11054": " hīnamadhyameti\u000e /",
    "GSP33vacbhamu:11055": " etaduktaṃ bhavati-- āgamādīśvarasiddhau na dṛṣṭamanusartavyam /",
    "GSP33vacbhamu:11056": " na hi svargāpūrvadevatādiṣvāgamādavagamyamāneṣu kiñcidasti dṛṣṭam /",
    "GSP33vacbhamu:11057": " nahyāgamo dṛṣṭasādharmyātpravartate /",
    "GSP33vacbhamu:11058": " tena śrutasiddyarthamadṛṣṭāni dṛṣṭaviparītasvabhāvāni subahūnyapi kalpamānāni na lohagandhitāmāvahanti pramāṇavattvāt /",
    "GSP33vacbhamu:11059": " yastu tatra kathañciddṛṣṭānusāraḥ kriyate sa suhṛdbhāvamātreṇa /",
    "GSP33vacbhamu:11060": " āgamānapekṣitamanumānaṃ tu dṛṣṭasādharmyeṇa pravartamānaṃ dṛṣṭavivaryaye tuṣādapi bibhetitarāmiti /",
    "GSP33vacbhamu:11061": " prāṇikarmāpekṣitatvādadoṣa iti cet /",
    "GSP33vacbhamu:11062": " na\u000e /",
    "GSP33vacbhamu:11063": " kutaḥ /",
    "GSP33vacbhamu:11064": " karmeśvarayormithaḥ pravartyapravartayitṛtva itaretarāśrayatvadoṣaprasaṅgāt\u000e /",
    "GSP33vacbhamu:11065": " ayamarthaḥ-- yadīśvaraḥ karuṇāparādhīno vītarāgastataḥ praṇinaḥ kapūye karmaṇi na pravartayet,",
    "GSP33vacbhamu:11066": " taccotpannamapi nādhitiṣṭhet,",
    "GSP33vacbhamu:11067": " tāvanmātreṇa prāṇināṃ duḥkhānutpādāt /",
    "GSP33vacbhamu:11068": " na hīśvarādhīnā janāḥ svātantryeṇa kapūyaṃ karma kartumarhanti /",
    "GSP33vacbhamu:11069": " tadanadhiṣṭhitaṃ vā kapūyaṃ karma phalaṃ prasotumutsahate /",
    "GSP33vacbhamu:11070": " tasmātsvatantro 'pīsvaraḥ karmabhiḥ pravartyata iti dṛṣṭaviparītaṃ kalpanīyam /",
    "GSP33vacbhamu:11071": " tathācāyamaparo gaṇḍasyopari sphoṭa itaretarāśrayaḥ prasajyeta,",
    "GSP33vacbhamu:11072": " karmaṇeśvaraḥ pravartanīya īśvareṇa ca karmeti /",
    "GSP33vacbhamu:11073": " śaṅkate--",
    "GSP33vacbhamu:11074": " nānāditvāditi cet\u000e /",
    "GSP33vacbhamu:11075": " pūrvakarmaṇeśvaraḥ saṃpratitane karmaṇi pravrartyate teneśvareṇa saṃpratitanaṃ karma svakārye pravartyeta iti /",
    "GSP33vacbhamu:11076": " nirākaroti--",
    "GSP33vacbhamu:11077": " na vartamānakālavaditi\u000e /",
    "GSP33vacbhamu:11078": " atha pūrvaṃ karma kathamīśvarāpravartitamīśvarapravartanalakṣaṇaṃ kāryaṃ karoti /",
    "GSP33vacbhamu:11079": " tatrāpi pravartitamīśvareṇa pūrvatanakarmapravartitenetyevamandhaparamparādoṣaḥ /",
    "GSP33vacbhamu:11080": " cakṣuṣmatā hyandho nīyate nāndhāntareṇa /",
    "GSP33vacbhamu:11081": " tathehāpi dvāvapi pravartyāviti kaḥ kaṃ pravartayedityarthaḥ /",
    "GSP33vacbhamu:11082": " apica naiyāyikānāmīśvarasya nirdeṣatvaṃ svasamayaviruddhamityāha--",
    "GSP33vacbhamu:11083": " apiceti\u000e /",
    "GSP33vacbhamu:11084": " asmākaṃ tu nāyaṃ samaya iti bhāvaḥ /",
    "GSP33vacbhamu:11085": " nanu kāruṇyādapi pravartamāno jano dṛśyate /",
    "GSP33vacbhamu:11086": " na ca kāruṇyaṃ doṣa ityata āha--",
    "GSP33vacbhamu:11087": " svārthaprayukta eva ceti\u000e /",
    "GSP33vacbhamu:11088": " kāruṇye hi satyasya duḥkhaṃ bhavati tena tatprahāṇāya pravartata iti kāruṇikā api svārthaprayuktā eva pravartanta iti /",
    "GSP33vacbhamu:11089": " nanu svārthaprayukta eva pravartatāmevamapi ko doṣa ityata āha--",
    "GSP33vacbhamu:11090": " svārthavatvādīsvarasyeti\u000e /",
    "GSP33vacbhamu:11091": " arthitvādityarthaḥ /",
    "GSP33vacbhamu:11092": " puruṣasya caudāsīnyābhyupagamānna\u000evāstavī pravṛttiriti //37. //",
    "GSP33vacbhamu:11093": " aparamapi dṛṣṭānusāreṇa dūṣaṇamāha--",
    "GSP33vacbhamu:11094": " saṃbandhānupapatteśca\u000e /",
    "GSP33vacbhamu:11095": " dṛṣṭo hi sāvayavānāmasarvagatānāṃ ca saṃyogaḥ /",
    "GSP33vacbhamu:11096": " aprāptipūrvikā hi prāptiḥ saṃyogo na sarvagatānāṃ saṃbhavatyaprāpterabhāvānniravayavatvācca /",
    "GSP33vacbhamu:11097": " avyāpyavṛttitā hi saṃyogasya svabhāvaḥ /",
    "GSP33vacbhamu:11098": " na ca niravayaveṣvavyāpyavṛttitā saṃyogasya saṃbhavatītyuktam /",
    "GSP33vacbhamu:11099": " tasmādavyāpyavṛttitāyāḥ saṃyogasya vyāpikāyā nivṛttestadvyāpyasya saṃyogasya vinivṛttiriti bhāvaḥ /",
    "GSP33vacbhamu:11100": " nāpi samavāyalakṣaṇaḥ /",
    "GSP33vacbhamu:11101": " sa hyayutasiddhānāmādhārādheyabhūtānāmihapratyayahetuḥ saṃbandha ityabhyupeyate /",
    "GSP33vacbhamu:11102": " na ca pradhānapuruṣeśvarāṇāṃ mitho 'styādhārādheyabhāva ityarthaḥ /",
    "GSP33vacbhamu:11103": " nāpi yogyatālakṣaṇaḥ kāryagamyasaṃbandha ityāha--",
    "GSP33vacbhamu:11104": " nāpyanya iti\u000e /",
    "GSP33vacbhamu:11105": " nahi pradhānasya mahadahaṅkārādikāraṇatvamadyāpi siddhamiti /",
    "GSP33vacbhamu:11106": " śaṅkate--",
    "GSP33vacbhamu:11107": " brahmavādina iti\u000e /",
    "GSP33vacbhamu:11108": " nirākaroti-",
    "GSP33vacbhamu:11109": " na\u000e /",
    "GSP33vacbhamu:11110": " kutaḥ /",
    "GSP33vacbhamu:11111": " tasya\u000emate 'nirvacanīya",
    "GSP33vacbhamu:11112": " tādātmyalakṣaṇasaṃbandhopapatteḥ /",
    "GSP33vacbhamu:11113": " apiceti\u000e /",
    "GSP33vacbhamu:11114": " āgamo hi pravṛttiṃ prati na dṛṣṭāntamapekṣata ityadṛṣṭapūrve tadviruddhe ca pravartituṃ samarthaḥ /",
    "GSP33vacbhamu:11115": " anumānaṃ tu dṛṣṭānusāri naivaṃvidhe pravartitumarhatīti /",
    "GSP33vacbhamu:11116": " śaṅkate--",
    "GSP33vacbhamu:11117": " parasyāpīti\u000e /",
    "GSP33vacbhamu:11118": " pariharati-",
    "GSP33vacbhamu:11119": " neti\u000e /",
    "GSP33vacbhamu:11120": " asmākaṃ tvīśvarāgamayoranāditvādīśvarayonitve 'pyāgamasya na virodha iti bhāvaḥ //38 //",
    "GSP33vacbhamu:11121": " adhiṣṭhānānupapatteśca\u000e /",
    "GSP33vacbhamu:11122": " yathādarśanamanumānaṃ pravartate nālaukikārthaviṣayamitīhāpi na prasmartavyam /",
    "GSP33vacbhamu:11123": " sugamamanyat //39 //",
    "GSP33vacbhamu:11124": " karaṇavaccenna bhogādibhyaḥ /",
    "GSP33vacbhamu:11125": " rūpādihīnamiti\u000e /",
    "GSP33vacbhamu:11126": " anudbhūtarūpamityarthaḥ. rūpādihīnakaraṇādhiṣṭhānaṃ hi puruṣasya svabhogādāveva dṛṣṭaṃ nānyatra /",
    "GSP33vacbhamu:11127": " nahi bāhyaṃ kuṭhārādyaparidṛṣṭaṃ vyāpārayan kaścidupalabhyate /",
    "GSP33vacbhamu:11128": " tasmādrūpādihīnaṃ karaṇaṃ vyāpārayata īsvarasya bhogādiprasaktiḥ tathā cānīśvaratvamiti bhāvaḥ /",
    "GSP33vacbhamu:11129": " kalpāntaramāha--",
    "GSP33vacbhamu:11130": " anyatheti.\u000e /",
    "GSP33vacbhamu:11131": " pūrvamadhiṣṭhitiradhiṣṭhānamidānīṃ tu adhiṣṭhānaṃ bhogāyatanaṃ śarīramuktam /",
    "GSP33vacbhamu:11132": " tathā bhogādiprasaṅgenānīśvaratvaṃ pūrvamāpāditam /",
    "GSP33vacbhamu:11133": " saṃprati tu śarīritvena bhogādiprasaṅgādanīśvaratvamuktamiti viśeṣaḥ //40 //",
    "GSP33vacbhamu:11134": " antavatvamasarvajñatā vā\u000e /",
    "GSP33vacbhamu:11135": " api ca sarvatrānumānaṃ pramāṇayataḥ pradhānapuruṣeśvarāṇāmapi saṃkhyābedavattvamantavattvaṃ ca dravyatvāt saṃkhyānyatve sati prameyatvādvānumātavyaṃ,",
    "GSP33vacbhamu:11136": " tataścāntavattvamasarvajñatā vā /",
    "GSP33vacbhamu:11137": " asmākaṃ tvāgamagamyer'the tadbādhitaviṣayatayā nānumānaṃ prabhavatīti bhāvaḥ /",
    "GSP33vacbhamu:11138": " svarūpaparimāṇamapi\u000eyasya yādṛśamaṇu mahat paramamahaddīrghaṃ hrasvaṃ ceti /",
    "GSP33vacbhamu:11139": " atha mā bhūdeṣa doṣa ityuttaro vikalpaḥ\u000e /",
    "GSP33vacbhamu:11140": " yasyānto 'sti tasyāntavattvāgrahaṇamasarvajñatāmāpādayet /",
    "GSP33vacbhamu:11141": " yasya tvanta eva nāsti tasya tadagrahaṇaṃ nāsarvajñatāmāvahati /",
    "GSP33vacbhamu:11142": " nahi śaśaviṣāṇādyajñānādajño bhavatīti bhāvaḥ /",
    "GSP33vacbhamu:11143": " pariharati--",
    "GSP33vacbhamu:11144": " tata iti\u000e /",
    "GSP33vacbhamu:11145": " āgamānapekṣasyānumānameṣāmantavattvamavagamayatītyuktam //41 //",
    "GSP33vacbhamu:11146": " utpattyasaṃbhavāt\u000e /",
    "GSP33vacbhamu:11147": " anyatra vedāvisaṃvādādyatrāṃśe visaṃvādaḥ sa nirasyate /",
    "GSP33vacbhamu:11148": " tamaṃśamāha--",
    "GSP33vacbhamu:11149": " yatpunaridamucyate vāsudevātsaṃkarṣaṇo\u000ejīva",
    "GSP33vacbhamu:11150": " iti\u000e /",
    "GSP33vacbhamu:11151": " jīvasya kāraṇavatve satyanityatvam,",
    "GSP33vacbhamu:11152": " anityatveparalokino 'bhāvātparalokābhāvaḥ,",
    "GSP33vacbhamu:11153": " tataśca svarganarakāpavargābhāvāpatternāstikyamityarthaḥ /",
    "GSP33vacbhamu:11154": " anupapannā ca jīvasyotpattirityāha--",
    "GSP33vacbhamu:11155": " pratiṣedhiṣyati ceti //42 //",
    "GSP33vacbhamu:11156": " na ca kartuḥ karaṇam\u000e /",
    "GSP33vacbhamu:11157": " yadyapyanekaśilpaparyavadātaḥ paraśuṃ kṛtvā tena palāśaṃ chinatti,",
    "GSP33vacbhamu:11158": " yadyapi ca prayatnenendriyārthātmamanaḥ saṃnikarṣalakṣaṇaṃ jñānakaraṇamupādāyātmārthaṃ vijānāti,",
    "GSP33vacbhamu:11159": " tathāpi saṃkarṣaṇo 'karaṇaḥ kathaṃ pradyumnākhyaṃ manaḥ karaṇaṃ kuryāt /",
    "GSP33vacbhamu:11160": " akaraṇasya vā karaṇanirmāṇasāmarthye kṛtaṃ karaṇanirmāṇena /",
    "GSP33vacbhamu:11161": " akaraṇādeva nikhilakāryasiddhiriti bhāvaḥ //43 //",
    "GSP33vacbhamu:11162": " vijñānādibhāve vā tadapratiṣedhaḥ\u000e /",
    "GSP33vacbhamu:11163": " vāsudevā evaite\u000esaṃkarṣamādayo",
    "GSP33vacbhamu:11164": " nirdeṣā\u000eavidyādidoṣarahitāḥ /",
    "GSP33vacbhamu:11165": " niradhiṣṭhānā\u000enirūpādānāḥ /",
    "GSP33vacbhamu:11166": " ata eva",
    "GSP33vacbhamu:11167": " niravadyā\u000eanityatvādidoṣarahitāḥ /",
    "GSP33vacbhamu:11168": " tasmādutpattyasaṃbhavo 'nuguṇatvānna doṣa ityarthaḥ /",
    "GSP33vacbhamu:11169": " atrocyate-- evamapīti\u000e /",
    "GSP33vacbhamu:11170": " mā bhūdabyupagamena doṣaḥ,",
    "GSP33vacbhamu:11171": " prakārāntareṇa tvayameva doṣaḥ /",
    "GSP33vacbhamu:11172": " praśnapūrvaṃ prakārāntaramāha-",
    "GSP33vacbhamu:11173": " katham /",
    "GSP33vacbhamu:11174": " yadi tāvaditi\u000e /",
    "GSP33vacbhamu:11175": " na tāvadete parasparaṃ bhinnā īśvarāḥ parasparavyāhatecchā bhavitumarhanti /",
    "GSP33vacbhamu:11176": " vyāhatakāmatve ca kāryānutpādāt /",
    "GSP33vacbhamu:11177": " avyāhatakāmatve vā pratyekamīśvaratve ekenaiveśanāyāḥ kṛtatvādānarthakyamitareṣām /",
    "GSP33vacbhamu:11178": " saṃbhūya ceśanāyāṃ pariśuddho na kaściddīśvaraḥ syāt,",
    "GSP33vacbhamu:11179": " siddhāntahāniśca /",
    "GSP33vacbhamu:11180": " bhagavānevaiko vāsudevaḥ paramārthatattvamityabhyupagamāt /",
    "GSP33vacbhamu:11181": " tasmātkalpāntaramāstheyam /",
    "GSP33vacbhamu:11182": " tatra cotpattyasaṃbhavo doṣa ityāśayavān kalpāntaramupanyasyotpattyasaṃbhavenāpākaroti--",
    "GSP33vacbhamu:11183": " athāyamabhiprāya iti\u000e /",
    "GSP33vacbhamu:11184": " sugamamanyat //44 //",
    "GSP33vacbhamu:11185": " vipratiṣedhācca\u000e /",
    "GSP33vacbhamu:11186": " guṇibhyaḥ khalvātmabhyo jñānādīn guṇān bhedenoktvā punarabhedaṃ brūte--",
    "GSP33vacbhamu:11187": " ātmāna evaite bhagavanto vāsudevā iti\u000e /",
    "GSP33vacbhamu:11188": " ādigrahaṇena pradyumnāniruddhayormano 'haṅkāralakṣaṇatayātmano bhedamabhidhāyātmana evaita iti tadviruddhābhedābhidhānamaparaṃ saṃgṛhītam /",
    "GSP33vacbhamu:11189": " vedavipratiṣedho vyākhyātaḥ //45 //",
    "GSP33vacbhamu:11190": " iti śrīvācaspatimiśraviracite śārīrakabhagavatpādabhāṣyavibhāge bhāmatyāṃ dvitīyādhyāyasya dvitīyaḥ pādaḥ //2 //",
    "GSP33vacbhamu:11191": " iti dvitīyādhyāyasya sāṃkhyādimatānāṃ duṣṭatvapradarśanaṃ nāma dvitīyaḥpādaḥ\u000e",
    "GSP33vacbhamu:11192": " dvidīyādhyāye tṛtīyaḥ pādaḥ\u000e / 2.3.1.1.",
    "GSP33vacbhamu:11193": " na viyadaśruteḥ\u000e /",
    "GSP33vacbhamu:11194": " pūrvaṃ pramāṇāntaravirodhaḥ śruternirākṛtaḥ /",
    "GSP33vacbhamu:11195": " saṃprati tu śrutīnāmeva parasparavirodho nirākriyate /",
    "GSP33vacbhamu:11196": " tatra sṛṣṭiśrutīnāṃ parasparavirodhamāha-",
    "GSP33vacbhamu:11197": " vedānteṣu tatra tatreti\u000e /",
    "GSP33vacbhamu:11198": " śrutivipratiṣedhācca parapakṣāṇāmanapekṣitatvaṃ sthāpitaṃ tadvatsvapakṣasya śrutivipratiṣedhāditi /",
    "GSP33vacbhamu:11199": " tadarthanirmalatvamar\u000ethābhāsavinivṛttyārthatattvapratipādanam /",
    "GSP33vacbhamu:11200": " tasya phalaṃ svapakṣasya jagato brahmakāraṇatvasyānapekṣatvāśaṅkānivṛttiḥ /",
    "GSP33vacbhamu:11201": " iha hi pūrvapakṣe śrutīnāṃ mitho virodhaḥ pratipādyate,",
    "GSP33vacbhamu:11202": " siddhānte tvavirodhaḥ /",
    "GSP33vacbhamu:11203": " tatra siddhāntyekadeśinovacanaṃ 'na viyadaśruteḥ' iti /",
    "GSP33vacbhamu:11204": " tasyābhisaṃdhiḥ-yadyapi taittirīyake viyadutpattiśrutirasti tathāpi tasyāḥ pramāṇāntaravirodhādbahuśrutivirodhācca gauṇatvam /",
    "GSP33vacbhamu:11205": " tathāca viyato nityatvāttejaḥpramukha eva sargaḥ,",
    "GSP33vacbhamu:11206": " tathāca na virodhaḥ śrutīnāmiti /",
    "GSP33vacbhamu:11207": " tadidamuktam-",
    "GSP33vacbhamu:11208": " prathamaṃ tāvadākāśamāśritya cintyate kimasyākāśasyotpattirastyuta nāstīti\u000e /",
    "GSP33vacbhamu:11209": " yadi nāsti na śrutivirodhāśaṅkā /",
    "GSP33vacbhamu:11210": " athāsti tataḥ śrutivirodha iti tatparihārāya prayatnāntaramāstheyamityarthaḥ //1 // 2.3.1.2.",
    "GSP33vacbhamu:11211": " tatra pūrvapakṣasūtram-",
    "GSP33vacbhamu:11212": " asti tu\u000e /",
    "GSP33vacbhamu:11213": " taittirīye hi sargaprakaraṇe kevalasyākāśasyaiva prathamaḥ sargaḥ śrūyate /",
    "GSP33vacbhamu:11214": " chāndogye ca kevalasya tejasaḥ prathamaḥ sargaḥ /",
    "GSP33vacbhamu:11215": " naca śrutyantarānurodhenāsahāyasyādhigatasyāpi sasahāyatākalpanaṃ yuktamasāhatvāvagamavirodhāt /",
    "GSP33vacbhamu:11216": " śrutasiddhyarthaṃ khalvaśrutaṃ kalpyate na tu tadvidhātāya,",
    "GSP33vacbhamu:11217": " vihanyate cāsahāyatvaṃ śrutaṃ kalpitena sasahāyatvena /",
    "GSP33vacbhamu:11218": " naca parasparānapekṣāṇāṃ vrīhiyavavadvikalpaḥ /",
    "GSP33vacbhamu:11219": " anuṣṭhānaṃ hi vikalpyate na vastu /",
    "GSP33vacbhamu:11220": " nahi sthāṇupuruṣavikalpo vastuni pratiṣṭhāṃ labhate /",
    "GSP33vacbhamu:11221": " naca sargabhedena vyavasthopapadyate,",
    "GSP33vacbhamu:11222": " sāṃpratikasargavadbhūtapūrvasyāpi tathātvāt /",
    "GSP33vacbhamu:11223": " na khalviha sarge kṣīrāddadhi jāyate sargāntare ti dadhnaḥ kṣīramiti bhavati /",
    "GSP33vacbhamu:11224": " tasmātsargaśrutayaḥ parasparavirodhinyo nāsminnarthe pramāṇaṃ bhavitumarhantīti pūrvaḥ pakṣaḥ //2 // 2.3.1.3.",
    "GSP33vacbhamu:11225": " siddhāntyekadeśī sūtreṇa svābhiprāyamāviṣkaroti-",
    "GSP33vacbhamu:11226": " gauṇyasaṃbhavāt\u000e /",
    "GSP33vacbhamu:11227": " pramāṇāntaravirodhena bahuśrutyantaravirodhena cākāśotpattyasaṃbhavādgauṇyeṣākāśotpattiśrutirityavirodha ityarthaḥ /",
    "GSP33vacbhamu:11228": " pramāṇāntaravirodhamāha-",
    "GSP33vacbhamu:11229": " na hyākāśasyeti\u000e /",
    "GSP33vacbhamu:11230": " samavāṭyasamavāyinimittakāraṇebhyo hi kāryasyotpattirniyatā tadabhāve na bhavitumarhati dhūma iva dhūmadhvajābhāve /",
    "GSP33vacbhamu:11231": " tasmātsadakāraṇamākāśaṃ nityamiti /",
    "GSP33vacbhamu:11232": " apica ya utpadyante teṣāṃ prāgutpatteranubhavārthakriye nopalabhyte utpannasya ca dṛśyete,",
    "GSP33vacbhamu:11233": " yathā tejaḥprabhṛtīnām /",
    "GSP33vacbhamu:11234": " na cākāśasya tādṛśo viśeṣa utpādānutpādayorasti,",
    "GSP33vacbhamu:11235": " tasmānnotpadyata ityāha-",
    "GSP33vacbhamu:11236": " utpattimatāṃ ceti\u000e /",
    "GSP33vacbhamu:11237": " prakāśanaṃ prakāśo ghaṭapaṭādigocaraḥ /",
    "GSP33vacbhamu:11238": " pṛthivyādivaidharmyācceti\u000e /",
    "GSP33vacbhamu:11239": " ādigrahaṇena dravyatve satyasparśavattvādātmavannityamākāśamiti gṛhītam /",
    "GSP33vacbhamu:11240": " āraṇyānākāśeṣviti\u000e /",
    "GSP33vacbhamu:11241": " vede 'pyekasyākāśasyaupādhikaṃ bahutvam //3 // 2.3.1.4.",
    "GSP33vacbhamu:11242": " tadevaṃ pramāṇāntaravirodhena gauṇatvamuktvā śrutyantaravirodhenāpi gauṇatvamāha-",
    "GSP33vacbhamu:11243": " śabdācca\u000e /",
    "GSP33vacbhamu:11244": " sugamam //4 // 2.3.1.5.",
    "GSP33vacbhamu:11245": " syāccaikasya brahmaśabdavat /",
    "GSP33vacbhamu:11246": " padasyānuṣaṅgo na padārthasya /",
    "GSP33vacbhamu:11247": " taddhi kkacinmukhyaṃ kkacidaupacārikaṃ saṃbhavāsaṃbhavābhyāmityavirodhaḥ /",
    "GSP33vacbhamu:11248": " codyadvayaṃ karoti-",
    "GSP33vacbhamu:11249": " kathamiti\u000e /",
    "GSP33vacbhamu:11250": " prathamaṃ codyaṃ pariharati-",
    "GSP33vacbhamu:11251": " ekameveti tāvaditi /",
    "GSP33vacbhamu:11252": " kulaṅ\u000egṛham /",
    "GSP33vacbhamu:11253": " amatrāṇi\u000e /",
    "GSP33vacbhamu:11254": " pātrāṇi ghaṭaśarāvādīni /",
    "GSP33vacbhamu:11255": " āpekṣikamavadhāraṇaṃ na sarvaviṣayamityarthaḥ /",
    "GSP33vacbhamu:11256": " upapattyantaramāha-",
    "GSP33vacbhamu:11257": " naca nabhasāpīti\u000e /",
    "GSP33vacbhamu:11258": " apirabhyupagame /",
    "GSP33vacbhamu:11259": " yadi sarvāpekṣaṃ tathāpyadoṣa ityarthaḥ /",
    "GSP33vacbhamu:11260": " naca prāgutpatteḥ\u000e /",
    "GSP33vacbhamu:11261": " jagata iti śeṣaḥ /",
    "GSP33vacbhamu:11262": " dvitīyaṃ codyamapākaroti-",
    "GSP33vacbhamu:11263": " ata eva ca brahmavijñāneneti\u000e /",
    "GSP33vacbhamu:11264": " lakṣaṇānyatvābhāvenākāśasya brahmaṇo 'nanyatvāditi /",
    "GSP33vacbhamu:11265": " api cāvyatiriktadeśakālamākāśaṃ brahmaṇā ca brahmakāryaiśca tadabhinnasvabhāvairataḥ",
    "GSP33vacbhamu:11266": " kṣīrakumbhaprakṣiptakatipayapayobinduvadbrahmaṇi tatkārye ca vijñāte nabho viditaṃ bhavatītyāha-",
    "GSP33vacbhamu:11267": " api ca sarvaṃ kāryamutpadyamānamiti\u000e //5 // 2.3.1.6.",
    "GSP33vacbhamu:11268": " evaṃ siddhāntaikadeśamite prāpta idamāha-",
    "GSP33vacbhamu:11269": " pratijñāhāniravyatirekacchabdebhyaḥ\u000e /",
    "GSP33vacbhamu:11270": " brahmavivartātmatayājagatastadvikārasya vastuto brahmaṇābhede brahmaṇi jñāte jñānamupapadyate /",
    "GSP33vacbhamu:11271": " nahi jagattattvaṃ brahmaṇo 'nyat /",
    "GSP33vacbhamu:11272": " tasmādākāśamapi tadvivartatayā tadvikāraḥ sattajjñānena jñātaṃ bhavati nānyathā /",
    "GSP33vacbhamu:11273": " avikāratve tu tatastattvāntaraṃ na brahmaṇi vidite viditaṃ bhavati /",
    "GSP33vacbhamu:11274": " bhinnayostu lakṣaṇānyatvābhāve 'pi deśakālābhede 'pi nānyatarajñānenānyatarajñānaṃ bhavati /",
    "GSP33vacbhamu:11275": " nahi kṣīrasya pūrṇakumbhe kṣīre gṛhyamāṇe satsvapi pāthobinduṣu pāthastattvaṃ prati jñātatvamasti vijñāne /",
    "GSP33vacbhamu:11276": " tasmānna te kṣīre vidite viditā iti pratijñādṛṣṭāntapracayānuparodhāya viyata utpattirakāmenābhyupeyeti /",
    "GSP33vacbhamu:11277": " tadevaṃ siddhāntaikadeśini dūṣitepūrvapakṣī svapakṣe viśeṣamāha-",
    "GSP33vacbhamu:11278": " satyaṃ darśitam\u000e /",
    "GSP33vacbhamu:11279": " ata eva",
    "GSP33vacbhamu:11280": " viruddhaṃ tu taditi\u000e /",
    "GSP33vacbhamu:11281": " siddhāntasāramāha-",
    "GSP33vacbhamu:11282": " naiṣa doṣaḥ\u000e /",
    "GSP33vacbhamu:11283": " tejaḥ\u000e-",
    "GSP33vacbhamu:11284": " sargasya taittirīyaka iti\u000e /",
    "GSP33vacbhamu:11285": " śrutyoranyathopapadyamānānyathānupapadyamānayoranyathānupapadyamānā balavatī taittirīyakaśrutiḥ /",
    "GSP33vacbhamu:11286": " chāndogyaśrutiścānyathopapadyamānā durbalā /",
    "GSP33vacbhamu:11287": " nanvasahāyaṃ tejaḥ prathamamavagamyamānaṃ sasahāyatvena virudhyata ityuktamata āha-",
    "GSP33vacbhamu:11288": " nahīyaṃ śrutistejojanipradhāneti\u000e /",
    "GSP33vacbhamu:11289": " sargasaṃsargaḥ śrauto bhedastvārthaḥ /",
    "GSP33vacbhamu:11290": " sa ca śrutyantareṇa virodhinā bādhyate,",
    "GSP33vacbhamu:11291": " jaghanyatvāt /",
    "GSP33vacbhamu:11292": " naca tejaḥ pramukhasargasaṃsargavadasahāyatvamapyasya śrautaṃ,",
    "GSP33vacbhamu:11293": " kintu vyatirekalabhyam /",
    "GSP33vacbhamu:11294": " naca śrutena tadavādabādhane śrutasya tejaḥsargasyānupapattiḥ,",
    "GSP33vacbhamu:11295": " tadidamuktam-'tejojanipradhānā' iti /",
    "GSP33vacbhamu:11296": " syādetat /",
    "GSP33vacbhamu:11297": " yadyekaṃ vākyamanekārtha na bhavatyekasya vyāpāradvāsaṃbhavāt,",
    "GSP33vacbhamu:11298": " hanta bhoḥ kathamekasya sraṣṭuranekavyāpāratvamaviruddhamityata āha-",
    "GSP33vacbhamu:11299": " sraṣṭā tveko 'pīti\u000e /",
    "GSP33vacbhamu:11300": " vṛddaprayogādhīnāvadhāraṇaṃ śabdasāmarthyam /",
    "GSP33vacbhamu:11301": " nacānāvṛttasya śabdasya kramākramābhyāmanekatrārthe vyāpāro dṛṣṭaḥ /",
    "GSP33vacbhamu:11302": " dṛṣṭaṃ tu kramākramābhyāmekasyāpi karturanekavyāpāratvamityarthaḥ /",
    "GSP33vacbhamu:11303": " nacāsminnartha ekasya vākyasya vyāpāro 'pi tu bhinnānāṃ vākyānāmityāha-",
    "GSP33vacbhamu:11304": " nacāsmābhiriti\u000e /",
    "GSP33vacbhamu:11305": " sugamam /",
    "GSP33vacbhamu:11306": " codayati-",
    "GSP33vacbhamu:11307": " nanu śamavidhānārthamiti\u000e /",
    "GSP33vacbhamu:11308": " yatparaḥ śabdaḥ sa śabdārthaḥ /",
    "GSP33vacbhamu:11309": " na caiṣa sṛṣṭiparo 'pi tu śamapara ityarthaḥ /",
    "GSP33vacbhamu:11310": " paraharati-",
    "GSP33vacbhamu:11311": " nahi tejaḥprāthamyānurodheneti\u000e /",
    "GSP33vacbhamu:11312": " guṇatvādārthatvācca kramasya śrutapradhānapadārthavirodhāttattyāgo 'yukta ityarthaḥ /",
    "GSP33vacbhamu:11313": " siṃhāvalokitanyāyena viyadanutpattivādinaṃ pratyāha-",
    "GSP33vacbhamu:11314": " apica chāndogya iti\u000e /",
    "GSP33vacbhamu:11315": " yatpunanyathā pratijñopapādanaṃ kṛtaṃ,",
    "GSP33vacbhamu:11316": " taddūṣayati-",
    "GSP33vacbhamu:11317": " yaccoktamiti\u000e /",
    "GSP33vacbhamu:11318": " dṛṣṭāntānurūpatvāddārṣṭāntikasya,",
    "GSP33vacbhamu:11319": " tasya ca prakṛtivikārarūpatvāddārṣṭāntikasyāpi tathābhāvaḥ /",
    "GSP33vacbhamu:11320": " apica bhrāntimūlaṃ caitadvacanam 'ekamevādvitīyam' iti toye kṣīrabuddhivat /",
    "GSP33vacbhamu:11321": " aupacārikaṃ vā siṃho māṇavaka itivat /",
    "GSP33vacbhamu:11322": " tatra na tāvadbhrāntamityāha-",
    "GSP33vacbhamu:11323": " kṣīrodakanyāyeneti\u000e /",
    "GSP33vacbhamu:11324": " bhrāntervipralambhābhiprāyasya ca puruṣadharmatvādapauruṣeye tadasaṃbhava ityarthaḥ /",
    "GSP33vacbhamu:11325": " nāpyaupacārikamityāha-",
    "GSP33vacbhamu:11326": " sāvadhāraṇā ceyamiti\u000e /",
    "GSP33vacbhamu:11327": " kāmamupacārādastvekatvam,",
    "GSP33vacbhamu:11328": " avadhāraṇādvitīyapade nopapadyete /",
    "GSP33vacbhamu:11329": " nahi māṇavake siṃhatvamupacarya na siṃhādanyo 'sti manāgapi māṇavaka iti vadanti laukikāḥ /",
    "GSP33vacbhamu:11330": " tasmādbrahmatvamaikāntikaṃ jagato vivakṣitaṃ śrutyā na tvaupacārikam /",
    "GSP33vacbhamu:11331": " abhyāse hi bhūyastvamarthasya ūvati natvaspatvamapi prāgevaupacārikamityarthaḥ /",
    "GSP33vacbhamu:11332": " naca svakāryāpekṣayeti\u000e /",
    "GSP33vacbhamu:11333": " niḥśeṣavacanaḥ svarasataḥ sarvaśabdo nāsati śrutyantaravirodhe ekadeśavaviṣayo yujyata ityarthaḥ //6 // 2.3.1.7.",
    "GSP33vacbhamu:11334": " ākāśasyotpattau pramāṇāntaravirodhamuktamanubhāṣya tasya pramāṇāntarasya pramāṇāntaravirodhenāpramāṇabhūtasya na gauṇatvāpādanasāmarthyamata āha-",
    "GSP33vacbhamu:11335": " yāvadvikāraṃ tu vibhāgo lokavat\u000e /",
    "GSP33vacbhamu:11336": " so 'yaṃ prayogaḥ-ākāśadikklāmanaḥramāṇavo vikārāḥ,",
    "GSP33vacbhamu:11337": " ātmanyatve sati vibhaktatvāt,",
    "GSP33vacbhamu:11338": " ghaṭaśarāvodañcanādivaditi /",
    "GSP33vacbhamu:11339": " sarvaṃ kāryaṃ nirātmakamiti\u000e /",
    "GSP33vacbhamu:11340": " nirūpādānaṃ syādityarthaḥ /",
    "GSP33vacbhamu:11341": " śūnyavādaśca nirākṛtaḥ svayameva śrutyopanyasya 'kathamasataḥ sajjāyeta' iti /",
    "GSP33vacbhamu:11342": " upapāditaṃ ca tannirākaraṇamadhastāditi /",
    "GSP33vacbhamu:11343": " ātmatvādevātmanaḥ pratyagātmano",
    "GSP33vacbhamu:11344": " nirākaṇāśaṅkānupapattiḥ\u000e /",
    "GSP33vacbhamu:11345": " etaduktaṃ bhavati-sopādānaṃ cetkāryaṃ tata ātmaivopānatvena śruterupādānāntarakalpanānupapatteriti /",
    "GSP33vacbhamu:11346": " syādetat /",
    "GSP33vacbhamu:11347": " astvātmopādānamasya jagataḥ,",
    "GSP33vacbhamu:11348": " tasya tūpādānāntaramaśrūyamāṇamapyanyadbhaviṣyatītyata āha-",
    "GSP33vacbhamu:11349": " nahyātmāgantukaḥ kasyacit\u000eupādānāntarasyopādeyaḥ /",
    "GSP33vacbhamu:11350": " kutaḥ /",
    "GSP33vacbhamu:11351": " svayaṃsiddhatvāt\u000e /",
    "GSP33vacbhamu:11352": " sattā vā prakāśo vāsya svayaṃsiddhī /",
    "GSP33vacbhamu:11353": " tatra prakāśātmikāyāḥ siddhestāvadanāgantukatvamāha-",
    "GSP33vacbhamu:11354": " nahyātmātmana iti\u000e /",
    "GSP33vacbhamu:11355": " upapāditametadyathā saṃśayaviparyāsapārokṣyānāspadatvātkadāpi nātmā parādhīnaprakāśaḥ,",
    "GSP33vacbhamu:11356": " tadadhīnaprakāśāstu pramāṇādayaḥ /",
    "GSP33vacbhamu:11357": " ata eva śrutiḥ-'tameva bhāntamanubhāti sarvaṃ tasya bhāsā sarvamidaṃ vibhāti' iti /",
    "GSP33vacbhamu:11358": " nacedṛśasya narikāraṇaṃ saṃbhavatīti\u000e /",
    "GSP33vacbhamu:11359": " nirākaraṇamapi hi tadadhīnātmalābhaṃ tadviruddhaṃ nodetumarhatītyarthaḥ /",
    "GSP33vacbhamu:11360": " sattāyā anāgantukatvamasyāha-tathāhamevedānīṃ jānāmīti /",
    "GSP33vacbhamu:11361": " pramāpramāṇaprameyāṇāṃ vartamānātītānāgatatve 'pi pramātuḥ sadā vartamānatvenānubhavādapracyutasvabhāvasya nāgantukaṃ sattvam /",
    "GSP33vacbhamu:11362": " traikālyāvacchedena hyāgantukatvaṃ vyāptaṃ,",
    "GSP33vacbhamu:11363": " tatpramātuḥ sadāvartamānādvyavartamānamāgantukatvaṃ svavyāpyamādāya nivartata iti /",
    "GSP33vacbhamu:11364": " anyathābhavatyapi jñātavya iti\u000e /",
    "GSP33vacbhamu:11365": " prakṛtipratyayābhyāṃ jñānajñeyayoranyathābhāvo darśitaḥ /",
    "GSP33vacbhamu:11366": " nanu jīvataḥ pramāturmā bhūdanyathābhāvo mṛtasya tu bhaviṣyatītyata āha-",
    "GSP33vacbhamu:11367": " tathā bhasmībhavasyapīti\u000e /",
    "GSP33vacbhamu:11368": " yatkhalu satsvabhāvamanubhavasiddhaṃ tasyānirvacanīyatvamanyato bādhakādavasātavyam /",
    "GSP33vacbhamu:11369": " bādhakaṃ ca ghaṭādīnāṃ svabhāvādvicalanaṃ pramāṇopanītam /",
    "GSP33vacbhamu:11370": " yasya tu na tadasyātmano na tasya tatkalpanaṃ yuktam,",
    "GSP33vacbhamu:11371": " abādhitānubhavasiddhasya satsvabhāvasyānirvacanīyatvakalpanāpramāṇābhāvāt /",
    "GSP33vacbhamu:11372": " tadidamuktam-",
    "GSP33vacbhamu:11373": " na saṃbhāvayituṃ śakyamiti\u000e /",
    "GSP33vacbhamu:11374": " tadanena prabandhena pratyanumānenākāśānutpattyanumānaṃ tūṣayitvānaikāntikatvenāpi dūṣayati-yattūkaṃ samānajātīyamiti /",
    "GSP33vacbhamu:11375": " nāpyenekamevo\u000epādānamupādeya",
    "GSP33vacbhamu:11376": " mārabhate\u000e /",
    "GSP33vacbhamu:11377": " yatra hi kṣīraṃ dadhibhāvena pariṇamate tatra nāvayavānāmanekeṣāmupādanatvamabhyupagantavyaṃ kintūpāttameva kṣīramekamupādeyadadhibhāvena pariṇamate",
    "GSP33vacbhamu:11378": " yathā niravayavaparamāṇuvādināṅkṣīraparamāṇurdadhiparamāṇubhāveneti /",
    "GSP33vacbhamu:11379": " śeṣamatirohitārtham //7 // 2.3.2.8.",
    "GSP33vacbhamu:11380": " etena mātariśvā vyākhyātaḥ\u000e /",
    "GSP33vacbhamu:11381": " yadyabhyāse bhūyastvamarthasya bhavati nālpatvaṃ dūrata evopacaritatvaṃ,",
    "GSP33vacbhamu:11382": " hanta bhoḥ pavanasya nityatvaprasaṅgaḥ /",
    "GSP33vacbhamu:11383": " 'vāyuścāntarikṣametadamṛtam' iti dvayoramṛtatvamuktvā punaḥ pavanasya viśeṣeṇāha-",
    "GSP33vacbhamu:11384": " saiṣānastamitā devatā yadvāyuriti\u000e /",
    "GSP33vacbhamu:11385": " tasmādabhyāsānnāpekṣikaṃ vāyoramṛtatvamapi tvautpattikameveti prāptam /",
    "GSP33vacbhamu:11386": " tadidamuktaṃ bhāṣyakṛtā-",
    "GSP33vacbhamu:11387": " astamayapratiṣedhādamṛtatvādiśravaṇācceti\u000e /",
    "GSP33vacbhamu:11388": " cena samuccayārthenābhyāso darśitaḥ /",
    "GSP33vacbhamu:11389": " evaṃ prāpta ucyate-ekavijñānena sarvavijñānapratijñānāt,",
    "GSP33vacbhamu:11390": " pratijñāvākyārthasya prādhānyāt,",
    "GSP33vacbhamu:11391": " tadupapadanārthatvācca vākyāntarāṇāṃ,",
    "GSP33vacbhamu:11392": " teṣāmapi cādvaitapratipādakānāṃ mātariśvotpattikramapratipādakānāṃ bahulamupalabdheḥ,",
    "GSP33vacbhamu:11393": " mukhyabhūyastvābhyāmamūṣāṃ śrutīnāṃ balīyastvāt,",
    "GSP33vacbhamu:11394": " etadanurodhenāmṛtatvāstamayapratiṣedhāvāpekṣikatvena netavyāviti /",
    "GSP33vacbhamu:11395": " bhūyasīḥ śrutīrapekṣya dve api śrutī śabdamātramukte //8 // 2.3.3.9.",
    "GSP33vacbhamu:11396": " esaṃbhavastu sato 'nupapatteḥ\u000e /",
    "GSP33vacbhamu:11397": " nanu 'na cāsya kaścijjanitā' ityātmanaḥ sato 'kāraṇatvaśruteḥ kathamutpattyāśaṅkā /",
    "GSP33vacbhamu:11398": " naca vacanamadṛṣṭvā pūrvaḥ pakṣa iti yuktam,",
    "GSP33vacbhamu:11399": " adhītavedasya brahmajijñāsādhikārādarśanānupapatterata āha-",
    "GSP33vacbhamu:11400": " viyatpavanayoriti\u000e /",
    "GSP33vacbhamu:11401": " yathāhi viyatpavanayoramṛtatvānastamayatvaśrutī śrutyantaravirodhādāpekṣikatvena nīte /",
    "GSP33vacbhamu:11402": " evamakāraṇatvaśrutirātmano 'gnivisphuliṅgadṛṣṭāntaśrutivirodhātpramāṇāntaravirodhāccāpekṣikatvena vyākhyātavyā /",
    "GSP33vacbhamu:11403": " na cātmanaḥ kāraṇavattve 'navasthā lohagandhitāmāvahatyanāditvāt kāryakāraṇaparamparāyā iti bhāvaḥ /",
    "GSP33vacbhamu:11404": " tathā vikārebhya iti\u000e /",
    "GSP33vacbhamu:11405": " pramāṇāntaravirodho darśitaḥ /",
    "GSP33vacbhamu:11406": " evaṃ prāpta ucyate-sadekatvabhāvasyotpattyasaṃbhavaḥ /",
    "GSP33vacbhamu:11407": " kutaḥ",
    "GSP33vacbhamu:11408": " anupapatteḥ\u000e /",
    "GSP33vacbhamu:11409": " sadekasvabhāvaṃ hi brahma śrūyate tadasati bādhake nānyathayitavyam /",
    "GSP33vacbhamu:11410": " uktametadvikārāḥ sattvenānubhūtā api katipayakālakalātikrame vinaśyanto dṛśyanta ityanirvacanīyāstraikālyāvacchedāditi /",
    "GSP33vacbhamu:11411": " na cātmā tādṛśastasya śruteranubhāvādvā vartamānaikasvabhāvatvaina prasiddhestadidamāha-",
    "GSP33vacbhamu:11412": " sanmātraṃ hi brahmeti\u000e /",
    "GSP33vacbhamu:11413": " etaduktaṃ bhavati-yatsvabhāvādvicalati tadanirvacanīyaṃ nirvacanīyopādānaṃ yuktaṃ,",
    "GSP33vacbhamu:11414": " na tu viparyayaḥ /",
    "GSP33vacbhamu:11415": " yathā rajjūpādānaḥ sarpo na tu sarpopādānā rajjuriti /",
    "GSP33vacbhamu:11416": " yayostu svabhāvādapracyutistayornirvacanīyayornopādeyopādānabhāvaḥ,",
    "GSP33vacbhamu:11417": " yathā rajjuśuktikayoriti /",
    "GSP33vacbhamu:11418": " naca niradhiṣṭhāno vibhrama ityāha-",
    "GSP33vacbhamu:11419": " nāpyasata iti\u000e /",
    "GSP33vacbhamu:11420": " naca niradhiṣṭhānabhramaparaṃparānāditetyāha-",
    "GSP33vacbhamu:11421": " mūlaprakṛtyanabhyupagame 'navasthāprasaṅgāditi\u000e /",
    "GSP33vacbhamu:11422": " pāramārthiko hi kāryakāraṇabhāvo 'nādirnānavasthāyā duṣyati. samāropastu vikārasya na samāropitopādāna ityupapāditaṃ mādhyamikamataniṣedhādhikāre,",
    "GSP33vacbhamu:11423": " tadatra na prasmartavyam /",
    "GSP33vacbhamu:11424": " tasmānnāsadadhiṣṭhānavibhramasamarthanānāditvenocitetyarthaḥ /",
    "GSP33vacbhamu:11425": " agnivisphuliṅgaśrutiścaupādikarūpāpekṣayā netavyā /",
    "GSP33vacbhamu:11426": " śeṣamatirohitārtham /",
    "GSP33vacbhamu:11427": " ye tu guṇadikkālotpattiviṣayamidamadhikaraṇaṃ varṇayāñcakrustaiḥ 'sato 'nupapatteḥ' iti kleśena vyākhyeyam /",
    "GSP33vacbhamu:11428": " avirodhasamarthanaprastāve cāsya saṃgatirvaktavyā /",
    "GSP33vacbhamu:11429": " abādivaddikkālādīnāmutpattipratipādakavākyasyānavagamāt /",
    "GSP33vacbhamu:11430": " tadāstāṃ tāvat //9 // 2.3.4.10.",
    "GSP33vacbhamu:11431": " tejo 'tastathāhyāha\u000e /",
    "GSP33vacbhamu:11432": " yadyapi 'vāyoragniḥ' ityapādānapañcamī 'kārakavibhaktirupapadavibhakterbalīyasī' iti neyamānantaryaparā yuktā,",
    "GSP33vacbhamu:11433": " tathāpi bahuśrutivirodhena durbalāpyupapadavibhaktirevātrocitā /",
    "GSP33vacbhamu:11434": " tataścānantaryadarśanapareyaṃ vāyoragniriti śrutiḥ /",
    "GSP33vacbhamu:11435": " naca sākṣādbrahmajatvasaṃbhave tadvaṃśyatvena tajjatvaṃ paraṃparayāśrayituṃ yuktam /",
    "GSP33vacbhamu:11436": " vājapeyasya paśuyūpavaditi prāptam /",
    "GSP33vacbhamu:11437": " evaṃ prāpte ucyate-yuktaṃ paśuyāgavājapeyoraṅgāṅginornānātvattatra sākṣādvājapeyāsaṃbandhe kleśena paraṃparāśrayaṇam /",
    "GSP33vacbhamu:11438": " iha tu vāyorbrahmavikārasyāpi brahmaṇo vastuto 'nanyatvādvayūpādānatve sākṣādeva",
    "GSP33vacbhamu:11439": " brahmopādānatvopapatteḥ kārakavibhakterbalīyastvānurodhenobhayathopapadyamānāḥ śrutayaḥ",
    "GSP33vacbhamu:11440": " kāṃsyabhojinyāyena niyamyanta iti yuktamiti rāddhāntaḥ /",
    "GSP33vacbhamu:11441": " 'pāramparyajatve 'pi'\u000eiti bhedakalpanābhiprāyaṃ yataḥla pāramārthikābhedamāha-",
    "GSP33vacbhamu:11442": " vāyubhāvāpannaṃ\u000e",
    "GSP33vacbhamu:11443": " brahmeti /",
    "GSP33vacbhamu:11444": " yathā tasyāḥ śṛtam\u000eiti tu dṛṣṭāntaḥ paramparāmātrasāmyena na tu sarvathāṃ sāmyeneti sarvamavadātam //10 // 2.3.5.11.",
    "GSP33vacbhamu:11445": " āpaḥ\u000e /",
    "GSP33vacbhamu:11446": " nigadavyākhyātena bhāṣyeṇa vyākhyātam //11 // 2.3.6.12.",
    "GSP33vacbhamu:11447": " pṛthivyadhikārarūpaśabdāntarebhyaḥ\u000e /",
    "GSP33vacbhamu:11448": " annaśabdo 'yaṃ vyutpattyā ca prasiddhyā ca vrīhiyavādau tadvikāre caudane pravartate /",
    "GSP33vacbhamu:11449": " śrutiśca prakaraṇādbalīyasī,",
    "GSP33vacbhamu:11450": " sā ca vākyaśeṣeṇopodbalitā 'yatra kkacana varṣati' ityetena tasmādabhyavahārthaṃ vrīhiyavādyevātrādbhyo jāyata iti vivakṣitam /",
    "GSP33vacbhamu:11451": " kārṣṇyamapi hi saṃbhavati kasyacidadanīsya /",
    "GSP33vacbhamu:11452": " nahi pṛthivyapi kṛṣṇā,",
    "GSP33vacbhamu:11453": " lohitādirūpāyā api darśanāt /",
    "GSP33vacbhamu:11454": " tataśca śrutyantareṇa 'adbhyaḥ pṛthivī pṛthivyā oṣadhayaḥ' ityādinā virodha iti pūrvaḥ pakṣaḥ /",
    "GSP33vacbhamu:11455": " śrutyorvirodhe vastuni vikalpānupapatteranyatarānuguṇatayānyatarā netavyā /",
    "GSP33vacbhamu:11456": " tatra kim 'adbhyaḥ pṛthivī' iti pṛthivīśabdo 'nnaparatayā nīyatāmuta 'annamasṛjata' ityannaśabdaḥ pṛthivīparatayeti viśaye,",
    "GSP33vacbhamu:11457": " mahābhūtādhikārānurodhātprāyikakṛṣṇarūpānurodhācca 'tadyadupāṃ śara āsīt' iti ca",
    "GSP33vacbhamu:11458": " punaḥ śrutyanurodhācca vākyaśeṣasya cānyathāpyupapatterannaśabdo 'nnakāraṇe pṛthivyāmiti rāddhāntaḥ //12 // 2.3.7.13.",
    "GSP33vacbhamu:11459": " tadabhidhyānādeva tu talliṅgātsaḥ\u000e /",
    "GSP33vacbhamu:11460": " sṛṣṭikrame bhūtānāmavirodha uktaḥ /",
    "GSP33vacbhamu:11461": " idānīmākāśādibhūtādhiṣṭhātryo devatāḥ kiṃ svatantrā evottarottarabhūtasarge pravartanta uta parameśvarāpekṣāyāṃ pramāṇābhāvāt,",
    "GSP33vacbhamu:11462": " prastāvasya ca liṅgasya ca pāramparyeṇāpi mūlākāraṇasya brahmaṇa upapatte-,",
    "GSP33vacbhamu:11463": " svatantrāṇāmevākāśādīnāṃ vāṭvādikāraṇatvamiti jagato brahmayonitvavyāghāta iti prāptam /",
    "GSP33vacbhamu:11464": " evaṃ prāpte 'bhidhīyate-",
    "GSP33vacbhamu:11465": " ākāśādvāyuḥ'\u000eityādaya ākāśādīnāṃ kevalamupādānabhāvamācakṣate,",
    "GSP33vacbhamu:11466": " na punaḥ svātantryeṇādhiṣṭhātṛtvam /",
    "GSP33vacbhamu:11467": " naca cetanānāṃ svakāryasvātantryamityetadapyaikāntikaṃ paratantrāṇāmapi teṣāṃ bahulamupalabdherbhṛtyāntevāsyādivat /",
    "GSP33vacbhamu:11468": " tasmālliṅgaprastāvasāmañjasyāya sa īśvara eva tena tenākāśādibhāvenopādānabhāvenāvatiṣṭhamānaḥ svayamadhiṣṭhāya nimittakāraṇabhūtastaṃ taṃ vikāraṃ vāṭvādikaṃ sṛjatīti yuktam /",
    "GSP33vacbhamu:11469": " itarathā liṅgaprastāvau kleśitau syātāmiti /",
    "GSP33vacbhamu:11470": " parameśvarāveśavaśāditi\u000e /",
    "GSP33vacbhamu:11471": " parameśvara evāntaryamibhāvenāviṣṭa īkṣitā,",
    "GSP33vacbhamu:11472": " tasmātsarvasya kāryajātasya sākṣātparameśvara evādhiṣṭhātā nimittakāraṇaṃ na tvākāśādibhāvamāpannaḥ /",
    "GSP33vacbhamu:11473": " ākāśādibhāvamāpannastūpādānamiti siddham //13 // 2.3.8.14.",
    "GSP33vacbhamu:11474": " viparyayeṇa tu kramo 'ta upapadyate ca\u000e /",
    "GSP33vacbhamu:11475": " utpattau mahābhūtānāṃ kramaḥ śruto nāpyaye 'pyayamātrasya śrutatvāt /",
    "GSP33vacbhamu:11476": " tatrava niyame saṃbhavati nāniyamaḥ /",
    "GSP33vacbhamu:11477": " vyavasthārahito hi saḥ /",
    "GSP33vacbhamu:11478": " naca vyavasthāyāṃ satyāmavyavasthā yujyate /",
    "GSP33vacbhamu:11479": " tatra kramabhedāpekṣāyāṃ kiṃ dṛṣṭo 'pyayakramo ghaṭādīnāṃ mahābhūtāpyayakramaniyāmako",
    "GSP33vacbhamu:11480": " 'stvāho śrauta utpattikrama iti viśaye śrautasya śrautāntaramabhyarhitaṃ samānajātīyatayā",
    "GSP33vacbhamu:11481": " tasyaiva buddhisāṃnidhyāt /",
    "GSP33vacbhamu:11482": " na dṛṣṭaṃ, viruddhajātīyatvāt /",
    "GSP33vacbhamu:11483": " tasmācchrautenaivotpattikrameṇāpyayakramo niyamyata iti prāpta ucyate-apyayasya kramāpekṣāyāṃ khalūtpattikramo niyāmako bhavet,",
    "GSP33vacbhamu:11484": " na tvastyapyayasya kramāpekṣā,",
    "GSP33vacbhamu:11485": " dṛṣṭānumānopanītena kramabhedena śrutyanusāriṇo 'pyayakramasya bādhyamānatvāt /",
    "GSP33vacbhamu:11486": " tasmin hi satyupādānoparame 'pyupādeyamastīti syāt /",
    "GSP33vacbhamu:11487": " na caitadasti /",
    "GSP33vacbhamu:11488": " tasmāt /",
    "GSP33vacbhamu:11489": " tadviruddhadṛṣṭakramāvarodhādākṅkṣaiva nāsti kramāntaraṃ pratyayogyatvāt tasya /",
    "GSP33vacbhamu:11490": " tadidamuktaṃ sūtrakṛtā-'upapadyate ca' iti /",
    "GSP33vacbhamu:11491": " bhāṣyakāro 'pyāha-",
    "GSP33vacbhamu:11492": " na cāsāvayogyatvāpyayenākāṅkṣyata iti\u000e /",
    "GSP33vacbhamu:11493": " tasmādutpattikramādviparītaḥ krama ityetantryāyamūlā ca smṛtiruktā //14 // 2.3.9.15.",
    "GSP33vacbhamu:11494": " antarāvijñānamanasī krameṇa talliṅgāditi cennāviśeṣāt\u000e /",
    "GSP33vacbhamu:11495": " tadevaṃ bhāvanopayoginau bhūtānāmutpattipralayau vicārya buddhīndriyamanasāṃ kramaṃ vicārayati /",
    "GSP33vacbhamu:11496": " atra ca vijñāyate 'neneti vyutpattyā vijñānaśabdenendriyāṇi ca buddhiṃ ca brūte /",
    "GSP33vacbhamu:11497": " tatraiteṣāṃ kramāpekṣāyāmātmānaṃ ca bhūtāni cāntarā samāmnānāttenaiva pāṭhena kramo niyamyate /",
    "GSP33vacbhamu:11498": " tasmāt pūrvotpattikramabhaṅgaprasaṅgaḥ /",
    "GSP33vacbhamu:11499": " yata ātmanaḥ karaṇāni karaṇebhyaśca bhūtānīti pratīyate,",
    "GSP33vacbhamu:11500": " tasmādātmana ākāśa iti bhajyate /",
    "GSP33vacbhamu:11501": " annamayamiti ca mayaḍānandamaya itivat na vikārārtha iti prāpte 'bhidhīyate-vibhaktatvāttāvanmanaḥprabhṛtīnāṃ",
    "GSP33vacbhamu:11502": " kāraṇāpekṣāyāmannamayaṃ mana ityādiliṅgaśravaṇādapekṣitārthakathanāya vikārārthatvameva mayaṭo yuktam,",
    "GSP33vacbhamu:11503": " itarathā tvanapekṣitamuktaṃ bhavet /",
    "GSP33vacbhamu:11504": " naca tadapi ghaṭate /",
    "GSP33vacbhamu:11505": " nahyannamayo yajña itivadannaprācuryaṃ manasaḥ saṃbhavati /",
    "GSP33vacbhamu:11506": " evaṃ codbhūtavikārā mana ādayo bhūtānāṃ parastādutpadyanta iti yuktam /",
    "GSP33vacbhamu:11507": " prauḍhavāditayābhyupetyāha-",
    "GSP33vacbhamu:11508": " atha tvabhautikānīti\u000e /",
    "GSP33vacbhamu:11509": " bhavatvātmana eva karaṇānāmutpattiḥ,",
    "GSP33vacbhamu:11510": " na khalvetāvatā bhūtairātmano notpattavyam /",
    "GSP33vacbhamu:11511": " tathāca noktakramabhaṅgaprasaṅgaḥ /",
    "GSP33vacbhamu:11512": " viśiṣyate\u000ebhidyate /",
    "GSP33vacbhamu:11513": " bhajyata iti yāvat //15 // 2.3.10.16.",
    "GSP33vacbhamu:11514": " carācaravyapāśrayastu syāttadvyapadeśo bhāktastadbhāvabhāvitvāt\u000e /",
    "GSP33vacbhamu:11515": " devadattādināmadheyaṃ tāvajjīvātmano na śarīrasya,",
    "GSP33vacbhamu:11516": " tannāmne śarīrasya śrāddhadikaraṇānupapatteḥ /",
    "GSP33vacbhamu:11517": " tanmṛto devadatto jāto devadatta iti vyapadeśasya mukhyatvaṃ manvānasya pūrvaḥ pakṣaḥ,",
    "GSP33vacbhamu:11518": " mukhyatve śāstroktāmuṣmikasvargādiphalasaṃbandhānupapteḥ śāstravirodhāllaukikavyapadeśo bhākto vyākhyeyaḥ /",
    "GSP33vacbhamu:11519": " bhaktiśca śarīrasyotpādavināśau tatastatsaṃyoga iti /",
    "GSP33vacbhamu:11520": " jātakarmādi ca garbhabījasamudbhavajīvapāpaprakṣayārthaṃ,",
    "GSP33vacbhamu:11521": " na tu jīvajanmajapāpakṣayārtham /",
    "GSP33vacbhamu:11522": " ata eva smaranti 'evamenaḥ śamaṃ yāti bījagarbhasamudbhavam' iti /",
    "GSP33vacbhamu:11523": " tasmānna śarīrotpattivināśābhyāṃ jīvajanmavināśāviti siddham /",
    "GSP33vacbhamu:11524": " etacca laukikavyapadeśasyābhrāntimūlatvamabhyupetyādhikaraṇam /",
    "GSP33vacbhamu:11525": " uktā tvadhyāsabhāṣye 'sya bhrāntimūlateti //16 // 2.3.11.17.",
    "GSP33vacbhamu:11526": " mā bhūtāmasya śarīrodayavyayābhyāṃ sthūlāvutpattivināśau,",
    "GSP33vacbhamu:11527": " ākāśāderiva tu mahāsargādau tadante cotpattivināśau jīvasya bhaviṣyata iti śaṅkāntaramapanetumidamārabhyate /",
    "GSP33vacbhamu:11528": " nātmāśruternityatvācca tābhyaḥ\u000e /",
    "GSP33vacbhamu:11529": " vicāramūlasaṃśayasya bījamāha-",
    "GSP33vacbhamu:11530": " śrutivipratipatteriti\u000e /",
    "GSP33vacbhamu:11531": " tāmeva darśayati-",
    "GSP33vacbhamu:11532": " kāsucicchutiṣviti\u000e /",
    "GSP33vacbhamu:11533": " pūrvapakṣaṃ gṛhṇāti-",
    "GSP33vacbhamu:11534": " tatra prāptamiti\u000e /",
    "GSP33vacbhamu:11535": " paramātmanastāvadviruddhadharmasaṃsargādapahatānapahatapāpmatvādilakṣaṇājjīvānāmanyatvam /",
    "GSP33vacbhamu:11536": " te cenna vikārāstatastattvāntaratve bahutarādvaitaśrutivirodhaḥ /",
    "GSP33vacbhamu:11537": " brahmavijñānena sarvavijñānapratijñāvirodhaśca /",
    "GSP33vacbhamu:11538": " tasmācchutibharanujñāyate vikāratvam /",
    "GSP33vacbhamu:11539": " pramāṇāntaraṃ cātroktam-vibhaktatvādākāśādivaditi /",
    "GSP33vacbhamu:11540": " 'yathāgneḥ śrudrā visphaliṅgaḥ' iti ca śrutiḥ sākṣādeva brahmavikāratvaṃ jīvānāṃ darśayati /",
    "GSP33vacbhamu:11541": " 'yathā sūdīptāt pāvakāt' iti ca brahmaṇo jīvānāmutpattiṃ ca tatrāpyayaṃ ca sākṣāddarśayati /",
    "GSP33vacbhamu:11542": " nanvakṣarādbhāvānāmutpattipralayāvavagamyete /",
    "GSP33vacbhamu:11543": " na jīvānāmityata āha-",
    "GSP33vacbhamu:11544": " jīvātmanāmiti\u000e /",
    "GSP33vacbhamu:11545": " syādetat /",
    "GSP33vacbhamu:11546": " sṛṣṭiśrutiṣvākāśādyutpattiriva kasmājjīvotpattirnāmnāyate /",
    "GSP33vacbhamu:11547": " tasmādāmnānayogyasyānāmnānāttasyotpattyabhāvaṃ pratīma ityata āha-",
    "GSP33vacbhamu:11548": " naca kkacidaśravaṇamiti\u000e /",
    "GSP33vacbhamu:11549": " evaṃ hi kasyāñcicchākhyāyāmāmnātasya katipāyāṅgasahitasya karmaṇaḥ śākhāntarīyāṅgopasaṃhāro na bhavet /",
    "GSP33vacbhamu:11550": " tasmādbahutaraśrutivirodhādanupraveśaśrutirvikārabhāvātpattyā vyākhyeyā /",
    "GSP33vacbhamu:11551": " tasmādākāśavajjīvātmāna utpadyanta iti prāpta ucyate-bhavedevaṃ yadi jīvā brahmaṇo bhidyeran /",
    "GSP33vacbhamu:11552": " na tvetadasti /",
    "GSP33vacbhamu:11553": " 'tat sṛṣṭvā tadevānuprāviśat' 'anena jīvena' ityādyavibhāgaśruteraupādhikatvācca bhedasya ghacakarakādyākāśavadviruddhadharmasaṃsargasyopapatteḥ",
    "GSP33vacbhamu:11554": " upādhīnā ca manomaya ityādīnāṃ śruterbhūyasīnaṃ ca nityatvājatvādigocarāṇāṃ śrutīnāṃ",
    "GSP33vacbhamu:11555": " darśanāt 'upādhipravilayenopahitasya' iti ca praśnottarābhyāmanekadhopapādanādavibhāgasya",
    "GSP33vacbhamu:11556": " ca 'eko devaḥ sarvabhūteṣu gūḍhaḥ' iti śrutyaivoktatvānnityā jīvātmano na vikārā",
    "GSP33vacbhamu:11557": " na cādvaitapratijñāvirodha iti siddham /",
    "GSP33vacbhamu:11558": " maitreyibrāhmaṇaṃ cādhastādvyākhyātamiti neha vyākhyātam //17 // 2.3.12.18.",
    "GSP33vacbhamu:11559": " jño 'ta eva\u000e /",
    "GSP33vacbhamu:11560": " karmaṇā hi jānātyartho vyāptastadabhāve na bhavati dhūma iva dhūmadhvajābhāve,",
    "GSP33vacbhamu:11561": " suṣuptyādyavasthāsu ca jñeyasyābhāvāttadvyāpyasya jñānasyābhāvaḥ /",
    "GSP33vacbhamu:11562": " tathāca nātmasvabhāvaścaitanyaṃ tadanuvṛttāvapi caitanyasya vyāvṛttiḥ /",
    "GSP33vacbhamu:11563": " tasmādindriyādibhāvābhāvānuvidhānāt jñānabhāvābhāvayorindriyādisaṃnikarṣādheyamāgantukamasya caitanyaṃ dharmo na svābhāvikaḥ /",
    "GSP33vacbhamu:11564": " ata evendriyādīnāmarthavattvam,",
    "GSP33vacbhamu:11565": " itarathā vaiyarthyamindriyāṇāṃ bhavet /",
    "GSP33vacbhamu:11566": " nityacaitanyaśrutayaśca śaktyabhiprāyeṇa vyākhyeyāḥ /",
    "GSP33vacbhamu:11567": " asti hi jñānotpādanaśaktirnijā jīvānāṃ,",
    "GSP33vacbhamu:11568": " na tu vyomna ivendriyādisaṃnikarṣe 'pyeṣā jñānaṃ na bhavatīti /",
    "GSP33vacbhamu:11569": " tasmājjaḍā eva jīvā iti prāpte 'bhidhīyate-yadāgantukajñānaṃ jaḍasvabhāvaṃ tatkadacit parokṣaṃ kadācit saṃdigdhaṃ kadācidviparyastaṃ,",
    "GSP33vacbhamu:11570": " yathā ghaṭādi,",
    "GSP33vacbhamu:11571": " na caivamātmanā /",
    "GSP33vacbhamu:11572": " tathāhi-anumimāno 'pyaparokṣaḥ,",
    "GSP33vacbhamu:11573": " smarannapyānubhavikaḥ,",
    "GSP33vacbhamu:11574": " saṃdihāno 'pyasaṃdigdhaḥ,",
    "GSP33vacbhamu:11575": " viparyasyannapyaviparītaḥ sarvasyātmā /",
    "GSP33vacbhamu:11576": " tathāca tatsvabhāvaḥ /",
    "GSP33vacbhamu:11577": " naca tatsvabhāvasya caitanyasyābhāvaḥ,",
    "GSP33vacbhamu:11578": " tasya nityatvāt /",
    "GSP33vacbhamu:11579": " tasmādvṛttayaḥ kriyārūpāḥ karmābhāve suṣuptyādau nivartante /",
    "GSP33vacbhamu:11580": " tena caitanyamātmasvabhāva iti siddham /",
    "GSP33vacbhamu:11581": " tathāca nityacaitanyavādinyaḥ śrutayo na kathañcit kleśena vyākhyātavyā bhavanti /",
    "GSP33vacbhamu:11582": " gandhādiviṣayavṛttyupajane cendriyāṇāmarthavatteti sarvamavadātam //18 // 2.3.13.19.",
    "GSP33vacbhamu:11583": " utkrāntigatyāgatīnām\u000e /",
    "GSP33vacbhamu:11584": " yadyapyavikṛtasyaiva paramātmano jīvabhāvastathā cānaṇuparimāṇatvaṃ,",
    "GSP33vacbhamu:11585": " tathāpyutkrāntigatyāgatīnāṃ śruteśca sākṣādaṇuparimāṇaśravaṇasya cāvirodhārthamidamadhikaraṇamityākṣepasamādhānābhyāmāha-",
    "GSP33vacbhamu:11586": " nanu ceti\u000e /",
    "GSP33vacbhamu:11587": " pūrvapakṣaṃ gṛhṇāti-",
    "GSP33vacbhamu:11588": " tatra prāptaṃ tāvaditi\u000e /",
    "GSP33vacbhamu:11589": " vibhāgasaṃyogotpādau hi tūtkrāntyādīnāṃ phalaṃ /",
    "GSP33vacbhamu:11590": " naca sarvagatasya tau staḥ /",
    "GSP33vacbhamu:11591": " sarvatra nityaprāptasya vā sarvātmakasya vā tadasaṃbhāvāditi //19 // 2.3.13.20.",
    "GSP33vacbhamu:11592": " svātmanā cottarayoḥ\u000e /",
    "GSP33vacbhamu:11593": " utkramaṇaṃ hi maraṇe nirūḍham /",
    "GSP33vacbhamu:11594": " taccācalato 'pi tatra sato dehasvāmyanivṛttyopapadyate na tu gatyāgatī /",
    "GSP33vacbhamu:11595": " tayoścalane nirūḍhayoḥ kartṛsthabhāvayorvyāpinyasaṃbhavāditi madhyamaṃ parimāṇaṃ mahattvaṃ śarīrasyaiva /",
    "GSP33vacbhamu:11596": " taccārhataparīkṣāyāṃ pratyuktam /",
    "GSP33vacbhamu:11597": " gatyāgatī ca paramanahati na saṃbhavato 'ta pāriśeṣyādaṇutvasiddhiḥ /",
    "GSP33vacbhamu:11598": " gatyāgatibhyāṃ ca prādeśikatvasiddhau maraṇamapi dehādapasarpaṇameva jīvasya na tu tatra sataḥ svāmyanivṛttimātramiti siddhamityāha-",
    "GSP33vacbhamu:11599": " satyośca gatyāgatyoriti\u000e /",
    "GSP33vacbhamu:11600": " itaśca dehādapasarpaṇameva jīvasya maraṇamityāha-",
    "GSP33vacbhamu:11601": " dehapradeśānāmiti\u000e /",
    "GSP33vacbhamu:11602": " tasmādgatyāgatyapekṣotkrāntirapi sāpādānāṇutvasādhanamityarthaḥ /",
    "GSP33vacbhamu:11603": " na kevalamapādānaśruteḥ,",
    "GSP33vacbhamu:11604": " taccharīrapradeśāntavyatvaśruterapyevamevetyāha-",
    "GSP33vacbhamu:11605": " sa etāstejomātrā iti\u000e //20 // 2.3.13.21.",
    "GSP33vacbhamu:11606": " nāṇuratacchuteriti cennetarādhikārāt\u000e /",
    "GSP33vacbhamu:11607": " yata utkrāntyādiśrutibhirjīvānāmaṇutvaṃ prasādhitaṃ tato vyāpakātparamātmanasteṣāṃ tadvikāratayā bhedaḥ /",
    "GSP33vacbhamu:11608": " tathāca mahattvānanyādiśrutayaḥ paramātmaviṣayā na jīvaviṣayā ityavirodha ityarthaḥ /",
    "GSP33vacbhamu:11609": " yadi jīvā aṇavastato 'yo 'yaṃ vijñānamayaḥ parameṣu' iti kathaṃ śārīro mahattvasaṃbandhitvena pratinirdiśyate iti codayati-",
    "GSP33vacbhamu:11610": " nanviti\u000e /",
    "GSP33vacbhamu:11611": " pariharati-",
    "GSP33vacbhamu:11612": " śāstradṛṣṭyā\u000epāramārthikadṛṣṭyā nirdeśo vāmadevavat /",
    "GSP33vacbhamu:11613": " yathā hi garbhastha eva vāmadevo jīvaḥ paramārthadṛṣṭyātmano brahmatvaṃ pratipede,",
    "GSP33vacbhamu:11614": " evaṃ vikārāṇāṃ prakṛtervāstavādabhedāttatparimāṇatvavyapadeśa ityarthaḥ //21 // 2.3.13.22.",
    "GSP33vacbhamu:11615": " svaśabdonmānābhyāṃ ca\u000e /",
    "GSP33vacbhamu:11616": " svaśabdaṃ vibhajate-",
    "GSP33vacbhamu:11617": " sākṣādeveti\u000e /",
    "GSP33vacbhamu:11618": " unmānaṃ vibhajate-",
    "GSP33vacbhamu:11619": " tathonmānamapīti\u000e /",
    "GSP33vacbhamu:11620": " uddhṛtya mānamunmānaṃ bālāgrāduddhṛtaḥ śatatamo bhāgastasmādapi śatatamāduddhṛtaḥ śatatamo bhāga iti tadidamunmānam /",
    "GSP33vacbhamu:11621": " ārāgrādiddhṛtaṃ mānamārāgrāmātramiti //22 // 2.3.13.23.",
    "GSP33vacbhamu:11622": " sūtrāntaramavatārayituṃ codayati-",
    "GSP33vacbhamu:11623": " nanvaguṇatve satīti\u000e /",
    "GSP33vacbhamu:11624": " aṇurātmā na śarīravyāpīti na sarvāṅgīṇaśaityopalabdhiḥ syādityarthaḥ /",
    "GSP33vacbhamu:11625": " avirodhaścandanavat\u000e /",
    "GSP33vacbhamu:11626": " tvaksaṃyukto hi jīvaḥ tvakca sakalaśarīravyāpinīti tvagvyāpyātmasaṃbandhaḥ sakalaśaityopalabdhau samartha ityarthaḥ //23 // 2.3.13.24.",
    "GSP33vacbhamu:11627": " avasthitivaiśeṣyāditi cennābhyupagamāddhṛdi hi\u000e /",
    "GSP33vacbhamu:11628": " candanabindoḥ pratyakṣato 'lpīyastvaṃ buddhvā yuktā kalpanā bhavati,",
    "GSP33vacbhamu:11629": " yasya tu saṃdigdhamaṇutvaṃ sarvāṅgīṇaṃ ca kāryamupalabhyate tasya vyāpitvamautsargikamapahāya neyaṃ kalpanāvakāśaṃ labhata iti śaṅkārthaḥ /",
    "GSP33vacbhamu:11630": " naca haricandanabindudṛṣṭāntenāṇatvānumānaṃ jīvasya,",
    "GSP33vacbhamu:11631": " pratidṛṣṭāntasaṃbhavenānaikāntikatvādityāha-",
    "GSP33vacbhamu:11632": " na cātrānumānamiti\u000e /",
    "GSP33vacbhamu:11633": " śaṅkāmimāmapākaroti-",
    "GSP33vacbhamu:11634": " atrocyata iti\u000e /",
    "GSP33vacbhamu:11635": " yadyapi pūrvoktābhiḥ śrutibhiraṇutvaṃ siddhamātmanastathāpi vaibhācchutyantaramupanyastam //24 // 2.3.13.25.",
    "GSP33vacbhamu:11636": " guṇādvā lokavat\u000e /",
    "GSP33vacbhamu:11637": " ye tu sāvayavatvāccandanabindoraṇusaṃcāreṇa dehavyāptirupapadyate na tvātmano 'navayavasyāṇusaṃcāraḥ saṃbhavī,",
    "GSP33vacbhamu:11638": " tasmādvaiṣamyamiti manyante tān pratidamucyate guṇādvā lokavaditi /",
    "GSP33vacbhamu:11639": " tadvibhajate-",
    "GSP33vacbhamu:11640": " caitanya iti\u000e /",
    "GSP33vacbhamu:11641": " yadyapyaṇurjīvastathāpi tadguṇaścaitanyaṃ sakaladehavyāpi /",
    "GSP33vacbhamu:11642": " yathā pradīpasyālpatve 'pi tadguṇaḥ prabhāsakalagṛhaudaravyāpinīti //25 // 2.3.13.26.",
    "GSP33vacbhamu:11643": " etadapi śaṅkādvāreṇa dṛṣayitvā dṛṣṭāntāntaramāha-",
    "GSP33vacbhamu:11644": " vyatireko gandhavat /",
    "GSP33vacbhamu:11645": " akṣīyamāṇamapi taditi\u000e /",
    "GSP33vacbhamu:11646": " kṣayasyātisūkṣmatayānupalabhyamānakṣamiti śaṅkate-",
    "GSP33vacbhamu:11647": " syādetaditi\u000e /",
    "GSP33vacbhamu:11648": " viśliṣṭānāmalpatvādityupalakṣaṇaṃ,",
    "GSP33vacbhamu:11649": " dravyāntaraparamāṇūnāmanupraveśādityapi draṣṭavyam /",
    "GSP33vacbhamu:11650": " viśleṣānupraveśābhyāṃ ca sannapi viśleṣaḥ sūkṣmatvānnopalakṣyate iti /",
    "GSP33vacbhamu:11651": " nirākaroti-",
    "GSP33vacbhamu:11652": " nā\u000e /",
    "GSP33vacbhamu:11653": " kutaḥ /",
    "GSP33vacbhamu:11654": " atīndriyatvāditi\u000e /",
    "GSP33vacbhamu:11655": " paramāṇūnāṃ paramasūkṣmatvāttadgatarūpādivadgandho 'pi nopalabhyeta /",
    "GSP33vacbhamu:11656": " upalabhyamāno vā sūkṣma upalabhyeta na sthūla ityarthaḥ /",
    "GSP33vacbhamu:11657": " śeṣamatirohitārtham //26 // 2.3.13.27. // 27 // 2.3.13.28.",
    "GSP33vacbhamu:11658": " pṛthagupadeśāt /",
    "GSP33vacbhamu:11659": " nigadavyākhyātabhasya bhāṣyam //28 // 2.3.13.29.",
    "GSP33vacbhamu:11660": " tadguṇasāratvāttu tadvyapadeśaḥ prājñavat /",
    "GSP33vacbhamu:11661": " kamṭakatodane 'pīti\u000e /",
    "GSP33vacbhamu:11662": " mahadalpayoḥ saṃyogo 'lpamavaruṇaddhi na mahāntaṃ,",
    "GSP33vacbhamu:11663": " na jātu ghaṭakarakādisaṃyogā nabhaso tabho vyaśruvate 'pitvalpāneva ghaṭakarakādīn,",
    "GSP33vacbhamu:11664": " itarathā yatra nabhastatra sarvatra ghaṭakarakādyupalambha iti,",
    "GSP33vacbhamu:11665": " te 'pi nabhaḥparimāṇaḥ prasajyeranniti /",
    "GSP33vacbhamu:11666": " na cāṇorjīvasya sakalaśarīragatā vedanopapadyate /",
    "GSP33vacbhamu:11667": " yadyapyantaḥkaraṇamaṇu tathāpi tasyatvacā saṃbaddhatvāttvacaśta samastaśarīravyāpitvādekadeśe",
    "GSP33vacbhamu:11668": " 'pyadhiṣṭhitā tvagadhiṣṭhitaiveti śarīravyāpī jīvaḥ śaknoti sarvāṅgīṇaṃ śaityamanubhavituṃ",
    "GSP33vacbhamu:11669": " tvagindriyeṇa gaṅgāyām /",
    "GSP33vacbhamu:11670": " aṇustu jīvo yatrāsti tasminneva śarīrapradeśo tadanubhavenna sarvāṅgīṇaṃ,",
    "GSP33vacbhamu:11671": " tasyāsarvāṅgīṇatvāt /",
    "GSP33vacbhamu:11672": " kaṇṭakatodanasya tu prādeśikatayā na sarvāṅgīṇopalabdhiriti vaiṣamyam /",
    "GSP33vacbhamu:11673": " guṇatvameva hīti\u000e /",
    "GSP33vacbhamu:11674": " idameva hi guṇānāṃ guṇatvaṃ yaddravyadeśatvam /",
    "GSP33vacbhamu:11675": " ata eva hi hemante viṣaktāvayavāpyadravyagate 'tisāndre śītasparśe 'nubhūyamānepyanudbhūtaṃ rūpaṃ nopalabhyate yathā,",
    "GSP33vacbhamu:11676": " tathā mṛgamadādīnāṃ gandhavāhaviprakīrṇasūkṣmāvayavānāmatisāndre gandhe 'nubhūyamāne rūpasparśau nānubhūyete tatkasya hetoḥ,",
    "GSP33vacbhamu:11677": " anudbhūtatvāttayorgandhasya codbhūtatvāditi /",
    "GSP33vacbhamu:11678": " naca dravyasya prakṣyaprasaṅgaḥ,",
    "GSP33vacbhamu:11679": " dravyāntarāvayavapūraṇāt /",
    "GSP33vacbhamu:11680": " ata eva kālaparivāsavaśādasya hatagandhitopalabhyate /",
    "GSP33vacbhamu:11681": " apica caitanyaṃ nāma na gumo jīvasya guṇānaḥ,",
    "GSP33vacbhamu:11682": " kintu rūpabhāvaḥ /",
    "GSP33vacbhamu:11683": " naca svabhāvasya vyāpitve bhāvasyāvyāpitvaṃ,",
    "GSP33vacbhamu:11684": " tattvapracyuterityāha-",
    "GSP33vacbhamu:11685": " yadi ca caitanyamiti\u000e /",
    "GSP33vacbhamu:11686": " tadevaṃ śrutismṛtītihāsapurāṇasiddhe jīvasyāvikāritayā paramātmatve,",
    "GSP33vacbhamu:11687": " tathā śrutyāditaḥ paramamahattve ca,",
    "GSP33vacbhamu:11688": " yā nāmāṇutvaśrutayastāstadanurodhena buddhiguṇasāratayā vyākhyeyā ityāha-",
    "GSP33vacbhamu:11689": " tadguṇasāratvāditi\u000e /",
    "GSP33vacbhamu:11690": " tadvyācaṣṭe-",
    "GSP33vacbhamu:11691": " tasyā buddheriti\u000e /",
    "GSP33vacbhamu:11692": " ātmanā svasaṃbandhinyā buddherupasthāpitatvāttadā parāmarśaḥ /",
    "GSP33vacbhamu:11693": " nahi śuddhabuddhamuktasvabhāvasyātmanastattvaṃ saṃsāribhiranubhūyate /",
    "GSP33vacbhamu:11694": " apitu yo 'yaṃ mithyājñānadveṣādyanuṣaktaḥ sa eva pratyātmamanubhavagocaraḥ /",
    "GSP33vacbhamu:11695": " naca brahmasvabhāvasya jīvātmanaḥ kūṭasthanityasya svata icchādveṣānupaṅgasaṃbhava iti buddhiguṇānāṃ teṣāṃ tadabhedādhyāsena taddharmatvādhyāsaḥ,",
    "GSP33vacbhamu:11696": " upadarāvādhyastasyeva candramaso bimbasya toyakampe kamapvattvādhyāsa ityupapāditamadhyāsabhāṣye /",
    "GSP33vacbhamu:11697": " tathāca buddhyādyupādhikṛtamasya jīvatvamiti buddherantaḥkaraṇasyāṇutayā so 'pyaṇuvyapadeśabhāgbhavati,",
    "GSP33vacbhamu:11698": " nabha iva karakopahitaṃ karakaparimāṇam. tathā cotkrāntyādīnāmupattiriti /",
    "GSP33vacbhamu:11699": " nigadavyākhyātamitaram /",
    "GSP33vacbhamu:11700": " prāyaṇe 'sattvamasaṃsāritvaṃ vā,",
    "GSP33vacbhamu:11701": " tataśca kṛtavipraṇāśākṛtābhyāgamaprasaṅgaḥ //29 // 2.3.13.30.",
    "GSP33vacbhamu:11702": " yāvadātmabhāvitvāttu na doṣastaddarśanāt\u000e /",
    "GSP33vacbhamu:11703": " yāvatsaṃsāryātmabhāvitvādityarthaḥ /",
    "GSP33vacbhamu:11704": " samānaḥ sanniti /",
    "GSP33vacbhamu:11705": " buddhyā samānaḥ tadguṇasāratvāditi /",
    "GSP33vacbhamu:11706": " apica mithyājñāneti\u000e /",
    "GSP33vacbhamu:11707": " na kevalaṃ yaṃvatsaṃsāryātmabhāvitvamāgamataḥ,",
    "GSP33vacbhamu:11708": " upapattitaścetyarthaḥ /",
    "GSP33vacbhamu:11709": " ādityavarṇamiti /",
    "GSP33vacbhamu:11710": " prakāśarūpamityarthaḥ /",
    "GSP33vacbhamu:11711": " tamasa iti\u000e /",
    "GSP33vacbhamu:11712": " avidyāyā ityarthaḥ /",
    "GSP33vacbhamu:11713": " tameva viditvā sākṣātkṛtya mṛtyumavidyāmatyetīti yojanā //30 // 2.3.13.31.",
    "GSP33vacbhamu:11714": " anuśayabījaṃ pūrvapakṣī prakaṭayati-",
    "GSP33vacbhamu:11715": " nanu suṣuptapralayayoriti /",
    "GSP33vacbhamu:11716": " satā\u000eparamātmanā /",
    "GSP33vacbhamu:11717": " anuśayabījaparihāraḥ atrocyate-",
    "GSP33vacbhamu:11718": " paṃstvādivattvasya sato 'bhivyaktiyogāt\u000e /",
    "GSP33vacbhamu:11719": " nigadavyākhyātamasya bhāṣyam //31 // 2.3.13.32.",
    "GSP33vacbhamu:11720": " nityopalabdhyanupalabdhiprasaṅgonyataraniyamo vānyathā\u000e /",
    "GSP33vacbhamu:11721": " syādetat /",
    "GSP33vacbhamu:11722": " antaḥkaraṇe 'pi sati tasya nityasaṃnidhānāt kasmānnityopalabdhyanupalabdhī na prasajyete /",
    "GSP33vacbhamu:11723": " athādṛṣṭavipākakādācitkatvāt sāmarthyapratibandhāpratibandhābhyāmantaḥ karaṇasya nāyaṃ prasaṅgaḥ /",
    "GSP33vacbhamu:11724": " tāvasatyevāntaḥ karaṇe ātmano vendriyāṇāṃ vā stāṃ,",
    "GSP33vacbhamu:11725": " tatkimantargaḍunāntaḥkaraṇeneti codayati-",
    "GSP33vacbhamu:11726": " athavānyatarasyātmana iti\u000e /",
    "GSP33vacbhamu:11727": " athaveti siddhāntaṃ nivartayati /",
    "GSP33vacbhamu:11728": " siddhāntī brūte-",
    "GSP33vacbhamu:11729": " na cātmana iti\u000e /",
    "GSP33vacbhamu:11730": " avadhānaṃ khalvanuvubhūpā śuśrūṣā vā /",
    "GSP33vacbhamu:11731": " na caite ātmano dharmau,",
    "GSP33vacbhamu:11732": " tasyāvikriyatvāt /",
    "GSP33vacbhamu:11733": " na condriyāṇam,",
    "GSP33vacbhamu:11734": " ekaikendriyavyatireke 'pyandhādīnāṃ darśanāt /",
    "GSP33vacbhamu:11735": " naca te āntaratvenānubhūyamāne bāhye saṃbhavataḥ /",
    "GSP33vacbhamu:11736": " tasmādasti tadāntaraṃ kimapi /",
    "GSP33vacbhamu:11737": " yasya caite tadantaḥkaraṇam /",
    "GSP33vacbhamu:11738": " tadidamuktam-",
    "GSP33vacbhamu:11739": " yasyāvadhāneti\u000e /",
    "GSP33vacbhamu:11740": " atraivārthe śrutiṃ darśayati-",
    "GSP33vacbhamu:11741": " tathā ceti\u000e //32 // 2.3.14.33.",
    "GSP33vacbhamu:11742": " kartā śāstrārthavattvāt\u000e /",
    "GSP33vacbhamu:11743": " nanu 'tadguṇasāratvāt' ityanenaiva jīvasya kartṛtvaṃ bhoktṛtvaṃ ca labdhameveti tadvyutpādanamanarthakamityata āha-tadguṇasāratvādhikāreṇeti",
    "GSP33vacbhamu:11744": " tasyaivaiṣa prapañco ye bhoktaiva na karteti tannirākaraṇārthaḥ /",
    "GSP33vacbhamu:11745": " 'śāstraphalaṃ prayoktari tallakṣaṇatvāt' ityāha sma bhagavān jaiminiḥ /",
    "GSP33vacbhamu:11746": " prayoktaryanuṣṭhātari /",
    "GSP33vacbhamu:11747": " kartarīti yāvat /",
    "GSP33vacbhamu:11748": " śāstraphalaṃ svargādi /",
    "GSP33vacbhamu:11749": " kutaḥ /",
    "GSP33vacbhamu:11750": " prayoktṛphalasādhanatālakṣaṇatvāt śāstrasya vidheḥ /",
    "GSP33vacbhamu:11751": " kartrapekṣitopāyatā hi vidhiḥ /",
    "GSP33vacbhamu:11752": " buddhiścetkartrī bhoktā cātmā tato yasyāpekṣitopāyo bhoktuna tasya kartṛtvaṃ yasya",
    "GSP33vacbhamu:11753": " kartṛtvaṃ naca tasyāpekṣitopāyā iti kiṃ kena saṃgatamiti śāstrasyānarthakatvamavidyamānābhidheyatvaṃ",
    "GSP33vacbhamu:11754": " tathā cāprayojanakatvaṃ syāt /",
    "GSP33vacbhamu:11755": " yathā ca tadguṇasāratayāsyāvastusadapi bhoktṛtvaṃ sāṃvyavahārikamevaṃ kartṛtvamapi sāṃvyavahārikaṃ na tu bhāvikam /",
    "GSP33vacbhamu:11756": " avidyāvadviṣayatvaṃ ca śāstrasyopapāditamadhyāsabhāṣya iti sarvamavadātam //33 // 2.3.14.34.",
    "GSP33vacbhamu:11757": " vihāropadeśāt /",
    "GSP33vacbhamu:11758": " vihāraḥ saṃcāraḥ kriyā,",
    "GSP33vacbhamu:11759": " tatra svātantryaṃ nākartuḥ saṃbhavati /",
    "GSP33vacbhamu:11760": " tasmādapi kartā jīvaḥ //34 // 2.3.14.35.",
    "GSP33vacbhamu:11761": " upādānāt\u000e /",
    "GSP33vacbhamu:11762": " tadeteṣāṃ prāṇānāmindriyāṇāṃ vijñānena buddhyā vijñānaṃ grahaṇaśaktimādāyopādāyetyupādāne svātantryaṃ nākartuḥ saṃbhavati //35 // 2.3.14.36.",
    "GSP33vacbhamu:11763": " vyapadeśācca kriyāyāṃ cennirdeśaviparyayaḥ\u000e /",
    "GSP33vacbhamu:11764": " abhyuccayamātrametatra samgupapattiḥ /",
    "GSP33vacbhamu:11765": " vijñānaṃ kartṛ yajñaṃ tanute /",
    "GSP33vacbhamu:11766": " sarvatra hi buddhiḥ karaṇarūpā karaṇatvenaiva vyapadiśyate na kartṛtvena,",
    "GSP33vacbhamu:11767": " iha tu kartṛtvena,",
    "GSP33vacbhamu:11768": " tasyā vyapadeśe viparyayaḥ syāt /",
    "GSP33vacbhamu:11769": " tasmādātmaiva vijñānamiti vyapadiṣṭaḥ /",
    "GSP33vacbhamu:11770": " tena karteti //36 // 2.3.14.37.",
    "GSP33vacbhamu:11771": " sūtrāntaramavatārayituṃ codayati-atrāha yadīti /",
    "GSP33vacbhamu:11772": " prajñāvān svatantra iṣṭamovātmanaḥ saṃpādayennāniṣṭam /",
    "GSP33vacbhamu:11773": " aniṣṭasaṃpattirapyasyopalabhyate /",
    "GSP33vacbhamu:11774": " tasmānna svatantrastathā ca na kartā /",
    "GSP33vacbhamu:11775": " tallakṣaṇatvāttasyetyarthaḥ /",
    "GSP33vacbhamu:11776": " asyottaram-",
    "GSP33vacbhamu:11777": " upalabdhidaniyamaḥ\u000e /",
    "GSP33vacbhamu:11778": " karaṇādīni kārakāntarāṇi kartā prayuṅkte na tvayaṃ kārakāntaraiḥ prayujyata ityetāvanmātramasya svātantryaṃ na tu kāryakriyāyāṃ na kārakāntarāṇyapekṣata iti /",
    "GSP33vacbhamu:11779": " īdṛśaṃ hi svātantryaṃ neśvarasyāpyatrabhavato 'stītyutsannasaṃkathaḥ kartā syāt /",
    "GSP33vacbhamu:11780": " tathā cāyamadṛṣṭaparipākavaśādiṣṭamabhiprepsustatsādhanavibhrameṇāniṣṭopāyaṃ vyāpārayannaniṣṭaṃ prāpnuyādityaniyamaḥ kartṛtvaṃ ceti na virodhaḥ",
    "GSP33vacbhamu:11781": " viṣayaprakalpanamātraprayojanatvāditi\u000e /",
    "GSP33vacbhamu:11782": " nityacaitanyasvabhāvasya khalvātmana indriyādīti karaṇāni svaviṣayamupanayanti,",
    "GSP33vacbhamu:11783": " tena viṣayāvacchinnameva caitanyaṃ vṛttiriti vijñānamiti cākhyāyate,",
    "GSP33vacbhamu:11784": " tatra cāsyāsti svātantryamityarthaḥ //37 // 2.3.14.38.",
    "GSP33vacbhamu:11785": " śaktiviparyayāt\u000e /",
    "GSP33vacbhamu:11786": " pūrvaṃ kāraṇakavibhaktiviparyaya uktaḥ /",
    "GSP33vacbhamu:11787": " saṃprati kārakaśaktiviparyaya ityapunaruktam /",
    "GSP33vacbhamu:11788": " aviparyayāya tu karaṇāntarakalpanāyāṃ nāmni visaṃvāda iti //38 // 2.3.14.39.",
    "GSP33vacbhamu:11789": " samādhyabhāvācca /",
    "GSP33vacbhamu:11790": " samādhiriti saṃyamamupalakṣayati /",
    "GSP33vacbhamu:11791": " dhāraṇādhyānasamādhayo hi saṃyamapadevadanīyāḥ /",
    "GSP33vacbhamu:11792": " yathāhuḥ-'trayamekatra saṃyamaḥ' iti /",
    "GSP33vacbhamu:11793": " atra śrotavyo mantavya iti dhāraṇopadeśaḥ /",
    "GSP33vacbhamu:11794": " nididhyāsitavya iti dhyānopadeśaḥ /",
    "GSP33vacbhamu:11795": " draṣṭavya iti samādherupadeśaḥ /",
    "GSP33vacbhamu:11796": " yathāhuḥ-'tadeva dhyānamarthamātranirbhāsaṃ svarūpaśūnyamiva samādhiḥ' iti /",
    "GSP33vacbhamu:11797": " so 'yamiha kartātmā samādhāvupadiśyamāna ātmanaḥ kartṛtvamavaitīti sūtrārthaḥ //39 // 2.3.15.40.",
    "GSP33vacbhamu:11798": " yathā ca takṣobhayathā\u000e /",
    "GSP33vacbhamu:11799": " avāntarasaṃgatimāha-",
    "GSP33vacbhamu:11800": " evaṃ tāvaditi\u000e /",
    "GSP33vacbhamu:11801": " vimṛśati-",
    "GSP33vacbhamu:11802": " tatpunariti\u000e /",
    "GSP33vacbhamu:11803": " pūrvapakṣaṃ gṛhṇāti-",
    "GSP33vacbhamu:11804": " tatreti\u000e /",
    "GSP33vacbhamu:11805": " śāstrārthavattvādayo hi hetava ātmanaḥ kartṛtvamāpādayanti /",
    "GSP33vacbhamu:11806": " naca svābhāvike kartṛtve saṃbhavatyasatyapavāde tadaupādhikaṃ yuktam. atiprasaṅgāt /",
    "GSP33vacbhamu:11807": " naca muktyabhāvaprasaṅgo 'syāpavādakaḥ,",
    "GSP33vacbhamu:11808": " yathā jñānasvabhāvo jñeyābhāve 'pi nājño bhavatyevaṃ kartṛsvabhāvo 'pi kriyāveśābhāve 'pi nākartā /",
    "GSP33vacbhamu:11809": " tasmāt svābhāvikamevāsya kartṛtvamiti prāpte 'bhidhīyate /",
    "GSP33vacbhamu:11810": " nityaśuddhabuddhamuktasvabhāvaṃ hi brahma bhūyobhūyaḥ śrūyate /",
    "GSP33vacbhamu:11811": " tadasya buddhatvamasatyapi boddhavye yuktaṃ,",
    "GSP33vacbhamu:11812": " vahnerivāsatyapi dāhye dagdhṛtvaṃ,",
    "GSP33vacbhamu:11813": " tacchīlasya tasyāvagamāt /",
    "GSP33vacbhamu:11814": " kartṛtvaṃ tvasya kriyāveśādavagantavyam /",
    "GSP33vacbhamu:11815": " naca nityodāsīnasya kūṭasthasya nityasyāsakṛcchutasya saṃbhavati,",
    "GSP33vacbhamu:11816": " tasya ca kadācidapyasaṃsarge kathaṃ tacchaktiyogo nirviṣayāyāḥ śakteraṃsabhavāt tathāca",
    "GSP33vacbhamu:11817": " yadi tatsidhyarthaṃ tadviṣaḥ kriyāveśo 'byupeyate tathā sati tatsvabhāvasya svabhāvocchedābhāvādbhāvanāśaprasaṅgaḥ,",
    "GSP33vacbhamu:11818": " naca muktasyāsti kriyāyoga iti /",
    "GSP33vacbhamu:11819": " kriyāyā duḥkhatvānna vigalitasakaladuḥkhaparamānandāvasthā mokṣaḥ syādityāśayavānāha-",
    "GSP33vacbhamu:11820": " na svābhāvikaṃ kartṛtvamātmana iti\u000e /",
    "GSP33vacbhamu:11821": " abhiprāyamabudhvā codayati-",
    "GSP33vacbhamu:11822": " nanu sthitāyāmapīti\u000e /",
    "GSP33vacbhamu:11823": " pariharati- na /",
    "GSP33vacbhamu:11824": " nimittānāmapīti\u000e /",
    "GSP33vacbhamu:11825": " śaktaśakyāśrayā śaktiḥ svasattayāvaśyaṃ śakyamākṣipati /",
    "GSP33vacbhamu:11826": " tathāca tayākṣiptaṃ śakyaṃ sadaiva syāditi bhāvaḥ /",
    "GSP33vacbhamu:11827": " codayati-",
    "GSP33vacbhamu:11828": " nanu mokṣasādhananavidhānāditi\u000e /",
    "GSP33vacbhamu:11829": " pariharati- na /",
    "GSP33vacbhamu:11830": " sādhanāyattasyeti\u000e /",
    "GSP33vacbhamu:11831": " asmākaṃ tu na mokṣaḥ sādhyaḥ,",
    "GSP33vacbhamu:11832": " apitu brahmasvarūpaṃ tacca nityamiti /",
    "GSP33vacbhamu:11833": " uktamabhiprāyamāviṣkaroti-",
    "GSP33vacbhamu:11834": " apica nityaśuddha iti\u000e /",
    "GSP33vacbhamu:11835": " codayati-",
    "GSP33vacbhamu:11836": " para eva tarhi saṃsārīti\u000e /",
    "GSP33vacbhamu:11837": " ayamarthaḥ-paraścetsaṃsārī tasyāvidyapravilaye muktau sarve mucyerannaviśeṣāt /",
    "GSP33vacbhamu:11838": " tataśca sarvasaṃsārocchedaprasaṅgaḥ /",
    "GSP33vacbhamu:11839": " parasmādanyaścetsa buddhyādisaṃghāta eveti,",
    "GSP33vacbhamu:11840": " tasyaiva tarhi muktisaṃsārau nātmana iti /",
    "GSP33vacbhamu:11841": " pariharati- na /",
    "GSP33vacbhamu:11842": " avidyāpratyupasthāpitatvāditi\u000e /",
    "GSP33vacbhamu:11843": " na paramātmano muktisaṃsārau,",
    "GSP33vacbhamu:11844": " tasya nityamuktatvāt /",
    "GSP33vacbhamu:11845": " nāpi buddhyādisaṃghātasya,",
    "GSP33vacbhamu:11846": " tasyācetanatvāt /",
    "GSP33vacbhamu:11847": " api tvavidyopasthāpitānāṃ buddhyādisaṃghātānāṃ bhedāttattadbuddhyādisaṃghātabhedopadhāna",
    "GSP33vacbhamu:11848": " ātmaiko 'pi bhinna iva viśuddho 'pyaviśuddha iva tataścaikabuddhyādisaṃghātāpagame",
    "GSP33vacbhamu:11849": " tatra mukta ivetaratra baddha iva yathā maṇikṛpāṇādyupadhānabhedādekameva mukhaṃ",
    "GSP33vacbhamu:11850": " nāneva dīrghamiva vṛttamiva śyāmamivāvadātamiva anyatamopadhānavigame tatra muktamivānyatropahitamiveti",
    "GSP33vacbhamu:11851": " naikamuktau sarvamuktaprasaṅgaḥ /",
    "GSP33vacbhamu:11852": " tasmānna paramātmano makṣasaṃsārau,",
    "GSP33vacbhamu:11853": " nāpi buddhyādisaṃghātāsya kintu buddhyādyupahitasyātmasvabhāvasya jīvabhāvamāpannasyeti paramārthaḥ /",
    "GSP33vacbhamu:11854": " atraivānvayavyatirekau śrutibhirādarśayati-",
    "GSP33vacbhamu:11855": " tathāceti\u000e /",
    "GSP33vacbhamu:11856": " itaścaupādhikaṃ yadupādhyabhibhavodbhavābhyāmasyābhibhavodbhavau darśayati śrutirityāha-",
    "GSP33vacbhamu:11857": " tathā\u000e",
    "GSP33vacbhamu:11858": " svapnajāgaritayoriti\u000e /",
    "GSP33vacbhamu:11859": " atraivārthe sūtraṃ vyācaṣṭe-",
    "GSP33vacbhamu:11860": " tadetadāheti\u000e /",
    "GSP33vacbhamu:11861": " saṃprasādaḥ suṣuptiḥ /",
    "GSP33vacbhamu:11862": " syādetat /",
    "GSP33vacbhamu:11863": " takṣṇaḥ pāṇyādayaḥ santi tairayaṃ vāsyādīn vyāpārayan bhavatu duḥkhī,",
    "GSP33vacbhamu:11864": " paramātmā tvanavayavaḥ kena manaḥprabhṛtīni vyāpārayoditi vaiṣamyaṃ takṣṇo dṛṣṭāntenetyata āha-",
    "GSP33vacbhamu:11865": " takṣadṛṣṭāntaśceti\u000e /",
    "GSP33vacbhamu:11866": " yathā svaśarīremodāsīnastakṣā sukhī,",
    "GSP33vacbhamu:11867": " nāsyādīni tu karaṇāni vyāpārayan duḥkhī,",
    "GSP33vacbhamu:11868": " tathā svātmanātmodāsīnaḥ sukhī,",
    "GSP33vacbhamu:11869": " manaḥprabhṛtīni tu karaṇādīni vyāpārayan duḥkhītyetāvatāsya sāmyaṃ na tu sarvathā /",
    "GSP33vacbhamu:11870": " yathātmā ca jīvo 'vayavāntarānapekṣaḥ svaśarīraṃ vyāpārayatyevaṃ manaḥprabhṛtīni tu karaṇāntarāṇi vyāpārayatīti pramāṇasiddhe niyogaparyanuyogānupapattiḥ",
    "GSP33vacbhamu:11871": " pūrvapakṣahetūnanubhāṣya dūṣayati-",
    "GSP33vacbhamu:11872": " yattūktamiti\u000e /",
    "GSP33vacbhamu:11873": " yatparaṃ hi śāstraṃ sa eva śāstrārthaḥ /",
    "GSP33vacbhamu:11874": " kartrapekṣitopāyabhāvanāparaṃ tanna kartṛsvarūpaparam /",
    "GSP33vacbhamu:11875": " tena yathālokasiddhaṃ kartāramapekṣya svaviṣaye pravartamānaṃ na puṃsaḥ svābhāvikaṃ kartṛtvamavagamayitutsahate,",
    "GSP33vacbhamu:11876": " tasmāttattvamasītyādyupadeśavirodhādavidyākṛtaṃ tadavatiṣṭhate /",
    "GSP33vacbhamu:11877": " codayati-",
    "GSP33vacbhamu:11878": " nanu saṃdhye sthāna iti\u000e /",
    "GSP33vacbhamu:11879": " aupādhikaṃ hi kartṛtvaṃ nopādhyapagame saṃbhavatīti svābhāvikameva yujyata ityarthaḥ /",
    "GSP33vacbhamu:11880": " apica yatrāpi karaṇamasti tatrāpi kevalasyātmanaḥ kartṛtvaśravaṇātsvābhāvikameva yuktamityāha-",
    "GSP33vacbhamu:11881": " tathopādāne 'pīti\u000e /",
    "GSP33vacbhamu:11882": " tadetat pariharati-",
    "GSP33vacbhamu:11883": " na tāvatsaṃdhya iti\u000e /",
    "GSP33vacbhamu:11884": " upādhyapagamo 'siddho 'ntaḥkaraṇasyopādheḥ saṃdhye 'pyavasthānādityarthaḥ /",
    "GSP33vacbhamu:11885": " apica svapne yādṛśaṃ jñānaṃ tādṛśo vihāro 'pītyāha-",
    "GSP33vacbhamu:11886": " vihāro 'pi ca tatreti /",
    "GSP33vacbhamu:11887": " tathopādāne 'pīti\u000e /",
    "GSP33vacbhamu:11888": " yadyapi kartṛvibhaktiḥ kevale kartari śrūyate tathāpi karmakaraṇopadhānakṛtamasya kartṛtvaṃ na śuddhasya,",
    "GSP33vacbhamu:11889": " nahi paraśusahāyaśchettā kevalaśchettā bhavati /",
    "GSP33vacbhamu:11890": " nanu yadi na kevalasya kartṛtvamapi tu karaṇādisahitasyaiva,",
    "GSP33vacbhamu:11891": " tathā sati karaṇādiṣvati kartṛvibhaktiḥ syāt /",
    "GSP33vacbhamu:11892": " na caitadastītyāha-",
    "GSP33vacbhamu:11893": " bhavati na loka iti\u000e /",
    "GSP33vacbhamu:11894": " karaṇādīṣvapi kartṛvibhaktiḥ kadacidastyeva vivakṣāvaśādityarthaḥ /",
    "GSP33vacbhamu:11895": " api ceyamupādānaśrutiḥ karaṇavyāpāroparamamātraparā na svātantryaparā kartṛvibhaktistu bhāktī /",
    "GSP33vacbhamu:11896": " kūlaṃ pipatiṣatītivadabuddhipūrvakasya karaṇavyāpāroparamasya dṛṣṭatvādityāha-",
    "GSP33vacbhamu:11897": " apicāsminnupādāna iti /",
    "GSP33vacbhamu:11898": " yastvayaṃ vyapadeśa\u000eiti yattaduktamasmābhirabhyuccayamātrametamiti taditaḥ samutthitam /",
    "GSP33vacbhamu:11899": " sarvakārakāṇāmeveti\u000e /",
    "GSP33vacbhamu:11900": " viklidyanti taṇḍulā jvalanti kāṣṭhāni sthālīti hi svavyāpāre sarveṣāṃ,",
    "GSP33vacbhamu:11901": " kartṛtvaṃ,",
    "GSP33vacbhamu:11902": " tatkiṃ buddhyādīnāṃ kartṛtvameva na karaṇatvamityata āha-",
    "GSP33vacbhamu:11903": " upalabdhyapekṣaṃ tveṣāṃ karaṇatvam\u000e /",
    "GSP33vacbhamu:11904": " nanvevaṃ sati tasyāmevātmanaḥ svābhāvikaṃ kartṛtvamastvityata āha-",
    "GSP33vacbhamu:11905": " naca tasyāṃ\u000eulabdhāvapyasya svābhāvika",
    "GSP33vacbhamu:11906": " kartṛtvamasti\u000ekasmāt",
    "GSP33vacbhamu:11907": " nityopalabdhisvarūpatvāt\u000eātmanaḥ /",
    "GSP33vacbhamu:11908": " nahi nitye svabhāve cāsti bhāvasya vyāpārityarthaḥ /",
    "GSP33vacbhamu:11909": " tadevaṃ nāsyopalabdhau savābhāvikaṃ kartṛtvamastītyuktam /",
    "GSP33vacbhamu:11910": " nāpi buddhyāderupalabdhikartṛtvamātmanyadhyastaṃ yathā tadgatamadhyavasāyādikartṛtvamityāha-",
    "GSP33vacbhamu:11911": " ahaṅkārapūrvakamapi kartṛtvaṃ nopalabdhurbhavitumarhati\u000e /",
    "GSP33vacbhamu:11912": " kutaḥ /",
    "GSP33vacbhamu:11913": " ahaṅkārasyāpyupalabhyamānatvāt\u000e /",
    "GSP33vacbhamu:11914": " nahi śarīrādi yasyāṃ kriyāyāṃ gamyaṃ tasyāmeva gantṛ bhavati /",
    "GSP33vacbhamu:11915": " etaduktaṃ bhavati-yadi buddhirupalabdhī bhavet,",
    "GSP33vacbhamu:11916": " tatastasyā upalabdhṛtvamātmanyadhyavasyeta /",
    "GSP33vacbhamu:11917": " na caitadasti /",
    "GSP33vacbhamu:11918": " tasyā jaḍatvenopalabhyamānatayopalabdhikartṛtvānupapatteḥ /",
    "GSP33vacbhamu:11919": " yadā caupalabdhau buddherakartṛtvaṃ tadā yaduktaṃ buddherupalabdhṛtve karaṇāntaraṃ kalpanīyaṃ,",
    "GSP33vacbhamu:11920": " tathāca nāmamātre visaṃvāda iti tanna bhavatītyāha-",
    "GSP33vacbhamu:11921": " na caivaṃ sati karaṇāntarakalpanā\u000e",
    "GSP33vacbhamu:11922": " buddherupalabdhṛtvābhāvāt /",
    "GSP33vacbhamu:11923": " caitanyamidānīmakaraṇaṃ buddhirupalabdhāvātmā cānapalabdha etyata āha-",
    "GSP33vacbhamu:11924": " buddhe karaṇatvābhyupagamāt\u000e /",
    "GSP33vacbhamu:11925": " ayamabhisaṃdhiḥ-caitanyamupalabdhirātmasvabhāvo nitya iti na tatrātmanaḥ kartṛtvaṃ,",
    "GSP33vacbhamu:11926": " nāpi buddheḥ karaṇatvaṃ,",
    "GSP33vacbhamu:11927": " kintu caitanyameva viṣayāvacchinnaṃ vṛttiriti copalabdhiriti cākhyāyate /",
    "GSP33vacbhamu:11928": " tasya tu tattadviṣayāvacchede vṛttau buddhyadīnāṃ karaṇatvamātmanaśca tadupadhānenāhaṅkārapūrvakaṃ kartṛtvaṃ yujyata iti //40 // 2.3.16.41.",
    "GSP33vacbhamu:11929": " parāttu tacchuteḥ\u000e /",
    "GSP33vacbhamu:11930": " yadetajjīvānāmaupādhikaṃ kartṛtvaṃ tatpravartanālakṣaṇeṣu rāgādiṣu satsu neśvaramaparaṃ pravartakaṃ kalpayitumarhati,",
    "GSP33vacbhamu:11931": " ati prasaṅgāt /",
    "GSP33vacbhamu:11932": " naceśvaro dveṣapakṣapātarahito jīvān sādhvasādhuni karmaṇi pravartayitumarhati,",
    "GSP33vacbhamu:11933": " yena dharmādharmāpekṣayā jagadvaicitryamāpadyeta /",
    "GSP33vacbhamu:11934": " sa hi svatantraḥ kāruṇiko dharma eva jantūn pravartayennādharme /",
    "GSP33vacbhamu:11935": " tataśca tatpreritā jantavaḥ sarve dhārmikā eveti sukhina eva syurna duḥkhunaḥ /",
    "GSP33vacbhamu:11936": " svatantrāstu rāgādiprayuktāḥ pravartamānā dharmādharmaparcayavanto vaicitryamanubhavantīti yuktam /",
    "GSP33vacbhamu:11937": " evañca vidhiniṣedhayorarthavattvamitarathā tu sarvathā jīvā avastatantrā itīśvareṇaiva pravartyanta iti kṛtaṃ vidhiniṣedhābyām /",
    "GSP33vacbhamu:11938": " nahi balavadanilasalilaughanudyamānaṃ pratyupadeśor'thavān /",
    "GSP33vacbhamu:11939": " tasmāt 'eṣa hyeva sādhu karma kārayati' ityādayaḥ śrutayaḥ samastavidhiniṣedhaśrutivirodhāllokavirodhāccaiśvaryapraśaṃsāparatayā neyā iti prāpte 'bhidhīyate /",
    "GSP33vacbhamu:11940": " 'eṣa hyeva sādhu karma kārayati' ityādayastāvcachutayaḥ sarvavyāpāreṣu jantūnāmīśvaratantratāmāhuḥ,",
    "GSP33vacbhamu:11941": " tadasati pratibandhake na praśaṃsāparatayā vyākhyātumucitam /",
    "GSP33vacbhamu:11942": " naca śrutisiddhasya kalpanīyatā,",
    "GSP33vacbhamu:11943": " yena pravartakeṣu rāgādiṣu satsu tatkalpanā virudhyeta /",
    "GSP33vacbhamu:11944": " na ceśvaratantratve dharma eva jantūnāṃ pravṛtteḥ sukhitvameva na vaicitryamiti yuktam /",
    "GSP33vacbhamu:11945": " yadyapyayamīśvaro vītarāgastathāpi pūrvapūrvajantukarmāpekṣaya jantūn dha4mādharmayoḥ pravartayan na dveṣapakṣapātābhyāṃ viṣamaḥ /",
    "GSP33vacbhamu:11946": " nāpi nirghṛṇaḥ /",
    "GSP33vacbhamu:11947": " naca karmapracayasyādirastyanāditvatsaṃsārasya /",
    "GSP33vacbhamu:11948": " na ceśvaratantrasya kṛtaṃ vidhiniṣedhābyāmiti sāṃpratam /",
    "GSP33vacbhamu:11949": " nahīśvaraḥ prabalatarapavana iva jantūn pravartayatyapi tu taccaitanyamanurudhyamāno rāgādyupahāramukhena /",
    "GSP33vacbhamu:11950": " evaṃ ceṣṭāniṣṭaprāptiparihārārthino vidhiniṣedhāvarthavantau bhavataḥ /",
    "GSP33vacbhamu:11951": " tadanenābhisaṃdhinoktam-parāyatte 'pi hi kartṛtvaṃ karotyeva jīva iti /",
    "GSP33vacbhamu:11952": " tasmādvidhiniṣedhaśāstravirodhāllokasya sthūladarśitvāt 'eṣa hyeva sādhu ka4ma kārayati' ityādiśruteḥ /",
    "GSP33vacbhamu:11953": " 'ajño janturanīśo 'yamātmanaḥ sukhaduḥkhayoḥ /",
    "GSP33vacbhamu:11954": " īśvaraprerito gacchetsvargaṃ vā śvabhrameva vā //",
    "GSP33vacbhamu:11955": " ' iti smṛteśceśvaratantrāmāmeva jantūnāṃ kartṛtvaṃ,",
    "GSP33vacbhamu:11956": " na tu svatantrāmāmiti siddham /",
    "GSP33vacbhamu:11957": " īśvara eva vidhiniṣedhayosthāne niyujyeta yadvidhiniṣedhayoḥ phalaṃ tadīśvareṇa tatpratipāditadharmādharmanirapekṣeṇa kṛtamiti vidhiniṣedhayorānarthakyam",
    "GSP33vacbhamu:11958": " na kevalamānarthakyaṃ viparītaṃ cāpadyeta ityāha-",
    "GSP33vacbhamu:11959": " tathā vihitakāriṇamiti\u000e /",
    "GSP33vacbhamu:11960": " pūrvoktaśca doṣaḥ kṛtanāśākṛtābhyāgamaḥ prasajyeta /",
    "GSP33vacbhamu:11961": " atirohitārthamanyat //41 // 2.3.16.42. // 42 // 2.3.17.43.",
    "GSP33vacbhamu:11962": " aṃśo nānāvyapadeśādanyathā cāpi dāśakitavāditvamadhīyata eke\u000e /",
    "GSP33vacbhamu:11963": " avāntarasaṃgatimāha-",
    "GSP33vacbhamu:11964": " jīveśvarayoriti /",
    "GSP33vacbhamu:11965": " upakāryopakārakabhāvaḥ\u000eprayojyaprayojakabhāvaḥ /",
    "GSP33vacbhamu:11966": " atrāpātato vinigamanāhetorabhāvādaniyamo niścaya ityuktaḥ /",
    "GSP33vacbhamu:11967": " niścayahetvābhāsadarśanena bhedapakṣamālambyāha-athaveti /",
    "GSP33vacbhamu:11968": " īśitavyeśitṛbhāvaścānveṣyānveṣṭṛbāvaśca jñeyajñātṛbhāvaśca niyamyaniyantṛbhāvaścādhārādheyabhāvaśca na jīvaparamātmanorabhede 'vakalpyate /",
    "GSP33vacbhamu:11969": " na ca 'brahmadāśā brahmakitavāḥ' ityādyāśca śrutayo dāśā brahma kitavā brahmetyādipratipādanaparā jīvānāṃ brahmaṇo bhede 'vakalpyante /",
    "GSP33vacbhamu:11970": " na caitābhirbhedābedapratipādanaparābhiḥ śrutibiḥ sākṣādaṃśatvapratipādakācca mantravarṇāt 'pādo 'sya viśvā bhūtāni' ityādeḥ,",
    "GSP33vacbhamu:11971": " smṛteśca 'mamaivāṃśaḥ' ityāderjīvānāmīśvarāṃśatvasiddiḥ /",
    "GSP33vacbhamu:11972": " niratiśayopādhisaṃpadā ca vibhūtiyogeneśvaraḥ svāṃśānāmapi nikṛṣṭopādhīnāmīṣṭa iti yujyate /",
    "GSP33vacbhamu:11973": " nahi tāvadanavayaveśvarasya jīvā bhavitumarhantyaṃśāḥ /",
    "GSP33vacbhamu:11974": " apica jīvānāṃ brahmāṃśatve tadgatā vedanā brahmaṇo bhavet /",
    "GSP33vacbhamu:11975": " pādādigatā iva vedanā devadattasya /",
    "GSP33vacbhamu:11976": " tataśca brahmabhūyaṅgatasya samastajīvagatavedanānubhavaprasaṅga iti varaṃ saṃsāra eva mukteḥṣa tatra hi svagatavedanāmātrāmanubhavānna bhūri duḥkhamanubhavati /",
    "GSP33vacbhamu:11977": " muktastu sarvajīvavedanābhāgiti prayatnena muktiranarthabahulatayā parihartavyā syāditi /",
    "GSP33vacbhamu:11978": " tathā bhedābhedayoḥ parasparavirodhinorekatrāsaṃbhavānnāṃśatvaṃ jīvānām /",
    "GSP33vacbhamu:11979": " naca brahmaiva sadasantastu jīvā iti yuktaṃ,",
    "GSP33vacbhamu:11980": " sukhaduḥkhamuktisaṃsāravyavasthābhāvaprasaṅgādanujñāparihārābhāvaprasaṅgācca /",
    "GSP33vacbhamu:11981": " tasmājjīvā eva paramārthasanto na brahmaikamadvayam /",
    "GSP33vacbhamu:11982": " advaitaśrutayastu jātideśakālābedanimittopacārāditi prāpte 'bhidhīyate-anadhigatārthāvabodhanāni pramāṇāni viśeṣataḥ śabdaḥ /",
    "GSP33vacbhamu:11983": " tatra bhedo lokasiddhatvānna śabdena pratipādyaḥ /",
    "GSP33vacbhamu:11984": " abedastvanadhigatatvādadhigatabhedānuvādena pratipādanamarhati /",
    "GSP33vacbhamu:11985": " yena ca vākyamupakramyate madhye ca parāmṛśyate ante copasaṃhriyate tatraiva tasya tātparyam /",
    "GSP33vacbhamu:11986": " upaniṣadaścādvaitopakramatatparāmarśatadupasaṃhārā advaicaparā eva yujyante /",
    "GSP33vacbhamu:11987": " naca yatparāstadaupacārikaṃ yuktam,",
    "GSP33vacbhamu:11988": " abhyāse hi bhūyastvamarthasya bhavati nālpatvamapi prāgevopacaritatvamityuktam /",
    "GSP33vacbhamu:11989": " tasmadvaite bāvike sthite jīvabhāvastasya brahmaṇo 'nādyanirvacanīyāvidyapadhānabhedādekasyaiva bimbasya darpaṇādyupādhibhedātpratibimbabhedāḥ",
    "GSP33vacbhamu:11990": " evaṃ cānujñāparihārau laukikavaidikau sukhaduḥkhamuktisaṃsāravyavasthā copapadyeta /",
    "GSP33vacbhamu:11991": " naca mokṣasyānarthabahulatā,",
    "GSP33vacbhamu:11992": " yataḥ pratibimbānāmiva śyāmatāvadātatādirjīvānāmeva nānāvedanābhisaṃbandho brahmaṇastu bimbasyeva na tadabhisaṃbandhaḥ /",
    "GSP33vacbhamu:11993": " yathāca darpaṇāpanaye tatpratibimbaṃ bimbabhāve 'vatiṣṭhate na kṛpāṇe pratibimbatamapi /",
    "GSP33vacbhamu:11994": " evamavidyopadhānavigame jīve brahmabāveti siddhaṃ jīvo brahmāṃśa iva tattantratayā na tvaṃśa iti tātparyārthāḥ //43 // 2.3.17.44. // 44 // 2.3.17.45.",
    "GSP33vacbhamu:11995": " saptadaśasaṃkhyāparimito rāśirgaṇaḥ saptadaśakaḥ /",
    "GSP33vacbhamu:11996": " tadyathā-buddhikarmendriyāṇi bāhyāni daśa buddhimanasī vṛttibhedamātreṇa bhinne apyekīkṛtyaikamantaḥ karamaṃ śarīraṃ pca viṣayā iti saptadaśako rāśiḥ //47 // 2.3.17.48.",
    "GSP33vacbhamu:11997": " anujñā\u000evidhirabhimato na tu pravṛttapravartanā /",
    "GSP33vacbhamu:11998": " apauruṣeye pravartayiturabhiprāyānurodhāsaṃbhavāt /",
    "GSP33vacbhamu:11999": " kratvarthāyāmagnīṣomīyahiṃsāyāṃ pravṛttapravartanānupapatteśca /",
    "GSP33vacbhamu:12000": " puruṣārthe 'pi niyamāṃśe pravṛtte-",
    "GSP33vacbhamu:12001": " kaḥ punardehasaṃbandha iti\u000e /",
    "GSP33vacbhamu:12002": " nahi kūṭasthanityasyātmanoparimāmino 'sti dehena saṃyogaḥ samavāyo vānyo vā kaścit saṃbandhaḥ sakaladharmātigatvādityabhisaṃdhiḥ /",
    "GSP33vacbhamu:12003": " uttaram-",
    "GSP33vacbhamu:12004": " dehādirayaṃ saṃghāto 'hamevetyātmani viparītapratyayotpattiḥ\u000e /",
    "GSP33vacbhamu:12005": " ayamarthaḥ-satyaṃ nāsti kaścidātmano dehādibhiḥ pāramārthikaḥ saṃbandhaḥ,",
    "GSP33vacbhamu:12006": " kintu buddhyādijanitātmaviṣayā viparītā vṛttiḥ 'ahameva dehādisaṃghātaḥ' ityevaṃrūpā /",
    "GSP33vacbhamu:12007": " asyāṃ dehādisaṃghāta ātmatādātmyena bhāsate /",
    "GSP33vacbhamu:12008": " so 'yaṃ sāṃvṛttastādātmyalakṣaṇaḥ saṃbandho na pāramārthika ityarthaḥ /",
    "GSP33vacbhamu:12009": " gūḍhābhisaṃdhiścodayati-",
    "GSP33vacbhamu:12010": " samyagdarśinastarhīti /",
    "GSP33vacbhamu:12011": " uttaraṃ-na /",
    "GSP33vacbhamu:12012": " tasyeti\u000e /",
    "GSP33vacbhamu:12013": " yadi sūkṣmasthūladehādisaṃghāto 'vidyopadarśita ekamevādvitīyaṃ brahmāsmīti samyagdarśanamabhimatam,",
    "GSP33vacbhamu:12014": " addhā tadvantaṃ prati vidhiniṣedhayorānarthakyameva /",
    "GSP33vacbhamu:12015": " etadeva viśadayati-",
    "GSP33vacbhamu:12016": " heyopādeyayoriti\u000e /",
    "GSP33vacbhamu:12017": " codako nigūḍhābhisaṃdhimāviṣkaroti-śarīravyatirekadarśina eva /",
    "GSP33vacbhamu:12018": " āmuṣmikaphaleṣu ka4masu darsapūrṇamāsādiṣu niyojyatvamiti cotpariharati- na /",
    "GSP33vacbhamu:12019": " tatsaṃhatatvābhimānāt\u000e /",
    "GSP33vacbhamu:12020": " etadvibhajate-",
    "GSP33vacbhamu:12021": " satyamiti\u000e /",
    "GSP33vacbhamu:12022": " yo hyātmanaḥ ṣāṭkauśikāddehādupapattyāvyatirekaṃ veda,",
    "GSP33vacbhamu:12023": " na tu samastabuddhyādisaṃghātavyatirekaṃ,",
    "GSP33vacbhamu:12024": " tasyāmuṣmikaphaleṣvādhikāraḥ /",
    "GSP33vacbhamu:12025": " samastabuddhyādivyatirekavedinastu karmabhoktṛtvābhimānarahitasya nādhikāraḥ karmaṇi tathāca na yatheṣṭaceṣṭā,",
    "GSP33vacbhamu:12026": " abhimānavikalasya tasyā apyabhāvāditi //48 // 2.3.17.49. // 49 // 2.3.17.50.",
    "GSP33vacbhamu:12027": " yeṣāṃ tu sāṃkhyānāṃ vaiśeṣikāṇāṃ vā sukhaduḥkhavyavasthāṃ pāramārthikīmicchatāṃ bahava ātmānaḥ sarvagatāsteṣāmevaiṣa vyatikaraḥ prāpnoti /",
    "GSP33vacbhamu:12028": " tatra praśnapūrvakaṃ sāṃkhyān prati vyatikramaṃ tāvadāha-",
    "GSP33vacbhamu:12029": " kathamiti\u000e /",
    "GSP33vacbhamu:12030": " yādṛśastādṛśo guṇaṃsaṃbandhaḥ sarvān puruṣān pratyaviśiṣṭa iti tatkṛte sukhaduḥkhe sarvān pratyaviśiṣṭe /",
    "GSP33vacbhamu:12031": " naca karmanibandhanā vyavasthā,",
    "GSP33vacbhamu:12032": " karmaṇaḥ prākṛtatvena prakṛteśca sādhāraṇatvenāvyavasthātādavasthyāt /",
    "GSP33vacbhamu:12033": " codayati-",
    "GSP33vacbhamu:12034": " syādetaditi\u000e /",
    "GSP33vacbhamu:12035": " ayamarthaḥ-na pradhānaṃ svavibhūtīkhyāpanāya pravartate,",
    "GSP33vacbhamu:12036": " kintu puruṣārtham /",
    "GSP33vacbhamu:12037": " yaṃ ca puruṣaṃ pratyanena bhogāpavargau puruṣārthau sādhitau taṃ prati samāptādhikāratayā nivartate puruṣāntaraṃ tu pratyasamāpyādhikāraṃ pravartate",
    "GSP33vacbhamu:12038": " evaṃ na muktasaṃsārivyavasthopapatteḥ sukhaduḥkhavyavasthāpi bhaviṣyatīti nirākaroti",
    "GSP33vacbhamu:12039": " -nahīti\u000e /",
    "GSP33vacbhamu:12040": " sarveṣāṃ puruṣāṇāṃ vibhutvāt pradhānasya ca sādhāraṇyadamuṃ puruṣaṃ pratyanenārthaḥ sādhita ityetadeva nāsti /",
    "GSP33vacbhamu:12041": " tasmāt prayojanavaśena vinā hetuṃ vyavasthāstheyā /",
    "GSP33vacbhamu:12042": " sā cāyuktā hetvabhāvādityarthaḥ /",
    "GSP33vacbhamu:12043": " bhavatu sāṃkhyānāmavyavasthā,",
    "GSP33vacbhamu:12044": " pradhānasamavāyādadṛṣṭasyasa,",
    "GSP33vacbhamu:12045": " pradhānasya ca sādhāraṇyāt /",
    "GSP33vacbhamu:12046": " kāṇādādīnāṃ tvātmasamavāpyadṛṣṭaṃ pratyātmamasādhāraṇaṃ tatkṛtaśca manasā sahātmanaḥ svasvāmibhāvalakṣaṇaḥ saṃbandho 'nādiradṛṣṭabhedānāmanāditvāt,",
    "GSP33vacbhamu:12047": " tathā cātmanaḥsaṃyogasya sādhāraṇye 'pi svasvāmibhāvasyāsādhāraṇyādabhisaṃdhyādivyavasthopapadyata eva /",
    "GSP33vacbhamu:12048": " naca saṃyogo 'pi sādhāraṇaḥ /",
    "GSP33vacbhamu:12049": " nahi tasya manasa ātmānatarairyaḥ saṃyogaḥ sa eva svāmināpi,",
    "GSP33vacbhamu:12050": " ātmasaṃyogasya pratisaṃyogabhedena bhedāt /",
    "GSP33vacbhamu:12051": " tasmādātmaikatvasyāgamasiddhatvāt,",
    "GSP33vacbhamu:12052": " vyavasthāyāścaikatve 'pyupapatteḥ,",
    "GSP33vacbhamu:12053": " nānekātmakalpanā,",
    "GSP33vacbhamu:12054": " gauravādāgamavirodhācca /",
    "GSP33vacbhamu:12055": " antyaviśeṣavattvena ca bhedakalpanāyāmanyonyāśrayāpatteḥ /",
    "GSP33vacbhamu:12056": " bhede hi tatkalpanā tataśca bheda iti /",
    "GSP33vacbhamu:12057": " etadeva kāṇādamatadūṣaṇam /",
    "GSP33vacbhamu:12058": " bhāṣyakṛtā tu prauḍhavāditayā kāṇādān pratyapyadṛṣṭāniyamādityādīni sūtrāṇi yojitāni /",
    "GSP33vacbhamu:12059": " sāṃkhyamatadūṣaṇaparāṇyeveti tu rocayante kecittadāstāṃ tāvat //50 // 2.3.17.51. / .51 // 2.3.17.52. // 52 // 2.3.17.53. // 53 //",
    "GSP33vacbhamu:12060": " iti śrīnācaspatimiśraviracite bhagavatpādaśārīrakabhāṣyavibhāge bhāmatyāṃ dvitīyādhyāyasya tṛtīyaḥ pādaḥ //3 //",
    "GSP33vacbhamu:12061": " iti dvitīyādhyāyasya pañcamahābhūta-jīvaśrutīnāṃ virodhaparipārākhyastṛtīyaḥ pādaḥ",
    "GSP33vacbhamu:12062": " dvitīyādhyāye caturthaḥ pādaḥ\u000e 2.4.1.1.",
    "GSP33vacbhamu:12063": " tathā prāṇaḥ\u000e /",
    "GSP33vacbhamu:12064": " yadyapi brahmavedane sarvavedanapratijñātādupapādanaśrutivirodhādbahutarādvaitaśrutivirodhācca",
    "GSP33vacbhamu:12065": " prāṇānāṃ sargādau sadbhāvaśrutirviyadasmṛtatvādiśrutaya ivānyathā kathañcinnetumucitā,",
    "GSP33vacbhamu:12066": " tathāpyanyathānayanaprakāramavidvānanyathānupapadyamānaikāpi śrutirbahvīranthayediti manvānaḥ pūrvapakṣayati /",
    "GSP33vacbhamu:12067": " atra cātyuccatayā viyadadhikaraṇapūrvapakṣahetūn smārayati-",
    "GSP33vacbhamu:12068": " tatra tāvaditi\u000e /",
    "GSP33vacbhamu:12069": " śabdaikapramāṇasamadhigamyā hi mahābhūtotpattistasyā yatra śabdo nivartate tatra tatpramāṇabhāvena tadabhāvaḥ pratīyate /",
    "GSP33vacbhamu:12070": " yathā caityavandanatatkarmadharmatāyā ityarthaḥ /",
    "GSP33vacbhamu:12071": " atrāpātataḥ śrucivipratipattyānadhyavasāyena pūrvapakṣayitvāthavetyabhihitaṃ pūrvapakṣamamavatārayati /",
    "GSP33vacbhamu:12072": " abhiprāyo 'sya darśitaḥ /",
    "GSP33vacbhamu:12073": " 'pānavyāpacca tadvat' ityatrāśvapratigraheṣṭyādyadhikaraṇapūrvapakṣasūtrārthasādṛśyaṃ tadā parāmṛṣṭam /",
    "GSP33vacbhamu:12074": " rāddhāntastu syādetadevaṃ yadi sargādau prāṇasadbhāvaśrutirananyathāsiddhā bhavet /",
    "GSP33vacbhamu:12075": " anyathaiva tveṣā sidhyati /",
    "GSP33vacbhamu:12076": " avāntarapralaye hyagnisādhanānāṃ sṛṣṭirvaktavyeti tadartho 'bhāvupakramaḥ /",
    "GSP33vacbhamu:12077": " tatrādhikāripuruṣaḥ prajāpatirapranaṣṭa eva trailokyamātraṃ pralīnamatastadīyān prāṇānapekṣya sā śrutirupapannārthā /",
    "GSP33vacbhamu:12078": " tasmādbhūyasīnāṃ śrutīnāmanugrahāya sarvavijñānapratijñopapattyarthasya cottarasya",
    "GSP33vacbhamu:12079": " saṃdarbhasya gauṇatve tu pratājñātārthānugumyābhāvenānapekṣitārthatvaprasaṅgātprāṇā",
    "GSP33vacbhamu:12080": " api nabhovadbrahmaṇo vikārā iti /",
    "GSP33vacbhamu:12081": " naca caityavandanādivatsarvathā prāṇānāmutpattyaśrutiḥ,",
    "GSP33vacbhamu:12082": " kkacit khalveṣāmutpattyaśravaṇamutpattiśrutistu tatra tatra darśitā /",
    "GSP33vacbhamu:12083": " tasmādvaiṣamyaṃ caityavandanapoṣadhādibhiriti /",
    "GSP33vacbhamu:12084": " kecidviyadadhikaraṇavyākhyānena gauṇyasaṃbhavāditi sūtraṃ vyācakṣate /",
    "GSP33vacbhamu:12085": " gauṇī prāṇānāmatpattiśrutirasaṃbhavādutpatteriti /",
    "GSP33vacbhamu:12086": " tadayuktam /",
    "GSP33vacbhamu:12087": " vikalpāsahatvāt /",
    "GSP33vacbhamu:12088": " tathāhi-prāṇānāṃ jīvavadvāvikṛtabrahmātmatayānupapattiḥ syāt,",
    "GSP33vacbhamu:12089": " brahmaṇastattvāntaratayā vā /",
    "GSP33vacbhamu:12090": " na tāvajjīvavadeṣāmavikṛtabrahmātmatā, jaḍatvāt /",
    "GSP33vacbhamu:12091": " tasmāttattvāntaratayaiṣāmanutpattirāstheyā /",
    "GSP33vacbhamu:12092": " tathāca brahmavedanena sarvavedanapratijñāvyāhatiḥ,",
    "GSP33vacbhamu:12093": " samastavedāntavyākopaścetyetadāha-",
    "GSP33vacbhamu:12094": " viyadadhikaraṇe hīti\u000e //2 // 2.4.1.3.",
    "GSP33vacbhamu:12095": " tatprākśruteśca\u000e /",
    "GSP33vacbhamu:12096": " nigadavyākhyātamasya bhāṣyam //3 // 2.4.1.4.",
    "GSP33vacbhamu:12097": " tatpūrvakatvādvācaḥ\u000e /",
    "GSP33vacbhamu:12098": " vāca iti vākprāṇamanasāmupalakṣaṇam /",
    "GSP33vacbhamu:12099": " ayamarthaḥ-yatrāpi tejaḥprabhṛtīnāṃ sṛṣṭau prāṇasṛṣṭirnokteti brūṣe,",
    "GSP33vacbhamu:12100": " tatrāpyukteti brūmahe /",
    "GSP33vacbhamu:12101": " tathāhi-yasmin prakaraṇena tejobannapūrvakatvaṃ vākprāṇamanasāmāmnāyate 'annamayaṃ hi' ityādinā,",
    "GSP33vacbhamu:12102": " tadyadi mukhyārthaṃ tatastatsāmānyātrveṣāmeva prāṇānāṃ sṛṣṭiruktā /",
    "GSP33vacbhamu:12103": " atha gaumaṃ tathāpi brahmakartṛkāyāṃ nāmarūpavyākriyāyāmupakramopasaṃhāraparyālocanayā",
    "GSP33vacbhamu:12104": " śrutyantaraprasiddheśca brahmakāryatvaprapañcārthameva prāṇādīnāmāpemayatvādyabhidhānamityuktaiva",
    "GSP33vacbhamu:12105": " tatrāpi prāṇasṛṣṭiriti siddham //4 // 2.4.2.5.",
    "GSP33vacbhamu:12106": " sapta gaterviśeṣitatvācca\u000e /",
    "GSP33vacbhamu:12107": " avāntarasaṃgatimāha-",
    "GSP33vacbhamu:12108": " utpattiviṣaya iti\u000e /",
    "GSP33vacbhamu:12109": " saṃśayakāraṇamāha-",
    "GSP33vacbhamu:12110": " śrutivipratiṣedhāditi /",
    "GSP33vacbhamu:12111": " viśayaḥ\u000esaṃśayaḥ /",
    "GSP33vacbhamu:12112": " kkacit sapta prāṇāḥ\u000e /",
    "GSP33vacbhamu:12113": " tadyathā-cakṣurghrāṇarasanavākśrotramanastvagiti /",
    "GSP33vacbhamu:12114": " kkacidaṣṭau prāṇā",
    "GSP33vacbhamu:12115": " grahatvena\u000ebandhanena guṇena saṃkīrtyante /",
    "GSP33vacbhamu:12116": " tadyathā-ghrāṇarasanavākcakṣuḥ-śrotramanohastatvagiti,",
    "GSP33vacbhamu:12117": " ta ete grahāḥ,",
    "GSP33vacbhamu:12118": " eṣāṃ tu viṣayā atigrahāstvaṣṭāveva 'prāṇo vai grahaḥ so 'pānenātigraheṇa gṛhīto 'pānena hi gandhān jighrati' ityādinā saṃdarbheṇoktāḥ /",
    "GSP33vacbhamu:12119": " kkacinnava\u000e /",
    "GSP33vacbhamu:12120": " tadyathā-",
    "GSP33vacbhamu:12121": " sapta\u000e",
    "GSP33vacbhamu:12122": " vai śīrṣaṇyāḥ prāṇāḥ dvāvavāñcāviti\u000e /",
    "GSP33vacbhamu:12123": " dve śrotre dve cakṣuṣī dve ghrāṇe ekā vāgiti sapta /",
    "GSP33vacbhamu:12124": " pāyūpasthau buddhimanasī vā dvāvavāñcāviti naca /",
    "GSP33vacbhamu:12125": " kkaciddaśa /",
    "GSP33vacbhamu:12126": " nava vai puruṣe prāṇā\u000esta uktā nābhirdaśamīti /",
    "GSP33vacbhamu:12127": " kkacidekādaśa-",
    "GSP33vacbhamu:12128": " 'daśeme puruṣe prāṇāḥ'\u000e /",
    "GSP33vacbhamu:12129": " tadyathā-buddhīndriyāṇi ghrāṇādīni pañca karmendriyāṇyapi hastādīni pañca ātmaikādaśa,",
    "GSP33vacbhamu:12130": " āpnotyadhiṣṭhānenetyātmā manaḥ sa ekādaśa iti /",
    "GSP33vacbhamu:12131": " kkacidvādaśa /",
    "GSP33vacbhamu:12132": " 'sarveṣāṃ sparśānāṃ tvagekāyanam' ityatra\u000e /",
    "GSP33vacbhamu:12133": " tadyathā-tvagnāsikārasanacakṣuḥśrotramonohṛdayahastapādopasthapāyūvāgiti /",
    "GSP33vacbhamu:12134": " kkacideta eva prāṇā ahaṅkārādhikāstrayodaśa /",
    "GSP33vacbhamu:12135": " evaṃ vipratipannāḥ prāṇeyattāṃ prati śrutayaḥ /",
    "GSP33vacbhamu:12136": " atra praśnapūrvaṃ pūrvapakṣaṃ gṛhṇāti-",
    "GSP33vacbhamu:12137": " kiṃ tāvat prāptaṃ /",
    "GSP33vacbhamu:12138": " saptaiveti /",
    "GSP33vacbhamu:12139": " saptaiva prāṇāḥ kutaḥ-gateḥ\u000eavagate /",
    "GSP33vacbhamu:12140": " śrutibhyaḥ 'sapta prāṇāḥ prabhavanti' ityādibhyaḥ /",
    "GSP33vacbhamu:12141": " na kevalaṃ śrutito 'vagatiḥ,",
    "GSP33vacbhamu:12142": " viśeṣaṇādapyevamevetyāha-",
    "GSP33vacbhamu:12143": " viśeṣitatvācca /",
    "GSP33vacbhamu:12144": " sapta vai śīrṣaṇyāḥ prāṇā iti\u000e /",
    "GSP33vacbhamu:12145": " ye sapta śīrṣaṇyāḥ śrotrādayaste prāṇā ityukte itareṣāmaśīrṣaṇyānāṃ hastādīnāmaprāṇatvaṃ gamyate /",
    "GSP33vacbhamu:12146": " yathā dakṣiṇenākṣṇā paśyatītyukte vāmena na paśyatīti gamyate /",
    "GSP33vacbhamu:12147": " etaduktaṃ bhavati-yadyapi śrutivipratiṣedo yadyapi ca pūrvasaṃkhyāsu na parāsāṃ saṃkhyānāṃ",
    "GSP33vacbhamu:12148": " niveśastathāpyavacchedakatvena bahvīnāṃ saṃkhyānāmasaṃbhavādekasyāṃ kalpyamānāyāṃ",
    "GSP33vacbhamu:12149": " saptatvameva yuktaṃ prāthamyāllāghavācca,",
    "GSP33vacbhamu:12150": " vṛttibhedamātravivakṣayā tvaṣṭatvādayo gamayitavyā iti prāptam //5 // 2.4.2.6.",
    "GSP33vacbhamu:12151": " evaṃ prāpta ucyate-",
    "GSP33vacbhamu:12152": " hastādayastu sthite 'to naivam\u000e /",
    "GSP33vacbhamu:12153": " tuśabdaḥ pakṣaṃ vyāvartayati /",
    "GSP33vacbhamu:12154": " na saptaiva kintu hastādayo 'pi prāṇāḥ /",
    "GSP33vacbhamu:12155": " pramāṇāntarādekādaśatve prāṇānāṃ sthite 'tosmin sati /",
    "GSP33vacbhamu:12156": " sārvavibhaktikastasiḥ /",
    "GSP33vacbhamu:12157": " naivam /",
    "GSP33vacbhamu:12158": " lāghavāt prāthamyācca saptatvamityakṣarārthaḥ /",
    "GSP33vacbhamu:12159": " etaduktaṃ bhavati-yadyapi śrutayaḥ svataḥpramāṇatayānapekṣāstathāpi parasparavirodhānnārthatattvaparicchedāyālam /",
    "GSP33vacbhamu:12160": " naca siddhe vastuni anuṣṭhāna iva vikalpaḥ saṃbhavati /",
    "GSP33vacbhamu:12161": " tasmāt pramāṇāntacaropanītārthavaśena vyavasthāpyante /",
    "GSP33vacbhamu:12162": " yathā hīneti\u000e /",
    "GSP33vacbhamu:12163": " 'sruveṇāvadyapi' iti māṃsapuroḍāśāvadānāsaṃbhavāt,",
    "GSP33vacbhamu:12164": " saṃbhavācca dravāvadānasya sruvāvadāne dravāṇīti vyavasthāpyate /",
    "GSP33vacbhamu:12165": " evamihāpi rūpādibuddhipañcakakāryavyavasthātaścakṣurādibuddhīndriyakaraṇapañcakavyavasthā /",
    "GSP33vacbhamu:12166": " nahyandhādayaḥ satsvapītareṣu ghrāṇādiṣu gandhādyupalabdhyānumitasadbhāveṣu rūpādīnupalabhante /",
    "GSP33vacbhamu:12167": " tathā vacanādilakṣaṇakāryapañcakavyavasthāto vākpāṇyādilakṣaṇakarmendriyapañcakavyavasthā /",
    "GSP33vacbhamu:12168": " nahi jātu mūkādayaḥ satsvapi viharaṇādyavagatasadbhāveṣu pādādiṣu buddhīndriyeṣu vā vacanādimanto bhavanti /",
    "GSP33vacbhamu:12169": " evaṃ karmabuddhīndriyāsaṃbhavinyā saṃkalpādikriyāvyavasthayāntaḥ karaṇavyavasthānumānam /",
    "GSP33vacbhamu:12170": " ekamapi cāntaḥkaraṇamanekakriyākāri bhaviṣyati,",
    "GSP33vacbhamu:12171": " yathā pradīpa eko rūpaprakāśavartivikārasnehaśoṣaṇahetuḥ /",
    "GSP33vacbhamu:12172": " tasmānnāntaḥkaraṇabhedaḥ /",
    "GSP33vacbhamu:12173": " ekameva tvantaḥkaraṇaṃ mananānmana iti cābhimānādahaṅkāra iti cādhyavasāyādbuddhiriti cākhyāyate /",
    "GSP33vacbhamu:12174": " vṛttibhedāccābhinnamapi bhinnamivopacaryate trayamiti /",
    "GSP33vacbhamu:12175": " tattvena tvekameva bhede pramāṇābhāvāt /",
    "GSP33vacbhamu:12176": " tadevamekādaśānāṃ kāryāṇāṃ vyavasthānādekādaśa prāṇā iti śrutirāñjasī /",
    "GSP33vacbhamu:12177": " tadanuguṇatayā tvitarāḥ śrutayo netavyāḥ /",
    "GSP33vacbhamu:12178": " tatrāvayutyanuvādena saptāṣṭanavadaśasaṃkhyāśrutayo yathaikaṃ vṛṇīte dvau iti trīn vṛṇīta ityetadānuguṇyāt /",
    "GSP33vacbhamu:12179": " dvādaśatrayodaśasaṃkhyāśrutī tu kathañcidvṛttibhedena bhedaṃ vivakṣitvopāsanādiparatayā netavye /",
    "GSP33vacbhamu:12180": " tasmādekādaśaiva prāṇā netara iti siddham /",
    "GSP33vacbhamu:12181": " apica śīrṣaṇyānāṃ prāṇānāṃ yatsaptatvābidhānaṃ tadapi caturṣvevavyavasthāpanīyam,",
    "GSP33vacbhamu:12182": " pramāṇāntaravirodhāt /",
    "GSP33vacbhamu:12183": " na khalu dve cakṣuṣī,",
    "GSP33vacbhamu:12184": " rūpolabdhilakṣaṇasya kāryasyābedāt /",
    "GSP33vacbhamu:12185": " pihitaikacakṣuṣastu na tādṛśī rūpopalabdhidharbhavati yādṛśī samagracakṣuṣaḥ,",
    "GSP33vacbhamu:12186": " tasmādekameva cakṣuradhiṣṭhānabhedena tu bhinnamivopacaryate /",
    "GSP33vacbhamu:12187": " kāṇasyāpyekagolakagatena cakṣuravayavenopalambhaḥ /",
    "GSP33vacbhamu:12188": " etena ghrāṇaśrotre api vyākhyāte /",
    "GSP33vacbhamu:12189": " iyamaparā sūtradvayayojanā-",
    "GSP33vacbhamu:12190": " saptaiva prāṇāḥ\u000ecakṣurghāṇarasanavākśrotramanastvaca utkrāntimantaḥ syuḥ /",
    "GSP33vacbhamu:12191": " saptānāmeva gatiśruterviśeṣitatvāditi vyākhyātuṃ śaṅkate-",
    "GSP33vacbhamu:12192": " nanu sarvaśabdo 'pyatreti\u000e /",
    "GSP33vacbhamu:12193": " asyottaraṃ",
    "GSP33vacbhamu:12194": " viśeṣitatvāditi\u000e /",
    "GSP33vacbhamu:12195": " cakṣurādayastvakparyantā utkrāntau viśeṣitāḥ /",
    "GSP33vacbhamu:12196": " tasmātsarvaśabdasya prakṛtāpekṣatvātsaptaiva prāṇā utkrāmanti na pāṇyādaya iti prāptam /",
    "GSP33vacbhamu:12197": " codayati-nanvatra vijñānamaṣṭamamiti /",
    "GSP33vacbhamu:12198": " 'na vijānātītyāhuḥ' ityanenānukrāntam /",
    "GSP33vacbhamu:12199": " pariharati-naiṣa doṣa iti /",
    "GSP33vacbhamu:12200": " siddhāntamāha-",
    "GSP33vacbhamu:12201": " hastādayastvapare saptabhyo 'tiriktāḥ prāṇāḥ\u000eutkrāntibhājo 'vagamyante grahatvaśruterhastādīnām /",
    "GSP33vacbhamu:12202": " evaṃ khalveṣāṃ grahatvāmnānamupapadyeta /",
    "GSP33vacbhamu:12203": " yadyāmukterātmānaṃ badhnīyuritarathā ṣāṭkośikaśarīravadeṣāṃ grahatvaṃ nāmnāyeta /",
    "GSP33vacbhamu:12204": " ata eva ca smṛtireṣāṃ muktyavadhitāmāha",
    "GSP33vacbhamu:12205": " -puryaṣṭakeneti\u000e /",
    "GSP33vacbhamu:12206": " tathātharvaṇaśrutirapyeṣāmekādaśānāmutkrāntimabhivadati /",
    "GSP33vacbhamu:12207": " tasmācchutyantarebhyaḥ smṛteśca sarvaśabdārthāsaṃkocācca sarveṣāmutkrameṇa sthite 'sminnaivaṃ yaduktaṃ saptaiveti,",
    "GSP33vacbhamu:12208": " kintu pradarśanārthaṃ saptatvasaṃkhyeti siddham //6 // 2.4.3.7.",
    "GSP33vacbhamu:12209": " aṇavaśca\u000e /",
    "GSP33vacbhamu:12210": " atra sāṃkhyānāmāhaṅkārikatvādindriyāṇāmahaṅkārasya ca jagnāmaṇḍalavyāpitvātsarvagatāḥ prāṇāḥ /",
    "GSP33vacbhamu:12211": " vṛttisteṣāṃ śarīradeśatayā prādeśikī tannibandhanā ca gatyāgatiśrutiriti manyante,",
    "GSP33vacbhamu:12212": " tānpratyāha-aṇavaśca prāṇā anudbhūtarūpaspartā cāṇutvaṃ duradhigamatvānna tu paramāṇutvaṃ",
    "GSP33vacbhamu:12213": " dehavyāpikāryānutpattiprasaṅgāttāpadūnasya śiśirahradanimagnasya sarvāṅgīṇaśītasparśopalabdhirastītyuktam /",
    "GSP33vacbhamu:12214": " etaduktaṃ bhavati-yadi sarvagatānīndriyāṇi bhaveyustato vyavabitavipravṛṣṭastūpalambhaprasaṅgaḥ /",
    "GSP33vacbhamu:12215": " sarvagatatve 'pi dehāvacchinnānāmeva karaṇatvaṃ tena na vyavahitaviprakṛṣṭavastūpalambhaprasaṅga iti cet,",
    "GSP33vacbhamu:12216": " hanta prāptāprāptāvivekena śarīrāvacchinnānāmeva teṣāṃ karaṇatvamindriyatvamiti na vyāpināmindriyabhāvaḥ /",
    "GSP33vacbhamu:12217": " tathāca nāmamātre visaṃvādo nārthe 'smābhistadindriyamucyate bhavadbhistu vṛttiriti siddhamaṇavaḥ prāṇā iti / .7 // 2.4.4.8.",
    "GSP33vacbhamu:12218": " śreṣṭhaśca\u000e /",
    "GSP33vacbhamu:12219": " na kevalamitare prāṇā brahmavikārāḥ /",
    "GSP33vacbhamu:12220": " śreṣṭhaśca prāṇo brahmavikāraḥ /",
    "GSP33vacbhamu:12221": " 'nāsadāsīt' ityadhikṛtya pravṛtte brahmasūkte nāsadāsīye sargātprāgānīditi prāṇavyāpāraśravaṇādasati",
    "GSP33vacbhamu:12222": " ca vyāpārānupapatte prāṇasadbhāvājjyeṣṭhatvaśruteśca na brahmavikāraḥ prāṇa iti manvānasya",
    "GSP33vacbhamu:12223": " bahuśrutivirodhe 'pi ca śrutyoretayorgatimapaśyataḥ pūrvapakṣaḥ /",
    "GSP33vacbhamu:12224": " rāddhāntastu bahuśrutivirodhādevānīditi na prāṇavyāpārapratipādinī,",
    "GSP33vacbhamu:12225": " kintu sṛṣṭikāraṇamānīt jīvati sma āsīditi yāvat /",
    "GSP33vacbhamu:12226": " tena tatsadbhāvapratipādanaparā /",
    "GSP33vacbhamu:12227": " jyeṣṭhatvaṃ ca śrotrādyapekṣamiti gamayitavyam /",
    "GSP33vacbhamu:12228": " tasmādbahuśrutyanurodhānmukhyasyāpi prāṇasya brahmavikāratvamiti siddham //8 // 2.4.5.9.",
    "GSP33vacbhamu:12229": " na vāyukriye pṛthagupadeśāt\u000e /",
    "GSP33vacbhamu:12230": " saṃprati mukhyaprāṇasvarūpaṃ nirūpyate /",
    "GSP33vacbhamu:12231": " atra hi 'yaḥ prāṇaḥ sa vāyuḥ' iti śrutervāyureva prāṇa iti pratibāti /",
    "GSP33vacbhamu:12232": " athavā 'prāṇa eva brahmaṇaścaturthaḥ pādaḥ sa vāyunā jyotiṣā' iti vāyorbhedena prāṇasya śravaṇādetadvirodhādvaraṃ tantrāntarīyameva prāṇasya",
    "GSP33vacbhamu:12233": " śrutī ca viruddhārthe kathañcinneṣyete iti sāmānyakaraṇavṛttireva prāṇo 'stu /",
    "GSP33vacbhamu:12234": " na cātrāpi karaṇebhyaḥ pṛthakprāṇasyānukramaṇaśrutivirodho vṛttivṛttimatorbhedāditi pūrvaḥ pakṣaḥ /",
    "GSP33vacbhamu:12235": " siddhāntastu-na sāmānyendriyavṛttiḥ prāṇaḥ /",
    "GSP33vacbhamu:12236": " sa hi militānāṃ vendriyāṇāṃ vṛttirbhavet pratyekaṃ vā /",
    "GSP33vacbhamu:12237": " na tāvanmilitānām,",
    "GSP33vacbhamu:12238": " ekadvitricaturindriyābhāve tadabhāvaprasabhaṅgāt /",
    "GSP33vacbhamu:12239": " no khalu cūrṇaharidrāsaṃyogajanmāruṇaguṇastayoranyatarābhāve bhavitumarhati /",
    "GSP33vacbhamu:12240": " naca bahuviṣṭisādhyaṃ śibikodvahanaṃ dvitriviṣṭisādhyaṃ bavati /",
    "GSP33vacbhamu:12241": " na ca tvagekasādhyaṃ,",
    "GSP33vacbhamu:12242": " tathā sati sāmānyavṛttitvānupapatteḥ /",
    "GSP33vacbhamu:12243": " apica yatsaṃbhūya kārakāṇi niṣpādayanti tatpradhānavyāpārānuguṇāvāntaravyāpāreṇaiva yathā vayasāṃ prātisviko vyāpāraḥ pañjaracālanānuguṇaḥ /",
    "GSP33vacbhamu:12244": " na cendriyāṇāṃ prāṇe pradhānavyāpāre janayitavye 'sti tādṛśaḥ kaścidavāntaravyāpārastadanuguṇaḥ /",
    "GSP33vacbhamu:12245": " ye ca rūpādipratyayā na te tadanuguṇāḥ,",
    "GSP33vacbhamu:12246": " tasmānnendriyāṇāṃ sāmānyavṛttiḥ prāṇastathā ca vṛttivṛttimatoḥ kathañcidbhedavivakṣayā na pṛthagupadeśo gamayitavyaḥ /",
    "GSP33vacbhamu:12247": " tasmānna kriyā,",
    "GSP33vacbhamu:12248": " nāpi vāyumātraṃ prāṇaḥ,",
    "GSP33vacbhamu:12249": " kintu vāyubheda evādhyātmāmāpannaḥ pañcavyūhaḥ prāṇa iti //9 // 2.4.5.10.",
    "GSP33vacbhamu:12250": " syādetat /",
    "GSP33vacbhamu:12251": " yathā cakṣurādīnāṃ jīvaṃ prati guṇabhūtatvājjīvasya ca śreṣṭhatvājjīvaḥ svatantra evaṃ prāṇo 'pi prādhānyāt śreṣṭhatvācca svatantraḥ prāpnoti",
    "GSP33vacbhamu:12252": " naca dvayoḥ svatantrayorekasmin śarīre ekavākyatvamupapadyata ityaparyāyaṃ viruddhānekadikkriyatayā deha unmathyeta /",
    "GSP33vacbhamu:12253": " iti prāpte, ucyate-",
    "GSP33vacbhamu:12254": " cakṣurādivattu tatsahaśiṣṭyādibhyaḥ\u000e /",
    "GSP33vacbhamu:12255": " yadyapi cakṣurādyapekṣayā śreṣṭhatvaṃ prādhānyaṃ ca prāṇasya tathāpi saṃhatatvādacetanatvādbhautikatvāccakṣurādibiḥ",
    "GSP33vacbhamu:12256": " sahaśiṣṭatvāccaca puruṣārthatvāt puruṣaṃ prati pāratantryaṃ śayanāsanādivadbhavet /",
    "GSP33vacbhamu:12257": " tathāca yathā mantrītareṣu naiyogikeṣu pradhānamapi rājānamapekṣyāsvatantra evaṃ prāṇo 'pi cakṣurādiṣu pradhānamapi jīve 'svatantra iti //10",
    "GSP33vacbhamu:12258": " syādetaccakṣurādibiḥ saha śāsanena karaṇaṃ cet prāṇaḥ /",
    "GSP33vacbhamu:12259": " evaṃ sati cakṣurādiviṣayarūpādivadasyāpi viṣayāntaraṃ vakyavyam /",
    "GSP33vacbhamu:12260": " naca tacchakyaṃ vaktum /",
    "GSP33vacbhamu:12261": " ekādaśakaraṇagaṇanavyākopaśceti doṣaṃ pariharati-",
    "GSP33vacbhamu:12262": " akaraṇatvācca na doṣastathāhi darśayati\u000e /",
    "GSP33vacbhamu:12263": " na prāṇaḥ paricchedadhāraṇādikaraṇamasmābhirabhyupeyate yenāsya viṣayāntaramanviṣyeta /",
    "GSP33vacbhamu:12264": " ekādaśatvaṃ ca karaṇānāṃ vyākupyetāpi tu prāṇāntarāsaṃbhavi dehendriyavidhāraṇakāraṇaṃ prāṇaḥ /",
    "GSP33vacbhamu:12265": " tacca śrutiprabandhena darśitaṃ na kevalaṃ śarīrendriyadhāraṇamasya kāryam //11 // 2.4.5.12.",
    "GSP33vacbhamu:12266": " apica-",
    "GSP33vacbhamu:12267": " pañcavṛttirmanovadvyapadiśyate\u000e /",
    "GSP33vacbhamu:12268": " 'viparyayo mithyājñānamatadrūpapratiṣṭham' yathā marumarīcikādiṣu salilādibuddhayaḥ /",
    "GSP33vacbhamu:12269": " atadrūpapratiṣṭhatā ca saṃśaye 'pyasti tasyaikāpratiṣṭhānāt /",
    "GSP33vacbhamu:12270": " ataḥ so 'pi saṃgṛhītaḥ /",
    "GSP33vacbhamu:12271": " 'śabdajñānānupātī vastuśūnyo vikalpaḥ' /",
    "GSP33vacbhamu:12272": " yadyapi mithyājñāne 'pyasti vastuśūnyatā tathāpi na tasya vyavahārahetutāsti /",
    "GSP33vacbhamu:12273": " asya tu paṇḍitarūpavicārāsahasyāpi śabdajñānamāhātmyādvyavahārāhetubhāvo 'styeva /",
    "GSP33vacbhamu:12274": " yatha puruṣasya caitanyamiti /",
    "GSP33vacbhamu:12275": " nahyatra ṣaṣṭhyarthaḥ saṃbandho 'sti,",
    "GSP33vacbhamu:12276": " tasya bhedādhiṣṭhānatvāt /",
    "GSP33vacbhamu:12277": " caitanyasya puruṣādatyantābhedāt /",
    "GSP33vacbhamu:12278": " yadyapi cātrābhāvapratyayālambanā vṛttirneṣyate tathāpi vikṣepasaṃskāralakṣaṇā manovṛttirihāstyeveti sajñavamavadātam //12 // 2.4.6.13.",
    "GSP33vacbhamu:12279": " aṇuśca\u000e /",
    "GSP33vacbhamu:12280": " 'samāstribhirlokaiḥ' iti vibhutvaśravaṇādvibhuḥ prāṇaḥ,",
    "GSP33vacbhamu:12281": " 'samaḥ pluṣiṇā' ityādyāstu śrutayo vibhorapyavacchedādbhāviṣyanti /",
    "GSP33vacbhamu:12282": " yathā vibhuna ākāśasya kuṭakarakādyavacchedātkuṭādisāmyamiti prāpta āha-",
    "GSP33vacbhamu:12283": " aṇuśca\u000e /",
    "GSP33vacbhamu:12284": " utkrāntigatyāgatiśrutibhya ādhyātmikasya prāṇasyāvacchinnatā na vibhutvam /",
    "GSP33vacbhamu:12285": " duradhigamatāmātreṇa ca śarīravyāpino 'pyaṇutvamupacaryate na tvaṇutvamityuktamadhastāt /",
    "GSP33vacbhamu:12286": " yattvasya vibhutvānmānaṃ tadādhidaivikena sūtrātmanā samaṣṭivyaṣṭirūpeṇa na tvādhyātmikena rūpeṇa /",
    "GSP33vacbhamu:12287": " tadāśrayāśca 'samaḥ pluṣiṇā' ityevamādyāḥ śrutayo dehasāmyameva prāṇasyāhuḥ svarūpato na tu karakākāśavatparopādhikatayā kathañcinnatavyā iti",
    "GSP33vacbhamu:12288": " jyotirādyadhiṣṭhānaṃ tu tadāmananāt\u000e /",
    "GSP33vacbhamu:12289": " yaddhi tatkāryaṃ kurvaddṛṣṭaṃ tatsvamahimnaiva karotityeṣa tāvadutsargaḥtha parādhiṣṭhānaṃ tu tasya balavatpramāṇāntaravaśāt. syādetat /",
    "GSP33vacbhamu:12290": " vāsyādīnāṃ takṣādyadhiṣṭhitānāmacetanānāṃ kāryakāritvadarśanādacetanatvenondriyāṇāmapyadhiṣṭhātṛdevatākalpaneti cet / na /",
    "GSP33vacbhamu:12291": " jīvasthaivādhiṣṭhātuścetanasya vidyamānatvāt /",
    "GSP33vacbhamu:12292": " naca 'agnirvāgbhūtvavā mukhaṃ prāviśat' ityādiśrutibhyo devatānāmapyadhiṣṭhātṛtvamabhyupagantuṃ yuktam /",
    "GSP33vacbhamu:12293": " anekādhiṣṭhānābhyupagame hi teṣāmekābhiprāyaniyamanimittābhāvānna kiñcitkāryamutpadyeta virodhāt /",
    "GSP33vacbhamu:12294": " apica ya indriyāṇāmadhiṣṭhātā sa eva bhokteti devatānāṃ bhoktṛtvena svāmitvaṃ śarīra iti na jīvaḥ svāmī syādbhoktā ca /",
    "GSP33vacbhamu:12295": " tasmādagnyādyupacāro vāgādiṣu prakāśakatvādinā kenacinnimittena gamayitatavyo natu svarūpeṇāgnyādidevatānāṃ mukhādyanupraveśa iti prāptam /",
    "GSP33vacbhamu:12296": " evaṃ prāpte ucyate-nānāvidhāsu tāvacchutiṣu smṛtiṣu ca tatra tatra vāgādiṣvagnyādidevatādhiṣṭhānavagamyate /",
    "GSP33vacbhamu:12297": " naca tadasatyāmanupapattau kleśena vyākhyātumucitam /",
    "GSP33vacbhamu:12298": " naca svarūpopayogabhedajñānavirahiṇo jīvasyendriyādhiṣṭhātṛtvasaṃbhavaḥ,",
    "GSP33vacbhamu:12299": " saṃbhavati tu devatānāmindriyādyārṣeṇa jñānena sākṣātkṛtavatīnāṃ tatsvarūpabhedatadupayogabhedavijñānam /",
    "GSP33vacbhamu:12300": " tasmāttāstā eva devatāstattatkaraṇādhiṣṭhātrya iti yuktaṃ na tu jīvaḥ /",
    "GSP33vacbhamu:12301": " bhavatu vā jīvo 'pyadhiṣṭhātā tathāpyadoṣaḥ /",
    "GSP33vacbhamu:12302": " anekeṣāmadhiṣṭhātaṇāmekaḥ parameśvaro 'sti niyantāntaryāmī tadśādvipratipitsavo 'pi na vipratipattumarhanti /",
    "GSP33vacbhamu:12303": " tathā caikavākyatayā na tatkāryotpattipratyūhaḥ /",
    "GSP33vacbhamu:12304": " na caitāvatā devatānāmatra śarīre bhoktṛtvam /",
    "GSP33vacbhamu:12305": " nahi yantā rathamadhitiṣṭhinnapi tatsādhyavijayāderbhoktāpi tu svāmyeva /",
    "GSP33vacbhamu:12306": " evaṃ devatā adhiṣṭhātryo 'pi na bhoktryastāsāṃ tāvnamātrasya śrutatvāt /",
    "GSP33vacbhamu:12307": " bhoktā tu jīva eva /",
    "GSP33vacbhamu:12308": " naca narādiśarīrocitaṃ duḥkhabahulamupabhogaṃ sukhamapyo devatā arhanti /",
    "GSP33vacbhamu:12309": " tasmāt prāṇānāmadhiṣṭhātryo devatā iti siddham,",
    "GSP33vacbhamu:12310": " śeṣamatirohitārtham //14 // 2.4.7.15. // 15 // 2.4.7.16. // 16 // 2.4.8.17. // 16 //",
    "GSP33vacbhamu:12311": " ta indriyāṇi tadvyapadeśādanyatra śreṣṭhāt\u000e /",
    "GSP33vacbhamu:12312": " mā bhūt prāṇo vṛttirindriyāmām /",
    "GSP33vacbhamu:12313": " indriyāṇyevāsya jyeṣṭhasya ca prāṇasya vṛttayo bhaviṣyanti /",
    "GSP33vacbhamu:12314": " tadbhāvābhāvānuvidhāyibhāvābhāvatvamindriyāṇāṃ śrutyanubhavasiddhaṃ,",
    "GSP33vacbhamu:12315": " tathāca prāṇaśabdasyaikasyānyāṭyamanekārtvaṃ na bhaviṣyati /",
    "GSP33vacbhamu:12316": " vṛttīnāṃ vṛttimatastattvāntaratvābhāvāt /",
    "GSP33vacbhamu:12317": " tattvāntaratve tvindriyāṇāṃ,",
    "GSP33vacbhamu:12318": " prāṇaśabdasyānekārthatvaṃ prasajyeta /",
    "GSP33vacbhamu:12319": " indriyeṣu lākṣaṇikatvaṃ vā /",
    "GSP33vacbhamu:12320": " naca mukhyasaṃbhave lakṣaṇā yuktā ughanyatvāt /",
    "GSP33vacbhamu:12321": " naca bhedena vyapadeśo bhedasādhanam 'etasmājjāyate prāṇaḥ' ityādirmanaso 'pīndriyebhyo 'sti bhedena vyapadeśa ityanindriyatvaprasaṅgaḥ /",
    "GSP33vacbhamu:12322": " smṛtivaśāttu tasyendriyatve indriyāmāmapi prāṇādbhedena vyapadiṣṭānāmapyasti prāṇasvabhāvatve 'hanta asyaiva rūpamasāma' iti śrutiḥ /",
    "GSP33vacbhamu:12323": " tasmādupapatteḥ śruteśca prāṇasyaiva vṛttasya ekādaśendriyāṇi na tattvāntarāṇīti prāptam /",
    "GSP33vacbhamu:12324": " evaṃ prāpta ucyate-mukhyāt prāṇāttattvāntarāṇīndriyāmi,",
    "GSP33vacbhamu:12325": " tatra tatra bhedena vyapadeśāt /",
    "GSP33vacbhamu:12326": " mṛtyuprāptāprāptatvalakṣaṇaviruddhadharmasaṃsargaśruteḥ /",
    "GSP33vacbhamu:12327": " arthakriyābhedācca /",
    "GSP33vacbhamu:12328": " dehadhāraṇaṃ hi prāṇasya kriyār'thālocanamanane cendriyāṇām /",
    "GSP33vacbhamu:12329": " naca tadbhāvābāvānuvidhānaṃ tadvṛttitāmāvahati /",
    "GSP33vacbhamu:12330": " dehena vyabhicārāt /",
    "GSP33vacbhamu:12331": " prāṇādayo hi dehānvayavyatirekānuvidhāyino naca dehātmanaḥ /",
    "GSP33vacbhamu:12332": " yāpi ca prāṇarūpatāmindriyāṇāmabhidadhāti śrutiḥ,",
    "GSP33vacbhamu:12333": " tatrāpi paurvāparyālocanāyāṃ bheda eva pratīyata ityuktaṃ bhāṣyakṛtā /",
    "GSP33vacbhamu:12334": " tasmādbahuśrutivirodhāt pūrvāparavirodhācca prāṇarūpatābhidhānamindriyāṇāṃ prāṇāyattatayā bhāktaṃ gamayitavyam /",
    "GSP33vacbhamu:12335": " manasastvindriyatve smṛteravagate kkacidindriyebhyo bhedenopādānaṃ gobalīvardanyāyena /",
    "GSP33vacbhamu:12336": " athavā indriyāṇāṃ vartamānamātraviṣayatvānmanasastu traikālyagocaratvādbhedenābhidhānam /",
    "GSP33vacbhamu:12337": " naca prāṇe bhedavyapadeśabāhulyaṃ tathā netuṃ yuktam /",
    "GSP33vacbhamu:12338": " prāṇarūpatāśruteśca gatirdarśitā /",
    "GSP33vacbhamu:12339": " tathā jyeṣṭhe prāṇaśabdasya mukhyatvādindriyeṣu tatastattvāntareṣu lākṣaṇikaḥ prāṇaśabda iti yuktam /",
    "GSP33vacbhamu:12340": " naca mukhyatvānurodhenāvagatabhedayoraikyaṃ yuktaṃ,",
    "GSP33vacbhamu:12341": " mā bhūdgaṅgādīnāṃ tīrādibhiraikyamiti /",
    "GSP33vacbhamu:12342": " anye tu bhedaśabdādhyayāhārabhiyā bhedaśruteśceti paunaruktyabhiyā ca tacchabdasya cānantaroktaparamārthakatvādanyathā varṇayāñcakruḥ /",
    "GSP33vacbhamu:12343": " kimekādaśaiva vāgādaya indriyāṇyāho prāṇo 'pīti viśaye indrasyātmano liṅgamindriyaṃ,",
    "GSP33vacbhamu:12344": " tathāca vāgādivatprāṇasyāpīndraliṅgamindriyāmiti vāgādivatprāṇo 'pīndriyamiti prāptam /",
    "GSP33vacbhamu:12345": " evaṃ prāpte 'bhidhīyate-indriyāṇi vāgādini śreṣṭhāt prāṇādanyatra /",
    "GSP33vacbhamu:12346": " kutaḥ-tenendriyaśabdena teṣāmeva vāgādīnāṃ vyapadeśāt /",
    "GSP33vacbhamu:12347": " nahi mukhye prāṇā indriyaśabdo dṛṣṭacaraḥ /",
    "GSP33vacbhamu:12348": " indraliṅgatā tu vyutpattimātranimittaṃ yathā gacchatīti gauriti /",
    "GSP33vacbhamu:12349": " pravṛttinimittaṃ tu dehādhiṣṭhānatve sati rūpādyālocanakaraṇatvam /",
    "GSP33vacbhamu:12350": " idaṃ cāsya dehādhiṣṭhānatvaṃ yaddehānugrahopaghātābhyāṃ tadanugrahopaghātau /",
    "GSP33vacbhamu:12351": " tathāca nālokasyendriyatvaprasaṅgaḥ /",
    "GSP33vacbhamu:12352": " tasmādrūḍhervāgādaya evendriyāṇi na prāṇa iti siddham /",
    "GSP33vacbhamu:12353": " bāṣyakārīyaṃ tvadhikaraṇaṃ bhedaśruterityādiṣu sūtreṣu neyam //17 // 2.4.8.18. // 18 // 2.4.8.19. // 19 // 2.4.9.20.",
    "GSP33vacbhamu:12354": " saṃjñāmūrtikḷptistu trivṛtkurvata upadeśāt /",
    "GSP33vacbhamu:12355": " satprakriyāyāṃ 'tatteja aikṣata' ityādinā saṃdarbheṇa tejo 'bannānāṃ sṛṣṭiṃ vidhāyopadiśyate-'seyaṃ",
    "GSP33vacbhamu:12356": " devataikṣata hantāhamimāstisro devatā anena jīvenātmanānupraviśya nāmarūpe vyākaravāṇi",
    "GSP33vacbhamu:12357": " tāsāṃ trivṛtaṃ trivṛtamekaikāṃ karavāṇi' iti /",
    "GSP33vacbhamu:12358": " asyārthaḥ-pūrvoktaṃ bahubhavanamīkṣaṇaprayojanamadyāpi sarvathā na niṣpannamiti punarīkṣāṃ",
    "GSP33vacbhamu:12359": " kṛtavatī bahubhavanameva prayojanamuddiśya kathaṃ hantedānīmahamimā yathoktāsteja",
    "GSP33vacbhamu:12360": " ādyāstisro devatāḥ pūrvasṛṣṭāvubhūtena saṃprati smaraṇasaṃnidhāpitena jīvena prāṇādharaṇakartrātmanānupraviśya",
    "GSP33vacbhamu:12361": " buddhyādibhūtamātrāyāmadarśa iva mukhabimbaṃ toya iva candramaso bimbaṃ chāyāmātratayānupraviśya",
    "GSP33vacbhamu:12362": " nāma ca rūpaṃ ca te vyākaravāṇi vispaṣṭaṃ karavāṇīdamasya nāmedaṃ ca rūpamiti /",
    "GSP33vacbhamu:12363": " tāsāṃ tisṛṇāṃ devatānāṃ trivṛtaṃ trivṛtaṃ tejo 'bannātmanā tryātmikāṃ tryātmikāmekaikāṃ devatāṃ karavāṇīti /",
    "GSP33vacbhamu:12364": " tatra saṃśayaḥ-kiṃ jīvakartṛkamidaṃ nāmarūpavyākaraṇamāho parameśvarakartṛkamiti /",
    "GSP33vacbhamu:12365": " yadi jīvakartṛkaṃ tataḥ 'ākāśo ha vai nāma nāmarūpayornirvahitā' ityādiśrutivirodhādanadhyavasāyaḥ /",
    "GSP33vacbhamu:12366": " atha parameśvarakartṛkaṃ,",
    "GSP33vacbhamu:12367": " tato na virodhaḥ /",
    "GSP33vacbhamu:12368": " tatra ḍitthaḍavitthādināmakaraṇe ca ghaṭapaṭādirūpakaraṇe ca jīvakartṛtvadarśanādihāpi trivṛtkaraṇe nāmarūpakaraṇe cāsti saṃbhāvanā jīvasya",
    "GSP33vacbhamu:12369": " tathāca yogyatvādanena jīveneti vyākaravāṇīti pradhānakriyayā saṃbadhyate,",
    "GSP33vacbhamu:12370": " na tvānantaryādanupraviśyetyanena saṃbadhyate /",
    "GSP33vacbhamu:12371": " pradhānapadārthasaṃbandho hi sākṣātsarveṣāṃ guṇabhūtānāṃ padārthānāmautsargikastādarthyātteṣām /",
    "GSP33vacbhamu:12372": " tasya tu kkacitsākṣādasaṃbhavātparamparāśrayaṇaṃ,",
    "GSP33vacbhamu:12373": " sākṣātsaṃbhavaśca yogyatayā darśitaḥ /",
    "GSP33vacbhamu:12374": " nanu seyaṃ devateti parameśvarakartṛtvaṃ śrūyate /",
    "GSP33vacbhamu:12375": " satyam /",
    "GSP33vacbhamu:12376": " prayojakatayā tu tadbhaviṣyati /",
    "GSP33vacbhamu:12377": " yathā loke cāreṇāhaṃ parasainyamanupraviśya saṃkalayānīti /",
    "GSP33vacbhamu:12378": " yadi punarasya sākṣātkartṛbhāvo bhavedanena jīvenetyanarthakaṃ syāt /",
    "GSP33vacbhamu:12379": " nahi jīvasyānyathā karaṇabhāvo bhavitumarhati /",
    "GSP33vacbhamu:12380": " prayojakakartustatsākṣātkartā karaṇaṃ bhavati pradhānakriyoddeśena prayojakena prayojyakarturvyāpanāt /",
    "GSP33vacbhamu:12381": " tasmādatra jīvasya kartṛtvaṃ nāmarūpavyākaraṇe 'nyatra tu parameśvarasyeti virodhādanadhyavasāya iti prāptam /",
    "GSP33vacbhamu:12382": " evaṃ prāpta ucyate-parameśvarasyaivehāpi nāmarūpavyākartṛtvamupadiśyate na tu jīvasya,",
    "GSP33vacbhamu:12383": " tasya pradhānakriyāsaṃbandhaṃ pratyayogyatvāt /",
    "GSP33vacbhamu:12384": " nanvanyatra ḍitthajavitthādināmaka4maṇi ghaṭaśarāvādirūpakarmaṇi ca kartṛtvadarśanādihāpi yogyatā saṃbhāvyata iti cet / na /",
    "GSP33vacbhamu:12385": " nirinadīsamudrādinirmāṇāsāmarthyenārthāpattyabhāvaparicchinnena saṃbhāvanāpabādhanāt /",
    "GSP33vacbhamu:12386": " tasmāt parameśvarasyaivātra sākṣātkartṛtvamupadiśyate na jīvasya /",
    "GSP33vacbhamu:12387": " anupraviśyetyanena tu saṃnihitenāsya saṃbandho yogyatvāt /",
    "GSP33vacbhamu:12388": " na cānarthakyaṃ trivṛtkaraṇasya bhoktṛjīvārthatayā tadanupraveśābhidhānasyārthavattvāt /",
    "GSP33vacbhamu:12389": " syādetat /",
    "GSP33vacbhamu:12390": " anupraviśya vyākaravāṇīti samānakartṛtve ktvaḥ smaraṇāt praveśanakarturjīvasyaiva",
    "GSP33vacbhamu:12391": " vyākartṛtvamupadiśyate 'nyathā tu parameśvarasya vyākartṛtve jīvasya praveṣṭṛtve",
    "GSP33vacbhamu:12392": " bhinnakartṛkatvena ktvaḥ prayogo vyāhanyetetyatrāha-",
    "GSP33vacbhamu:12393": " naca jīvo nāmeti\u000e /",
    "GSP33vacbhamu:12394": " atirohitārthamanyat //20 // 2.4.9.21.",
    "GSP33vacbhamu:12395": " māṃsādi bhaumaṃ yathāśabdamitarayośca\u000e /",
    "GSP33vacbhamu:12396": " atra bhāṣyakṛtottarasūtraśeṣatayā sūtrametadviṣayopadarśanaparatayā vyākhyātam /",
    "GSP33vacbhamu:12397": " śaṅkānirākaraṇārthatvamapyasya śakyaṃ vaktum /",
    "GSP33vacbhamu:12398": " tathāhi-yo 'nnasyāṇiṣṭho bhāgastanmanastejasastu yo 'ṇiṣṭho bāgaḥ sa vāgityatra hi kāṇādānāṃ sāṃkhyānāṃ cāsti vipratipattiḥ /",
    "GSP33vacbhamu:12399": " tatra kāṇādā mano nityamācakṣate /",
    "GSP33vacbhamu:12400": " sāṃkhyāstvāhaṅkārike vāṅmanase /",
    "GSP33vacbhamu:12401": " annabhāgatāvacanaṃ tvasyānnasaṃbandhalakṣaṇārtham /",
    "GSP33vacbhamu:12402": " annopabhoge hi manaḥ svasthaṃ bhavati /",
    "GSP33vacbhamu:12403": " evaṃ vāco 'pi pāṭavena tejaḥsāmyamabhyūhanīyam /",
    "GSP33vacbhamu:12404": " tatredamupatiṣṭhate-",
    "GSP33vacbhamu:12405": " māṃsāditi\u000e /",
    "GSP33vacbhamu:12406": " vāṅmanasa iti vaktavye māṃsādyabhidhānaṃ siddhena saha sādhyasyopanyāso dṛṣṭāntalābhāya /",
    "GSP33vacbhamu:12407": " yathā māṃsādi bhaumādyevaṃ vāṅmanase api taijasabhaume ityarthaḥ /",
    "GSP33vacbhamu:12408": " etaduktaṃ bhavati-na tāvadbrahmavyatiriktamasti kiñcinnatyam /",
    "GSP33vacbhamu:12409": " brahmajñānena sarvajñānapratijñāvyāghātāt,",
    "GSP33vacbhamu:12410": " bahuśrutivirodhācca nāpyāhaṅkārikam,",
    "GSP33vacbhamu:12411": " ahaṅkārasya sāṃkhyābhimatasya tattvasyāprāmāṇikatvāt /",
    "GSP33vacbhamu:12412": " tasmādasati bādhake śrutirāñjasī nānyathā kathañcinnetumuciteti kañciddoṣamityuktaṃ taṃ doṣaṃ darśayannāha pūrvapakṣī-",
    "GSP33vacbhamu:12413": " yadi sarvameva iti\u000e //21 // 2.4.9.22.",
    "GSP33vacbhamu:12414": " vaiśeṣyāttu tadvādastadvādaḥ\u000e //22 // 2.4.9.22.",
    "GSP33vacbhamu:12415": " tribṛtkaraṇāviśeṣe 'pi yasya ca yatra bhūyastvaṃ tena tasya vyapadeśa ityarthaḥ //22 //",
    "GSP33vacbhamu:12416": " iti śrīmadvācaspatimiśraviracite śrīmadbhagavatpādaśārīrakabhāṣyavibhāge bhāmatyāṃ dvitīyasyādhyāyasya caturthaḥ pādaḥ //4 //",
    "GSP33vacbhamu:12417": " iti śrīmadbrahmasūtraśāṅkarabhāṣye 'virodhākhyo dvitīyo 'dhyāyaḥ ____________________________Adhyāya 3____________________________ /",
    "GSP33vacbhamu:12418": " atha tṛtīyo 'dhyāyaḥ\u000e / 3.1.1.1.",
    "GSP33vacbhamu:12419": " tadantarapratipattau raṃhati saṃpariṣvaktaḥ praśnanirūpaṇābhyām\u000e /",
    "GSP33vacbhamu:12420": " dvitīyatṛtīyādhyāyayorhetumadbhāvalakṣaṇaṃ saṃbandhaṃ darśayan sukhāvabodhārthamarthasaṃkṣepamāha-",
    "GSP33vacbhamu:12421": " dvitīye 'dhyāya iti\u000e /",
    "GSP33vacbhamu:12422": " smṛtinyāyaśrutivirodhaparihāreṇa hi anadhyavasāyalakṣaṇamaprāmāṇyaṃ parihṛtaṃ tathāca niścalīkṛte tārtīyo vicāro bhavatyanyathā tu nirbījatayā na sidhyediti /",
    "GSP33vacbhamu:12423": " avāntarasaṃgatiṃ darśayitun",
    "GSP33vacbhamu:12424": " tatra va jīvavyatiriktāni tattvāni jīvopakaraṇāni\u000ecetyuktam /",
    "GSP33vacbhamu:12425": " adhyāyārthasaṃkṣepamuktvā pādārthasaṃkṣepamāha-",
    "GSP33vacbhamu:12426": " tatra prathame tāvatpada iti\u000e /",
    "GSP33vacbhamu:12427": " tasya prayojanamāha-vairāgya iti /",
    "GSP33vacbhamu:12428": " pūrvāparapariśodhanāya bhūmikāmāracayati",
    "GSP33vacbhamu:12429": " -jīvo mukhyaprāṇasaciva iti /",
    "GSP33vacbhamu:12430": " karaṇopādānavadbhūtopādānasyāśrutatvāditi\u000e /",
    "GSP33vacbhamu:12431": " atra ca karaṇopādānaśrutyaiva bhautikatvāt karaṇānāṃ bhūtopādānasiddherindriyopādānātiriktabhūtavivakṣayādhikaraṇārambhaḥ /",
    "GSP33vacbhamu:12432": " yadi bhūtānyādāyāgamiṣyattadā tadapi karaṇopādānadevaśroṣyat /",
    "GSP33vacbhamu:12433": " naca śrūyate tasmānna bhūtapariṣvakto raṃhasyapi tu karaṇamātrapariṣvaktaḥ /",
    "GSP33vacbhamu:12434": " nahyāgamaikagamyer'the tadabhāvaḥ prameyābhāvaṃ na paricchettumarhati /",
    "GSP33vacbhamu:12435": " naca dehāntarārambhānyathānupapattyā bhūtapariṣvaktasya raṃhaṇakalpaneti yuktamityāha-",
    "GSP33vacbhamu:12436": " sulabhāśca sarvatra bhūtamātrā iti /",
    "GSP33vacbhamu:12437": " dyuparjanya iti\u000e /",
    "GSP33vacbhamu:12438": " iha hi kāyārambhaṇāmagnihotrāpūrvapariṇāmalakṣaṇaṃ śraddhāditvena pañcadhā pravibhajya",
    "GSP33vacbhamu:12439": " dyuprabhṛtiṣvagniṣu hetavyatvenopāsanamuttaramārgapratipattisādhanaṃ vivakṣantyāha",
    "GSP33vacbhamu:12440": " śrutiḥ-'asau vāva loko gautamāgniḥ' ityādi /",
    "GSP33vacbhamu:12441": " atra sāyaṃprātaragnihotrāhuto,",
    "GSP33vacbhamu:12442": " hute paya ādisādhane śraddhāpūrvamāhavanīyāgnisamiddhūmārciraṅgāravisphuliṅgabhāvite",
    "GSP33vacbhamu:12443": " kartrādikārakabhāvite cāntarikṣaṃ krameṇotkrāmya dyulokaṃ praviśantyau sūkṣmabhūte",
    "GSP33vacbhamu:12444": " dravadravyapayaḥprabhṛtyapsaṃbandhādapśabdavācye,",
    "GSP33vacbhamu:12445": " śraddhāhetukatvācca śraddhāśabdavācye /",
    "GSP33vacbhamu:12446": " tayorāhutyoradhikaraṇamagniranye ca samiddhūmārciraṅgāravisphuliṅgā rūpakatvena nirdiśyante /",
    "GSP33vacbhamu:12447": " asau vāva dyuloko gautamāgniḥ /",
    "GSP33vacbhamu:12448": " yathāgnihotrādhikaraṇamāhavanīya evaṃ śraddhaśabdavācyāgnihotrāhutipariṇāmāvasthārūpāḥ sūkṣmā yā āpaḥ śraddhābhāvitāstadadhikaraṇaṃ dyulokaḥ",
    "GSP33vacbhamu:12449": " asyāditya eva samit /",
    "GSP33vacbhamu:12450": " tena hīddho 'sau dyuloko dīpyate 'taḥ samindhanātsamit tasyādityasya raśmayo dhūmā indhanādivādityādraśmīnāṃ samutthānāt /",
    "GSP33vacbhamu:12451": " ahararthiḥ /",
    "GSP33vacbhamu:12452": " prakāśasāmānyādādityakāryatvācca /",
    "GSP33vacbhamu:12453": " candramā aṅgāraḥ /",
    "GSP33vacbhamu:12454": " tadetasminnagnau devā yajamānaprāṇā agnyādirūpā adhidevam /",
    "GSP33vacbhamu:12455": " śraddhāṃ juhvati śraddhā coktā /",
    "GSP33vacbhamu:12456": " parjanyo vāva gautamāgniḥ parjanyo nāma vṛṣṭyupakaraṇābhimānī devatāviśeṣaḥ /",
    "GSP33vacbhamu:12457": " tasya vāyureva samit /",
    "GSP33vacbhamu:12458": " vāyunā hi parjanyo 'gniḥ samidhyate,",
    "GSP33vacbhamu:12459": " purovātādiprābalye vṛṣṭidarśanāt /",
    "GSP33vacbhamu:12460": " abhraṃ dhūmaḥ /",
    "GSP33vacbhamu:12461": " dhūkāryatvāt dhūmasādṛśyācca /",
    "GSP33vacbhamu:12462": " vidyudarciḥ /",
    "GSP33vacbhamu:12463": " prakāśasāmānyāt /",
    "GSP33vacbhamu:12464": " aśaniraṅgārāḥ kāṭhinyādvidyutsaṃbandhācca /",
    "GSP33vacbhamu:12465": " garjitaṃsa moghānāṃ visphuliṅgāḥ viprakīrṇatāsāmānyāt /",
    "GSP33vacbhamu:12466": " tasmindevā yajamānaprāṇā agnirūpāḥ somaṃ rājānaṃ juhvati tasya somasyāhutervarṣaṃ bhavati /",
    "GSP33vacbhamu:12467": " etaduktaṃ bhavati-śraddhākhyā āpo dyulokamāhutitvena praviśya candrākāreṇa pariṇatāḥ satyo dvitīye paryāye parjanyāgnau hutā vṛṣṭitvena pariṇamanta iti /",
    "GSP33vacbhamu:12468": " 'pṛthivī vāva gautamāgniḥ' tasya pṛthivyākhyasyāgnaiḥ saṃvatsara eva samit /",
    "GSP33vacbhamu:12469": " saṃvatsareṇa kālena hi samiddhā bhūmirvrīhyādiniṣpattaye kalpate /",
    "GSP33vacbhamu:12470": " ākāśo dhūmaḥ pṛthivyagnerutthita ivākāśo dṛśyate /",
    "GSP33vacbhamu:12471": " rātrirarciḥ pṛthivyā śyāmāyā anurūpā śyāmatayā rātriragnerivānurupamarciḥ /",
    "GSP33vacbhamu:12472": " diśoṅgārāḥ prage rātrirūpārciḥśamane upaśāntānāṃ prasannānāṃ diśāṃ darśanāt /",
    "GSP33vacbhamu:12473": " avāntaradiśo visphuliṅgāḥ kṣudratvasāmyāt /",
    "GSP33vacbhamu:12474": " tasminnagnau śraddhāsomapariṇāmakrameṇāgatā apo vṛṣṭirūpeṇa pariṇatā devā juhvati tasyā āhuterannaṃ vrīhiyavādi bhavati /",
    "GSP33vacbhamu:12475": " puruṣo vāva gautamāgnistasya vāgeva samit /",
    "GSP33vacbhamu:12476": " vācā khalvayaṃ tālvādyaṣṭasthānasthitayā varṇapadavākyābhivyaktikrameṇārthajātaṃ prakāśayan samidhyate /",
    "GSP33vacbhamu:12477": " prāṇo dhūmaḥ /",
    "GSP33vacbhamu:12478": " dhūmavanmukhānnirgamanāt /",
    "GSP33vacbhamu:12479": " jihvārciḥ lohitatvasāmyāt /",
    "GSP33vacbhamu:12480": " cakṣuraṅgārāḥ prabhāśrayatvāt /",
    "GSP33vacbhamu:12481": " śrotraṃ visphuliṅgāḥ viprakīrṇatvāt /",
    "GSP33vacbhamu:12482": " tā evāpaḥ śraddhādipariṇāmakrameṇāgatāḥ vrīhyādirūpeḥ pariṇatā satyaḥ puruṣe 'gnau hutāstāsāṃ pariṇāmo retaḥ saṃbhavati /",
    "GSP33vacbhamu:12483": " yoṣā vāva gautamāgniḥ tasyā upastha eva samit /",
    "GSP33vacbhamu:12484": " tena hi sā putrādyutpādanāya samidhyate yadupamantrayate sa dhūmaḥ /",
    "GSP33vacbhamu:12485": " strīsaṃbhavādupamantraṇasya lomāni vā dhūmaḥ yonirarciḥ lohitatvāt /",
    "GSP33vacbhamu:12486": " yadantaḥ karoti maithunaṃ te 'ṅgārāḥ /",
    "GSP33vacbhamu:12487": " abhinandāḥ sukhalavā visphuliṅgāḥ,",
    "GSP33vacbhamu:12488": " kṣudratvāt /",
    "GSP33vacbhamu:12489": " tasminnetasminnagnau devā reto juhvati tasyā āhutergarbhaḥ saṃbhavati /",
    "GSP33vacbhamu:12490": " evaṃ śraddhāsomavarṣānnaretohavakrameṇa yoṣāgniṃ prāpyāpo garbhākhyā bhavanti /",
    "GSP33vacbhamu:12491": " tatrāpsamavāyitvādāpaḥ puruṣavacaso bhavanti pañcamyāmāhutāviti /",
    "GSP33vacbhamu:12492": " yataḥ pañcamyāmāhutāvāpaḥ puruṣavacaso bhavanti tasmādadbhiḥ pariveṣṭito jīvo rahatīti gamyate /",
    "GSP33vacbhamu:12493": " etaduktaṃ bhavati-śraddhāśabdavācyā āpa ityagre vakṣyati tāsāṃ trivṛtkatatayā tejo 'nnāvinābhāvenābgrahaṇena tejonnayorapi saṃgraha ityetadapi vakṣyate /",
    "GSP33vacbhamu:12494": " yadyapyetāvatāpi bhūtaveṣṭitasya jīvasya raṃhaṇaṃ nāvagamyate tejobannānāṃ pañcamyāmāhutau puruṣavacastvamātraśravaṇāt,",
    "GSP33vacbhamu:12495": " tathāpīṣṭādikāriṇāṃ dhūmādinā pitṛyāṇena pathā candralokaprāptikathanaparayā 'ākāśāccandramasameṣa",
    "GSP33vacbhamu:12496": " somo rāṭ' iti śrutyā saha 'śraddhāṃ juhvati tasyā āhuteḥ somo rājā saṃbhavati' ityasyāḥ",
    "GSP33vacbhamu:12497": " śruteḥ mānatvādgamyate bhūtapariṣvakto raṃhatīti /",
    "GSP33vacbhamu:12498": " tathāhi-yā evāpo hutā dvitīyasyāmāhutau somabhāvaṃ gatāstābhireṣa pariṣvakto jīva iṣṭādikārī candrabhūyaṃ gataścandralokaṃ prāpta iti /",
    "GSP33vacbhamu:12499": " nanu svatantrā āpaḥ śraddhādikrameṇa somabhāvamāpnuvantu tābhirapariṣvakta eva tu jīvaḥ sendriyamātro gatvā somabhāvamanubhavatu /",
    "GSP33vacbhamu:12500": " ko doṣaḥ /",
    "GSP33vacbhamu:12501": " ayaṃ doṣaḥ /",
    "GSP33vacbhamu:12502": " yataḥ śrutisāmānyātikrama iti /",
    "GSP33vacbhamu:12503": " evaṃ hi śrutisāmānyaṃ kalpeta yadi yena rūpeṇa yena ca krameṇāpāṃ somabhāvastenaiva jīvasyāpi somabhāvo bhavet /",
    "GSP33vacbhamu:12504": " anyathā tu na śrutisāmānyaṃ syāt /",
    "GSP33vacbhamu:12505": " tasmātpariṣvaktāpariṣvaktaraṃhaṇaviśaye śrutisāmānyānurodhena pariṣvaktaraṃhaṇaṃ niścīyate /",
    "GSP33vacbhamu:12506": " ato dadhipayaḥprabhṛtayo dravabhūyastvādāpo hutāḥ sūkṣmībhūtā iṣṭādikāriṇamāśritā",
    "GSP33vacbhamu:12507": " nondhanena vidhinā dehe hūyamāne hutāḥ satya āhutimapya iṣṭādikāriṇaṃ pariveṣṭya",
    "GSP33vacbhamu:12508": " svargaṃ lokaṃ nayantīti /",
    "GSP33vacbhamu:12509": " codayati-",
    "GSP33vacbhamu:12510": " nanvanyā śrutiriti\u000e /",
    "GSP33vacbhamu:12511": " ayamarthaḥ-evaṃ hi sūkṣmadehapariṣvakto raṃhet yadyasya sthūlaṃ śarīraṃ raṃhato na bhavet /",
    "GSP33vacbhamu:12512": " asti tvasya vartamānasthūlaśarīrayoga ādehāntaraprāptestṛṇajalāyukānidarśanena,",
    "GSP33vacbhamu:12513": " tasmānnidarśanaśrutivirodhānna sūkṣmadehapariṣvakto raṃhatīti /",
    "GSP33vacbhamu:12514": " pariharati-",
    "GSP33vacbhamu:12515": " tatrāpīti\u000e /",
    "GSP33vacbhamu:12516": " na tāvatparamātmanaḥ saṃsaraṇasaṃbhavaḥ,",
    "GSP33vacbhamu:12517": " tasya nityaśuddhabuddhamuktasvabhāvatvāt /",
    "GSP33vacbhamu:12518": " kintu jīvānām /",
    "GSP33vacbhamu:12519": " paramātmaiva copādhikalpitāvacchedo jīva ityākhyāyate,",
    "GSP33vacbhamu:12520": " tasya ca dehendriyāderupādheḥ pradeśikatvānna tatra san dehāntaraṃ gantumarhati /",
    "GSP33vacbhamu:12521": " tasmātsūkṣmadehapariṣvakto raṃhatikarmopasthāpitaḥ pratipattavyaḥ prāptavyo yo dehastadviṣayāyā bhāvanāyā utpādanāyā dīrghībhāvamātraṃ jalūkayopamīyate",
    "GSP33vacbhamu:12522": " sāṃkhyānāṃ kalpanāmāha-",
    "GSP33vacbhamu:12523": " vyāpināṃ karaṇānāmiti\u000e /",
    "GSP33vacbhamu:12524": " āhaṅkārikatvātkaraṇānāmahaṅkārasya ca jaganmaṇḍalavyāpitvātkaraṇānāmapi vyāpitetyarthaḥ /",
    "GSP33vacbhamu:12525": " bauddhānāṃ kalpanāmāha-",
    "GSP33vacbhamu:12526": " kevalasyaivātmana iti\u000e /",
    "GSP33vacbhamu:12527": " ālayavijñānasaṃtāna ātmā tasya vṛttiḥ ṣaṭ pravṛttivijñānāni /",
    "GSP33vacbhamu:12528": " paścendriyāṇi tu cakṣurādīni abhinavāni jāyante /",
    "GSP33vacbhamu:12529": " kaṇabhukklpanāmāha-",
    "GSP33vacbhamu:12530": " mana eva ceti\u000e /",
    "GSP33vacbhamu:12531": " bhogasthānaṃ bhogāyatanaṃ śarīramabhinavamiti yāvat /",
    "GSP33vacbhamu:12532": " digambarakalpanāmāha-",
    "GSP33vacbhamu:12533": " jīva evotplutyeti\u000e /",
    "GSP33vacbhamu:12534": " ādigrahaṇena lokāyatikānāṃ kalpanāṃ saṃgṛhṇāti /",
    "GSP33vacbhamu:12535": " te hi śarīrātmavādino bhasmībhāvamātmana āhurna kasyacidgamanamiti //1 // 3.1.1.2.",
    "GSP33vacbhamu:12536": " codayati-",
    "GSP33vacbhamu:12537": " nanūdāhṛtābhyāmiti\u000e /",
    "GSP33vacbhamu:12538": " atra sūtreṇottaramāha-",
    "GSP33vacbhamu:12539": " tryātmakatvāttu bhūyastvāt\u000e /",
    "GSP33vacbhamu:12540": " tejasaḥ kāryamaśitapītāhāraparipākaḥ /",
    "GSP33vacbhamu:12541": " apāṃ snehasvedādi /",
    "GSP33vacbhamu:12542": " pṛthivyāḥ kāryaṃ gandhādi /",
    "GSP33vacbhamu:12543": " yastu gandhasvedapākaprāṇāvakāśadānadarśanāddehasya pāñcabhautikatvaṃ paśyaṃstejobannātmakatvena tryātmakatve na parituṣyati,",
    "GSP33vacbhamu:12544": " taṃ pratyāha-",
    "GSP33vacbhamu:12545": " punaśca tryātmaka iti\u000e /",
    "GSP33vacbhamu:12546": " vātapittaśleṣmabhistribhirdhātubhiḥ śarīradhāraṇātmakaistridhātutvāt /",
    "GSP33vacbhamu:12547": " ato na sa deho bhūtāntarāṇi pratyākhyāya kevalābhiradbhirārabdhuṃ śakyate /",
    "GSP33vacbhamu:12548": " abgrahaṇaniyamastarhi kasmādityata āha-",
    "GSP33vacbhamu:12549": " tasmādbhūyastvāpekṣa iti\u000e /",
    "GSP33vacbhamu:12550": " pṛthivīdhātuvarjamitarateja ādyapekṣayā kāryasya śarīrasya lohitādidravabhūyastvāttatkaraṇayoścopādānanimittayordravabhūyastvādapāṃ",
    "GSP33vacbhamu:12551": " puruṣavacastvoktirna punarbhūtāntaranirāsārthā //2 // 3.1.1.3.",
    "GSP33vacbhamu:12552": " prāṇagateśca\u000e /",
    "GSP33vacbhamu:12553": " prāṇānāṃ jīvaddehe sāśrayatvamavagataṃ gacchati jīvaddehe tadanuvidhāyinaḥ prāṇā api gacchantīti dṛṣṭam /",
    "GSP33vacbhamu:12554": " ataḥ ṣāṭkauśikā dehādutkrāmantaḥ kasmiṃścidutkrāmatyutkrāmanti /",
    "GSP33vacbhamu:12555": " sa caiṣāmanuvidheyaḥ sūkṣmo deho bhūtendriyamaya iti gamyate /",
    "GSP33vacbhamu:12556": " nahīndriyamātrāśrayatvameṣāṃ dṛṣṭaṃ yatastanmātrāśrayāṇāṃ gatirupapadyeteti //3 // 3.1.1.4.",
    "GSP33vacbhamu:12557": " agnyādigatiśruteriti cenna bhāktatvāt\u000e /",
    "GSP33vacbhamu:12558": " śrāvite 'pi spaṣṭe jīvasya prāṇaiḥ saha gamane 'gnyādigatiśaṅkā śrutivirodhotthāpanārthā /",
    "GSP33vacbhamu:12559": " atra hi lomakeśayoroṣadhivanaspatigamanaṃ dṛṣṭavirodhādbhāktaṃ tāvadabhyupeyam /",
    "GSP33vacbhamu:12560": " evaṃ ca tanmadhyapatitatvena teṣāmapi śrutivirodhādbhāktatvamevocitamiti /",
    "GSP33vacbhamu:12561": " bhaktiścopakāranivṛttiruktā //4 // 3.1.1.5.",
    "GSP33vacbhamu:12562": " prathame 'śravaṇāditi cenna tā eva hyupapatteḥ\u000e /",
    "GSP33vacbhamu:12563": " pañcamyāmāhutāvapāṃ puruṣavacastvaprakāre pṛṣṭe prathamāyāmāhutau anapāṃ śraddhāyā hetavyatābhidhānasaṃbhavaddhamanupapannaṃ ca /",
    "GSP33vacbhamu:12564": " nahi yathā paśvādibhyo hṛdayādayo 'vayavā avadāya niṣkṛṣya hūyante,",
    "GSP33vacbhamu:12565": " evaṃ śraddhā buddhiprasādalakṣaṇā niṣkraṣṭuṃ vā hotuṃ vā śakyate /",
    "GSP33vacbhamu:12566": " na cāpyevamautsargikī kāraṇānurūpatā kāryasya yujyate /",
    "GSP33vacbhamu:12567": " tasmādbhaktyāyamapsu śraddhāśabdaḥ prayukta iti /",
    "GSP33vacbhamu:12568": " ata eva śrutiḥ 'āpo hātmai' iti //5 // 3.1.1.6.",
    "GSP33vacbhamu:12569": " aśrutatvāditi cenneṣṭādikāriṇāṃ pratīteḥ\u000e /",
    "GSP33vacbhamu:12570": " asyārthaḥ pūrvamevoktaḥ /",
    "GSP33vacbhamu:12571": " agnihotre ṣaṭsūtkrāntigatipratiṣṭhātṛptipunarāvṛttilokapratyutthāyiṣvagnisamiddhūmārciraṅgāravisphuliṅgeṣu praśnāḥ ṣaṭ,",
    "GSP33vacbhamu:12572": " teṣāṃ yaḥ samāhāraḥ ṣaṇṇāṃ sā ṣaṭpraśnī,",
    "GSP33vacbhamu:12573": " tasyā nirūpaṇaṃ prativacanam //6 // 3.1.1.7.",
    "GSP33vacbhamu:12574": " sūtrāntaramavatārayituṃ śaṅkate-",
    "GSP33vacbhamu:12575": " kathaṃ punariti /",
    "GSP33vacbhamu:12576": " somaṃ rājānamāpyāyasvāpakṣīyasvetyevamenāṃstatra bhakṣayantīti\u000e /",
    "GSP33vacbhamu:12577": " kriyāsamabhihāreṇāpyāyanāpakṣayau yathā somasya tathā bhakṣayanti somamayāṃllokānityarthaḥ /",
    "GSP33vacbhamu:12578": " ata uttaraṃ paṭhati-",
    "GSP33vacbhamu:12579": " bhāktaṃ vānātmavisttvāttathāhi darśayati\u000e /",
    "GSP33vacbhamu:12580": " karmajanitaphalopabhogakartā hyadhikārī na punarupabhogyastasmāccandrasālokyamupagatānāṃ",
    "GSP33vacbhamu:12581": " devādibhikṣyatve 'svargakāmo yajeta' iti yāgabhāvanāyaḥ kartrapekṣitopāyatārūpavidhiśrutivirodhādannaśabdo",
    "GSP33vacbhamu:12582": " bhoktṛṇāmeva satāṃ devopājīvitāmātreṇa bhākto gamayitavyo na tu carvaṇanigaraṇābhyāṃ mukhya iti /",
    "GSP33vacbhamu:12583": " atraivārthe śrutyantaraṃ saṃgacchata ityāha-",
    "GSP33vacbhamu:12584": " tathāhi darśayati\u000e /",
    "GSP33vacbhamu:12585": " śrutiranātmavigāmanātmavittvādeva paśuvaddevopabhogyatāṃ na tu carvaṇīyatayā /",
    "GSP33vacbhamu:12586": " yathā hi balīvardādayo bhuñjanā api svaphalaṃ svāmino halādivahanenopakurvāṇā bhogyāḥ,",
    "GSP33vacbhamu:12587": " evaṃ paramatattvamavidvāṃsa iṣṭādikāriṇa iha dadhipayaḥpuroṭāśādināmuṣmiṃśca loke paricārakatayā devānāmupabhogyā iti śrutyarthaḥ /",
    "GSP33vacbhamu:12588": " athavā",
    "GSP33vacbhamu:12589": " anātmavittvāttathāhi darśayati\u000eityasyānyā vyākhyā /",
    "GSP33vacbhamu:12590": " ātmavit pañcāgnividyāvit na ātmavit anātmavit /",
    "GSP33vacbhamu:12591": " yo hi pañcāgnividyāṃ na vedaṃ taṃ devā bhakṣayantīti nindyate pañcāgnividyāṃ stotuṃ tasyā eva prakṛtatvāt /",
    "GSP33vacbhamu:12592": " tadanenopacārasya projanamuktam /",
    "GSP33vacbhamu:12593": " upacāranimittamanupapattimāha-",
    "GSP33vacbhamu:12594": " tathāhi darśayati\u000e /",
    "GSP33vacbhamu:12595": " śrutirbhoktṛtvam /",
    "GSP33vacbhamu:12596": " sa somaloke vibhūtimanubhūyeti\u000e /",
    "GSP33vacbhamu:12597": " śeṣamatirohitārtham //7 // 3.1.2.8.",
    "GSP33vacbhamu:12598": " kṛtātyaye 'nuśayavān iṣṭasmṛtibhyāṃ yathetamanevaṃ ca /",
    "GSP33vacbhamu:12599": " yāvatsaṃpātamuṣitveti\u000e /",
    "GSP33vacbhamu:12600": " yāvadupabandhāt /",
    "GSP33vacbhamu:12601": " yatkiñceha karotyamiti\u000e /",
    "GSP33vacbhamu:12602": " ca yatkiñceha karma kutaṃ tasyāntaṃ prāpyeti śravaṇāt,",
    "GSP33vacbhamu:12603": " prāyaṇasya caikapraghaṭṭakena sakalakarmābhivyañjakatvāt /",
    "GSP33vacbhamu:12604": " na khalvabhivyaktinimittasya sādhāraṇye 'bhivyaktiniyamo yuktaḥ /",
    "GSP33vacbhamu:12605": " phaladānābhimukhīkaraṇaṃ cābhivyaktistasmātsamastameva karma phalamupabhojitavat /",
    "GSP33vacbhamu:12606": " svaphalavirodhi ca karma /",
    "GSP33vacbhamu:12607": " tasmācchuterupapatteścaṃ niranuśayānāmeva caraṇādācārādavaroho na karmaṇaḥ /",
    "GSP33vacbhamu:12608": " ācārakarmaṇī ca śruteḥ prasiddhabhede /",
    "GSP33vacbhamu:12609": " yathākārī yathācārī tathā bhavatīti /",
    "GSP33vacbhamu:12610": " tathāca ramaṇīyacaraṇāḥ kapūyacaraṇā ityācārameva yoninimittamupadiśati na tu karma /",
    "GSP33vacbhamu:12611": " stāṃ vā karmaśīle dve apyaviśeṣeṇānuśayastathāpi yadyapyayamiṣṭāpūrtakārī svayaṃ",
    "GSP33vacbhamu:12612": " niranuśaye bhuktabhogatvāttathāpi pitrādigatānuśayavaśāttadvipākān jātyāyurbhogaṃścandralokādavaruhyānubhaviṣyati /",
    "GSP33vacbhamu:12613": " smaryate hyanyasya sukṛtaduṣkṛtābhyāmanyasya tatsaṃbandhinastatphalabhāgitā-'patatyardhaśarīreṇa yasya bhāryā surāṃ pibet' ityādi /",
    "GSP33vacbhamu:12614": " tathā śrāddhavaiśvānarīyeṣṭyādeḥ pitāputrādigamiphalaśrutiḥ /",
    "GSP33vacbhamu:12615": " tasmādyāvatsaṃpātamityupakramānurodhāt 'yat kiñceha karoti' iti ca śrutyantarānusārādramaṇīyacaraṇatvaṃ saṃbandhyantaragatamiṣṭāpūrtakāriṇi bhāktaṃ gamayitavyam /",
    "GSP33vacbhamu:12616": " tathāca niranuśayānāmeva bhuktabhogānāmavaroha iti prāpta ucyate-yena karmakalāpena phalamupabhojitaṃ tasminnatīte 'pi sānuśayā eva candramaṇḍalādavarohanti",
    "GSP33vacbhamu:12617": " kutaḥ-dṛṣṭasmṛtibhyām /",
    "GSP33vacbhamu:12618": " pratyakṣadṛṣṭā śrutirdṛṣṭaśabdavācyā /",
    "GSP33vacbhamu:12619": " smṛtiścopanyastā /",
    "GSP33vacbhamu:12620": " athavā dṛṣṭaśabdenoccāvacarūpo bhoga ucyate /",
    "GSP33vacbhamu:12621": " ayamabhisaṃdhiḥ-kapūyacaraṇā ramaṇīyacaraṇā ityavarohitāmetadviśeṣaṇam /",
    "GSP33vacbhamu:12622": " naca sati mukhyārthasaṃbhave saṃbandhimātreṇopacaritārthatvaṃ nyāṭyam /",
    "GSP33vacbhamu:12623": " na copakramavirodhācchutyantaravirodhācca mukhyārthasaṃbhava iti sāṃpratam /",
    "GSP33vacbhamu:12624": " dattaphaleṣṭāpūrtakarmāpekṣayāpi yāvatpadasya yatkiñcetipadasya copapatteḥ /",
    "GSP33vacbhamu:12625": " nahi 'yāvajjīvamagnihotraṃ juhuyāt' iti yāvajjīvamahāravihārādisamaye 'pi homaṃ vidhatte nāpi madhyāhnādāvapi tu sāyaṃprātaḥkālāpekṣayā /",
    "GSP33vacbhamu:12626": " sāyaṃprātaḥkālavidhānasāmarthyāt,",
    "GSP33vacbhamu:12627": " kālasya cānupādeyatayānaṅgasyāpi nimittānupraveśāttatraivamiti cet / na /",
    "GSP33vacbhamu:12628": " ihāpi ramaṇīyacaraṇā ityādermukhyārthatvānurodhāttadupapatteḥ /",
    "GSP33vacbhamu:12629": " tatkimidānīmupasaṃhārānurodhenopakramaḥ saṃkocayitavyaḥ /",
    "GSP33vacbhamu:12630": " netyucyate /",
    "GSP33vacbhamu:12631": " nahyasāvupasaṃhārānurodhe 'pyasaṃkucadvṛttirupapattumarhati /",
    "GSP33vacbhamu:12632": " nahi yāvantaḥ saṃpātā yāvatāṃ vā puṃsāṃ saṃpātāste sarve tatreṣṭādikāriṇā bhogena kṣayaṃ nīyante /",
    "GSP33vacbhamu:12633": " puruṣāntarāśrayāṇāṃ karmāśayānāṃ tadbhogena kṣaye 'tiprasaṅgāt /",
    "GSP33vacbhamu:12634": " ciropabhuktānāṃ ca karmāśayānāmasatāṃ candramaṇḍalopabhogenāpanayanāt /",
    "GSP33vacbhamu:12635": " tathāca svayaṃ saṃkucantī yāvacchutirupasaṃhārānurodhaprāptamapi saṃkocanamanumanyate /",
    "GSP33vacbhamu:12636": " etena 'yatkiñceha karoti' ityapi vyākhyātam /",
    "GSP33vacbhamu:12637": " api ceṣṭāpūrtakārīha janmani kevalaṃ na tanmātramakārṣīdapi tu godohanenāpaḥ praṇayan paśuphalamapyapūrvaṃ samacaiṣīt /",
    "GSP33vacbhamu:12638": " evamaharniśaṃ ca vāṅmanaḥ śarīraceṣṭābhiḥ puṇyāpuṇyamihāmutropabhogyaṃ saṃcitavato na martyalokādibhogyaṃ candraloke bhagyaṃ bhavitumarhati",
    "GSP33vacbhamu:12639": " naca svaphalavirodhino 'nuśayasya ṛte prayāścittādātmajñānādvādattaphalasya dhvaṃsaḥ saṃbhavati /",
    "GSP33vacbhamu:12640": " tasmāttenānuśayenāyamanuśayavān parāvartata iti śliṣṭam /",
    "GSP33vacbhamu:12641": " na caikabhavikaḥ karmāśaya ityagre bhāṣyakṛdvakṣyati /",
    "GSP33vacbhamu:12642": " anye tu sakalakarmakṣaye parāvṛttiśaṅkā nirbījeti manyamānā anyathādhikaraṇaṃ varṇayāñcakrurityāha-",
    "GSP33vacbhamu:12643": " kecittāvadāhuti\u000e /",
    "GSP33vacbhamu:12644": " anuśayo 'tra dattaphalasya karmaṇaḥ śeṣa ucyate /",
    "GSP33vacbhamu:12645": " tatredamiha vicāryate-kiṃ dattaphalānāmiṣṭāpūrtakarmaṇāmavaśeṣādihāvartante uta tānyupabhogena nirāvaśeṣaṃ kṣapayitvānupabhuktakarmaśādihāvartanta iti /",
    "GSP33vacbhamu:12646": " tatreṣṭādīnāṃ bhogena samūlakāṣaṃ kaṣitatvānniranuśayā evānupabhuktakarmavaśādāvartanta iti prāpta ucyate-sānuśayā evāvartanta iti /",
    "GSP33vacbhamu:12647": " kutaḥ-dṛṣṭānusārāt /",
    "GSP33vacbhamu:12648": " yathā bhāṇḍasthe madhuni sarpiṣi vā kṣālite 'pi bhāṇḍalepakaṃ taccheṣaṃ madhu vā sarpirvā na kṣālayituṃ śakyamiti dṛṣṭamevaṃ tadanusārādetadapi pratipattavyam /",
    "GSP33vacbhamu:12649": " na cāvaśeṣamātrāccandramaṇḍale tiṣṭhāsannapi sthātuṃ pārayati /",
    "GSP33vacbhamu:12650": " yathā sevako hāstikāśvīyapadātivrātaparivṛto mahārājaṃ sevamānaḥ kālavaśācchatrapādukāvaśeṣo",
    "GSP33vacbhamu:12651": " na sevitumarhatīti dṛṣṭaṃ tanmūlā ca laukikī smṛtiriti dṛṣṭasmṛtibhyāṃ sānuśayā evāvartanta iti /",
    "GSP33vacbhamu:12652": " tadedaddūṣayati-",
    "GSP33vacbhamu:12653": " na caitaditi\u000e /",
    "GSP33vacbhamu:12654": " evakāre prayoktavye ivakāro guḍajihvikayā prayuktaḥ /",
    "GSP33vacbhamu:12655": " śabdaikagamyer'the na sāmānyatodṛṣṭānumānāvasara ityarthaḥ /",
    "GSP33vacbhamu:12656": " śeṣamatirohitārtham /",
    "GSP33vacbhamu:12657": " pūrvapakṣahetumanubhāṣate-",
    "GSP33vacbhamu:12658": " yadapyuktaṃ prāyaṇamiti\u000e /",
    "GSP33vacbhamu:12659": " dūṣayati-",
    "GSP33vacbhamu:12660": " tadapyanuśayasadbhāveti\u000e /",
    "GSP33vacbhamu:12661": " ramaṇīyacaraṇā kapūyacaraṇā ityādikayānuśayapratipādanaparayā śrutyā viruddhamityarthaḥ /",
    "GSP33vacbhamu:12662": " apicetyādi\u000e /",
    "GSP33vacbhamu:12663": " iha janmani hi paryāyeṇa sukhaduḥkhe bhujyamāne dṛśyete /",
    "GSP33vacbhamu:12664": " yugapaccedekapraghaṭṭakena prāyaṇena sukhaduḥkhaphalāni karmāṇi vyajyeran /",
    "GSP33vacbhamu:12665": " yugapadeva tatphalāni bhujyeran /",
    "GSP33vacbhamu:12666": " tasmādupabhogaparyāyadarśanādbalīyasā durbalasyābhibhavaḥ kalpanīyaḥ /",
    "GSP33vacbhamu:12667": " evaṃ viruddhajātinimittopabhogaphaleṣvapi karmasu draṣṭavyam /",
    "GSP33vacbhamu:12668": " na cābhivyaktaṃ ca karma phalaṃ na datta iti ca saṃbhavati /",
    "GSP33vacbhamu:12669": " phalopajanābhimukhyaṃ hi karmaṇāmabhivyaktiḥ /",
    "GSP33vacbhamu:12670": " apica prāṇasyābhivyañjakatve svargarakatatiryagyonigatānāṃ jantūnāṃ tasmiñjanmani",
    "GSP33vacbhamu:12671": " karmasvanadhikārānnāpūrvakarmopajanaḥ pūrvakṛtasya kramāśyasya prāyaṇābhivyaktatayā",
    "GSP33vacbhamu:12672": " phalopabhogena prakṣayānnāsti teṣāṃ karmāśya iti na te saṃsareyuḥ /",
    "GSP33vacbhamu:12673": " naca mucyerannātmajñānābhāvāditi kaṣṭāṃ batāliṣṭā daśām /",
    "GSP33vacbhamu:12674": " kiñca svasamavetameva prāyamenābhivyajyate 'pūrvaṃ na parasamavetaṃ,",
    "GSP33vacbhamu:12675": " yena pitrādigatena karmaṇā varteranniti /",
    "GSP33vacbhamu:12676": " śeṣaṃ sugamam //8 // 3.1.2.9.",
    "GSP33vacbhamu:12677": " caraṇāditi cennopalakṣaṇārtheti kārṣṇājiniḥ\u000e /",
    "GSP33vacbhamu:12678": " anena niranuśayā evāvarohantīti pūrvapakṣabījaṃ nigūḍhamuddhāṭya nirasyati /",
    "GSP33vacbhamu:12679": " yadyapi 'akrodhaḥ sarvabhūteṣu karmaṇā manasā girā /",
    "GSP33vacbhamu:12680": " anugrahaśca jñānaṃ ca śīlametādvidurbudhāḥ //",
    "GSP33vacbhamu:12681": " ' iti smṛteḥ śīlamācāro 'nuśayādbhinnastathāpyānuśayāṅgatayānuśayopalakṣaṇatvaṃ kārṣṇājinirācāryo mene /",
    "GSP33vacbhamu:12682": " tathāca ramaṇīyacaraṇāḥ kapūyacaraṇā ityanenānuśayopalakṣaṇātsiddhaṃ sānuśayānāmevāvarohaṇamiti //9 // 3.1.2.10.",
    "GSP33vacbhamu:12683": " ānarthakyamiti cenna tadapekṣatvāt\u000e /",
    "GSP33vacbhamu:12684": " 'ācārahīnaṃ na punaranti vedāḥ' iti hi smṛtyā vedapadena vedārthamupalakṣayantyā vedārthānuṣṭhānaśeṣatvamācārasyoktaṃ na tu svatantra ācāraḥ phalasya sādhanaṃ,",
    "GSP33vacbhamu:12685": " tena vedārthānuṣṭhānopakārakatayācārasya nānarthakyaṃ kratvarthasya /",
    "GSP33vacbhamu:12686": " tadanena samidādivadācārasya kratvarthatvamuktam /",
    "GSP33vacbhamu:12687": " saṃprati snānādivatpuruṣārthatve puruṣasaṃskāratve 'pyadoṣa ityāha-",
    "GSP33vacbhamu:12688": " puruṣārthatve 'pyācārasyeti\u000e /",
    "GSP33vacbhamu:12689": " tadevaṃ caraṇaśabdenācāravācinā sarvo 'nuśayo lakṣita ityuktam //10 // 3.1.2.11.",
    "GSP33vacbhamu:12690": " bādaristu mukhya eva caraṇaśabdaḥ karmaṇītyāha-",
    "GSP33vacbhamu:12691": " sukṛtaduṣkṛte eveti tu bādariḥ\u000e /",
    "GSP33vacbhamu:12692": " brahmaṇaparivrājakanyāyo gobalīvardanyāyaḥ /",
    "GSP33vacbhamu:12693": " śeṣamatirohitārtham //11 // 3.1.3.12.",
    "GSP33vacbhamu:12694": " aniṣṭādikāriṇāmapi ca śrutam\u000e /",
    "GSP33vacbhamu:12695": " 'ye vai ke cāsmāllokātprayanti candramasameva te sarve gacchanti' iti kauṣītakināṃ samāmnānāt,",
    "GSP33vacbhamu:12696": " dehārambhasya ca candralokagamanamantareṇānupapatteḥ pañcamyāmāhutāvityāhitisaṃkhyāniyamāt /",
    "GSP33vacbhamu:12697": " tathāhi-dyusomavṛṣṭyannaretaḥpariṇāmakrameṇa tā evāpo yoṣidagnau hutāḥ puruṣavacaso bhavantītyaviśeṣeṇa śrutam /",
    "GSP33vacbhamu:12698": " na caitanmanuṣyābhiprāyaṃ,",
    "GSP33vacbhamu:12699": " kapūyacaraṇāḥ svayonimityamanuṣyasyāpi śravaṇāt /",
    "GSP33vacbhamu:12700": " gamanāgamanāya ca devayānapitṛyāṇayoreva mārgayorāmnānāt,",
    "GSP33vacbhamu:12701": " pathyantarasyāśruteḥ,",
    "GSP33vacbhamu:12702": " 'jāyasva mriyasveti tṛtīyaṃ sthānam' iti ca sthānatvamātreṇāvagamātpathitvenāpratīteścandralokādavatīrṇānāmapi ca tatsthānatvasaṃbhavādasaṃpūreṇa",
    "GSP33vacbhamu:12703": " ananyamārgatayā ca tadbhogavirahiṇāmapi grāmaṃ gacchan vṛkṣamūlānyupasarpatītivatsaṃyamanādiṣu yamavaśyatāyai candralokagamanopapatteḥ,",
    "GSP33vacbhamu:12704": " 'na katareṇavacana' ityasyāsaṃpūraṇapratipādanaparatayā mārgadvayaniṣedhaparatvābhāvāt,",
    "GSP33vacbhamu:12705": " aniṣṭādikāriṇāmapi candralokagamane prāpte 'bhidhīyate-satyaṃ sthānatayāvagatasya",
    "GSP33vacbhamu:12706": " na mārgatvaṃ tathāpi vettha yathāsau mārgo na saṃpūryate ityasya prativacanāvasare",
    "GSP33vacbhamu:12707": " mārgadvayaniṣedhapūrvaṃ tṛtīyaṃ sthānamabhivadannasaṃpūraṇāya tatpratipakṣamācakṣīta /",
    "GSP33vacbhamu:12708": " yadi punastenaiva mārgeṇāgatya janmamaraṇaprabandhavat sthānamadhyāsīta naitattṛtīyaṃ sthānaṃ bhavet /",
    "GSP33vacbhamu:12709": " nahīṣṭādikāriṇaścandramaṇḍalādavaruhya ramaṇīyaṃ ninditāṃ vā yoniṃ pratipadyamānāstṛtīyaṃ sthānaṃ pratipadyante /",
    "GSP33vacbhamu:12710": " tatkasya hetoḥ /",
    "GSP33vacbhamu:12711": " pitṛyāṇena pathāvarohāt /",
    "GSP33vacbhamu:12712": " tadyadi kṣudrajantavo 'pyanenaiva pathāvaroheyuḥ,",
    "GSP33vacbhamu:12713": " naitadeṣāṃ janmamaraṇaprabandhavattṛtīyaṃ sthānaṃ bhavet /",
    "GSP33vacbhamu:12714": " tato 'vagacchāmaḥ saṃyamanaṃ sapta ca yātanābhūmīryamavaśatayā pratipadyamānā aniṣṭādikāriṇo na candramaṇḍalādavarohantīti /",
    "GSP33vacbhamu:12715": " tasmāt 'ye vai ke ca' itīṣṭādikāriviṣayaṃ na sarvaviṣayam /",
    "GSP33vacbhamu:12716": " pañcamyāmāhutāviti ca svārthavidhānaparaṃ na punarapañcamyāhutipratiṣedhaparamapi,",
    "GSP33vacbhamu:12717": " vākyabhedaprasaṅgāt /",
    "GSP33vacbhamu:12718": " saṃyamane tvanubhūyeti sūtreṇāvarohāpādānatayā saṃyamanasyopādānāccandramaṇḍalāpādānaniṣedha āñjasaḥ /",
    "GSP33vacbhamu:12719": " tathāca siddhāntasūtrameva /",
    "GSP33vacbhamu:12720": " pūrvapakṣasūtratve tu śaṅkāntarādhyāhāreṇa kathañcidgamayitavyam /",
    "GSP33vacbhamu:12721": " jīvajañ\u000ejarāyujam /",
    "GSP33vacbhamu:12722": " saṃśokajaṃ\u000esaṃsvedajam //12 // 3.1.3.13. // 13 // 3.1.3.14. // 14 // 3.1.3.15. // 15 // 3.1.3.16. // 16 // 3.1.3.17. // 17 // 3.1.3.18. //",
    "GSP33vacbhamu:12723": " sābhāvyāpattirupapatteḥ /",
    "GSP33vacbhamu:12724": " yadyapi yathetamākāśamākāśādvāyumityato na tādātmyaṃ sphuṭamavagamyate tathāpi vāyurbhūtvetyādeḥ sphuṭataraṃ tādātmyāvagamādyathetamākāśamityetadapi tādātmya evāvatiṣṭhate /",
    "GSP33vacbhamu:12725": " na cānyasyānyabhāvānupapattiḥ /",
    "GSP33vacbhamu:12726": " manuṣyaśarīrasya nandikeśvarasya devadeharūpapariṇāmasmaraṇāddevadehasya ca nahuṣasya tiryaktvasmaraṇāt /",
    "GSP33vacbhamu:12727": " tasmānmukhyārthaparityāgena na gauṇī vṛttirāśrayaṇīyā /",
    "GSP33vacbhamu:12728": " gauṇyāṃ ca vṛttau lakṣaṇāśabdaḥ prayukto guṇe lakṣaṇāyāḥ saṃbhavāt /",
    "GSP33vacbhamu:12729": " yathāhuḥ-'lakṣyamāṇaguṇairyogādvṛtteriṣṭā tu gauṇatā' iti /",
    "GSP33vacbhamu:12730": " evaṃ prāpte brūmaḥ-sābhāvyāpattiḥ /",
    "GSP33vacbhamu:12731": " samāno bhāvo rūpaṃ yeṣāṃ te sabhāvāsteṣāṃ bhāvaḥ sābhāvyaṃ sārūpyaṃ sādṛśyamiti yāvat /",
    "GSP33vacbhamu:12732": " kutaḥ-",
    "GSP33vacbhamu:12733": " upapatteḥ\u000e /",
    "GSP33vacbhamu:12734": " etadeva vyatirekamukhena vyācaṣṭe-",
    "GSP33vacbhamu:12735": " nahyanyasyānyabhāvo mukhya upapadyate\u000e /",
    "GSP33vacbhamu:12736": " yuktametadyaddevaśarīramajagarabhāvena pariṇamate,",
    "GSP33vacbhamu:12737": " devadehasamaye 'jagaraśarīrasyābhāvāt /",
    "GSP33vacbhamu:12738": " yadi tu devājagaśarīre samasamaye syātāṃ na devaśarīramajagaraśarīraṃ śilpiśatenāpi kriyate /",
    "GSP33vacbhamu:12739": " nahi dadhipayasī samasamaye parasparātmanī śakye saṃpādayituṃ,",
    "GSP33vacbhamu:12740": " tathehāpi sūkṣmaśarīrākāśayoryugapadbhāvānna parasparātmatvaṃ bhavitumarhati /",
    "GSP33vacbhamu:12741": " evaṃ vāṭvādiṣvapi yojyam /",
    "GSP33vacbhamu:12742": " tathāca tadbhāvastatsādṛśyenaupacāriko vyākhyeyaḥ /",
    "GSP33vacbhamu:12743": " nanvākāśabhāvena saṃyogamātraṃ lakṣyatāṃ kiṃ sādṛśyenetyata āha-",
    "GSP33vacbhamu:12744": " vibhutvāccākāśeneti\u000e //22 // 3.1.5.23.",
    "GSP33vacbhamu:12745": " nāticireṇa viśeṣāt\u000e /",
    "GSP33vacbhamu:12746": " 'durniṣprapataram' iti duḥkhena niḥsaraṇaṃ brūte na tu vilambeneti manyate pūrvapakṣī /",
    "GSP33vacbhamu:12747": " vinā sthūlaśarīraṃ na sūkṣmaśarīre duḥkhabhāgīti durniṣprapataraṃ vilambaṃ lakṣayatīti rāddhāntaḥ //23 // 3.1.6.24.",
    "GSP33vacbhamu:12748": " anyādhiṣṭhiteṣu pūrvavadabhilāpāt\u000e /",
    "GSP33vacbhamu:12749": " ākāśasārūpyaṃ vāyudhūmādisaṃparko 'nuśayināmukta ihedānīṃ vrīhiyavā oṣādhivanaspatayastilamāṣā iti jāyanta iti śrūyate /",
    "GSP33vacbhamu:12750": " tatra saṃśayaḥ-kimanuśayināṃ bhogādhiṣṭhānaṃ vrīhiyavādayaḥ sthāvarā bhavanti,",
    "GSP33vacbhamu:12751": " āhosvit kṣetrajñāntarādhiṣṭhiteṣveṣu saṃsargamātramanubhavantīti /",
    "GSP33vacbhamu:12752": " tatra manuṣyo jāyate devo jāyata ityādau prayoge janeḥ śarīraparigrahe prasiddhatvādatrāpi vrīhyādiśarīraparigraha eva janirmukhyārtha iti vrīhyādiśarīrā evānuśayina iti yuktam /",
    "GSP33vacbhamu:12753": " naca ramaṇīyacaraṇāḥ kapūyacaraṇā itivat karmaviśeṣāsaṃkīrtanāmāttadabhāve vrīhyādīnāṃ śarīrabhāvābhāvātkṣetrajñānantarādhiṣṭhitānāmeva yatsaṃparkamātramiti sāṃpratam /",
    "GSP33vacbhamu:12754": " iṣṭādikāriṇāmiṣṭādikarmasaṃkīrtanāttadabhāve vrīhyādīnāṃ śarīrabhāvābhāvātkṣetrajñāntarādhiṣṭhitānāmeva yatsaṃparkamātramiti sāṃpratam /",
    "GSP33vacbhamu:12755": " iṣṭādikāriṇāmiṣṭādikarmasaṃkīrtanādiṣṭādeśca hiṃsādoṣadūṣitatvena sāvadyaphalatayā candralokabhogāntaraṃ sthāvaśarīrabhogyaduḥkhaphalatvasyāpyupapatteḥ",
    "GSP33vacbhamu:12756": " naca 'na hiṃsyātsarvā bhūtāni' iti sāmānyaśāstrasyāgnīṣomīyapaśuhiṃsāviṣayaviśeṣaśāstreṇa bādhanaṃ,",
    "GSP33vacbhamu:12757": " sāmānyaśāstrasya hiṃsāmānyadvāreṇa viśeṣopasarpaṇaṃ vilambeneti sākṣādviśeṣaspṛśaḥ śāstracchīghratarapravṛttāddurbalatvāditi sāṃpratam /",
    "GSP33vacbhamu:12758": " nahi balavadityeva durbalaṃ bādhate kintu sati virodhe /",
    "GSP33vacbhamu:12759": " na cehāsti virodhaḥ,",
    "GSP33vacbhamu:12760": " bhinnagocaracāritvāt /",
    "GSP33vacbhamu:12761": " 'agnīṣomīyaṃ paśumālabhet ' iti hi kratuprakaraṇe samāmnātaṃ kratvarthatāmasya gamayati na tvapanayati niṣedhāpāditāmasya puruṣaṃ pratyanarthahetutām",
    "GSP33vacbhamu:12762": " tenāstu niṣedhādasya puruṣaṃ pratyanarthahetutā vidheścha kratvarthatā ko virodhaḥ /",
    "GSP33vacbhamu:12763": " yathāhuḥ-'yo nāma kratumadhyasthaḥ kalañjādīni bhakṣayet /",
    "GSP33vacbhamu:12764": " na kratostatra vaiguṇyaṃ yathā coditasiddhitaḥ' iti /",
    "GSP33vacbhamu:12765": " tasmājjanermukhyārthatvādvrīhyādiśarīrā anuśayino jāyanta iti prāpte 'bhidhīyate-bhavedetadevaṃ",
    "GSP33vacbhamu:12766": " yadi ramaṇīyacaraṇāḥ kapūyacaraṇā itivadvrīhyādiṣvanuśayavatāṃ kamaviśeṣaḥ kīrtyeta na caitadasti /",
    "GSP33vacbhamu:12767": " na ceṣṭādeḥ karmaṇaḥ sthāvaśarīropabhogyaduḥkhaphalaprasavahetubhāvaḥ saṃbhavati,",
    "GSP33vacbhamu:12768": " tasya dharmatvena sukhaikahetutvāt /",
    "GSP33vacbhamu:12769": " naca tadgataiyaiḥ paśuhiṃsāyā 'na hiṃsyāt' iti niṣedātkratvarthāyā api duḥkhaphalavatsaṃbhavaḥ /",
    "GSP33vacbhamu:12770": " puruṣārthāyā eva na hiṃsyāditi pratiṣedhāt /",
    "GSP33vacbhamu:12771": " tathāhi-na hiṃsyāditi niṣedhasya niṣedhyādhīnanirūpaṇatayā yadarthaṃ niṣedhyaṃ tadartha eva niṣedho vijñāyate /",
    "GSP33vacbhamu:12772": " na caitat 'nānṛtaṃ vadet' 'na tau paśau karoti' itivatkasyacitprakaraṇe samāmnātaṃ yenānṛtatavadanavadasya niṣedhasya kratvarthate niṣedho 'pi kratvarthaḥ syāt /",
    "GSP33vacbhamu:12773": " paśau niṣiddhayorājyabhāgayoḥ kratvarthatvena niṣedhasyāpi kratvarthatvaṃ bhavet /",
    "GSP33vacbhamu:12774": " evaṃ hi satyājyabhāragaritairapyaṅgāntarairājyabhāgasādhyaḥ kratūpakāro vijñāyate /",
    "GSP33vacbhamu:12775": " tasmādanārabhyādhītena na hiṃsyādityanenābhihitasya vidhyupahitasya puruṣavyāpārasya",
    "GSP33vacbhamu:12776": " vidhivibhaktivirodhātprakṛtyarthahiṃsākarmabhāvyatparityāgena puruṣārtha eva bhāvyo 'vatiṣṭhate /",
    "GSP33vacbhamu:12777": " ākhyātānabhihitasyāpi puruṣasya kartṛvyāpārābhidhānadvāreṇopasthāpitatvāt /",
    "GSP33vacbhamu:12778": " kevalaṃ tasya rāgataḥ prāptatvāttadanuvādena nañarthaṃ vidhirupasaṃkrāmati,",
    "GSP33vacbhamu:12779": " tena puruṣārtho niṣedhya iti tadadhīnanirūpaṇo niṣedho 'pi puruṣārtho bhavati /",
    "GSP33vacbhamu:12780": " tathā cāyamarthaḥ saṃpadyate-yatpuruṣārthaṃ hananaṃ tanna kuryāditi /",
    "GSP33vacbhamu:12781": " kratvarthasyāpi na niṣedhe hiṃsāyāḥ kratūpakārakatvamapi kalpyate /",
    "GSP33vacbhamu:12782": " naca dṛṣṭe puruṣokārakatve pratyarthini sati tatkalpanāspadam /",
    "GSP33vacbhamu:12783": " naca svātantryapāratantrye sati saṃyogapṛthaktve svādiratādivadekatra saṃbhavataḥ /",
    "GSP33vacbhamu:12784": " tasmātpuruṣārthapratiṣedho na kratvarthamapyāskandatīti śuddhasukhaphalatvameveṣṭādīnāṃ na sthāvaśarīropabhogyaduḥkhaphalatvamapīti /",
    "GSP33vacbhamu:12785": " ākāśādiṣviva karmavyāpāramantareṇābhilāpāt /",
    "GSP33vacbhamu:12786": " anuśayināṃ vrīhyādisaṃyogamātraṃ na tu dehatvamiti /",
    "GSP33vacbhamu:12787": " ayamevārtha utsargāpavādakathanenopalakṣitaḥ /",
    "GSP33vacbhamu:12788": " apica mukhye 'nuśayināṃ vrīhyādijanmanīti\u000e /",
    "GSP33vacbhamu:12789": " vrīhyādibhāvamāpannāḥ khalvanuśayinaḥ puruṣairupabhuktā retaḥ sigbhāvamanubhavantī śrūyate /",
    "GSP33vacbhamu:12790": " tadetadvrīhyādidehatve 'nuśayināṃ nopapadyate /",
    "GSP33vacbhamu:12791": " vrīhyādidehatve hi vrīhyādiṣu lūneṣvavahantinā phalīkṛteṣu ca vrīhyādidehavināśādanuśayinaḥ",
    "GSP33vacbhamu:12792": " pravaseyuriti kathamanuśayināṃ retaḥsigbhāvaḥ saṃsargamātre tu saṃsargiṣu vrīhyādiṣu",
    "GSP33vacbhamu:12793": " naṣṭeṣvapi na saṃsargiṇo 'nuśayinaḥ pravaseyuriti retaḥsigbhāva upapadyate /",
    "GSP33vacbhamu:12794": " śeṣamuktam //24 // 3.1.6.25. // 25 // 3.1.6.26.",
    "GSP33vacbhamu:12795": " retaḥsigyogo 'tha\u000e /",
    "GSP33vacbhamu:12796": " sadyo jāto hi bālo na retaḥ sigbhavatyapi tu cirajātaḥ prauḍhayauvanaḥ,",
    "GSP33vacbhamu:12797": " tasmādapi saṃsargamātramiti gamyate //26 // 3.1.6.27.",
    "GSP33vacbhamu:12798": " tatkimidānīṃ sarvatraivānuśayināṃ saṃsargamātraṃ tathāca ramaṇīyacaraṇā ityādiṣu tathābhāva āpadyeteti netyāha-",
    "GSP33vacbhamu:12799": " yoneḥ śarīram\u000e /",
    "GSP33vacbhamu:12800": " sugamam //27 //",
    "GSP33vacbhamu:12801": " iti śrīvācaspatimiśraviracite śārīkamīmāṃsābhāṣyavibhāge bhāmatyāṃ tṛtīyasyādhyāyasya prathamaḥ pādaḥ //",
    "GSP33vacbhamu:12802": " iti tṛtīyādhyāyasya gatyāgaticintayā vairāgyanirūpaṇākhyaḥ prathamaḥ pādaḥ",
    "GSP33vacbhamu:12803": " tṛtīyādhyāye dvitīyaḥ pādaḥ\u000e",
    "GSP33vacbhamu:12804": " saṃdhye sṛṣṭirāha hi\u000e //1 // 3.2.1.1.",
    "GSP33vacbhamu:12805": " idānīṃ tu tasyaiva jīvasyāvasthābhedaḥ svayañjyotiṣṭvasiddhyartha prapañcayate-",
    "GSP33vacbhamu:12806": " kiṃ prabodha iva svapne 'pi pāramārthikī sṛṣṭirāhosvinmāyāmayīti\u000e /",
    "GSP33vacbhamu:12807": " yadyapi brahmaṇo 'nyasyānirvācyatayā jāgratsvapnāvasthāgatayorubhayorapi sargayormāyamayatvaṃ tathāpi yathā jāgratsṛṣṭirbrahmātmabhāvasākṣātkārātprāganuvartate",
    "GSP33vacbhamu:12808": " brahmātmabhāvasākṣātkārāttu nivartate /",
    "GSP33vacbhamu:12809": " evaṃ kiṃ svapnasṛṣṭirāhosvit pratidinameva nivartata iti vimarśārthaḥ //",
    "GSP33vacbhamu:12810": " dvayoḥ\u000eihalokaparalokasthānayoḥ /",
    "GSP33vacbhamu:12811": " saṃdhau bhavaṃ saṃdhyam /",
    "GSP33vacbhamu:12812": " aihalaukikacakṣurādyavyāpārādrūpādisākṣātkāropajananādanaihalaukikaṃ pāralaukikendriyādivyāpārasya ca bhaviṣyato 'pratyupannatvena na pāralaukikam",
    "GSP33vacbhamu:12813": " naca na rūpādisākṣātkāro 'sti svapnadṛśaḥ /",
    "GSP33vacbhamu:12814": " tasmādubhayorlokayorasyāntarālatvamiti brahmātmabhāvasākṣātkārātprāk tathyarūpaiva sṛṣṭirbhavitumarhati /",
    "GSP33vacbhamu:12815": " ayamabhisaṃdhiḥ-iha hi sarvāṇyeva mithyājñānānyudāharaṇaṃ teṣāṃ satyatvaṃ pratijñāyate /",
    "GSP33vacbhamu:12816": " prakṛtopayogitayā tu svapnajñānamudāhṛtam /",
    "GSP33vacbhamu:12817": " jñānaṃ yamarthamavabodhayati sa tathaiveti yuktam /",
    "GSP33vacbhamu:12818": " tathābhāvasya jñānārohāt /",
    "GSP33vacbhamu:12819": " atathātvasya tvapratīyamānasya tathābhāvaprameyavirodhena kalpanāspadatvāt bādhakapratyayādatathātvamiti cet / na /",
    "GSP33vacbhamu:12820": " tasya bādhakatvāsiddheḥ /",
    "GSP33vacbhamu:12821": " samānagocare hi viruddhārthopasaṃhāriṇī jñāne virudhyate /",
    "GSP33vacbhamu:12822": " balavadabalavattvāniścayācca bādhyabādhakabhāvaṃ pratipadyete /",
    "GSP33vacbhamu:12823": " na ceha samānaviṣayatvaṃ,",
    "GSP33vacbhamu:12824": " kālabhedena vyavasthopapatteḥ /",
    "GSP33vacbhamu:12825": " yathāhi kṣīraṃ dṛṣṭaṃ kālāntare dadhi bhavati,",
    "GSP33vacbhamu:12826": " evaṃ rajataṃ dṛṣṭaṃ kālāntare śuktirbhavet /",
    "GSP33vacbhamu:12827": " nānārūpaṃ vā tadvastu /",
    "GSP33vacbhamu:12828": " yadyasya tīvrātapaklāntisahitaṃ cakṣuḥ sa tasya rajatarūpatāṃ gṛhṇāti /",
    "GSP33vacbhamu:12829": " yasya tu kevalamālokamātropakṛtaṃ,",
    "GSP33vacbhamu:12830": " sa tasyaiva śuktirūpatāṃ gṛhṇāti /",
    "GSP33vacbhamu:12831": " evamutpalamapi nīlalohitaṃ divā saurībhirbhābhirabhivyaktaṃ nīlatayā gṛhyate /",
    "GSP33vacbhamu:12832": " pradīpābhivyaktaṃ tu naktaṃ lohitatayā /",
    "GSP33vacbhamu:12833": " evamasatyāṃ nidrāyāṃ sato 'pi rathādīnna gṛhṇāti nidrāṇastu gṛhṇātīti sāmagrībhedādvā kālabhedādvā virodhābhāvaḥ /",
    "GSP33vacbhamu:12834": " nāpi pūrvottarayorbalavadabalavattvanirṇayaḥ /",
    "GSP33vacbhamu:12835": " dvayorapi svagocaracāritayā samānatvena vinigamanāhetorabhāvāt /",
    "GSP33vacbhamu:12836": " tasmādapyavaśyamavirodho vyavasthāpanīyaḥ /",
    "GSP33vacbhamu:12837": " tatsiddhametat /",
    "GSP33vacbhamu:12838": " vivādāspadaṃ pratyayāḥ,",
    "GSP33vacbhamu:12839": " samyañcaḥ,",
    "GSP33vacbhamu:12840": " pratyayatvāt,",
    "GSP33vacbhamu:12841": " jāgratstambhādipratyayavaditi /",
    "GSP33vacbhamu:12842": " imamarthaṃ śrutirapi darśayati-'atha rathān rathayogān pathaḥ sṛjate' iti /",
    "GSP33vacbhamu:12843": " naca 'na tatra rathā na rathayogā na canthāno bhavanti' iti virodhādupacaritārthāṃ sṛjata iti śrutirvyākhyeyā /",
    "GSP33vacbhamu:12844": " sṛjata iti hi śruterbahuśrutisaṃvādātpramāṇāntarasaṃvādācca balīyastvena tadanuguṇatayā na tatra rathā ityasyā bhāktatvena vyākhyānāt /",
    "GSP33vacbhamu:12845": " jāgradavasthādarśanayogyā na santi na tu rathā na santīti /",
    "GSP33vacbhamu:12846": " ata eva kartṛśrutiḥ śākhāntaraśrutirudāhṛtā /",
    "GSP33vacbhamu:12847": " prājñakartṛkatvāccāsya pāramārthikatvaṃ viyadādisargavat /",
    "GSP33vacbhamu:12848": " naca jīvakartṛkatvānna prājñakartṛkatvamiti sāṃpratam /",
    "GSP33vacbhamu:12849": " 'anyatra dharmādanyatrādharmāt' iti prājñasyaiva prakṛtatvāt /",
    "GSP33vacbhamu:12850": " jīvakartṛkatve 'pi ca prājñadabhedena jīvasya prājñatvāt /",
    "GSP33vacbhamu:12851": " apica jāgratpratyayasaṃvādavanto 'pi svapnapratyayāḥ keciddṛśyante /",
    "GSP33vacbhamu:12852": " tadyathā svapne śuklāmbaradharaḥ śuklamālyānulepano brāhmaṇāyanaḥ priyavrataṃ pratyāha-priyavrata,",
    "GSP33vacbhamu:12853": " pañcame 'hani prātarevorvarāprāyabhūmidānena narapatistvāṃ mānayiṣyatīti /",
    "GSP33vacbhamu:12854": " sa ca jāgrattathātmano mānamanubhūya svapnapratyayaṃ satyamabhimanyate /",
    "GSP33vacbhamu:12855": " tasmātsaṃdhye pāramārthikī sṛṣṭiḥ //1 // 3.2.1.2. // 2 // 3.2.1.3.",
    "GSP33vacbhamu:12856": " iti prāpte ucyate-",
    "GSP33vacbhamu:12857": " māyāmātraṃ tu kātsnaryenānabhivyaktasvarūpatvāt\u000e /",
    "GSP33vacbhamu:12858": " idamatrakūtam /",
    "GSP33vacbhamu:12859": " na tāvat kṣīrasyeva dadhi rajatasya pariṇāmaḥ śuktiḥ saṃbhavati /",
    "GSP33vacbhamu:12860": " nahi jātvīśvaragṛhe cirasthitānyapi rajatabhājanāni śuktibhāvamanubhavanti dṛśyante /",
    "GSP33vacbhamu:12861": " na cetarasya rajatānubhavasamaye 'nyo 'nākulendriyo na tasya śuktibhāvamanubhavati pratyeti ca /",
    "GSP33vacbhamu:12862": " na cobhayarūpaṃ vastu /",
    "GSP33vacbhamu:12863": " sāmagrībhedāttu kadācidasya toyabhāvo 'nubhūyate kadācinmarīciteti sāṃpratam /",
    "GSP33vacbhamu:12864": " pāramārthike hāsya toyabhāve tatsādhyāmudānyopaśamalakṣaṇārthakriyāṃ kuryānmarīcisādhyāmapi rūpaprakāśalakṣaṇām /",
    "GSP33vacbhamu:12865": " na marīcibhiḥ kasyacittṛṣṇaja udanyopaśāmyati /",
    "GSP33vacbhamu:12866": " naca toyameva dvividhamudanyopaśamanamatadupaśamanamiti yuktam /",
    "GSP33vacbhamu:12867": " tadarthakriyākāritvavyāptaṃ toyatvaṃ mātrayāpi tāmakurvattoyameva na syāt /",
    "GSP33vacbhamu:12868": " apica toyapratyayasamīcīnatvāyāsya dvaividhyamabhyupeyate taccābhyupagame 'pi na seddhumarhati /",
    "GSP33vacbhamu:12869": " tathāhi-asamarthavidhāpāti toyametaditi manvāno na tṛṣṇayāpi marīcitoyamabhidhāvet yathā marīcīnanubhavan /",
    "GSP33vacbhamu:12870": " athāśaktamabhimanyamāno 'bhidhāvati /",
    "GSP33vacbhamu:12871": " kimaparāddhaṃ marīciṣu toyaviparyāsena sarvajanīnena yattamatilaṅghya viparyāsāntaraṃ kalpyate /",
    "GSP33vacbhamu:12872": " naca kṣīradadhipratyayavadācāryamātulabrāhmaṇapratyayavadvā toyamarīcivijñāne samuccitāvagāhinīsa svānubhavātparasparaviruddhayorbādhyabādhakabhāvāvabhāsanāt",
    "GSP33vacbhamu:12873": " tatrāpi rajatajñānaṃ pūrvamutpannaṃ bādhyamuttaraṃ tu bādhakaṃ śuktijñānaṃ prāptipūrvakatvātpratiṣedhasya /",
    "GSP33vacbhamu:12874": " rajatajñānātprākprāpakābhāvena śukteraprāptāyāḥ pratiṣedhasaṃbhavātpūrvajñānaprāptaṃ tu rajataṃ śuktijñānamapabadhitumarhati /",
    "GSP33vacbhamu:12875": " tadapabādhātmakaṃ ca svānubhavādavasīyate /",
    "GSP33vacbhamu:12876": " yathāhuḥ-'āgāmitvādabādhitvā paraṃ pūrvaṃ hi jāyate /",
    "GSP33vacbhamu:12877": " pūrvaṃ punarabādhitvā paraṃ notpadyate kkacit' /",
    "GSP33vacbhamu:12878": " naca vartamānarajatāvabhāsi jñānaṃ bhaviṣyattāmasyāgocarayanna bhaviṣyatā svasamayavartinīṃ śuktiṃ gocarayatā pratyayena bādhyate,",
    "GSP33vacbhamu:12879": " kālabhedena virodhābhāvāditi yuktam /",
    "GSP33vacbhamu:12880": " mā nāmāsya jñāsītpratyakṣaṃ bhaviṣyattāṃ tatpṛṣṭhabhāvi tvanumānamupakārabhāvahetumivāsati vināśapratyayopanipāte sthemānamākalayati /",
    "GSP33vacbhamu:12881": " asati vināśapratyayopanipāte rajatamidaṃ sthiraṃ rajatatvādanubhūtapratyabhijñātarajatavat /",
    "GSP33vacbhamu:12882": " tathāca rajatagocaraṃ pratyakṣaṃ vastutaḥ sthirameva rajataṃ gocarayet /",
    "GSP33vacbhamu:12883": " tathāca bhaviṣyacchuktikājñānakālaṃ,",
    "GSP33vacbhamu:12884": " rajataṃ vyāpnuyāditi virodhācchuktijñānena bādhyate /",
    "GSP33vacbhamu:12885": " yathāhaḥ-'rajate gṛhyamāṇaṃ hi cirasthāyīti gṛhyate /",
    "GSP33vacbhamu:12886": " bhaviṣyacchuktikājñānakālaṃ vyāpnoti tena tat //",
    "GSP33vacbhamu:12887": " ' iti /",
    "GSP33vacbhamu:12888": " pratyakṣeṇa cirasthāyīti gṛhyata iti kecidvyācakṣate /",
    "GSP33vacbhamu:12889": " tadayuktam /",
    "GSP33vacbhamu:12890": " yadi cirasthāyitvaṃ yogyatā na sā pratyakṣagocaraḥ śakteratīndriyatvāt /",
    "GSP33vacbhamu:12891": " atha kālāntaravyāpitvaṃ,",
    "GSP33vacbhamu:12892": " tadapyayuktaṃ,",
    "GSP33vacbhamu:12893": " kālāntareṇa bhaviṣyatendriyasya saṃyogāyogāttadupahitasīmno vyāpitvasyātīndriyatvāt /",
    "GSP33vacbhamu:12894": " naca pratyabhijñāpratyayavadatrāsti saṃskāraḥ yenāvartamānamapyākalayet /",
    "GSP33vacbhamu:12895": " tasmādatyantābhyāsavaśena pratyakṣānantaraṃ śīgratarotpannavinaśyadavasthānumānasahitapratyakṣābhiprāyemeva cirasthāyīti gṛhyata iti mantavyam",
    "GSP33vacbhamu:12896": " ata evaitatsūkṣmataraṃ kālavyavadhānamavivecayantaḥ saugatāḥ prāhuḥ,",
    "GSP33vacbhamu:12897": " dvividho hi viṣayaḥ pratyakṣasya grāhyaścādhyavaseyaśca /",
    "GSP33vacbhamu:12898": " grāhyakṣaṇa ekaḥ svalakṣaṇo 'dhyavaseyaśca /",
    "GSP33vacbhamu:12899": " grāhyakṣaṇa ekaḥ slakṣaṇo 'dhyavaseyaśca saṃtāna iti /",
    "GSP33vacbhamu:12900": " etena svapnapratyayo mithyātvena vyākhyātaḥ /",
    "GSP33vacbhamu:12901": " yattu satyaṃ svapnadarśanamuktaṃ tatrāpyākhyātrā brāhmaṇāyanenākhyāte saṃvādābhāvāt /",
    "GSP33vacbhamu:12902": " priyavratasyākhyātasaṃvādastu kākatālīyo na svapnajñānaṃ pramāṇayitumarhati /",
    "GSP33vacbhamu:12903": " tādṛśasyaiva bahulaṃ visaṃvādadarśadarśitaśca visaṃvādo bhāṣyakṛtā kātsnryenānabhivyaktiṃ vivṛṇvatā /",
    "GSP33vacbhamu:12904": " rajanyāṃ supta iti\u000e /",
    "GSP33vacbhamu:12905": " rajanīsamaye 'pi hi bhāratādvarṣāntare ketumālādau vāsaro bhavatīti bhārate varṣa ityuktam //3 // 3.2.1.4.",
    "GSP33vacbhamu:12906": " sūcakaśca hi śruterācakṣate ca tadvidaḥ\u000e /",
    "GSP33vacbhamu:12907": " darśanaṃ sūcakaṃ tacca svarūpeṇa sat /",
    "GSP33vacbhamu:12908": " asattu dṛśyam /",
    "GSP33vacbhamu:12909": " ata eva strīdarśanasvarūpasādhyāścaramadhātuvisargādayo jāgradavasthāyāmanuvartante /",
    "GSP33vacbhamu:12910": " strīsādhyāstu mālyavilepanadantakṣatādayo nānuvartante /",
    "GSP33vacbhamu:12911": " na cāsmābhiḥ svapne 'pi prājñavyāpāra iti\u000e /",
    "GSP33vacbhamu:12912": " prājñavyāpāratvena pāramārthikatvānumānaṃ pratyakṣeṇa bādhakapratyayena virudhyamānaṃ nātmānaṃ labhata iti bhāvaḥ /",
    "GSP33vacbhamu:12913": " bandhamokṣayorāntarālikaṃ tṛtīyamaiśvaryamiti //4 // 3.2.1.5.",
    "GSP33vacbhamu:12914": " parāmidhyānāttu tirohitaṃ tato hyasya bandhaviparyayau /",
    "GSP33vacbhamu:12915": " dehayogādvā so 'pi\u000eiti sūtradvayaṃ kṛtopapādanamasmābhiḥ prathamasūtre /",
    "GSP33vacbhamu:12916": " nigadavyākhyātaṃ caitayorbhāṣyamiti //5 // 3.2.1.6. // 6 // 3.2.2.7.",
    "GSP33vacbhamu:12917": " tadabhāvo nāḍīṣu tacchuterātmani ca\u000e /",
    "GSP33vacbhamu:12918": " iha hi nāḍīpuritatparamātmāno jīvasya suṣuptāvasthāyāṃ sthānatvena śrūyante /",
    "GSP33vacbhamu:12919": " tatra kimeṣāṃ sthānānāṃ vikalpa āhosvitsamuccayaḥ /",
    "GSP33vacbhamu:12920": " kimato yadyevam /",
    "GSP33vacbhamu:12921": " etadato bhavati /",
    "GSP33vacbhamu:12922": " yadā nāḍyo vā purītadvā suṣuptasthānaṃ tadā viparītagrahaṇanivṛttāvapi na jīvasya paramātmabhāva iti /",
    "GSP33vacbhamu:12923": " avidyānivṛttāvapi jīvasya paramātmabhāvāya kāraṇāntaramapekṣitavyaṃ tacca karmaiva na tu tattajñānaṃ viparītajñānanivṛttimātreṇa tasyopayogāt,",
    "GSP33vacbhamu:12924": " viparītajñānanivṛtteśca vināpi tattvajñānaṃ suṣuptāvapi saṃbhavāt /",
    "GSP33vacbhamu:12925": " tataśca karmaṇaivāpavargo na jñānena /",
    "GSP33vacbhamu:12926": " yathāhuḥ-'karmaṇaiva tu saṃsiddhimāsthitā janakādayaḥ' iti /",
    "GSP33vacbhamu:12927": " ata tu paramātmaiva nāḍīpurītasmṛtidvārā suṣuptisthānaṃ tato viparītajñānanivṛtterasti mātrayā paramātmabhāva upayogaḥ /",
    "GSP33vacbhamu:12928": " tayā hi tāvadeṣa jīvastadavasthāno bhavati kevalam /",
    "GSP33vacbhamu:12929": " tattvajñānābhāvena samūlakāṣamavidyāyā akāṣājjāgratsvapnalakṣaṇaṃ jīvasya vyutthānaṃ bhavati /",
    "GSP33vacbhamu:12930": " tasmātprayojanavatyeṣā vicāraṇeti /",
    "GSP33vacbhamu:12931": " kiṃ tāvaprāptaṃ,",
    "GSP33vacbhamu:12932": " nāḍīpurītatparamātmasu sthāneṣu suṣuptasya jīvasya nilayaṃ prati vikalpaḥ /",
    "GSP33vacbhamu:12933": " yathā bahuṣu prāsādeṣveko narendraḥ kadācitkkacinnilīyate kadācitkkacidevameko jīvaḥ kadācinnāḍīṣu kadācitpurītati kadācidbrahmaṇīti /",
    "GSP33vacbhamu:12934": " yathā nirapekṣā vrīhiyavāḥ kratusādhanībhūtapuroḍāśaprakṛtitayā śrutā ekārthā vikalpyante,",
    "GSP33vacbhamu:12935": " evaṃ saptamīśrutyā vāyatanaśrutyā vekanilayanārthāḥ parasparānapekṣā nāḍyadayo 'pi vikalpamarhanti /",
    "GSP33vacbhamu:12936": " yatrāpi nāḍībhiḥ pratyavasṛpya purītati śeta iti nāḍība3hmaṇorādhārayoḥ samuccayaśravaṇam /",
    "GSP33vacbhamu:12937": " prāṇaśabdaṃ ca brahma 'athāsmin prāṇe brahmaṇi sa jīva ekadhā bhavati' nnirapekṣayoravedhāratvam /",
    "GSP33vacbhamu:12938": " iyāṃstu viśeṣaḥ /",
    "GSP33vacbhamu:12939": " kadācinnāḍya evādhāraḥ kadācinnāḍībhiḥ saṃcaramāṇasya purītadeva /",
    "GSP33vacbhamu:12940": " evaṃ tābhireva saṃcaramāṇasya kadācidbrahmaivādhāra iti siddhamādhāratve nāḍīpurītatparamātmanāmanapekṣatvam /",
    "GSP33vacbhamu:12941": " tathāca vikalpo vrīhiyavavadbṛhadrathantaravadveti prāptam /",
    "GSP33vacbhamu:12942": " prāpte 'bhidhīyate-jīvaḥ samuccayenaivaitāni nāḍyādīni svāpāyopaiti na vikalpena /",
    "GSP33vacbhamu:12943": " ayamabhisaṃdhiḥ-nityavadāmnātānāṃ yatpākṣikatvaṃ nāma tadgatyantarābhāve kalpyate /",
    "GSP33vacbhamu:12944": " yathāhuḥ-'evameṣo 'ṣṭadoṣo 'pi yadvrīhiyavavākyayoḥ /",
    "GSP33vacbhamu:12945": " vikalpa āśritastatra gatiranyā na vidyate' iti /",
    "GSP33vacbhamu:12946": " prakṛtakratusādhanībhūtapuroḍāśadravyaprakṛtitayā hi parasparānapekṣau vrīhiyavau vihitauśakrutaścaitau pratyekaṃ puroḍāśamabhinirvartayitum",
    "GSP33vacbhamu:12947": " tatra yadi miśrābhyāṃ puroḍāśo 'bhinirvartyeta parasparānapekṣavrīhiyavavidhātṛṇī ubhe api śāstre bādhyeyātām /",
    "GSP33vacbhamu:12948": " na caitau prayogavacanaḥ samuccatumarhati /",
    "GSP33vacbhamu:12949": " sa hi yathā vihitānyaṅgānyabhisamīkṣya pravartamāno naitānyanyathayitaṃ śakroti /",
    "GSP33vacbhamu:12950": " miśraṇe cānyathātvameteṣām /",
    "GSP33vacbhamu:12951": " na cāṅgānurodhena pradhānābhyāso 'gosave ubhe kuryāt' itivadyuktaḥ /",
    "GSP33vacbhamu:12952": " aśruto hyatra pradhānābhyāso 'ṅgānurodhena ca so 'nyāyyaḥ /",
    "GSP33vacbhamu:12953": " na cāṅgabhūtaindravāyavādigrahānurodhena yathā pradhānasya somayāgasyāvṛttirevamatrāpīti yuktam /",
    "GSP33vacbhamu:12954": " 'somenayajeta' iti hi tatrāpūrvayāgavidhiḥ /",
    "GSP33vacbhamu:12955": " tatra ca daśamuṣṭiparimitasya somadravyasya 'somamabhiṣuṇoti',",
    "GSP33vacbhamu:12956": " 'somamabhiplāvayati' iti ca vākyāntarānulocanayā rasadvāreṇa yāgasādhanībhūtasyendravāyvādyuddeśena prādeśamātreṣūrdhvapātreṣu grahaṇāni pṛthakprakalpanāni saṃskārā vidhīyante,",
    "GSP33vacbhamu:12957": " natu somayāgoddeśenendravāyvādayo devatāścodyante,",
    "GSP33vacbhamu:12958": " yena tāsāṃ yāganiṣpattilakṣaṇaikārthatvena vikalpaḥ syāt /",
    "GSP33vacbhamu:12959": " naca prādeśamātramekaikamūrdhvapātraṃ daśamuṣṭiparimitasomarasagrahaṇāya kalpate,",
    "GSP33vacbhamu:12960": " yena tulyārtatayā grahaṇāni vikalperan /",
    "GSP33vacbhamu:12961": " naca yāvanmātramekamūrdhvapātraṃ vyāpnoti tāvanmātraṃ gṛhītvā pariśaṣṭaṃ tyajyeteti yujyate /",
    "GSP33vacbhamu:12962": " daśamuṣṭiparimitopādānasyādṛṣṭārthatvaprasaṅgāt /",
    "GSP33vacbhamu:12963": " evaṃ taddṛṣṭārthaṃ bhavedyadi tatsarvaṃ yāga upayujyeta /",
    "GSP33vacbhamu:12964": " naca dṛṣṭe saṃbhavatyadṛṣṭakalpanā nyāyyā /",
    "GSP33vacbhamu:12965": " tasmātsakalasya somarasasya yāgaśeṣatvena saṃskārārhatvādekaikena ca grahamena sakalasya",
    "GSP33vacbhamu:12966": " saṃskartṛmaśakyatvāttadavayavasyaikena saṃskāre 'vayavāntarasya grahaṇāntareṇa saṃskāra",
    "GSP33vacbhamu:12967": " iti kāryabhedādgrahaṇāni samuccīyeran /",
    "GSP33vacbhamu:12968": " ata eva samuccayadarśanaṃ 'daśautānadhvaryuḥ prātaḥ savane grahan gṛhṇāti' iti /",
    "GSP33vacbhamu:12969": " samuccaye ca sati kramo 'pyupapadyate /",
    "GSP33vacbhamu:12970": " 'āśvino daśamo gṛhyate tṛtīyo hūyate' /",
    "GSP33vacbhamu:12971": " tathaiva 'aindravāyavāgrāngrahāngṛhṇāti' iti /",
    "GSP33vacbhamu:12972": " teṣāṃ ca samuccaye sati yāvadyaduddeśena gṛhītaṃ tāvattasyai devatāyai tyaktavyamityarthādyāgasyāvṛttyā bhavativyam /",
    "GSP33vacbhamu:12973": " yadi punaḥ pṛthakkṛtānyapyekīkṛtya kāñcana devatāmuddiśya tyajeran,",
    "GSP33vacbhamu:12974": " pṛthakkaraṇāni ca devatoddeśāścādṛṣṭārthā bhaveyuḥ /",
    "GSP33vacbhamu:12975": " naca dṛṣṭe saṃbhavatyadṛṣṭakalpanā nyāyyetyuktam /",
    "GSP33vacbhamu:12976": " tasmāttatra samuccayasyāvaśyaṃbhāvityādguṇānurodhenāpi pradhānābhyāsa āsthīyate /",
    "GSP33vacbhamu:12977": " iha tvabhyāsakalpanāpramāṇābhāvātpuroḍāśadravyasya cāniyamena prakṛtidravye yasminkasmiṃścitprāpte",
    "GSP33vacbhamu:12978": " ekaikā parasparānapekṣā vrīhiśrutiryavaśrutiśca niyāmikaikārtatayā vikalpamarhataḥ /",
    "GSP33vacbhamu:12979": " na tu nāḍīpurītatparamātmanāmanyonyānapekṣaṇāmekanilayanārthasaṃbhavo yena vikalpo bhavet /",
    "GSP33vacbhamu:12980": " nahyekavibhaktinirdeśamātreṇaikārthatā bhavati samuccitānāmapyekavibhaktinirdeśadarśanāt /",
    "GSP33vacbhamu:12981": " paryaṅke śete prasāde śeta iti /",
    "GSP33vacbhamu:12982": " tasmādekavibhaktinirdeśasyānaikāntikatvādanyato vinigamanā vaktavyā /",
    "GSP33vacbhamu:12983": " sā coktā bhāṣyakṛtā-",
    "GSP33vacbhamu:12984": " yatrāpi nirapekṣā iva nāḍīḥ\u000e",
    "GSP33vacbhamu:12985": " suptisthānatvena śrāvayatītyādinā\u000e /",
    "GSP33vacbhamu:12986": " sāpekṣaśrutyanurodhena nirapekṣaśrutirnetavyetyarthaḥ /",
    "GSP33vacbhamu:12987": " śeṣamatirohitārtham /",
    "GSP33vacbhamu:12988": " nanu yadi brahmaiva nilayanasthānaṃ tāvanmātramucyatāṃ kṛtaṃ nāḍyupanyāsenetyata āha-",
    "GSP33vacbhamu:12989": " apicātreti\u000e /",
    "GSP33vacbhamu:12990": " apiceti /",
    "GSP33vacbhamu:12991": " samuccaye na vikalpe /",
    "GSP33vacbhamu:12992": " etadupapattisahitā pūrvopapattirarthasādhinīti /",
    "GSP33vacbhamu:12993": " mārgopadeśopayuktānāṃ nāḍīnāṃ stutyarthamatra nāḍīsaṃkīrtanamityarthaḥ /",
    "GSP33vacbhamu:12994": " pittenābhivyāptakaraṇo na bāhyānviṣayānvedeti taddvārā sukhaduḥkhābhāvena tatkāraṇapāṣmāsparśena nāḍīstutiḥ /",
    "GSP33vacbhamu:12995": " yadā tu tejo brahma tadā sugamam /",
    "GSP33vacbhamu:12996": " apica",
    "GSP33vacbhamu:12997": " nāḍyaḥ purītadvā jīvasyopādhyādhāra eva bhavatīti\u000e /",
    "GSP33vacbhamu:12998": " ayamarthaḥ-abhyupetya jīvasyādheyatvamidamuktam /",
    "GSP33vacbhamu:12999": " paramārthatastu na jīvasyādheyatvamasti /",
    "GSP33vacbhamu:13000": " tathāhi-nāḍyaḥ purītadvā jīvasyopādhīnāṃ karaṇānāmāśrayo jīvastu brāhmāvyatirekātsvamahipratiṣṭhaḥ /",
    "GSP33vacbhamu:13001": " na cāpi brahma jīvasyādhāraḥ, tādātmyāt /",
    "GSP33vacbhamu:13002": " vikalpa tu vyatirekaṃ brahmaṇa ādhāratvamucyate jīvaṃ prati /",
    "GSP33vacbhamu:13003": " tathāca suṣuptāvasthāyāmupādhīnāmasamudācārājjīvasya brahmātmatvameva brahmādhāratvaṃ na tu nāḍīpurītādhāratvam /",
    "GSP33vacbhamu:13004": " tadupādhikaraṇamātrādhāratayā tu suṣuptadaśārambhāya jīvasya nāḍīpurītadādhāratvamityatulyārthatayā na vikalpa iti /",
    "GSP33vacbhamu:13005": " apica na kadācijjīvasyeti /",
    "GSP33vacbhamu:13006": " autsagikaṃ brahmasvarūpatvaṃ jīvasyāsati jāgratsvapnadaśārūpe 'pavāde suṣuptavasthāyāṃ nānyathayituṃ śakyamityarthaḥ /",
    "GSP33vacbhamu:13007": " apica ye 'pi sthānavikalpamāsthiṣacata tairapi viśeṣavijñānopaśamalakṣaṇā suṣuptyavasthāṅgīkartavyā /",
    "GSP33vacbhamu:13008": " na ceyamātmatādātmyaṃ vinā nāḍyādiṣu paramātmavyatirikteṣu sthāneṣūpapadyate /",
    "GSP33vacbhamu:13009": " tatra hi sthito 'yaṃ jīva ātmavyatirekābhimānī sannavaśyaṃ viśeṣajñānavān bhavet /",
    "GSP33vacbhamu:13010": " tathāhi śrutiḥ-'yatra vā anyadiva syāttatrānye 'nyatpaśyet' iti /",
    "GSP33vacbhamu:13011": " ātmasthānatve tvadoḥ /",
    "GSP33vacbhamu:13012": " 'yatra tvasya sarvamātmaivābhūtatkena kaṃ paśyedvijānīyāt' iti śruteḥ /",
    "GSP33vacbhamu:13013": " tasmādapyātmasthānavasya dvāraṃ nāḍyādītyāha-",
    "GSP33vacbhamu:13014": " apica sthānavikalpābhyupagame 'pīti\u000e /",
    "GSP33vacbhamu:13015": " atra codayati-",
    "GSP33vacbhamu:13016": " nanu bhedaviṣayasyāpīti\u000e /",
    "GSP33vacbhamu:13017": " bhidyata iti bhedaḥ /",
    "GSP33vacbhamu:13018": " bhidyamānasyāpi viṣayasyetyarthaḥ /",
    "GSP33vacbhamu:13019": " pariharati-",
    "GSP33vacbhamu:13020": " bāḍhamevaṃ syāditi\u000e /",
    "GSP33vacbhamu:13021": " na tāvajjīvasyāsti svataḥparicchedastasya brahmātmatvena vibhutvāt /",
    "GSP33vacbhamu:13022": " aupādhike tu paricchede yatropādhisaṃnihitastanmātraṃ na jānīyānna tu sarvam /",
    "GSP33vacbhamu:13023": " nahyasaṃnidhānātsumerumavidvān devadattaḥ saṃnihitamapi na veda /",
    "GSP33vacbhamu:13024": " tasmātsarvaviśeṣavijñānapratyastamayīṃ suṣuptiṃ na samapradhānatayāganyedivaditi vadanvikalpamapyapākaroti-",
    "GSP33vacbhamu:13025": " naca vayamiheti\u000e /",
    "GSP33vacbhamu:13026": " svādhyāyādhyayanavidhyāpāditupuruṣārthatvasya vedarāśerekenāpi varṇena nāpuruṣārthena bhavituṃ yuktam /",
    "GSP33vacbhamu:13027": " naca suṣuptāvasthāyāṃ jīvasya svarūpeṇa nāḍyādisthānatvapratipādena kiñcitprayojanaṃ brahmabhūyapratipādena tvasti /",
    "GSP33vacbhamu:13028": " tasmānna samapradhānabhāvena samuccayo nāpi vikalpa iti bhāvaḥ /",
    "GSP33vacbhamu:13029": " nītārthamanyat //7 // 3.2.2.8. // 8 // 3.2.3.9.",
    "GSP33vacbhamu:13030": " sa eva tu karmānusmṛtiśabdavidhibhyaḥ\u000e /",
    "GSP33vacbhamu:13031": " yadyapīśvarādibhinno jīvastathāpyupādhyavacchedena bhedaṃ vivakṣitvādhikaraṇāntarārambhaḥ /",
    "GSP33vacbhamu:13032": " sa eveti duḥsaṃpādamiti /",
    "GSP33vacbhamu:13033": " sa vānyo veti īśvaro veti saṃbhavamātreṇopanyāsaḥ /",
    "GSP33vacbhamu:13034": " nahi tasya śuddhamuktasvabhāvasyāvidyākṛtavyutthānasaṃbhavaḥ /",
    "GSP33vacbhamu:13035": " ata eva vimarśāvasare 'syānupanyāsaḥ /",
    "GSP33vacbhamu:13036": " yadvi dvyahādinirvartanīyamekasya puṃsaścoditaṃ karma tasya pūrvedyuranuṣṭhitasyāsti smṛtiriti vakyavye 'nuḥ pratyabhijñānasūcanārthaḥ /",
    "GSP33vacbhamu:13037": " ata eva so 'hamasmītyuktam /",
    "GSP33vacbhamu:13038": " punaḥ pratinyāyaṃ pratiyonyādravatīti\u000e /",
    "GSP33vacbhamu:13039": " ayanaṃ āyaḥ niyamena gamanaṃ nyāyaḥ /",
    "GSP33vacbhamu:13040": " jīvaḥ pratinyāyaṃ saṃprasāde suṣuptāvasthāyāṃ buddhāntāyādravati āgacchati pratiyoni /",
    "GSP33vacbhamu:13041": " yohi vyāghrayoniḥ suṣupto buddhāntamāgacchan sa vyāghra eva bhavati na jātyantaram /",
    "GSP33vacbhamu:13042": " tadidamuktam-",
    "GSP33vacbhamu:13043": " na iha vyāghro vā siṃho veti /",
    "GSP33vacbhamu:13044": " atha tatra supta utiṣṭhediti\u000e /",
    "GSP33vacbhamu:13045": " yo hi jīvaḥ suptaḥ sa śarīrāntaraṃ uttiṣṭhati śarīrāntaragatastu suptajīvasaṃbandhini śarīra uttiṣṭhati,",
    "GSP33vacbhamu:13046": " tataśca na śarīrāntare vyavahāralopa ityarthaḥ /",
    "GSP33vacbhamu:13047": " apica na jīvo nāma kaścitparasmādanya iti\u000e /",
    "GSP33vacbhamu:13048": " yathā ghacākāśo nāma na paramākāśādanyaḥ /",
    "GSP33vacbhamu:13049": " atha cānya iva yāvaddhaṭamanuvartate /",
    "GSP33vacbhamu:13050": " na cāsau durvivecastadupādherghacaṭasya viviktatvāt /",
    "GSP33vacbhamu:13051": " evamanādyanirvacanīyāvidyopadhānabhedopādhikalpito jīvo na vastutaḥ paramātmano bhidyate tadupādyudbhavābhibhavābhyāṃ codbhūta ivābhibhūta iva pratīyate /",
    "GSP33vacbhamu:13052": " tataśca suṣuptādāvapi abhibhūta iva jāgradavasthādiṣudbhūta iva /",
    "GSP33vacbhamu:13053": " tasya cāvidyātadvāsanopādheranāditayā kāryakāraṇabhāvena pravahataḥ suvivecatayā tadupahito jīvaḥ suviveca iti //9 // 3.2.4.10.",
    "GSP33vacbhamu:13054": " sugdher'dhasaṃpattiḥ pariśeṣāt\u000e /",
    "GSP33vacbhamu:13055": " viśeṣavijñānābhāvānmūrcchā jāgarasvapnāvasthābhyāṃ bhidyate punarutthānācca maraṇāvasthāyāḥ /",
    "GSP33vacbhamu:13056": " ataḥ suṣuptireva mūrcchā viśeṣajñānābhāvāviśeṣāt /",
    "GSP33vacbhamu:13057": " cirānucchvāsavepathuprabhṛtayastu supteravāntaraprabhedāḥ /",
    "GSP33vacbhamu:13058": " tadyathā kaścitsuptotthitaḥ prāha sukhamahamasvāpsaṃ laghūni me gātrāṇi prasannaṃ me mana iti,",
    "GSP33vacbhamu:13059": " kaścitpunarduḥkhasamasvāpsaṃ gurūṇi me gātrāṇi bhramatyanavasthitaṃ me mana iti /",
    "GSP33vacbhamu:13060": " na caitāvatā suṣuptirbhidyate /",
    "GSP33vacbhamu:13061": " tathā vikārāntare 'pi mūrcchā na suṣupterbhidyate /",
    "GSP33vacbhamu:13062": " tasmāllokaprasiddhyabhāvānneyaṃ pcamyavastheti prāptam /",
    "GSP33vacbhamu:13063": " evaṃ prāpta ucyate-yadyapi viśeṣavijñānopaśamena mohasuṣuptayoḥ sāmyaṃ tathāpi naikyam /",
    "GSP33vacbhamu:13064": " nahi viśeṣavijñānasadbhāvasāmyamātreṇa svapnajāgarayorabhedaḥ /",
    "GSP33vacbhamu:13065": " bāhyendriyavyāpārabhāvābhāvābhyāṃ tu bhede tayoḥ suṣuptamohayorapi prayojanabhedātkāraṇabhedāllakṣaṇabhedācca bhedaḥ /",
    "GSP33vacbhamu:13066": " śramāpanuttyarthā hi brahmaṇā saṃpattiḥ suṣaptam /",
    "GSP33vacbhamu:13067": " śarīratyāgārthā tu brahmaṇā saṃpattirmohaḥ /",
    "GSP33vacbhamu:13068": " yadyapi satyapi mohe na maraṇaṃ tathāpyasati mohe na maraṇamiti maraṇārtho mohaḥ /",
    "GSP33vacbhamu:13069": " musalasaṃpātādinimittatvānmohasya śramādinimittatvācca suṣuptasya sukhanetrādivikāralakṣaṇatvānmohasya",
    "GSP33vacbhamu:13070": " prasannavadanatvādilakṣaṇabhedācca suṣuptasyāsuṣuptasya tvavāntarabhede 'pi nimittaprayojanalakṣaṇābhedādekatvam /",
    "GSP33vacbhamu:13071": " tasmāt suṣuptamohāvasthayorbrahmaṇā saṃpattāvapi suṣupte yādṛśī saṃpattirna tādṛśī moha ityardhasaṃpattiruktā /",
    "GSP33vacbhamu:13072": " sāmyavaiṣamyābhyāmardhatvam /",
    "GSP33vacbhamu:13073": " yadā naitadavasthāntaraṃ tadā bhedāttatpravilāya yatnāntaramāstheyam /",
    "GSP33vacbhamu:13074": " abhede tu na yatnānramiti cintāprayojanam //10 // 3.2.5.11.",
    "GSP33vacbhamu:13075": " na sthānato 'pi parasyobhayaliṅgaṃ sarvatra hi\u000e /",
    "GSP33vacbhamu:13076": " avāntarasaṃgatimāha-",
    "GSP33vacbhamu:13077": " yena brahmaṇā suṣuptādiṣviti\u000e /",
    "GSP33vacbhamu:13078": " yadyapi 'tadananyatvamārambhaṇaśabdādibhyaḥ' ityatra niṣprapañcameva brahmopapāditaṃ",
    "GSP33vacbhamu:13079": " tathāpi prapañcaliṅgānāṃ bahvīnāṃ śrutīnāṃ darśanādbhavati punarvicikitsā atastannivāraṇāyārambhaḥ /",
    "GSP33vacbhamu:13080": " tasya ca tattvajñānamapavargopayogīti prayojanavān vicāraḥ /",
    "GSP33vacbhamu:13081": " tatrobhayaliṅgaśravaṇādubhayarūpatvaṃ brahmaṇaḥ prāptam /",
    "GSP33vacbhamu:13082": " tatrāpi saviśeṣatvanirviśeṣatvayorvirodhātsvābhāvikatvānupapatterekaṃ svato 'paraṃ tu parataḥ /",
    "GSP33vacbhamu:13083": " naca yatparatastadapāramārthikam /",
    "GSP33vacbhamu:13084": " nahi cakṣurādīnāṃ svataḥpramāṇabhūtānāṃ doṣato 'prāmāṇyamapāramārthikam /",
    "GSP33vacbhamu:13085": " viparyajñānalakṣaṇakāryānutpādaprasaṅgāt /",
    "GSP33vacbhamu:13086": " tasmādubhayaliṅgakaśāstraprāmāṇyādubhayarūpatā brahmaṇaḥ pāramārthikīti prāpta ucyate-na sthānata upādhito 'pi parasya brahmaṇa ubhayacihnatvasaṃbhavaḥ",
    "GSP33vacbhamu:13087": " ekaṃ hi pāramārthikamanyadadhyāripatam /",
    "GSP33vacbhamu:13088": " pāramārthikatve hyupādhijanitasya rūpasya brahmaṇaḥ pariṇāmo bhavet /",
    "GSP33vacbhamu:13089": " sa ca prākpratiṣiddhaḥ /",
    "GSP33vacbhamu:13090": " tatpāriśeṣyātsphaṭikamaṇeriva svabhāvasvacchaghavalasya lākṣārasavasekopādhirūpaṇimā",
    "GSP33vacbhamu:13091": " sarvagandhatvādiraupādhiko brahmaṇyadhyasya iti paśyāmo nirviśeṣatāpratipādanārthatvācchutīnām /",
    "GSP33vacbhamu:13092": " saviśeṣatāyāmapi 'yaścāyamasyāṃ pṛthivyāṃ tejomayaḥ' ityādīnāṃ śrutīnāṃ brahmaikatvapratipādanaparatvādekatvanānātvayoścaikasminnasaṃbhavādekatvāṅgatvenaiva",
    "GSP33vacbhamu:13093": " nānātvapratipādanaparyavasānāt,",
    "GSP33vacbhamu:13094": " nānātvasya pramāṇāntarasiddhatayānuvādyatvādekatvasya cānadhigatervidheyatvopapatterbhedadarśananindayā",
    "GSP33vacbhamu:13095": " ca sākṣādbhūyasībhiḥ śrutibhirabhedapratipānādākāravadbrahmaviṣayāṇāṃ ca kāsāṃcicchutīnāmupāsanāparatvamasati",
    "GSP33vacbhamu:13096": " bādhake 'nyaparādvacanātpratīyamānamapi gṛhyate /",
    "GSP33vacbhamu:13097": " yathā devatānāṃ vigrahavattvam /",
    "GSP33vacbhamu:13098": " santi cātra sākṣādvaitāpavādenādvaitapratipādanaparāḥ śataśaḥ śrutayaḥ /",
    "GSP33vacbhamu:13099": " kāsāṃcicca dvaitābhidhāyinīnāṃ tatpravilayaparatvam /",
    "GSP33vacbhamu:13100": " tasmānnirviśeṣamekarūpaṃ caitanyaikarasaṃ sadbrahma paramārthataḥ,",
    "GSP33vacbhamu:13101": " viśeṣāśca sarvagandhatvavāmanītvādaya upādhivaśādadhyastā iti siddham /",
    "GSP33vacbhamu:13102": " śeṣamatirohitārtham //11 // 3.2.5.12. // 12 // 3.2.5.13. // 13 // 3.2.5.13. // 13 // 3.2.5.14. // 14 // 3.2.5.15. // 15 // 3.2.5.16. // 16 //",
    "GSP33vacbhamu:13103": " atra keciddve adhikaraṇe kalpayantīti\u000e /",
    "GSP33vacbhamu:13104": " kiṃ sāllakṣaṇaṃ ca prakāśalakṣaṇaṃ ca brahma kiṃ sallakṣaṇameva brahmeti prakāśalakṣaṇameveti tatra pūrvapakṣaṃ gṛhṇāti-",
    "GSP33vacbhamu:13105": " prakāśavaccāvaiyarthyāt\u000e /",
    "GSP33vacbhamu:13106": " cakārātsacca /",
    "GSP33vacbhamu:13107": " avaiyarthyāt /",
    "GSP33vacbhamu:13108": " brahmaṇi sacchuteḥ siddhāntayati-",
    "GSP33vacbhamu:13109": " āha ca tanmātram\u000e /",
    "GSP33vacbhamu:13110": " prakāśamātram /",
    "GSP33vacbhamu:13111": " nahi sattvaṃ nāma prakāśarūpādanyat,",
    "GSP33vacbhamu:13112": " yathā sarvagandhatvādayo 'pi tu prakāśarūpameva saditi nobhayarūpatvaṃ brahmaṇa ityarthaḥ /",
    "GSP33vacbhamu:13113": " tadetadanenopanyasya dūṣitam /",
    "GSP33vacbhamu:13114": " sattāprakāśayorekatve nobhayalakṣaṇatvam /",
    "GSP33vacbhamu:13115": " bhede na sthānato 'pīti nirākṛtamiti nādhikaraṇāntaraṃ prayojayati /",
    "GSP33vacbhamu:13116": " paramārthastvabheda eva prakarṣaprakāśavaditi /",
    "GSP33vacbhamu:13117": " sarveṣāṃ ca sādhāraṇe pravilayārthatve sati 'arūpavadeva hi tatpradhānatvāt' iti vinigamanakāraṇavacanamanavakāśaṃ syāt\u000e /",
    "GSP33vacbhamu:13118": " evaṃ hi tasyāvakāśaḥ syādyāda kāścidupāsanāparatayā rūpamācakṣīran kāścinnīrūpabrahmapratipādanaparā bhaveyuḥ /",
    "GSP33vacbhamu:13119": " sarvāsāṃ tu pravilayārthatvena nīrūpabrahmapratipādanārthatve ukto vinigamanaheturna syādityarthaḥ /",
    "GSP33vacbhamu:13120": " ekaniyogapratīteḥ prayājadarśapūrṇamāsavākyavadityadhikārābhiprāyam,",
    "GSP33vacbhamu:13121": " \u000eanubandhabhedāttu bhinno 'nayorapi niyoga iti /",
    "GSP33vacbhamu:13122": " ko 'yaṃ prapañcapravilaya iti\u000e /",
    "GSP33vacbhamu:13123": " vāstavasya vā prapañcasya pravilayaḥ sarpiṣa ivāgnisaṃyogāt /",
    "GSP33vacbhamu:13124": " samāropitasya vā rajjvāṃ sarpabhāvasyeva rajjutattvaparijñānāt /",
    "GSP33vacbhamu:13125": " na tāvadvāstavaḥ sarvasādhāraṇaḥ pṛthivyādiprapañcaḥ puruṣamātreṇa śakyaḥ samucchettum /",
    "GSP33vacbhamu:13126": " apica prahlādaśukādibhiḥ puruṣadhaureyaiḥ samūlamunmūlitaḥ prapañca iti śūnyaṃ jagadbhavet /",
    "GSP33vacbhamu:13127": " naca vāstavaṃ tattvajñānena śakyaṃ samucchettum /",
    "GSP33vacbhamu:13128": " āropitarūpavirodhitvāttvajñānasyetyuktam /",
    "GSP33vacbhamu:13129": " samāropitarūpastu prapañco brahmatattvajñāpanaparaireva vākyairbrahmatattvamavabodhayadbhiḥ śakyaḥ samucchettumiti kṛtamatra vidhinā /",
    "GSP33vacbhamu:13130": " nahi vidhiśatenāpi vinā tattvāvabodhanaṃ pravartasvātmajñāna iti vā kuru prapañcapravilayaṃ veti pravartitaḥ śaknoti prapañcapravilayaṃ kartum",
    "GSP33vacbhamu:13131": " na cāsyātmajñānavidhiṃ vinā vedāntārthabrahmatattvāvabodho na bhavati /",
    "GSP33vacbhamu:13132": " maulikasya svādhyāyādhyayanavirodhereva vivakṣitārthatayā sakalasya vedarāśeḥ phalavadarthāvabodhanaparatāmāpādayato vidyamānatvāt /",
    "GSP33vacbhamu:13133": " anyathā karmavidhivākyānyapi vidhyantaramapekṣeranniti /",
    "GSP33vacbhamu:13134": " naca cintāsākṣātkārayorvidhiriti tattvasamīkṣāyāmasmābhirūpapāditam /",
    "GSP33vacbhamu:13135": " vistareṇa cāyamarthastatraiva prapañcitaḥ /",
    "GSP33vacbhamu:13136": " tasmāt 'jartilayavāgvā juhuyāt' itivadvidhisarūpā ete 'ātmā vā are draṣṭavya' ityādayo na tu vidhaya iti /",
    "GSP33vacbhamu:13137": " tadidamuktam-",
    "GSP33vacbhamu:13138": " draṣṭavyādiśabdā api tattvābhimudhīkaraṇapradhānā na tattvāvabodhavidhipradhānā iti\u000e /",
    "GSP33vacbhamu:13139": " apica brahmatattvaṃ niṣprapañcamuktaṃ na tatra niyojyaḥ kaścitsaṃbhavati /",
    "GSP33vacbhamu:13140": " jīvo hi niyojyo bhavet,",
    "GSP33vacbhamu:13141": " sa cetprapañcapakṣe vartate ko niyojyastasyocchinnatvāt /",
    "GSP33vacbhamu:13142": " atha brahmapakṣe tathāpyaniyojyaḥ,",
    "GSP33vacbhamu:13143": " brahmaṇo 'niyojyatvāt /",
    "GSP33vacbhamu:13144": " atha brahmaṇo 'nanyo 'pyavidyayānya iveti niyojyaḥ /",
    "GSP33vacbhamu:13145": " tadayuktam /",
    "GSP33vacbhamu:13146": " brahmabhāvaṃ pāramārthikamavagamayatāgamenāvidyāyā nirastatvāt /",
    "GSP33vacbhamu:13147": " tasmānniyojyābhāvādapi na niyogaḥ /",
    "GSP33vacbhamu:13148": " tadidamuktam-",
    "GSP33vacbhamu:13149": " jīvo nāma prapañcapakṣasyaiveti\u000e /",
    "GSP33vacbhamu:13150": " apica jñānavidhaparatve tanmātrāttu jñānasyānutpattestattvapratipādanaparatvamabhyupagamanīyam /",
    "GSP33vacbhamu:13151": " tatra varaṃ tattvapratipādanaparatvamevāstu tasyāvaśyābhyupagantavyatvenobhayavādisiddhatvāt /",
    "GSP33vacbhamu:13152": " evaṃ ca kṛtaṃ tattvajñānavidhinetyāha-",
    "GSP33vacbhamu:13153": " jñeyābhimukhasyāpīti\u000e /",
    "GSP33vacbhamu:13154": " naca tacchakyaṃ vāpi yuktamityāha-",
    "GSP33vacbhamu:13155": " naca pramāṇāntareṇeti /",
    "GSP33vacbhamu:13156": " kiñcānyanniyoganiṣṭhatayaiva ca paryavasyatyāmnāye yadabhyupagataṃ\u000ebhavadbhiḥ śāstraparyālocanayāniyojyabrahmātmatvaṃ jīvasyeti tadetacchāstrāvirodhādapramāṇakam",
    "GSP33vacbhamu:13157": " athaitacchāstramaniyojyabrahmātmatvaṃ ca jīvasya pratipādayati jīvaṃ ca niyuktaṃ tato dvyarthaṃ ca viruddhārtha ca syādityāha-",
    "GSP33vacbhamu:13158": " atheti\u000e /",
    "GSP33vacbhamu:13159": " darśapaurṇamāsādivākyeṣu jīvasyāniyojyasyāpi vastuto 'dhyastaniyojyabhāvasya niyojyatā yuktā /",
    "GSP33vacbhamu:13160": " nahi tadvākyaṃ tasya niyojyatāmāhāpi tu laukikapramāṇasiddhāṃ niyojyatāmāśritya darśapūrṇamāsau vidhatte /",
    "GSP33vacbhamu:13161": " idaṃ tu niyojyatāmapanayati ca niyuṅkte ceti durghaṭamiti bhāvaḥ /",
    "GSP33vacbhamu:13162": " niyogaparatāyāṃ ceti\u000e /",
    "GSP33vacbhamu:13163": " paurvāparyālocanayā vedāntānāṃ tattvaniṣṭhatā śrutā na śrutā niyoganiṣṭhatetyarthaḥ /",
    "GSP33vacbhamu:13164": " apica niyoganiṣṭhatve vākyasya darśapaurṇāmāsakarmaṇa ivāpūrvāvāntaravyāpārādātmajñānakarmaṇo 'pyapūrvāvāntaravyāpārādeva svargādiphalavanmokṣasyānandarūpaphalasya siddhiḥ /",
    "GSP33vacbhamu:13165": " tathā cānityatvaṃ sātiśayatvaṃ svargavadbhavedityāha-",
    "GSP33vacbhamu:13166": " karmaphalavaditi /",
    "GSP33vacbhamu:13167": " apica brahmavākyeṣviti\u000e /",
    "GSP33vacbhamu:13168": " saprapañcaniṣprapañcopadeśeṣu hi sādhyānubandhabhedādekaniyogatvamasiddham /",
    "GSP33vacbhamu:13169": " darśaporṇamāsaprayājavākyeṣu tu yadyapyanubandhabhedastathāpyadhikārāṃśasya sādhyasya bhedābhāvādabheda iti //21 // 3.2.6.22.",
    "GSP33vacbhamu:13170": " prakṛtaitāvattvaṃ hi pratiṣedhati tato vravīti ca bhūyaḥ /",
    "GSP33vacbhamu:13171": " adhikaraṇaviṣayamāha-dve vāva brahmaṇo rūpe iti\u000e /",
    "GSP33vacbhamu:13172": " dve eva brahmaṇo rūpe brahmaṇaḥ paramārthato 'rūpasyādhyāropite dve eva rūpe tābhyāṃ hi tadrūpyate /",
    "GSP33vacbhamu:13173": " te darśayati-",
    "GSP33vacbhamu:13174": " mūrte caivāmūrte ca\u000e /",
    "GSP33vacbhamu:13175": " samuccīyamānāvadhāraṇam /",
    "GSP33vacbhamu:13176": " atra pṛthivyaptejāṃsi trīṇi bhūtāni brahmaṇo rūpaṃ mūrtaṃ mūrcchitāvayavamitaretarānupraviṣṭāvayavaṃ kaṭhinamiti yāvat /",
    "GSP33vacbhamu:13177": " tasyaiva viśeṣaṇāntarāṇi-martyaṃ maraṇadharmakam /",
    "GSP33vacbhamu:13178": " sthitamavyāpi /",
    "GSP33vacbhamu:13179": " avacchinnamiti yāvat /",
    "GSP33vacbhamu:13180": " sat anyebhyo viśiṣyamāṇamasādhāraṇadharmavaditi yāvat /",
    "GSP33vacbhamu:13181": " gandhasnehoṣṇatāścānyonyavyavacchedahetavo 'sādhāraṇā dharmāḥ /",
    "GSP33vacbhamu:13182": " tasyaitasya brahmarūpasya tejo 'bannasya caturviśeṣaṇasyaiṣa rasaḥ sāro ya eṣa savitā sapati /",
    "GSP33vacbhamu:13183": " athāmūrtaṃ vāyuścāntarikṣaṃ ca taddhi na kaṭhinamityamūrtametadamṛtamamaraṇadharmakam /",
    "GSP33vacbhamu:13184": " mūrtaṃ hi mūrtāntareṇābhihanyamānamavayavaviśleṣāddhvaṃsate natu tathābhāvaḥ saṃbhavatyamūrtasya /",
    "GSP33vacbhamu:13185": " etadyadeti gacchati vyāpnotīti /",
    "GSP33vacbhamu:13186": " etattyaṃ nityaparokṣamityarthaḥ /",
    "GSP33vacbhamu:13187": " tasyaitasyāmūrtasyāmṛtasyaitasya yata etasya tyasyaiṣa raso ya eṣa gatasmin savitṛmaṇḍale puruṣaḥ /",
    "GSP33vacbhamu:13188": " karaṇātmako hiraṇyagarbhaprāṇāhvayastyasya hyeṣa rasaḥ sāro nityaparokṣatā ca sāmyamityadhidaivatam /",
    "GSP33vacbhamu:13189": " athādhyātmamidameva mūrtaṃ yadanyatprāṇāntarākāśābhyāṃ bhūtatrayaṃ rīrārambhakametanmartyametatsthitametatsattasyaitasya",
    "GSP33vacbhamu:13190": " mūrtasyaitasya martyasyaitasya sthitasyaitasya sata eṣa raso yaccakṣuḥ sato hyoṣa rasa iti /",
    "GSP33vacbhamu:13191": " athāmūrtaṃ prāṇaśca yaścāyamantarātmannākāśa etadamṛtametadyadetattyaṃ tasyaitasyāmūrtasyaitasyāmṛtasyaitasya",
    "GSP33vacbhamu:13192": " yata etasya tyasyaiṣa raso yo 'yaṃ dakṣiṇekṣan puruṣastyasya hyeṣa rasaḥ /",
    "GSP33vacbhamu:13193": " liṅgasya hi karaṇātmakasya hiraṇyagarbhasya dakṣiṇamakṣyadhiṣṭhānaṃ śruteradhigatam /",
    "GSP33vacbhamu:13194": " tadevaṃ brahmaṇa aupādhikayormūrtāmūrtayorādhyātmikādhidaivikayoḥ kāryakāraṇabhāvena vibhāgo vyākhyātaḥ sattyacchabdavācyayoḥ /",
    "GSP33vacbhamu:13195": " athedānīṃ tasya karaṇātmanaḥ puruṣasya liṅgasya rūpaṃ vaktavyam /",
    "GSP33vacbhamu:13196": " etaduktaṃ bhati-mūrtāmūrtavāsanāvijñānamayasya vicitraṃ rūpaṃ liṅgasyeti /",
    "GSP33vacbhamu:13197": " tadevaṃ niravaśeṣaṃ savāsanaṃ satyarūpamuktvā yattatsatyasya satyamuktaṃ brahma tatsvarūpāvadhāraṇārthamidamārabhyate /",
    "GSP33vacbhamu:13198": " yataḥ satyasya rūpaṃ niḥśeṣamuktamato 'vaśiṣṭaṃ satyasya yatsatyaṃ tasyānantaraṃ taduktihetukaṃ svarūpaṃ vakyavyamityāha-",
    "GSP33vacbhamu:13199": " athāta ādeśaḥ\u000ekathanaṃ satyasatyasya paramātmanastamāha-",
    "GSP33vacbhamu:13200": " neti netīti\u000e /",
    "GSP33vacbhamu:13201": " etadarthakathanārthamidamadhikaraṇam /",
    "GSP33vacbhamu:13202": " nanu kimetāvadevādeśyaṃ nāparamastītyarthaḥ /",
    "GSP33vacbhamu:13203": " atraivamarthenetinā yatsaṃnihitaṃ parāmṛṣṭaṃ tanniṣidhyate nañā saṃnihitaṃ ca mūrtāmūrtaṃ savāsanaṃ rūpadvayam /",
    "GSP33vacbhamu:13204": " tadavacchedakatvena ca brahma /",
    "GSP33vacbhamu:13205": " tatredaṃ vicāryate-kiṃ rūpadvayaṃ savāsanaṃ brahma ca sarvameva ca pratiṣidhyate,",
    "GSP33vacbhamu:13206": " uta brahmaivātha savāsanaṃ rūpadvayaṃ brahma tu pariśiṣyata iti /",
    "GSP33vacbhamu:13207": " yadyapi teṣu teṣu vedāntapradeśeṣu brahmasvarūpaṃ pratipāditaṃ tadasadbhāvajñānaṃ ca ninditam /",
    "GSP33vacbhamu:13208": " 'astītyevopalabdhavyaḥ' iti cāsya sattvamavadhāritaṃ tathāpi sadbodharūpaṃ tadbrahma savāsanamūrtāmūrtarūpasādhāraṇatayā ca sāmānyaṃ tasya caite viśeṣā mūrtāmūrtādayaḥ /",
    "GSP33vacbhamu:13209": " naca tattadviśeṣaniṣedhe sāmānyamavasthātumarhati nirviśeṣasya sāmānyasyāyogāt /",
    "GSP33vacbhamu:13210": " yathāhuḥ-'nirviśeṣaṃ na sāmānyaṃ bhavecchuśaviṣāṇavat' iti /",
    "GSP33vacbhamu:13211": " tasmāttadviśeṣedhe 'pi tatsāmānyasya brahmaṇo 'navasthānātsarvasyaivāyaṃ niṣedhaḥ /",
    "GSP33vacbhamu:13212": " ata eva nahyetasmāditi netyanyatparamastīti niṣedhāt paraṃ nāstīti sarvaniṣedhameva tattvamāha śrutiḥ /",
    "GSP33vacbhamu:13213": " 'astītyevopalabdhavyaḥ' iti copāsanāvidhānavanneyaṃ,",
    "GSP33vacbhamu:13214": " na tvastitvamevāsya tattvam /",
    "GSP33vacbhamu:13215": " tatpraśaṃsārthaṃ cāsadbhāvajñānanindā /",
    "GSP33vacbhamu:13216": " yaccānyatra brahmasvarūpapratipādanaṃ tadapi mūrtāmūrtarūpapratipādanavanniṣedhārtham /",
    "GSP33vacbhamu:13217": " asaṃnihito 'pi ca tatra niṣedho yogyatvātsaṃbhansyate /",
    "GSP33vacbhamu:13218": " yathāhuḥ-'yena yasyābhisaṃbandho dūrasthasyāpi tena saḥ' iti /",
    "GSP33vacbhamu:13219": " tasmātsarvasyaivāviśeṣeṇa niṣedha iti prathamaḥ pakṣaḥ /",
    "GSP33vacbhamu:13220": " athavā pṛthivyādiprapañcasya samastasya pratyakṣādipramāṇasiddhatvāt,",
    "GSP33vacbhamu:13221": " brahmaṇastu vāṅmanasāgocaratayā sakalapramāṇavirahāt,",
    "GSP33vacbhamu:13222": " katarasyāstu niṣedha iti viśaye prapañcapratiṣedhe samastapratyakṣādivyākopaprasaṅgāt,",
    "GSP33vacbhamu:13223": " brahmapratiṣedho tvavyākopādbrahmaiva pratiṣedhena saṃbadhyate yogyatvānna prapañcastadvaiparītyāt,",
    "GSP33vacbhamu:13224": " vīpsā tu tadatyantābhāvasūcanāyeti madhyamaḥ pakṣaḥ /",
    "GSP33vacbhamu:13225": " tatra prathamaṃ pakṣaṃ nirākaroti-",
    "GSP33vacbhamu:13226": " na tāvadubhayapratiṣedha upapadyate śūnyavādaprasaṅgāditi\u000e /",
    "GSP33vacbhamu:13227": " ayamabhisaṃdhiḥ-upādhayo hyamī pṛthivyādayo 'vidyākalpitā na tu śoṇakarkādaya iva viśeṣā aśvatvasya /",
    "GSP33vacbhamu:13228": " na copādhivigame upahitasyābhāvo 'pratītirvā /",
    "GSP33vacbhamu:13229": " nahyupādīnāṃ darpaṇamaṇikṛpāṇādīnāmapagame mukhasyābhāvo 'pratitirvā /",
    "GSP33vacbhamu:13230": " tasmādupādhiniṣedhe 'pi nopahitasya śaśaviṣāṇāyamānatāpratyayo vā /",
    "GSP33vacbhamu:13231": " na cetīti saṃnidhānāviśeṣātsarvasya pratiṣedhyatvamiti yuktam /",
    "GSP33vacbhamu:13232": " nahi bhāvamanupāśritya pratiṣedha upapadyate /",
    "GSP33vacbhamu:13233": " kiñciddha kkacinniṣidhyate /",
    "GSP33vacbhamu:13234": " nahyanāśrayaḥ pratiṣedhaḥ śakyaḥ pratipattum /",
    "GSP33vacbhamu:13235": " tadidamuktam-",
    "GSP33vacbhamu:13236": " apariśiṣyamāṇe cānyasminya itaraḥ pratiṣeddhumārabhyate tasya pratiṣedbhumaśakyatvāttasyaiva paramārthatvāpatteḥ pratiṣādhānupapattiḥ\u000e /",
    "GSP33vacbhamu:13237": " madhyamaṃ pakṣaṃ pratikṣipati-",
    "GSP33vacbhamu:13238": " nāpi brahmapratiṣedha upapadyate\u000e /",
    "GSP33vacbhamu:13239": " yuktaṃ yannaisargikāvidyāprāptaḥ prapañcaḥ pratiṣidhyate prāptipūrvakatvātpratiṣedhasya /",
    "GSP33vacbhamu:13240": " brahma tu nāvidyāsiddhaṃ,",
    "GSP33vacbhamu:13241": " nāpi pramāṇāntarāt /",
    "GSP33vacbhamu:13242": " tasmācchabdena prāptaṃ pratiṣedhanīyam /",
    "GSP33vacbhamu:13243": " tathāca yastasya śabdaḥ prāpakaḥ sa tatpara iti sa brahmaṇi pramāṇamiti kathamasya niṣedho 'pi pramāṇavān /",
    "GSP33vacbhamu:13244": " naca paryudāsādhikaraṇapūrvapakṣanyāyena vikalpaḥ vastuni siddhasvabhāve tadanupapatteḥ /",
    "GSP33vacbhamu:13245": " na cāvāṅmanasagocaro buddhāvalokhituṃ śakyaḥ /",
    "GSP33vacbhamu:13246": " aśakyaśca kathaṃ niṣidhyate /",
    "GSP33vacbhamu:13247": " prapañcastvanādyavidyāsiddho 'nūdya brahmaṇi pratiṣidyata iti yuktam /",
    "GSP33vacbhamu:13248": " tadimāmanupapattimabhipretyoktam-'nāpi brahmapratiṣedha upapadyate' iti /",
    "GSP33vacbhamu:13249": " hetvantaramāha-brahma te bravāṇīti /",
    "GSP33vacbhamu:13250": " upakramavirodhāditi /",
    "GSP33vacbhamu:13251": " upakramaparāmarśopasaṃhāraparyālocanayā hi vedāntānāṃ sarveṣāmeva brahmaparatvamupapāditaṃ prathame 'dhyāye /",
    "GSP33vacbhamu:13252": " na cāsatyāmākāṅkṣāyāṃ dūratasthena pratiṣedhenaiṣāṃ saṃbandhaḥ saṃbhavati /",
    "GSP33vacbhamu:13253": " yacca vāṅmanasātītatayā brahmaṇastatpratiṣedhasya na pramāṇāntaravirodha iti tatrāha-",
    "GSP33vacbhamu:13254": " vāṅmanasātītatvamapīti\u000e /",
    "GSP33vacbhamu:13255": " pratipādayanti vedāntā mahatā prayatnena brahma /",
    "GSP33vacbhamu:13256": " naca niṣedhasya tatpratipādanam,",
    "GSP33vacbhamu:13257": " anupapatterityuktamadhastāt /",
    "GSP33vacbhamu:13258": " idānīṃ tu niṣprayojanamityuktaṃ 'prakṣālanāddhi paṅkasya' iti nyāyāt /",
    "GSP33vacbhamu:13259": " tasmādvedāntavācā manasi saṃnidhānādbrahmaṇo vāṅmanasātītatvaṃ nāñjasamapi tu pratipādanaprakriyopakrama eṣaḥ /",
    "GSP33vacbhamu:13260": " yathā gavādayo viṣayāḥ sākṣācchṛṅgagrāhikayā pratipādyante pratiyante ca naivaṃ brahma /",
    "GSP33vacbhamu:13261": " yathāhuḥ-'bhedaprapañcavilayadvāreṇa ca nirūpaṇam' iti /",
    "GSP33vacbhamu:13262": " nanu prakṛtapratiṣedhe brahmaṇo 'pi kasmānna pratiṣejha ityata āha-",
    "GSP33vacbhamu:13263": " yaddhi prakṛtaṃ prapañcitaṃ ceti\u000e /",
    "GSP33vacbhamu:13264": " pradhānaṃ prakṛtaṃ prapañcasya pradhānaṃ na brahma tasya ṣaṣṭhyantatayā prapañcāvacchekatvenāpradhānatvādityarthaḥ /",
    "GSP33vacbhamu:13265": " tato 'nyadbravītīti neti netīti pratiṣedhādanyadbhūyo bravītīti tannirvacanam /",
    "GSP33vacbhamu:13266": " nahyetasmādityasya yadā nahyetasmāditi neti netyādiṣṭādbrahmaṇo 'nyatparamastīti vyākhyānaṃ tadā prapañcapratiṣedhādanyadbrahmaiva bravītīti vyākhyeyam /",
    "GSP33vacbhamu:13267": " yadā tu nahyetasmāditi sarvanāmnā pratiṣedho brahmaṇa ādeśaḥ parāmṛśyate tadāpi prapañcapratiṣedhamātraṃ na pratipattavyamapi tu tena pratiṣedhena bhāvarūpaṃ brahmopalakṣyate /",
    "GSP33vacbhamu:13268": " kasmādtyata āha-",
    "GSP33vacbhamu:13269": " tato bravīti ca bhūya iti\u000e /",
    "GSP33vacbhamu:13270": " yasmātpratiṣedhasya parastādapi bravīti /",
    "GSP33vacbhamu:13271": " atha brahmaṇo nāmadheyaṃ nāma satyasya satyamiti tadvyācaṣṭe śrutiḥ-'prāṇā vai satyam' iti /",
    "GSP33vacbhamu:13272": " māhārajanādyupamitaṃ liṅgamupalaṅayati /",
    "GSP33vacbhamu:13273": " tat khalu satyamitarāpekṣayā tasyāpi paraṃ satyaṃ brahma /",
    "GSP33vacbhamu:13274": " tadevaṃ yataḥ pratiṣedhasya parastadbravīti tasmānna prapañcapratiṣedhamātraṃ brahmāpi tu bhāvarūpamiti /",
    "GSP33vacbhamu:13275": " tadevaṃ pūrvasmin vyākhyāne nirvacanaṃ bravītīti vyākhyātam /",
    "GSP33vacbhamu:13276": " asmistuṃ satyasya satyamiti bravītīti vyākhyeyam /",
    "GSP33vacbhamu:13277": " śeṣamatirohitārtham //23 // 3.2.6.24. // 24 // 3.2.6.25. // 25 // 3.2.5.26. // 26 // 3.2.6.27.",
    "GSP33vacbhamu:13278": " ubhayavyapadeśāttvahikuṇḍalavat\u000e /",
    "GSP33vacbhamu:13279": " anenāhirūpeṇābhedaḥ /",
    "GSP33vacbhamu:13280": " kuṇḍalādirūpeṇa tu bheda ityuktaṃ tena viṣayabhedādbhedābhedayoravirodha ityekaviṣayatvena vā sarvadopalabdheravirodhaḥ /",
    "GSP33vacbhamu:13281": " viruddhamiti hi naḥ kka saṃpratyayo na yatpramāṇenopalabhyate /",
    "GSP33vacbhamu:13282": " āgamataśca pramāṇādekagocarāvapi bhedābhedau pratīyamānau na virodhamāvahataḥ savitṛprakāśayoriva pratyakṣātpramāṇādbhedābhedāviti //27 // 3.2.6.28.",
    "GSP33vacbhamu:13283": " prakārāntareṇa bhedābhedayoravirodhamāha-prakāśāśrayavadvā tejastvāt //28 // 3.2.6.29.",
    "GSP33vacbhamu:13284": " tadevaṃ paramatamupanyasya svamatamāha-",
    "GSP33vacbhamu:13285": " pūrvavadvā\u000e /",
    "GSP33vacbhamu:13286": " ayamabhisaṃdhiḥ-yasya mataṃ vastuno 'hitvenābhedaḥ /",
    "GSP33vacbhamu:13287": " kuṇḍalatvena bheda iti,",
    "GSP33vacbhamu:13288": " sa evaṃ bruvāṇaḥ praṣṭavyo jāyate,",
    "GSP33vacbhamu:13289": " kimahitvakuṇḍalatve vastuno bhinne utābhinne iti /",
    "GSP33vacbhamu:13290": " yadi bhinne,",
    "GSP33vacbhamu:13291": " ahitvakuṇḍalatve bhinne iti vaktavyaṃ na tu vastunastābhyāṃ bhedābhedau /",
    "GSP33vacbhamu:13292": " nahyanyabhedābhedābhyāmanyadbhinnamabhinnaṃ vā bhavitumarhati /",
    "GSP33vacbhamu:13293": " atiprasaṅgāt /",
    "GSP33vacbhamu:13294": " atha vastuno na bhidyete ahitvakuṇḍalatve tathā sati ko bhedābhedayorviṣayabhedastayorvastuno 'nanyatvenābhedāt /",
    "GSP33vacbhamu:13295": " na caikaviṣayatve 'pi sadānubhūyamānatvādbhedābhedayoravirodha svarūpaviruddhayorapyavirodhe kka nāma virodho vyavatiṣṭheta /",
    "GSP33vacbhamu:13296": " naca sadānubhūyamānaṃ vicārāsahaṃ bhāvikaṃ bhavitumarhati /",
    "GSP33vacbhamu:13297": " dehātmabhāvasyāpi sarvadānubhūyamānasya bhāvikatvaprasaṅgāt /",
    "GSP33vacbhamu:13298": " prapañcitaṃ caitadasmābhiḥ prathamasūtra iti neha prapañcitam /",
    "GSP33vacbhamu:13299": " tasmādanādyavidyāvikrīḍitamevaikasyātmano jīvabhāvabhedo na bhāvikaḥ /",
    "GSP33vacbhamu:13300": " tathāca tattvajñānadavidyānivṛttāvapavargasiddhiḥ /",
    "GSP33vacbhamu:13301": " tāttvikatve tvasya na jñānānnivṛttisaṃbhavaḥ /",
    "GSP33vacbhamu:13302": " naca tattvajñānādanyadapavargasādhanamasti /",
    "GSP33vacbhamu:13303": " yathāha śrutiḥ-'tameva viditvātimṛtyumeti nānyaḥ panthā vidyate 'yanāya' iti /",
    "GSP33vacbhamu:13304": " śeṣamatirohitārtham //29 // 3.2.6.30. // 30 // 3.2.7.31.",
    "GSP33vacbhamu:13305": " paramataḥ setūnmānasaṃbandhabhedavyapadeśebhyaḥ\u000e /",
    "GSP33vacbhamu:13306": " yadyapi śrutiprācuryādbrahmavyatiriktaṃ tattvaṃ nāstītyavadhāritaṃ tathāpi setvādiśrutīnāmāpātatastadvirodhadarśanāttatpratisamādhānārthamayamārambhaḥ",
    "GSP33vacbhamu:13307": " jāṅgalaṃ\u000esthalam /",
    "GSP33vacbhamu:13308": " prakāśavadanantavajjyotiṣmadāyatanavaditi pādā brahmaṇaścatvārasteṣāṃ pādānāmardhānyaṣṭau śaphāḥ /",
    "GSP33vacbhamu:13309": " te 'ṣṭāvasya brahmaṇa ityaṣṭaśaphaṃ brahma /",
    "GSP33vacbhamu:13310": " ṣoḍaśa kalā asyeti ṣośakalam /",
    "GSP33vacbhamu:13311": " tadyathā prācī pratīcī dakṣiṇodīcīti catasraḥ kalā avayavā iva kalāḥ sa prakāśavānnāma prathamaḥ pādaḥ /",
    "GSP33vacbhamu:13312": " etadupāsanāyāṃ prakāśavān mukhyo bhavatīti prakāśavān pādaḥ /",
    "GSP33vacbhamu:13313": " athāparāḥ pṛthivyantarikṣaṃ dyauḥ samudra iti catasraḥ kalā eṣa dvitīyaḥ pādo 'nantatavānnāma /",
    "GSP33vacbhamu:13314": " so 'yamanantavattvena guṇonopāsyamāno 'nantatvamupāsakasyāvahatīti anantavān pādaḥ /",
    "GSP33vacbhamu:13315": " athāgniḥ sūryaścandramā vidyuditi catasraḥ kalāḥ sa jyotiṣmānnāma pādastṛtīyastadupāsanājjyotiṣmān bhavatīti jyotiṣmān pādaḥ /",
    "GSP33vacbhamu:13316": " atha ghrāṇaścakṣuḥ śrotraṃ vāgiti catasraḥ kalāścaturthaḥ pāda āyatanavānnāma /",
    "GSP33vacbhamu:13317": " ete ghrāṇādayo hi gandhādiviṣayā mana āyatanamāśritya bhogasādhanaṃ bhavantītyāyatanavānnāma pādaḥ /",
    "GSP33vacbhamu:13318": " tadevaṃ catuṣpādbrahmāṣṭaśaphaṃ ṣoḍaṣakalamunmiṣitaṃ śrutyā /",
    "GSP33vacbhamu:13319": " atastato brahmaṇaḥ paramanyadasti /",
    "GSP33vacbhamu:13320": " syādetat /",
    "GSP33vacbhamu:13321": " asti cet parisaṃkhyāyocyatāmetāvaditi /",
    "GSP33vacbhamu:13322": " ata āha-amitamastīti /",
    "GSP33vacbhamu:13323": " pramāṇasiddham /",
    "GSP33vacbhamu:13324": " na tvetāvadityarthaḥ /",
    "GSP33vacbhamu:13325": " bhedavyapadeśaśca triprakāraḥ-ādhārataścātideśataścāvadhitaśca //31 // 3.2.7.32.",
    "GSP33vacbhamu:13326": " sāmānyāttu /",
    "GSP33vacbhamu:13327": " jagatastanmaryādānāṃ ca vidhārakatvaṃ ca setusāmānyam /",
    "GSP33vacbhamu:13328": " yathā hi tantavaḥ paṭaṃ vidhārayanti tadupādānatvādevaṃ brahmāpi jagadvidhārayati tadupapādakatvāt /",
    "GSP33vacbhamu:13329": " tanmaryādānāṃ ca vidhārakaṃ brahma /",
    "GSP33vacbhamu:13330": " itarathāticapalasthūlabalavatkallolamālākalilo jalanidhirilāparimaṇḍalamavagilet /",
    "GSP33vacbhamu:13331": " vaḍavānalo vā visphurjitajvālājaṭilo jagadbhasmasādbhāvayet /",
    "GSP33vacbhamu:13332": " pavanaḥ pracaṇḍo vākāṇḍameva brahmāṇḍaṃ vighaṭa...diti(?) /",
    "GSP33vacbhamu:13333": " tathāca śrutiḥ-'bhīṣāsmādvātaḥ pavate' ityādikā //32 // 3.2.7.33.",
    "GSP33vacbhamu:13334": " buddhyarthaḥ pādavat\u000e /",
    "GSP33vacbhamu:13335": " manaso brahmapratīkasya samāropitabrahmabhāvasya vāgghrāṇaścakṣuḥ śrotramiti catvāraḥ pādāḥ /",
    "GSP33vacbhamu:13336": " mano hi vaktavyaghrātavyadraṣṭavyaśrotavyān gocarān vāgādibhiḥ saṃcaratīti saṃcaraṇasādhāraṇatayā manasaḥ pādastadidamadhyātman /",
    "GSP33vacbhamu:13337": " ākāśasya brahmapratīkasyāgnirvāyurādityo diśa iti catvāraḥ pādāḥ /",
    "GSP33vacbhamu:13338": " te hi vyāpino nabhasa udara iva goḥ pādā vilagnā upalakṣyanta iti pādastadidamadhidaivatam /",
    "GSP33vacbhamu:13339": " tadanena pādavaditi vaidikaṃ nidarśanaṃ vyākhyāya laukikaṃ cedaṃ nidarśanamityāha-",
    "GSP33vacbhamu:13340": " athavā pādavaditi /",
    "GSP33vacbhamu:13341": " tadvaditi\u000e /",
    "GSP33vacbhamu:13342": " ihāpi mandabuddhīnāmādhyānavyavahārāyetyarthaḥ //33 // 3.2.7.34.",
    "GSP33vacbhamu:13343": " sthānaviśeṣātprakāśādivat\u000e /",
    "GSP33vacbhamu:13344": " buddhyādyupādhisthānaviśeṣayogādudbhūtasya jāgratsvapnayorviśeṣavijñānasyopādhyupaśame 'bhibhave suṣuptāvasthānamiti /",
    "GSP33vacbhamu:13345": " tathā bhedavyapadeśo 'pi trividho brahmaṇa upādhibhedāpekṣayeti /",
    "GSP33vacbhamu:13346": " yathā saudhajālamārganiveśinyaḥ savitṛbhāso jālamārgopādhibedādbhinnā bhāsante tadvigame tu gabhastimaṇḍalenaikībhavantyatastena saṃbadhyanta evamihāpīti //34 // 3.2.7.35.",
    "GSP33vacbhamu:13347": " syādetat /",
    "GSP33vacbhamu:13348": " ekībhāvaḥ kasmādiha saṃbandhaḥ kathañcidvyākhyāyate na mukhya evetyetatsūtreṇa pariharati-",
    "GSP33vacbhamu:13349": " upapattaśca\u000e /",
    "GSP33vacbhamu:13350": " svamapīta iti hi svarūpasaṃbandhaṃ brūte /",
    "GSP33vacbhamu:13351": " svabhāvaścedanena saṃbandhatvena spṛṣṭastataḥ svābhāvikastādātmyānnātiricyata iti tarkapāda upapāditamityarthaḥ /",
    "GSP33vacbhamu:13352": " tathā bhedo 'pi trividho vānyādṛśaḥ svābhāvika ityarthaḥ //35 // 3.2.7.36.",
    "GSP33vacbhamu:13353": " tathānyapratiṣedhāt\u000e /",
    "GSP33vacbhamu:13354": " sugamena bhāṣyeṇa vyākhyātam //36 // 3.2.7.37.",
    "GSP33vacbhamu:13355": " anena sarvagatatvamāyāmaśabdādibhyaḥ\u000e /",
    "GSP33vacbhamu:13356": " brahmādvaitasiddhāvapi na sarvagatatvaṃ sarvavyāpitā sarvasya brahmaṇā svarūpeṇa rūpavattvaṃ sidhyatītyata āha-",
    "GSP33vacbhamu:13357": " anena setvādinirākaraṇena\u000eparahetunirākaraṇenānyapratiṣedhasamāśrayaṇena ca svasādhanopanyāsena ca sarvagatatvamapyātmanaḥ siddhaṃ bhavati",
    "GSP33vacbhamu:13358": " advaita siddhe sarvo 'yamanirvacanīyaḥ prapañcāvabhāso brahmādhiṣṭhāna iti sarvasya brahmasaṃbandhādbrahma sarvagatamiti siddham //37 // 3.2.8.38.",
    "GSP33vacbhamu:13359": " phalamata upapatteḥ\u000esiddhāntopakramamidamadhikaraṇam /",
    "GSP33vacbhamu:13360": " syādetat /",
    "GSP33vacbhamu:13361": " nityaśuddhabuddhamuktasvabhāvasya brahmaṇaḥ kuta īśvaratvaṃ kutaśca phalahetutvamapītyata āha-",
    "GSP33vacbhamu:13362": " tasyaiva brahmaṇo vyāvahārikyāmiti\u000e /",
    "GSP33vacbhamu:13363": " nāsya pāramārthikaṃ rūpamāśrityaitaccintyate kintu sāṃvyavahārikam /",
    "GSP33vacbhamu:13364": " etacca 'tapasā cīyate brahma' iti vyācakṣāṇerasmābhirūpapāditam /",
    "GSP33vacbhamu:13365": " iṣṭaṃ\u000ephalaṃ svargaḥ /",
    "GSP33vacbhamu:13366": " yathāhuḥ-'yanna duḥkhana saṃbhinnaṃ naca grastamanantaram /",
    "GSP33vacbhamu:13367": " abhilāṣopanītaṃ ca sukhaṃ svargapadāspadam' iti /",
    "GSP33vacbhamu:13368": " aniṣṭa\u000emavīcyādisthānabhogyaṃ,",
    "GSP33vacbhamu:13369": " vyāmiśraṃ\u000emanuṣyabhogyam /",
    "GSP33vacbhamu:13370": " tatra tāvatpratipādyate-phalamata īśvarā\u000etkarmabhirārādhitādbhavitumarhati /",
    "GSP33vacbhamu:13371": " atha karmaṇa eva phalaṃ kasmānna bhavatītyata āha-",
    "GSP33vacbhamu:13372": " karmaṇastvanukṣaṇavināśinaḥ\u000epratyakṣavināśina iti /",
    "GSP33vacbhamu:13373": " codayati-",
    "GSP33vacbhamu:13374": " sayādetatkarma\u000e",
    "GSP33vacbhamu:13375": " syādetatkarma vinaśyaditi\u000e /",
    "GSP33vacbhamu:13376": " upāttamapi phalaṃ bhoktumayogyatvādvā karmāntarapratibandhādvā na bhujyata ityarthaḥ /",
    "GSP33vacbhamu:13377": " pariharati-",
    "GSP33vacbhamu:13378": " tadapi na pariśudhyatīti\u000e /",
    "GSP33vacbhamu:13379": " nahi svarga ātmānaṃ labhatāmityadhikāriṇaḥ kāmayante kintu bhogyo 'smākaṃ",
    "GSP33vacbhamu:13380": " bhavatviti\u000e /",
    "GSP33vacbhamu:13381": " tena yādṛśamebhiḥ kāmyate tādṛśasya phalatvamiti bhogyameva satphalamiti /",
    "GSP33vacbhamu:13382": " naca tādṛśaṃ karmānantaramiti kathaṃ phalaṃ,",
    "GSP33vacbhamu:13383": " tadapi svarūpeṇa /",
    "GSP33vacbhamu:13384": " apica svarganarakau tīvratame sukhaduḥkhe iti tadviṣayeṇānubhavena bhogāparanāmnāvaśyaṃ bhavitavyam /",
    "GSP33vacbhamu:13385": " tasmādanubhavayogye ananubhūyamāne śaśaśṛṅgavanna sta iti niścīyate /",
    "GSP33vacbhamu:13386": " codayati-",
    "GSP33vacbhamu:13387": " athocyeta mā bhūtkarmānantaraṃ phalotpādaḥ karmākāryādapūrvātphalamutpatsyata iti\u000e /",
    "GSP33vacbhamu:13388": " pariharati-",
    "GSP33vacbhamu:13389": " tadapi neti\u000e /",
    "GSP33vacbhamu:13390": " yadyadacetanaṃ tattatsarvaṃ cetanādhiṣṭhitaṃ pravartata iti pratyakṣagamābhyāmavadhāritam /",
    "GSP33vacbhamu:13391": " tasmādapūrvoṇāpyacetanena cetanādhiṣṭhitenaiva pravartitavyaṃ nānyathetyarthaḥ /",
    "GSP33vacbhamu:13392": " na cāpūrvaṃ prāmāṇikamapītyāha-",
    "GSP33vacbhamu:13393": " tadastitve\u000e",
    "GSP33vacbhamu:13394": " iti\u000e //38 // 3.2.8.39.",
    "GSP33vacbhamu:13395": " śrutatvācca /",
    "GSP33vacbhamu:13396": " annādaḥ\u000eannapradaḥ //39 // 3.2.8.40.",
    "GSP33vacbhamu:13397": " siddhāntenopakramya pūrvapakṣaṃ gṛhṇāti-dharmaṃ jaiminirata eva\u000e /",
    "GSP33vacbhamu:13398": " śrutimāha-",
    "GSP33vacbhamu:13399": " śrūyate tāvaditi\u000e /",
    "GSP33vacbhamu:13400": " nanu 'svargakāmo yajeta' ityādayaḥ śrutayaḥ phalaṃ prati na sādhanatayā yāgaṃ vidadhati /",
    "GSP33vacbhamu:13401": " tathāhi-yadi yāgādaya eva kriyā na tadatiriktā bhāvanā tathāpi na eva svapadebhyaḥ",
    "GSP33vacbhamu:13402": " pūrvāparībhūtāḥ sādhyasvabhāvā avagamyanta iti na sādhyāntaramapekṣanta iti na svargeṇa",
    "GSP33vacbhamu:13403": " sādhyāntareṇa saṃbaddhumarhanti /",
    "GSP33vacbhamu:13404": " athāpi taditarekiṇī bhavānāsti tathāpyasau bhāṣyapekṣāpi svapadopāttaṃ pūrvāgataṃ",
    "GSP33vacbhamu:13405": " na bhāvyaṃ dhātvarthamapahāya na bhinnapadopāttaṃ puruṣaviśeṣaṇaṃ ca svargādi bhāṣyatayā svīkartumarhati /",
    "GSP33vacbhamu:13406": " na caikasmin vākye sādhyadvayasaṃbandhasaṃbhavaḥ,",
    "GSP33vacbhamu:13407": " vākyabhedaprasaṅgāt /",
    "GSP33vacbhamu:13408": " na kevalaṃ śabdato vastutaśca puruṣaprayatnasya bhāvanāyāḥ sākṣāddhātvartha eva sādhyo na tu svargādistasya tadavyāpyatvāt /",
    "GSP33vacbhamu:13409": " svargādestu nāmapadābhidheyatayā siddharūpasyākhyātavācyaṃ sādhyaṃ dhātvarthe prati 'bhūtaṃ bhavyāyopadiśyate' iti nyāyātsādhanatayā guṇatvenābhisaṃbandhaḥ",
    "GSP33vacbhamu:13410": " tathāca pāramarṣe sūtram-'dravyāṇāṃ karmasaṃyoge guṇatvenābhisaṃbandhaḥ' iti /",
    "GSP33vacbhamu:13411": " tathāca karmaṇo yāgāderduḥkhatvena puruṣeṇāsamīhitatvāt,",
    "GSP33vacbhamu:13412": " samīhitasya ca svargāderasādhyatvānna yāgādayaḥ puruṣasyopakurvanyanupakāriṇāṃ caiṣāṃ",
    "GSP33vacbhamu:13413": " na puruṣa īṣṭe anīśānaśca na teṣu saṃbhavatyadhikārītyadhikārābhāvapratipāditānarthakyaparihārāya",
    "GSP33vacbhamu:13414": " kṛtsnasyaivāmnāyasya nirmṛṣṭanikhiladuḥkhānuṣaṅganityasukhamayabrahmajñānaparatvaṃ",
    "GSP33vacbhamu:13415": " bhedaprapañcavilayanadvāreṇa tathāhi-sarvatraivāmnāye kkacitkasyacidbhedasya pravilayo",
    "GSP33vacbhamu:13416": " gamyate-yathā 'svargakāmo yajeta' iti śarīrātmabhāvapraliyaḥ /",
    "GSP33vacbhamu:13417": " iha khalvāpātato dehātirikta āmuṣmikaphalopabhogasamartho 'dhikārī gamyate /",
    "GSP33vacbhamu:13418": " tatrādhikārasyoktena krameṇa nirākaraṇādasato 'pi pratīyamānasya vicārāsahasyopāyatāmātreṇāvasthānādanena vākyena dehātmabhāvapravīlayastatpareṇa kriyate /",
    "GSP33vacbhamu:13419": " 'godohanena paśukāmasya praṇayet' ityatrāpyāpātato 'dhikṛtādhikāravagamādadhikāribhedapravilayaḥ /",
    "GSP33vacbhamu:13420": " niṣedhavākyāni ca sākṣādeva pravṛttiniṣedhena vidhivākyāni cānyāyi 'sāṃgrahaṇyā yajeta",
    "GSP33vacbhamu:13421": " grāmakāmaḥ' ityādīnā na sāṃgrahaṇyādipravṛttipāraṇyapi tūpāyāntaropadeśena saṃvādidṛṣṭopāyapratiṣedhārthāni /",
    "GSP33vacbhamu:13422": " yathā viṣaṃ bhuṅkṣava māsya gṛhe bhuṅkṣveti /",
    "GSP33vacbhamu:13423": " tathāca rāgādyakṣiptapravṛttiṣedhena śāstrasya śāstratvamapyupapadyate /",
    "GSP33vacbhamu:13424": " rāganibandhanāṃ tūpāyopadeśadvāreṇa pravṛttimanujānato rāgasaṃbardhanādaśāstratvaprasaṅgaḥ /",
    "GSP33vacbhamu:13425": " tanniṣedhena tu brahmaṇi praṇidhānamādadhacchāstraṃ śāstra bhavet /",
    "GSP33vacbhamu:13426": " tasmātka4maphalasaṃbandhasyāprāmāṇikatvādanādivicitrāvidyāsahakāriṇa īśvarādeva karmānapekṣādvicitraphalotpattirita /",
    "GSP33vacbhamu:13427": " kathaṃ tarhi vidhiḥ kimatra kathaṃ pravartanāmātratvādvidhestasya cādhikāramantareṇāpyupapatteḥ /",
    "GSP33vacbhamu:13428": " nahi yo yaḥ pravartayati sa sarvo 'dhikṛtamapekṣate /",
    "GSP33vacbhamu:13429": " pavanādeḥ pravartakasya tadanapekṣatvāditiśaṅkāmapācikīrṣarāha-",
    "GSP33vacbhamu:13430": " tatra ca vidhiśruterviṣayabhāvopagamādyāgaḥ svargasyotpādaka iti gamyate /",
    "GSP33vacbhamu:13431": " anyathā hyananuṣṭhātṛko yāga āpadyeta\u000e /",
    "GSP33vacbhamu:13432": " ayamabhisaṃdhiḥ-upadeśo hi vidhiḥ /",
    "GSP33vacbhamu:13433": " yathoktam-'tasya jñānamupadeśaḥ' iti /",
    "GSP33vacbhamu:13434": " upadeśaśca niyojyaprayojane karmaṇi lokaśāstrayoḥ prasiddhaḥ /",
    "GSP33vacbhamu:13435": " tadyathārogyakāmo jīrṇe bhuñjīta /",
    "GSP33vacbhamu:13436": " eṣa supanthā gacchatu bhavānaneneti /",
    "GSP33vacbhamu:13437": " na tvajñādiriva niyoktṛprayojanastatrābhiprāyasya pravartakatvāt,",
    "GSP33vacbhamu:13438": " tasya cāpauruṣeye 'saṃbhavāt /",
    "GSP33vacbhamu:13439": " asya copadeśasya niyojyaprayojanavyāpāraviṣayatvamanuṣṭhātrapekṣitānukūlavyāpāragocaratvamasmābhirūpapāditaṃ nyāyakaṇikāyām /",
    "GSP33vacbhamu:13440": " tathāca 'svargakāmo yajeta' ityādiṣu svargakāmādeḥ samīhitopāyā gamyante yāgādayaḥ /",
    "GSP33vacbhamu:13441": " itarathā tu na sādhayitāramanugaccheyuḥ /",
    "GSP33vacbhamu:13442": " taduktamṛṣiṇā-'asādhakaṃ tu tādarthyāt' iti /",
    "GSP33vacbhamu:13443": " anuṣṭhātrapekṣitopāyatārahitapravartanāmātrārthatve yajetetyādīnāmasādhakaṃ karma yāgādi syāt /",
    "GSP33vacbhamu:13444": " sādhayitāraṃ nādhigacchedityarthaḥ /",
    "GSP33vacbhamu:13445": " na caite sākṣādbhāvanābhāvyā api kartrapekṣitasādhanatāvidhyupahitamaryādā bhāvanoddeśyā bhavitumarhanti,",
    "GSP33vacbhamu:13446": " yena puṃsāmanupakārakāḥ santo nādhikārabhājo bhaveyuḥ /",
    "GSP33vacbhamu:13447": " duḥkhatvena karmaṇāṃ cetanasamāhānāspadatvāt /",
    "GSP33vacbhamu:13448": " svargādīnāṃ tu bhāvanāpūrvarūpakāmanopadhānācca /",
    "GSP33vacbhamu:13449": " prītyātmakatvācca /",
    "GSP33vacbhamu:13450": " nāmapadābhidheyānāmapi puruṣaviśeṣaṇānāmapi bhāvanoddeśyatālakṣaṇabhāvyatvapratīteḥ /",
    "GSP33vacbhamu:13451": " phalārthapravṛttabhāvanābhāvyatvalakṣaṇena ca yāgādisādhyatvena phalārthapravṛttabhāvanābhāvyatvarūpasya phalasādhyatvasya samapradhānatvābhāvenaikavākyasamavāyasaṃbhavāt,",
    "GSP33vacbhamu:13452": " bhāvanābhāvyatvamātrasya ca yāgādisādhyatvasya karaṇe 'pyavirodhāt /",
    "GSP33vacbhamu:13453": " anyathā sarvatra taducchedāt /",
    "GSP33vacbhamu:13454": " paraśvāderapi chidādiṣu tathābhāvāt /",
    "GSP33vacbhamu:13455": " phalasya sākṣādbhāvanāvyāpyatvavirahiṇo 'pi taduddeśyatayā sarvatra vyāpitayā vyavasthānātsvargasādhane yāgādau svargakāmāderadhikāra iti siddham",
    "GSP33vacbhamu:13456": " na cāprāptārthaviṣayāḥ sāṃgrahaṇyādiyāgavidhayaḥ parisaṃkhyāyakā niyāmakā vā bhavitumarhanti /",
    "GSP33vacbhamu:13457": " na cādhikārābhāve dehātmapravilayo vādhikāribhedapravilayo vā śakya upapādayitum /",
    "GSP33vacbhamu:13458": " āpātataḥ pratibhāne cāsya tatparatvameva nārthāyātaparatvam /",
    "GSP33vacbhamu:13459": " svarasataḥ pratīyamāner'the vākyasya tādarthye saṃbhavati na saṃpātāyātaparatvamucitam /",
    "GSP33vacbhamu:13460": " na caitāvatā śāstravyāghātaḥ /",
    "GSP33vacbhamu:13461": " tasya svargādyupāyāśane 'pi śāstratvopapatteḥ /",
    "GSP33vacbhamu:13462": " puruṣaśreyo 'bhidhāyakatvaṃ hi śāstratvam /",
    "GSP33vacbhamu:13463": " sarāgavītarāgapuruṣaśreyo 'bhidhāyakatvena sarvapāriṣadatayā na tattvavyāghātaḥ /",
    "GSP33vacbhamu:13464": " tasmādvidhiviṣayabhāvopagamādyāgaḥ svargasyotpādaka iti siddham /",
    "GSP33vacbhamu:13465": " karmaṇo vā kācidavastheti\u000e /",
    "GSP33vacbhamu:13466": " karmaṇo 'vāntaravyāpāraḥ /",
    "GSP33vacbhamu:13467": " etaduktaṃ bhavati-karmaṇo hi phalaṃ prati yatsādhanatvaṃ śrutaṃ,",
    "GSP33vacbhamu:13468": " tannirvāhayituṃ tasyaivāvāntaravyāpāro bhavati /",
    "GSP33vacbhamu:13469": " naca vyāpāravati satyeva vyāpāro nāsatīti yuktam /",
    "GSP33vacbhamu:13470": " asatsvapyāgneyādiṣu tadupattyapūrvāṇāṃ paramāpūrve janayitavye tadavāntaravyāpāratvāt /",
    "GSP33vacbhamu:13471": " asatyapi ca tailapānakarmaṇi tena puṣṭau kartavyāyāmantarā tailapariṇāmabhedānāṃ tadavāntaravyāpāratvāt /",
    "GSP33vacbhamu:13472": " tasmātkarmakāryamapūrve karmaṇā phale kartavye tadavāntaravyāpāra iti yuktam /",
    "GSP33vacbhamu:13473": " yadā punaḥ phalopajananānyathānupapattyā kiñcitkalpyate tadā",
    "GSP33vacbhamu:13474": " phalasya vā pūrvāvasthā /",
    "GSP33vacbhamu:13475": " avicitrasya kāraṇasyeti\u000e /",
    "GSP33vacbhamu:13476": " yadīśvarādeva kevalāditi śeṣaḥ /",
    "GSP33vacbhamu:13477": " karmabhirvā śubhāśubhaiḥ kāryadvaidhotpāde rāgādimattvaprasaṅga ityāśayaḥ //40 // 3.2.8.41.",
    "GSP33vacbhamu:13478": " pūrvaṃ tu bādarāyaṇo hetuvyapadeśāt\u000e /",
    "GSP33vacbhamu:13479": " dṛṣṭānusāriṇī hi kalpanā yuktā nānyathā /",
    "GSP33vacbhamu:13480": " nahi jātu mṛtpiṇḍadaṇḍādayaḥ kumbhakārādyanadhiṣṭhitāḥ kumbhādyārambhāya vibhavavanto dṛṣṭāḥ /",
    "GSP33vacbhamu:13481": " naca vidyutpavanādibhiraprayatnapūrvairvyabhicāraḥ,",
    "GSP33vacbhamu:13482": " teṣāmapi kalpanāspadatayā vyabhicāranidarśanatvānupapatteḥ /",
    "GSP33vacbhamu:13483": " tasmādacetanaṃ karma vāpūrve vā na cetanānadhiṣṭhitaṃ svatantraṃ svakārye pravartitumutsahate naca caitanyamātraṃ karmasvarūpasāmānyaviniyogādiviśeṣavijñānaśūnyamupayujyate,",
    "GSP33vacbhamu:13484": " yena tadrahitakṣetrajñamātrādhiṣṭhānena siddhasādhyatvamudbhāvyeta /",
    "GSP33vacbhamu:13485": " tasmāttattatprāsādāṭṭālagopuratoraṇādyupajananidarśanasahasraiḥ supariniścitaṃ yathā",
    "GSP33vacbhamu:13486": " cetanādhiṣṭhānādacetanānāṃ kāryārambhakatvamiti tathā caitanyaṃ devatāyā asati bādhake",
    "GSP33vacbhamu:13487": " śrutismṛtītihāsapurāṇaprasiddhaṃ na śakyaṃ pratiṣedhdhumityapi spaṣṭaṃ niraṭaṅki devatādhikaraṇe /",
    "GSP33vacbhamu:13488": " laukikaśceśvaro dānaparicaraṇapraṇāmañjalikaraṇastutimayībhiratiśraddhāgarbhābhirbhaktibhirārādhitaḥ",
    "GSP33vacbhamu:13489": " prasannaḥ svānurūpamārādhakāya phalaṃ prayacchati virodhataścāpakriyābhirvirodhakāyāhitāmityapi suprasiddham /",
    "GSP33vacbhamu:13490": " tadiha kevalaṃ karma vāpūrvaṃ vā cetanānadhiṣṭhitamacetanaṃ phalaṃ prasūta iti dṛṣṭaviruddham /",
    "GSP33vacbhamu:13491": " yathā vinaṣṭaṃ karma na phalaṃ prasūta iti kalpyate dṛṣṭavirodhādevamihāpīti /",
    "GSP33vacbhamu:13492": " tathā devapūjācmako yāgo devatāṃ naprasādayan phalaṃ prasūta ityapi dṛṣṭaviruddham /",
    "GSP33vacbhamu:13493": " nahi rājapūjātmakamārādhanaṃ rājānamaprasādya phalāya kalpate /",
    "GSP33vacbhamu:13494": " tasmāddṛṣṭānuguṇyāya yāgādibhirapi devatāprasattirutpādyate /",
    "GSP33vacbhamu:13495": " tathāca devatāprasādādeva sthāyinaḥ phalotpatterupapatteḥ kṛtamapūrveṇa /",
    "GSP33vacbhamu:13496": " evamaśubhenāpi karmaṇā devatāvirodhanaṃ śrutismṛtiprasiddham /",
    "GSP33vacbhamu:13497": " tataḥ sthāyino 'niṣṭaphalaprasavaḥ /",
    "GSP33vacbhamu:13498": " naca śubhāśubhakāriṇāṃ tadanurūpaṃ phalaṃ prasuvānā devatā dveṣapakṣapātavatīti yujyate /",
    "GSP33vacbhamu:13499": " nahi rājā sādhukāriṇamanugṛhṇannigṛhṇan vā pāpakāriṇaṃ bhavati dviṣṭo rakto vā tadvadalaukiko 'pīśvaraḥ /",
    "GSP33vacbhamu:13500": " yathā ca paramāpūrve kartavye utpattyapūrvāṇāmaṅgāpūrvāṇāṃ copayogaḥ /",
    "GSP33vacbhamu:13501": " evaṃ pradhānārādhane 'ṅgārādhanānāmutpattyārādhanānāṃ copayogaḥ /",
    "GSP33vacbhamu:13502": " svāmyārādhana iva tadamātyatatpraṇayijanārādhanānāmiti sarve samānamanyatrābhiniveśāt /",
    "GSP33vacbhamu:13503": " tasmāddṛṣṭāvirodhena devatārādhanāt phalaṃ na tvapūrvātkarmaṇo vā kevalādvirodhato hetuvyapadeśaśca śrautaḥ smārtaśca vyākhyātaḥ /",
    "GSP33vacbhamu:13504": " ye punarantaryimivyāpārāyā phalotpādanāyā nityatvaṃ sarvasādhāraṇatvamiti manyamānā bhāṣyakārīyamadhikaraṇaṃ dūṣavibhāge bhāmatyāṃ tṛtīyasyādhyāyasya dvitīyaḥ pādaḥ //2 //",
    "GSP33vacbhamu:13505": " iti tṛtīyādhyāyasya tattvampadārthapariśodhanākhyo dvitīyaḥ pādaḥ",
    "GSP33vacbhamu:13506": " tṛtīyādhyāye tṛtīyaḥ pādaḥ\u000e / 3.3.1.1.",
    "GSP33vacbhamu:13507": " sarvavedāntapratyayaṃ codanādyaviśeṣāt\u000e /",
    "GSP33vacbhamu:13508": " pūrveṇa saṃgatimāha-",
    "GSP33vacbhamu:13509": " vyākhyātaṃ vijñeyasya brahmaṇa iti\u000e /",
    "GSP33vacbhamu:13510": " nirūpādhibrahmatattvagocaraṃ vijñānaṃ manvāna ākṣipati-",
    "GSP33vacbhamu:13511": " nanu vijñeyaṃ brahmeti\u000e /",
    "GSP33vacbhamu:13512": " sāvayavasya hyavayavānāṃ bhedāttadavayavaviśiṣṭabrahmagocarāṇi vijñānāni gocarabhedādbhidyerannityavayavā brahmaṇo nirākṛtāḥ pūrvāparādītyanena",
    "GSP33vacbhamu:13513": " naca nānāsvabhāvaṃ brahma yataḥ svabhāvabhedādbhinnāni jñānānītyuktam-",
    "GSP33vacbhamu:13514": " ekarasamiti /",
    "GSP33vacbhamu:13515": " dhanaṅ\u000ekaṭhinam /",
    "GSP33vacbhamu:13516": " nanvekamapyanekarūpaṃ loke dṛṣṭaṃ,",
    "GSP33vacbhamu:13517": " yathā somaśarmaiko 'pyācāryo māyulapitā putro bhrātā bhartā jāmātā dvijottama ityanekarūpa ityata uktam-",
    "GSP33vacbhamu:13518": " ekarūpatvācca\u000e /",
    "GSP33vacbhamu:13519": " ekasmin gocare saṃbhavanti bahūni vijñānāni na tvanekākāraṇītyuktam-",
    "GSP33vacbhamu:13520": " anekarūpāṇi\u000e /",
    "GSP33vacbhamu:13521": " rūpamākāraḥ /",
    "GSP33vacbhamu:13522": " samādhatte-",
    "GSP33vacbhamu:13523": " ucyate-saguṇeti\u000e /",
    "GSP33vacbhamu:13524": " tattadguṇopādhānabrahmaviṣayā upāsanāḥ prāṇādiviṣayāśca dṛṣṭādṛṣṭakamuktiphalā viṣayabhedādbhidyanta ityarthaḥ /",
    "GSP33vacbhamu:13525": " tata upapanno vimarśa ityāha-",
    "GSP33vacbhamu:13526": " teṣveṣā cintā\u000e /",
    "GSP33vacbhamu:13527": " pūrvapakṣaṃ gṛhṇāti-",
    "GSP33vacbhamu:13528": " tatreti /",
    "GSP33vacbhamu:13529": " nāmnastāvaditi\u000e /",
    "GSP33vacbhamu:13530": " asti 'athaiṣa jyotiḥ-etena sahasradakṣiṇena yajeta' iti /",
    "GSP33vacbhamu:13531": " tatra saṃśayaḥ-kiṃ yajeteti saṃnihitajyotiṣṭomānuvādena sahasradakṣiṇālakṣaṇaguṇavidhānam,",
    "GSP33vacbhamu:13532": " utaitadguṇaviśiṣṭakarmāntaravidhānamiti /",
    "GSP33vacbhamu:13533": " kiṃ tāvat prāptam,",
    "GSP33vacbhamu:13534": " jyotiṣṭomasya prakrāntatvādyajeteti tadanuvādājjyotiriti prātipadikamātraṃ paṭhitvā etenetyanukṛṣya karmasāmānādhikaraṇyena karmanāmavyavasthāpanāt,",
    "GSP33vacbhamu:13535": " karmaṇaścānuvādyatvena tattantrasya nāmno 'pi tathaiva vyavasthāpanāt,",
    "GSP33vacbhamu:13536": " jyotiḥśabdasya 'vasante vasante jyotiṣā' iti ca jyotiṣṭome yogadarśanāt nāmaikadeśena ca nāmopalakṣaṇasya lokasiddhatvādbhīmasenopalakṣaṇabhīmapadavat,",
    "GSP33vacbhamu:13537": " athaśabdasya cānantaryārthasyāsaṃbandhitve 'nupapatteḥ,",
    "GSP33vacbhamu:13538": " guṇaviśiṣṭakarmāntaravidheśca guṇamātravidhānasya lāghavāt,",
    "GSP33vacbhamu:13539": " dvādaśaśatadakṣiṇāyāścotpattyaśiṣṭatayā samaśiṣṭatayā sahasradakṣiṇayā saha vikalpopapatteḥ,",
    "GSP33vacbhamu:13540": " prakṛtasyaiva jyotiṣṭomasya sahasradakṣiṇālakṣaṇaguṇavidhānārthamayamanuvādo na tu karmāntaramiti prāptam /",
    "GSP33vacbhamu:13541": " evaṃ prāpta ucyate-bhavetpūrvasmin guṇavidhiryadi tadeva prakaraṇaṃ syāt /",
    "GSP33vacbhamu:13542": " vicchinnaṃ tu tat /",
    "GSP33vacbhamu:13543": " tathāhi saṃnidhāvapi pūrvāsaṃbaddhārthaṃ saṃjñāntaraṃ pratīyamānam 'anyāyaścānekārthatvam'",
    "GSP33vacbhamu:13544": " iti nyāyādutsargator'thāntarārthatvātpūrvabuddhiṃ vyavacchinattyapūrvabuddhiṃ ca",
    "GSP33vacbhamu:13545": " prasūta iti lokasiddham /",
    "GSP33vacbhamu:13546": " na jātu dehi devadattāya gāmatha devāya vājinamiti devaśabdāddevadattaṃ vājibhājamavasyanti laukikāḥ /",
    "GSP33vacbhamu:13547": " tathā copariṣṭāt 'yajeta' iti śrūyamāṇamasaṃbaddhārthapadavyavāyāttatkarmabuddhimanādadhat tatra guṇavidhānamātrāsamarthaṃ karmāntarameva vidhatte",
    "GSP33vacbhamu:13548": " na caikatrānupapattyā lakṣaṇayā jyotiḥśabdo jyotiṣṭome pravṛtta ityasatyāmanupapattau lākṣaṇiko yuktaḥ /",
    "GSP33vacbhamu:13549": " nahi gāṅgāyāṃ ghoṣa ityatra gāṅgāpadaṃ lākṣaṇikamiti mīno gāṅgāyāmityatrāpi lākṣaṇikaṃ bhavati /",
    "GSP33vacbhamu:13550": " bhede 'pi ca prathamaṃ saṃjñāntareṇollikhite yajiśabdasāmānādhikaraṇyaṃ karmanāmadheyatāmātratāmāvahati natu saṃjñāntaropajanitāṃ bhedadhiyamapanetumutsahate",
    "GSP33vacbhamu:13551": " tathā cāthaśabdo 'dhikārārthaḥ prakaraṇāntaratāmavadyotayati /",
    "GSP33vacbhamu:13552": " eṣaśabdaścādhikriyamāṇaparāmarśaka iti so 'yaṃ saṃjñāntarādbheda iti /",
    "GSP33vacbhamu:13553": " bhavatu saṃjñāntarātkarmabhedaḥ prastute tu kimāyātamityata āha-",
    "GSP33vacbhamu:13554": " asti cātra vedāntāntaravihiteṣviti\u000e /",
    "GSP33vacbhamu:13555": " yathaiva kāṭhakādisamākhyā granthe prayujyanta evaṃ jñāne 'pi laukikāḥ /",
    "GSP33vacbhamu:13556": " na cāsti viśeṣo yato granthe mukhyāvijñāne gauṇī bhavet /",
    "GSP33vacbhamu:13557": " praṇayanaṃ ca granthajñānayorabhinnaṃ pravṛttinimittam /",
    "GSP33vacbhamu:13558": " tasmājjñānasyāpi vācikā samākhyā /",
    "GSP33vacbhamu:13559": " tathāca yadā jyotiṣṭomasaṃnidhau śrūyamāṇaṃ samākhyāntaraṃ tatpratikamapi karmaṇo",
    "GSP33vacbhamu:13560": " bhedakaṃ tadā kaiva kathā śākhāntarīye viprakṛṣṭatame 'tatpratīkabhūtasamākhyāntarābhidheye jñāta iti /",
    "GSP33vacbhamu:13561": " tathā rūpabhedo 'pi karmabhedasya pratipādakaḥ prasiddho yathā 'vaiśvadevyāmikṣā vājibhyo vājinam' ityevamādiṣu /",
    "GSP33vacbhamu:13562": " idamāmnayate-'tapte payasi dadhyānayati sā vaiśvadevyāmikṣā' iti /",
    "GSP33vacbhamu:13563": " atra hi dravyadevatāsaṃbandhānumito yāgo vidhīyate /",
    "GSP33vacbhamu:13564": " tadanantacaraṃ cadamāmnāyate-'vājibhyo vājinam' iti /",
    "GSP33vacbhamu:13565": " atredaṃ saṃdihyate-kiṃ pūrvāsminneva karmaṇi vājinaṃ guṇo vidhīyate uta karmāntaraṃ dravyadevatāntaraviśiṣṭamapūrvaṃ vidhīyata iti /",
    "GSP33vacbhamu:13566": " kiṃ tāvat prāptam,",
    "GSP33vacbhamu:13567": " dravyadevatāntaraviśiṣṭakarmāntaravidhau vidhigauravaprasaṅgāt karmāntarāpūrvāntarakalpanāgauravaprasaṅgācca na karmāntaravidhānamapi tu pūrvasminneva karmaṇi vājinadravyavidhiḥ /",
    "GSP33vacbhamu:13568": " na cotpattiśiṣṭamikṣāguṇāvarodhāttatra vājinamalabdhāvakāśaṃ karmāntaraṃ gocarayatīti yuktam /",
    "GSP33vacbhamu:13569": " ubhayorapi vākyayoḥ samasamayapravṛtterāmikṣāvājinayorutpattau samaṃ śiṣyamāṇatvena nāmikṣāyāḥ śiṣṭatvam /",
    "GSP33vacbhamu:13570": " tatkathamanayāvaruddhaṃ karma na vājinaṃ niviśet /",
    "GSP33vacbhamu:13571": " na ca vaiśvadevītyatra śrauta āmikṣāsaṃbandho viśveṣāṃ devānāṃ yena vājinasaṃbandhādvākyagamyādbalavānbhavedubhayorapi padāntarāpekṣapratītitayā vākyagamyatvāviśeṣāt /",
    "GSP33vacbhamu:13572": " no khalu vaiśvadevītyukte āmikṣāpadānapekṣāmāmikṣāmadhyavasyāmaḥ /",
    "GSP33vacbhamu:13573": " astu vā śrautatvaṃ tathāpi vājibhya iti padaṃ vājamannamāmikṣā tadeṣāmastīti vyutpattyā tatsaṃbandhino viśvāndevānupalakṣayati /",
    "GSP33vacbhamu:13574": " yadyapi viśvadevaśabdādvājipadaṃ bhinnaṃ,",
    "GSP33vacbhamu:13575": " yena ca śabdena codanā tenaivoddeśe devatātvaṃ na śabdāntareṇānyathārthaikatvena sūryādityapadayoḥ sūryādityacarvorekadaivatyaprasaṅgāt,",
    "GSP33vacbhamu:13576": " tathāpi vājinnitīneḥ sarvanāmārthe smaraṇāt saṃnihitasya ca sarvanāmārthatvāt,",
    "GSP33vacbhamu:13577": " viśveṣāṃ devānāṃ ca viśvadevāpadena saṃnidhāpanāttatpadapuraḥsarā evaite vājipadenopasthāpyā na tu sūryādityapadavatsvatantrāḥ /",
    "GSP33vacbhamu:13578": " tathāca tadupalakṣaṇārthaṃ vājipadaṃ viśvadevopahitāmeva devatāmupalakṣayatīti na śabdāntarāddevatābhedaḥ /",
    "GSP33vacbhamu:13579": " tataścāmikṣāsaṃbandhopajīvanena viśvebhyo vājinaṃ vidhīyamānaṃ nāmikṣayā bādhyate",
    "GSP33vacbhamu:13580": " kintu tayā saha samuccīyata iti na karmāntaramapi tu vākyābhyāṃ dravyayuktamekaṃ",
    "GSP33vacbhamu:13581": " karma vidhīyata iti prāpta ucyate-syādetadevaṃ yadi vaiśvadevīti taddhitaśrutyāmikṣā nocyeta /",
    "GSP33vacbhamu:13582": " taddhitasya tvasyeti sarvanāmārthe smaraṇāt saṃnihitasya ca viśeṣyasya sarvanāmārthatvāttatraiva taddhitasyāpi vṛttirnatu viśveṣu deveṣaṣu /",
    "GSP33vacbhamu:13583": " na tatsaṃbandhe,",
    "GSP33vacbhamu:13584": " nāpi tatsaṃbandhimātre /",
    "GSP33vacbhamu:13585": " nanvevaṃ sati kasmādvaiśvadevīśabdamātrādeva nāmikṣāṃ pratīmaḥ kimiti cāmikṣāpadamapekṣāmahe /",
    "GSP33vacbhamu:13586": " taddhitāntasya padasyābhidhānāparyavasānānna pratīmastatparyavasānāya cāpekṣamahe /",
    "GSP33vacbhamu:13587": " avasitābhidhānaṃ hi padaṃ samarthamarthadhiyamādhātum /",
    "GSP33vacbhamu:13588": " idaṃ tu saṃnihitaviśeṣābhidhāyi tatsaṃnidhimapekṣamāṇaṃ saṃnidhāpakamāmikṣāpadamapekṣata iti kuta āmikṣāpadānapekṣa āmikṣāpratyayaprasaṅgaḥ",
    "GSP33vacbhamu:13589": " kuto vā tatrānapekṣā /",
    "GSP33vacbhamu:13590": " ataśca satyāmapi padāntarāpekṣāyāṃ yatpadaṃ padāntarāpekṣamabhidhatte tatpramāṇabhūtaprathamabhāvipadāvagamyatvācchrautaṃ balīyaśca /",
    "GSP33vacbhamu:13591": " yattu paryavasitābhidhānapadābhihitapadārthavagamagamyaṃ tattaccaramapratītivākyagamyaṃ",
    "GSP33vacbhamu:13592": " durbalaṃ ceti taddhitaśrutyavagatāmikṣālakṣaṇaguṇāvarodhātpūrvakarmāsaṃyogi vājinadravyaṃ",
    "GSP33vacbhamu:13593": " sasaṃbandhi pūrvasmādbhinatti vājipadaṃ kathañcidyaugikaṃ sāpekṣāvṛtti viśvadevaśabdāṃ",
    "GSP33vacbhamu:13594": " devatāṃ vaiśvadevīpadādāmikṣādravyaṃ pratyupasarjanībhūtāmavagatāmupalakṣayiṣyati /",
    "GSP33vacbhamu:13595": " prakṛtaṃ hi sarvanāmapadagocaraḥ /",
    "GSP33vacbhamu:13596": " pradhānaṃ ca prakṛtamucyate nopasarjanam /",
    "GSP33vacbhamu:13597": " prāmāṇike ca vidhikalpanāgaurave abhyupetavye eva pramāṇasya tattvaviṣayatvāt /",
    "GSP33vacbhamu:13598": " tasmādyatheha pūrvakarmāsaṃbhavino guṇātkarmabheda evamihāpi pañcāgnividyāyāḥ ṣaḍagnividyā bhinnā,",
    "GSP33vacbhamu:13599": " evaṃ prāṇasaṃvādeṣūnādhikabhāvena vidyābeda iti /",
    "GSP33vacbhamu:13600": " tathā dharmaviśeṣo 'pi karmabhedasya pratipādaka iti /",
    "GSP33vacbhamu:13601": " tathāhi-kārīrivākyānyadhīyānāstaittirīyā bhūmau bhojanamācaranti nācarantyanye /",
    "GSP33vacbhamu:13602": " tathāgnimadhīyānāḥ kecidupādhyāyasyodakumbhamāharanti nāharantyanye /",
    "GSP33vacbhamu:13603": " tathāśvamedhadhīyānāḥ kecidaśvasya ghāsamānayanti nānayantyanye /",
    "GSP33vacbhamu:13604": " kecittyanye /",
    "GSP33vacbhamu:13605": " kecittvācarantyanyameva dharmam /",
    "GSP33vacbhamu:13606": " naca tānyeva karmāṇi bhūmibhojanādijanitamupakāramākāṅkṣanti nākāṅkṣanti ceti yujyate /",
    "GSP33vacbhamu:13607": " ato 'vagamyate bhinnāni tāsu śākhāsu karmāṇīti /",
    "GSP33vacbhamu:13608": " astu prastute kimāyātamityata āha-",
    "GSP33vacbhamu:13609": " asti cātreti\u000e /",
    "GSP33vacbhamu:13610": " anyeṣāṃ śākhināṃ nāstīti śeṣaḥ /",
    "GSP33vacbhamu:13611": " evaṃ punaruktyādayo 'pīti\u000e /",
    "GSP33vacbhamu:13612": " ' samidho yajati' ityādiṣu pañcakṛtvo 'bhyasto yajatiśabdaḥ /",
    "GSP33vacbhamu:13613": " tatra kimekā karmabhāvanā kiṃvā pañcaiveti /",
    "GSP33vacbhamu:13614": " kiṃ tāvatprāptaṃ,",
    "GSP33vacbhamu:13615": " dhātvarthānubandhabhedena śabdāntarādhikaraṇe bhāvanābhedābhidhānāddhātvarthasya",
    "GSP33vacbhamu:13616": " ca dhātubhedamantareṇa bhedānupapatteḥ 'samidho yajati' iti prathamabhāvinā vākyena",
    "GSP33vacbhamu:13617": " vihitā karmabhāvanā viparīvartamānoparitanairvākyaranūdyate /",
    "GSP33vacbhamu:13618": " naca prayojanābhāvādananuvādaḥ pramāṇasiddhasyāprayojanasyānanuyojyatvāt /",
    "GSP33vacbhamu:13619": " karmabhāvanābhede cānekāpūrvakalpanāprasaṅgādekāpūrvavāntaravyāpāramekaṃ karmeti prāptam /",
    "GSP33vacbhamu:13620": " evaṃ prāpta ucyate-parasparānapekṣāṇi hi samidādivākyānīti /",
    "GSP33vacbhamu:13621": " sarvāṇyeva prāthamyārhaṇyapi yugapadadhyayanānupapatteḥ krameṇādhītānīti /",
    "GSP33vacbhamu:13622": " na tvayameṣāṃ prayojakaḥ kramaḥ /",
    "GSP33vacbhamu:13623": " parasparāpekṣāṇāmekavākyatve hi prayojakaḥ syāt /",
    "GSP33vacbhamu:13624": " tena prāthamyābhāvāt prāptamityeva nāstīti kasya ko 'nuvādaḥ /",
    "GSP33vacbhamu:13625": " kathañcidvaparivṛttimātrasyautsargikāpravṛttapravartanālakṣaṇavidhitvāpavādasāmarthyābhāvāt /",
    "GSP33vacbhamu:13626": " guṇaśravaṇe hi guṇaviśiṣṭakarmavidhāne vidhigauravabhiyā guṇamātravidhānalāghavāya karmānuvādapekṣāyāṃ viparivṛtterupakāraḥ /",
    "GSP33vacbhamu:13627": " yathā 'dadhnā juheti' iti dadhividhipare vākye viparivṛttyapekṣāyām 'agnihotraṃ juheti' iti vihitasya homasya viparīvartamānasyānuvādaḥ /",
    "GSP33vacbhamu:13628": " na cātra guṇādbhedaḥ,",
    "GSP33vacbhamu:13629": " samidādipadānāṃ karmanāmadheyānāṃ guṇavacanatvābhāvāt /",
    "GSP33vacbhamu:13630": " agṛhyamāṇaviśeṣatayā ca kiṃvacanavihitakiṅkarmānuvādena kasya guṇavidhitvamiti na vinigamyate /",
    "GSP33vacbhamu:13631": " na cāpūrvā nāma jyotirādivadvidhānasaṃbandhaṃ prathamamavagataṃ,",
    "GSP33vacbhamu:13632": " yataḥ pūrvabuddhivicchedena vidhīyamānaṃ ka4ma pūrvasmātsaṃjñāto vyavacchindyāt /",
    "GSP33vacbhamu:13633": " kintu prathamata eva karmasāmānādhikaraṇyenāvagatāḥ samidādayastadvaśātkarmanāmadheyatāṃ",
    "GSP33vacbhamu:13634": " pratipadyamānā ākhyātasyānuvādatve 'nuvādā vidhitve vidhayo na tu svātantryeṇa kasyacidīśate /",
    "GSP33vacbhamu:13635": " tasmāt svarasasiddhāprāptakarmavidhiparatvātkarmaṇyayamabhyāso bhāvanānubandhabhūtāni",
    "GSP33vacbhamu:13636": " bhindāno bhāvanāṃ bhinatti yathā tathā śākhāntaravihitā api vidyāḥ śākhāntaravihitābhyo",
    "GSP33vacbhamu:13637": " vidyābhyo 'bhyāso bhetsyatīti /",
    "GSP33vacbhamu:13638": " aśakteśca /",
    "GSP33vacbhamu:13639": " nahyekaḥ puruṣaḥ sarvavedāntapratyayātmikāmupāsanāmupasaṃhartuṃ śaknoti sarvavedāntādhyayanāsāmarthyādanadhītārthopasaṃhāre 'dhyayanavidhānavaiyarthyaprasaṅgāt",
    "GSP33vacbhamu:13640": " pratiśākhaṃ bhede tūpāsanānāṃ nāyaṃ doṣaḥ /",
    "GSP33vacbhamu:13641": " samāptibhedācca /",
    "GSP33vacbhamu:13642": " keṣāñcit śākhināmoṅkārasārvātmyakathane samāptiḥ /",
    "GSP33vacbhamu:13643": " keṣāñcidanyatra /",
    "GSP33vacbhamu:13644": " tasmādapyupāsanābhedaḥ /",
    "GSP33vacbhamu:13645": " anyārthadarśanādapi bhedaḥ /",
    "GSP33vacbhamu:13646": " tathāhi-'naitadacīrṇavrato 'dhīte' iti acīrṇavratasyādhyayanābhāvadarśanādupāsanābhāvaḥ /",
    "GSP33vacbhamu:13647": " kkacidacīrṇavratasyādhyayanadarśanādupāsanāvagamyate /",
    "GSP33vacbhamu:13648": " tasmādupāsanābheda iti /",
    "GSP33vacbhamu:13649": " atra siddhāntamāha-",
    "GSP33vacbhamu:13650": " sarvavedāntapratyayaṃ cedanādyaviśeṣāt\u000e /",
    "GSP33vacbhamu:13651": " tadvyācaṣṭe-",
    "GSP33vacbhamu:13652": " sarvavedāntapratyayāni\u000esarvavedāntapramāṇāni",
    "GSP33vacbhamu:13653": " vijñānāni tasmiṃstasmin vedānte tāni tānyeva bhavitumarhanti\u000e /",
    "GSP33vacbhamu:13654": " yānyekasmin vedānte tānyeva vedāntāntareṣvapītyarthaḥ /",
    "GSP33vacbhamu:13655": " codanādyaviśeṣāt /",
    "GSP33vacbhamu:13656": " ādiśabdena saṃyogarūpākhyāḥ saṃgṛhyante /",
    "GSP33vacbhamu:13657": " atra ca codyata iti codanā puruṣaprayatnaḥ /",
    "GSP33vacbhamu:13658": " sa hi puruṣasya vyāpāraḥ /",
    "GSP33vacbhamu:13659": " tatra khalvayaṃ homādidhātvarthāvicchinne pravartate /",
    "GSP33vacbhamu:13660": " tasya devatoddeśena tyāgasyāsecanādikasyāvacchedyaḥ puruṣaprayatnaḥ sa eva śākhāntare",
    "GSP33vacbhamu:13661": " yathaivamihāpi prāṇajyeṣṭhatvaśreṣṭhatvavedanaviṣayaḥ puruṣaprayatnaḥ sa eva śākhāntareṣvapīti /",
    "GSP33vacbhamu:13662": " evaṃ phalasaṃyogo 'pi jyeṣṭhaśreṣṭhabhavanalakṣaṇaḥ sa eva /",
    "GSP33vacbhamu:13663": " rūpamapi tadeva /",
    "GSP33vacbhamu:13664": " yathā yāgasya yadekasyāṃ śākhāyāṃ dravyadevatārūpaṃ tadeva śākhāntareṣvapīti /",
    "GSP33vacbhamu:13665": " evaṃ vedanasyāpi yadekatra prāṇajyeṣṭhatvaśreṣṭhatvarūpaṃ viṣayastacchākhāntareṣvapīti //1 // 3.3.1.2.",
    "GSP33vacbhamu:13666": " kañcidviśeṣamiti\u000e /",
    "GSP33vacbhamu:13667": " yuktaṃ yadagnīṣomīyasyotpannasya paścādekādaśakapālatvādisaṃbandhe 'pyabheda iti /",
    "GSP33vacbhamu:13668": " yathotpannasya tasya sarvatra pratyabhijñāyamānatvādiha tvagniṣūtvapattigata eva guṇabheda iti kathaṃ vaiśvadevīvanna bhedaka iti viśeṣaḥ /",
    "GSP33vacbhamu:13669": " tamimaṃ viśeṣamabhipretyāśaṅkate sūtrakāraḥ-",
    "GSP33vacbhamu:13670": " bhedānneti cediti\u000e /",
    "GSP33vacbhamu:13671": " parihāraḥ sūtrāvayavaḥ-",
    "GSP33vacbhamu:13672": " na ekasyāmapīti\u000e /",
    "GSP33vacbhamu:13673": " pañcaiva sāṃpādikā agnayo vājasaneyināmapi chāndogyānāmiva vidhīyante /",
    "GSP33vacbhamu:13674": " ṣaṣṭhastvagniḥ saṃpadvyatirekāyānūdyate na tu vidhīyate /",
    "GSP33vacbhamu:13675": " vaiśvadevyāṃ tūtpattau guṇo vidhīyata iti bhavatu bhedaḥ /",
    "GSP33vacbhamu:13676": " athavā chāndogyānāmapi ṣaṣṭho 'gniḥ paṭhyata eva /",
    "GSP33vacbhamu:13677": " athavā bhavatu vājasaneyināṃ ṣaṣṭhāgnividhānaṃ mā ca bhūcchāndogyānāṃ tathāpi pañcatvasaṃkhyāyā",
    "GSP33vacbhamu:13678": " avidhānānnotpattiśiṣṭatvaṃ saṃkhyāyāḥ kintūtpanneṣvagniṣu pracayaśiṣṭā saṃkhyānūdyate",
    "GSP33vacbhamu:13679": " sāṃpādikānagnīnavacchetuṃ,",
    "GSP33vacbhamu:13680": " tena yeṣāmutpattisteṣāṃ pratyabhijñānāt /",
    "GSP33vacbhamu:13681": " apratyabhijñāyamānāyāśca saṃkhyāyā anuvādyatvenānutpattervidhīyamānasya cādhikasya ṣoḍaśigrahaṇavadvikalpasaṃbhavānna śākhāntare jñānabhedaḥ",
    "GSP33vacbhamu:13682": " utpattiśiṣṭatve 'siddhe prāṇasaṃvādādayo 'pi prāṇasaṃvādādayo 'pi bhavanti pratyabhijñānādabhinnāstāsu tāsu śākhāsviti //2 // 3.3.1.3.",
    "GSP33vacbhamu:13683": " svādhyāyasya tathātvena hi samācāre 'dhikārācca savavacca tanniyamaḥ\u000e /",
    "GSP33vacbhamu:13684": " yairātharvaṇikagranthopāyā vidyā veditavyāṃ teṣāmeva śirovratapūrvādhyayanaprāptagranthabodhitā phalaṃ prayacchati nānyathā /",
    "GSP33vacbhamu:13685": " anyeṣāṃ tu chāndogyādīnāṃ saiva vidyā cīrṇaśirovratānāṃ phaladetyātharvaṇagranthādhyayanasaṃbandhādavagamyate /",
    "GSP33vacbhamu:13686": " tatsaṃbandhaśca vedavrateneti 'naitadacīrṇavrato 'dhīte' iti samāmnānādavagamyate /",
    "GSP33vacbhamu:13687": " 'teṣāmevaitāṃ brahmavidyāṃ vadeta' iti vidyāsaṃyoge 'pyetāmiti prakṛtaparāmarśinā sarvanāmnādhyāyanasaṃbandhāvirodhādātharchavihitaiva vidyocyata iti /",
    "GSP33vacbhamu:13688": " savā homāḥ sapta sauryādayaḥ śataudanāntā śataudanāntā ātharvaṇikānāṃ ta ekasminnevārtharvaṇike 'gnau kriyante na tretāyām //3 // 3.3.1.4.",
    "GSP33vacbhamu:13689": " vidyaikatvaṃ darśayati ca\u000e /",
    "GSP33vacbhamu:13690": " bhūyobhūyo vidyaikatvasya vedadarśanādyatrāpi saguṇabrahmavidyānāṃ na sākṣādveda ekatvamāha tāsāmapi tatprāyapaṭhitānāṃ tadvidhānāṃ prāyadarśanādekatvameva",
    "GSP33vacbhamu:13691": " tathāhyagryaprāye likhitaṃ dṛṣṭvā bhavedayamagrya iti buddhiriti /",
    "GSP33vacbhamu:13692": " yacca kāṭhakādisamākhyayopāsanābheda iti tadayuktam /",
    "GSP33vacbhamu:13693": " etā hi pauruṣeyyaḥ samākhyāḥ kāṭakādipravacanayogāttāsāṃ śākhānāṃ na tūpāsanānām /",
    "GSP33vacbhamu:13694": " nahyetāḥ kāṭhādibhiḥ proktā naca kaṭhādyanuṣṭhānamāsāmitarānuṣṭhānebhyo viśeṣyate /",
    "GSP33vacbhamu:13695": " naca kāṭhaproktānimittamātreṇa granthe pravṛttau tadyogācca kathañcillakṣaṇayopāsanāsu pravṛttau saṃbhavantyāmupāsanābhidhānāmapyāsāṃ śakyaṃ kalpayitum /",
    "GSP33vacbhamu:13696": " naca tadbhedābhedau jñānabhedābhedaprayojakau,",
    "GSP33vacbhamu:13697": " mā bhūdyathāsvamāsāmabhedājjñānānāmekaśākhāgatānāmaikyam /",
    "GSP33vacbhamu:13698": " kaṭhādipuruṣapravacananimittāścaitāḥ samākhyāḥ kaṭhādibhyaḥ prāk nāsanniti tannibandhano jñānabhedo nāsīdidānīṃ cāstīti durghaṭamāpadyeta /",
    "GSP33vacbhamu:13699": " tasmānna samākhyāto bhedaḥ /",
    "GSP33vacbhamu:13700": " abhyāso 'pi nātra bhedakaḥ /",
    "GSP33vacbhamu:13701": " yuktaṃ yadekaśākhāgato yajatyabhyāsaḥ samidādīnāṃ bhedaka iti /",
    "GSP33vacbhamu:13702": " tatra hi vidhitvamautsargikamajñātajñāpanamapravṛttapravartanaṃ ca kupyeyātām 'śākhāntare tvadhyetṛpuruṣabhedādekatve 'pi nautsragikavidhitvavyākopa iti /",
    "GSP33vacbhamu:13703": " aśaktirapi na bhedahetuḥ svādhyāyo 'dhyetavya iti svaśākhāyāmadhyayananiyamaḥ /",
    "GSP33vacbhamu:13704": " tataśca śākhāntaraparīyānarthānanyebhyastadvidyebhyo 'dhigamyopasaṃhariṣyati /",
    "GSP33vacbhamu:13705": " samāptiścaikasminnapi tatsaṃbandhini samāpte tasya vyapadiśyate /",
    "GSP33vacbhamu:13706": " yathādhvaryave karmaṇi jyotiṣṭomasya samāpti vyapadiśanti-'jyotiṣṭomaḥ samāptaḥ' iti tasmātsamāptibhedo 'pi na sādhanamupāsanābhedasya /",
    "GSP33vacbhamu:13707": " tadevamasati bādhake codanādyaviśeṣātsarvavedāntapratyayāni karmāṇi tāni tānyeveti siddham //4 // 3.3.2.5.",
    "GSP33vacbhamu:13708": " kañcidviśeṣamāśaṅkya pūrvatantraprasādhitam /",
    "GSP33vacbhamu:13709": " vakṣyamāṇārthasiddhyarthamarthamāha rasa sūtrakṛt //",
    "GSP33vacbhamu:13710": " cintāprayojanapradarśanārthaṃ sūtram-",
    "GSP33vacbhamu:13711": " upasaṃhāror'thābhedādvidhiśeṣavatsamāne ca\u000e /",
    "GSP33vacbhamu:13712": " atraidamāśaṅkate-bhavatu sarvaśākhāpratyayamekaṃ vijñānaṃ tathāpi śākhāntaroktānāṃ tadaṅgāntarāṇāṃ na śākhāntarokte tasminnupasaṃhāro bhavitumarhati",
    "GSP33vacbhamu:13713": " tasyaikasya karmaṇo yāvanmātramaṅgajātamekasyāṃ śākhāyāṃ vihitaṃ tāvnamātreṇaivopakārasiddheradhikānapekṣaṇāt /",
    "GSP33vacbhamu:13714": " apekṣaṇe cādhikamapi tatra vidhīyate /",
    "GSP33vacbhamu:13715": " naca vihitam /",
    "GSP33vacbhamu:13716": " tasmādyathā naimittikaṃ karma sakalāṅgavadvihitamapi aśaktau yāvacchakyamaṅgamanuṣṭhātuṃ tāvanmātrajanyenopakāreṇaupakṛtaṃ bhavatyevamihāpyaṅgāntarāvidhānādeva bhaviṣyatīti /",
    "GSP33vacbhamu:13717": " evaṃ prāpta ucyate-sarvatraikatve karmaṇaḥ sthite gṛhamedhīyanyāyena nopakārāvacchedo yujyate /",
    "GSP33vacbhamu:13718": " nahi tadeva karma sattadaṅgamapekṣate nāpekṣate ceti yujyate /",
    "GSP33vacbhamu:13719": " naimittike tu nimittānurodhādavaśyakartavye sarvāṅgopasaṃhārasya sadātanatvāsaṃbhavādupakārāvacchedaḥ kalpyate /",
    "GSP33vacbhamu:13720": " prākṛtopakārapiṇḍe codakaprāpte ājyabhāgavidhānādgṛhamedhīye 'pyupakārāvacchedaḥ syāt /",
    "GSP33vacbhamu:13721": " iha tu śākhāntare katipayāṅgavidhānaṃ tāni vidhatte netarāṇi parisaṃcaṣṭe /",
    "GSP33vacbhamu:13722": " naca tadupakārapiṇḍe codakaprāpte ājyabhagavattanmātravidhānam /",
    "GSP33vacbhamu:13723": " tasmāttattvena karmaṇāṃ sarvāṅgasaṅgama autsargiko 'sati balavati bādhake nāpavadituṃ yukta iti //5 // 3.3.3.6.",
    "GSP33vacbhamu:13724": " anyathātvaṃ śabdāditi cennāviśeṣāt\u000e /",
    "GSP33vacbhamu:13725": " dvayā dviprakārāḥ prājāpatyā devāścāsurāśca /",
    "GSP33vacbhamu:13726": " tataḥ kānīyasā eva devā jyāyasā asurāḥ /",
    "GSP33vacbhamu:13727": " śāstrajanyayā sāttvikyā buddhyā saṃpannā devāḥ /",
    "GSP33vacbhamu:13728": " te hi dīvyanta iti devāḥ /",
    "GSP33vacbhamu:13729": " śāstrayuktyaparikalpitamatayastāmasavṛttipradhānā asurā asubhiḥ prāṇairanindriyairagṛhītaisteṣu teṣu viṣayeṣu ramanta ityasurā ata eva te jyāyāṃsaḥ",
    "GSP33vacbhamu:13730": " yato 'mī tattvajñānavantaḥ kānīyasāstu devāḥ /",
    "GSP33vacbhamu:13731": " ajñānapūrvakatvāttattvajñānasya /",
    "GSP33vacbhamu:13732": " prāṇasya prajāpateḥ sāttvikavṛttyudbhavastāmasavṛttyabhibhavaḥ kadācit /",
    "GSP33vacbhamu:13733": " kadācittāmasavṛttyudbhavo 'bhibhavaśca sāttvikyā vṛttaiḥ /",
    "GSP33vacbhamu:13734": " seyaṃ spardhā /",
    "GSP33vacbhamu:13735": " te ha devā ūcuḥ,",
    "GSP33vacbhamu:13736": " hanta asurān yajña udgīthenātyayāma asurān jayāmāsminnābhicārike yajña udgīthalakṣaṇasāmabhaktyupalakṣitenodgātreṇa karmaṇoti /",
    "GSP33vacbhamu:13737": " te ha vācamūcurityādinā saṃdarbheṇa vākprāṇacakṣuḥśrotramanasāmāsurapāpmaviddhatayā",
    "GSP33vacbhamu:13738": " ninditvā atha hemamāsanyamāsye ūvamāsanyaṃ mukhāntarbilasthaṃ mukhyaṃ prāṇaṃ prāṇābhimānavatīṃ",
    "GSP33vacbhamu:13739": " devatāmūcustvaṃ na udgāyeti /",
    "GSP33vacbhamu:13740": " tathetyabhyupagamya tebhya eva prāṇa udagāyat te 'surā viduranena prāṇenodgātrā no 'smān devā atyeṣyantīti /",
    "GSP33vacbhamu:13741": " tamabhidrutya pāpmanāvidhyannasurā yathāśmānamṛtvā prāpya mṛttvālloṣṭo vā vidhvaṃsata evaṃ vidhvaṃsamānā viṣvañco 'surā vineśuḥ /",
    "GSP33vacbhamu:13742": " tadetat saṃkṣipyāha-",
    "GSP33vacbhamu:13743": " vājasaneyaka iti\u000e /",
    "GSP33vacbhamu:13744": " tathā chāndogye 'pyetaduktamityāha-",
    "GSP33vacbhamu:13745": " tathā chāndogye 'pīti\u000e /",
    "GSP33vacbhamu:13746": " viṣayaṃ darśayitvā vimṛśati-",
    "GSP33vacbhamu:13747": " tatra saṃśaya iti\u000e /",
    "GSP33vacbhamu:13748": " pūrvapakṣaṃ gṛhṇāti-",
    "GSP33vacbhamu:13749": " vidyaikatvamiti\u000e /",
    "GSP33vacbhamu:13750": " pūrvapakṣamākṣipati-",
    "GSP33vacbhamu:13751": " nanu na yuktamiti\u000e /",
    "GSP33vacbhamu:13752": " ekatrodgātṛtvenocyate prāṇa ekatra codgānatvena kriyākartrośca sphuṭo bheda ityarthaḥ /",
    "GSP33vacbhamu:13753": " samādhatte-",
    "GSP33vacbhamu:13754": " naiṣa doṣa iti\u000e /",
    "GSP33vacbhamu:13755": " bahutararūpapratyabhijñā nādapratyabhijñāyamānaṃ kiñcillakṣaṇayā netavyam /",
    "GSP33vacbhamu:13756": " na kevalaṃ śākhāntare,",
    "GSP33vacbhamu:13757": " ekasyāmapi śākhāyāṃ dṛṣṭametanna ca tatra vidyābheda ityāha-",
    "GSP33vacbhamu:13758": " vājasanetyake 'pi ceti\u000e /",
    "GSP33vacbhamu:13759": " bahutararūpapratyabhijñānānugrahāya comityanenāpi udgīthāvayavena udgītha eva lakṣaṇīya iti pūrvapakṣaḥ //6 // 3.3.3.7.",
    "GSP33vacbhamu:13760": " na vā prakaraṇabhedātparovarīyastvādivat\u000e /",
    "GSP33vacbhamu:13761": " bahutarapratyabhijñāne 'pi upakramabhedāttanurodhena copasaṃhāravarṇanādekasminvākye",
    "GSP33vacbhamu:13762": " tasyaiva codgīthasya punajhapunaḥ saṃkīrtanāllakṣaṇāyāṃ ca chāndogye vājasaneyake",
    "GSP33vacbhamu:13763": " pramāṇābhāvādvidyābheda iti rāddhāntaḥ /",
    "GSP33vacbhamu:13764": " oṃkārasyopāsyatvaṃ prastutya rasatamādiguṇopavyākhyānamoṅkārasya\u000e /",
    "GSP33vacbhamu:13765": " oṃkāra tathāhi-bhūtapṛthivyoṣadhipuruṣavāgṛksāmnāṃ pūrvasyottaramuttaraṃ rasatayā sāratayoktam /",
    "GSP33vacbhamu:13766": " teṣāṃ sarveṣāṃ rasatama oṃkāra uktaśchāndogye /",
    "GSP33vacbhamu:13767": " naca vivakṣitārthabheda iti\u000e /",
    "GSP33vacbhamu:13768": " ekatrodgīthodgātārāvupāsyatvena vivakṣitāvekatra tadavayava oṃkāra iti /",
    "GSP33vacbhamu:13769": " tathā hyabhyudayavākye iti /",
    "GSP33vacbhamu:13770": " evaṃ hi śrūyate-'vivā etaṃ prajayā paśubhirardhayati vardhayatyasya bhrātṛvyaṃ yasya",
    "GSP33vacbhamu:13771": " havirniruptaṃ purastāccandramā abhyudeti sa tredhā taṇḍulānvibhajedye madhyamāḥ syustānagnaye",
    "GSP33vacbhamu:13772": " dātre puroḍāśamaṣṭākapālaṃ nirvapedye sthiviṣṭhāstānindrāya pradātre dadhaṃścaruṃ",
    "GSP33vacbhamu:13773": " ye kṣodiṣṭhāstān viṣṇave śipiviṣṭāya śṛte carum' iti /",
    "GSP33vacbhamu:13774": " tatra saṃdehaḥ-kiṃ kālārādhe yāgāntaramidaṃ codyata uta teṣveva karmasu prakṛteṣu kālāparādhe nimitte devatāpanaya iti /",
    "GSP33vacbhamu:13775": " eṣa tāvadatra viṣayaḥ-amāvāsyāyāmeva darśakarmārthaṃ vedikriyāgnipraṇayanakriyā vratādiśca yajamānasaṃskāraḥ /",
    "GSP33vacbhamu:13776": " dadhyarthaśca dohaḥ /",
    "GSP33vacbhamu:13777": " pratipadi ca darśakarmapravṛttirityanuṣṭhānakramastāttvikaḥ /",
    "GSP33vacbhamu:13778": " yasya tu yajamānasya kutaścidbhamanibandhanāccaturdaśyāmevāmāvāsyābuddhau pravṛttaprayogasya candramā abhyudīyate tatredaṃ śrūyate-'yasya havirniruptam' iti /",
    "GSP33vacbhamu:13779": " tena yajamānenābhyuditenāmāvāsyāyāmeva nimittādhikāraṃ parisamāpya purastadahareva vedyuddharaṇādikarma kṛtvā pratipadi darśaḥ pravartayitavyaḥ",
    "GSP33vacbhamu:13780": " tatrābhāyudaye kiṃ naimittikamidaṃ karmāntaraṃ darśāccodyata uta tasminneva darśakarmaṇi pūrvadevatāpanayanena devanāntaraṃ vidhīyata iti /",
    "GSP33vacbhamu:13781": " tatra havirbhāgamātraśravaṇāccaruvidhānasāmarthyācca karmāntaram /",
    "GSP33vacbhamu:13782": " yadi hi pūrvadevatābhyo havīṃṣi vibhajediti śrūyate tatastānyeva havīṃṣi devatāntareṇa",
    "GSP33vacbhamu:13783": " yujyamānāni na karmāntaraṃ gamayitumarhanti kintu prakṛtameva karma taddhaviṣkamapanītapūrtadevatākaṃ",
    "GSP33vacbhamu:13784": " devatāntarayuktaṃ syāt /",
    "GSP33vacbhamu:13785": " atra punastredhā taṇḍulān vibhajediti haviṣa eva madhyamādikrameṇa vibhāgaśravaṇādanapanītā",
    "GSP33vacbhamu:13786": " haviṣi pūrvadevatā iti pūrvadavatāvaruddhe haviṣi devatāntaramalabdhāvakāśaṃ śrūyamāṇaṃ",
    "GSP33vacbhamu:13787": " karmāntarameva gocarayet /",
    "GSP33vacbhamu:13788": " apica prāpte pūrvasmin karmaṇi dadhnastaṇḍulānāṃ cendrādidevatā saṃbandhaśca vidhātavyaḥ /",
    "GSP33vacbhamu:13789": " carutvaṃ cātra vihitaṃ nāstīti tadapiva vidhātavyam /",
    "GSP33vacbhamu:13790": " tathā prāpte karmaṇyanekaguṇavidhānādvākyaṃ bhidyeta /",
    "GSP33vacbhamu:13791": " karmāntaraṃ tvapūrvaṃ śakyamekenaiva prayatnenānekaguṇaviśiṣṭaṃ vidhātumiti nimitte karmāntarameva vidhīyate /",
    "GSP33vacbhamu:13792": " darśastu lupyate kālāparādhāditi prāpta ucyate-na karmāntaram /",
    "GSP33vacbhamu:13793": " pūrvadavatāto haviṣo vibhāgapūrvaṃ nimitte devatāntaravidhānāt /",
    "GSP33vacbhamu:13794": " carvarthasya cārthaprāpteḥ /",
    "GSP33vacbhamu:13795": " bhavedetadevaṃ yadā tredhā taṇḍulān vibhajediti taṇḍulānāṃ tredhā vibhāgavidhānaparametadvākyaṃ",
    "GSP33vacbhamu:13796": " syādapi tu vākyāntaraprāptaṃ taṇḍulānāṃ tredhātvamanūdya vibhajedityetāvadvidhatte",
    "GSP33vacbhamu:13797": " tatra vākyānyapanīte pūrvavat devatāsaṃbandhe haviṣastasminneva karmaṇyapratyūhaṃ",
    "GSP33vacbhamu:13798": " devatāntarasaṃbandhaṃ vidhātuṃ śaknuvanti /",
    "GSP33vacbhamu:13799": " tathāca dravyamukhena prakṛtamukhapratyabhijñānāt devatāntarasaṃbandhe 'pi na karmāntarakalpanābhavitumarhati /",
    "GSP33vacbhamu:13800": " tataśca samāpte 'pi naimittikādhikārasiddhyarthaṃ tānyeva punaḥ karmāṇyanuṣṭheyāni /",
    "GSP33vacbhamu:13801": " naca dadhani carumiti carusaptamyarthayorvidhānaṃ tayorapyarthaprāptatvāt /",
    "GSP33vacbhamu:13802": " prakṛte hi karmaṇi taṇḍulapeṣaṇaprathanaṃ puroḍāśapākādi dadhipayasī ca prāptāni",
    "GSP33vacbhamu:13803": " tatrābhyudayanimitte dadhiyuktānāṃ payoyuktānāṃ ca taṇḍulānāṃ vibhajediti vākyena",
    "GSP33vacbhamu:13804": " pūrvadevatāpanayaṃ kṛtvā ye madhyamā ityādibhirvākyairdevatāntarasaṃbandhaḥ kṛtaḥ /",
    "GSP33vacbhamu:13805": " naca prabhūtadhipayaḥ saṃsaktairalpaistaṇḍulaiḥ puroḍāśakriyā saṃbhavati /",
    "GSP33vacbhamu:13806": " iti puroḍāśanivṛttau tadarthasya prathanasyāpi nivṛttiranivṛttastu pāko 'pavādābhāvāttathā cārthaprāptaścodyate /",
    "GSP33vacbhamu:13807": " bhavatu vā anekavākyakalpanam /",
    "GSP33vacbhamu:13808": " prakṛtādhikārāvagamabalādasyāpi nyāyyatvāditi /",
    "GSP33vacbhamu:13809": " tasmāttadevedaṃ karma na tu karmāntaramiti siddham /",
    "GSP33vacbhamu:13810": " paśukāmavākye tvapūrvakarmavidhirabhyudayavākyasārūpye 'pi /",
    "GSP33vacbhamu:13811": " 'yaḥ paśukāmaḥ syātso 'māvāsyāmiṣṭvā vatsānapākuryādye sthaviṣṭhāstānagnaye sanimate",
    "GSP33vacbhamu:13812": " 'ṣṭhākapālaṃ nirvapedye madhyamāstān viṣṇave śipiviṣṭāya śṛte caruṃ ye kṣodiṣṭhāstanindrāya",
    "GSP33vacbhamu:13813": " pradātre dadhaṃścarum' iti /",
    "GSP33vacbhamu:13814": " atra hi amāvāsyāmiṣṭveti samāpte yāge paśukāmeṣṭividhānaṃ nātra pūrvasya karmaṇo 'nanuvṛtteryāgāntaravidhiriti yuktam /",
    "GSP33vacbhamu:13815": " parovarīyastvādivat\u000e /",
    "GSP33vacbhamu:13816": " yathodgīthopāsanāsāmye 'pi ādityagatahiraṇyaśmakṣutvādiguṇaviśiṣṭodgīthopāsanātaḥ parovarīyastvaguṇaviśiṣṭodgīthopāsanā bhinnā tadvadidamapīti",
    "GSP33vacbhamu:13817": " parasmāt paro varācca varīyāniti parovarīyānudgīthaḥ paramātmarūpaḥ saṃpannaḥ /",
    "GSP33vacbhamu:13818": " ata eva anantaḥ /",
    "GSP33vacbhamu:13819": " paramātmadṛṣṭimudgīthe bhavayitum 'ākāśo hyevaibhyo bhūtebhyo jyāyān' ityākāśaśabdena paramātmānaṃ nirdiśati //7 // 3.3.3.8.",
    "GSP33vacbhamu:13820": " saṃjñātaścettaduktamasti tu tadapi\u000e /",
    "GSP33vacbhamu:13821": " sphuṭatare medāvagame saṃjñaikatvaṃ nābhedasādhanamatiprasaṅgapātāt /",
    "GSP33vacbhamu:13822": " apica śrutyakṣarālocanayāṃ bhedapratyayo 'ntaraṅgaścānapekṣaśca /",
    "GSP33vacbhamu:13823": " saṃjñaikatvaṃ tu śrutibāhyatayā bahiraṅgaṃ ca pauruṣeyatayā sāpekṣaṃ ca /",
    "GSP33vacbhamu:13824": " tasmādurbalaṃ nāmedasādhanāyālamiti //8 // 3.3.4.9.",
    "GSP33vacbhamu:13825": " vyāpteśca samañjasam /",
    "GSP33vacbhamu:13826": " adhyāso nāmeti\u000e /",
    "GSP33vacbhamu:13827": " gauṇī buddhiradhyāsaḥ /",
    "GSP33vacbhamu:13828": " yathā māṇavake 'nivṛttāyāmeva māṇavakabuddhivyāpadeśavṛttau siṃhabuddhivyapadeśavṛttiḥ siṃho māṇavaka iti,",
    "GSP33vacbhamu:13829": " evaṃ pratimāyāṃ vāsudevabuddhirnāmni ca brahmabuddhistathoṅkāga udgīthabuddhivyapadeśāviti /",
    "GSP33vacbhamu:13830": " apavādaikatvaviśeṣaṇāni coktāni /",
    "GSP33vacbhamu:13831": " ekārthe '",
    "GSP33vacbhamu:13832": " pi ca śabdadvayaprayogo dṛśyate /",
    "GSP33vacbhamu:13833": " yathā vaiśvadevyāmikṣā vijñānamānandam /",
    "GSP33vacbhamu:13834": " vyākhyāyāṃ ca paryāyāṇamapi sahaprayogo yathā sindhuraḥ karī pikaḥ kokila iti /",
    "GSP33vacbhamu:13835": " vimṛśyānadhyavasāyalakṣaṇaṃ pakṣaṃ gṛhṇāti-",
    "GSP33vacbhamu:13836": " tatrānyatama iti\u000e /",
    "GSP33vacbhamu:13837": " siddhāntamāha-idamucyate-",
    "GSP33vacbhamu:13838": " vyāpteśca\u000e /",
    "GSP33vacbhamu:13839": " pratyanuvākaṃ pratyṛcamupakrame ca samāptau cokāraḥ sardavedavyāpīti kiṅgato 'yamoṅkārastattadāpyādiguṇaviśiṣṭastasmai",
    "GSP33vacbhamu:13840": " tasmai kāmāvāptyādiphalāyopāsyatvenādhikriyata ityapekṣāyāmudgīthapadeneti viśiṣyate /",
    "GSP33vacbhamu:13841": " udgīthapadenokārādyavayavaghaṭitasāmabhaktibhedābhidhāyinā samudāyasyāvayavabhāvānupapattestatsaṃbandhavayava oṃkāro lakṣyate,",
    "GSP33vacbhamu:13842": " na punaroṅkāreṇāvayavina udgīthasya lakṣaṇā /",
    "GSP33vacbhamu:13843": " oṃkārasyaivopariṣṭāttu tattadguṇaviśiṣṭasya tattatphalaviśiṣṭasya copavyākhyāsyamānatvāt /",
    "GSP33vacbhamu:13844": " dṛṣṭaśca samudāyaśabdo 'vayave lakṣaṇayā yathā grāmo dagdhaḥ paṭo dagdha iti tadekadeśadāhe /",
    "GSP33vacbhamu:13845": " adhyāse tu lakṣaṇā phalakalpanā ca /",
    "GSP33vacbhamu:13846": " tathāhi āptyādiguṇakapraṇavopāsanādidamudgīthatopāsanaṃ praṇavasyānyat /",
    "GSP33vacbhamu:13847": " nacātrāpyādi upāsaneṣviva phalaṃ śrūyate /",
    "GSP33vacbhamu:13848": " tasmāt kalpanīyam /",
    "GSP33vacbhamu:13849": " udgīthasaṃbandhipraṇavopāsanādhikārapare vākye nāyaṃ doṣaḥ /",
    "GSP33vacbhamu:13850": " apica gauṇyā vṛtterlakṣaṇāvṛttirbalīyasī lāghavāt /",
    "GSP33vacbhamu:13851": " lakṣaṇāyā hi lakṣaṇīyaparatvaṃ padasya tasyaiva vākyārthāntarbhāvāt /",
    "GSP33vacbhamu:13852": " yathā gāṅgāyāṃ ghoṣa iti lakṣyamāṇasya tīrasya vākyārthe 'ntarbhāvo 'dhikaraṇatayā /",
    "GSP33vacbhamu:13853": " gaurvāhīka ityatra tu gosaṃbandhitīṣṭhanmūtrapurīṣādilakṣaṇayā na tatparatvaṃ gośabdasya /",
    "GSP33vacbhamu:13854": " apitu tatkakṣādhyavasitatadguṇayuktavāhīkaparatvamiti gauṇyā vṛtterdurbalatvaṃ tadidamuktaṃ-lakṣaṇāyāmapi tviti /",
    "GSP33vacbhamu:13855": " gauṇyapi vṛttirlakṣaṇāvayavatvāllakṣaṇoktā /",
    "GSP33vacbhamu:13856": " yadyapi vaiśvadevīpadamāmikṣāyāṃ pravartate tathāpyarthamedaḥ sphuṭataraḥ /",
    "GSP33vacbhamu:13857": " āmikṣāpadaṃ hi rūpeṇāmikṣāyāṃ pravartate /",
    "GSP33vacbhamu:13858": " vaiśvadevīpadaṃ tu tasyāmeva viśvadevaviśiṣṭāyām /",
    "GSP33vacbhamu:13859": " evaṃ hi vijñānāndayorapi sphuṭataraḥ pravṛttinimittabhedaḥ satyapi brahmaṇyaikārthye /",
    "GSP33vacbhamu:13860": " naca vyākhyānamubhayorapi prasiddhārthatvādbhinnārthatvācca /",
    "GSP33vacbhamu:13861": " śeṣamatirohitārtham //9 // 3.3.5.10.",
    "GSP33vacbhamu:13862": " sarvābhedādanyatreti\u000e /",
    "GSP33vacbhamu:13863": " evaṃśabdasya sannihitaprakārabhedaparāmarśārthatvātsākṣācchabdopasthāpitasya ca saṃnidhānācchākhāntaragatasya cānukramatayā(?)",
    "GSP33vacbhamu:13864": " saṃnidhānābhāvānna kauṣītakiprāṇasaṃvādavākye prāṇasya vasiṣṭhatvādibhirguṇairupāsyatvamapi tu jyeṣṭhatreṣṭhatvamātreṇeti pūrvaḥ pakṣaḥ /",
    "GSP33vacbhamu:13865": " siddhāntastu-satyaṃ saṃnihitaṃ parāmṛśati evaṅkāro na tu śabdopāttamātraṃ saṃnihitam /",
    "GSP33vacbhamu:13866": " kintu yacchabdābhihitārthanāntarīyakatayā prāptaṃ tadapi hi buddhau saṃnihitaṃ saṃnihitameva /",
    "GSP33vacbhamu:13867": " yathā 'yasya parṇamayī juhūrbhavati' ityavyabhicāritakratusamanvayayā juhvopasthāpitaḥ kratuḥ /",
    "GSP33vacbhamu:13868": " tasmādupāsyaphalapratyabhijñānāttadavyabhicāriṇaḥ prakārabhedasyehānuktasyāpi buddhau",
    "GSP33vacbhamu:13869": " saṃnidhānātprakṛtaparāmarśinaivaṅkāreṇa parāmarśo yukta iti siddhaṃ kauṣītakibrāhmaṇagatena",
    "GSP33vacbhamu:13870": " tāvadevaṅkāreṇa śakyate parāmraṣṭum /",
    "GSP33vacbhamu:13871": " tathāpyabhyupetyāpi brūma ityāśayavatā bhāṣyakṛtoktam-",
    "GSP33vacbhamu:13872": " tathāpi tasminneva vijñāne vājasaneyibrāhmaṇagateneti /",
    "GSP33vacbhamu:13873": " śrutahāniriti\u000e /",
    "GSP33vacbhamu:13874": " kevalasya śrutasya hāniritarasahitasya cākṣutasya kalpanā na cetyarthaḥ /",
    "GSP33vacbhamu:13875": " atirohitamanyat //10 // 3.3.6.11.",
    "GSP33vacbhamu:13876": " ānandādayaḥ pradhānasya /",
    "GSP33vacbhamu:13877": " guṇavadupāsanāvidhānasya vāstavaguṇavyākhyānādvivekārthamidamadhikaraṇam /",
    "GSP33vacbhamu:13878": " yathaikasya brahmaṇaḥ /",
    "GSP33vacbhamu:13879": " saṃyadvāmatvādayaḥ satyakāmādayaśca guṇā na saṃkīryeran /",
    "GSP33vacbhamu:13880": " evāmānandavijñānatvādayo vibhutvanityatvādibhirguṇaiḥ pradeśāntaroktairna saṃkīryeran /",
    "GSP33vacbhamu:13881": " tatsaṃkare vā saṃyadvāmatvādayo 'pi satyakāmādibhiḥ saṃkīryeran /",
    "GSP33vacbhamu:13882": " nahi brahmaṇo dharmiṇaḥ sattve kaścidviśeṣa iti pūrvaḥ pakṣaḥ /",
    "GSP33vacbhamu:13883": " rāddhāntastu vāstavavidheyayorvastudharmatayā cānuṣṭheyatayā cāvyavasthāvyavasthe vyavatiṣṭhete /",
    "GSP33vacbhamu:13884": " vastudharmo hi yāvadvastu vyavatiṣṭhate /",
    "GSP33vacbhamu:13885": " nāsāvekatrokte 'nyatrānukto nāstīti śakyaṃ vaktum /",
    "GSP33vacbhamu:13886": " vidheyastu puruṣaprayatnatantraḥ puruṣaprayatnaśca yatra yāvadguṇaviśiṣṭe brahmaṇi coditaḥ sa tāvatyevāvatiṣṭhate nāvihitamapi guṇaṃ cotarīkartumarhati",
    "GSP33vacbhamu:13887": " tasya vidhitantratvādvidheśca vyavasthānāt /",
    "GSP33vacbhamu:13888": " tasmādānandavijñānādayo brahmatattvātmatayoktā yatra yatra brahma śrūyate tatra tatrānuktā api labhyante /",
    "GSP33vacbhamu:13889": " saṃyadvāmādayaścopāsanāprayatnavidhiviṣayā yathāvidhyavatiṣṭhante na tu yathāvastviti siddham /",
    "GSP33vacbhamu:13890": " priyaśirastvādīnāṃ tūpāsyatvamāropya nyāyo darśitaḥ /",
    "GSP33vacbhamu:13891": " tasya (?) tu saṃyadvāmādiruktaḥ /",
    "GSP33vacbhamu:13892": " modanamātraṃ modaḥ /",
    "GSP33vacbhamu:13893": " pramodaḥ prakṛṣṭo modastāvimau parasparāpekṣāvupacayāpacayau //11 // 3.3.6.12. // 12 // 3.3.6.13. // 13 // 3.3.7.14.",
    "GSP33vacbhamu:13894": " ādhyānāya prayojanābhāvāt /",
    "GSP33vacbhamu:13895": " indriyebhyaḥ parā hyarthā iti\u000e /",
    "GSP33vacbhamu:13896": " kimatra sarveṣāmevārthādīnāṃ paratvaṃ pratipādayiṣitam,",
    "GSP33vacbhamu:13897": " āho puruṣasyaiva tatpratipādanārthaṃ cetareṣāṃ paratvapratipādanam /",
    "GSP33vacbhamu:13898": " tatra pratyekamarthādiparatvapratipādanaśruteḥ śrūyamāṇatattatparatve ca saṃbhavati na tattadatikarme sarveṣāmekaparatvādhyavasānaṃ nyāṭyam",
    "GSP33vacbhamu:13899": " na ca prayojanābhāvādasaṃbhavaḥ /",
    "GSP33vacbhamu:13900": " sarveṣāmeva pratyekaṃ paratvābhidhānasyādhyānaprayojanatvāt /",
    "GSP33vacbhamu:13901": " tattadādhyānānāṃ ca prayojanavattvasmṛteḥ /",
    "GSP33vacbhamu:13902": " tathāhi smṛtiḥ- 'daśa manvantarāṇīha tiṣṭhantīndriyacintakāḥ /",
    "GSP33vacbhamu:13903": " bhautikāstu śataṃ pūrṇaṃ sahasraṃ tvābhimānikāḥ //",
    "GSP33vacbhamu:13904": " bauddhā daśa sahasrāṇi tiṣṭhanti vigatajvarāḥ /",
    "GSP33vacbhamu:13905": " pūrṇaṃ śatasahasraṃ tu tiṣṭhantyanyaktacintakāḥ /",
    "GSP33vacbhamu:13906": " puruṣaṃ nirguṇaṃ prāpya kālasaṃkhyā na vidyate /",
    "GSP33vacbhamu:13907": " ' iti /",
    "GSP33vacbhamu:13908": " prāmāṇikasya vākyabhedasyābhyupeyatvāt pratyekaṃ teṣāmarthādīnāṃ paratvaparāṇyetāni",
    "GSP33vacbhamu:13909": " vākyānīti prāptaya ucyate-indriyebhyaḥ parā hyarthā ityeṣa tāvatsaṃdarbho vastutattvapratipādanaparaḥ",
    "GSP33vacbhamu:13910": " pratīyate nādhyānavidhiparaḥ /",
    "GSP33vacbhamu:13911": " tadaśruteḥ /",
    "GSP33vacbhamu:13912": " tadatra yatpratyasya sākṣātprayojanavattvaṃ dṛśyate tatpratyayaparatvaṃ sarveṣām /",
    "GSP33vacbhamu:13913": " dṛṣṭaṃ ca viṣṇoḥ paramapadajñānasya nikhilānarthasaṃsārakāraṇāvidyopaśamaḥ /",
    "GSP33vacbhamu:13914": " tattvajñānodayasya viparyāsopaśamalakṣaṇatveta tatra tatra darśanāt /",
    "GSP33vacbhamu:13915": " arthādiparatvapratyayasya tu na dṛṣṭamasti prayojanam /",
    "GSP33vacbhamu:13916": " naca dṛṣṭe saṃbhavati adṛṣṭakalpanā nyāṭyā /",
    "GSP33vacbhamu:13917": " naca paramapuruṣārthahetuparatve saṃbhavati avāntarapuruṣārthatocitā /",
    "GSP33vacbhamu:13918": " tasmāddṛṣṭaprayojanavattvāt,",
    "GSP33vacbhamu:13919": " puruṣaparatvapratupādanārtho 'yaṃ saṃdarbha iti gamyate /",
    "GSP33vacbhamu:13920": " kiñcādarādapyayamevāsyārtha ityāha-",
    "GSP33vacbhamu:13921": " apica parapratiṣedheneti\u000e /",
    "GSP33vacbhamu:13922": " nanvatrādhyānavidhirnāsti tatkathamucyate ādhyānāyetyata āha-",
    "GSP33vacbhamu:13923": " ādhyānāyeti\u000e //14 // 3.3.7.15.",
    "GSP33vacbhamu:13924": " ātmaśabdācca\u000e /",
    "GSP33vacbhamu:13925": " anadhigatārthapratipādanasvabhāvatvāpramāṇānāṃ viśeṣataścāgamasya,",
    "GSP33vacbhamu:13926": " puruṣaśabdavācyasya cātmanaḥ svayaṃ śrutyaiva duradhigamatvāvadhāraṇādvastutaśca duradhigamatvādarthādīnāṃ ca sugamatvāttatparatvamevārthādiparatvābhidhānasyetyarthaḥ",
    "GSP33vacbhamu:13927": " śruterāśayātiśa ivāśayātiśayaḥ /",
    "GSP33vacbhamu:13928": " tattātparyateti yāvat /",
    "GSP33vacbhamu:13929": " kiñca śrutyantarāpekṣitābhidhānādapyevameva /",
    "GSP33vacbhamu:13930": " arthādiparatve tu svarūpeṇa vivakṣite nāpekṣitaṃ śrutirācaṣṭe ityāha-",
    "GSP33vacbhamu:13931": " apica so 'dhvanaḥ pāramāpnotīti\u000e //15 // 3.3.8.16.",
    "GSP33vacbhamu:13932": " ātmagṛhītiritaravaduttarāt\u000e /",
    "GSP33vacbhamu:13933": " śrutismṛtyorhi lokasṛṣṭiḥ parameśvarādhiṣṭhitā parameśvarahiraṇyagarbhakartṛkopalabdhā",
    "GSP33vacbhamu:13934": " seyamiha mahābhūtasargamanabhidhāya prāthamikī lokasṛṣṭirupalabhyamānāvāntareśvarakāryā",
    "GSP33vacbhamu:13935": " prāgutpatterātmaikatvāvadhāraṇaṃ cāvāntareśvarasaṃbandhitayā gamayati /",
    "GSP33vacbhamu:13936": " pārameśvarasargasya mahābhūtākāśāditvādasya ca tadvaiparītyāt /",
    "GSP33vacbhamu:13937": " asti hi tasyaivaikasya vikārāntarāpekṣayāgnatvamasti cekṣaṇam /",
    "GSP33vacbhamu:13938": " api caitasminnaitareyake pūrvasminprakaraṇe prajāpatikartṛkaiva lokasṛṣṭiruktā /",
    "GSP33vacbhamu:13939": " tadanusārādapyetadeva vijñāyate /",
    "GSP33vacbhamu:13940": " apica tābhyo gāmānayadityādayaśca vyavahāraḥ śrutyoktā viśeṣavatsvātmaparamātmaṣu prasiddhāḥ /",
    "GSP33vacbhamu:13941": " tato 'pyavāntareśvara eva vijñāyate /",
    "GSP33vacbhamu:13942": " ātmaśabdaprayogaścātrāpi dṛṣṭastasmādaparātmābhilāpo 'yamiti prāpta ucyati-paramātmano gṛhītiriha yathā itareṣu sṛṣṭiśravaṇeṣu 'etasmādātmana ākāśaḥ saṃbhūtaḥ' ityādiṣu /",
    "GSP33vacbhamu:13943": " tasmāduttarātsa aikṣatetīkṣaṇapūrvakasraṣṭṛtvaśravaṇādātmetyavadhāraṇācca /",
    "GSP33vacbhamu:13944": " etadabhisaṃhitam-mukhyaṃ tāvat sargātprākkevalatvamātmapadatvaṃ sraṣṭṛtvaṃ ca parameśvarasyātra bhavataḥ /",
    "GSP33vacbhamu:13945": " tadasatyāmanupapattau nānyatra vyākhyātumucitam /",
    "GSP33vacbhamu:13946": " naca mahābhūtasṛṣṭyanabhidhānena lokasṛṣṭyabhidhānamanupapattibījam /",
    "GSP33vacbhamu:13947": " ākāśapūrvikāyāṃ vastuto brahmaṇaḥ sṛṣṭau yathā kkacittejaḥpūrvakasṛṣṭyabhidhānaṃ na virudhyate 'etasmādātmana ākāśaḥ saṃbhūtaḥ' iti darśanāt",
    "GSP33vacbhamu:13948": " ākāśaṃ vāyuṃ sṛṣṭveti hi tatra pūrayitavyamevahāpi mahābhūtāni sṛṣṭveti kalpanīyam /",
    "GSP33vacbhamu:13949": " sarvaśākhāpratyayatvena jñānasya śrutisidvyarthamaśrutopalabdhau yatnavatā bhavitavyaṃ na punaḥ śrute mahābhūtāditve sargasya śaithilyamādaraṇīyam",
    "GSP33vacbhamu:13950": " apica svādhyāyavidhyadhīnagrahaṇo vedarāśiradhyayanavidhyāpāditaprayojanavadarthamabhidadhāno yathā yathā prayojanādhikyamāpnoti tathā tathānumanyatetarām",
    "GSP33vacbhamu:13951": " yathā cāsya brahmagocaratve paramapuruṣārthaupayikatvaṃ naivamanyagocaratve /",
    "GSP33vacbhamu:13952": " tadidamuktam-",
    "GSP33vacbhamu:13953": " yo 'pyayaṃ vyāpāraviśeṣānugama iti\u000e /",
    "GSP33vacbhamu:13954": " naca lokasargo 'pi hiraṇyagarbhavyāpāro 'pi tu tadanupraviṣṭasya paramātmana ityatraivoktam /",
    "GSP33vacbhamu:13955": " tasmādātmaivāgna ityupakramāttadvyāpāreṇa cekṣaṇena madhye parāmarśādupariṣṭācca",
    "GSP33vacbhamu:13956": " bhedajātaṃ mahābhūtaiḥ sahānukamya brahmapratiṣṭhatvena brahmaṇa upasaṃhārādbrahmābhilāpatvamevāsyeti niścīyate /",
    "GSP33vacbhamu:13957": " yatra tu puruṣavidhādiśravaṇaṃ tasya bhavettvanyaparatvaṃ gatyantarābhāvāditi sarvamavadātam /",
    "GSP33vacbhamu:13958": " aparaḥ kalpaḥ /",
    "GSP33vacbhamu:13959": " sadupakramasya saṃdarbhasyātmopakramasya ca kimaikārthyamāhosvidarthabhedaḥ /",
    "GSP33vacbhamu:13960": " tatra sacchabdasyāviśeṣeṇātmani cānātmani ca pravṛtternātmārthatvaṃ kintu samastavastvanugatasattāsāmānyārthatvaṃ tathā copakramabhedādbhinnārthatvam",
    "GSP33vacbhamu:13961": " sa ātmā tattvamasīti copasaṃhāra upakramānurodhena saṃpattyarthatayā vyākhyeyaḥ /",
    "GSP33vacbhamu:13962": " taddhi satsāmānyaṃ paramātmatayā saṃpādanīyam /",
    "GSP33vacbhamu:13963": " tadvijñānena ca sarvavijñānaṃ mahāsāmānyasya sattāyāḥ samastavastuvistāravyāpitvādityevaṃ",
    "GSP33vacbhamu:13964": " prāpta ucyate-ātmagṛhītirvājasaneyināmiva chāndogyānāmapyuttarātma ātmā tattvamasīti tādātmyopadeśāt /",
    "GSP33vacbhamu:13965": " astu tāvadātmavyātiriktasya prapañcasya sadasattvābhyāmanirvācyatayā na sattvaṃ sattvaṃ tvātmadhātoreva tattvena nirvācyatvāttasmādātmaiva sanniti",
    "GSP33vacbhamu:13966": " abhyupetyāha /",
    "GSP33vacbhamu:13967": " sacchabdasya sattāsāmānyābhidhāyitvātprativyakti ca tasya pravṛtterātmani cānyatra ca sacchabdapravṛtteḥ saṃśaye satyupasaṃhārānurodhena sadevetyātmanyevāvasthāpyate",
    "GSP33vacbhamu:13968": " nītārthopakramānurodhena hyupasaṃhāravarṇanā na punaḥ saṃdigdhārthenopakrameṇopasaṃhāro varṇanīyaḥ /",
    "GSP33vacbhamu:13969": " apica saṃpattau phalaṃ kalpanīyam /",
    "GSP33vacbhamu:13970": " naca sāmānyamātre jñāte viśeṣajñānasaṃbhavaḥ /",
    "GSP33vacbhamu:13971": " na khalvākārādvṛkṣe jñāte śiṃśapādayastadviśeṣā jñātā bhavanti /",
    "GSP33vacbhamu:13972": " tadevamavadhāraṇādi sarvamanātmārthatve syādanupapannamiti chāndogyasyātmārthatvemeveti siddham /",
    "GSP33vacbhamu:13973": " atra ca pūrvasmin pūrvapakṣe hiraṇyagarbhopāsanā siddhānte tu brahmabhāvaneti //16 // 3.3.8.17. // 17 // 3.3.9.18.",
    "GSP33vacbhamu:13974": " kāryākhyānādapūrvam\u000e /",
    "GSP33vacbhamu:13975": " viṣayamāha-",
    "GSP33vacbhamu:13976": " chāndogā vājasaneyinaśceti\u000e /",
    "GSP33vacbhamu:13977": " ananaṃ prāṇanaṃ anaḥ prāṇaḥ taṃ prāṇamanagnaṃ kurvantaḥ /",
    "GSP33vacbhamu:13978": " anagnatācintanamiti\u000e /",
    "GSP33vacbhamu:13979": " manyanta iti mananaṃ jñānaṃ tadvyānaparyantamiti cintanamuktam /",
    "GSP33vacbhamu:13980": " saṃśayamāha-",
    "GSP33vacbhamu:13981": " tatkimiti\u000e /",
    "GSP33vacbhamu:13982": " khuraravamātreṇāpātata ubhayavidhānapakṣaṃ gṛhītvā madhyamaṃ pakṣamālambate pūrvapakṣī-",
    "GSP33vacbhamu:13983": " athavācanameveti\u000e /",
    "GSP33vacbhamu:13984": " yadyevamanagnatāsaṃkīrtanasya kiṃ prayojanamityata āha-",
    "GSP33vacbhamu:13985": " tasyaiva tu stutyarthamiti\u000e /",
    "GSP33vacbhamu:13986": " ayamabhisandhiḥ-yadyapi smārtaṃ prāyatyārthamācamanamasti tathāpi prāṇopāsanaprakaraṇe 'vidhānāttadaṅgatvenāprāptamiti vidhānamarthavadbhavati,",
    "GSP33vacbhamu:13987": " anṛtavadanapratiṣedha iva smārte jyotiṣṭomaprakaraṇe samāmnāto nānṛtaṃ vadediti pratiṣedho jyotiṣṭomāṅgatayārthavāniti /",
    "GSP33vacbhamu:13988": " rāddhāntanamāha-",
    "GSP33vacbhamu:13989": " evaṃ prāpta iti\u000e /",
    "GSP33vacbhamu:13990": " codayati-",
    "GSP33vacbhamu:13991": " nanviyaṃ śrutiriti\u000e /",
    "GSP33vacbhamu:13992": " pariharati-",
    "GSP33vacbhamu:13993": " neti\u000e /",
    "GSP33vacbhamu:13994": " tulyārthayormūlamūlibhāvo nātulyārthayorityarthaḥ /",
    "GSP33vacbhamu:13995": " abhiprāyasthaṃ pūrvapakṣabījaṃ nirākaroti-",
    "GSP33vacbhamu:13996": " na ceyaṃ śrutiriti\u000e /",
    "GSP33vacbhamu:13997": " kratvarthapuruṣārthayoranṛtavadanapratiṣedhayoryuktamapaunaruktam /",
    "GSP33vacbhamu:13998": " iha tu smārtamācamanaṃ sakalakarmāṅgatayā vihitaṃ prāṇopāsanāṅgamapīti vyāpakena smārtenācamanavidhinā punaruktatvādanarthakam /",
    "GSP33vacbhamu:13999": " naca smārtasyānena paunarukyaṃ tasya ca vyāpakatvādetasya ca pratiniyaviṣayatvāditi /",
    "GSP33vacbhamu:14000": " madhyamaṃ pakṣamapākṛtya prathamapakṣamapākaroti-",
    "GSP33vacbhamu:14001": " ata eva ca nobhayavidhānam\u000e /",
    "GSP33vacbhamu:14002": " yuktyantaramāha-",
    "GSP33vacbhamu:14003": " ubhayavidhāne ceti\u000e /",
    "GSP33vacbhamu:14004": " upasaṃharati-",
    "GSP33vacbhamu:14005": " tasmātprāptameveti /",
    "GSP33vacbhamu:14006": " na cāyamanagnatāvāda iti\u000e /",
    "GSP33vacbhamu:14007": " stotavyābhāve stutirnopapadyata ityarthaḥ /",
    "GSP33vacbhamu:14008": " apica mānāntaraprāptenāprāptaṃ vidheyaṃ stūyeta /",
    "GSP33vacbhamu:14009": " na cānagnatāsaṃkalpo 'nyataḥ prāpto yataḥ stāvako bhavet /",
    "GSP33vacbhamu:14010": " na cācamanamanyato 'prāptaṃ yena vidheyaṃ satstūyetetyāha-",
    "GSP33vacbhamu:14011": " svayaṃ cānagnatāsaṃkalpasyeti\u000e /",
    "GSP33vacbhamu:14012": " api caikasya karmaṇa ekārthataivetyucitaṃ tasya balavatpramāṇavaśādananyagatitve satyanekārthatā kalpyate /",
    "GSP33vacbhamu:14013": " saṃkalpe tu karmāntare vidhīyamāne nāyaṃ doṣa ityāha-",
    "GSP33vacbhamu:14014": " na caivaṃ satyekasyācamanasyeti\u000e /",
    "GSP33vacbhamu:14015": " apica dṛṣṭicodanāsāhaca4yāddṛṣṭicodanaiva nyāṭyā na cācamanacodanetyāha-",
    "GSP33vacbhamu:14016": " apica yadidaṃ kiñceti\u000e /",
    "GSP33vacbhamu:14017": " yathā hi śvādimaryādasyānnasyāttumaśakyatvādannadṛṣṭiścodyate evamihāpyapāṃ paridhānāsaṃbhavāddṛṣṭireva codyata ityannadṛṣṭividhisāhacaryādgamyate",
    "GSP33vacbhamu:14018": " aśabdatvaṃ ca yadyapi dṛṣṭyabhyavahārayostulyaṃ tathāpi dṛṣṭiḥ śābdadṛśyanāntarīyakatayā sākṣācchabdena kriyamāṇopalabhyate /",
    "GSP33vacbhamu:14019": " abhyavahārastvadhyāharaṇīyaḥ kathañcidyogyatāmātreṇeti viśeṣaḥ /",
    "GSP33vacbhamu:14020": " kiñca chāndogyānāṃ vājasaneyināṃ cācamane prāyeṇācāmantīti vartamānāpadeśaḥ evaṃ yatrāpi vidhivibhaktistatrāpi jartilayavāgvavā vā juhuyāditivadvidhitvamavivakṣitam",
    "GSP33vacbhamu:14021": " manyanta iti tvatprāptārthatvātsamidho yajatītyādivadvidhirevetyāha-apicācāmantīti /",
    "GSP33vacbhamu:14022": " śeṣamatirohitārtham //18 // 3.3.10.19.",
    "GSP33vacbhamu:14023": " samāna evaṃ cābhedāt\u000e /",
    "GSP33vacbhamu:14024": " ihābhyāsādhikaraṇanyāyena pūrvaḥ pakṣaḥ /",
    "GSP33vacbhamu:14025": " dvayorvidyāvidhyorekaśākhāgatayoragṛhmamāṇaviśeṣatayā kasya ko 'nuvāda iti viniścayābhāvādajñātajñāpanāpravṛttapravartanārūpasya",
    "GSP33vacbhamu:14026": " ca vidhitvasya svarasasiddherubhayatropasanābhedaḥ /",
    "GSP33vacbhamu:14027": " naca guṇāntaravidhānāyaikatrānuvāda ubhayatrāpi guṇāntaravidhānopalabdhervinigamanāhetvabhāvātsamānaguṇānabhidhānaprasaṅgācca /",
    "GSP33vacbhamu:14028": " tasmātsamidho yajatītyādivadabhyāsādupāsanābheda iti prāpta ucyate-aikakarmyamekatvena pratyabhijñānāt /",
    "GSP33vacbhamu:14029": " na cāgṛhyamāṇaviśeṣatā /",
    "GSP33vacbhamu:14030": " tatra bhūyāṃso guṇā yasya karmaṇo vidhīyante tatra tasya pradhānasya vidhiritaratra tu tadanuvādena katipayaguṇavidhiḥ /",
    "GSP33vacbhamu:14031": " yathā yatra chatracāmarapatākāhāstikāścīyaśaktikayāṣṭīkadhānuṣkakārpāṇikaprāsikapadātipracayastatrāsti rājeti gamyate na tu katipayagajavājipadātibhāji tadamātye, tathehāpi /",
    "GSP33vacbhamu:14032": " na caikatra vihitānāṃ guṇānāmitaratroktiranrathikā pratyabhijñānadārḍhyārthatvāt /",
    "GSP33vacbhamu:14033": " astu vāsminnityānuvādo nahyanuvādānāmavaśyaṃ sarvatra prayojanavattvam /",
    "GSP33vacbhamu:14034": " anuvādamātrasyāpi tatra tatropalabdheḥ /",
    "GSP33vacbhamu:14035": " tasmāttadeva bṛhadāraṇyake 'pyupāsanaṃ tadguṇenopasaṃhārāditi siddham //19 // 3.3.11.20.",
    "GSP33vacbhamu:14036": " saṃbandhādevamanyatrāpi\u000e /",
    "GSP33vacbhamu:14037": " yadyekasyāmapi śākhāyāṃ tattvena pratyabhijñānādupāsanasya tatra vihitānāṃ dharmāṇāṃ saṃkaraḥ /",
    "GSP33vacbhamu:14038": " tathā sati satyasyaikasasyābedānmaṇḍaladvayavartina upaniṣadorapi saṃkaraprasaṅgāt /",
    "GSP33vacbhamu:14039": " tasyeti ca prakṛtaparāmarśitvādbhedaḥ /",
    "GSP33vacbhamu:14040": " satyasya ca pradhānasya prakṛtatvādadhidaivamityasya viśeṣaṇatayopasarjanatvenāprastutvātprastutasya ca satyasyābhedātpūrvavadguṇasaṃkaraḥ //20",
    "GSP33vacbhamu:14041": " iti prāpta ucyate-",
    "GSP33vacbhamu:14042": " na vā viśeṣāt\u000e /",
    "GSP33vacbhamu:14043": " satyaṃ yatra svarūpamātrasaṃbandho dharmāṇāṃ śrūyate tatraivaṃ svarūpasya pratyabhijñāyamānatvāttanmātrasaṃbandhitvācca dharmāṇām /",
    "GSP33vacbhamu:14044": " yatra tu saviśeṣaṇaṃ pradhānamavagamyate tatra saviśeṣaṇasyaiva tasya dharmābhisaṃbandho na nirviśeṣaṇasya nāṭyanyaviśeṣaṇasahitasya /",
    "GSP33vacbhamu:14045": " nahi daṇḍinaṃ puruṣamānayetyukte damḍarahitaḥ kamaṇḍalumānānīyate /",
    "GSP33vacbhamu:14046": " tasmādadhidaivaṃ satyasyopaniṣaduktā na tasyaivādhyātmaṃ bhavitumarhati /",
    "GSP33vacbhamu:14047": " yathā cācāryasya gacchato 'nugamanaṃ vihitaṃ na tiṣṭhato bhavati,",
    "GSP33vacbhamu:14048": " tasmānnopaniṣadoḥ saṃkaraḥ kintu vyavasthitiḥ /",
    "GSP33vacbhamu:14049": " tadidamuktaṃ-svarūpānapāyāditi //21 // 3.3.11.22.",
    "GSP33vacbhamu:14050": " darśayati ca\u000e /",
    "GSP33vacbhamu:14051": " atideśādapyevameva tattve hi nātideśaḥ syāditi //22 // 3.3.12.23.",
    "GSP33vacbhamu:14052": " saṃbhṛtidyuvyāptyapi cātaḥ /",
    "GSP33vacbhamu:14053": " 'brahmajyeṣṭhā vīryā saṃbhṛtāni brahmāgne jyeṣṭhaṃ divamātatāna /",
    "GSP33vacbhamu:14054": " brahma bhūtānāṃ prathamaṃ tu jajñe tenārhati brahmaṇā spardhituṃ kaḥ /",
    "GSP33vacbhamu:14055": " ' brahma jyeṣṭhaṃ yeṣāṃ tāni brahmajyeṣṭhā jajñe āsa /",
    "GSP33vacbhamu:14056": " yadyapi tāsu tāsu śāṇḍilyādividyāsvāyatanabhedaparigraheṇādhyatmikāyatanatvaṃ saṃbhṛtyādīnāṃ guṇānāmādhidaikatvamityāyatanabhedaḥ pratibhāti,",
    "GSP33vacbhamu:14057": " tathāpi jyāyān diva ityādinā saṃdarbheṇādhidaivikavibhūtipratyabhijñānātṣoḍaśakalādyāsu",
    "GSP33vacbhamu:14058": " ca vidyāsvāyatanāśravaṇādantato brahmāśrayatayā sāmyena pratyabhijñāsaṃbhavāt saṃbṛtyādīnāṃ",
    "GSP33vacbhamu:14059": " guṇānāṃ śāṇḍilyādividyāsu ṣoḍaśakalādividyāsu copasaṃhāra iti pūrvaḥ pakṣaḥ /",
    "GSP33vacbhamu:14060": " rāddhāntastu-mithaḥ samānaguṇaśravaṇaṃ pratyabhijñāya yadvidyā apūrvānapi tatrāśrutānguṇānupasaṃhārayati",
    "GSP33vacbhamu:14061": " na tviha saṃbhṛtyādiguṇakabrahmavidyāyaṃ śāṇḍilyādividyāgataguṇaśravaṇamasti /",
    "GSP33vacbhamu:14062": " yā tu kācidādhidaivikī vibhūtiḥ śāṇḍilyādividyāyaṃ śrūyate tasmāstatprakaraṇādhīnatvāttāvanmātraṃ grahīṣyate naitāvanmātreṇa saṃbhṛtyādīnanukraṣṭumarhati",
    "GSP33vacbhamu:14063": " tatraitatpratyabhijñānābhāvādityuktam /",
    "GSP33vacbhamu:14064": " brahmā śrayatvena tu pratyabhijñānasamarthamatiprasaktam /",
    "GSP33vacbhamu:14065": " bhūyasīnāmaikyaprasaṅgāt /",
    "GSP33vacbhamu:14066": " tadidamuktaṃ-",
    "GSP33vacbhamu:14067": " saṃbhṛtyādayastu śāṇḍilyādivākyagocarāśceti\u000e /",
    "GSP33vacbhamu:14068": " tasmātsaṃbhṛtiśca dyuvyāptiśca tadidaṃ saṃbhṛtidyuvyāptyapi cātaḥ pratyabhijñānābhāvānna śāṇḍilyādividyāsūpasaṃhriyata iti siddham //23 // 3.3.13.24.",
    "GSP33vacbhamu:14069": " puruṣavidyāyamitra cetareṣāmanāmnānāt\u000e /",
    "GSP33vacbhamu:14070": " puruṣayajñatvamubhayatrāpyaviśiṣṭam /",
    "GSP33vacbhamu:14071": " naca viduṣo yajñasyeti na sāmānādhikaraṇyasaṃbhavaḥ /",
    "GSP33vacbhamu:14072": " yajñasyātmetyātmaśabdasya svarūpavacanatvāt /",
    "GSP33vacbhamu:14073": " yajñasya svarūpaṃ yajamānastasya ca cetanatvādviduṣa iti sāmānādhikaraṇyasaṃbhavaḥ /",
    "GSP33vacbhamu:14074": " tasmātpuruṣayajñatvāviśeṣānmaraṇāvabhṛthatvādisāmānyāccaikavidyādhyavasāne ubhayatra ubhayadharmopasaṃhāra iti prāptam /",
    "GSP33vacbhamu:14075": " evaṃ prāpta ucyate yādṛśaṃ tāṇḍināṃ paiṅgināṃ ca puruṣayajñasaṃpādanaṃ tadāyuṣaśca tredhā vyavasthitasya savanatrayasaṃpādanam /",
    "GSP33vacbhamu:14076": " aśiśiṣādīnāṃ ca dīkṣādibhāvasaṃpādanaṃ naivaṃ taittirīyāṇām /",
    "GSP33vacbhamu:14077": " teṣāṃ na tāvat puruṣe yajñasaṃpattiḥ /",
    "GSP33vacbhamu:14078": " nahyātmā yajamāna ityatrāyamātmaśabdaḥ svarūpavacanaḥ /",
    "GSP33vacbhamu:14079": " nahi yajñasvarūpaṃ yajamāno bhavati /",
    "GSP33vacbhamu:14080": " kartṛkarmaṇorabhedābhāvāt /",
    "GSP33vacbhamu:14081": " cetanācetanayoścaikyānupapatteḥ yajñakarmaṇoścācetanatvāt /",
    "GSP33vacbhamu:14082": " yajamānasya cetanatvāt /",
    "GSP33vacbhamu:14083": " ātmanastu cetanasya yajamānatvaṃ ca vidvattvaṃ copapadyate /",
    "GSP33vacbhamu:14084": " tathā cāyamarthaḥ-evaṃ viduṣaḥ puruṣasya yaḥ saṃbandhī yajñaḥ tasya saṃbandhitayā",
    "GSP33vacbhamu:14085": " yajamāna ātmā tathā cātmano yajamānatvaṃ ca vidvatsaṃbandhitā ca yajñasya mukhye",
    "GSP33vacbhamu:14086": " syātāmitarachātmaśabdasya svarūpavācitve viduṣo yajñasyeti ca yajamāno yajñasvarūpamiti ca gauṇe syātām /",
    "GSP33vacbhamu:14087": " naca satyāṃ gatau tadyuktam /",
    "GSP33vacbhamu:14088": " tasmātpuruṣayajñatā taittirīye nāstīti tayā tāvanna sāmyam /",
    "GSP33vacbhamu:14089": " naca patnīyajamānavedavidyādisaṃpādanaṃ taittirīyāṇāmivi tāṇḍināṃ paiṅgināṃ vā vidyate savanasaṃpattirapyeṣāṃ vilakṣaṇaiva /",
    "GSP33vacbhamu:14090": " tasmādbhūyo vailakṣaṇye sati na kiñcinmātrasālakṣaṇyādvidyaikatvamucitamatiprasaṅgāt /",
    "GSP33vacbhamu:14091": " apica tasyaivaṃ viduṣa ityanuvādaśrutau satyāmanekārthavidhāne vākyabhedadoṣaprasaktirityarthaḥ /",
    "GSP33vacbhamu:14092": " api ceyaṃ paiṅgināṃ tāṇḍināṃ ca puruṣayajñavidyāphalāntarayuktā svatantrā pratīyate /",
    "GSP33vacbhamu:14093": " taittirīyāṇāṃ tu evaṃviduṣa iti śravaṇātpūrvoktaparāmarśāttatphalatvaśruteśca pāratantryam /",
    "GSP33vacbhamu:14094": " naca svatantraparantrayoraikyamucitamityāha-apica sasaṃnyāsāmātmavidyāmiti /",
    "GSP33vacbhamu:14095": " upasaṃharati-tasmāditi //24 // 3.3.14.25.",
    "GSP33vacbhamu:14096": " vedhādyarthabhedāt\u000e /",
    "GSP33vacbhamu:14097": " vicāraviṣayaṃ darśayati-",
    "GSP33vacbhamu:14098": " ātharvaṇikānāmiti\u000e /",
    "GSP33vacbhamu:14099": " ātharvaṇikādyupaniṣadārambhe te te mantrāstāni tāni ca pravargyādīti karmāṇi samamnātīni /",
    "GSP33vacbhamu:14100": " saṃśayamāha-",
    "GSP33vacbhamu:14101": " kimima iti\u000e /",
    "GSP33vacbhamu:14102": " pūrvapakṣaṃ gṛhṇāti-",
    "GSP33vacbhamu:14103": " upasaṃhāra evaiṣāṃ vidyāsviti\u000e /",
    "GSP33vacbhamu:14104": " saphalā hi sarvā vidyā āmnātāstatsannidhau mantrāḥ /",
    "GSP33vacbhamu:14105": " karmāṇi ca samāmnātāni 'phalavatsannidhāphalaṃ tadaṅgam' iti nyāyādvidyāṅgābhāvena vijñāyante /",
    "GSP33vacbhamu:14106": " codayati-",
    "GSP33vacbhamu:14107": " nanveṣāmiti\u000e /",
    "GSP33vacbhamu:14108": " nahyatra śrutiliṅgavākyaprakaraṇasthānasamākhyānāni santi viniyojakāni pramāṇāni,",
    "GSP33vacbhamu:14109": " nahi yathā darśapūrṇamāsāvārabhya samidādayaḥ samāmrātāstathā kāñcidvidyāmārabhya mantrā vā karmāṇi vā samāmrātāni /",
    "GSP33vacbhamu:14110": " na cāsati sāmānyasaṃbandhe saṃbandhisaṃnidhānamātrāttādarthyasaṃbhavaḥ /",
    "GSP33vacbhamu:14111": " naca śrutasvāṅgaparipūrṇā vidyā etānākāṅkṣitumarhati yena prakaraṇāpaditasāmānyasaṃbandhānāṃ saṃnidhirviśeṣasaṃbandhāyā bhavedityarthaḥ /",
    "GSP33vacbhamu:14112": " samādhatte-",
    "GSP33vacbhamu:14113": " bāḍhamanupalabhamānā apīti\u000e /",
    "GSP33vacbhamu:14114": " mā nāma bhūtphalavatīnāṃ vidyānāṃ paripūrṇāṅgānāmākāṅkṣā //",
    "GSP33vacbhamu:14115": " mantrāṇāṃ tu svādhyāyavidhyāpāditapuruṣārthabhāvanāṃ karmaṇāṃ ca pravargyādīnāṃ svavidhyāpāditapuruṣārthabhāvānāṃ",
    "GSP33vacbhamu:14116": " puruṣābhilaṣitamākāṅkṣatāṃ saṃnidhānādanyatārākāṅkṣānibandho raktapaṭanyāyena saṃbandhaḥ /",
    "GSP33vacbhamu:14117": " tatrāpi ca vidyānāṃ phalavattvāttādarthyamaphalānāṃ mantrāṇāṃ karmaṇāṃ ca /",
    "GSP33vacbhamu:14118": " naca pravargyādīnāṃ piṇḍapitṛyajñavatsvargaḥ kalpanāspadaṃ,",
    "GSP33vacbhamu:14119": " phalavatsaṃnidhānena tadavarohāt /",
    "GSP33vacbhamu:14120": " anumāsyāmahe saṃnidhisāmārthyāditi\u000e /",
    "GSP33vacbhamu:14121": " idaṃ khalu nivṛttākāṅkṣāyā vidyāyāḥ saṃnidhāne śrutamanākāṅkṣāyā sākāṅkṣasyāpi saṃbaddhumasāmarthyāttasyā apyākāhkṣāmutthāpayati /",
    "GSP33vacbhamu:14122": " utthāpya caikavākyatāmupaiti /",
    "GSP33vacbhamu:14123": " asamarthasya copakārakatvānupapatteḥ prakaraṇinaṃ prati upakārasāmarthyamātmanaḥ kalpayati /",
    "GSP33vacbhamu:14124": " naca satyapi sāmarthye tatra śrutyā aviniyuktaṃ sadaṅgatāmupagantumarhatītyanayā paramparayā saṃnidhiḥ śrutimarthāpattyā kalpayati /",
    "GSP33vacbhamu:14125": " ākṣipati-",
    "GSP33vacbhamu:14126": " nanu naiṣāṃ mantrāṇāmiti\u000e /",
    "GSP33vacbhamu:14127": " prayogasamavetārthaprakāśanena hi mantrāṇāmupayogo varṇitaḥ 'aviśiṣṭastu vākyārthaḥ' ityatra /",
    "GSP33vacbhamu:14128": " naca vidyāsaṃbaddhaṃ kañcanārthaṃ mantreṣu pratīmaḥ /",
    "GSP33vacbhamu:14129": " yadyapi ca pravargyo na kiñcidārabhya śrūyate tathāpi vākyasaṃyogena kratusaṃyogena kratusaṃbandhaṃ pratipadyate /",
    "GSP33vacbhamu:14130": " 'purastādupasadāṃ pravargyeṇa pracaranti' iti /",
    "GSP33vacbhamu:14131": " upasadāṃ juhūvadavyabhicaritakratusaṃbandhatvāt /",
    "GSP33vacbhamu:14132": " yadyapi jyotiṣṭomavikṛtāvapi santyupasadastathāpi tatrānumānikyo jyotiṣṭome tu pratyakṣavihitāstena śīghrapravṛttitayā jyotiṣṭomāṅgataiva vākyenāvagamyate",
    "GSP33vacbhamu:14133": " apica prakṛtau vihitasya pravargyasya codakenopasadvattadvikṛtāvapi prāptiḥ /",
    "GSP33vacbhamu:14134": " prakṛtau vā adviruktatvāditi nyāyājjyotiṣṭome eva vidhānamupasadā saha yuktaṃ,",
    "GSP33vacbhamu:14135": " tadetadāha-",
    "GSP33vacbhamu:14136": " kathaṃ ca pravargyāditi\u000e /",
    "GSP33vacbhamu:14137": " saṃnidhānādarthaviprakarṣeṇa vākyaṃ balīya iti bhāvaḥ /",
    "GSP33vacbhamu:14138": " samādhatte-",
    "GSP33vacbhamu:14139": " naiṣa doṣaḥ /",
    "GSP33vacbhamu:14140": " sāmarthye tāvaditi\u000e /",
    "GSP33vacbhamu:14141": " yathā 'agnaye tvā juṣṭaṃ nirvapāmi' iti mantre agnaye nirvapāmiti pade karmasamavetārthaprakāśake /",
    "GSP33vacbhamu:14142": " śiṣṭānāṃ tu padānāṃ tadekavākyatayā yathākathañcidvyākhyānamevamihāpi hṛdayapadasyopāsanāyāṃ",
    "GSP33vacbhamu:14143": " samavetārthatvāttadanusāreṇa tadekavākyatāpannāpi padāntarāṇi gauṇyā lakṣaṇayā ca",
    "GSP33vacbhamu:14144": " vṛttyā kathañcinneyānīti nāsamavetārthatā mantrāṇām /",
    "GSP33vacbhamu:14145": " naca mantraviniyogo nopāsaneṣu dṛṣṭo yenātyantādṛṣṭaṃ kalpyata ityāha-",
    "GSP33vacbhamu:14146": " dṛṣṭaścopāsaneṣviti\u000e /",
    "GSP33vacbhamu:14147": " yadyapi vākyena balīyasā saṃnidhirdurbalo bādhyate tathāpi virodhe sati /",
    "GSP33vacbhamu:14148": " na cohāsti virodhaḥ /",
    "GSP33vacbhamu:14149": " vākyena viniyuktasyāpi jyotiṣṭome pravargyasya saṃnidhinā vidyāyāmapi viniyogasaṃbhavāt /",
    "GSP33vacbhamu:14150": " yathā 'brahmavarcasakāmo bṛhaspatisavena yajeta' iti brahmavarcasaphalo 'pi bṛhaspatisavo vājapeyāṅgatvena codyate-vājapeyeneṣṭvā bṛhaspatisavena yajeteti /",
    "GSP33vacbhamu:14151": " atra hi ktvaḥ samānakartṛkatvamavagamyate dhātusaṃbandhe pratyayavidhānāt /",
    "GSP33vacbhamu:14152": " dhātvarthāntarasaṃbandhaśca kathaṃ ca samānaḥ kartā syāt /",
    "GSP33vacbhamu:14153": " yadyakaḥ prayogo bhavet /",
    "GSP33vacbhamu:14154": " prayogāviṣṭaṃ hi kartṛtvam /",
    "GSP33vacbhamu:14155": " tacca prayogabhede kathamekam /",
    "GSP33vacbhamu:14156": " tasmātsamānakartṛkatvādekaprayogatvaṃ vājapeyabṛhaspatisavayordhātvarthāntarasaṃbandhācca /",
    "GSP33vacbhamu:14157": " naca guṇapradhānabhāvamantareṇaikaprayogatā saṃbandhaśca tatrāpi vājapeyasya prakaraṇe samāmnānādvājapeyaḥ pradhānam /",
    "GSP33vacbhamu:14158": " aṅgaṃ bṛhaspatisavaḥ /",
    "GSP33vacbhamu:14159": " naca 'darśapūrṇamāsābhyāmiṣṭvā somena yajeta' ityatrāṅgapradhānabhāvaprasaṅgaḥ /",
    "GSP33vacbhamu:14160": " nahyetadvacanaṃ kasyaciddarśapūrṇamāsamya somasya vā prakaraṇe samāmnātam /",
    "GSP33vacbhamu:14161": " tathāca dvayoḥ sādhikāratayā agṛhyamāṇaviśeṣatayā guṇapradhānabhāvaṃ prati vinigamanābhāvenādhiṣṭhānamātravivakṣayā lākṣaṇikaṃ samānakartṛkatvamityadoṣaḥ",
    "GSP33vacbhamu:14162": " yadi tu kasyāñcicchākhyāyāmārabhyādhītaṃ darśapūrṇamāsābhyāmiṣṭveti /",
    "GSP33vacbhamu:14163": " tathāpyanārabhyādhītasyaivārabhyādhīte pratyabhijñānamiti yuktam /",
    "GSP33vacbhamu:14164": " tathā sati dvayorapi pṛthagadhikāratayā pratītaṃ samapradhānatvamatyaktaṃ bhaveditarathā tu guṇapradhānabhāvena tattyāgo bhavet /",
    "GSP33vacbhamu:14165": " tasmātkālārtho 'yaṃ saṃyoga iti siddham /",
    "GSP33vacbhamu:14166": " siddhāntamupakramate-",
    "GSP33vacbhamu:14167": " evaṃ prāpta iti\u000e /",
    "GSP33vacbhamu:14168": " hṛdayaṃ pravidhyetyayaṃ mantraḥ svarasatastāvadābhicārikakarmasamavetaṃ sakalaireva",
    "GSP33vacbhamu:14169": " padairarthamabhidadhadupalabhyate tadasyābhidhānasāmarthyalakṣaṇaṃ liṅgaṃ vākyaprakaraṇābhyāṃ",
    "GSP33vacbhamu:14170": " kramādbalīyobhyāmapi balavatkimaṅga punaḥ kramāt,",
    "GSP33vacbhamu:14171": " tasmālliṅgena saṃnidhimapodyābhicārikakarmaśeṣatvamevāpādyate /",
    "GSP33vacbhamu:14172": " yadyapi copāsanāsu hṛdayapadamātrasya samavetārthatvam /",
    "GSP33vacbhamu:14173": " tathāpi taditareṣāṃ sarveṣāmeva padānāmasamavetārthatvam /",
    "GSP33vacbhamu:14174": " ābhicārike tu karmaṇi sarveṣāmarthasamavāya iti kimekapadasamavetārthatā kariṣyati /",
    "GSP33vacbhamu:14175": " naca saṃnidhyupagṛhīyāsūpāsanāsu mantramavasthāpayatīti yuktam /",
    "GSP33vacbhamu:14176": " hṛdayapadasyābhicāre 'pi samavetārthasyetarapadaikavākyatāpannasya vākyapramāṇasahitasyābhicārikātkarmaṇaḥ",
    "GSP33vacbhamu:14177": " saṃnidhinācālayitumaśakyatvādevaṃ 'deva savitaḥ prasuva yajñam' ityāderapi yajñaprasavaliṅgasya",
    "GSP33vacbhamu:14178": " yajñaṅgatve siddhe jaghanyo vidyāsaṃnidhiḥ kiṃ kariṣyati /",
    "GSP33vacbhamu:14179": " evamanyeṣāmapi śvetāśva ityevamādīnāṃ keṣāñcilliṅgena keṣāñcicchutyā",
    "GSP33vacbhamu:14180": " keṣāñcitpramāṇāntareṇa\u000eprakaraṇeneti /",
    "GSP33vacbhamu:14181": " kasmātpunaḥ saṃnidhirliṅgādibhirvādhyate ityata āha-",
    "GSP33vacbhamu:14182": " durbalo hi saṃnidhiriti\u000e /",
    "GSP33vacbhamu:14183": " prathamatantragator'thaḥ smāryate /",
    "GSP33vacbhamu:14184": " tatra tu śrutiliṅgayoḥ samavāye samānaviṣayatvalakṣaṇe virodhe kiṃ balīya iti cintā /",
    "GSP33vacbhamu:14185": " atrodāharaṇam-astyaindrī ṛk 'kadācanastarīrasi nendra' ityādikā śrutirviniyokī 'aindrayā gārhapatyamupatiṣṭhate' iti /",
    "GSP33vacbhamu:14186": " atra hi sāmarthyalakṣaṇālliṅgādindre viniyogaḥ pratibhāti /",
    "GSP33vacbhamu:14187": " śruteśca gārhapatyamiti dvitīyāto gārhapatyasya śeṣitvaṃ aindriyeti catṛtīyāśruteraindyā ṛcaḥ śeṣatvamavagamyate /",
    "GSP33vacbhamu:14188": " yadyapi gārhapatyamiti dvitīyāśruterāgneyīmṛcaṃ prati gārhapatyasya śeṣitvenopapatteḥ /",
    "GSP33vacbhamu:14189": " yadyapi caindrayeti ca tṛtīyāśruteraindrayā indraṃ prati śeṣatvanopapatteravirodhaḥ /",
    "GSP33vacbhamu:14190": " padāntarasaṃbandhe tu vākyasyaiva liṅgena virodho na tu śruteḥ /",
    "GSP33vacbhamu:14191": " tatra ca viparītaṃ balābalam /",
    "GSP33vacbhamu:14192": " tathāpi śrutivākyayo rūpato vyāpārabhedādadoṣaḥ /",
    "GSP33vacbhamu:14193": " dvitīyātṛtīyāśrutī hi kārakavibhaktitayā kriyāṃ prati prakṛtyarthasya karmakaraṇabhāvamavagamayata iti viniyojike /",
    "GSP33vacbhamu:14194": " kriyāṃ prati hi karmaṇaḥ śeṣitvaṃ karaṇasya ca śeṣatvamiti hi viniyogaḥ /",
    "GSP33vacbhamu:14195": " padāntarānapekṣe ca kriyāṃ prati śeṣaśeṣitve śrutimātrātpratiyete iti śraute /",
    "GSP33vacbhamu:14196": " so 'yaṃ śrutitiḥ sāmānyāvagato viniyogaḥ padāntaravaśādviśeṣe 'vasthāpyate /",
    "GSP33vacbhamu:14197": " so 'yaṃ viśiṣaṇaviśeṣyabhāvalakṣaṇaḥ saṃbandho vākyagocaraḥ,",
    "GSP33vacbhamu:14198": " śeṣaśeṣibhāvastu śrautaḥ,",
    "GSP33vacbhamu:14199": " tasmādvākyalabhyaṃ viśiṣamapekṣya śrautaḥ śeṣaśeṣibhāvo liṅgena virudhyata iti śrutiliṅgavirodhe",
    "GSP33vacbhamu:14200": " kiṃ liṅgānuguṇena gārhatvamiti dvitīyāśrutiḥ saptamyarthe vyākhyāyatāṃ gārhapatyasamīpe",
    "GSP33vacbhamu:14201": " aindrayendra upastheya iti /",
    "GSP33vacbhamu:14202": " āho śrutyanuguṇatayā liṅgaṃ vyākhyayatām /",
    "GSP33vacbhamu:14203": " prabhavati hi svocitāyāṃ kriyāyāṃ gārhapatya itīndra indarteraiśvaryavacanatvāditi /",
    "GSP33vacbhamu:14204": " kiṃ tāvatprāptaṃ śruterliṅgaṃ balīya iti /",
    "GSP33vacbhamu:14205": " no khalu yatrāsamarthaṃ tacchutisahasreṇāpi tatra viniyoktuṃ śakyate /",
    "GSP33vacbhamu:14206": " yathā agninā siñcet pāthasā dahediti /",
    "GSP33vacbhamu:14207": " tasmātsāmarthyaṃ purodhāya śrutyā viniyoktavyam /",
    "GSP33vacbhamu:14208": " taccāsyā ṛcaḥ pramāṇāntarataḥ śabdataśca indre pratīyate /",
    "GSP33vacbhamu:14209": " tathāhi-viditapadatadarthaḥ kadācanetyṛcaḥ spaṣṭamindramavagacchati,",
    "GSP33vacbhamu:14210": " śabdāccaindrayetyataḥ /",
    "GSP33vacbhamu:14211": " tasmāddārudahanasyeva dahanasya saliladahane viniyogo gārhapatye viniyoga aindrayāḥ /",
    "GSP33vacbhamu:14212": " naca śrutyanurodhājjaghanyāmāsthāyā vṛttiṃ sāmarthyakalpaneti sāmpratam /",
    "GSP33vacbhamu:14213": " samarthyasya pūrvabhāvitayā tadanurodhenaiva śrutivyavasthāpanāt /",
    "GSP33vacbhamu:14214": " tasmādaindrayendra eva gārhapatyasamīpa upasthātavya iti prāpte 'bhidhīyate-'liṅgajñānaṃ purodhāya na śrutervinayoktṛtā /",
    "GSP33vacbhamu:14215": " śrutijñānaṃ purodhāya liṅgaṃ tu viniyojakam' /",
    "GSP33vacbhamu:14216": " yadi hi sāmarthyamavagamya śruterviniyogamavadhārayetpramātā tataḥ śruterviniyogaṃ prati liṅgajñānāpekṣatvāddurbalatvaṃ bhavet /",
    "GSP33vacbhamu:14217": " na tvetadasti /",
    "GSP33vacbhamu:14218": " śrutirviniyogāya samarthyamapekṣate nāpekṣate sāmarthyavijñānam /",
    "GSP33vacbhamu:14219": " avagate tu tato viniyoge nāsamarthasya sa iti tannirvāhāya sāmarthyaṃ kalpyate /",
    "GSP33vacbhamu:14220": " tacchutiviniyogātpūrvamasti sāmarthyam /",
    "GSP33vacbhamu:14221": " na tu pūrvamagamyate /",
    "GSP33vacbhamu:14222": " viniyoge tu siddhe tadanyathānupapattyā paścātpratīyata iti śrutiviniyogātparācīnā sāmarthyapratītistadanurodhenāvasthāpanīyā /",
    "GSP33vacbhamu:14223": " liṅgaṃ tu na svato viniyojakamapi tu viniyokīṃ kalpyitvā śrutim /",
    "GSP33vacbhamu:14224": " tathāhi-na svarasato liṅgādanenendra upasthātavya iti pratīyate,",
    "GSP33vacbhamu:14225": " kintvīdṛgindra iti tasya tu prakaraṇāmnānasāmartyāt sāmānyataḥ prakaraṇāpatitaidamarthyasya",
    "GSP33vacbhamu:14226": " tadanyathānupapattyā viniyogakalpanāyāmapi śrautādviniyogātkalpanīyasya viniyogasyārthaviprakarṣācchutireva",
    "GSP33vacbhamu:14227": " kalpayitumucitā na tu tadartho viniyogaḥ /",
    "GSP33vacbhamu:14228": " nahi śrutamanupapannaṃ śākyamarthenopapādayitum /",
    "GSP33vacbhamu:14229": " nahi trayo 'tra brahmaṇāḥ kaṭhakauṇḍinyāviti vākyaṃ pramāṇāntaropasthāpitena māṭhareṇopapādayanti,",
    "GSP33vacbhamu:14230": " upapādayato vā nopahasanti /",
    "GSP33vacbhamu:14231": " śabdāḥ /",
    "GSP33vacbhamu:14232": " māṭharaśceti tu śrāvayantamanumanyante /",
    "GSP33vacbhamu:14233": " tasmācchutārthasamutthānānupapattiḥ śrutenaivārthāntareṇopapādanīyā,",
    "GSP33vacbhamu:14234": " nārthāntaramātreṇa pramāṇāntaropanīteneti lokasiddham /",
    "GSP33vacbhamu:14235": " naca lokasiddhasya niyogānuyogau yujyete śabdārthajñānopāyabhūtalokavirodhāt /",
    "GSP33vacbhamu:14236": " tasmādviniyojikā śrutiḥ kalpanīyā /",
    "GSP33vacbhamu:14237": " tathāca yāvalliṅgādviniyojikāṃ śrutiṃ kalpayituṃ prakāntavyāpārastāvatpratyakṣayā",
    "GSP33vacbhamu:14238": " śrutyā gārhapatye viniyogaḥ siddha iti nivṛttākāṅkṣaṃ prakaramamiti kasyānupapattyā",
    "GSP33vacbhamu:14239": " liṅgaṃ viniyokīṃ śrutimupakalpyet /",
    "GSP33vacbhamu:14240": " mantrasamāmnānasya pratyakṣayaiva viniyogaśrutyopapāditatvāt /",
    "GSP33vacbhamu:14241": " yathāhuḥ-'yāvadajñātasaṃdigdhaṃ jñeyaṃ tātpramitsyate /",
    "GSP33vacbhamu:14242": " pramite tu pramātṛṇāṃ pramautsukyaṃ vihanyate' iti /",
    "GSP33vacbhamu:14243": " tasmātpratītaśrautaviniyogopapattyai mantrasya sāmarthye tadanuguṇatvena nīyamānaṃ prathamāṃ vṛttimajahajjaghanyayāpi neyamiti siddham /",
    "GSP33vacbhamu:14244": " liṅgavākyayoriha virodho yathā-'syonaṃ te sadanaṃ kṛṇomi ghṛtasya dhārayā suśeṣaṃ kalpyāmi /",
    "GSP33vacbhamu:14245": " tasminsīdāmṛte pratitiṣṭha vrīhīṇāṃ medha sumanasyamānaḥ' iti /",
    "GSP33vacbhamu:14246": " kimayaṃ kṛtsna eva mantraḥ sadanakaraṇe puroḍāśāsādane ca prayoktavya uta kalpyāmyanta upastaraṇe tasmintsīdetyevamādistu puroḍāśāsādana iti",
    "GSP33vacbhamu:14247": " yadi vākyaṃ balīyaḥ kṛtsnau mantra ubhayatra,",
    "GSP33vacbhamu:14248": " suśevaṃ kalpyāmītyetadapekṣo hi tasminsīdetyādiḥ pūrveṇaikavākyatāmupaiti yatkalpayāmi tasmintsīdeti /",
    "GSP33vacbhamu:14249": " atha liṅgaṃ balīyastataḥ kalpyāmyantaḥ sadanakaraṇe tatprakāśane hi tatsamartham /",
    "GSP33vacbhamu:14250": " tasmintsīdeti puroḍāśāsādane tatra hi tatsamarthamiti /",
    "GSP33vacbhamu:14251": " kiṃ tāvatprāptam /",
    "GSP33vacbhamu:14252": " liṅgādvākyaṃ balīya ityubhayatra kṛtsnasya viniyoga iti /",
    "GSP33vacbhamu:14253": " iha hi yattatpadasamabhivyāhāreṇa vibhajyamānasākāṅkṣatvādekavākyatāyāṃ siddhāyāṃ tadanurodhena paścāttadabhidhānasāmārthyaṃ kalpanīyam /",
    "GSP33vacbhamu:14254": " yathā devasyatvetimantre 'gnye nirvapāmīti padayoḥ samavetārthatvena tadekavākyatayā padāntarāṇāṃ tatparatvena tatra sāmarthyakalpanā /",
    "GSP33vacbhamu:14255": " tadevaṃ pratītaikavākyatānirvāhāya tadanuguṇatayā sāmarthyaṃ kḷptaṃ sanna tadvyāpādayitumarhati,",
    "GSP33vacbhamu:14256": " api tu viniyojikāṃ śrutiṃ mantraḥ prayoktavya iti prāptam /",
    "GSP33vacbhamu:14257": " evaṃ prāpte ucyate-bhavedetadevaṃ yadyekavākyatāvagamapūrvaṃ sāmarthyāvadhāraṇamapi",
    "GSP33vacbhamu:14258": " tu avadhṛtasāmarthyānāṃ padānāṃ praśliṣṭapāṭhitānāṃ sāmarthyavaśena prayojanaikatvenekavākyatvāvadhāraṇam /",
    "GSP33vacbhamu:14259": " yavanti padāni pradhānamekamarthamavagamayituṃ samarthāni vibhāge sākāṅkṣāṇi tānyekaṃ vākyam /",
    "GSP33vacbhamu:14260": " anuṣṭheyaścārtho mantreṣu prakāśyamānaḥ pradhānam /",
    "GSP33vacbhamu:14261": " sadanakaraṇapuroḍāśāsādane cānuṣṭheyatayā pradhāne /",
    "GSP33vacbhamu:14262": " tayośca sadanakaraṇaṃ kalpayāmyanto mantraḥ samarthaḥ prakāśayituṃ puroḍāśāsādanaṃ ca tasminsīdetyādiḥ /",
    "GSP33vacbhamu:14263": " tataśca yāvadekavākyatāvaśena sāmarthyamanumīyate tāvatpratītaṃ sāmarthyamekaikasya bhāgasyaikaikasminnarthe viniyojikāṃ śrutiṃ kalpayati /",
    "GSP33vacbhamu:14264": " tathāca śrutyaivaikaikasya bhāgasyaikatra viniyoge sati prakaraṇapāṭhopapattau na",
    "GSP33vacbhamu:14265": " vākyakalpitaṃ liṅgaṃ viniyojikāṃ śrutimaparāṃ kalpayitumarhatītyekavākyatābuddhirutpannāpyābhāsībhavati liṅgena bādhanāt /",
    "GSP33vacbhamu:14266": " yatra tu virodhakaṃ liṅgaṃ nāsti tatra samavetārthaikadvitripadaikavākyatā padāntarāṇāmapi sāmarthyaṃ kalpayatīti bhavati vākyasya viniyojakatvam",
    "GSP33vacbhamu:14267": " yathātraiva syonaṃ ta ityādīnām /",
    "GSP33vacbhamu:14268": " tasmādvākyālliṅgaṃ balīya siddham //",
    "GSP33vacbhamu:14269": " vākyaprakaraṇayorvirodhodāharaṇam /",
    "GSP33vacbhamu:14270": " atra ca padānāṃ parasparāpekṣāvaśātkasmiṃścidviśiṣṭa ekasminnarthe paryavasitānāṃ vākyatvaṃ,",
    "GSP33vacbhamu:14271": " labdhavākyabhāvanāṃ ca punaḥ kāryāntarāpekṣāvaśena vākyāntareṇa saṃbandhaḥ prakaraṇam /",
    "GSP33vacbhamu:14272": " kartavyāyāḥ khalu phalabhāvanāyā labdhadhātvarthakaraṇāyā itikartavyatākāṅkṣāyā vacanaṃ prakaraṇamācakṣate vṛddhāḥ /",
    "GSP33vacbhamu:14273": " yathā 'darśapūrṇamāsābhyāṃ svargakāmo yajeta' iti /",
    "GSP33vacbhamu:14274": " etaddhi vacanaṃ prakaraṇam /",
    "GSP33vacbhamu:14275": " tadetasmin svapadagaṇena kiyatyapyarthe paryavasite karaṇopakāralakṣaṇakāryāntarāpekṣāyāṃ 'samidho yajati' ityādivākyāntarasaṃbandhaḥ /",
    "GSP33vacbhamu:14276": " samidādibhāvanā hi svavidhyupahitāḥ puruṣe hitaṃ bhāvyapekṣamāṇā viśvajitryāyena vānuṣaṅgato vārthavādato vā phalāntarāpratilambhena darśapūrṇamāsabhāvanāṃ nirvārayitumīśate /",
    "GSP33vacbhamu:14277": " tasmāttadakāṅkṣāyāmupanipatitānyetāni vākyāni svakāryāpekṣāṇi tadapekṣitakaraṇopakāralakṣaṇaṃ kāryamasādya nirvaṇvanti ca nirvārayanti ca pradhānam",
    "GSP33vacbhamu:14278": " so 'yamanayornaṣṭāśvadagdharathavatsaṃyogaḥ /",
    "GSP33vacbhamu:14279": " tadevaṃ lakṣaṇayorvākyaprakaraṇayorvirodhodāharaṇaṃ sūktavākanigadaḥ /",
    "GSP33vacbhamu:14280": " tatra hi paurṇamāsīdevatā amāvasyādevatāḥ samāmnātāḥ /",
    "GSP33vacbhamu:14281": " taśca na mitha ekavākyatāṃ gantumarhantīti liṅgena paurṇamāsīyāgādindrāgnīśabda utkraṣṭavyaḥ amāvāsyāyāṃ ca samavetārtatvātprayoktavyaḥ /",
    "GSP33vacbhamu:14282": " athedānīṃ saṃdihyate-kiṃ yadindrāgnipadaikavākyatayā pratīyate 'avivṛdhethāṃ maho jyāyo 'kātām' iti tannotākraṣṭavyamutendrāgniśabdābhyāṃ sahotkraṣṭavyamiti",
    "GSP33vacbhamu:14283": " tatra yadi prakaraṇaṃ balīyastato 'panītadevatāko 'pi śeṣaḥ prayoktavyo 'tha vākyaṃ tato tatra devatāśabdastatraiva prayoktavyaḥ /",
    "GSP33vacbhamu:14284": " kiṃ tāvatprāptamapanītadevatāko 'pi śeṣaḥ prayoktavyaḥ prakaraṇasyaivāṅgasaṃbandhapratipādakatvāt /",
    "GSP33vacbhamu:14285": " phalavatī hi bāvanā pradhānetikartavyatātvamāpādayati /",
    "GSP33vacbhamu:14286": " tadupajīvanena śrutyādīnāṃ viśeṣasaṃbandhāpādakatvāt /",
    "GSP33vacbhamu:14287": " ataḥ pradhānabhāvanāvacanalakṣaṇaprakaraṇavirodhe tadupajīvivākyaṃ bādhyata iti prāptam /",
    "GSP33vacbhamu:14288": " evaṃ prāpta ucyate-bhavedetadevaṃ yadi viniyojyasvarūpasāmarthyamanapekṣya prakaramaṃ viniyojayet /",
    "GSP33vacbhamu:14289": " api tu viniyogāya tadapekṣaye 'nyathā pūṣādyanumantraṇamantrasya dvadaśopasattāyāśca notkarṣaḥ syāt /",
    "GSP33vacbhamu:14290": " tadrūpālocanāyāṃ ca tadyadeva śīghraṃ pratīyate tattadvalavadviprakṛṣṭaṃ tu durbalam /",
    "GSP33vacbhamu:14291": " tatra yadi tadrūpaṃ śrutyā liṅgena vākyena vānyatra viniyuktaṃ tataḥ prakaramaṃ bhaṅktvotkṛṣyate,",
    "GSP33vacbhamu:14292": " piriśiṣṭaistu prakaraṇasyetikartavyatāpekṣā puryate /",
    "GSP33vacbhamu:14293": " atha svasya śīghrapravṛttaṃ śrutyādi nāsti tataḥ prakaramaṃ viniyojakam /",
    "GSP33vacbhamu:14294": " yathā samidādeḥ /",
    "GSP33vacbhamu:14295": " tadiha prakaraṇādvākyasya śīghrapravṛttatvamutacyate /",
    "GSP33vacbhamu:14296": " prakaraṇe hi svārthapūrṇānāṃ vākyanāmupakāryopakārakākāṅkṣāmātraṃ dṛśyate /",
    "GSP33vacbhamu:14297": " vākye tu padānāṃ pratyakṣasaṃbandhaḥ /",
    "GSP33vacbhamu:14298": " tataśca saha prasthitayorvākyaprakaraṇayoryāvatprakaraṇenaikavākyatā kalpyate tāvadvākyenābhidhānasāmarthyaṃ,",
    "GSP33vacbhamu:14299": " yāvaditaratra vākyena sāmarthyaṃ tāvaditaratra sāmarthyena śrutistāvadiha śrutyā",
    "GSP33vacbhamu:14300": " viniyogastāvatā ca vicchinnāyāmākāṅkṣāyāṃ śrutyanumāne vihate prakaraṇenāntarā kalpitaṃ",
    "GSP33vacbhamu:14301": " vilīyanta iti vākyabalīyastvāttaddevatāśeṣaṇāmapakarṣa eveti siddham //",
    "GSP33vacbhamu:14302": " kramaprakaraṇavirodhodāharaṇam /",
    "GSP33vacbhamu:14303": " rājasūyaprakaraṇe pradhānasyaivābhiṣecanīyasya saṃnidhau śaunaḥśepopākhyānādyāmnātaṃ,",
    "GSP33vacbhamu:14304": " tatkiṃ samastasya rājasūyasyāṅgamutibhiṣecanīyasya /",
    "GSP33vacbhamu:14305": " yadi prakaramaṃ balīyastataḥ samastasya rājasūyasya,",
    "GSP33vacbhamu:14306": " atha kramastato 'bhiṣecanīyasyaiveti,",
    "GSP33vacbhamu:14307": " kiṃ tāvatprāptam /",
    "GSP33vacbhamu:14308": " nākāhkṣāmātraṃ hi saṃbandhahatuḥ /",
    "GSP33vacbhamu:14309": " gāmānaya prasādaṃ paśyeti gāmityasya kriyāmātrāpekṣiṇaḥ paśyetyanenāpi saṃbandhasaṃbhavādvinigamanābhāvaprasaṅgāt /",
    "GSP33vacbhamu:14310": " tasmātsaṃnidhānaṃ saṃbandhakāraṇam /",
    "GSP33vacbhamu:14311": " tathā cānayetyananaiva gāmityasya saṃbandho vinigamyate /",
    "GSP33vacbhamu:14312": " naca saṃnidhānamapi saṃbandhakāraṇam /",
    "GSP33vacbhamu:14313": " ayameti putro rājñaḥ puruṣo 'pasāryatāmityatra rājña ityasya putrapuruṣapadasaṃnidhānāviśeṣānmā bhūdavinigamanā /",
    "GSP33vacbhamu:14314": " tasmādākāṅkṣā niścayaheturvaktavyā /",
    "GSP33vacbhamu:14315": " atra putraśabdasya saṃbandhivacanatayā samutthitākāṅkṣasyāntike yadupanipatitaṃ saṃbandhyantarākāṅkṣaṃ",
    "GSP33vacbhamu:14316": " padaṃ tasya tenaivākāṅkṣāparipūrteḥ puruṣapadena puruṣarūpamātrābhidhāyinā svatantreṇaiva",
    "GSP33vacbhamu:14317": " na saṃbandhaḥ kintu pareṇāpasāryatāmityanenāpasaraṇīyāpekṣeṇeti /",
    "GSP33vacbhamu:14318": " satyapi saṃnidhāne ākāṅkṣābhāvādasaṃbandhaḥ /",
    "GSP33vacbhamu:14319": " tathā cābhāṇakaḥ-'taptaṃ taptena saṃbadhyate' iti /",
    "GSP33vacbhamu:14320": " tathā cākāṅkṣitamapi na yāvatsaṃnidhāpyate tāvanna saṃbadhyate /",
    "GSP33vacbhamu:14321": " tathā saṃnihitamapi yāvannākāṅkṣyate na tāvatsaṃbadhyata iti dvayoḥ saṃbandhaṃ prati",
    "GSP33vacbhamu:14322": " samānabalatvātkramaprakaraṇayoḥ samuccayāsaṃbhavācca vikalpena rājasūyābhiṣecanīyayorviniyogaḥ",
    "GSP33vacbhamu:14323": " śaunaḥśepopākhyānādīnāmiti prāptam /",
    "GSP33vacbhamu:14324": " evaṃ prāpta ucyate-rājasūyake kathaṃbhāvāpekṣā hi pavitrādārabhya kṣatrasya dhṛtiṃ yāvadanuvartate /",
    "GSP33vacbhamu:14325": " tathāca-'avicchinne kathaṃbhāve yatpradhānasya paṭhyate /",
    "GSP33vacbhamu:14326": " anirjñātaphalaṃ karma tasya prakaraṇāṅgatā ' iti nyāyādrājasūyāṅgatā śaunaḥśopopākhyānādīnām /",
    "GSP33vacbhamu:14327": " abhiṣecanīyasya tu svavākyopāttapadārthanirākāṅkṣasya saṃnidhipāṭhenākāṅkṣotthāpanīyā yāvattāvatsiddhākāṅkṣeṇa rājasūyenaikavākyatā kalpyate",
    "GSP33vacbhamu:14328": " yāvaccābhiṣecanīyaikavākyatayā liṅgaṃ kalpyate tāvatkḷptaliṅgaṃ viniyokrīṃ śrutiṃ",
    "GSP33vacbhamu:14329": " kalpyati yāvadvākyakalpitena liṅgena śrutiritaratra kalpte tāvatkḷptayā śrutyā viniyoge",
    "GSP33vacbhamu:14330": " sati prakaraṇapāṭhopapattau saṃnidhānaparikalpitamantarā vilīyate /",
    "GSP33vacbhamu:14331": " pramāṇābhāve 'pratibhatvāt /",
    "GSP33vacbhamu:14332": " prakaraṇinaśca rājasūyasya sa4vadā buddhisāṃniśyena tatsaṃnidherakalpanīyatvāt /",
    "GSP33vacbhamu:14333": " tasmātprakaraṇavirodhe kramasya bādha eva naca vikalpo durbalatvāditi siddham //",
    "GSP33vacbhamu:14334": " kramasamākhyayorvirodhodāharaṇam-pauroḍāśika iti samākhyāte kāṇḍe sānnāṭyakrame ca śundhadhvaṃ daivyāya karmaṇa iti śundhanārtho mantraḥ samāmnātaḥ,",
    "GSP33vacbhamu:14335": " tatra saṃdihyate kiṃ samākhyānasya balīyastvātpuroḍāśapātrāṇāṃ śundhena viniyoktavyaḥ,",
    "GSP33vacbhamu:14336": " āho sānnāṭyapātrāṇāṃ śundhena kramo balīyāniti /",
    "GSP33vacbhamu:14337": " kintāvatprāptam /",
    "GSP33vacbhamu:14338": " samākhyānāṃ balīya iti pauroḍāśikaśabdena hi puroḍāśasaṃbandhīnītyucyante tānyadhikṛtya pravṛttaṃ kāṇḍaṃ pauroḍāśikam /",
    "GSP33vacbhamu:14339": " tataśca yāvatkrameṇa prakaraṇādyanumānaparamparayā saṃbandhaḥ pratipādanīyaḥ yāvatsamākhyayā",
    "GSP33vacbhamu:14340": " śrutyaiva sākṣādeva sa pratipādita iti arthaviprakarṣeṇa kramātsamākhyaiva balīyasīti",
    "GSP33vacbhamu:14341": " puroḍāśapātraśundhena mantraḥ prayoktavyaḥ na sānnāṭyapātraśundhana iti prāptam /",
    "GSP33vacbhamu:14342": " evaṃ prāpte 'bhidhīyate-samākhyānātkramo balavānarthaviprakarṣāditi /",
    "GSP33vacbhamu:14343": " tathāhi-samākhyā na tāvatsaṃbandhasya vācikā kintu pauroḍāśaviśiṣṭaṃ kāṇḍamāha /",
    "GSP33vacbhamu:14344": " tadviśiṣṭatvānyathānupapattyā tava saṃbandhaḥ kāṇḍasyānumīyate na tu sākṣānmantrabedasya /",
    "GSP33vacbhamu:14345": " taddhāreṇa ca tanmadhyapātino mantrabedasyāpi tadanumānam /",
    "GSP33vacbhamu:14346": " na cāsau saṃbandho 'pi śrutyaiva śeṣaśeṣibhāvaḥ pratīyate /",
    "GSP33vacbhamu:14347": " api tu saṃbandhamātram /",
    "GSP33vacbhamu:14348": " tasmācchatisādṛśyamasya dūrāpetamiti krameṇa nāsya spardhocitā /",
    "GSP33vacbhamu:14349": " tatrāpi ca sāmānyato darśapūrṇamāsaprakaraṇāpāditaidamarthyasya śaunaḥśepopākhyānādivaccārādupakārakatayā prakṛtamātrasaṃbandhānupapattiḥ /",
    "GSP33vacbhamu:14350": " mantrasya prayogasamavetārthasmāraṇena sāmavāyikāṅgatvāt /",
    "GSP33vacbhamu:14351": " tathāca yaṃ kañcitprakṛtaprayogagatamarthaṃ prakāśayato 'sya prakaraṇāṅgatvamaviruddhamiti",
    "GSP33vacbhamu:14352": " viśeṣāpekṣāyāṃ sānnāṭyakramaḥ sānnāṭyaṃ prati prakaraṇādyanumānadvāreṇa viniyogaṃ",
    "GSP33vacbhamu:14353": " kalpayitumutsahate na tu samākhyānam /",
    "GSP33vacbhamu:14354": " tasya durbalatvāt /",
    "GSP33vacbhamu:14355": " tathāhi-samākhyā saṃbandhanibandhanā sati tatsidhyarthaṃ saṃnidhimupakalpayati yāvattādvaidikena pratyakṣadṛṣṭena saṃnidhānenākāṅkṣā kalpyate",
    "GSP33vacbhamu:14356": " yāvacca kḷptena saṃnidhānenākāṅkṣā kalpyate tāvaditaratra kḷptayākāṅkṣayaikavākyatā tāvaditaratraikavākyatayā kḷptayopakārasāmarthyam /",
    "GSP33vacbhamu:14357": " yāvaccātraikavākyatayopakārasāmarthyaṃ tāvaditaratra liṅgena viniyojikā śrutiḥ /",
    "GSP33vacbhamu:14358": " yāvadatra liṅgena viniyojikā śrutistāvaditaratra kḷptayā śrutyā viniyoga iti tāvataiva",
    "GSP33vacbhamu:14359": " prakaraṇapāṭhopapatteḥ sarvaṃ samākhyānakalpitaṃ vicchinnamūlatvāttūyamānaśasyamiva nirbījaṃ bhavati /",
    "GSP33vacbhamu:14360": " puroḍāśābhidhāyakramantrābāhulyātkāṇḍasya pauroḍāśikasamākhyeti mantavyam /",
    "GSP33vacbhamu:14361": " 'ekadvitricatuṣpañcavastvantarayakāritam /",
    "GSP33vacbhamu:14362": " śrutyarthaṃ prati vaiṣamyaṃ liṅgādīnāṃ pratīyate //",
    "GSP33vacbhamu:14363": " ' ityarthaviprakarṣa uktaḥ /",
    "GSP33vacbhamu:14364": " tatrāpi ca 'bādhikaiva śrutirnityaṃ samākhyā bādhyate sadā /",
    "GSP33vacbhamu:14365": " madhyamānāṃ tu bādhyatvaṃ bādhakatvamapekṣayā //",
    "GSP33vacbhamu:14366": " ' iti viśeṣa ukto vṛddhaiḥ /",
    "GSP33vacbhamu:14367": " tadvayaṃ vistarādbibhyato 'pi prathamatantrānabhijñānukampayā nidhrā vistare patitāḥ sma ityuparamyate /",
    "GSP33vacbhamu:14368": " tasmādyathānujñāpanānujñayoḥ prajñātakramayorupahūta upahūyasvetyevaṃ mantravāmnātau deśasāmānyāttathaivāṅgatayā prāpnutaḥ /",
    "GSP33vacbhamu:14369": " upahūta iti liṅgato 'nujñāmantro nānujñāpane upahūyasveti ca liṅgato 'nujñāpano ca mantro nānujñāyām /",
    "GSP33vacbhamu:14370": " tadiha liṅgena kramaṃ bādhitvā viparītaṃ śeṣatvamāpādyate /",
    "GSP33vacbhamu:14371": " yāvaddhi sthānena prakaraṇamutpādyaikavākyatvaṃ kalpyate tāvalliṅgena śrutiṃ kalpayitvā sādhito viniyoga iti akalpitaliṅgaśruteḥ kramasya bādhaḥ",
    "GSP33vacbhamu:14372": " tadvidihāpi viniyoge pratyekāntaritena liṅgena caturantaritasya vidyākramasya bādha iti /",
    "GSP33vacbhamu:14373": " yadyapi prathamatantra evāyamartha upapāditastathāpi virodhe tadupapādanamiha tvavirodhaḥ /",
    "GSP33vacbhamu:14374": " nahi liṅgenābhicārikakarmasaṃbandhaḥ vidyāsaṃbandhena kramakṛtena virudhyate /",
    "GSP33vacbhamu:14375": " naca viniyuktaviniyogalakṣaṇo 'tra virodho bṛhaspatisave 'pi tatprasaṅgāt /",
    "GSP33vacbhamu:14376": " athaiva pratītivirodho naca vastuvirodhaḥ sa vidyāyāṃ viniyoge 'pi tulyaḥ /",
    "GSP33vacbhamu:14377": " tasmādavirodhādvedhāmantrasyopāsanāṅgatvamityastyabhyadhikā śahkā /",
    "GSP33vacbhamu:14378": " tatrocyate-'nahi liṅgavirodhena kramabādho 'bhidhīyate /",
    "GSP33vacbhamu:14379": " kintu liṅgaparicchinne na kramaḥ kalpanākṣamaḥ' /",
    "GSP33vacbhamu:14380": " prakaraṇapāṭhopapattyā hi śrutiliṅgatvākyaprakaraṇairaviniyuktaḥ krameṇa prakaraṇavākyaliṅgaśrutikalpanāprāmālikayā viniyujyate /",
    "GSP33vacbhamu:14381": " tadā viniyuktasya prakaraṇapāṭhānarthakyaprasaṅgāt /",
    "GSP33vacbhamu:14382": " upapādite tu śrutyādibiḥ prakaraṇapāṭhe kṣīṇatvādarthāpatteḥ kramo na svocitāṃ pramāmutpādayitumarhati pramityābhāvāditi /",
    "GSP33vacbhamu:14383": " bṛhaspatisavasya tu ktvāśrutireva dhātusaṃbandhādhikārakātsamānakartṛkatāyāṃ vihitā",
    "GSP33vacbhamu:14384": " saṃyogapṛthaktvena viniyuktamapi viniyojayantī na śakyā śrutyantareṇa niroddhuṃ svapramāmiti vaiṣamyam /",
    "GSP33vacbhamu:14385": " tadidamuktam-",
    "GSP33vacbhamu:14386": " vājapeye tu bṛhaspatisavasya spaṣṭaṃ viniyogāntaramiti /",
    "GSP33vacbhamu:14387": " api caiko 'yaṃ pravargya iti\u000e /",
    "GSP33vacbhamu:14388": " tulyabalatayā bṛhaspatisamasya tulyatāśaṅkāpākaraṇadvāreṇa samuccayo na tu pṛthaguktitayā parasparāpekṣatvāditi /",
    "GSP33vacbhamu:14389": " saṃnidhipāṭhamupapādayati-",
    "GSP33vacbhamu:14390": " araṇyādivacanavāditi\u000e //25 // 3.3.15.26.",
    "GSP33vacbhamu:14391": " hānau tūpāyanaśabdaśeṣatvāt kuśācchandastutyupagānavattaduktam\u000e /",
    "GSP33vacbhamu:14392": " yatra hānopāyane śrūyete tatrāvivādaḥ saṃnipāte yatrāpyupāyanamātraśravaṇaṃ tatrāpi nāntarīyakatayā hānamākṣiptamityasti saṃnipātaḥ /",
    "GSP33vacbhamu:14393": " yatra tu hānamātraṃ sukṛtaduṣkṛtayoḥ śrutaṃ na śrūyate upāyanaṃ,",
    "GSP33vacbhamu:14394": " tatra kimupāyanamupādānaṃ saṃnipatenna veti saṃśayaḥ /",
    "GSP33vacbhamu:14395": " atra pūrvapakṣaṃ gṛhṇāti-",
    "GSP33vacbhamu:14396": " asaṃnipāta iti\u000e /",
    "GSP33vacbhamu:14397": " syādetat /",
    "GSP33vacbhamu:14398": " yathā śrūyamāṇamekatra śākhāyāmupāsanāṅgaṃ tasminnevopāsane śākhāntare 'śrūyamāṇamupasaṃhriyate /",
    "GSP33vacbhamu:14399": " evaṃ śākhāntaraśrutamupāyanamupasaṃhariṣyata ityata āha-",
    "GSP33vacbhamu:14400": " vidyāntaragocaratvācceti\u000e /",
    "GSP33vacbhamu:14401": " ekatve hyupāsanakarmaṇāmanyatra utānāmapyanyatra samavāyo ghaṭate /",
    "GSP33vacbhamu:14402": " na tvihopāsanānāmekatvaṃ,",
    "GSP33vacbhamu:14403": " saguṇanirguṇatvena bhedādityarthaḥ /",
    "GSP33vacbhamu:14404": " nanu yathopāyanaṃ śrutaṃ hānamupasthāpayatyevaṃ hānamapi upāyanamityata āha-",
    "GSP33vacbhamu:14405": " api cātmakartṛkamiti\u000e /",
    "GSP33vacbhamu:14406": " grahaṇaṃ hi na svāmino 'pagamamantareṇa bhavatīti grahaṇādapagamasiddhiravaśyaṃbhāvinī /",
    "GSP33vacbhamu:14407": " apagamastvasatyapyanyena grahaṇe dṛṣṭo yathā prāyaścittenāpagatirenasa iti /",
    "GSP33vacbhamu:14408": " kartṛbhedakathanaṃ tvetadupodbalārthaṃ na punaravaśyaṃbhāvasya prayojakamupāyanenānaikāntyāditi /",
    "GSP33vacbhamu:14409": " siddhāntamupakramate-",
    "GSP33vacbhamu:14410": " asyāṃ prāptāviti\u000e /",
    "GSP33vacbhamu:14411": " ayamasyārthaḥ-karmāntare vihitaṃ hi na karmāntara upasaṃhriyate pramāṇābhāvāt /",
    "GSP33vacbhamu:14412": " yatpunarna vidhīyate kintu stutyarthaṃ siddhatayā saṃkīrtyate tadasati bādhake devatādhikaraṇanyāyena śabdataḥ pratīyamānaṃ parityaktumaśakyam",
    "GSP33vacbhamu:14413": " tathāca vidhūtayoḥ sukṛtaduṣkṛtayornirguṇāyāṃ vidyāyāmaśvaromādivatkiṃ bhavatvityākāṅkṣāyāṃ na tāvatprāyaścitteneva tadvilayasaṃbhavastathā satyaśvaromarāhudṛṣṭāntānupapatteḥ /",
    "GSP33vacbhamu:14414": " na jātvaśvaromarāhumukhayorvilayanamasti /",
    "GSP33vacbhamu:14415": " api tvaśvacandrābhyāṃ vibhāgaḥ /",
    "GSP33vacbhamu:14416": " naca naṣṭe vidhūnanapramocanārthasaṃbhavaḥ /",
    "GSP33vacbhamu:14417": " tasmādarthavādasyāpekṣāyāṃ śabdasaṃnidhikṛto 'pi viśeṣa upāyanaṃ buddhau saṃnidhāpayituṃ śakrotyapekṣāṃ pūrayitumiti /",
    "GSP33vacbhamu:14418": " nirguṇāpi vidyā hānopāyanābhyāṃ stotavyā /",
    "GSP33vacbhamu:14419": " stutiprakarṣastu prayojanaṃ na pramāṇam /",
    "GSP33vacbhamu:14420": " aprakarṣe 'pi stutyupapatteḥ /",
    "GSP33vacbhamu:14421": " na cārthavādāntarāpekṣārthavādāntarāṇāṃ na dṛṣṭā /",
    "GSP33vacbhamu:14422": " naca tairna pūraṇamityāha-",
    "GSP33vacbhamu:14423": " prasiddhā ceti /",
    "GSP33vacbhamu:14424": " vidyāstutyarthatvāccāsyopāyanavādasyeti\u000e /",
    "GSP33vacbhamu:14425": " yadyapyanyadīye api sukṛtaduṣkṛte anyasya phalaṃ prayacchataḥ,",
    "GSP33vacbhamu:14426": " yathā putrasya śrāddhakarma pitustṛptiṃ yathā ca piturvaiśvānarīyeṣṭiḥ putrasya /",
    "GSP33vacbhamu:14427": " nāryāśca surāpānaṃ bharturnarakam /",
    "GSP33vacbhamu:14428": " tathāpyanyadīye api sukṛtaduṣkṛte sākṣādanyasminna saṃbhavata ityāśayena śaṅkā /",
    "GSP33vacbhamu:14429": " phalataḥ prāptyā stutiriti parihāraḥ /",
    "GSP33vacbhamu:14430": " guṇopasaṃhāravivakṣāyā\u000emityapi na svarūpataḥ sukṛtaduṣkṛtasaṃcārābhiprāyam /",
    "GSP33vacbhamu:14431": " nanu vidyāguṇopasaṃhārādhikāre ko 'yamakāṇḍe stutyarthavicāra itiśaṅkāmupasaṃhārannapākaroti-",
    "GSP33vacbhamu:14432": " tasmādguṇopasaṃhāravicāraprasaṅgeneti\u000e /",
    "GSP33vacbhamu:14433": " vidyāguṇopasaṃhāraprasaṅgataḥ stutiguṇopasaṃhāro vicāritaḥ /",
    "GSP33vacbhamu:14434": " prayojanaṃ copāsake sauhārdamācaritavyaṃ na svasauhārdamiti chanda evācchanda ācchādanādācchabdo bhavati /",
    "GSP33vacbhamu:14435": " yathaiva cāviśeṣopagānamiti\u000e /",
    "GSP33vacbhamu:14436": " ṛtvija upagāyantītyaviśeṣeṇopagānamṛtvijām /",
    "GSP33vacbhamu:14437": " bhāllavinastu viśeṣeṇa nādhvaryupagāyatīti /",
    "GSP33vacbhamu:14438": " tadetasmādbhāllavināṃ vākyamṛtvija upagāyantītyetaccheṣaṃ vijñāyate /",
    "GSP33vacbhamu:14439": " etaduktaṃ bhavati-adhvaryuvarjitā ṛtvija upagāyantīti /",
    "GSP33vacbhamu:14440": " kasmātpunarevaṃ vyākhyāyate /",
    "GSP33vacbhamu:14441": " nanu svatantrāṇyeva santu vākyānītyata āha-",
    "GSP33vacbhamu:14442": " śrutyantarakṛtamiti\u000e /",
    "GSP33vacbhamu:14443": " aṣṭadoṣavikalpaprasaṅgabhayena vākyāntarasya vākyāntaraśeṣatvamatrabhavato jaiminerapi saṃmatamityāha-",
    "GSP33vacbhamu:14444": " taduktaṃ dvādaśalakṣaṇyām\u000e /",
    "GSP33vacbhamu:14445": " 'api tu vākyaśeṣaḥ syādanyāṭyatvādvikalpasya vidhīnāmekadeśaḥ syāt' ityetadeva sūtramarthadvāreṇa paṭhati-",
    "GSP33vacbhamu:14446": " api tu vākyaśeṣatvāditaraparyudāsaḥ syātpratiṣedhe vikalpaḥ\u000esyātsa cānyāṭya iti śeṣaḥ /",
    "GSP33vacbhamu:14447": " evaṃ kila śrūyate-'eṣa vai saptadaśaḥ prajāpatiryajñe yajñe 'nvāyatta' iti /",
    "GSP33vacbhamu:14448": " tato nāyuyājeṣu yeyajāmahaṃ karotīti /",
    "GSP33vacbhamu:14449": " tadatrānārabhya kañcidyajñaṃ yajñeṣu yeyajāmahakaraṇamupadiṣṭam /",
    "GSP33vacbhamu:14450": " tadupadiśya cāmnātaṃ nānuyājeṣviti /",
    "GSP33vacbhamu:14451": " tatra saṃśayaḥ-kiṃ vidhipratiṣedhayorvikalpa uta paryudāso 'nuyājavarjiteṣu yeyajāmahaḥ kartavya iti /",
    "GSP33vacbhamu:14452": " mā bhūdarthaprāptasya śāstrīyeṇa niṣedhe vikalpaḥ /",
    "GSP33vacbhamu:14453": " dṛṣṭaṃ hi tādātvikīmasya sundaratāṃ gamayati nāyatau doṣavattāṃ niṣedhati /",
    "GSP33vacbhamu:14454": " tasya tatraudāsīnyāt /",
    "GSP33vacbhamu:14455": " niṣedhaśāstraṃ tu tādātvikaṃ saundaryamabādhamānameva pravṛttyunmukhaṃ naraṃ nivārayadāyatyāmasya duḥkhaphalatvamavagamayati /",
    "GSP33vacbhamu:14456": " yathāha-'akartavyo duḥkhaphalaḥ' iti /",
    "GSP33vacbhamu:14457": " tato gārataḥ pravṛttamapyāyatyāṃ duḥkhato vibhyataṃ puruṣaṃ śaknoti nivārayitumiti balīyayān śāstrīyaḥ pratiṣedho gārataḥ pravṛtteriti na tayā vikalpamarhati /",
    "GSP33vacbhamu:14458": " śāstrīyau tu vidhiniṣedhau tulyabalatayā ṣoḍaśigrahaṇavadvakalpyete /",
    "GSP33vacbhamu:14459": " tatra hi vidhidarśanātpradhānasyopakārabhūyastvaṃ kalpyate /",
    "GSP33vacbhamu:14460": " niṣedhadarśanācca vaiguṇye 'pi phalasiddhiravagamyate /",
    "GSP33vacbhamu:14461": " tathāha-'arthaprāptavaditi cenna tulyatvādubhayaṃ śabdalakṣaṇaṃ' iti /",
    "GSP33vacbhamu:14462": " naca vācyaṃ yāvadyajatiṣu yeyajāmahakaraṇaṃ yāvadyajatisāmānyadvāreṇānuyājaṃ yajativiśeṣamupasarpati",
    "GSP33vacbhamu:14463": " tāvadanuyājagatena niṣedhena tanniṣiddhamiti śīghrapravṛtteḥ sāmānyaśāstradviśeṣaniṣedho balavāniti /",
    "GSP33vacbhamu:14464": " yato bhavatvevaṃvidhiṣu brāhmaṇebhyo dadhi dīyatāṃ takraṃ kauṇḍinyāyeti /",
    "GSP33vacbhamu:14465": " tatra takradhaprāptyai tadvidhimapekṣate pravartitumiha tu prāptapūrvakatvāpratiṣedhasya yeyajāmahasya cānyato 'prāptestanniṣedhena niṣedhaprāptyai tadvidhirapekṣaṇīyaḥ /",
    "GSP33vacbhamu:14466": " naca sāpekṣatayā niṣedhādvidhireva balīyānityatulyaśiṣṭatayā na vikalpaḥ kintu niṣedhasyaiva bādhanamiti sāṃprataṃ,",
    "GSP33vacbhamu:14467": " tathā sati niṣedhaśāstraṃ pramattagītaṃ syāt /",
    "GSP33vacbhamu:14468": " naca yadyuktaṃ tulyaṃ hi sāṃpradāyikam /",
    "GSP33vacbhamu:14469": " naca na tau paśau karotītivadarthavādatā /",
    "GSP33vacbhamu:14470": " asamevatārthatvāt /",
    "GSP33vacbhamu:14471": " paśau hi nājyabhāgau sta ityupapadyate /",
    "GSP33vacbhamu:14472": " na cātra tathā yeyajāmahābhāvaḥ,",
    "GSP33vacbhamu:14473": " yajatiṣu yeyajāmahavidhānāt /",
    "GSP33vacbhamu:14474": " anuyājānāṃ ca tadbhāvāt /",
    "GSP33vacbhamu:14475": " naca paryudāsastadānanuyājeṣviti,",
    "GSP33vacbhamu:14476": " kātyāyanamatena niyamaprasakteḥ /",
    "GSP33vacbhamu:14477": " tasmādvihitapratiṣiddhatayā vikalpa iti prāptam /",
    "GSP33vacbhamu:14478": " evaṃ prāpta ucyate-uktaṃ ṣoḍaśigrahaṇayorvikalpa iti /",
    "GSP33vacbhamu:14479": " nahi tatrānyā gatirasti /",
    "GSP33vacbhamu:14480": " tenādoṣaduṣṭo 'pi vikalpa āsthīyate pakṣe 'pi prāmāṇyānmā bhūtpramatagītateti /",
    "GSP33vacbhamu:14481": " iha tu paryudāsenāpyupapattau saṃbhavantyāmanyāṭyaṃ vikalpāśraṇamayuktam /",
    "GSP33vacbhamu:14482": " evaṃ hi tadā nañaḥ saṃbandho 'nanuyājeṣu yajatiṣvanuyājavartiteṣu yeyajāmahaḥ kartavya iti /",
    "GSP33vacbhamu:14483": " kimato yadyavam /",
    "GSP33vacbhamu:14484": " etadato bhavati-nānuyājeṣvityetadvākyamaparipūrṇaṃ sākāṅkṣaṃ pūrvavākyaikadeśena",
    "GSP33vacbhamu:14485": " saṃbhantasyate yadetadyeyajāmahaṅkarotītyetannānuyājeṣu yāvaduktaṃ syādanuyājavarjitoṣviti",
    "GSP33vacbhamu:14486": " tāvaduktaṃ bhavati nānuyājeṣviti /",
    "GSP33vacbhamu:14487": " tathāca yajitaviśeṣaṇārthatvādananuyājavidhirevāyamiti pratiṣedhābhāvānna vikalpaḥ /",
    "GSP33vacbhamu:14488": " na cābhiyuktatarapāṇinivirodhe kātyāyanasyāsadvāditvaṃ nityasamāsavādinaḥ saṃbhavati /",
    "GSP33vacbhamu:14489": " sa hi vibhāṣādhikāre samāsaṃ śāsti /",
    "GSP33vacbhamu:14490": " tasmādanuyājavarjiteṣu yeyajāmahavidhānamiti siddham /",
    "GSP33vacbhamu:14491": " varṇakāntaramāha-",
    "GSP33vacbhamu:14492": " athavaitāsviti\u000e /",
    "GSP33vacbhamu:14493": " yathā hi sukṛtaduṣkṛtayoramūrtayoḥ kalpanaṃ nāñjasaṃ sūrtyanuvidhāyitvātkampasya /",
    "GSP33vacbhamu:14494": " tathānyadīyayoranyatra saṃcāro 'pyanupapanno 'mūrtatvādeva /",
    "GSP33vacbhamu:14495": " tasmādyatra vidhūnanamātraṃ śrutaṃ tatra kampanena varaṃ svakāryarambhāccālanamātrameva lakṣyatāṃ na tu tato 'pagatyānyatra saṃcāraḥ kalpanāgauravaprasaṅgāt",
    "GSP33vacbhamu:14496": " tasmātsvakāryārambhāccālanaṃ vidhūnanamiti prāpte 'bhidhīyate-yatra tāvadupāyanaśrutistatrāvaśyaṃ tyāgo vidhūnanaṃ vaktavyam /",
    "GSP33vacbhamu:14497": " kkacidapi codvidhūnanaṃ tyāge vartate tathā satyanyatrāpi tatraiva vartitumarhati /",
    "GSP33vacbhamu:14498": " evaṃ hi na varteta yadi vidhūnanamiha mukhyaṃ labhyeta /",
    "GSP33vacbhamu:14499": " na caitadasti /",
    "GSP33vacbhamu:14500": " tatrāpi svakāryāccālanasya lakṣyamāṇatvāt /",
    "GSP33vacbhamu:14501": " naca prāmāṇikaṃ kalpanāgauravaṃ lohagandhitāmācarati /",
    "GSP33vacbhamu:14502": " apicānekārthatvāddhātatūnāṃ tyāge 'pi vidhūyate mukhyageva bhaviṣyati /",
    "GSP33vacbhamu:14503": " prācuryeṇa tyāge 'pi loke prayogadarśanāt /",
    "GSP33vacbhamu:14504": " vinigamanahetorabhāvāt /",
    "GSP33vacbhamu:14505": " gaṇakārasya copalakṣaṇatvenāpyarthanirdeśasya tatra darśanāt /",
    "GSP33vacbhamu:14506": " tasmāddhānārtha evātreti yuktam //26 // 3.3.16.27.",
    "GSP33vacbhamu:14507": " sāṃparāye tartavyābhāvāttathā hyanye\u000e /",
    "GSP33vacbhamu:14508": " nanu pāṭhakramādardhapathe sukṛtaduṣkṛtataraṇe pratīyete /",
    "GSP33vacbhamu:14509": " vidyāsāmarthyācca prāgevāvagamyete /",
    "GSP33vacbhamu:14510": " tathā śāṭhyāyanināṃ tāṇḍināṃ ca śruteḥ /",
    "GSP33vacbhamu:14511": " śrutyarthau ca pāṭhakramādbalīyāṃsau,",
    "GSP33vacbhamu:14512": " 'agnihotraṃ juhoti yavāgūṃ pacati' ityatra yathā /",
    "GSP33vacbhamu:14513": " tasmātpūrvapakṣābhāvādanārabhyametat /",
    "GSP33vacbhamu:14514": " atrocyate /",
    "GSP33vacbhamu:14515": " naitatpāṭhakramamātramapi tu śrutistatsukṛtaduṣkṛte vidhūnuta iti /",
    "GSP33vacbhamu:14516": " taditi hi sarvanāma tasmādarthe sannihitaparāmarśakaṃ tasya hetubhāvamāha /",
    "GSP33vacbhamu:14517": " sannihitaṃ ca yadanantaraṃ śrutam /",
    "GSP33vacbhamu:14518": " taccārdhapathavarti virajānadīmano 'bhigamanamityardhapatha eva sukṛtaduṣkṛtatyāgaḥ /",
    "GSP33vacbhamu:14519": " naca śrutyantaravirodhaḥ /",
    "GSP33vacbhamu:14520": " ardhapathe 'pi pāpavidhūnane brahmalokasaṃbhavātprākkālatopapatteḥ /",
    "GSP33vacbhamu:14521": " evaṃ śāṭhyāyanināmapyavirodhaḥ /",
    "GSP33vacbhamu:14522": " nahi tatra jīvanniti vā jīvata iti vā śrutam /",
    "GSP33vacbhamu:14523": " tathā cārdhapatha eva sukṛtaduṣkṛtavimokaḥ /",
    "GSP33vacbhamu:14524": " evañca na paryaṅkavidyātastatprakṣaya iti pūrvaḥ pakṣaḥ /",
    "GSP33vacbhamu:14525": " rāddhāntastu vidyāsāmarthyavidhūtakalmaṣasya jñānavata uttareṇa pathā gacchato brahmaprāptirna cāprakṣīṇakalmaṣasyottaramārgagamanaṃ saṃbhavati",
    "GSP33vacbhamu:14526": " yathā yavāgūpākātprāgnāgnihotram /",
    "GSP33vacbhamu:14527": " yamaniyamādyanuṣṭhānasahitāyā vidyāyā uttareṇa mārgeṇa paryaṅkasthabrahmaprāptyupāyatvaśravaṇāt /",
    "GSP33vacbhamu:14528": " aprakṣīṇapāpmanaśca tadanupapatteḥ /",
    "GSP33vacbhamu:14529": " vidyaiva tādṛśī kalmaṣaṃ kṣapayati kṣapitakalmaṣaṃ cottaramārgaṃ prāpayatīti kathamardhapathe kalmaṣayaḥ /",
    "GSP33vacbhamu:14530": " tasmātpāṭhakramabādhenārthakramo 'nusartavyaḥ /",
    "GSP33vacbhamu:14531": " nanu na pāṭhakramamātramatra,",
    "GSP33vacbhamu:14532": " taditi sarvanāmaśrutyā saṃnihitaparāmarśādityuktam /",
    "GSP33vacbhamu:14533": " tadayuktaṃ,",
    "GSP33vacbhamu:14534": " buddhisaṃnidhānamātramatropayujyate nānyat,",
    "GSP33vacbhamu:14535": " taccānantarasyeva vidyāprakaraṇādvidyāyā apīti samānā śrutirubhayatrāpīti /",
    "GSP33vacbhamu:14536": " arthapāṭhau pariśiṣyete tatra cārtho balīyāniti /",
    "GSP33vacbhamu:14537": " naca tāṇḍyādiśrutyavirodhaḥ pūrvapakṣe /",
    "GSP33vacbhamu:14538": " aśva iva romāṇi vidhūyeti hi svatantrasya puruṣasya vyāpāraṃ brūte,",
    "GSP33vacbhamu:14539": " naca paretasyāsti svātantryam,",
    "GSP33vacbhamu:14540": " tasmāttadvirodhaḥ //27 // 3.3.16.28.",
    "GSP33vacbhamu:14541": " chandata ubhayāvirodhāt\u000e /",
    "GSP33vacbhamu:14542": " kebhyaścitpadebhya idaṃ sūtram /",
    "GSP33vacbhamu:14543": " nanu yathā paretasyottareṇa pathā brahmaprāptirbhavatīti vidyāphalamevaṃ tasyaivārdhapathe sukṛtaduṣkṛtahānirapi bhaviṣyatīti śaṅkāpadāni tebhya uttaramidaṃ sūtram /",
    "GSP33vacbhamu:14544": " yadvyācaṣṭe-",
    "GSP33vacbhamu:14545": " yadi ca dehādapasṛptasyeti\u000e /",
    "GSP33vacbhamu:14546": " vidyāphalamapi brahmaprāptirnāparetasya bhavitumarhati śaṅkāpadebhyaḥ /",
    "GSP33vacbhamu:14547": " yathāhuḥ-nājanitvā tatra gacchantīti /",
    "GSP33vacbhamu:14548": " sukṛtaduṣkṛtaprakṣayastu satyapi naraśarīre saṃbhavatīti samarthasya hetoryamaniyamādisahitāyā vidyāyāḥ karyakṣayāyogādyukto jīvata eva sukṛtaduṣkṛtakṣaya iti siddham /",
    "GSP33vacbhamu:14549": " chandataḥ svacchandataḥ svecchayeti yāvat /",
    "GSP33vacbhamu:14550": " svecchayānuṣṭhānaṃ yamaniyamādisahitāyā vidyāyāḥ /",
    "GSP33vacbhamu:14551": " tasya\u000ejīvataḥ puruṣasya syānna mṛtasya /",
    "GSP33vacbhamu:14552": " tatpūrvakaṃ casukṛtaduṣkṛtahānaṃ syājjīvata eva /",
    "GSP33vacbhamu:14553": " samarthasya kṣepāyogāt /",
    "GSP33vacbhamu:14554": " evaṃ kāraṇānantaraṃ kāryotpāde sati nimittanaimittakayostadbhāvasyopapattistāṇḍiśāṭhyāyaniśrutyośca saṃgatiritarathā svātantryābhāvenāsaṃgatiruktā syāt /",
    "GSP33vacbhamu:14555": " tadanenobhayavirodho vyākhyataḥ /",
    "GSP33vacbhamu:14556": " ye tu parasya viduṣaḥ sukṛtaduṣkṛte kathaṃ paratra saṃkrāmata iti śaṅkottaratayā sūtraṃ vyācakhyuḥ /",
    "GSP33vacbhamu:14557": " chandataḥ saṃkalpata iti śrutismṛtyoravirodhādevaḥ /",
    "GSP33vacbhamu:14558": " na tvatrāgamagamyer'the svātantryeṇa yuktirniveśanīyete /",
    "GSP33vacbhamu:14559": " teṣāmadhikaraṇaśarīrānupraveśe saṃbhavatyarthāntaropavarṇanamasaṅgatameveti //28 // 3.3.17.28.",
    "GSP33vacbhamu:14560": " gaterarthavattvamubhayathānyathā hi virodhaḥ\u000e /",
    "GSP33vacbhamu:14561": " yathā hānisaṃnidhāvupāyanamanyatra śrutamiti,",
    "GSP33vacbhamu:14562": " tatrāpi kevalā hāniḥ śrūyate tatrāpi upāyanamupasthāpayatyevaṃ tatsannidhāveva devayānaḥ",
    "GSP33vacbhamu:14563": " panthāḥ śruta iti yatrāpi sukṛtaduṣkṛtahāniḥ kevalā śrutā tatrāpi devayānaṃ panthānamupasthāpayitumarhati /",
    "GSP33vacbhamu:14564": " naca nirañjanaḥ paramaṃ sāmyamupaitītyanena virodhaḥ /",
    "GSP33vacbhamu:14565": " devayānena pathā brahmalokaprāptau nirañjanasya paramasāmyopapatteḥ /",
    "GSP33vacbhamu:14566": " tasmāddhānimātre devayānaḥ panthāḥ saṃbadhyata iti prāptam /",
    "GSP33vacbhamu:14567": " evaṃ prāptam ucyate-vidvān puṇyapāpe vidhūyanirañjanaḥ paramaṃ sāmyamupaitīti hi viduṣo vidhūtapuṇyapāpasya vidyayā kṣemaprāptimāha /",
    "GSP33vacbhamu:14568": " bhramanibandhano 'kṣemo yāthātmyajñānalakṣaṇayā vidyāyā vinivartanīyaḥ /",
    "GSP33vacbhamu:14569": " nāsau deśaviśeṣamapekṣate /",
    "GSP33vacbhamu:14570": " nahi jātu rajjau sarpabhramanivṛttaye samutpannaṃ rajjutattavajñānaṃ deśaviśeṣamapekṣate /",
    "GSP33vacbhamu:14571": " vidyotpādasyaiva svavirodhyavidyānivṛttirūpatvāt /",
    "GSP33vacbhamu:14572": " naca vidyotpādāyā brahmalokaprāptirapekṣaṇīyā /",
    "GSP33vacbhamu:14573": " yamaniyamādiviśuddhasattvasyehaiva śravaṇādibhirvidyotpādāt /",
    "GSP33vacbhamu:14574": " yadi paramārabdhakāryakarmakṣapaṇāya śarīrapātāvadhyapekṣeti na devayānenāstīhārtha iti śrutidṛṣṭavirodhānnāpekṣitavya iti /",
    "GSP33vacbhamu:14575": " asti tu paryaṅkavidyāyāṃ tasmārtha ityuktaṃ dvitīyena sūtreṇeti /",
    "GSP33vacbhamu:14576": " ye tu yadi puṇyamapi nivartate kimarthā tarhi gatarityāśaṅkya sūtramavatārayanti /",
    "GSP33vacbhamu:14577": " gaterarthavattvamubhayathā duṣkṛtanivṛttyā sukṛtanivṛttyā ca /",
    "GSP33vacbhamu:14578": " yadi punaḥ puṇyamanuvarteta brahmalokagatasyāpīha puṇyaphalopabhogāyavṛttiḥ syāt /",
    "GSP33vacbhamu:14579": " tathā caitena pratipādyamānāgatyanāvṛttiśrutivirodhaḥ /",
    "GSP33vacbhamu:14580": " tasmādduṣkṛtasyeva sukṛtasyāpi prakṣaya iti taiḥ punaranāśaṅkanīyamevāśaṅkitam /",
    "GSP33vacbhamu:14581": " vidyākṣiptāyāṃ hi gatau keyamāśaṅkā yadi kṣīṇasukṛtaḥ kimarthamayaṃ yātīti /",
    "GSP33vacbhamu:14582": " nahyeṣā sukṛtanibandhanā gatirapi tu vidyānibandhanā /",
    "GSP33vacbhamu:14583": " tasmādvṛddhoktamevopavarṇanaṃ sādhviti //29 // 3.3.17.30. // 31 // 3.3.18.31.",
    "GSP33vacbhamu:14584": " aniyamaḥ sarvāsāmavirodhaḥ śabdānumānābhyām /",
    "GSP33vacbhamu:14585": " prakaraṇaṃ hi dharmāṇāṃ niyāmakam /",
    "GSP33vacbhamu:14586": " yadi tu tannādriyate tato darśapūrṇamāsajyotiṣṭomādidharmāḥ saṃkīryeran /",
    "GSP33vacbhamu:14587": " naca teṣāṃ vikṛtiṣu sauryādiṣu dvādaśāhādiṣu codakataḥ prāptiḥ /",
    "GSP33vacbhamu:14588": " sarvatraupadeśikatvāt /",
    "GSP33vacbhamu:14589": " naca darvihomasyāprakṛtivikārasyādharmakatvam /",
    "GSP33vacbhamu:14590": " naca sarvadharmayuktaṃ karma kiñcidapi śakyamanuṣṭhātum /",
    "GSP33vacbhamu:14591": " na caivaṃ sati śrutyādoya'pi viniyojakāsteṣāmapi hi prakaraṇena sāmānyasaṃbandhe sati viniyojakatvāt /",
    "GSP33vacbhamu:14592": " yatrāpi vināprakaraṇaṃ śrutyādibhyo viniyogo 'vagamyate tatrāpi tannirvāhāya prakaraṇasyāvaśyaṃ kalpanīyatvāt /",
    "GSP33vacbhamu:14593": " tasmātprakaraṇaṃ viniyogāya tanniyamāya cāvaśyābhyupetavyamanyathā śrutyadīnāmaprāmāṇyaprasakteḥ /",
    "GSP33vacbhamu:14594": " tasmādyāsvevopāsanāsu devayānaḥ pitṛyāṇo vā panthā āmnātastāsveva na tūpāsanāntareṣu tadanāmnānāt /",
    "GSP33vacbhamu:14595": " naca 'ye ceme 'raṇye śraddhātapa ityupāsate' iti sāmānyavacanātsarvavidyāsu tatpathaprāptiḥ /",
    "GSP33vacbhamu:14596": " śraddhātapaḥparāyaṇānāmeva tatra tatpathaprāptiḥ śrūyate,",
    "GSP33vacbhamu:14597": " na tu vidyāparāyaṇānām /",
    "GSP33vacbhamu:14598": " apicaivaṃ satyekasyāṃ vidyāyāṃ mārgopadeśaḥ sarvāsu vidyāsvityekatraiva mārgopadeśaḥ kartavyo na vidyāntare /",
    "GSP33vacbhamu:14599": " vidyāntare ca śrūyate /",
    "GSP33vacbhamu:14600": " tasmānna sarvopāsanāsu pathiprāptiriti prāptam /",
    "GSP33vacbhamu:14601": " evaṃ prāpte ucyate-'ye ceme 'raṇye śraddhātapa ityupāsate' iti na śraddhātapomātrasya",
    "GSP33vacbhamu:14602": " pathiprāptimāhāpi tu vidyayā tadārohāntītyatra nāvidvāṃsastapasvina iti kevalasya",
    "GSP33vacbhamu:14603": " tapasaḥ śraddhāyāśca tatprāptipratiṣedhādvidyāsahite śraddhātapasī tatprāpyupāyatayā",
    "GSP33vacbhamu:14604": " vadan vidyāntarīlānāmapi pañcāgnividyāvidbhiḥ samānamārgatāṃ darśayati /",
    "GSP33vacbhamu:14605": " tathānyatrāpi pañcāgnividyādhikāre 'bhidhīyate-'ya evametādvidurye cāmī araṇye śraddhāṃ satyamupāsate' iti /",
    "GSP33vacbhamu:14606": " satyaśabdasya brahmaṇyevānapekṣapravṛttitvāt /",
    "GSP33vacbhamu:14607": " tadeva hi satyamanyasya mithyātvena kathañcidāpekṣikasatyatvāt /",
    "GSP33vacbhamu:14608": " pañcāgnividāṃ cetthaṃvittayaivopāttatvāt /",
    "GSP33vacbhamu:14609": " vidyāsāhacaryācca vidyāntaraparāyaṇānāmevedamupādānaṃ nyāṭyam /",
    "GSP33vacbhamu:14610": " mārgadvayabhraṣṭānāṃ cādhogatiśravaṇāt /",
    "GSP33vacbhamu:14611": " tatrāpi ca yogyatayā devayānasyaivehādhvano 'bhisaṃbandhaḥ /",
    "GSP33vacbhamu:14612": " etaduktaṃ bhavati-bhavetprakaraṇaṃ niyāmakaṃ yadyaniyamapratipādakaṃ vākyaṃ śrautaṃ smārtaṃ vā na syādasti tu tattasya ca prakaraṇādbalīyastvam",
    "GSP33vacbhamu:14613": " tasmādaniyamo vidyāntareṣvapi saguṇeṣu devayānaḥ panthā asakṛnmārgopadeśasya ca prayojanaṃ varṇitaṃ bāṣyakṛteti //31 // 3.3.19.32.",
    "GSP33vacbhamu:14614": " yāvadadhikāramavasthitigadhikārikāṇām\u000e /",
    "GSP33vacbhamu:14615": " saguṇānāṃ vidyāyāṃ cintāṃ kṛtvā nirguṇāyāṃ cintayati /",
    "GSP33vacbhamu:14616": " nirguṇāyāṃ vidyāyāṃ nāpavargaḥ palaṃ bhavitumarhati /",
    "GSP33vacbhamu:14617": " śrutismṛtītihāsapurāṇeṣu viduṣāmapyapāntaratamaḥprabhṛtīnāṃ tattaddehaparigrahaparityāgau śrūyete /",
    "GSP33vacbhamu:14618": " tadapavargaphalatve nopapadyate /",
    "GSP33vacbhamu:14619": " apavṛktasya tadanupapatteḥ /",
    "GSP33vacbhamu:14620": " upapattau vā tallakṣaṇāyogāt /",
    "GSP33vacbhamu:14621": " apunāvṛttirhi tallakṣaṇam /",
    "GSP33vacbhamu:14622": " tena satyāmapi vidyāyāṃ tadanupapatterna mokṣaḥ /",
    "GSP33vacbhamu:14623": " phalaṃ, vidyāyāṃ vibhūtayastu tāstāstasyāḥ phalam /",
    "GSP33vacbhamu:14624": " apunarāvṛttiśrutiḥ punastatpraśaṃsārtheti manyate /",
    "GSP33vacbhamu:14625": " naca 'tāvadevāsya ciraṃ yāvanna vimokṣye 'tha saṃpatsye' iti śruterviduṣo dehapātāvadhipratīkṣāvadvasiṣṭhādīnāmapi prārabdhakarmaphalopabhogapratīkṣeti sāṃpratam /",
    "GSP33vacbhamu:14626": " yena hi karmaṇā vasiṣṭhādīnāmārabdhaṃ śarīraṃ tatpratīkṣā syāt /",
    "GSP33vacbhamu:14627": " tathāca na śarīrāntaraṃ te gṛhṇīyuḥ /",
    "GSP33vacbhamu:14628": " naca tāvadeva ciramityetadapyārjavena ghaṭate /",
    "GSP33vacbhamu:14629": " samarthahetusaṃnidhau kṣepāyogāt /",
    "GSP33vacbhamu:14630": " tasmādetadapi vidyāstutyaiva gamayitavyam /",
    "GSP33vacbhamu:14631": " tasmānnāpavargo vidyāphalam /",
    "GSP33vacbhamu:14632": " tathā cāpavargākṣepeṇa pūrvaḥ pakṣaḥ /",
    "GSP33vacbhamu:14633": " atra ca pākṣikaṃ mokṣahetutvamityāpātataḥ,",
    "GSP33vacbhamu:14634": " ahetutvaṃ vetu tu pūrvapakṣatattvam /",
    "GSP33vacbhamu:14635": " rāddhāntastu-vidyākarmasvanuṣṭhānatoṣiteśvaracoditam /",
    "GSP33vacbhamu:14636": " adhikāraṃ samāpyaite pratiśanti paraṃ padam //",
    "GSP33vacbhamu:14637": " nirguṇāyāṃ vidyāyāmapavargalakṣaṇaṃ śrūyamāṇaṃ na stutimātratayā vyākhyāyamucitam /",
    "GSP33vacbhamu:14638": " paurvāparyaparyālocane bhūyasīnāṃ śrutīnāmatraiva tātparyāvadhāraṇāt /",
    "GSP33vacbhamu:14639": " naca yatra tātparyaṃ tadanyathayituṃ yuktam /",
    "GSP33vacbhamu:14640": " uktaṃ hi 'na vidyau paraḥ śabdārtha' iti /",
    "GSP33vacbhamu:14641": " naca viduṣamapāntaramaḥprabhṛtīnāṃ tattaddehasaṃtārātsatyāmapi brahmavidyāyāmanirmokṣānna brahmavidyā mokṣasya heturiti sāmpratam /",
    "GSP33vacbhamu:14642": " hetorapi sati pratibandhe kāryānupajano na hetubhāvamapakāroti /",
    "GSP33vacbhamu:14643": " nahi vṛntaphalasaṃyogapratibaddhaṃ gurutvaṃ na patanamajījanaditi pratibandhāpagame tatkurvanna taddhetuḥ /",
    "GSP33vacbhamu:14644": " naca na setupratibandhānāmapāṃ nimnadeśānabhisarpaṇamiti setubhede na nimnamabhisarpanti /",
    "GSP33vacbhamu:14645": " tadvadihāpi vidyākarmārādhanāvarjiteśvaravihitādhikārapadapratibaddhā brahmavidyā yadyapi na muktiṃ dattavatī tathāpi tatparisamāptau pratibandhavigame dāsyati /",
    "GSP33vacbhamu:14646": " yathā hi prārabdhavipākasya karmaṇaḥ prakṣayaṃ pratīkṣamāṇaścaramadehasamutpannabrahmasākṣātkāro 'pi dhriyate 'tha tatprakṣayānmokṣaṃ prāpnoti",
    "GSP33vacbhamu:14647": " evaṃ prārabdhādhikāralakṣaṇaphalavidyākarmā puruṣo vasiṣṭhādirvidvānapi tatkṣayaṃ",
    "GSP33vacbhamu:14648": " pratīkṣamāṇo yugutkrameṇa vā tattaddehaparigrahaparityāgau kurvanmukto 'pyanābhogātmikayā",
    "GSP33vacbhamu:14649": " prakhyayā sāṃsārika ava viharati /",
    "GSP33vacbhamu:14650": " tadidamuktam-",
    "GSP33vacbhamu:14651": " sukṛtapravṛttameva hi te karmāśayamadhikāraphaladānāyeti\u000e /",
    "GSP33vacbhamu:14652": " prārabdhavipākāni tu karmāṇi varjayitvā vyapagatānijñānenaivātivāhitāni /",
    "GSP33vacbhamu:14653": " na caite jātismarā iti /",
    "GSP33vacbhamu:14654": " yo hi paravaśo dehaṃ parityājyate dehāntaraṃ ca nītaḥ pūrvajanmānubhūtasya smarati sa janmavāñjātismarca /",
    "GSP33vacbhamu:14655": " gṛhādiva gṛhāntare svecchayā kāyāntaraṃ saṃcaramāṇo na jātismara ākhyāyataṃ /",
    "GSP33vacbhamu:14656": " vyudya\u000evivādaṃ kṛtvā /",
    "GSP33vacbhamu:14657": " vyatirekamāha-",
    "GSP33vacbhamu:14658": " yadi hyupayukte sukṛtpravṛtte\u000eprārabdhavipāke",
    "GSP33vacbhamu:14659": " karmaṇi karmāntara\u000emaprārabdhavipākamiti /",
    "GSP33vacbhamu:14660": " syedātat /",
    "GSP33vacbhamu:14661": " vidyayāvidyādikleśanivṛttau nāvaśyaṃ niḥśeṣasya karmāśayasya nivṛttinaranādibhavaparasparāhitasyāniyatavipākakālasyāsaṅkhyeyatvātkarmaśayasyetyata āha-",
    "GSP33vacbhamu:14662": " na cāvidyādikleśadāhe satīte\u000e /",
    "GSP33vacbhamu:14663": " nahisamāne vināśahetau kasyacidvināśo nāparasyeti śakyaṃ vaditum /",
    "GSP33vacbhamu:14664": " tatkimidānīṃ pravṛttaphalamiti karma vinaśyet /",
    "GSP33vacbhamu:14665": " tathāca na viduṣo vasiṣṭhāderdehadhāraṇetyata āha-",
    "GSP33vacbhamu:14666": " pravṛttaphalasya tu karmaṇa iti\u000e /",
    "GSP33vacbhamu:14667": " tasya tāvadeva ciramiti śrutiprāmāṇādanāgataphalameva karma kṣīyate na pravṛttaphalamityavagamyate /",
    "GSP33vacbhamu:14668": " apica nādhikāravayāṃ sarveṣāmṛṣīṇāmātmatattvajñānaṃ tenāvyāpako 'pyayaṃ parvapakṣa ityāha-",
    "GSP33vacbhamu:14669": " jñānāntareṣu ceti\u000e /",
    "GSP33vacbhamu:14670": " tatkinteṣāmanirmokṣa eva, netyāha-",
    "GSP33vacbhamu:14671": " te paścādaiśvaryakṣaya iti /",
    "GSP33vacbhamu:14672": " nirviṇṇā\u000eviraktāḥ /",
    "GSP33vacbhamu:14673": " pratisaṃcaraḥ\u000epralayaḥ /",
    "GSP33vacbhamu:14674": " apica svargādāvanubhavapathamanārohati śabdaikasamadhigamye vicikitsā syādapi mandadhiyāmāmuṣmikaphalatvaṃ prati /",
    "GSP33vacbhamu:14675": " yathā cārthavādaḥ-'ko hi tadveda yadamuṣmiṃlloke 'sti vā na veti' /",
    "GSP33vacbhamu:14676": " advaitajñānaphalatve mokṣasyānubhavasiddhe vicikitsāgandho 'pi nāstītyāha-",
    "GSP33vacbhamu:14677": " pratyakṣaphalatvācceti\u000e /",
    "GSP33vacbhamu:14678": " advaitatattvasākṣātkāro hi avidyāsamāropitaṃ prapañcaṃ samūlaghātaṃ nighnandhoraṃ saṃsārāṅgaparitāpamupaśamayati puruṣasyetyanuvādapi sphuṭamupapatidraḍhimnaśca śrutirdarśitā /",
    "GSP33vacbhamu:14679": " taccānubhavādvāmadevādīnāṃ siddham /",
    "GSP33vacbhamu:14680": " nanu tattvamasi vartasa iti vākyaṃ kathamanubhavameva dyotayatītyata āha-",
    "GSP33vacbhamu:14681": " nahi tattvamasītyasyeti\u000e /",
    "GSP33vacbhamu:14682": " vartamānāpadeśasya bhaviṣyadarthatā mṛtaśabdādhyāhāraścāśakya ityarthaḥ //32 // 3.3.20.33.",
    "GSP33vacbhamu:14683": " akṣaradhiyāṃ tvavarodhaḥ sāmānyatadbhāvābhyāmaupasadavattaduktam\u000e /",
    "GSP33vacbhamu:14684": " aṅaraviṣayāṇāṃ (?)",
    "GSP33vacbhamu:14685": " pratiṣedhadhiyāṃ sarvavedavartinīnāmavarodha upasaṃhāraḥ pratiṣedhasāmānyādakṣarasya tadbhāvapratyabhijñānāt /",
    "GSP33vacbhamu:14686": " ānandādayaḥ pradhānasyetyatrāyamartho yadyapi bhāvarūpeṣu viśeṣaṇeṣu siddhastantryāyatayā ca niṣedharūpeṣviti siddha eva /",
    "GSP33vacbhamu:14687": " tathāpi tasyaivaiṣa prapañco 'vagantavyaḥ /",
    "GSP33vacbhamu:14688": " nidarśanam /",
    "GSP33vacbhamu:14689": " jāmadagnye 'hīna iti\u000e /",
    "GSP33vacbhamu:14690": " yadyapi śābare dattottaramatrodāharaṇāntaraṃ tathāpi tulyanyāyatayaidapi śakyamudāhartumityudāharaṇāntaraṃ darśitam /",
    "GSP33vacbhamu:14691": " tatra śābaramudāharaṇamastyādhānaṃ yajurvedavihitam-'ya evaṃ vidvānagnimādhatta' iti /",
    "GSP33vacbhamu:14692": " tadaṅgatvena yajurveda eva 'ya evaṃ vidvānvāravantīyaṃ gāyati ya evaṃ vidvānyajñāyajñīyaṃ gāyati ya evaṃ vidvānvāmadevyaṃ gāyati' iti vihitam",
    "GSP33vacbhamu:14693": " etāni ca sāmāni sāmavedeṣūtpannāni /",
    "GSP33vacbhamu:14694": " tatredaṃ saṃdihyate-kimetāni yatrotpadyante tatrapyainevoccaiṣṭvena svareṇādhāne",
    "GSP33vacbhamu:14695": " prayoktavyānyatha yanna viniyujyante tatratyenopāṃśutvena svareṇa 'uccaiḥ sāmnopāṃśu yajuṣā iti śruteḥ /",
    "GSP33vacbhamu:14696": " kiṃ tātprāptam /",
    "GSP33vacbhamu:14697": " utpattividhinaivāpekṣitopāyatvātmanā vihitatvādaṅganāṃ tasyaiva prāthamyāttannibandhana evoccaiḥsvare prāpta ucyate-guṇamukhyavyatikrame tadarthatvānmukhyena vedasaṃyogaḥ /",
    "GSP33vacbhamu:14698": " ayamarthaḥ-utpattividhirguṇo viniyogavidhistu pradhānaṃ,",
    "GSP33vacbhamu:14699": " tadanayorvyātikrame virodhe utpattividhyālocanenoccaiṣṭvaṃ viniyogavidhyālocanena",
    "GSP33vacbhamu:14700": " copāṃśutvaṃ so 'yaṃ virodho vyatikramastasminvayatikrame mukhyena pradhānena niyujyamānatvarūpeṇa",
    "GSP33vacbhamu:14701": " tasya vāravantīyādervedasaṃyogo grāhyo notpadyamānatvena guṇena /",
    "GSP33vacbhamu:14702": " kutaḥ, viniyujyamānatvasya mukhyatvenotpadyamānatvasya guṇatvena tadarthatvādviniyujyamānārthatvādutpadyamānatvasya /",
    "GSP33vacbhamu:14703": " etaduktaṃ bhavati-yadyapyutpattividhāvapi cātūrūpyamasti vidhitvasyāviśeṣāt /",
    "GSP33vacbhamu:14704": " tanmātranāntarīyakatvācca cātabarūpyasya /",
    "GSP33vacbhamu:14705": " tathāpi vākyānāmaidaṃparyaṃ bhidyate /",
    "GSP33vacbhamu:14706": " ekasyaiva vidherutpattiviniyogādhikāraprayogarūpeṣu caturṣu madhye kiñcideva rūpaṃ kenacidvākyenollikhyate yadanyato 'prāptam /",
    "GSP33vacbhamu:14707": " tatra yadyapi sāmavede sāmāni vihitāni tathāpi tadvākyānāṃ tadutpattimātraparatā viniyogasya yājurvaidikaireva vākyai prāptatvāt /",
    "GSP33vacbhamu:14708": " tathācotpattivākyebhyaḥ samīhitārthāpratilambhādviniyogavākyebhyaśca tadavagatestadarthānyevotpattivākyāni",
    "GSP33vacbhamu:14709": " bhavantīti tatra yena vākyena viniyujyante tasyaiva svarasya sādhanatvaṃsaṃsparśino",
    "GSP33vacbhamu:14710": " grahaṇaṃ na tu rūpamātrasparśina iti /",
    "GSP33vacbhamu:14711": " bhāṣyakārīyamapyudāharaṇamevameva yojayitavyam /",
    "GSP33vacbhamu:14712": " udrātṛvedotpannānāṃ mantraṇāmudgātrā prayoge prāpte adhvaryupradānake 'pi puroḍāśe viniyuktatvātpradhānānurodhenādhvaryuṇaiva teṣāṃ prayogo nodrātreti dārṣṭāntike yojayati-",
    "GSP33vacbhamu:14713": " evamihāpīti\u000e //33 // 3.3.20.34.",
    "GSP33vacbhamu:14714": " iyadāmananāt\u000e /",
    "GSP33vacbhamu:14715": " 'guhāṃ praviṣṭāvātmānau' ityatra siddho 'pyarthaḥ prapañcyate /",
    "GSP33vacbhamu:14716": " ekatra bhokrabhokrorvedyatā,",
    "GSP33vacbhamu:14717": " anyatra bhokroreveti vedyabhedādvidyābheda iti /",
    "GSP33vacbhamu:14718": " naca sṛṣṭirupadadhātītivatpibadapiballakṣaṇāparaṃ pibantāviti netumucitam /",
    "GSP33vacbhamu:14719": " sati mukhyārthasaṃbhave tadāśrayaṇāyogāt /",
    "GSP33vacbhamu:14720": " naca vākyaśeṣānurodhāttadāśrayaṇam /",
    "GSP33vacbhamu:14721": " saṃdehe hi vākyaśeṣānnirṇayo naca mukhyalākṣaṇikagrahaṇaviṣayo viṣayaḥ saṃbhavati,",
    "GSP33vacbhamu:14722": " tulyabalatvābhāvāt /",
    "GSP33vacbhamu:14723": " prakaraṇasya ca tato balīyasā vākyena bādhanāt /",
    "GSP33vacbhamu:14724": " tasmādvedyabhedādvidyābheda iti prāpta ucyate-dvāsuparṇatyatra ṛtaṃ pibantāvityatra ca dvitvasaṃkhyotpattau pratīyate tena samānatautsargikī",
    "GSP33vacbhamu:14725": " pibantāviti dvayoḥ pibantā yā sā bādhanīyā,",
    "GSP33vacbhamu:14726": " sā copakramopasaṃhārānurodhena na dvayorapi tu chatrinyāyena lākṣāṇikī vyākhyeyā /",
    "GSP33vacbhamu:14727": " yena hyupakramyate yena copasaṃsthite tadanurodhena madhyaṃ jñeyam /",
    "GSP33vacbhamu:14728": " yathā jāmitvadoṣasaṃkīrtanopakrame tatpratisamādhānopasaṃhāre ca saṃdarbhe madhyapātino",
    "GSP33vacbhamu:14729": " viṣṇurūpāṃśu yaṣṭavyo 'jāmitvāyetyādayaḥ pṛthagvidhitvamalabhamānā vidhitvamavivakṣitvārthavādatayā",
    "GSP33vacbhamu:14730": " nītāstatkasya hetorekavākyatā hi sādhīyasī vākyabhedāditi /",
    "GSP33vacbhamu:14731": " tathehāpi tadanurodhena pibadapibatsamūhaparaṃ lakṣaṇīyaṃ pibantāvityanena /",
    "GSP33vacbhamu:14732": " tathāca vedyābhedādvidyābheda iti /",
    "GSP33vacbhamu:14733": " apica triṣvapyeteṣu vedāntaṣu prakaraṇatraye 'pi paurvāparyaparyālocanayā paramātmavidyaivāvagamyate /",
    "GSP33vacbhamu:14734": " yadyevaṃ kathaṃ tarhi jīvopādānamastvityata āha-",
    "GSP33vacbhamu:14735": " tādātmyavivakṣayeti\u000e /",
    "GSP33vacbhamu:14736": " nāsyāṃ jīvaḥ pratipādyate kintu paramātmano 'bhedaṃ jīvasya darśayitumasāvanūdyate /",
    "GSP33vacbhamu:14737": " paramātmavidyāyāścābhedaviṣayatvānna bhedābhedavicārāvatāraḥ /",
    "GSP33vacbhamu:14738": " tasmādaikavidyamatra siddham //4 // 3.3.22.35.",
    "GSP33vacbhamu:14739": " antarā bhūtagrāmavatsvātmanaḥ\u000e /",
    "GSP33vacbhamu:14740": " kauṣītakeyakaholacākrāyaṇoṣastapraśnopakramayorvidyornaitarantaṇāmnātayoḥ kimasti bhedo na veti viśaye bheda eveti bhrūmaḥ /",
    "GSP33vacbhamu:14741": " kutaḥ-yadyapyubhayatra praśnottarayorabhedaḥ pratīyate,",
    "GSP33vacbhamu:14742": " tathāpi tatsyaivaikasya punaḥ śruteraviśeśādānarthakyaprasaṅgādyajatyabhyāsavadbhedaḥ prāptaḥ /",
    "GSP33vacbhamu:14743": " na caikasyaiva tāṇḍināṃ navakṛtva upadeśe 'pi yathā bhedo na bhavati 'sa ātmā tattvamati śvetaketo' ityatra tathehāpyabheda iti yuktam /",
    "GSP33vacbhamu:14744": " bhūya eva mā bhagavān vijñāpayatu,",
    "GSP33vacbhamu:14745": " iti hi tatra śrūyate tenābhedo yujyate /",
    "GSP33vacbhamu:14746": " na ceha tathāsti /",
    "GSP33vacbhamu:14747": " tena yadyapīha vedyābhedo 'vagamyate tathāpyekatra tasyaivāśanāyādimātrātyayopādherupāsanādekatra ca kāryakaraṇavirahopādherupāsanādvidyābheda eveti prāpte pratyucyate /",
    "GSP33vacbhamu:14748": " naitadupāsanāvidhānaparamapi tu vastusvarūpapratipādanaparaṃ praśnaprativacanālocanenopalabhyate /",
    "GSP33vacbhamu:14749": " kimato yadyavam /",
    "GSP33vacbhamu:14750": " etadato bhavati-vidheraprāptaprāpaṇārthatvātprāptāvanupapattiḥ /",
    "GSP33vacbhamu:14751": " vastusvarūpaṃ tu punaḥpunarucyamānamapi na doṣamāvahati śatakṛtvo 'pi hi pathyaṃ vadantyāptāḥ /",
    "GSP33vacbhamu:14752": " viśeṣatastu vedaḥ pitṛbhyāmapyabhyarhitaḥ /",
    "GSP33vacbhamu:14753": " naca sarvathā paunaruktyam /",
    "GSP33vacbhamu:14754": " ekatrāśanāyādyatyayādanyatra ca kāryakāraṇapravilayāt /",
    "GSP33vacbhamu:14755": " tasmādekā vidyā pratyabhijñānāt /",
    "GSP33vacbhamu:14756": " ubhābhyāmapi vidyābhyāṃ bhinna ātmā pratipādyate iti yo manyate pūrvapakṣaikadeśī taṃ prati sarvāntaratvavirodho darśitaḥ //35 // 3.3.22.36.",
    "GSP33vacbhamu:14757": " anyathā bhedānupapattiriti cennopadeśāntaravaditi\u000e /",
    "GSP33vacbhamu:14758": " asya tu pūrvapakṣatattvābhiprāyo darśitaḥ /",
    "GSP33vacbhamu:14759": " sugamamanyat //36 // 3.3.23.37.",
    "GSP33vacbhamu:14760": " vyatihāro virsiṣanti hītaravat\u000e /",
    "GSP33vacbhamu:14761": " utkṛṣṭasya nikṛṣṭarūpāpatternobhayatrobhayarūpānucintanam /",
    "GSP33vacbhamu:14762": " api tu nikṛṣṭe jīva utkṛṣṭarūpābhedacintanam /",
    "GSP33vacbhamu:14763": " evaṃ hi nikṛṣṭa utkṛṣṭo bhavatīti prāptam /",
    "GSP33vacbhamu:14764": " evaṃ prāpta ucyate-itaretarānuvādenetaretarūpavidhānādubhayatrābhayacintanaṃ vidhīyate /",
    "GSP33vacbhamu:14765": " itarathā tu yo 'haṃ so 'sāvityetāvadevocyeta /",
    "GSP33vacbhamu:14766": " jīvātmānamanūdyeśvaratvamasya vidhīyeta /",
    "GSP33vacbhamu:14767": " na tvīśvarasya jīvātmatvaṃ yo 'sau so 'hamiti /",
    "GSP33vacbhamu:14768": " yathā tattvamasītyatra /",
    "GSP33vacbhamu:14769": " tasmādubhayarūpamubhayatrādhyānāyopadiśyate /",
    "GSP33vacbhamu:14770": " nanvevamutkṛṣṭasya nikṛṣṭaprasaṅga ityuktaṃ tatkimidānīṃ saguṇe brahmaṇyupāsyamāne 'sya vastuto nirguṇasya nikṛṣṭatā bhavati /",
    "GSP33vacbhamu:14771": " kasmaicitphalāya tathā dhyānamātraṃ vidhīyatena tvasya nikṛṣṭatāmāpādayatīti cedihāpi vyatihārānucintanamātramupadiśyate phalāya na ti nikṛṣṭatā bhavatyutkṛṣṭasya /",
    "GSP33vacbhamu:14772": " anvācayaśiṣṭaṃ tu tādātmyadārḍhyaṃ bhavannopekṣāmahe /",
    "GSP33vacbhamu:14773": " satyakāmādiguṇopadeśa\u000eiva tadguṇeśvarasiddhiriti siddhamubhayatrobhayātmatvādhyanamiti //37 // 3.3.24.38.",
    "GSP33vacbhamu:14774": " saiva hi satyādayaḥ\u000e /",
    "GSP33vacbhamu:14775": " tadvai tadetadeva tadāsa satyameva sa yo haitanmahadyakṣaṃ prathamajaṃ veda satyaṃ",
    "GSP33vacbhamu:14776": " brahmeti jayatīmāṃllokāñjita ityasāvasadya evametanmahadyakṣaṃ prathamajaṃ veda satyaṃ",
    "GSP33vacbhamu:14777": " brahmeti satyaṃ hyeva brahma /",
    "GSP33vacbhamu:14778": " pūrvoktasya hṛdayākhyasya brahmaṇaḥ satyamityupāsanamena saṃdarbheṇa vidhīyate /",
    "GSP33vacbhamu:14779": " taditi hṛdayākhyaṃ brahmaikena tadā parāmṛśati /",
    "GSP33vacbhamu:14780": " etadeveti vakṣyamāṇaṃ prakārāntaramasya parāmṛśati /",
    "GSP33vacbhamu:14781": " tattādāgre āsa babhūva /",
    "GSP33vacbhamu:14782": " kiṃ tadityata āha-satyameva /",
    "GSP33vacbhamu:14783": " sacca mūrtaṃ tyaccāmūrtaṃ ca sattyam /",
    "GSP33vacbhamu:14784": " tadupāsakasya phalamāha-sa yo haitamiti /",
    "GSP33vacbhamu:14785": " yaḥ prathamajaṃ yakṣaṃ pūjyaṃ veda /",
    "GSP33vacbhamu:14786": " kathaṃ vedetyata āha-satyaṃ brahmetīti /",
    "GSP33vacbhamu:14787": " sa jayatīmān lokān /",
    "GSP33vacbhamu:14788": " kiñca jito vaśīkṛta inuśabda itthaṃśabdasyārthe vartate /",
    "GSP33vacbhamu:14789": " vijetavyatvena buddhisaṃnihitaṃ śatruṃ parāmṛśati-asāviti /",
    "GSP33vacbhamu:14790": " asadbhavennaśyet /",
    "GSP33vacbhamu:14791": " uktamartha nigamayati-ya evametaditi /",
    "GSP33vacbhamu:14792": " evaṃ vidvānkasmājjayatītyata āha-satyameva yasmādbrahmeti /",
    "GSP33vacbhamu:14793": " atastadupāsanāt phalotpādo 'pi satya ityarthaḥ /",
    "GSP33vacbhamu:14794": " tadyattatsatyaṃ kimatau /",
    "GSP33vacbhamu:14795": " atrāpi tatpadābhyāṃ rūpaprakārai parāmṛṣṭau /",
    "GSP33vacbhamu:14796": " kasmiṃnnālambane tadupāsanīyamityata uttaram-sa ādityo ya eṣa ityādinā tasyopaniṣadaharahamiti /",
    "GSP33vacbhamu:14797": " hanti pāpmānaṃ jahāti ca ya evaṃ vedetyantena /",
    "GSP33vacbhamu:14798": " upaniṣat rahasyaṃ nāma /",
    "GSP33vacbhamu:14799": " tasya nirvacanaṃ-hanti pāpmānaṃ jahāti ceti /",
    "GSP33vacbhamu:14800": " hanterjahātervā rūpametat /",
    "GSP33vacbhamu:14801": " tathāca nirvacanaṃ kurvanphalaṃ pāpahānimāheti /",
    "GSP33vacbhamu:14802": " tamimaṃ viṣayamāha bhāṣyakāraḥ-",
    "GSP33vacbhamu:14803": " yo vai haitamiti /",
    "GSP33vacbhamu:14804": " sanāmākṣaropāsanāmiti\u000e /",
    "GSP33vacbhamu:14805": " tathāca śrutiḥ-'tadetadakṣaraṃ satyamiti sa ityekamakṣaraṃ tītyekamakṣaraṃ yamityekamakṣaraṃ",
    "GSP33vacbhamu:14806": " prathamottame akṣare satyaṃ madhyato 'nṛtaṃ tadetadanṛmubhayataḥ satyena parigṛhītaṃ",
    "GSP33vacbhamu:14807": " satyabhūyameva bhavati naivaṃvidvāṃsamanṛtaṃ hinasti' iti /",
    "GSP33vacbhamu:14808": " tītīkārānubandha uccāraṇārthaḥ /",
    "GSP33vacbhamu:14809": " niranubandhastakāro draṣṭavyaḥ /",
    "GSP33vacbhamu:14810": " atra hi prathamottame akṣare satyaṃ mṛtyurūpābhāvāt /",
    "GSP33vacbhamu:14811": " madhyato madhye 'nṛtamanṛtaṃ hi mṛtyuḥ /",
    "GSP33vacbhamu:14812": " mṛtyvanṛtayostakārasāmyāt /",
    "GSP33vacbhamu:14813": " tadetadanṛtaṃ mṛtyurūpamubhayataḥ satyena parigṛhītam /",
    "GSP33vacbhamu:14814": " antarbhāvitaṃ satyarūpābhyām /",
    "GSP33vacbhamu:14815": " ato 'kiñcitkaraṃ tatsatyabhūyameva satyabāhulyameva bhavati /",
    "GSP33vacbhamu:14816": " śeṣamatirohitārtham /",
    "GSP33vacbhamu:14817": " seyaṃ satyavidyāyāḥ sanāmākṣayopāsanatā /",
    "GSP33vacbhamu:14818": " yadyapi tadyatsatyamiti prakṛtānukarṣeṇābedaḥ pratīyate tathāpi phalabhedena bhedaḥ",
    "GSP33vacbhamu:14819": " sādhyabhedeneva nityakāmyadiṣayordarśapūrṇamāsābhyāṃ svargakāmo yajeta yāvajjīvaṃ",
    "GSP33vacbhamu:14820": " darśapūrṇamāsābhyāṃ yajeteti śāstrayoḥ satyapyanubandhābhede bheda iti prāpte pratyucyate-ekaiveyaṃ",
    "GSP33vacbhamu:14821": " vidyā tatsatyamiti prakṛtaparāmarśādabhedena pratyabhijñānāt /",
    "GSP33vacbhamu:14822": " naca phalabhedaḥ /",
    "GSP33vacbhamu:14823": " tasyopaniṣadaharahamiti tasyaiva yadaṅgāntaraṃ rahasyanāmnopāsanaṃ tatpraśaṃsārthor'thavādo 'yaṃ na phalavidhiḥ /",
    "GSP33vacbhamu:14824": " yadi punarvidyāvidhāvadhikāraśravaṇābhāvāttatkalpanāyāmārthavādikaṃ phalaṃ kalpyeta",
    "GSP33vacbhamu:14825": " tato jāteṣṭāvivāgṛhyamāṇaviśeṣatayā saṃvalitādhikārakalpanā tataśca samastārthavādikaphalayuktamekamevopāsanamiti siddham /",
    "GSP33vacbhamu:14826": " parakīyaṃ vyākhyānamupanyasyati-",
    "GSP33vacbhamu:14827": " kecitpunariti\u000e /",
    "GSP33vacbhamu:14828": " vājasaneyakamapyakṣyādityaviṣayaṃ chāndogyamapītyupāsyābhedādabhedaḥ /",
    "GSP33vacbhamu:14829": " tataśca vājasaneyoktānāṃ satyādīnāmupasaṃhāra ityatrārthe saiva hi satyādaya iti sūtraṃ vyākhyātaṃ tadetaddūṣayati-",
    "GSP33vacbhamu:14830": " tanna sādhviti /",
    "GSP33vacbhamu:14831": " jyotiṣṭomakarmasaṃbandhinīyamudgīthavyapāśrayeti\u000e /",
    "GSP33vacbhamu:14832": " anubandhābhede 'pi sādhyabhedādbheda iti vidyābhedādanupasaṃhāra iti //38 // 3.3.25.39.",
    "GSP33vacbhamu:14833": " kāmādītaratra tatra cāyatanādibhyaḥ\u000e /",
    "GSP33vacbhamu:14834": " chāndogyavājasaneyavidyayoryadyapi saguṇanirguṇatvena bhedaḥ /",
    "GSP33vacbhamu:14835": " tathāhi chāndogye-'atha ya ihātmānamanuvidya vrajanti etāṃśca satyānkāmān' ityātmavatkāmānāmapi vedyatvaṃ śrūyate /",
    "GSP33vacbhamu:14836": " vājasaneye tu nirguṇameva paraṃ brahmopadiśyate 'vimokṣāya brūhi' iti tathāpi tayoḥ parasparaguṇopasaṃhāraḥ /",
    "GSP33vacbhamu:14837": " nirguṇāyāṃ tāvadvidyāyāṃ brahmastutyarthameva saguṇavidyāsaṃbandhiguṇopasaṃhāraḥ saṃbhavī /",
    "GSP33vacbhamu:14838": " saguṇāyāṃ ca yadyapyādhyānāya na vaśitvādiguṇopasaṃhārasaṃbhavaḥ /",
    "GSP33vacbhamu:14839": " nahi nirguṇāyāṃ vidyāyāmādhāyātavyatvenaite coditā yenātrādhyeyatvena saṃbadhyerannapi tu satyakāmādiguṇanāntarīyakatvenaiteṣāṃ prāptirityupasaṃhāra ucyate /",
    "GSP33vacbhamu:14840": " evaṃ vyavasthita eṣa saṃkṣepo 'dhikaraṇārthasya-sāmyabāhulye 'pyekatrākāśādhāratvasyāparatra cākāśatādātmyasya śravaṇādbhede vidyayorna parasparaguṇopasaṃhāra iti pūrvapakṣaḥ /",
    "GSP33vacbhamu:14841": " rāddhāntastu sarvasāmyamevobhayatrāpyātmopadeśādākāśaśabdenaikatrātmokto 'nyatra ca daharākāśādhāraḥ sa evokta iti sarvasāmyādbrahmaṇyubhayatrāpi sarvaguṇopasaṃhāraḥ /",
    "GSP33vacbhamu:14842": " saguṇanirguṇatvena tu vidyābhede 'pi guṇopasaṃhāravyavasthā darśitā /",
    "GSP33vacbhamu:14843": " tasmātsarvamavadātam //39 // 3.3.26.40.",
    "GSP33vacbhamu:14844": " ādāradalopaḥ\u000e /",
    "GSP33vacbhamu:14845": " asti vaiśvānaravidyāyāṃ tadupāsakasyātithibhyaḥ pūrvabhojanam /",
    "GSP33vacbhamu:14846": " tena yadyapīyamupāsanāgocarā na cintā sākṣāttathāpi tatsaṃbaddhaprathamabhojanasaṃbandhādasti saṃgatiḥ /",
    "GSP33vacbhamu:14847": " vicāragocaraṃ darśayati-",
    "GSP33vacbhamu:14848": " chāndogye vaiśvānaravidyāṃ prakṛtyeti\u000e /",
    "GSP33vacbhamu:14849": " vicāraprayojakaṃ saṃdehamāha--",
    "GSP33vacbhamu:14850": " kiṃ bhojanalopa iti\u000e /",
    "GSP33vacbhamu:14851": " atra pūrvapakṣābhāvena saṃśayamākṣipati-",
    "GSP33vacbhamu:14852": " tadyadbhaktamiti bhaktāgamanasaṃyogaśravaṇāditi\u000e /",
    "GSP33vacbhamu:14853": " uktaṃ khalvetatprathama eva tantre 'padakarmāprayojakaṃ nayanasya parārthatvāt' ityanena /",
    "GSP33vacbhamu:14854": " yathā somakrayārthānīyamānaikahāyanīsaptamapadapāṃśugrahaṇamaprayojakaṃ na punarekahāyanyā nayanaṃ prayojayati /",
    "GSP33vacbhamu:14855": " tatkasya hetoḥ /",
    "GSP33vacbhamu:14856": " somakrayeṇa tannayanasya prayuktatvāttadupajīvitvātsaptamapadapāṃśugrahaṇasyeti /",
    "GSP33vacbhamu:14857": " tathehāpi bhojanārthabhaktāgamanasaṃyogātprāṇāhuterbhojanābhāve bhaktaṃ pratyaprayojakatvamiti nāsti pūrvapakṣa ityapūrvapakṣamidamadhikaraṇamityarthaḥ",
    "GSP33vacbhamu:14858": " pūrvapakṣamākṣipya samādhatte-",
    "GSP33vacbhamu:14859": " evaṃ prāpte,",
    "GSP33vacbhamu:14860": " na lupyeteti tāvadāha\u000e /",
    "GSP33vacbhamu:14861": " tāvacchabdaḥ siddhāntaśaṅkānirākaraṇārthaḥ /",
    "GSP33vacbhamu:14862": " pṛcchati-",
    "GSP33vacbhamu:14863": " kasmāt /",
    "GSP33vacbhamu:14864": " uttaram-ādarāt\u000e /",
    "GSP33vacbhamu:14865": " tadeva sphorayati-",
    "GSP33vacbhamu:14866": " tathāhīti\u000e /",
    "GSP33vacbhamu:14867": " jābālā hi śrāvayanti-'pūrvo 'tithibhyo 'śrīyāt' iti /",
    "GSP33vacbhamu:14868": " aśrīyāditi ca prāṇāgnihotrapradhānaṃ vacaḥ /",
    "GSP33vacbhamu:14869": " 'yathā hi śrudhitā bālā mātaraṃ paryupāsate /",
    "GSP33vacbhamu:14870": " evaṃ sarvāṇi bhūtānyagnihotramupāsate' iti vacanādagnihotrasyātithīnbhūtāni pratyupajīvyatvena śravaṇāttadekavākyatayehāpi pūrvo 'tithibhyo 'śrīyāditi prāṇāhutipradhānaṃ lakṣyate /",
    "GSP33vacbhamu:14871": " tadevaṃ sati 'yathāha vai svayamahutvāgnihotraṃ parasya juhuyādityevaṃ tat' ityatithibhojanasya prāthamyaṃ ninditvā",
    "GSP33vacbhamu:14872": " svāmibhojanaṃ\u000esvāminaḥ prāṇāgnihotraṃ prathamaṃ prāpayantī prāṇāgnihotrādaraṃ karoti /",
    "GSP33vacbhamu:14873": " nanvātithitāmeṣā śrutiḥ prāṇahutiṃ kintu svāmibhojanapakṣa eva nābhojane 'pītyata āha-",
    "GSP33vacbhamu:14874": " yā hi na prāthamyalopaṃ sahate natarāṃ sā prāthamyavato 'gnihotrasya lopaṃ saheteti manyate\u000e /",
    "GSP33vacbhamu:14875": " īdṛśaḥ khalvayamādaraḥ prāṇāgnihotrasya dharmiṇaḥ prāthamyadharmalopamapi na sahate śrutistadāsyāḥ kaiva kathā dharmilopaṃ sahata ityarthaḥ",
    "GSP33vacbhamu:14876": " pūrvapakṣākṣepamanubhāṣya dūṣayati-",
    "GSP33vacbhamu:14877": " nanu bhojanārthā iti\u000e /",
    "GSP33vacbhamu:14878": " yathā hi kauṇḍapāyināmayanagate agnihotre prakaraṇāntarānnaiyamikāgnihotrādbhinne",
    "GSP33vacbhamu:14879": " dravyadevatārūpadharmāntararahitatayā tadākāṅkṣe sādhyasādṛśyena naiyamikāgnihotrasamānanāmatayā",
    "GSP33vacbhamu:14880": " taddharmātideśena rūpadharmāntaraprāptirevaṃ prāṇāgnihotre 'pi naiyamikāgnihotragatapayaḥprabhṛtiprāptau",
    "GSP33vacbhamu:14881": " bhojanāgatabhaktadravyatā vidhīyate /",
    "GSP33vacbhamu:14882": " na caitāvatā bhojanasya prayojakatvam /",
    "GSP33vacbhamu:14883": " uktametadyathā bhojanakālātikramātprāṇāgnihotrasya na bhojanaprayuktatvamiti /",
    "GSP33vacbhamu:14884": " na caikadeśadravyatayottarārdhātsviṣṭakṛte samavadyatītivadaprayojakatvamekadeśadravyasādhanasyāpi prayojakatvāt /",
    "GSP33vacbhamu:14885": " yathā jāghanyā patnīḥ saṃyājayantīti patnīsaṃyājānāṃ jāghanyekadeśadravyajuṣāṃ jāghanīprayojakatvam /",
    "GSP33vacbhamu:14886": " sa hi nāmāprayojako bhavati yasya prayojakagrahaṇamantareṇārtho na jñāyate /",
    "GSP33vacbhamu:14887": " yathā na prayojakapuroḍāśagrahaṇamantareṇottarārdhaṃ jñātuṃ śakyam /",
    "GSP33vacbhamu:14888": " śakyaṃ tu jāghanīvadbhaktaṃ jñātum /",
    "GSP33vacbhamu:14889": " tasmādyathā jāghanyantareṇāpi paśūpādānaṃ paraprayuktaśūpajīvanaṃ vā khaṇḍaśo māṃsavikrayiṇo muṇḍādivadākṛtirūpādīyate /",
    "GSP33vacbhamu:14890": " evaṃ bhaktamapi śakyamupādātum /",
    "GSP33vacbhamu:14891": " tasmānna bhojanasya lope prāṇāgnihotralopa iti manyate pūrvapakṣī /",
    "GSP33vacbhamu:14892": " adbhiriti tu pratinidhyupādānamāvaśyakatvasūcanārthaṃ bhāṣyakārasya //40 // 3.3.26.41.",
    "GSP33vacbhamu:14893": " upasthite 'tastadvacanāt\u000e /",
    "GSP33vacbhamu:14894": " taddhomīyamiti hi vacana kimapi saṃnihitadravyaṃ home viniyuṅkte tadaḥ sarvanāmnaḥ",
    "GSP33vacbhamu:14895": " saṃnihitāvagamamantareṇābhidhānāparyavasānāttadanena svābhidhānaparyavasānāya tadyadbhaktaṃ",
    "GSP33vacbhamu:14896": " prathamamāgacchediti saṃnihitamapekṣya nirvartitavyam /",
    "GSP33vacbhamu:14897": " tacca saṃnihitaṃ bhaktaṃ bhojanārthamityuttarārdhātsviṣṭakṛte samavadyatītivanna bhaktaṃ vāpo vā dravyāntaraṃ vā prayoktumarhati /",
    "GSP33vacbhamu:14898": " jāghanyāstvavayavabhedasya nāgnīṣomīyapaśvadhīnaṃ nirūpaṇaṃ svatantrasyāpi tasya sūnāsthasya darśanāttasmādastyetasya jāghanīto viśeṣaḥ /",
    "GSP33vacbhamu:14899": " yaccoktaṃ codakaprāptadravyabādhayā bhaktadravyavidhānamiti /",
    "GSP33vacbhamu:14900": " tadayuktam /",
    "GSP33vacbhamu:14901": " vidhyuddeśagatasyāgnihotranāmnastathābhāvādārthavādikasya tu siddhaṃ kiñcitsādṛśyamupādāya stāvakatvenopapatterna tadbhāvaṃ vidhātumarhatītyāha-",
    "GSP33vacbhamu:14902": " na cātra prākṛtāgnihotradharmaprāptiriti\u000e /",
    "GSP33vacbhamu:14903": " api cāgnihotrasya codakato dharmaprāptāvabhyupagamyamānāyāṃ bahutaraṃ prāptaṃ bādhyate /",
    "GSP33vacbhamu:14904": " naca saṃbhave bādhanicayo nyāpyaḥ /",
    "GSP33vacbhamu:14905": " kṛṣṇalacarau khalvagatyā prāptabādho 'bhyupeyata ityāha-taddharmaprāptau cābhyupagamyamānāyāmiti /",
    "GSP33vacbhamu:14906": " codakābhāvamupodbalayati-",
    "GSP33vacbhamu:14907": " ata eva cehāpīti\u000e /",
    "GSP33vacbhamu:14908": " yata evoktena krameṇātideśābhāvo 'ta eva sāṃpādikatvamagnihotrāṅgānām /",
    "GSP33vacbhamu:14909": " tatprāptau tu sāṃpādikatvaṃ nopapadyeta /",
    "GSP33vacbhamu:14910": " kāminyāṃ kila kucavadanādyasatā cakravākanalinādirūpeṇa saṃpādyate /",
    "GSP33vacbhamu:14911": " na tu nadyāṃ cakravākādaya eva cakravākādinā saṃpādyante /",
    "GSP33vacbhamu:14912": " ato 'pyavagacchāmo na codakaprāptiriti /",
    "GSP33vacbhamu:14913": " yattvādaradarśanamiti tadbhojanapakṣe prāthamyavidhānārtham /",
    "GSP33vacbhamu:14914": " yasminpakṣe dharmānavalopastasmindharmiṇo 'pi na tvetāvatā dharminityatā sidhyatīti bhāvaḥ /",
    "GSP33vacbhamu:14915": " nanvatithibhojanottarakālatā svāmibhojanasya vihiteti kathamasau bādhyata ityata āha-",
    "GSP33vacbhamu:14916": " nāsti vacanasyātibhāraḥ\u000e /",
    "GSP33vacbhamu:14917": " sāmānyaśāstrabādhāyāṃ viśeṣaśāstrasyātibhāro nāstītyarthaḥ //41 // 3.3.27.42.",
    "GSP33vacbhamu:14918": " tannirdhāraṇāniyamastaddṛṣṭeḥ pṛthagdhyapratibandhaḥ phalam\u000e /",
    "GSP33vacbhamu:14919": " yathaiva 'yasya parṇamayī juhūrbhavati na sa pāpaṃ ślokaṃ śṛṇoti' ityetadanārabhyādhītamavyabhicāritakratusaṃbandhaṃ",
    "GSP33vacbhamu:14920": " juhūdvārā kratuprayogavacanagṛhītaṃ kratatvarthaṃ satphalānapekṣaṃ siddhavartamānāpadeśapratītaṃ",
    "GSP33vacbhamu:14921": " na rātrisatravatphalatayā svīkarotīti /",
    "GSP33vacbhamu:14922": " evamavyabhicāritakarmasaṃbandhodgīthagatamupāsanaṃ karmaprayogavacanagṛhītaṃ na siddhavartamānāpadeśāvagatasamastakāmavāpakatvalakṣaṇaphalakalpanāyālam",
    "GSP33vacbhamu:14923": " parārthatvāt /",
    "GSP33vacbhamu:14924": " tathāca pāramarthatvāt /",
    "GSP33vacbhamu:14925": " tathāca pāramarṣaṃ sūtram-'dravyasaṃskārakarmasu parārthatvātphalaśrutirarthavādaḥ syāt' iti /",
    "GSP33vacbhamu:14926": " evañca sati kratau parṇatāniyamavadupāsanāniyama iti prāpte ucyate-yuktaṃ parṇatāyāṃ phalaśruterarthavādamātratvam /",
    "GSP33vacbhamu:14927": " nahi parṇatānāśrayā yāgādivatphalasaṃbandhamanubhavitumarhati /",
    "GSP33vacbhamu:14928": " avyāpārarūpatvāt /",
    "GSP33vacbhamu:14929": " vyāpārasyaiva ca phalavattvāt /",
    "GSP33vacbhamu:14930": " yathāhuḥ-'utpattimataḥ phaladarśanāt' iti /",
    "GSP33vacbhamu:14931": " nāpi svādiratāyāmiva prakṛtakratusaṃbaddho yūpa āśrayastadāśrayaḥ prakṛto 'sti anārabhyādhītatvātparṇatāyāḥ /",
    "GSP33vacbhamu:14932": " tasmādvākyenaiva juhūsaṃbandhadlāreṇa parṇatāyāḥ kraturāśrayo jñāpanīyaḥ /",
    "GSP33vacbhamu:14933": " na cātatparaṃ vākyaṃ jñāpayitumarhatīti tatra vākyatātparyamavaśyāśrayaṇīyam /",
    "GSP33vacbhamu:14934": " tathāca tatparaṃ sanna parṇatāyāḥ phalasaṃbandhamapi gamayitumarhati /",
    "GSP33vacbhamu:14935": " vākyabhedaprasaṅgāt /",
    "GSP33vacbhamu:14936": " upāsanānāṃ tu vyāpārātmatvena svata eva phalasaṃbandhopapatteḥ udgīthādyāśrayaṇaṃ phale vidhānaṃ na virudhyate viśiṣṭavidhānāt /",
    "GSP33vacbhamu:14937": " phalāya khalūdgīthasādhanakamupāsanaṃ vidhīyamānaṃ na vākyabhedamāvahati /",
    "GSP33vacbhamu:14938": " nanu karmāṅgodgīthasaṃskāra upāsanaṃ prokṣaṇādivadvitīyāśruterudgīthamiti /",
    "GSP33vacbhamu:14939": " tathā cāñjanādiṣviva saṃskāreṣu phalaśruterarthavādatvam /",
    "GSP33vacbhamu:14940": " maivam /",
    "GSP33vacbhamu:14941": " nahyatrodgīthasyopāsanaṃ kintu tadavayavasyoṅkārasyetyuktamadhastāt /",
    "GSP33vacbhamu:14942": " na coṅkāraḥ karmāṅgamapi tu karmāṅgodgīthāvayavaḥ /",
    "GSP33vacbhamu:14943": " na cānupayogamīpsitam /",
    "GSP33vacbhamu:14944": " tasmātsaktūn juhotītivadviniyogabhaṅgenoṅkārasādhānādupāsanātphalamiti saṃbandhaḥ /",
    "GSP33vacbhamu:14945": " tasmādyathā kratvāśrayāṇyapi godohanādīni phalasaṃyogādanityāni evamudgīthādyupāsanānīti draṣṭavyam /",
    "GSP33vacbhamu:14946": " śeṣamuktaṃ bhāṣye /",
    "GSP33vacbhamu:14947": " na cedaṃ phalaśravaṇamarthavādamātramiti\u000e /",
    "GSP33vacbhamu:14948": " arthavādamātratve 'tyantaparokṣā vṛttiryathā na tathā phalaparatve /",
    "GSP33vacbhamu:14949": " na tu vartamānāpadeśātsākṣātphalapratītiḥ /",
    "GSP33vacbhamu:14950": " ata eva prayājādiṣu nārthavādādvartamānāpadeśātphalakalpanā /",
    "GSP33vacbhamu:14951": " phalaparatve tvasya na śakyaṃ prayājādīnāṃ pārārthyenāphalatvaṃ vaktumiti //42 // 3.3.28.43.",
    "GSP33vacbhamu:14952": " pradānavadeva taduktam\u000e /",
    "GSP33vacbhamu:14953": " tattacchutyarthālocanayā vāyuprāṇayoḥ svarūpābhede siddhe tadadhīnanirūpaṇatayā tadviṣayopāsanāpyabhinnā na cādhyātmādhidaivaguṇabhedādbhedaḥ",
    "GSP33vacbhamu:14954": " nahi guṇabhede guṇavato bhedaḥ /",
    "GSP33vacbhamu:14955": " nahyagnihotraṃ juhotītyutpannasyāgnihotrasya taṇḍulādiguṇabhedādbhedo bhavati /",
    "GSP33vacbhamu:14956": " utpadyamānakarmasaṃyukto hi guṇabhedaḥ karmaṇo bhedakaḥ /",
    "GSP33vacbhamu:14957": " yathāmikṣāvājinasaṃyuktayoḥ karmaṇoḥ /",
    "GSP33vacbhamu:14958": " notpannakarmasaṃyuktaḥ /",
    "GSP33vacbhamu:14959": " adhyātmādhidaivopadeśeṣu cotpannopāsanāsaṃyogaḥ /",
    "GSP33vacbhamu:14960": " tathopakramopasaṃhārālocanayā vidyaikatvaviniścayādekaiva sakṛtpravṛttiriti pūrvapakṣaḥ /",
    "GSP33vacbhamu:14961": " rāddhāntastu-satyaṃ vidyaikatvaṃ tathāpi guṇabhedātpravṛttibhedaḥ /",
    "GSP33vacbhamu:14962": " sāyaṃprātaḥkālaguṇabhedādyathaikasminnapyagnihotre pravṛttibhedaḥ evamihāpyadhyātmādhidaivaguṇabhedādupāsanasyaikasyāpi pravṛttibheda iti siddham",
    "GSP33vacbhamu:14963": " ādhyānārtho\u000e",
    "GSP33vacbhamu:14964": " hyayamadhyātmādhidaivavibhāgopadeśa iti\u000e /",
    "GSP33vacbhamu:14965": " agnihotrasyevādhyānasya kṛte tadhitaṇḍulādivadayaṃ pṛthagupadeśaḥ /",
    "GSP33vacbhamu:14966": " etena vratopadeśa iti\u000e /",
    "GSP33vacbhamu:14967": " etenat tattvābhedena /",
    "GSP33vacbhamu:14968": " evakāraśca vāgādivratanirākaraṇārthaḥ /",
    "GSP33vacbhamu:14969": " nanvetasyai devatāyai iti devatāmātraṃ śrūyate na tu vāyustatkathaṃ vāyuprāptimāhetyata āha-",
    "GSP33vacbhamu:14970": " devatetyatra vāyuriti\u000e /",
    "GSP33vacbhamu:14971": " vāyuḥ khalvagnyādīnsaṃvṛṇuta ityagnyādīnapekṣyānavacchinno 'gnyādayastutenaivāvacchinnā iti saṃvargaguṇatayā vāyuranavacchinnā devatā /",
    "GSP33vacbhamu:14972": " sarveṣāmabhigamayanniti\u000e /",
    "GSP33vacbhamu:14973": " militānāṃ śravaṇāviśeṣādindrasya devatāyā abhedātrayāṇāmapi puroḍāśānāṃ sahapradānāśaṅkāyāmutpattivākya",
    "GSP33vacbhamu:14974": " eva rājādhirājasvarājaguṇabhedādyājyānuvākyāvyatyāsavidhānācca yathānyāsameva devatāpṛthaktvātpradānapṛthaktvaṃ bhavati /",
    "GSP33vacbhamu:14975": " sahapradāne hi vyatyāsavidhānamanupapannam /",
    "GSP33vacbhamu:14976": " kramavati pradāne vyatyāsavidhirarthavān /",
    "GSP33vacbhamu:14977": " tathāvidhasyaiva kramasya vivakṣitatvāt /",
    "GSP33vacbhamu:14978": " sugamamanyat //43 // 3.3.29.44.",
    "GSP33vacbhamu:14979": " liṅgabhūyastvāttaddhi balīyastadapi\u000e /",
    "GSP33vacbhamu:14980": " iha siddhāntenopakramasya pūrvapakṣayitvā siddhāntayati /",
    "GSP33vacbhamu:14981": " tatra yadyapi bhūyāṃsi santi liṅgāni manaścidādīnāṃ svātantryasūcakāni tathāpi na tāni svātantryeṇa svātantryaṃ prati prāpakāṇi /",
    "GSP33vacbhamu:14982": " pramāṇaprāpitaṃ tu svātantryamupodbalayanti /",
    "GSP33vacbhamu:14983": " na cātrāsti svātantryaprāpakaṃ pramāṇam /",
    "GSP33vacbhamu:14984": " na cedaṃ sāmarthyalakṣaṇaṃ liṅgaṃ yenāsya svātantryeṇa prāpakaṃ bhavet /",
    "GSP33vacbhamu:14985": " taddhi sāmarthyamābhidhānasya vārthasya vā syāt /",
    "GSP33vacbhamu:14986": " tathā pūṣādyanumantraṇamantrasya pūṣānumantraṇe,",
    "GSP33vacbhamu:14987": " yathā vā 'paśunā yajeta' ityekatvasaṃkhyāyā arthasya saṃkhyeyāvacchetasāmarthyam /",
    "GSP33vacbhamu:14988": " na cedanamanyasyārthadarśanalakṣaṇaṃ liṅgaṃ tathā /",
    "GSP33vacbhamu:14989": " stutyarthatvenāsya vidhyuddeśenaikavākyatayā vidhiparatvāt /",
    "GSP33vacbhamu:14990": " tasmādasati sāmarthyalakṣaṇe viroddhari prakaraṇapratyūhaṃ manaścidādīnāṃ kriyāśeṣatāmavagamayati /",
    "GSP33vacbhamu:14991": " naca te haite vidyācita evetyavadhāraṇaśrutiḥ kriyānupraveśaṃ vārayati /",
    "GSP33vacbhamu:14992": " yena śrutivirodhe sati na prakaraṇaṃ bhavet,",
    "GSP33vacbhamu:14993": " bāhyasādhanatāpākaraṇārthatvādavadhāraṇasya /",
    "GSP33vacbhamu:14994": " naca vidyayā haivaita evaṃvidaścitā bhavantīti puruṣasaṃbandhamāpādayadvākyaṃ prakaraṇamapabādhitumarhati /",
    "GSP33vacbhamu:14995": " anyārthadarśanaṃ khalvetadapi /",
    "GSP33vacbhamu:14996": " naca tatsvātantryeṇa prāpakamityuktam /",
    "GSP33vacbhamu:14997": " tasmāttadapi na prakaraṇavirodhāyālamiti sāṃpādikā apyete agnayaḥ prakaraṇātkriyānupraveśina eva mānasavat /",
    "GSP33vacbhamu:14998": " dvādaśāhe tu śrūyate-'anayā tvā pātreṇa samudraṃ rasayā prājāpatyaṃ manograhaṃ gṛhṇāmi' iti /",
    "GSP33vacbhamu:14999": " tatra saṃśayaḥ-kiṃ mānasaṃ dvādaśāhā daharantamuta tanmadhyapātino daśamasyāhnāṅgamiti /",
    "GSP33vacbhamu:15000": " tatra vāgvai dvādaśāho mano mānasamiti mānasasya dvādaśāhādbhedena vyapadeśādvāṅmanasabhedavadbhedaḥ /",
    "GSP33vacbhamu:15001": " nirdhūtāni dvādaśāhasya gatarasāni chandāṃsi tāni mānasenaivāpyāyantīti ca dvādaśāhasya",
    "GSP33vacbhamu:15002": " mānasena stūyamānatvādbhede ca sati stutistutyabhāvasyopapatterdvādaśāhādaharantaraṃ na tadaṅgaṃ,",
    "GSP33vacbhamu:15003": " patnīsaṃyājāntatvāccāhnāṃ patnīḥ saṃyājya mānasāya prasarpantīti ca mānasasya patnīsaṃyājasya parastācchuteḥ /",
    "GSP33vacbhamu:15004": " trayodaśāhe 'pyavayujya dvādaśasaṃkhyāsamavāyātkathañcijjaghanyayāpi vṛttyā dvādaśāhasaṃjñāvirodhābhāvāditi",
    "GSP33vacbhamu:15005": " prāpte 'bhidhīyate-pramāṇāntareṇa hi trayodaśatve 'hnāṃ siddhe dvādaśāha iti jaghanyayā vṛttyonnīyeta /",
    "GSP33vacbhamu:15006": " na tvasti tādṛśaṃ pramāṇāntaram /",
    "GSP33vacbhamu:15007": " naca vyapadeśabhedo 'harantaratvaṃ kalpayitumarhati /",
    "GSP33vacbhamu:15008": " aṅgāṅgibhedenāpi tadupapatteḥ /",
    "GSP33vacbhamu:15009": " ata eva ca stutyastāvakabhāvasyāpyupapattiḥ /",
    "GSP33vacbhamu:15010": " devadattasyeva dīrghaiḥ keśaiḥ /",
    "GSP33vacbhamu:15011": " patnīsaṃyājāntatā tu yadyapyautsargikī tathāpi daśamasyāhno viśeṣavacanānmānasāni grahaṇāsādanahavanādīni patnīsaṃyājātparāñci bhaviṣyanti /",
    "GSP33vacbhamu:15012": " kimiva hi na kuryādvacanamiti /",
    "GSP33vacbhamu:15013": " eṣa vai daśamasyāhno visargo yanmānasamiti vacanāddaśamāharaṅgatā gamyate /",
    "GSP33vacbhamu:15014": " visargo 'nto 'ntavato dharmo na svatantra iti daśame 'hani mānasāya pramarpantīti daśamasyāhna ādhāratvanirdeśācca tadaṅgaṃ mānasaṃ nāharantaramiti siddham /",
    "GSP33vacbhamu:15015": " tadiha dvādaśāhasaṃbandhino daśamasyāhno 'ṅgaṃ mānasamitiṃ dharmamīmāṃsāsūtrakṛtoktam /",
    "GSP33vacbhamu:15016": " daśarātragasyāpi daśamasyāhno 'ṅgamiti bhagavanbhāṣyakāraḥ /",
    "GSP33vacbhamu:15017": " śrutyantarabalenāha-",
    "GSP33vacbhamu:15018": " yathā daśarātrasya daśame 'hanyavivākya iti\u000e /",
    "GSP33vacbhamu:15019": " avivākya iti daśamasyāhno nāma //44 // 3.3.29.45. // 45 // 3.3.29.46.",
    "GSP33vacbhamu:15020": " atideśācca\u000e /",
    "GSP33vacbhamu:15021": " nahi sāṃpādikānāmagnīnāmiṣṭakāsu citenāgninā kiñcidasti sādṛśyamanyatra kriyānupraveśāt /",
    "GSP33vacbhamu:15022": " tasmādapi na svatantra iti prāpte 'bhidhīyate //46 // 3.3.29.47.",
    "GSP33vacbhamu:15023": " vidyaiva tu nirdhāraṇāt\u000e /",
    "GSP33vacbhamu:15024": " mā bhūdanyeṣāṃ śrutavidhyuddeśānāmanyārthadarśanānāmaprāptaprāpakatvameteṣu tvaśrutavidhāyuddeśeṣu 'vacanāni tvapūrvatvāt' iti nyāyādvidhirunnetavyaḥ",
    "GSP33vacbhamu:15025": " tathā caitebhyo yādṛśor'thaḥ pratīyate tadanurūpa eva sa bhavati /",
    "GSP33vacbhamu:15026": " pratīyate caitebhyo manaścidādīnāṃ sāntatyaṃ cāvadhāraṇaṃ ca phalabhedasamanvayaśca puruṣasaṃbandhaśca /",
    "GSP33vacbhamu:15027": " na cāsya godohanādivatkratvarthāśritatvaṃ yena puruṣārthasya karmapāratantryaṃ bhavet /",
    "GSP33vacbhamu:15028": " naca vidyācita evetyavadhāraṇaṃ bāhyasādhanāpākaraṇārtham /",
    "GSP33vacbhamu:15029": " svabhāvata eva vidyāyā bāhyānupekṣatvasiddheḥ /",
    "GSP33vacbhamu:15030": " tasmātpariśeṣānmānasagrahavatkriyānupraveśaśaṅkāpākaraṇārthamavadhāraṇam /",
    "GSP33vacbhamu:15031": " na caivamarthatve saṃbhavati /",
    "GSP33vacbhamu:15032": " dyotakatvamātreṇa nipātaśrutiḥ pīḍanīyā /",
    "GSP33vacbhamu:15033": " tasmācchutiliṅgavākyāni prakaraṇamapodya svātantryaṃ manaścidādīnāmavagamayantīti siddham /",
    "GSP33vacbhamu:15034": " anubandhātideśaśrutyādibhya evameva vijñeyam /",
    "GSP33vacbhamu:15035": " te ca bhāṣya eva sphucāḥ /",
    "GSP33vacbhamu:15036": " yaduktaṃ pūrvapakṣiṇā kratvaṅgatve pūrveṇeṣṭakācitena manaścidādīnāṃ vikalpa iti /",
    "GSP33vacbhamu:15037": " tadutalyakāryatvena dūṣayati-naca satyeva kriyāsaṃbandha iti /",
    "GSP33vacbhamu:15038": " apica pūrvāparayorbhāgayorvidyāprādhānyadarśanāttanmadhyapātino 'pi tatsāmānyādvidyāpradhānatvameva lakṣyate na karmāṅgatvamityāha sūtreṇa-",
    "GSP33vacbhamu:15039": " pareṇa ca śabdasya tādvidhyaṃ bhūyastvāttvanubandhaḥ\u000e /",
    "GSP33vacbhamu:15040": " sphuṭamasya bhāṣyam /",
    "GSP33vacbhamu:15041": " asti rājasūyaḥ 'rājā svārājyakāmo rājasūyena yajeta' iti /",
    "GSP33vacbhamu:15042": " taṃ prakṛtyāmananti aveṣṭiṃ nāmeṣṭim /",
    "GSP33vacbhamu:15043": " āgneyo 'ṣṭākapālo hiraṇyaṃ dakṣiṇetyevamādi tāṃ prakṛtyādhīyate /",
    "GSP33vacbhamu:15044": " yadi brāhmaṇo yajeta bārhaspatyaṃ madhye nidhāyāhutiṃ hutvābhighārayedyadi vaiśyo vaiśvadevaṃ yadi rājanya aindramiti /",
    "GSP33vacbhamu:15045": " tatra saṃdihyate-kiṃ brāhmaṇādīnāṃ prāptānāṃ nimittārthena śravaṇamuta brāhmaṇādīnāmayaṃ yāgo vidhīyata iti /",
    "GSP33vacbhamu:15046": " tatra yadi prajāpālanakaṇṭakoddharaṇādi karma rājyaṃ tasya kartā rājeti rājaśabdasyārthastato rājā rājasūyena yajeteti rājyasya kartū rājasūye 'dhikāraḥ /",
    "GSP33vacbhamu:15047": " tasmātsaṃbhavantyaviśiṣeṇa brāhmaṇakṣatriyavaiśyā rājyasya kartāra iti siddhaṃ sarva evaite rājasūye prāptā iti 'yadi brāhmaṇo yajeta' ityevamādayo nimittārthāḥ śrutayaḥ /",
    "GSP33vacbhamu:15048": " atha tu rājñaḥ karma rājyamiti rājakartṛyogāttatkarma rājyaṃ tataḥ ko rājetyapekṣāyāmāryeṣu",
    "GSP33vacbhamu:15049": " tatprasiddherabhāvātpikanematāmarasādiśabdārthāvadhāraṇāya mlecchaprasiddhirivāndhrāṇāṃ",
    "GSP33vacbhamu:15050": " kṣatriyajātau rājaśabdaprasiddhistadavadhāraṇakāraṇamiti kṣatriya eva rājeti na brāhmaṇavaiśyayoḥ",
    "GSP33vacbhamu:15051": " prāptiriti rājasūyaprakaraṇaṃ bhittvā brāhmaṇādikartṛkāṇi pṛthageva karmāṇi prāpyanta",
    "GSP33vacbhamu:15052": " iti na naimittikāni /",
    "GSP33vacbhamu:15053": " tatra kiṃ tāvatprāptaṃ,",
    "GSP33vacbhamu:15054": " naimittikānīti /",
    "GSP33vacbhamu:15055": " rājyasya kartā rājetyāryāṇāmāndhrāṇāṃ cāvivādaḥ /",
    "GSP33vacbhamu:15056": " tathāhi-brāhmaṇādiṣu prajāpālanakartṛṣu kanakadaṇḍātapatraśvetacāmarādilāñchaneṣu rājapadamāndhrāścāryāścāvivādaṃ prayuñjānā dṛśyante /",
    "GSP33vacbhamu:15057": " tenāvipratipatrvipratipattāvapyāryāndhraprayogayoryavavarāhavadāryaprasiddherāndhraprasiddhito balīyasītvāt /",
    "GSP33vacbhamu:15058": " balavadāryaprasiddhivirodhe tvatanmūlāyāḥ pāṇinīyaprasiddheḥ 'virodhe tvanapekṣaṃ",
    "GSP33vacbhamu:15059": " syāt' iti nyāyena bādhanāttadanuguṇatayā vā kathañcinnasvanakulādivadanvākhyānāmātraparatayā",
    "GSP33vacbhamu:15060": " nīyamānatvādrajyasya kartā rājeti siddhe nimittārthāḥ śrutayaḥ /",
    "GSP33vacbhamu:15061": " tathāca yadiśabdo 'pyāñjasaḥ syāditi prāptam /",
    "GSP33vacbhamu:15062": " evaṃ prāpta ucyate-'rūpato na viśeṣo 'sti hyāryamlecchaprayogayoḥ /",
    "GSP33vacbhamu:15063": " vaidikādvākyaśeṣāttu viśeṣastatra darśitaḥ' //",
    "GSP33vacbhamu:15064": " tadiha rājaśabdasya karmayogādvā kartari prayogaḥ kartṛprayogādvā karmaṇīti viśaye",
    "GSP33vacbhamu:15065": " vaidikavākyaśeṣavadabhiyuktatarasyātrabhavataḥ pāṇineḥ smṛternirṇāyate prasiddhirāndhraṇāmanādirādimatī",
    "GSP33vacbhamu:15066": " cāryāṇāṃ prasiddhirgogāvyādiśabdavat /",
    "GSP33vacbhamu:15067": " naca saṃbhāvitādimadbhāvā prasiddhiḥ pāṇinimsṛtimapodyānādiprasiddhimādimatīṃ kartumatsahate /",
    "GSP33vacbhamu:15068": " gāvyādiśabdaprasiddheranāditvena gavādipadaprasiddherapyādimattvāpatteḥ /",
    "GSP33vacbhamu:15069": " tasmātpāṇinīyasmṛtyanumatāndhraprasiddhibalīyastvena kṣatriyatvajātau rājaśabde mukhye",
    "GSP33vacbhamu:15070": " tatkartaryatajjātau rājaśabdo gauṇa iti kṣatriyasyaivākārādrājasūye tatprakaraṇamapodyāveṣṭerutkarṣaḥ /",
    "GSP33vacbhamu:15071": " anvayānurodhī yadiśabdo na tvapūrvavidhausati tamanyathayitumarhati /",
    "GSP33vacbhamu:15072": " ata evāhuḥ-'yadi śabdaparityāgo rucyadhyahārakalpanā' iti /",
    "GSP33vacbhamu:15073": " iyaṃ ca rājasūyādadhikārāntarametayānnādyakāmaṃ yājayediti nāstītikṛtvā cintā /",
    "GSP33vacbhamu:15074": " etasmiṃstvadhikāre 'nnādyakāmasya traivarṇikya saṃbhavātprāpternimittārthatā brāhmaṇādiśravaṇasya durvāraiveti //47 // 3.3.29.48. // 48 // 3.3.29.49.",
    "GSP33vacbhamu:15075": " eka ātmanaḥ śarīre bhāvāt /",
    "GSP33vacbhamu:15076": " adhikāraṇatātparyamāha-",
    "GSP33vacbhamu:15077": " iheti\u000e /",
    "GSP33vacbhamu:15078": " samarthanaprayojanamāha-",
    "GSP33vacbhamu:15079": " bandhamokṣeti\u000e /",
    "GSP33vacbhamu:15080": " asamarthane bandhamokṣādhikārābhāvamāha-",
    "GSP33vacbhamu:15081": " na hyasatīti\u000e /",
    "GSP33vacbhamu:15082": " adhastanatantroktena paunaruktyaṃ codayati-",
    "GSP33vacbhamu:15083": " nanviti\u000e /",
    "GSP33vacbhamu:15084": " pariharati-",
    "GSP33vacbhamu:15085": " uktaṃ bhāṣyakṛteti\u000e /",
    "GSP33vacbhamu:15086": " nasūtrakāreṇa tatroktaṃ yena punaruktaṃ bhavedapi tu bhāṣyakṛtetyatratyasyaivārthasyāpakarṣaḥ pramāṇalakṣaṇopayogitayā tatra kṛta iti /",
    "GSP33vacbhamu:15087": " yata iha sūtrakṛdvakṣyatyata eva bhagavatopavarṣeṇoddhāro 'pakarṣasya kṛtaḥ /",
    "GSP33vacbhamu:15088": " vicārasyāsya pūrvottaratantraśeṣatvamāha-",
    "GSP33vacbhamu:15089": " iha ceti\u000e /",
    "GSP33vacbhamu:15090": " pūrvādhikaraṇasaṃgatimāha-",
    "GSP33vacbhamu:15091": " apiceti\u000e /",
    "GSP33vacbhamu:15092": " nanvātmāstitvopapattaya evātrocyantāṃ kiṃ tadākṣepeṇetyata āha-ākṣepapūrvikā hīti /",
    "GSP33vacbhamu:15093": " ākṣepamāha-",
    "GSP33vacbhamu:15094": " atraike dehamātrātmadarśina iti\u000e /",
    "GSP33vacbhamu:15095": " yadyapi samastavyasteṣu pṛthivyaptejovāyuṣu na caitanyaṃ dṛṣṭaṃ tathāpi kāyākārapariṇateṣu bhaviṣyati /",
    "GSP33vacbhamu:15096": " nahi kiṇvādayaḥ samastavyastā na madanā dṛṣṭā iti madirākārapariṇatā na madayanti /",
    "GSP33vacbhamu:15097": " ahamiti cānubhave deha eva gaurādyakāraḥ prathate /",
    "GSP33vacbhamu:15098": " na tu tadatiriktaḥ tadadhiṣṭhānaḥ kuṇḍa eva dadhīti /",
    "GSP33vacbhamu:15099": " ata evāhaṃ sthūlo gacchāmītyādisāmānādhikaraṇyopapattirahamaḥ sthūlādibhiḥ /",
    "GSP33vacbhamu:15100": " na jātu dadhisamānādhikaraṇāni madhurādīni kuṇḍasyaikādhikaraṇyamanubhavanti sitaṃ madhuraṃ kuṇḍamiti /",
    "GSP33vacbhamu:15101": " na cāpratyakṣamātmatattvamanumānādibhiḥ śakyamunnetum /",
    "GSP33vacbhamu:15102": " na khalvapratyakṣaṃ pramāṇamasti /",
    "GSP33vacbhamu:15103": " uktaṃ hi-'deśakālādirūpāṇāṃ bhedādbhinnāsu śaktiṣu /",
    "GSP33vacbhamu:15104": " bhavānāmanumānena prasiddhiratidurlabhā' iti /",
    "GSP33vacbhamu:15105": " yadā ca upalabdhisādhyanāntarīyakabhāvasya liṅgasyeyaṃ gatistadā kaiva kathā dṛṣṭavyabhicārasya",
    "GSP33vacbhamu:15106": " śabdasyārthāpatteścātyantaparokṣārthagocarāyā upamānasya heturbhāṣyakṛtā vyākhyātaḥ /",
    "GSP33vacbhamu:15107": " ceṣṭā hitāhitaprāptiparihārārtho vyāpāraḥ /",
    "GSP33vacbhamu:15108": " sa ca śarīrādhīnatayā dṛśyamānaḥ śarīradharma evaṃ prāṇaḥ śvāsapraśvāsādirūpaḥ śarīradharma eva /",
    "GSP33vacbhamu:15109": " icchāprayatnādayaśca yadyapyāntarāḥ tathāpi śarīrātiriktasya tadāśrayānupalabdheḥ sati śarīre bhāvāt antaḥ śarīrāśrayā eva,",
    "GSP33vacbhamu:15110": " anyathā dṛṣṭahānādṛṣṭakalpanāprasaṅgāt /",
    "GSP33vacbhamu:15111": " śarīrātirikta ātmani pramāṇābhāvāccharīre ca saṃbhavāccharīre ca saṃbhavāccharīramevecchādimadātmeti prāpta ucyate- //53 // 3.3.30.54.",
    "GSP33vacbhamu:15112": " vyatirekastadbhāvābhāvitvānna tūpalabdhivat\u000e /",
    "GSP33vacbhamu:15113": " nāpratyakṣaṃ pramāṇamiti bruvāṇaḥ praṣṭavyo jāyate kuto bhavānanumānādīnāmaprāmāṇyamavadhāritavāniti /",
    "GSP33vacbhamu:15114": " pratyakṣaṃ hi liṅgādirūpamātragrāhi nāprāmāṇyameṣāṃ viniścetumarhati /",
    "GSP33vacbhamu:15115": " nahi dhūmajñānamivaiṣāmindriyārthasannikarṣādaprāmāṇyajñānamudetumarhati /",
    "GSP33vacbhamu:15116": " kintu deśakālāvasthārūpabhedena vyabhācirotprekṣayā /",
    "GSP33vacbhamu:15117": " na caitāvānpratyakṣasya vyāpāraḥ saṃbhavati /",
    "GSP33vacbhamu:15118": " yathāhuḥ-nahīdamiyato vyāpārānkartuṃ samarthaṃ saṃnihitaviṣayabalenotpatteravicārakatvāditi /",
    "GSP33vacbhamu:15119": " tasmādasminnanicchatāpi pramāṇāntaramabhyupeyam /",
    "GSP33vacbhamu:15120": " apica pratipannaṃ pumāṃsamapahāyāpratipannasaṃdigdhāḥ prekṣāvadbhiḥ pratipādyante /",
    "GSP33vacbhamu:15121": " na caiṣāmitthaṃbhāvo bhavatpratyakṣagocaraḥ /",
    "GSP33vacbhamu:15122": " na khalvete gauratvādivatpratyakṣagocarāḥ kintu vacanaceṣṭādiliṅgānumeyāḥ /",
    "GSP33vacbhamu:15123": " naca liṅgaṃ pramāṇaṃ yata ete sidhyanti /",
    "GSP33vacbhamu:15124": " na puṃsāmitthaṃbhāvamavijñāya yaṃ kañcana puruṣaṃ pratipipātayiṣato 'navadheyavacanasya prekṣāvattā nāma /",
    "GSP33vacbhamu:15125": " apica paśavo 'pi hitāhitaprāptiparihārārthinaḥ komalaśaṣpaśyāmalāyāṃ bhuvi pravartante /",
    "GSP33vacbhamu:15126": " pariharanti cāśyānatṛṇakaṇṭakākīrṇām /",
    "GSP33vacbhamu:15127": " nāstikastu paśorapi paśuriṣṭaniṣṭasādhanamavidvān /",
    "GSP33vacbhamu:15128": " na khalvasminnumānagocara-pravṛttinivṛttigocare pratyakṣaṃ prabhavati /",
    "GSP33vacbhamu:15129": " naca parapratyāyanāya śabdaṃ prayuñjīta śābdasyārthasyāpratyakṣatvāt /",
    "GSP33vacbhamu:15130": " tadeva mā nāma bhūnnāstikasya janmāntaramasminneva janmanyupasthito 'sya mūkatvapravṛttinivṛttiviraharūpo mahānnarakaḥ /",
    "GSP33vacbhamu:15131": " parākrāntaṃ cātra sūribhiḥ /",
    "GSP33vacbhamu:15132": " atyantaparokṣagocarāpyanyathānupapadyamānārthaprabhavārthāpattiḥ /",
    "GSP33vacbhamu:15133": " bhūyaḥsāmānyayogena copamānamupapāditaṃ pramāṇalakṣaṇe /",
    "GSP33vacbhamu:15134": " tadatrāstu tāvatpramāṇāntaraṃ pratyaśramevāhaṃpratyayaḥ śarīrātiriktamālambata ityanvayatirekābhyāmavadhāryate /",
    "GSP33vacbhamu:15135": " yogavyāghravatsvapnadaśāyāṃ ca śarīrāntaraparigrahābhimāne 'pyahaṅkārāspadasya pratyabhijñāyamānatvamityuktam /",
    "GSP33vacbhamu:15136": " sūtrayojanā tu na tvavyatiriktaḥ kintu vyatirikta ātmā dehāt /",
    "GSP33vacbhamu:15137": " kutastadbhāvābhāvitvāt /",
    "GSP33vacbhamu:15138": " caitanyādiryadi śarīraguṇaḥ tato 'nena viśeṣaguṇena bhavitavyam. na tu saṃkhyāparimāṇasaṃyogādivatsāmānyaguṇena /",
    "GSP33vacbhamu:15139": " tathāca ye bhūtaviśeṣaguṇaste yāvadbhūtabhāvino dṛṣṭā yathā rūpādayaḥ /",
    "GSP33vacbhamu:15140": " nahyasti saṃbhavaḥ bhūtaṃ ca rūpādirahitaṃ ceti /",
    "GSP33vacbhamu:15141": " tasmādbhūtaviśeṣaguṇarūpādivaidharmyānna caitanyaṃ śarīraguṇaḥ /",
    "GSP33vacbhamu:15142": " etenecchādīnāṃ śarīraviśeṣaguṇatvaṃ pratyuktam /",
    "GSP33vacbhamu:15143": " prāṇaceṣṭādayo yadyapi dehadharmā eva tathāpi na dehamātraprabhavāḥ /",
    "GSP33vacbhamu:15144": " mṛtāvasthāyāmapi prasaṅgāt /",
    "GSP33vacbhamu:15145": " tasmādyasyaite adhiṣṭānāddehadharmā bhavanti sa dehātirikta ātmā /",
    "GSP33vacbhamu:15146": " adṛṣṭakāraṇatve 'bhyupagamyamāne tasyāpi dehāśrayatvānupapatterātmaivābhyupetavya iti /",
    "GSP33vacbhamu:15147": " vaidharmyāntaramāha-",
    "GSP33vacbhamu:15148": " dehadharmāśceti\u000e /",
    "GSP33vacbhamu:15149": " svaparapratyakṣā hi dehadharmā dṛṣṭā yathā rūpādayaḥ /",
    "GSP33vacbhamu:15150": " icchādayastu svapratyakṣā eveti dehadharmavaidharmyam /",
    "GSP33vacbhamu:15151": " tasmādapi dehātiriktadharmā iti /",
    "GSP33vacbhamu:15152": " tatra yadyapi caitanyamapi bhūtaviśeṣaguṇastathāpi yāvadbhūtamanuvarteta /",
    "GSP33vacbhamu:15153": " naca madaśaktyā vyabhicāraḥ /",
    "GSP33vacbhamu:15154": " sāmarthyasya sāmānyaguṇatvāt /",
    "GSP33vacbhamu:15155": " apica madaśaktiḥ pratimadirāvayavaṃ mātrayāvatiṣṭhate tadvaddehe 'pi caitanyaṃ tadavayaveṣvapi mātrayā bhavet /",
    "GSP33vacbhamu:15156": " yathā caikasmindehe bahavaścetayeran /",
    "GSP33vacbhamu:15157": " naca bahūnāṃ cetanānāmanyonyābhiprāyānuvidhānasaṃbhava iti ekapāśanibaddhā iva bahavo vihaṅgamāḥ viruddhādikriyābhimukhāḥ samarthā api na hastamātramapi deśamatipatitumutsahante /",
    "GSP33vacbhamu:15158": " evaṃ śarīramapi na kiñcitkartumutsahate /",
    "GSP33vacbhamu:15159": " api nānvayamātrāttaddharmadharmibhāvaḥ /",
    "GSP33vacbhamu:15160": " śakyo viniścetuṃ,",
    "GSP33vacbhamu:15161": " mā bhūdākāśasya sarvo dharmaḥ sarveṣvanvayāt /",
    "GSP33vacbhamu:15162": " api tvanvayavyatirekābhyām /",
    "GSP33vacbhamu:15163": " saṃdigdhaścātra vyatirekaḥ /",
    "GSP33vacbhamu:15164": " tathāca sādhakatvamanvayamātrasyetyāha-",
    "GSP33vacbhamu:15165": " apica sati hi tāvaditi\u000e /",
    "GSP33vacbhamu:15166": " dūṣaṇāntaraṃ vivakṣuriṇāmabhedo rūpādirna tu bhūtacatuṣṭayādarthāntaramevaṃ bhūtapariṇāmabheda eva caitanyaṃ na tu bhūtebhyor'thāntaraṃ,",
    "GSP33vacbhamu:15167": " yena 'pṛthivyāpastejo vāyuriti tattvāni' iti pratijñāvyāghātaḥ syādityarthaḥ /",
    "GSP33vacbhamu:15168": " etaduktaṃ bhavati-caturṇāmeva bhūtānāṃ jagatpariṇāmo na tvasti tattvāntaraṃ yasya pariṇāmo rūpādayo 'nyadvā pariṇāmāntaramiti /",
    "GSP33vacbhamu:15169": " atroktābhistāvadupapattibhirdehadharmatvaṃ nirastaṃ tathāpyupapattyantarābhidhitsayāha-",
    "GSP33vacbhamu:15170": " cettarhīti\u000e /",
    "GSP33vacbhamu:15171": " bhūtadharmā rūpādayo jaḍatvādviṣayā eva dṛṣṭā na tu viṣayiṇaḥ /",
    "GSP33vacbhamu:15172": " naca keṣāñcidviṣayāṇāmapi viṣayitvaṃ bhaviṣyatīti vācyam /",
    "GSP33vacbhamu:15173": " svātmani vṛttivirodhāt /",
    "GSP33vacbhamu:15174": " na copalabdhāveṣa prasaṅgastasyā ajaḍāyāḥ svayaṃprakāśatvābhyupagamat /",
    "GSP33vacbhamu:15175": " kṛtopapādanaṃ caitatpurastāt /",
    "GSP33vacbhamu:15176": " upalabdhivaditi sūtrāvayavaṃ yojayati-",
    "GSP33vacbhamu:15177": " yathaivāsyā iti\u000e /",
    "GSP33vacbhamu:15178": " upalabdhigrāhiṇa eva pramāṇāccharīvyatireko 'pyalagamyate /",
    "GSP33vacbhamu:15179": " tasyāstataḥ svayaṃprakāśapratyayena bhūtadharmebhyo jaḍebhyo vailakṣaṇyena vyatirekaniścayāt /",
    "GSP33vacbhamu:15180": " astu tarhi vyatirekādupalabdhirbhūtebhyaḥ svatantrā tathāpyātmani pramāṇābhāva ityata āha-",
    "GSP33vacbhamu:15181": " upalabdhisvarūpa eva ca na ātmeti\u000e /",
    "GSP33vacbhamu:15182": " ājānatastāvadupalabdhibhedo nānubhūyata iti viṣayabhedādabhyupeyaḥ /",
    "GSP33vacbhamu:15183": " na copalabdhivyatirekiṇāṃ viṣayāṇāṃ prathā saṃbhavatītyupapādatam /",
    "GSP33vacbhamu:15184": " naca viṣayabhedagrāhi pramāṇamastīti copapāditaṃ brahmatattvasamīkṣāyāmasmābhiḥ /",
    "GSP33vacbhamu:15185": " evaṃ ca sati viṣayarūpatadbhedāveva sudurlabhāviti dūranirastā viṣayabhedādupalabdhibhedasaṃkathā /",
    "GSP33vacbhamu:15186": " tenopalabdherupalabdhṛtvamapi na tāttvikam /",
    "GSP33vacbhamu:15187": " kintvavidyākalpitam /",
    "GSP33vacbhamu:15188": " tatrāvidyādaśāyāmapyupalabdherabheda ityāha-",
    "GSP33vacbhamu:15189": " ahamidamadrākṣamiti ceti\u000e /",
    "GSP33vacbhamu:15190": " na kevalaṃ tāttvikābhedānnityatvamatāttvikādapi nityatvameveti tasyārthaḥ /",
    "GSP33vacbhamu:15191": " smṛtyādyupapatteśca\u000e /",
    "GSP33vacbhamu:15192": " nānātve hi nānyenopalabdhe 'nyasya puruṣasya smṛtirupapadyata ityarthaḥ /",
    "GSP33vacbhamu:15193": " nirākṛtamapyarthaṃ nirākaraṇāntarāyānubhāṣate-",
    "GSP33vacbhamu:15194": " yattūktamiti\u000e /",
    "GSP33vacbhamu:15195": " yo hi dehavyāpārādupalabdhirutpadyate tena dehadharma iti manyate taṃ pratīdaṃ dūṣaṇam-",
    "GSP33vacbhamu:15196": " na cātyantaṃ dehasyeti\u000e /",
    "GSP33vacbhamu:15197": " prakṛtamupasaṃharati-",
    "GSP33vacbhamu:15198": " tasmādanavadyamiti\u000e //54 // 3.3.31.55.",
    "GSP33vacbhamu:15199": " aṅgavabaddhāstu na śākhāsu hi prativedam\u000e /",
    "GSP33vacbhamu:15200": " svarādibhedātprativedamudgīthādayo bhidyante /",
    "GSP33vacbhamu:15201": " tadanubaddhāstu pratyayāḥ pratiśākhaṃ vihitā bhedena /",
    "GSP33vacbhamu:15202": " tatra saṃśayaḥ-kiṃ yasminvede yadudrīthādayo vihitāsteṣāmeva tadvedavihitāḥ pratyayā utānyavedavihitānāmapyudrīthādīnāṃ te pratyayā iti /",
    "GSP33vacbhamu:15203": " kiṃ tāvatprāptam /",
    "GSP33vacbhamu:15204": " 'omityakṣaramudrīthamupāsti' ityudrīthaśravaṇenodrīthasāmānyamavagamyate /",
    "GSP33vacbhamu:15205": " nirviśeṣasya ca tasyānupapatterviśeṣakāṅkṣāyāṃ svaśākhāvihitasya viśeṣasya saṃnidhānāttenaivākāṅkṣāvinivṛtterna śākhāntarīyamudrīthāntaramapekṣate",
    "GSP33vacbhamu:15206": " na caivaṃ saṃnidhānena śrutipīḍā,",
    "GSP33vacbhamu:15207": " yadi hi śrutisamarpitamarthamapabādhena tataḥ śrutiṃ pīḍayenna caitadasti /",
    "GSP33vacbhamu:15208": " nahyudrīthaśrutyabhihitalakṣitau sāmānyaviśeṣau bādhitau svaśākhāgatayoḥ svīkaraṇācchākhāntarīyāsvīkāre 'pi /",
    "GSP33vacbhamu:15209": " yathāhuḥ-'jātivyaktī gṛhītveha vayaṃ tu śrutilakṣite /",
    "GSP33vacbhamu:15210": " kṛṣṇādi yadi muñcāmaḥ kā śrutistatra pīḍyate' //",
    "GSP33vacbhamu:15211": " evaṃ prāptam /",
    "GSP33vacbhamu:15212": " evaṃ prāpta ucyate-udrīthāṅgavavaddhāstu pratyayā nānāśākhāsu prativedamanuvarteranna pratiśākhaṃ vyavatiṣṭheran /",
    "GSP33vacbhamu:15213": " udrīthamityādisāmānyaśruteraviśeṣāt etaduktaṃ bhavati-yuktaṃ śuklaṃ paṭamānayetyādau paṭaśrutimaviśeṣapravṛttāmapi saṃnidhānācchuklaśrutirbādhata iti /",
    "GSP33vacbhamu:15214": " viśiṣṭārthapratyāyanapratyuktatvātpadānāṃ samabhivyāhārasya /",
    "GSP33vacbhamu:15215": " anyathā tadanupapatteḥ /",
    "GSP33vacbhamu:15216": " naca svārthamasmārayitvā viśiṣṭārthapratyāyanaṃ padānāmiti viśiṣṭārthaprayuktaṃ svārthasmāraṇaṃ na svaprayojakamapavādhitumutsahate /",
    "GSP33vacbhamu:15217": " mā ca vādhiprayojakābhāvena svārthasmāraṇamapīti yuktamaviśeṣapravṛttāyā api śruterekasminneva viśeṣe avasthāpanam /",
    "GSP33vacbhamu:15218": " iha tūdrīthaśruteraviśeṣeṇa viśiṣṭārthapratyāyakatvāt /",
    "GSP33vacbhamu:15219": " saṃkoce pramāṇaṃ kiñcinnāsti /",
    "GSP33vacbhamu:15220": " naca saṃnidhimātramapabādhitumarhati /",
    "GSP33vacbhamu:15221": " śrutisāmānyadvāreṇa ca sarvaviśeṣagāminyāḥ śruterekasminnavasthānaṃ pīḍaiva /",
    "GSP33vacbhamu:15222": " tasmātsarvodrīthaviṣayāḥ pratyayā iti //55 // 3.3.31.56.",
    "GSP33vacbhamu:15223": " mantrādivadvāvirodhaḥ /",
    "GSP33vacbhamu:15224": " viruddhamiti naḥ saṃpratyayo yatpramāṇena nopalabhyate /",
    "GSP33vacbhamu:15225": " upalabdhaṃ ca mantrādiṣu śākhāntarīyeṣi śākhāntarīyakarmasaṃbandhitvam /",
    "GSP33vacbhamu:15226": " tadvadihāpīti darśanādavirodhaḥ /",
    "GSP33vacbhamu:15227": " etacca darśitaṃ bhāṣyeṇa sugameneti //56 // 3.3.32.57.",
    "GSP33vacbhamu:15228": " bhūmnaḥ kratuvajjyāyastvaṃ tathāhi darśayati\u000e /",
    "GSP33vacbhamu:15229": " vaiśvānaravidyāyāṃ chāndogye kiṃ vyastopāsanaṃ samastopāsanameveti /",
    "GSP33vacbhamu:15230": " tatra divameva bhagavo rājanniti hovāceti pratyakamupāsanaśruteḥ pratyekaṃ ca phalavattvāmnānātsamastopāsane ca phalavattvaśruterubhayathāpyupāsanam",
    "GSP33vacbhamu:15231": " naca yathā vaiśvānarīyeṣṭau yadaṣṭākapālo bhavatītyādīnāmavayujyavādānāṃ pratyekaṃ",
    "GSP33vacbhamu:15232": " phalaśravaṇe 'pyarthavādamātratvaṃ vaiśvānaraṃ dvādaśakapālaṃ nirvapedityasyaiva",
    "GSP33vacbhamu:15233": " tu phalavattvamevamatrāpi bhavitumarhati /",
    "GSP33vacbhamu:15234": " tatra hi dvādaśakapālaṃ nirvapediti /",
    "GSP33vacbhamu:15235": " vidhibhaktiśrutiryadaṣṭākapālo bhavatītyādiṣu vartamānāpadeśaḥ /",
    "GSP33vacbhamu:15236": " naca vacanāni tvapūrvatvāditi vidhikalpanā /",
    "GSP33vacbhamu:15237": " avayujyavādena stutyāpyupapatteḥ /",
    "GSP33vacbhamu:15238": " iha tu samaste vyaste ca vartamānāpadeśasyāviśeṣādagṛhyamāṇaviśeṣaśatayā ubhayatrāpi vidhikalpanāyāḥ phalakalpanāyāśca bhedāt /",
    "GSP33vacbhamu:15239": " nindāyāśca samastopāsanārambhe vyastopāsane 'pyupapatteḥ /",
    "GSP33vacbhamu:15240": " śyāmo vāśvāhutimabhyavaharatītivadubhayavidhamupāsanamiti prāpta ucyate-samastopāsanasyaiva jyāyastvaṃ na vyastopāsanasya /",
    "GSP33vacbhamu:15241": " yadyapi vartamānāpadeśatvamubhayatrāpyaviśiṣṭaṃ tathāpi paurvāparyālocanayā samastopāsanaparatvasyāvagamaḥ /",
    "GSP33vacbhamu:15242": " yatparaṃ hi vākyaṃ tadasyārthaḥ /",
    "GSP33vacbhamu:15243": " tathāhi-prācīnaśālaprabhṛtayo vaiśvānaravidyānirmayāyāśvapatiṃ kaikeyamājagmiḥ /",
    "GSP33vacbhamu:15244": " te ca tattadekadeśopāsanamupanyastavantaḥ /",
    "GSP33vacbhamu:15245": " tatra kaikeyastattadupāsananindāpūrvaṃ tannivāraṇena samastopāsanamupasaṃhāra /",
    "GSP33vacbhamu:15246": " tathā caikavākyatālābhāya vākyabhedaparihārāya ca samastopāsanaparataiva saṃdarbhasya lakṣyate /",
    "GSP33vacbhamu:15247": " tasmādbahuphalasaṃkīrtanaṃ /",
    "GSP33vacbhamu:15248": " pradhānastavanāya /",
    "GSP33vacbhamu:15249": " samastopā,nasyaiva tu phalavattvamiti siddham /",
    "GSP33vacbhamu:15250": " ekadeśivyākhyānamupanyasya dūṣayati-",
    "GSP33vacbhamu:15251": " kecittvatreti\u000e /",
    "GSP33vacbhamu:15252": " saṃbhavatyakavākyatve vākyabhedasyānyāpyatvāt nedṛśaṃ sūtravyākhyānaṃ samañja,",
    "GSP33vacbhamu:15253": " mityarthaḥ //57 // 3.3.33.58.",
    "GSP33vacbhamu:15254": " nānāśabdādibhedāt /",
    "GSP33vacbhamu:15255": " siddhaṃ kṛtvā vidyābhedamadhastanaṃ vicārajātamabhinirvartitam /",
    "GSP33vacbhamu:15256": " saṃprati tu sarvāsāmīśvaragocarāṇāṃ vidyānāṃ kimabhedo bhedo vā,",
    "GSP33vacbhamu:15257": " evaṃ prāṇādigocarāsviti vicārayitavyam /",
    "GSP33vacbhamu:15258": " nanu yathā pratyayābhidheyāyā apūrvabhāvanāyā ājānato bhedabhāve 'pi dhātvarthena nirūpyamāṇatvāttasya ca yāgāderbhedātprakṛtyarthayāgādidhātvarthānubandhabhedādbhedaḥ",
    "GSP33vacbhamu:15259": " tadanuraktāyā eva tasyāḥ pratīyamānatvāt /",
    "GSP33vacbhamu:15260": " evaṃ vidyānāmapi rūpato vedyasyeśvarasyābhede 'pi tattatsatyasaṃkalpatvādiguṇopadhānabhedādvidyābheda iti nāstyabhedāśaṅkā /",
    "GSP33vacbhamu:15261": " ucyateyuktamanubandhabhedātkāryarūpāṇāmapūrvabhāvanānāṃ bheda iti /",
    "GSP33vacbhamu:15262": " iha brahmaṇaḥ siddharūpatvājguṇānāmapi satyasaṃkalpatvādīnāṃ tadāśrayāṇāṃ siddhatayā sarvatrābhedo vidyāsu /",
    "GSP33vacbhamu:15263": " nahi viśālavakṣāścakorekṣaṇaḥ kṣatriyayuvā duśryavanadharmeti ekatropadiṣṭo 'nyatra",
    "GSP33vacbhamu:15264": " siṃhāsyo vṛṣaskandhaḥ evopadiśyamānaścakorekṣaṇatvādyapajahāti na khalu pratyupadeśaṃ vastu bhidyate /",
    "GSP33vacbhamu:15265": " tasya sarvatra tādavasthyāt /",
    "GSP33vacbhamu:15266": " atādavasthye vā tadeva na bhavet /",
    "GSP33vacbhamu:15267": " nahi vastu vikalpyata iti /",
    "GSP33vacbhamu:15268": " tasmādvedyābhedādvidyānāṃ bheda iti prāptam /",
    "GSP33vacbhamu:15269": " evaṃ prāpta ucyate-bhavedetadevaṃ yadi vastuniṣṭānyupāsanavākyāni kintu tadviṣayāmupāsanābhāvanāṃ vidadhati /",
    "GSP33vacbhamu:15270": " sā ca kāryarūpā /",
    "GSP33vacbhamu:15271": " yadyapi copāsanābhāvanā upāsanādhīnanirūpaṇopāsanaṃ copāsyādhīnanirūpaṇamupāsyaṃ ceśvarādi vyavasthitarūpam,",
    "GSP33vacbhamu:15272": " tathāpyupāsanaviṣayībhāvo 'sya kadācitkasyācitkenacidrūpeṇetyapariniṣṭhita eva /",
    "GSP33vacbhamu:15273": " yathaikaḥ strīkāyaḥ kenacidbhakṣyatayā kenacidupagantavyatayā kenacidapatyatayā kenacinmātṛtayā kenacidupekṣaṇīyatayā viṣayīkriyamāṇaḥ puruṣecchātantraḥ",
    "GSP33vacbhamu:15274": " evamihāpi upāsanāni puruṣecchātantratayā vidheyatāṃ nātikrāmanti /",
    "GSP33vacbhamu:15275": " naca tattadguṇatayopāsanāni guṇabhedānna bhidyante /",
    "GSP33vacbhamu:15276": " na cāgnihotramivopasanāṃ vidhāya dadhitaṇḍulādiguṇavadiha satyasaṃkalpatvādiguṇavidhiryenaikaśāstratvaṃ syāt /",
    "GSP33vacbhamu:15277": " api tūtpattāvevopāsanānāṃ tattadguṇaviśiṣṭānāmavagamāt /",
    "GSP33vacbhamu:15278": " tatrāgṛhyamāṇaviśeṣatayā sarvāsāṃ bedastulyaḥ /",
    "GSP33vacbhamu:15279": " naca samastaśākhāvihitasarvaguṇopasaṃhāraḥ śakyānuṣṭhānastasmādbedaḥ /",
    "GSP33vacbhamu:15280": " na cāsminpakṣe sāmānā santaḥ satyakāmādayaiti\u000e /",
    "GSP33vacbhamu:15281": " kecitkhalu guṇāḥ kāsucidvidyāsu samānāstenaikavidyātve āvartayitavyāḥ /",
    "GSP33vacbhamu:15282": " ekatroktatvāt /",
    "GSP33vacbhamu:15283": " vidyābhede tu na paunaruktyamekasyāṃ vidyāyāmuktā vidyāntare noktā iti vidyāntarasyāpi tadguṇatvāya vaktavyā anuktānāmaprāpteriti //58 // 3.3.34.59.",
    "GSP33vacbhamu:15284": " vikalpo 'viśiṣṭaphalatvāt\u000e /",
    "GSP33vacbhamu:15285": " agnihotradarśapūrṇamāsādiṣu pṛthagadhikārāṇāmapi succayo dṛṣṭo niyamavāṃsteṣāṃ nityatvādupāsanāstu kāmyatayā na nityāstasmānnāsāṃ samuccayaniyamaḥ",
    "GSP33vacbhamu:15286": " tena samānaphalānāṃ darśapūrṇamāsajyotiṣṭomādīnāmiva na niyamavānvikalpaḥ phabhūmārthinaḥ samuccayasyāpi saṃbhavāditi pūrvaḥ pakṣaḥ /",
    "GSP33vacbhamu:15287": " upāsanānāmamūṣāmupāsyasākṣātkaraṇasādhyatvātphalabhedasyaikenopāsanenopāsyasākṣātkaraṇe tata eva phalaprakilābhe tu kṛtamupāsanāntareṇa /",
    "GSP33vacbhamu:15288": " naca sākṣātkaraṇasyātiśayasaṃbhavasyopāyasahasrairapi tādavasthyāttanmātrasādhyatvācca phalāvāpteḥ /",
    "GSP33vacbhamu:15289": " upāsanāntarābhyāse ca cittaikāgratāvyāghātena kasya cidupāsanāniṣpatteriha vikalpa eva niyamavāniti rāddhāntaḥ //59 // 3.3.35.60.",
    "GSP33vacbhamu:15290": " kāmyāstu yathākāmaṃ samuccīyeranna vā pūrvahetvabhāvāt\u000e /",
    "GSP33vacbhamu:15291": " yāsūpāsanāsu vinopāsyasākṣātkāraṇamadṛṣṭenaiva kāmyasādhanaṃ tāsāṃ kāmyadarśapaurṇamāsādivatpuruṣecchāvaśena vikalpasamuccayāviti sāmpratam",
    "GSP33vacbhamu:15292": " aṅgeṣu yathāśrayabhāvaḥ\u000e /",
    "GSP33vacbhamu:15293": " tannirdhāraṇāniyamastaddṛṣṭeḥ pṛthagdhyapratibandhaḥ phalamityatropasanāsu phalaśruteḥ",
    "GSP33vacbhamu:15294": " parṇamayīnyāyenārthavādatayopāsanānāṃ kratvarthatvena samuccayaniyamamāśaṅkya puruṣārthatayaikaprayogavacanagrahaṇābhāve",
    "GSP33vacbhamu:15295": " samuccayaniyamo nirastaḥ /",
    "GSP33vacbhamu:15296": " iha tu satyapi puruṣārthatve kasmānnaikaprayogavacanagrahaṇaṃ bhavatīti pūrvoktamarthamākṣipan pratyavatiṣṭhate /",
    "GSP33vacbhamu:15297": " yadyapi hi kāmyā etā upāsanāstathāpi na svatantrā bhavitumarhanti /",
    "GSP33vacbhamu:15298": " tathā sati hi kratvarthānāśritatayā kratuprayogādbahirapyamūṣāṃ prayogaḥ prasajyate /",
    "GSP33vacbhamu:15299": " naca prayujyante tatkasya hotoḥ /",
    "GSP33vacbhamu:15300": " kratvarthāśritānāmeva tāsāṃ tattatphaloddeśena vidhānāditi /",
    "GSP33vacbhamu:15301": " evaṃ cāśrayatantratvādāśritānāṃ prayogavacanenāśrayāṇāṃ samuccayaniyamenāśritānāmapi samuccayaniyamo yukta itarathā tadāśritatvānupapatteḥ /",
    "GSP33vacbhamu:15302": " sa ca prayogavacana upāsanāḥ samuccitanvaṃstattatphalakāmanānāmavaśyaṃbhāvamākṣipati tadabhāve tāsāṃ samuccayaniyamābhāvāditi manvānasya pūrvaḥ pakṣaḥ /",
    "GSP33vacbhamu:15303": " rāddhāntastu yathāvihitoddiṣṭapadārthanurodhī prayogavacano na padārthasvabhāvānanyathayitumarhati /",
    "GSP33vacbhamu:15304": " kintu tadavirodhenāvatiṣṭhate /",
    "GSP33vacbhamu:15305": " tatra kratvarthānāṃ nityavadāmnānāttathābhāvasya na saṃbhavānniyamenaitāntsamuccinotu /",
    "GSP33vacbhamu:15306": " kāmāvabaddhāstūpāsanāḥ kāmānamanityatvānna samuccayena niyantumarhati /",
    "GSP33vacbhamu:15307": " nahi kāmā vidhīyate yena samuccīyerannapi tūddiśyante /",
    "GSP33vacbhamu:15308": " mānāntarānusārī coddeśo na tadvirodhenoddeśyamanyathayatī /",
    "GSP33vacbhamu:15309": " tathā satyuddeśānupapatteḥ /",
    "GSP33vacbhamu:15310": " tasmātkāmānāmanityatvāttadavabaddhānāmupāsanānāmapyanityatvam /",
    "GSP33vacbhamu:15311": " nityānityasaṃyogavirodhāt satyapi tadāśrayāṇāṃ nityatve idameva cāśrayatantratvamāśritānāṃ yadāśraye satyeva vṛttirnāsatīti /",
    "GSP33vacbhamu:15312": " na tu tatra vṛttireva nāvṛttiriti tadidamuktam-āśrayatantrāṇyapi hīti //61 // 3.3.36.62. // 62 // 3.3.36.63.",
    "GSP33vacbhamu:15313": " samāhārāt /",
    "GSP33vacbhamu:15314": " hotṛṣadanāddhaivāpi durudgīthamanusamāharatīti\u000e /",
    "GSP33vacbhamu:15315": " apirbhinnakamo dirudgīthamapīti /",
    "GSP33vacbhamu:15316": " vedāntarohitapraṇavodgīthaikatvapratyayasāmarthyāddhotṛkarmaṇaḥ śaṃsanādudrātā pratisamādadhāti kiṃ tadityata āha durudrīthamapi vedāntarodite caudrātre karmaṇi utpannaṃ kṣatam /",
    "GSP33vacbhamu:15317": " evaṃ bruvanvedāntaroditasya pratyasyetyādi yojanīyam //63 // 3.3.36.64.",
    "GSP33vacbhamu:15318": " guṇasādhāraṇyaśruteśca\u000e /",
    "GSP33vacbhamu:15319": " asya sūtrasyānvayamukhena vyatirekamukhena ca vyākhyā /",
    "GSP33vacbhamu:15320": " śeṣamatirohitārtham //64 // 3.3.36.65. // 65 // 3.3.36.66. // 66 //",
    "GSP33vacbhamu:15321": " iti śrīvācaspatimiśraviracite śārīrakabhagavatpādabhāṣyavibhāge bhāmatyāṃ tṛtīyādhyāyasya tṛtīyaḥ pādaḥ //3 //",
    "GSP33vacbhamu:15322": " tṛtīyādhyāye caturthaḥ pādaḥ\u000e / 3.4.1.1.",
    "GSP33vacbhamu:15323": " puruṣārtho 'taḥśabdāditi bādarāyaṇaḥ\u000e /",
    "GSP33vacbhamu:15324": " sthitaṃ kṛtvopaniṣadāmapavargākhyapuruṣārthasādhanātmajñānaparatvamupāsanānāṃ ca tattatpuruṣārthasādhanatvamadhastanaṃ vicārajātamabhinirvartitam",
    "GSP33vacbhamu:15325": " samprati tu kimaupaniṣadātmatattvajñānamapavargasādhanatayā puruṣārthamāho kratuprayogāpekṣitakartṛpratipādakatayā kratvarthamiti mīmāṃsāmahe",
    "GSP33vacbhamu:15326": " yadā ca kratvarthaṃ tadā yāvanmātraṃ kratuprayogavidhināpekṣitaṃ kartṛtvamāmuṣmikaphalopabhoktṛtvaṃ",
    "GSP33vacbhamu:15327": " ca na caitadanityatve ghaṭate kṛtavipraṇāśākṛtābhyāgamaprasaṅgādato nityatvamapi,",
    "GSP33vacbhamu:15328": " tāvanmātramupaniṣatsu vivakṣitam /",
    "GSP33vacbhamu:15329": " ito 'nyadanapekṣitaṃ viparītaṃ ca nopaniṣadarthaḥ syāt /",
    "GSP33vacbhamu:15330": " yathā śuddhatvādi /",
    "GSP33vacbhamu:15331": " yadyapi jīvānuvādena tasya brahmatvapratipādanaparatvamupaniṣadāmiti mahatā prabandhena",
    "GSP33vacbhamu:15332": " tatra tatra pratipāditaṃ tathāpyatra keṣāñcitpūrvapakṣaśahkābījānāṃ nirākaraṇe tadeva",
    "GSP33vacbhamu:15333": " sthūṇanikhanananyāyena niścalīkriyata ityasti vicāraprayojanam /",
    "GSP33vacbhamu:15334": " tatra yadyapi prokṣaṇādivadātmajñānaṃ na kañcitkratumārabhyādhītam,",
    "GSP33vacbhamu:15335": " yadyapi ca kartṛmātraṃ nāvyabhicāritakratusaṃbandhaṃ kartṛmātrasya laukikeṣvapi karmasu",
    "GSP33vacbhamu:15336": " darśanādyena parṇatādivadanārabhyādhītamapyavyabhicaritakratusaṃbandhajihūdvāreṇa",
    "GSP33vacbhamu:15337": " vākyenaiva kratvarthamāpadyate tathāpi yādṛśa ātmā kartāmuṣmikasvargādiphalabhogabhāgī",
    "GSP33vacbhamu:15338": " dehādyatirikte vedāntaiḥ pratipādyate na tādṛśasyāsti laukikeṣu karmasūpayogaḥ /",
    "GSP33vacbhamu:15339": " teṣāmaihikaphalānāṃ śarīrānatiriktenāpi yādṛśatādṛśena kartraupapatteḥ /",
    "GSP33vacbhamu:15340": " āmuṣmikaphalānāṃ tu vaidikānāṃ karmaṇāṃ tamantareṇāsaṃbhavāttatsaṃbandha evāyamaupaniṣadaḥ",
    "GSP33vacbhamu:15341": " ka4teti tadavyabhicārāttānyanusmārayajjuhvādivadvākyenaiva tajjñānaṃ parṇatāvatkratvaidamarthyamāpadyata",
    "GSP33vacbhamu:15342": " iti phalaśrutirarthavādaḥ /",
    "GSP33vacbhamu:15343": " taduktam-'dravyasaṃskārakarmasu parārthatvātphalaśrutirarthavādaḥ syāt' iti aupaniṣadātmajñānasaṃskṛto",
    "GSP33vacbhamu:15344": " hi kartā pāralaukikaphalopabhogayogyo 'smīti vidyāvācchraddhāvānkratuprayogāṅgaṃ",
    "GSP33vacbhamu:15345": " nānyathā prokṣitā iva vrīhayaḥ kratvaṅgamiti /",
    "GSP33vacbhamu:15346": " priyādisūcitasya ca saṃsāriṇa evātmano draṣṭavyatvena pratijñāpanādapahatapāpmatvādi tu tadviśeṣaṇaṃ tasyaiva stutyartham /",
    "GSP33vacbhamu:15347": " na tu tatparatvamupaniṣadām /",
    "GSP33vacbhamu:15348": " tasmātkratvarthamevātmajñānaṃ kartṛsaṃskāradvārā na punaḥ puruṣārthamiti /",
    "GSP33vacbhamu:15349": " etadupodbalārthaṃ ca brahmavidāmācārādiḥ śrutyavagata upanyastaḥ /",
    "GSP33vacbhamu:15350": " na kevalaṃ vākyādātmajñānasya kratvarthatvam /",
    "GSP33vacbhamu:15351": " tṛtīyāśruteśca /",
    "GSP33vacbhamu:15352": " na tvetatprakṛtodgīthavidyāviṣayaṃ yadeva vidyayeti sarvanāmavadhāraṇābhyāṃ vyāpteradhigamat /",
    "GSP33vacbhamu:15353": " yathā ya eva dhūmavāndeśaḥ sa vahvimāniti /",
    "GSP33vacbhamu:15354": " samanvārambhavacanaṃ ca phalārambhe vidyākarmaṇoḥ sāhityaṃ darśayati /",
    "GSP33vacbhamu:15355": " tacca yadyapyāpneyādiyagaṣaṭkavatsamapradhānatvenāpi bhavati tathāpyuktayā yuktyā vidyāyāḥ karma pratyaṅgabhāvenaiva netavyam /",
    "GSP33vacbhamu:15356": " vedārthajñānavataḥ karmavidhānādupaniṣado 'pi vedārtha iti tajjñānamapi karmāṅgamiti //1 // 3.4.1.2. // 2 // 3.4.1.3. // 3 // 3.4.1.4. // 4",
    "GSP33vacbhamu:15357": " niyamācca\u000e /",
    "GSP33vacbhamu:15358": " sugamam //7 // 3.4.1.8.",
    "GSP33vacbhamu:15359": " siddhāntayati-adhikopadeśāttu bādarāyaṇasyaivaṃ taddarśanāt\u000e /",
    "GSP33vacbhamu:15360": " yadi śarīrādyatiriktaḥ kartā bhoktātmetyetanmatra upaniṣadaḥ paryavasitāḥ syustataḥ syādevaṃ,",
    "GSP33vacbhamu:15361": " na tvetadasti /",
    "GSP33vacbhamu:15362": " tāstvevaṃbhūtajīvānuvādena tasya śuddhabuddhodāsīnabrahmarūpatāpratipādanaparā iti tatra tatrāsakṛdāveditam /",
    "GSP33vacbhamu:15363": " anadhigatārthabodhanasvarasatā hi śabdasya pramāṇāntarasiddhānuvādena /",
    "GSP33vacbhamu:15364": " tathā caupaniṣadātmajñānasya kratvanuṣṭhānavirodhinaḥ kratusaṃbandha eva nāsti /",
    "GSP33vacbhamu:15365": " kimaṅga punaḥ tadavyabhicārastataśca kratuśeṣatā /",
    "GSP33vacbhamu:15366": " tathāca nāpavargaphalaśruterarthavādamātratvamapi tu phalaparatvameva /",
    "GSP33vacbhamu:15367": " ata eva priyādisūcitena saṃsāriṇātmanopakramasya tasyaivātmano 'dhikopadidikṣāyāṃ paramātmanātyantābheda upadiśyate /",
    "GSP33vacbhamu:15368": " yathā samāropitasya bhujagasya rajjurūpādatyantābhedaḥ pratipādyate yo 'yaṃ sarpaḥ sā rajjuriti /",
    "GSP33vacbhamu:15369": " yathā vidyāyāḥ karmāṅgatve darśanamupanyastamevakarmāṅgatve darśanamuktam /",
    "GSP33vacbhamu:15370": " tatra karmāṅgatvadarśanānāmanyathāsiddhiruktā kevalavidyādarśanānāṃ tu nānyathāsiddhiḥ //8 // 3.4.1.9. // 9 // 3.4.1.10.",
    "GSP33vacbhamu:15371": " asārvatrikī\u000e /",
    "GSP33vacbhamu:15372": " vyāptirapyudgīthavidyāpekṣayā tasyā eva prakṛtatvānna tvaśeṣāpekṣayā /",
    "GSP33vacbhamu:15373": " yatha sarve brāhmaṇā bhojyantāmiti nimintritāpekṣayā teṣāmeva prakṛtatvāt //10 // 3.4.1.11.",
    "GSP33vacbhamu:15374": " vibhāgaḥ śatavat\u000e /",
    "GSP33vacbhamu:15375": " sugamam /",
    "GSP33vacbhamu:15376": " avibhāge 'pi na doṣa ityāha-",
    "GSP33vacbhamu:15377": " na cedaṃ samanvārambhavacanamiti\u000e /",
    "GSP33vacbhamu:15378": " saṃsāriviṣayā vidyā",
    "GSP33vacbhamu:15379": " vihitā\u000eyathodgīthavidyā /",
    "GSP33vacbhamu:15380": " pratiṣiddhā ca yathāsacchāstrādhigamanalakṣaṇā //11 // 3.4.1.12.",
    "GSP33vacbhamu:15381": " adhyayanamātravata eva karmavidhirna\u000etūpaniṣadadhyayanavataḥ /",
    "GSP33vacbhamu:15382": " etaduktaṃ bhavati-yadadhyayanamarthāvabodhaparyantaṃ karmasūpayujyate yathā karmavidhivākyānāṃ",
    "GSP33vacbhamu:15383": " tanmātravata evādhikāraḥ karmasu nopaniṣadadhyanavataḥ tadadhyayanasya karmasvanupayogāditi /",
    "GSP33vacbhamu:15384": " adhyayanamātravata eveti mātragrahaṇenārthajñānaṃ vā vyavacchinnamiti manvāno bhrāntaścodayati-",
    "GSP33vacbhamu:15385": " nanvevaṃ satīti\u000e /",
    "GSP33vacbhamu:15386": " svābhiprāyamudghāṭayansamādhatte-",
    "GSP33vacbhamu:15387": " na vayamiti\u000e /",
    "GSP33vacbhamu:15388": " upaniṣadadhyayanāpekṣaṃ mātragrahaṇaṃ nārthabodhāpekṣamityarthaḥ //12 // 3.4.1.13.",
    "GSP33vacbhamu:15389": " nāviśeṣāt\u000e /",
    "GSP33vacbhamu:15390": " kurvanneveha karmāṇītyavidyāvadviṣayamityarthaḥ //13 // 3.4.1.14.",
    "GSP33vacbhamu:15391": " vidyavadviṣayatve 'pyavirodho vidyāstutyarthatvādityāha-",
    "GSP33vacbhamu:15392": " stutayo 'numatirvā\u000e //14 // 3.4.1.15.",
    "GSP33vacbhamu:15393": " apica vidyāphalaṃ pratyakṣaṃ darśayantī śrutiḥ kālāntarabhāviphalakarmāṅgatvaṃ vidyāyā nirākarotītyāha-",
    "GSP33vacbhamu:15394": " kāmakāreṇa caike\u000e /",
    "GSP33vacbhamu:15395": " kāmakāra icchā //15 // 3.4.1.16.",
    "GSP33vacbhamu:15396": " upamardaṃ ca\u000e /",
    "GSP33vacbhamu:15397": " adhikopadeśādityanenātmana eva śuddhabuddhodāsīnatvādaya uktāḥ /",
    "GSP33vacbhamu:15398": " iha tu samastakriyākārakaphalavibhāgopamardaṃ ceti //16 // 3.4.1.17.",
    "GSP33vacbhamu:15399": " ūrdhvaretaḥsu ca śabde hi\u000e /",
    "GSP33vacbhamu:15400": " subodham //17 // 3.4.2.18.",
    "GSP33vacbhamu:15401": " parāmarśaṃ jaiminiracodanā cāpavadati hi\u000e /",
    "GSP33vacbhamu:15402": " siddha ūrdhvaretasāmāśramitve tadvidyānāmakarmāṅgatayāpavargārthaṃ syāt /",
    "GSP33vacbhamu:15403": " āśramitvaṃ tveṣāmanyārthaparāmarśamātrānna sidhyati /",
    "GSP33vacbhamu:15404": " vidhyabhāvāt /",
    "GSP33vacbhamu:15405": " smṛtyācāraprasiddhiśca teṣāṃ pratyakṣaśrutivirodhādapramāṇam /",
    "GSP33vacbhamu:15406": " nindati hi pratyakṣā śrutirāśramāntaraṃ 'vīrahā vā eṣa devānām' ityādikā /",
    "GSP33vacbhamu:15407": " pratyakṣaśrutivirodhe ca smṛtyācārayoraprāmāṇyamuktaṃ 'virodhe tvanapekṣaṃ syādasati hyanumānam' iti /",
    "GSP33vacbhamu:15408": " tadetatsarvamāha-",
    "GSP33vacbhamu:15409": " trayo\u000e",
    "GSP33vacbhamu:15410": " dharmaskandhā ityādinā /",
    "GSP33vacbhamu:15411": " anadhikṛtaviṣayā veti\u000e /",
    "GSP33vacbhamu:15412": " andhapaṅgavādayo hi ye naimittikakarmānadhikṛtāstānpratyāśramāntaravidhiriti /",
    "GSP33vacbhamu:15413": " apicāpavaditi hi\u000e /",
    "GSP33vacbhamu:15414": " na kevalamanyaparatayā parāmarśasyāśramāntaraṃ na labhyate api tvāśramāntaranindādvāreṇāpavādādapītyarthaḥ /",
    "GSP33vacbhamu:15415": " syādetat /",
    "GSP33vacbhamu:15416": " bhavatveṣa parāmarśo 'nyārthaḥ /",
    "GSP33vacbhamu:15417": " ye ceme 'raṇya ityādibhyastvāśramāntaraṃ setasyatītyata āha-",
    "GSP33vacbhamu:15418": " ye ceme 'raṇya iti\u000e /",
    "GSP33vacbhamu:15419": " asyāpi devapathopadeśaparatvānnaitatparatvamityarthaḥ /",
    "GSP33vacbhamu:15420": " na cānyaparādapi sphuṭatarāśramāntarapratyata ityāha-",
    "GSP33vacbhamu:15421": " saṃdigdhaṃ ceti\u000e /",
    "GSP33vacbhamu:15422": " nahi tapa eva dvitīya ityatrāśramāntarābhidhāyī kaścidasti śabda iti /",
    "GSP33vacbhamu:15423": " nanvetameva pravrājina iti vacanādāśramāntaraṃ setsyatītyata āha-",
    "GSP33vacbhamu:15424": " tathaitameveti\u000e /",
    "GSP33vacbhamu:15425": " etadapi lokasaṃstavanaparamiti /",
    "GSP33vacbhamu:15426": " adhikaraṇārambhamākṣipya nāsti pratyakṣavacanamitikṛtvā cinteyamiti samādhatte-",
    "GSP33vacbhamu:15427": " nanu brahmacaryādeveti\u000e //18 // 3.4.2.19.",
    "GSP33vacbhamu:15428": " anuṣṭheyaṃ bādarāyaṇaḥ sāmyaśruteḥ\u000e /",
    "GSP33vacbhamu:15429": " bhavatvanyārthaḥ parāmarśastathāpyetasmādāśramāntarāṇi pratīyamānāni ca nāpākaraṇamarhanti /",
    "GSP33vacbhamu:15430": " evaṃ tānyapākriyeranyadyasmānna pratīyeran /",
    "GSP33vacbhamu:15431": " pratīyamānāni vā śrutyā bādhyeran /",
    "GSP33vacbhamu:15432": " na tāvanna pratīyante /",
    "GSP33vacbhamu:15433": " tathāhi-trayo dharmaskandhā iti skandhatritvaṃ pratijñātam /",
    "GSP33vacbhamu:15434": " tatra skandhaśabdo yadyāśramaparo na syāditi tu samūhavacanastato dharmāṇāṃ yajñādīnāṃ prātisvikotpattīnāṃ kimapekṣya tritvamaṅkhyā suvyavasthāpyeta",
    "GSP33vacbhamu:15435": " ekaikāśramopasaṃgṛhītāstvāśramāṇāṃ tritvācchakyāstritve vyavasthāpayitumityāśramatritvapratijñopapattiḥ /",
    "GSP33vacbhamu:15436": " tatra yajñādiliṅgo gṛhāśrama eko dharmaskandho brahmacārīti dvitīyastapa iti ca,",
    "GSP33vacbhamu:15437": " tapaḥpradhānāttu vānaprasthāśramānnānyaḥ,",
    "GSP33vacbhamu:15438": " brahmasaṃstha iti ca pāriśeṣyātparivrāḍiti vakṣyati /",
    "GSP33vacbhamu:15439": " tasmādanyaparādapi parāmarthādaśramāntarāṇi pratīyamānāni devatādhikaraṇanyāyena na śakyante 'pākartum /",
    "GSP33vacbhamu:15440": " naca pratyakṣaśrutivirodho vīrahā vetyādeḥ pratipannagārhasthyaṃ pramādādajñānādvāgnimudvāsayituṃ pravṛttaṃ pratyupapatteḥ /",
    "GSP33vacbhamu:15441": " evañca avirodhe siddhavatparāmarśādaśramāntarāṇāṃ śāstrāntarasiddhiṃ vā kalpayiṣyāmo",
    "GSP33vacbhamu:15442": " yathopavītavidhipare vākye 'upavyayate devalakṣmameva tatkurute' ityatra nivītaṃ",
    "GSP33vacbhamu:15443": " manuṣyāṇāṃ prācīnāvītaṃ pitṛṇāmiti śāstrāntarasiddhayornivītaprācīnāvītayoḥ parāmarśa iti //19 // 3.4.2.20.",
    "GSP33vacbhamu:15444": " vidhirvā dhāraṇavat\u000e /",
    "GSP33vacbhamu:15445": " yadyapi brahmasaṃsthatvastu tiparatayāsya saṃdarbhasyaikavākyatā gamyate /",
    "GSP33vacbhamu:15446": " saṃbhavāntyāṃ caikavākyatāyāṃ vākyabhedo 'nyāpyaḥ /",
    "GSP33vacbhamu:15447": " tathāpyāśramāntarāṇāṃ pūrvasiddherabhāvātparāmarśānupapatteḥ,",
    "GSP33vacbhamu:15448": " aparāmarśe ca stuterasaṃbhavena kiṃparatayā ekavākyatāstvitī tāṃ bhaṅktvā dhāraṇavadvaramapūrvatvādvidhirevāstu /",
    "GSP33vacbhamu:15449": " yathā 'adhastātsamidhaṃ dhārayannanudravedupari hi devebhyo dhārayati' ityatra satyāmapyadhodhāraṇenaikavākyatāpratītau vidhīyata evoparidhāraṇamapūrvatvāt",
    "GSP33vacbhamu:15450": " tathoktam 'vidhistu dhāraṇe 'pūrvatvāt' it /",
    "GSP33vacbhamu:15451": " tathehāpyāśramāntaraparāmarśaśrutirvidhareveti kalpyte /",
    "GSP33vacbhamu:15452": " saṃprati parāmarśe 'pītareṣāmāśramāṇāṃ brahmasaṃsthatā saṃstavasāmarthyādeva vidhātavyā /",
    "GSP33vacbhamu:15453": " na khalvavidheyaṃ saṃstūyate tadarthatvātsaṃstavasyetyāha-",
    "GSP33vacbhamu:15454": " yadāpīti\u000e /",
    "GSP33vacbhamu:15455": " atrāvāntaravicāramārabhate-",
    "GSP33vacbhamu:15456": " sā ca kiṃ caturṣviti\u000e /",
    "GSP33vacbhamu:15457": " vicāraprayojanamāha-",
    "GSP33vacbhamu:15458": " yadi ceti\u000e /",
    "GSP33vacbhamu:15459": " nanu anāśramyeva brahmasaṃstho bhaviṣyatītyata āha-",
    "GSP33vacbhamu:15460": " anāśrayamitveti\u000e /",
    "GSP33vacbhamu:15461": " tatra pūrvapakṣamāha-",
    "GSP33vacbhamu:15462": " tatra tapaḥśabdeneti\u000e /",
    "GSP33vacbhamu:15463": " ayamabhisaṃdhiḥ /",
    "GSP33vacbhamu:15464": " yadi tāvadbrahmasaṃstha iti padaṃ pratyastamityāvayavārthaṃ parivrājake 'śvakarṇādipadavadrūḍhaṃ tadāśramaprāptimātreṇaivāmṛtībhāva iti na tadbhāvāyā brahmajñānamapekṣeta /",
    "GSP33vacbhamu:15465": " tathāca nānyaḥ panthā vidyate 'yanāyeti virodhaḥ /",
    "GSP33vacbhamu:15466": " naca saṃbhatyavayavārthe samudāyasaktikalpanā /",
    "GSP33vacbhamu:15467": " tasmādbrahmaṇi saṃsthāsyeti /",
    "GSP33vacbhamu:15468": " brahmasaṃsthaḥ /",
    "GSP33vacbhamu:15469": " evañca caturṣvāśrameṣu yasyaiva brahmaṇi niṣṭhatvamāśramiṇaḥ sa brahmasaṃstho 'mṛtatvametīti yuktam /",
    "GSP33vacbhamu:15470": " tatra tāvadbrahmacārigṛhasthau svaśabdābhihitau tapaḥpadena ca tapaḥpradhānatayā bhikṣuvānaprasthāvupasthāpitau /",
    "GSP33vacbhamu:15471": " bhikṣurapi hi samādhikaśaucāṣṭagrāsībhojananiyamādbhavati vānaprasthavattapaḥpradhānaḥ /",
    "GSP33vacbhamu:15472": " naca gṛhasthādeḥ karmiṇo brahmaniṣṭhatvāsaṃbhavaḥ /",
    "GSP33vacbhamu:15473": " yadi tāvatkarmayogaḥ karmitā sā bhikṣorapi kāyavāṅmanobhirasti /",
    "GSP33vacbhamu:15474": " atha ye na brahmārpaṇena karma kurvanti kintu kāmārthitayā te karmiṇaḥ /",
    "GSP33vacbhamu:15475": " tathā sati gṛhasthādayo 'pi brahmārpaṇena karma kurvāṇā na karmiṇaḥ /",
    "GSP33vacbhamu:15476": " tasmādbrahmaṇi tātparyaṃ brahmaniṣṭhatā na tu karmatyāgaḥ /",
    "GSP33vacbhamu:15477": " pramāṇavirodhāt /",
    "GSP33vacbhamu:15478": " tapasā ca dvayorāśramayorekīkaraṇena traya iti tritvamupapadyate /",
    "GSP33vacbhamu:15479": " evañca trayo 'pyāśramā abrahmasaṃsthāḥ santaḥ puṇyalokabhājo bhavanti yaḥ punareteṣu brahmasaṃsthaḥ so 'mṛtatvabhāgiti /",
    "GSP33vacbhamu:15480": " naca yeṣāṃ puṇyalokabhāktvaṃ teṣāmevāmṛtatvamiti virodhaḥ /",
    "GSP33vacbhamu:15481": " yathā devadattayajñadattau mandaprajñāvabhūtāṃ saṃprati tayoryajñādattastu śāstrābhyāsātpaṭuprajño vartate iti tathehāpi ya evābrahmasaṃsthāḥ",
    "GSP33vacbhamu:15482": " puṇyalokabhājasta eva brahmasaṃsthā amṛtatvabhāja ityavasthābhedādavirodhaḥ /",
    "GSP33vacbhamu:15483": " tathāca brahmasaṃstha iti yaugikaṃ padaṃ prakṛtaviṣayaṃ bhaviṣyati /",
    "GSP33vacbhamu:15484": " yathā āgnepyāgnīdhramupatiṣṭhata ityatra viniyuktāpi prakṛtaivāgneyī gṛhyate /",
    "GSP33vacbhamu:15485": " naca viniyuktaviniyogavirodhaḥ /",
    "GSP33vacbhamu:15486": " yadi hyatrāgnotyupadiśyeta tato yathā pratītā tathoddiśyate /",
    "GSP33vacbhamu:15487": " viniyuktā ca pratītirbhavediti viniyuktaviniyogavirodhaḥ /",
    "GSP33vacbhamu:15488": " iha tu āgnīdhropasthāne sā vidheyatvena viniyujyate /",
    "GSP33vacbhamu:15489": " na tūddiśyate /",
    "GSP33vacbhamu:15490": " vidheyatvena ca viniyoge āgneyīpadārthāpekṣaṇātprakṛtātikrame pramāṇābhāvāt /",
    "GSP33vacbhamu:15491": " tāvatā ca śāstropapatternāprakṛtānāmapi grahaṇasaṃbhavaḥ /",
    "GSP33vacbhamu:15492": " naca yātayāmatayā na viniyogaḥ /",
    "GSP33vacbhamu:15493": " vācasteme sarveṣāmeva mantrāṇāṃ viniyogādanyatrāpyaviniyogaprasaṅgāt /",
    "GSP33vacbhamu:15494": " tathehāpi prakṛtā evāśramā buddhiviparivartinaḥ parāmṛśyante nānuktaḥ parivrāḍeveti pūrvaḥ pakṣaḥ /",
    "GSP33vacbhamu:15495": " rāddhāntamupakramate-",
    "GSP33vacbhamu:15496": " tadayuktam /",
    "GSP33vacbhamu:15497": " nahi satyāṃ gatau vānaprasthaviśeṣeneti\u000e /",
    "GSP33vacbhamu:15498": " yathopakrāntaṃ tathaiva parisamāpanamucitam /",
    "GSP33vacbhamu:15499": " yatsaṃkhyākāśca ye prasiddhāste tatsaṃkhyākā eva kīrtyante iti cocitam /",
    "GSP33vacbhamu:15500": " na tu satyāṃ gatāvutsargasyāpavādo yujyate /",
    "GSP33vacbhamu:15501": " aśādhāraṇenaikaikena lakṣaṇenaikeka āśramo vaktumupakrānta iti tathaiva samāpanamucitam /",
    "GSP33vacbhamu:15502": " na tu sādhāraṇāsādhāraṇābhyāmupakramasamāptī śrliṣyete /",
    "GSP33vacbhamu:15503": " naca tapo nāma nāsādhāraṇaṃ vānaprasthānāmityata āha-",
    "GSP33vacbhamu:15504": " tapaścāsādhāraṇa iti\u000e /",
    "GSP33vacbhamu:15505": " na khalu parākādibhiḥ kāyakleśapradhāno yathā vānaprasthastathā bhikṣuḥ satyapyaṣṭagrāsādiniyame /",
    "GSP33vacbhamu:15506": " naca śaucasantoṣaśamādayastapaḥ pakṣe vartante tatra vṛddhānāṃ tapaḥprasiddherasiddheḥ /",
    "GSP33vacbhamu:15507": " ata eva vṛddhāstapaso bhedena śaucādīnācakṣate-'śaucasantoṣatapaḥsvādhyāyeśvarapraṇidhānāni niyamāḥ' iti /",
    "GSP33vacbhamu:15508": " siddhasaṃkhyābhedeṣu ca saṃkhyāntarābhidhānamaśliṣṭamityāha-",
    "GSP33vacbhamu:15509": " catuṣṭvena ceti /",
    "GSP33vacbhamu:15510": " apica bhedavyapadeśo 'treti\u000e /",
    "GSP33vacbhamu:15511": " traya eta iti kiṃ bhikṣurapi parāmṛśyate kintvā bhikṣuvarjaṃ traya eva /",
    "GSP33vacbhamu:15512": " na tāvantraya iti bhikṣusaṃgrahe tadvarjanamete traya ityatra vartuṃ śakyam /",
    "GSP33vacbhamu:15513": " eva iti prakṛtānāṃ sākalyena parāmarśādbhikṣusaṃgrahe ca na tasya puṇyalokatvamabrahmasaṃsthātvābhāvādbhikṣoḥ /",
    "GSP33vacbhamu:15514": " tena tasya brahmasaṃsthasya sadā puṇyalokatvamamṛtatvaṃ ceti virodhaḥ /",
    "GSP33vacbhamu:15515": " triṣu ca brahmasaṃsthapade yadeti saṃbandhanīyam /",
    "GSP33vacbhamu:15516": " bhikṣau ca sadeti vaiṣamyam /",
    "GSP33vacbhamu:15517": " tadidamuktam-",
    "GSP33vacbhamu:15518": " pṛthaktve ceti\u000e /",
    "GSP33vacbhamu:15519": " pūrvapakṣābhāsaṃ smārayati-",
    "GSP33vacbhamu:15520": " kathaṃ punarbrahmasaṃsthaśabdo yogāditi\u000e /",
    "GSP33vacbhamu:15521": " tannirākaroti-",
    "GSP33vacbhamu:15522": " atrocyata iti\u000e /",
    "GSP33vacbhamu:15523": " ayamabhisaṃdhiḥ /",
    "GSP33vacbhamu:15524": " satyaṃ yaugikaḥ śabdaḥ sati prakṛtasaṃbhave na tadatipattyāprakṛte vartitumarhati /",
    "GSP33vacbhamu:15525": " asati tu saṃbhave mā bhūtpramādapāṭha ityaprakṛte vartayitavyaḥ,",
    "GSP33vacbhamu:15526": " darśitaścātrāsaṃbhavo 'dhastāditi /",
    "GSP33vacbhamu:15527": " eṣa hi brahmasaṃsthatālakṣaṇo dharmo bhikṣorasādhāraṇa āśramāntarāṇi tatsaṃsthānyatatsaṃsthāni ca bhikṣustatsaṃstha ityeva /",
    "GSP33vacbhamu:15528": " tatsaṃsthatā hi svābhāvaṃ vyavacchindantī virodhādyastatsaṃstha eva tatrāñjasī nānyatra /",
    "GSP33vacbhamu:15529": " śamadamādistu tadīya iti\u000e /",
    "GSP33vacbhamu:15530": " svāṅgamavyavadhāyakamityarthaḥ /",
    "GSP33vacbhamu:15531": " brahmasaṃsthatvamasādhāraṇaṃ parivrājakadharmaṃ śrutirādarśayatītyāha-",
    "GSP33vacbhamu:15532": " tathāca nyāsa iti brahmeti\u000e /",
    "GSP33vacbhamu:15533": " sarvasaṅgaparityāgo hi nyāsaḥ sa brahmā kuta ityata āha-",
    "GSP33vacbhamu:15534": " brahmā hi paraḥ\u000e /",
    "GSP33vacbhamu:15535": " ataḥ paro brahmeti /",
    "GSP33vacbhamu:15536": " kimapekṣya paraḥ saṃnyāsa ityata āha-",
    "GSP33vacbhamu:15537": " tāni vā etānyavarāṇi tapāṃsi nyāsa evātyarecayaditi\u000e /",
    "GSP33vacbhamu:15538": " etaduktaṃ bhavati-brahmaparatayā sarveṣaṇāparityāgalakṣaṇo nyāso brahmeti /",
    "GSP33vacbhamu:15539": " tathā cedṛśaṃ nyāsalakṣaṇaṃ brahmasaṃsthatvaṃ bhikṣorevāsādhāraṇaṃ netareṣāmāśramiṇām /",
    "GSP33vacbhamu:15540": " brahmajñānasya śabdajanitasya yaḥ paripākaḥ sākṣātkāro 'pavargasādhanaṃ tadaṅgatayā parivrājyaṃ vihitam /",
    "GSP33vacbhamu:15541": " na tvanadhikṛtaṃ pratītyarthaḥ //20 // 3.4.3.21.",
    "GSP33vacbhamu:15542": " stutimātramupādānāditi cennāpūrvatvāt\u000e /",
    "GSP33vacbhamu:15543": " yadyatra saṃnidhāna upāsanāvidhirnāsti tataḥ pradeśāntarasthito 'pi vidhivyabhicāritatadvidhisaṃbandhenodgīthenopasthāpitaḥ",
    "GSP33vacbhamu:15544": " sa eṣa rasānāṃ rasatama ityādinā padasaṃdarbheṇaikavākyabhāvamupagataḥ stūyate /",
    "GSP33vacbhamu:15545": " nahi samabhivyāhṛtairevaikavākyatā bhavatīti kaścinniyamaheturasti /",
    "GSP33vacbhamu:15546": " anuṣaṅgātideśalabdhairapi vidhyasamabhivyāhṛtairarthavādairekavākyatābhyupagamāt /",
    "GSP33vacbhamu:15547": " yadi tūdgīthamupāsīta sāmopāsītetyādividhisamabhivyāhāraḥ śrutastathāpi tasyaiva",
    "GSP33vacbhamu:15548": " vidheḥ stutirna tūpāsanāviṣayasamarpaṇapara omityetadakṣaramudgīthamityanenaivopāsanāviṣayasamarpaṇāditi",
    "GSP33vacbhamu:15549": " prāpte 'bhidhīyate-na tāvaddūrasthena karmavidhivākyenaikavākyatāsaṃbhavaḥ /",
    "GSP33vacbhamu:15550": " pratītasamabhivyāhṛtānāṃ vidhinaikavākyatayā stutyarthatvamarthavādānāṃ raktapaṭanyāyena bhavati /",
    "GSP33vacbhamu:15551": " na tu stutyā vinā kācidanupapattirvidheḥ /",
    "GSP33vacbhamu:15552": " yathāhuḥ-'asti tu tadityatireke parihāraḥ' iti /",
    "GSP33vacbhamu:15553": " ata eva vidherapekṣābhāvātpravartanātmakasyānuṣaṅgatideśādibhirarthavādaprāptyabhidhānamasamañjasam /",
    "GSP33vacbhamu:15554": " nahi kartrapekṣitopāyāmavagatāyāṃ prāśastyapratyayasyāsti kaścidupayogaḥ /",
    "GSP33vacbhamu:15555": " tasmāddūrasthasya karmavidheḥ stutāvānarthakyam /",
    "GSP33vacbhamu:15556": " tenaikavākyatānupapatteḥ saṃnihitasya tūpāsanāvidheḥ kiṃ viṣayasamarpaṇenopayujyatāmuta stutyeti viśaye viṣayasamarpaṇena yathārthavattvaṃ naivaṃ stutyā bahiraṅgatvāt /",
    "GSP33vacbhamu:15557": " agatyā hi sā /",
    "GSP33vacbhamu:15558": " tasmādupāsanārthā iti siddham /",
    "GSP33vacbhamu:15559": " 'kuryātkriyeta kartavyaṃ bhavetsyāditi pañcamam /",
    "GSP33vacbhamu:15560": " etatsyātsarvavedeṣu niyataṃ vidhilakṣaṇam //",
    "GSP33vacbhamu:15561": " ' bhāvanāyāḥ khalu kartṛsamīhitānukūlatvaṃ vidhirniṣedhaśca karturahitānukūlatvam /",
    "GSP33vacbhamu:15562": " yathāhuḥ-'kartavyaśca sukhaphalo 'kartavyo duḥkhaphalo 'kartavyo duḥkhaphalaḥ' iti /",
    "GSP33vacbhamu:15563": " etaccāsmābhirupapāditaṃ nyāyakaṇikāyām /",
    "GSP33vacbhamu:15564": " kriyā ca bhāvanā tadvacanāśca karotyādayaḥ /",
    "GSP33vacbhamu:15565": " yathāhuḥ-kamabhvastayaḥ kriyāsāmānyavacanā iti /",
    "GSP33vacbhamu:15566": " ata eva kṛbhvastīnudāhṛtavān /",
    "GSP33vacbhamu:15567": " sāmānyoktau tadviśeṣāḥ pacedityādayo 'pi gamyanta iti tatra kuryādityākṣiptakartṛkā bhāvanā /",
    "GSP33vacbhamu:15568": " kriyeteti ākṣiptakarmikā bhāvanā /",
    "GSP33vacbhamu:15569": " kartavyamiti tu karmabhūtadravyopasarjanabhāvanā /",
    "GSP33vacbhamu:15570": " evaṃ daṇḍī bhaveddaṇḍinā bhavitavyaṃ daṇḍinā bhūyetetyekadhātvarthaviṣayā vidhyupahitā bhāvanā udāhāryāḥ /",
    "GSP33vacbhamu:15571": " bhavatiścaiṣa janmani /",
    "GSP33vacbhamu:15572": " yathā kulālavyāpārādghaṭo bhavati bījādaṅkuro bhavatīti prayuñjate /",
    "GSP33vacbhamu:15573": " naca bījādaṅkuro 'stīti prayuñjate /",
    "GSP33vacbhamu:15574": " tasmādasti sattāyāṃ na janmanīti //21 // 3.4.3.22. // 22 // 3.4.4.23.",
    "GSP33vacbhamu:15575": " pāriplavārthā iti cenna viśeṣitatvāt\u000e /",
    "GSP33vacbhamu:15576": " yadyapi upaniṣadākhyānāni vidyāsaṃnidhau śrutāni tathāpi 'sarvāṇyākhyānāni pāriplave' iti sarvaśrutyā niḥśeṣārthatayā durbalasya saṃnidherbādhitatvātpariplavārthānyevākhyānāni",
    "GSP33vacbhamu:15577": " naca sarvā dāśatayīranubrūyāditi viniyoge 'pi dāśatayīnāṃ prātisvikaviniyogāttatra",
    "GSP33vacbhamu:15578": " tatra karmaṇi yathā viniyogo na virudhyate tathehāpi satyapi pāriplave viniyege saṃnidhānādvidyāṅgatvamapi",
    "GSP33vacbhamu:15579": " bhaviṣyatīti vācyam /",
    "GSP33vacbhamu:15580": " dāśatayīṣu prātisvikānāṃ viniyogānāṃ samudāyaviniyogasya ca tulyabalatvādiha tu saṃnidhānāt śruterbalīyastvāt /",
    "GSP33vacbhamu:15581": " tasmātpāriplavārthānyevākhyānānīti prāpta ucyate-naiṣāmākhyānānāṃ pāriplave viniyogaḥ /",
    "GSP33vacbhamu:15582": " kintu pāriplavamācakṣītetyupakramya yānyāmnātāni manurvaivasvato rājetyādīni teṣāmeva tatra viniyogaḥ,",
    "GSP33vacbhamu:15583": " tānyeva hi pāriplavena viśeṣitāni /",
    "GSP33vacbhamu:15584": " itarathā pāriplave sarvāṇyākhyānānityetāvataiva gatatvātpariplavamācakṣītetyanarthakaṃ syāt /",
    "GSP33vacbhamu:15585": " ākhyānaviśeṣaṇatve tvarthavat /",
    "GSP33vacbhamu:15586": " tasmādviśeṣāṇānurodhātsarvaśabdastadapekṣo na tvaśeṣavacanaḥ /",
    "GSP33vacbhamu:15587": " yathā sarve brāhmaṇā bhojayitavyā ityatra nimintrātāpekṣaḥ sarvaśabdaḥ /",
    "GSP33vacbhamu:15588": " tathā copaniṣadākhyānānāṃ vidyāsaṃnidhirapratidvandīṃ vidyaikavākyatāṃ so 'rodīdityādīnāmiva vidhyekavākyatvaṃ gamayatīti siddham /",
    "GSP33vacbhamu:15589": " pratipattisaukaryāccetyupākhyānena hi bālā apyavadhīyante yathā tantropākhyāyikayeti //23 // 3.4.4.24. // 24 // 3.4.5.25.",
    "GSP33vacbhamu:15590": " ata eva cāgnīndhanādyanapekṣā\u000e /",
    "GSP33vacbhamu:15591": " vidyāyāḥ kratvarthatve sati tathā kratūpakaraṇāya svakāryāya kraturapekṣitaḥ /",
    "GSP33vacbhamu:15592": " tadabhāve kasyopakāro vidyayeti /",
    "GSP33vacbhamu:15593": " yadā tu puruṣārthā tadā nānayā kraturapekṣitaḥ svakārye nirapekṣāyā eva tasyāḥ sāmarthyāt /",
    "GSP33vacbhamu:15594": " agnīndhānādinā cāśramakarmāṇyupalakṣyante tadāha-",
    "GSP33vacbhamu:15595": " agnīndhanādīvyāśramakarmāṇi vidyayā svārthasiddhau nāpekṣitavyānīti\u000e /",
    "GSP33vacbhamu:15596": " svārthasiddhau nāpekṣitavyāni na tu svasiddhāviti /",
    "GSP33vacbhamu:15597": " etaccādhikamupariṣṭādvakṣyate /",
    "GSP33vacbhamu:15598": " tadvivakṣayā caitatprayojanaṃ pūrvatanasyādhikaraṇasyoktam //25 // 3.4.5.26.",
    "GSP33vacbhamu:15599": " adhikavivakṣyeti yaduktaṃ tadadhikamāha-",
    "GSP33vacbhamu:15600": " sarvāpekṣā ca yajñādiśruteraśvavat\u000e /",
    "GSP33vacbhamu:15601": " yathā svārthasiddhau nāpekṣyante āśramakarmāṇi evamutpattāvapi nāpekṣyeranniti śaṅkā syāt /",
    "GSP33vacbhamu:15602": " naca vividiṣanti yajñenetyādivirodhaḥ /",
    "GSP33vacbhamu:15603": " nahyeṣa vidhirapi tu vartamānāpadeśaḥ /",
    "GSP33vacbhamu:15604": " sa ca stutyāpyupapadyate /",
    "GSP33vacbhamu:15605": " apica catasraḥ pratipattayo brahmaṇi /",
    "GSP33vacbhamu:15606": " prathamā tāvadupaniṣadvākyaśravaṇamātrādbhavati yāṃ kilācakṣate śravaṇamiti /",
    "GSP33vacbhamu:15607": " dvitīyā mīmāṃsāsahitā tasyādevopaniṣadvākyādyāmācakṣate /",
    "GSP33vacbhamu:15608": " mananamiti /",
    "GSP33vacbhamu:15609": " tṛtīyā cintā /",
    "GSP33vacbhamu:15610": " santatimayī yāmācakṣate nididhyāsanamiti /",
    "GSP33vacbhamu:15611": " caturthī sākṣātkāravatī vṛttirūpā nāntarīyakaṃ hi tasyāḥ kaivalyamiti /",
    "GSP33vacbhamu:15612": " tatrādye tāvatpratipatti viditapadatadarthasya viditavākyagatigocaranyāyasya ca puṃsa upapadyete eveti na tatra karmāpekṣā /",
    "GSP33vacbhamu:15613": " te eva ca cintāmayīṃ tṛtīyaṃ pratipattiṃ prasuvāte iti na tatrāpi karmāpekṣā /",
    "GSP33vacbhamu:15614": " sā cādaranairantaryadīrghakālasevitā sākṣātkāravatīmādhatta eva pratipattiṃ caturthīmiti na tatrāpyasti karmāpekṣā /",
    "GSP33vacbhamu:15615": " tannāntarīyakaṃ ca kaivalyamiti na tasyāpi karmāpekṣā /",
    "GSP33vacbhamu:15616": " tadevaṃ pramāṇataśca prameyata utpattau ca kārye ca na jñānasya karmāpekṣeti bījaṃ śaṅkāyām /",
    "GSP33vacbhamu:15617": " evaṃ prāpta ucyate-utpattau jñānasya karmāpekṣā vidyate vividiṣotpādadvārā 'vividiṣanti yajñena' iti śruteḥ /",
    "GSP33vacbhamu:15618": " na cedaṃ vartamānāpadeśatvātstutimātramapūrvatvādarthasya /",
    "GSP33vacbhamu:15619": " yathā yasya parṇamayī juhūrbhavatīti parṇamayatāvidhirapūrvatvānna tvayaṃ vartamānāpadeśaḥ,",
    "GSP33vacbhamu:15620": " anuvādānupapatteḥ /",
    "GSP33vacbhamu:15621": " tasmādutpattau vidyayā śamādivat karmāṇyapekṣyante /",
    "GSP33vacbhamu:15622": " tatrāpyevaṃviditi vidyāsvarūpasaṃyogādantaraṅgāṇi vidyotpāde śamādīni,",
    "GSP33vacbhamu:15623": " bahiraṅgāṇi karmāṇi vividiṣāsaṃyogāt /",
    "GSP33vacbhamu:15624": " tathāhi-āśramavihitanityakarmānuṣṭhānāddharmasamutpādastataḥ pāpmā vilīyate /",
    "GSP33vacbhamu:15625": " sa hi tattvato 'nityāśuciduḥ-khānātmani saṃsāre sati nityaśucimukhātmalakṣaṇena vibhrameṇa malinayati cittasattvamadharmanibandhanatvādvibhramāṇām",
    "GSP33vacbhamu:15626": " ataḥ pāpmanaḥ prakṣaye pratyakṣopapattidvārāpāvaraṇe sati pratyakṣopapattibhyāṃ saṃsārasya tāttvikīmanityāśuciduḥkharūpatāmapratyūhaṃ viniścineti",
    "GSP33vacbhamu:15627": " tato 'sminnanabhiratisaṃjñaṃ vairāgyamupajāyate /",
    "GSP33vacbhamu:15628": " tatastajjihāsāsyopāvartate /",
    "GSP33vacbhamu:15629": " tato hānopāyaṃ prayeṣate paryeṣamāṇaścātmatattvajñānamasyopāya iti śāstradācāryavacanāccopaśrutya tajjijñāsata iti vividiṣopahāramukhenātmajñānotpattāvasti karmāṇamupayogaḥ /",
    "GSP33vacbhamu:15630": " vividiṣuḥ khalu yukta ekāgratayā śravaṇamanane kartumutsahate /",
    "GSP33vacbhamu:15631": " tato 'sya 'tattvamasi' itivākyannirvicikitsaṃ jñānamutpadyate /",
    "GSP33vacbhamu:15632": " naca nirvicikitsaṃ tattvamasīti vākyārthamavadhārayataḥ karmaṇyadhikāro 'sti /",
    "GSP33vacbhamu:15633": " yena bhāvanāyāṃ vā bhāvanākārye vā sākṣātkāre karmaṇāmupayogaḥ /",
    "GSP33vacbhamu:15634": " etena vṛttirūrapasākṣātkārakārye 'pavarge karmaṇāmupayogo dūranirasto veditavyaḥ /",
    "GSP33vacbhamu:15635": " tasmādyathaiva śamadamādayo yāvajjīvamanuvartante evamāśramakarmāpītyasamīkṣitābhādhānam /",
    "GSP33vacbhamu:15636": " viduṣastatrānadhikārādityuktam /",
    "GSP33vacbhamu:15637": " dṛṣṭārtheṣu tu karmasu pratiṣiddhavarjamanadhikāre 'pyasaktasya svārasikī pravṛttirupapadyata eva /",
    "GSP33vacbhamu:15638": " nahi tatrānvayavyatirekasamadhigamanīyaphale 'sti vidhyapekṣā /",
    "GSP33vacbhamu:15639": " ataśca 'bhrāntyā cellaukikaṃ karma vaidikaṃ ca tathāstu te' iti pralāpaḥ /",
    "GSP33vacbhamu:15640": " śamadamādīnāṃ tu vidyotpādāyopāttānāmupariṣṭādavasthāsvābhāvyādanapekṣitānāmapyanuvṛttiḥ /",
    "GSP33vacbhamu:15641": " upapāditaṃ caitadasmābhiḥ prathamasūtra ite neha punaḥ pratyāpyate /",
    "GSP33vacbhamu:15642": " tasmādvividiṣotpādadvārāśramakarmaṇāṃ vidyotpattāvupayogo na vidyākārya iti siddham /",
    "GSP33vacbhamu:15643": " śeṣamatirohitārtham //26 // 3.4.6.27. // 27 // 3.4.7.28.",
    "GSP33vacbhamu:15644": " sarvānnānumatiśca prāṇātyaye taddarśanāt /",
    "GSP33vacbhamu:15645": " prāṇasaṃvāde sarvendriyāṇāṃ śrūyate /",
    "GSP33vacbhamu:15646": " eṣa kila vicāraviṣayaḥ-sarvāṇi khalu vāgādīnyavajitya prāṇo mukhya uvācaitāni kiṃ me 'nnaṃ bhaviṣyatīti, tāni hocuḥ /",
    "GSP33vacbhamu:15647": " yadidaṃ loke 'nnamā ca śvabhya ā ca śakunibhyaḥ sarvaprāṇināṃ yadannaṃ tattavānnamiti /",
    "GSP33vacbhamu:15648": " tadanena saṃdarbheṇa prāṇasya sarvamannamityanucintanaṃ vidhāyāha śrutiḥ-'na ha vā evaṃvidi kiñcanānannaṃ bhavati' iti /",
    "GSP33vacbhamu:15649": " sarvaṃ prāṇasyānnamityevaṃvidi na kiñcinānannaṃ bhavatīti /",
    "GSP33vacbhamu:15650": " tatra saṃśayaḥ-kimetatsarvānnābhyanujñānaṃ śamādivadetadvidyāṅgatayā vidhīyata uta stutyarthaṃ saṃkīrtyata iti /",
    "GSP33vacbhamu:15651": " tatra yadyapi bhavatīti vartamānāpadeśānna vidhiḥ pratīyate /",
    "GSP33vacbhamu:15652": " tathāpi yathā yasya parṇamayī juhūrbhavatīti vartamānāpadeśādapi palāśamayītvavidhipratipattiḥ pañcamalakārāpattyā tathehāpi pravṛttiviśeṣakaratālābhe vidhipratipattiḥ /",
    "GSP33vacbhamu:15653": " stutau hi arthavādamātraṃ na tathārthavadyathā vidhau /",
    "GSP33vacbhamu:15654": " bhakṣyābhakṣyaśāstraṃ ca sāmānyataḥ pravṛttamanena viśeṣaśāstreṇa bādhyate /",
    "GSP33vacbhamu:15655": " gamyāgamyavivekaśāstramiva sāmānyataḥ pravṛttaṃ vāmadevavidyāṅgabhūtasamastantryaparihāraśāstreṇa viśeṣaviṣayeṇeti prāpta ucyate-aśakteḥ kalpanīyatvācchāstrāntaravirodhataḥ",
    "GSP33vacbhamu:15656": " prāṇasyānnamidaṃ sarvamiti cintanasaṃstavaḥ //",
    "GSP33vacbhamu:15657": " na tāvatkauleyakamaryādamannaṃ manuṣyajātinā yugapatparyāyeṇa vā śakyamattum /",
    "GSP33vacbhamu:15658": " ibhakarabhakādīnāmannasya śamīkarīrakaṇṭakavaṭakāṣṭhāderekasyāpi aśakyādanatvāt /",
    "GSP33vacbhamu:15659": " na cātra liṅ iva sphuṭatarā vidhipratipattirasti /",
    "GSP33vacbhamu:15660": " naca kalpanīyo vidhirapūrvatvābhāvāt /",
    "GSP33vacbhamu:15661": " stutyāpi ca tadupapatteḥ /",
    "GSP33vacbhamu:15662": " naca satyāṃ gatau sāmānyataḥ pravṛttasya śāstrasya viṣayasaṃkoco yuktaḥ /",
    "GSP33vacbhamu:15663": " tasmātsarvaṃ prāṇasyānnamityanucintanavidhānastutiriti sāmpratam /",
    "GSP33vacbhamu:15664": " śakyatve ca pravṛttiviśeṣakaratopayujyate nāśakyavidhānatve /",
    "GSP33vacbhamu:15665": " prāṇātyasya iti cāvadhāraṇaparaṃ prāṇātyaya eva sarvānnatvam /",
    "GSP33vacbhamu:15666": " tatropākhyānācca sphuṭataravidhismṛteśca surāvarjaṃ vidvāṃsamavidvāṃsaṃ prati vidhānāt /",
    "GSP33vacbhamu:15667": " na tvanyatreti /",
    "GSP33vacbhamu:15668": " ibhyena\u000ehastipakena",
    "GSP33vacbhamu:15669": " sāmisvāditā\u000enardhabhakṣitān /",
    "GSP33vacbhamu:15670": " sa hi cākrāyaṇo hastipakocchiṣṭānkulmāṣānbhuñjāno hastipakenoktaḥ /",
    "GSP33vacbhamu:15671": " kulmāṣāniva maducchiṣṭamudakaṃ kasmānnānupibasīti /",
    "GSP33vacbhamu:15672": " evamuktastadudakamucchiṣṭadoṣātpratyācacakṣe /",
    "GSP33vacbhamu:15673": " kāraṇaṃ cātrovāca /",
    "GSP33vacbhamu:15674": " na vājīviṣṭaṃ na jīviṣyāmītīmānkulmāṣānakhādam /",
    "GSP33vacbhamu:15675": " kāmo ma udakapānamiti svātantryaṃ me udakapāne nadīkūpataḍāgaprāpādiṣu yathākāmaṃ",
    "GSP33vacbhamu:15676": " prāpnomīti nocchiṣṭodakābhāve prāṇātyaya iti tatrocchiṣṭabhakṣaṇadoṣa iti maṭacīhateṣu",
    "GSP33vacbhamu:15677": " kuruṣu glāyannaśanāyayā munirnirapatrapa ibhyena sāmijagdhānkhādayāmāsa //28 // 3.4.7.29. // 29 // 3.4.7.30. // 30 // 3.4.7.31. // 31 // 3.4.8.32.",
    "GSP33vacbhamu:15678": " vihitatvāccāśramatarmāpi\u000e /",
    "GSP33vacbhamu:15679": " nityāni hyāśramakarmāṇi yāvajjīvaśruternityehitopāyatayāvaśyaṃ kartavyāni /",
    "GSP33vacbhamu:15680": " vividiṣantīti ca vidyāsaṃyogādvidyāyāścāvaśyaṃbhāvaniyamābhāvādanityatā prāpnoti /",
    "GSP33vacbhamu:15681": " nityānityasaṃyogaścaikasya na saṃbhavati,",
    "GSP33vacbhamu:15682": " avaśyānavaśyaṃbhāvayorekatra virodhāt /",
    "GSP33vacbhamu:15683": " naca vākyabhedādvāstavo virodhaḥ śakyo 'panetum /",
    "GSP33vacbhamu:15684": " tasmādanadhyavasāya evātreti prāptam /",
    "GSP33vacbhamu:15685": " etena 'ekasya tūbhayatve saṃyogapṛthaktvam' ityākṣiptam /",
    "GSP33vacbhamu:15686": " evaṃ prāpte 'bhidhīyate-siddhe hi syādvirodho 'yaṃ na tu sādhye kathañcana /",
    "GSP33vacbhamu:15687": " vidhyadhīnātmalābhe 'smin yathāvidhi matā sthitiḥ //",
    "GSP33vacbhamu:15688": " siddhaṃ hi vastu viruddhadharmayogena bādhyate /",
    "GSP33vacbhamu:15689": " na tu sādhyarūpaṃ yathā ṣoḍaśina ekasya grahaṇāgrahaṇe /",
    "GSP33vacbhamu:15690": " te hi vidhyadhīnatvādvikaspete eva /",
    "GSP33vacbhamu:15691": " na punaḥ siddhe vikalpasaṃbhavaḥ /",
    "GSP33vacbhamu:15692": " tadihaikamevāgnihotrākhyaṃ karma yāvajjīvaśruternimittena yujyamānaṃ nityehitopāttaduritaprakṣayaprayojanamavaśyakartavyaṃ,",
    "GSP33vacbhamu:15693": " vidyāṅgatayā ca vidyāyāḥ kādācitkatayānavaśyaṃ bhāve 'pi 'kāmyo vā naimittiko vā vikṛtya niviśate' iti nyāyādanityādhikāreṇa niviśamānamapi na nityamanityayati,",
    "GSP33vacbhamu:15694": " tenāpi tasmiddheriti saṃyogapṛthaktvānna nityānityasaṃyogavirodha ekasya kāryasyeti siddham /",
    "GSP33vacbhamu:15695": " sahākiratvaṃ ca karmaṇāṃ na kārye vidyāyāḥ kiṃ tūtpattau /",
    "GSP33vacbhamu:15696": " kor'tho vidyāsahakārīṇi karmāṇīti /",
    "GSP33vacbhamu:15697": " ayamarthaḥ-satsu karmasu vidyaiva svakārye vyāpriyate /",
    "GSP33vacbhamu:15698": " yathā 'sahaiva daśābhiḥ pūtrairbhāraṃ vahati gardabhī' iti sātsveva daśaputreṣu saiva bhārasya vāhiketi /",
    "GSP33vacbhamu:15699": " avidhilakṣaṇatvāditi\u000e /",
    "GSP33vacbhamu:15700": " vihitaṃ hi darśapaurṇamāsādyaṅgairyujyate na tvavihitam /",
    "GSP33vacbhamu:15701": " grāhakagrahaṇapūrvakatvādaṅgabhāvasya vidhaiśca grāhakatvāt /",
    "GSP33vacbhamu:15702": " avihite ca tadanupapatteḥ /",
    "GSP33vacbhamu:15703": " catasṛṇāmapi ca pratipattīnāṃ brahmaṇi vidhānānupapatterityuktaṃ prathamasūtre /",
    "GSP33vacbhamu:15704": " draṣṭavyo nididhyāsitavya iti ca vidhisarūpaṃ ni vidhirityapyuktam /",
    "GSP33vacbhamu:15705": " utpattiṃ prati hetubhāvastu sattvaśuddhyā vividiṣopajanadvāretyadhastādupapāditam /",
    "GSP33vacbhamu:15706": " asādhyatvācca vidyāphalasyāpavargasya svarūpāvasthānalakṣaṇo hi saḥ /",
    "GSP33vacbhamu:15707": " naca svaṃ rūpaṃ brahmaṇaḥ sādhyaṃ nityatvāt /",
    "GSP33vacbhamu:15708": " śeṣamatirohitārtham //32 // 3.4.8.33. // 33 // 3.4.8.34.",
    "GSP33vacbhamu:15709": " sarvathāpi ta evobhayaliṅgāt\u000e /",
    "GSP33vacbhamu:15710": " yathā māsamagnihotraṃ juhvatīti prakaraṇāntarātkarmabheda evamihāpi 'tametaṃ vedānuvacanena",
    "GSP33vacbhamu:15711": " brāhmaṇā vividiṣanti yajñena' itikratuprakaraṇamatikramyaśravaṇātprakaraṇāntarāttadbuddhivyavacchede",
    "GSP33vacbhamu:15712": " sati karmāntaramiti prāpta ucyate-satyapi prakaraṇāntare tadeva karma,",
    "GSP33vacbhamu:15713": " śruteḥ smṛteśca saṃyogabhedaḥ paraṃ yathā 'agnihotraṃ juhuyātsvargakāmaḥ' 'yāvajjīvamagnihotraṃ juhuyāt' iti tadevāgnihotramubhayasaṃyuktam",
    "GSP33vacbhamu:15714": " nahi prakaraṇāntaraṃ sākṣadbhedakam /",
    "GSP33vacbhamu:15715": " kintu ajñātajñāpanasvaraso vidhiḥ prakaraṇaikye sphuṭatarapratyabhijñābalena svarasaṃ jahyāt /",
    "GSP33vacbhamu:15716": " prakaraṇāntareṇa tu vighaṭutapratyabhijñānaḥ svarasamajahatkarma bhinatti /",
    "GSP33vacbhamu:15717": " iha tu siddhavadutpannarūpāṇyeva yajñādīni vividiṣāyāṃ viniyuñjāno na juhvatītyādivadapūrvameṣāṃ rūpamutpādayitumarhati /",
    "GSP33vacbhamu:15718": " naca tatrāpi naiyamikāgnihotre māsavidhirnāpūrvāgnihotrotpattiriti sāṃpratam /",
    "GSP33vacbhamu:15719": " homa eva sākṣadvidhiśruteḥ /",
    "GSP33vacbhamu:15720": " kālasya cānupādeyasyāvidheyatvāt /",
    "GSP33vacbhamu:15721": " kāle hi karma vidhīyate na karmaṇi kāla ityutsargaḥ /",
    "GSP33vacbhamu:15722": " iha tu vividiṣāyāṃ vidhiśrutiḥ na yajñādau /",
    "GSP33vacbhamu:15723": " tāni tu siddhānyevānūdyanta ityaikakarmyātsaṃyogapṛthaktvaṃ siddham /",
    "GSP33vacbhamu:15724": " smṛtimuktvā liṅgadarśanamuktam //34 // 3.4.8.35. // 35 // 3.4.9.36.",
    "GSP33vacbhamu:15725": " antarā cāpi tu taddṛṣṭeḥ\u000e /",
    "GSP33vacbhamu:15726": " yadi vidyāsahakārīṇyāśramakarmāṇi hanta bho vidhurādīnāmanāśramiṇāmanadhikāro vidyāyām,",
    "GSP33vacbhamu:15727": " abhāvātsahakāriṇāmāśramakarmaṇāmiti prāpta ucyate-nātyantamakarmāṇo raikkavidhuravācakravīprabhṛtayaḥ /",
    "GSP33vacbhamu:15728": " santi hi teṣāmanāśramitve 'pi japopavāsadevatārādhanāditi karmāṇi /",
    "GSP33vacbhamu:15729": " karmaṇāṃ ca sahakāritvamuktamāśramakarmaṇāmupalakṣaṇatvāditi na teṣāmanadhikāro vidyāsu /",
    "GSP33vacbhamu:15730": " janmāntarānuṣṭhiterapi ceti\u000e /",
    "GSP33vacbhamu:15731": " na khalu vidyākārye karmaṇāmapekṣā /",
    "GSP33vacbhamu:15732": " apitu utpāde /",
    "GSP33vacbhamu:15733": " utpādayanti ca vividiṣopahāreṇa karmāṇi vidyām /",
    "GSP33vacbhamu:15734": " utpannavividiṣāṇāṃ puruṣadhaureyāṇāṃ vidhurasaṃvartaprabhṛtīnāṃ kṛtaṃ karmabhiḥ /",
    "GSP33vacbhamu:15735": " yadyapi ceha janmani tatheha janmanyāśramakarmotpāditavividiṣa eva vidyāyāmadhikṛto netara ityanāśramiṇāmanadhikāro vidhuraprabhṛtīnāmityata āha-",
    "GSP33vacbhamu:15736": " dṛṣṭārthā ceti\u000e /",
    "GSP33vacbhamu:15737": " avidyānivṛttirvidyāyā dṛṣṭor'thaḥ /",
    "GSP33vacbhamu:15738": " sa cānvavyatirekasiddho na niyamamapekṣata ityarthaḥ /",
    "GSP33vacbhamu:15739": " pratiṣedho vighātastasyābhāva ityarthaḥ //36 // 3.4.9.37. // 37 // 3.4.9.38. // 38 // 3.4.10.39.",
    "GSP33vacbhamu:15740": " yadyanāśramiṇāmapyadhikāro vidyāyāṃ kṛtaṃ tarhyāśramairatibahulāyāsairityāśaṅkyāha-atastvitarajjyāyo liṅgācca /",
    "GSP33vacbhamu:15741": " svasthenāśramitvamāstheyam /",
    "GSP33vacbhamu:15742": " daivātpunaḥ patnyādiviyogātaḥ satyanāśramitve bhavedadhikāro vidyāyāmiti śrutismṛtisaṃdarbheṇa vividiṣanti yajñenetyādinā jyāyastvāvagateḥ śrutiliṅgātsmṛtiliṅgāccvāgamyate",
    "GSP33vacbhamu:15743": " tenaiti puṇyakṛditi śrutiliṅgam,",
    "GSP33vacbhamu:15744": " anāśramī na tiṣṭhetetyādi ca smṛtiliṅgam //39 // 3.4.10.40.",
    "GSP33vacbhamu:15745": " tadbhūtasya tu nātadbhāvo jaiminerapi niyamātadrūpābhāvebhyaḥ\u000e /",
    "GSP33vacbhamu:15746": " ārohavatpratyavaroho 'pi kadācidūrdhvaretasāṃ syāditi mandāśaṅkānivāraṇārthamidamadhikaraṇam /",
    "GSP33vacbhamu:15747": " pūrvadharmeṣu yāgahomādiṣu /",
    "GSP33vacbhamu:15748": " rāgato vā gṛhastho 'haṃ patnyādiparivṛtaḥ syāmiti /",
    "GSP33vacbhamu:15749": " niyamaṃ vyācaṣṭe-tathāhi-",
    "GSP33vacbhamu:15750": " atyantamātmanāmiti\u000e /",
    "GSP33vacbhamu:15751": " atadrūpatāmārohatulyatābhāvaṃ vyācaṣṭe-",
    "GSP33vacbhamu:15752": " tathāca brahmacaryaṃ samāpyeti\u000e /",
    "GSP33vacbhamu:15753": " abhāvaṃ śiṣṭācārābhāvaṃ vibhajate-",
    "GSP33vacbhamu:15754": " na caivamācārāḥ śiṣṭā iti\u000e /",
    "GSP33vacbhamu:15755": " atirohitārthamanyat //40 // 3.4.11.41.",
    "GSP33vacbhamu:15756": " na cādhikārikamapipatanānumānāttadayogāt\u000e /",
    "GSP33vacbhamu:15757": " prāyaścittaṃ na paśyāmīti naiṣṭhikaṃ prati prāyaścittābhāvasmaraṇānnairṛtagardabhālambhaḥ prāyaścittamupakurvāṇakaṃ prati /",
    "GSP33vacbhamu:15758": " tasmācchinnaśirasa iva puṃsaḥ pratikriyābhāva iti pūrvaḥ pakṣaḥ /",
    "GSP33vacbhamu:15759": " sūtrayojanā tu-na cādhikārikamadhikāralakṣaṇe prathamakāṇḍe nirṇītam 'avakīrṇipaśuśca tadvadādhānasyāprāptakālatvāt' ityanena yatprāyaścittaṃ tanna naiṣṭhike bhavitumarhati /",
    "GSP33vacbhamu:15760": " kutaḥ-ārūḍho naiṣṭhikamiti smṛtyā patanaśrutyanumānāttatprāyaścittāyogāt //41 // 3.4.11.42.",
    "GSP33vacbhamu:15761": " upapūrvamapītyeke bhāvamaśanavattaduktam /",
    "GSP33vacbhamu:15762": " śrutistāvatsarasato 'saṅkacadvṛttirbrahmacārimātrasya naiṣṭhikasyopakurvāṇasya cāviśeṣeṇa prāyaścittamupadiśati sākṣāt /",
    "GSP33vacbhamu:15763": " prāyaścittaṃ na paśyāmīti tu smṛtiḥ /",
    "GSP33vacbhamu:15764": " tasyāmapi ca sākṣātprāyaścittaṃ na kartavyamiti prāyaścittaniṣedho na gamyate,",
    "GSP33vacbhamu:15765": " na paśyāmīti tu darśanābhāvena so 'numātavyaḥ /",
    "GSP33vacbhamu:15766": " tathā ca smṛtirniṣedhārtheti anumāya tadarthā śrutiranumātavyā /",
    "GSP33vacbhamu:15767": " śrutistu sāmānyaviṣayā viśeṣamupasarpantī śīghrapravṛttiriti /",
    "GSP33vacbhamu:15768": " smārtaṃ prāyaścittādarśanaṃ tu yatnagauravārtham /",
    "GSP33vacbhamu:15769": " etaduktaṃ bhavati-kṛtanirṇejanairapi etairna saṃkhyānaṃ kartavyamiti /",
    "GSP33vacbhamu:15770": " sūtrārthastu-upapūrvamapi pātakaṃ naiṣṭhikasyāvakīrṇitvaṃ na mahāpātakamapirevakārārthe ata eke prāyaścittabhāvamicchantīti /",
    "GSP33vacbhamu:15771": " ācāryāṇāṃ vipratipattau viśeṣābhāvātsāmyaṃ bhavet /",
    "GSP33vacbhamu:15772": " śāstrasthā yā vā prasiddhiḥ sā grāhyā śāstramūlatvāt /",
    "GSP33vacbhamu:15773": " upapādetaṃ ca prāyaścittabhāvaprasiddheḥ śāstramūlatvamiti /",
    "GSP33vacbhamu:15774": " sugamamitaram //42 // 3.4.12.43.",
    "GSP33vacbhamu:15775": " yadi naiṣṭhikādīnāmasti prāyaścittaṃ tatkimetaiḥ kṛtanirṇejanaiḥ saṃvyavahartavyamuta neti /",
    "GSP33vacbhamu:15776": " tatra doṣakṛtatvādasaṃvyavahārasya prāyaścittena tannibarhaṇādanibarhaṇe vā tatkaraṇavaiyarthyātsaṃvyavahāryā eveti prāpta ucyati-",
    "GSP33vacbhamu:15777": " bahistūbhayathāpi smṛterācārācca\u000e /",
    "GSP33vacbhamu:15778": " niṣiddhakarmānuṣṭhānajanyameno lokadvaye 'pyaśuddhimāpādayati dvaidham lokadvaye 'pyaśuddhirapanīyate prāyaścittairenonibarhaṇaṃ kurvāṇaiḥ /",
    "GSP33vacbhamu:15779": " kasyācittu paralokāśuddhimātramapanīyate prāyaścittairenonibarhaṇaṃ kurvāṇairihalokāśuddhistvenasāpāditā na śakyāpanetum /",
    "GSP33vacbhamu:15780": " yathā strībālādighātinām /",
    "GSP33vacbhamu:15781": " yathāhuḥ-'viśuddhānapi dharmato na saṃpibet' iti /",
    "GSP33vacbhamu:15782": " tathā ca 'prāyaścittairapaityeno yadajñānakṛtaṃ bhavet' kāmataḥ kṛtamapi /",
    "GSP33vacbhamu:15783": " bālaghrādistu kṛtanirṇejano 'pi vacanādavyavahārya iha loke jāyata iti /",
    "GSP33vacbhamu:15784": " vacanaṃ ca bālaghrāṃścetyādi /",
    "GSP33vacbhamu:15785": " tasmātsarvamavadātam //43 // 3.4.13.44.",
    "GSP33vacbhamu:15786": " svāminaḥ phalaśruterityātreyaḥ\u000e /",
    "GSP33vacbhamu:15787": " prathame kāṇḍe śeṣalakṣaṇe tathākāma ityatrartviksaṃbandhe karmaṇaḥ siddhe kiṃ kāmo",
    "GSP33vacbhamu:15788": " yājamāna utārtvijya iti saṃśapyārtvijye 'pi karmaṇi yājamāna eva kāmo guṇaphaleṣviti",
    "GSP33vacbhamu:15789": " nirṇītamihi tvevañjātīyakāni cāṅgasaṃbaddhāni upāsanāni kiṃ yājamānanyevotārtvijyānīti",
    "GSP33vacbhamu:15790": " vicāryata iti na punaruktam /",
    "GSP33vacbhamu:15791": " tatropāsakānāṃ phalaśravaṇādanadhikāriṇastadanupapatteryajamānasya ca karmajanitaphalopabhogabhājo",
    "GSP33vacbhamu:15792": " 'dhikārādṛtvijāṃ ca tadanupapattervacanācca rājājñāsthānīyātkkacidṛtvijāṃ phalaśruterasati",
    "GSP33vacbhamu:15793": " vacane yajamānasya phalavadupāsanaṃ tasya phalaśruteḥ taṃ ha bako dālabhyo vidāñcakāretyāderupāsanasya",
    "GSP33vacbhamu:15794": " ca siddhaviṣayatayānyāyāpavādasāmarthyabhāvādyājamānamevopāsanākarmeti prāpta ucyate- //44 // 3.4.13.45.",
    "GSP33vacbhamu:15795": " ārtvijyamityauḍulomistasmai hi parikrīyate\u000e /",
    "GSP33vacbhamu:15796": " upākhyānāttāvadupāsanamaudgātramavagamyate /",
    "GSP33vacbhamu:15797": " tadbalavati sati bādhake 'nyathopapādanīyam /",
    "GSP33vacbhamu:15798": " na cartvikkartṛka upāsane yajamānagāmitā phalasyāsaṃbhavinī tena hi sa parikrīyastadgāmine phalāya ghaṭate /",
    "GSP33vacbhamu:15799": " tasmānna vyasanitāmātreṇopākhyānamanyathayituṃ yuktamiti rāddhāntaḥ //45 // 3.4.13.46. // 46 // 3.4.14.47.",
    "GSP33vacbhamu:15800": " tasmādbrāhmaṇaḥ pāṇḍityaṃ nirvidya niścayena /",
    "GSP33vacbhamu:15801": " labdhvā bālyena tiṣṭhāsedbālyaṃ ca pāṇḍityaṃ ca nirvidyātha muniramaunaṃ ca maunaṃ ca nirvidyātha brāhmaṇa iti /",
    "GSP33vacbhamu:15802": " yatra hi vidhivibhaktiḥ śrūyate sa vidheyaḥ /",
    "GSP33vacbhamu:15803": " bālyena tiṣṭhāsedityatra ca sā śrūyate na śrūyate tu maune /",
    "GSP33vacbhamu:15804": " tasmādyathātha brahmaṇa ityetadaśrūyamāṇavidhikamavidheyamevaṃ maunamapi /",
    "GSP33vacbhamu:15805": " na cāpūrvatvādvidheyaṃ,",
    "GSP33vacbhamu:15806": " tasmādbrāhnaḥ pāṇḍityaṃ nirvidyeti pāṇḍityavidhānādeva maunasiddheḥ pāṇḍityameva maunamiti /",
    "GSP33vacbhamu:15807": " athavā bhikṣuvacano 'yaṃ muniśabdastatra darśanāt 'gārhasthyamācāryakulaṃ maunaṃ vānaprastham' ityatra /",
    "GSP33vacbhamu:15808": " tasyānyato vihitasyāyamanuvādaḥ /",
    "GSP33vacbhamu:15809": " tasmādbālyamevātra vidhīyate maunaṃ tu prāptaṃ praśaṃsārthamanūdyata iti yuktam /",
    "GSP33vacbhamu:15810": " bhavedevaṃ yadi paṇḍitaparyāyo muniśabdo bhavet /",
    "GSP33vacbhamu:15811": " api tu jñānamātraṃ pāṇḍityaṃ jñānātiśayasaṃpattistu maunaṃ tatprasiddheḥ /",
    "GSP33vacbhamu:15812": " āśramabhede tu tatpravṛttirgārhasthyādipadasaṃnidhānāt /",
    "GSP33vacbhamu:15813": " tasmādapūrvatvānmaunasya bālyapāṇḍityāpekṣayā tṛtīyamidaṃ maunaṃ jñānātiśayarūpaṃ vidhīyate /",
    "GSP33vacbhamu:15814": " evaṃ ca nirvedanīyatvamapi vidhāna āñjasaṃ syādityāha-",
    "GSP33vacbhamu:15815": " nirvedanīyatvanirdeśāditi\u000e /",
    "GSP33vacbhamu:15816": " kasyedaṃ maunaṃ vidhīyate vidyāsahakāritayetyata āha-",
    "GSP33vacbhamu:15817": " tadvato vidyāvataḥ saṃnyāsino\u000ebhikṣoḥ /",
    "GSP33vacbhamu:15818": " pṛcchati-",
    "GSP33vacbhamu:15819": " kathamiti\u000e /",
    "GSP33vacbhamu:15820": " vidyāvattā pratīyate na saṃnyāsitetyarthaḥ /",
    "GSP33vacbhamu:15821": " uttaran",
    "GSP33vacbhamu:15822": " tadadhikārāt\u000ebhikṣostadadhikārāt /",
    "GSP33vacbhamu:15823": " taddarśayati-",
    "GSP33vacbhamu:15824": " ātmānaṃ viditveti\u000e /",
    "GSP33vacbhamu:15825": " sūtrāvayavaṃ yojayituṃ śaṅkate-",
    "GSP33vacbhamu:15826": " nanviti\u000e /",
    "GSP33vacbhamu:15827": " pariharati-",
    "GSP33vacbhamu:15828": " ata āha-pakṣeṇeti\u000e /",
    "GSP33vacbhamu:15829": " vidyāvāniti na vidyātiśayo vivakṣitaḥ /",
    "GSP33vacbhamu:15830": " api tu vidyodayāyābhyāse pravṛtto na punarutpannavidyātiśayaḥ /",
    "GSP33vacbhamu:15831": " tathācāsya pakṣe kadācidbhedadarśanātsaṃbhava ityarthaḥ /",
    "GSP33vacbhamu:15832": " vidhyādirvidhimukhyaḥ pradhānamiti yāvat /",
    "GSP33vacbhamu:15833": " ata eva samidādirvidhyantaḥ sa hi vidhiḥ pradhānavidheḥ paścāditi /",
    "GSP33vacbhamu:15834": " tatrāśrūyamāṇavidhitve 'pūrvatvādvidhirāstheya ityarthaḥ //47 // 3.4.14.48.",
    "GSP33vacbhamu:15835": " nanu yadyayamāśramo bālyapradhānaḥ kasmātpunargārhasthyenopasaṃharatīti codayati-",
    "GSP33vacbhamu:15836": " evaṃ bālyādiviśiṣṭeti\u000e /",
    "GSP33vacbhamu:15837": " uttaraṃ paṭhati-",
    "GSP33vacbhamu:15838": " kṛtsnabhāvāttu gṛhiṇopasaṃhāraḥ\u000e /",
    "GSP33vacbhamu:15839": " chāndogye bahulāyāsādhyakarmabahulatvādgārhasthyasya cāśramāntaradharmāṇāṃ ca keṣāñcidahiṃsādīnāṃ samavāyāttenopasaṃhāro na punastena samāpanādityarthaḥ",
    "GSP33vacbhamu:15840": " evaṃ tadāśramadvayopanyāsena kkacitkadāciditarābhāvaśaṅkā mandabuddheḥ syāditi tadapākaraṇārthaṃ sūtram-",
    "GSP33vacbhamu:15841": " maunavaditareṣāmapyupadeśāt\u000e /",
    "GSP33vacbhamu:15842": " vṛttirvānaprasthānāmanekavidhairevaṃ brahmācāriṇo 'pīti vṛttibhedo 'nuṣṭhātāro vā puruṣā bhidyante,",
    "GSP33vacbhamu:15843": " tasmāddvitve 'pi bahuvacanamaviruddham //49 // 3.4.15.50.",
    "GSP33vacbhamu:15844": " anāviṣkurvannanvayāt\u000e /",
    "GSP33vacbhamu:15845": " bālyeneti yāvadbālacaritaśruteḥ kāmacāravādabhakṣatāyāśacātyantabālyena prasiddheḥ",
    "GSP33vacbhamu:15846": " śaucādiniyamavidhāyinaśca sāmānyaśāstrasyānena viśeṣaśāstreṇa bādhanātsakalabālacaritavidhānamiti",
    "GSP33vacbhamu:15847": " prāpte 'bhidhīyate-vidyāṅgatvena bālyavidhānātsamastabālacaryāyāṃ ca pradhānavirodhaprasaṅgādyattadanuguṇamaprauḍhendriyatvādi",
    "GSP33vacbhamu:15848": " bhāvaśuddhirūpaṃ tadeva vidhīyate /",
    "GSP33vacbhamu:15849": " evaṃ ca śāstrāntarābādhenāpyupapattau na śāstrāntarabādhanamanyāpyaṃ bhaviṣyatīti //50 // 3.4.16.41.",
    "GSP33vacbhamu:15850": " aihikamapyaprastutapratibandhe taddarśanāt\u000e /",
    "GSP33vacbhamu:15851": " saṃgatimāha-",
    "GSP33vacbhamu:15852": " sarvāpekṣā ceti\u000e /",
    "GSP33vacbhamu:15853": " kiṃ śravaṇādibhirihaiva vā janmani vidyā sādhyate utāniyama iha vāmutra veti /",
    "GSP33vacbhamu:15854": " yadyapi karmāṇi yajñādinyaniyataphalāni teṣāṃ ca vidyotpadasādhanatvena vidyotpādasyāniyamaḥ pratibhāti /",
    "GSP33vacbhamu:15855": " tathāca garbhasthasya vāmadevasyātmapratibodhaśravaṇāt 'anekajanmasaṃsiddhastato yati parāṃ gatim' iti ca smaraṇādāmuṣmikatvamapyavagamyate",
    "GSP33vacbhamu:15856": " tathāpi yajñādīnāṃ prameyāṇāmapramāṇatvācchravaṇādeśca pramāṇatvātteṣāmeva sākṣādvidyāsādhanatvam /",
    "GSP33vacbhamu:15857": " yajñādīnāṃ sattvaśuddhyādhānena vā vidyotpādakaśravaṇādilakṣaṇapramāṇapravṛttivighnopaśamena vā vidyāsādhanatvām /",
    "GSP33vacbhamu:15858": " śravaṇādīnāṃ tvanapekṣāmāmeva vidyotpādakatvam /",
    "GSP33vacbhamu:15859": " naca pramāṇeṣu pravartamānāḥ pramātāra aihikamapi cirabhāvinaṃ pramotpādaṃ kāmayante kintu tādātvikameva prāgeva tu pāralaukikam /",
    "GSP33vacbhamu:15860": " nahi kumbhalādidṛkṣuścakṣuṣī samunmīlayati kālāntarīyāya kumbhadarśanāya kintu tādātvikāya /",
    "GSP33vacbhamu:15861": " tasmādaihika eva vidyotpādo nāniyatakālaḥ /",
    "GSP33vacbhamu:15862": " śrutismṛtī ca pāralaukikaṃ vidyotpādaṃ stutyā brātaḥ /",
    "GSP33vacbhamu:15863": " itthaṃbhūtāni nāma śravaṇādīnyāvaśyakaphalāni yatkālāntare 'pi vidyāmutpādayantīti /",
    "GSP33vacbhamu:15864": " evaṃ prāpta ucyate-yata evātra vidyotpāde śravaṇādibhiḥ kartavye yajñādīnāṃ sattvāśuddhidvāreṇa",
    "GSP33vacbhamu:15865": " vā vighnopaśamadvārā vopayogo 'ta eva teṣāṃ yajñādīnāṃ karmāntarapratibandhāpratibandhābhyāmaniyataphalatvena",
    "GSP33vacbhamu:15866": " tadapekṣāṇāṃ śravaṇādīnāmapyaniyataphalatvaṃ nyāṭyaniyataphalatvaṃ nyāṭyamanapahatavighnānāṃ",
    "GSP33vacbhamu:15867": " śravaṇādīnāmanutpādakatvādaviśuddhasattvādvā puṃsaḥ pratyanutpādakatvāt /",
    "GSP33vacbhamu:15868": " tathāca teṣāṃ yajñādyapekṣāṇāṃ teṣāṃ cāniyataphalatvena śravaṇādīnāmapyaniyataphalatvaṃ yuktamevaṃ śrutismṛtipratibandho na stutimātratvena vyākhyeyo bhaviṣyati /",
    "GSP33vacbhamu:15869": " puruṣāśca vidyārthinaḥ sādhanasāmarthyānusāreṇa tadanurūpameva kāmayiṣyante tadidamuktam-abhisaṃdherniraṅkaśatvāditi //51 // 3.4.17.52.",
    "GSP33vacbhamu:15870": " evaṃ muktiphalāniyamastadavasthāvadhṛtestadavasthāvadhṛteḥ\u000e /",
    "GSP33vacbhamu:15871": " yajñādyupakṛtavidyāsādhanaśravaṇādivīryaviśeṣātkila tatphale vidyāyāmaihikamuṣmikatvalakṣaṇa utkarṣo darśitaḥ /",
    "GSP33vacbhamu:15872": " tathā ca yathā sādhanotkarṣanikarṣābhyāṃ tatphalasya vidyāyā utkarṣāvevaṃ vidyāphalasyāpi mukterutkarṣanikarṣau saṃbhāvyete /",
    "GSP33vacbhamu:15873": " naca muktāvaihikāmuṣmikatvalakṣaṇo viśeṣa upapadyate brahmopāsanāparipākalabdhajanmani vidyāyāṃ jīvato mukteravaśyaṃbhāvaniyamātsatyapyārabdhavipākakarmāprakṣaye",
    "GSP33vacbhamu:15874": " tasmānmuktāveva rūpato nikarṣotkarṣau syātām /",
    "GSP33vacbhamu:15875": " apica saguṇānāṃ vidyānāmutkarṣanikarṣābhyāṃ tatphalānāmutkarṣanikarṣau dṛṣṭāviti",
    "GSP33vacbhamu:15876": " mukterapi vidyāphalatvādrūpataścotkarṣanikarṣau syātāmiti prāpata ucyate-na muktestatra",
    "GSP33vacbhamu:15877": " tatraikarūpyaśruterupapatteśca /",
    "GSP33vacbhamu:15878": " sādhyaṃ hi sādhanaviśeśaṣādviśeṣavadbhavati /",
    "GSP33vacbhamu:15879": " naca muktirbrahmaṇo nityasvarūpāvasthānalakṣaṇā nityā satī sādhyā bhavitumarhati /",
    "GSP33vacbhamu:15880": " naca savāsananiḥśeṣakleśakarmāśayaprakṣayo vidyājarnmaviśeṣavān,",
    "GSP33vacbhamu:15881": " yena tadviśeṣānmokṣo viśeṣavānbhavet /",
    "GSP33vacbhamu:15882": " naca sāvaśeṣaḥ kleśādiprakṣayo mokṣāya kalpate /",
    "GSP33vacbhamu:15883": " naca cirācirotpādānutpādāvantareṇa vidyāyāmapi rūpato bhedaḥ kaścidupalakṣyate tasyā apyekarūpatvena śruteḥ /",
    "GSP33vacbhamu:15884": " saguṇāyāstu vidyāyāstattadguṇāvapodjhāmābhyāṃ tatkāryasya phalasyotkarṣanikarṣau yujyete /",
    "GSP33vacbhamu:15885": " na cātra vidyātvaṃ sāmānyato dṛṣṭaṃ bhavati /",
    "GSP33vacbhamu:15886": " āgamatatprabhavayuktibādhitatvena kālātyayāpadiṣṭatvāt /",
    "GSP33vacbhamu:15887": " tasmāttasyā muktyavasthāyā aikarūpyāvadhṛtermuktilakṣaṇasya phalasyāviśeṣo yukta iti //52 //",
    "GSP33vacbhamu:15888": " iti śrīvācaspatimiśraviracite śārīrakabhagavatpādabhāṣyavibhāge bhāmatyāṃ tṛtīyādhyāyasya caturthaḥ pādaḥ //",
    "GSP33vacbhamu:15889": " iti tṛtīyādhyāyasya nirguṇavidyāyā antaraṅgasādhanavicārākhyaścaturthaḥ pādaḥ ____________________________Adhyāya 4____________________________",
    "GSP33vacbhamu:15890": " atha caturtho 'dhyāyaḥ (bhāmatī)\u000e",
    "GSP33vacbhamu:15891": " nābhyarthyā iha santaḥ svayaṃ pravṛttā na cetare śakyāḥ /",
    "GSP33vacbhamu:15892": " matsarapittanibandhanamacikitsyamarocakaṃ yeṣām //1 //",
    "GSP33vacbhamu:15893": " śaṅke saṃprati nirviśaṅkamadhunā svarājyasaukhyaṃ vahannendraḥ sāndratapaḥsthiteṣu kathamapyudvegamabhyeṣyati /",
    "GSP33vacbhamu:15894": " yadvācaspatimiśranirmitamitavyākhyānamātrasphuṭadvedāntārthavivekavañcitabhavāḥ svarge 'pyamī niḥspṛhāḥ //2 //",
    "GSP33vacbhamu:15895": " āvṛttirasakṛdupadeśāt\u000e /",
    "GSP33vacbhamu:15896": " sādhanānuṣṭhānapūrvakatvātphalasiddherviṣayakrameṇa viṣayiṇorapi tadvicārayoḥ kramamāha--",
    "GSP33vacbhamu:15897": " tṛtīye 'dhyāya iti\u000e /",
    "GSP33vacbhamu:15898": " muktilakṣaṇasya phalasyātyantaparokṣatvāttadarthāni darśanaśravaṇamanananididhyāsanāni",
    "GSP33vacbhamu:15899": " codyamānānyadṛṣṭārthānīti yāvadvidhānamanuṣṭheyāni na tu tato 'dhikamāvartanīyāni pramāṇābhāvāt /",
    "GSP33vacbhamu:15900": " yatra punaḥ sakṛdupadeśa upāsītetyādiṣu tatra sakṛdeva prayogaḥ prayājādivaditi prāpta ucyate /",
    "GSP33vacbhamu:15901": " yadyapi muktiradṛṣṭacarī tathāpi savāsanāvidyocchedenātmanaḥ svarūpāvasthānalakṣaṇāyāstasyāḥ",
    "GSP33vacbhamu:15902": " śrutisiddhatvādavidyāyāśca vidyotpādavirodhitayā vidyotpādena samucchedasyāhivibhramasyeva",
    "GSP33vacbhamu:15903": " rajjutatvasākṣātkāreṇa samucchedasyopapattisiddhatvādanvayavyatirekābhyāṃ ca śravaṇamanananididhyāsanābhyāsasyaiva",
    "GSP33vacbhamu:15904": " svagocarasākṣātkāraphalatvena lokasiddhatvāsakaladuḥkhavinirmuktaikacaitanyātmako",
    "GSP33vacbhamu:15905": " 'hamityaparokṣarūpānubhavasyāpi śravaṇādyabhyāsasādhanatvenānumānāttadarthāni śravaṇādīni",
    "GSP33vacbhamu:15906": " dṛṣṭārthāni bhavanti /",
    "GSP33vacbhamu:15907": " na ca dṛṣṭārthatve satyadṛṣṭārthatvaṃ yuktam /",
    "GSP33vacbhamu:15908": " na caitānyanāvṛttāni satkāradīrghakālanairantaryeṇa sākṣātkāravate tādṛśānubhavāya kalpante /",
    "GSP33vacbhamu:15909": " na cātrāsākṣātkāravadvijñānaṃ sākṣātkāravatīmavidyāmucchettumarhati /",
    "GSP33vacbhamu:15910": " na khalu pittopahṛtendriyasya guḍe tiktatāsākṣātkāro 'ntareṇamādhuryasākṣātkāraṃ sahasreṇāpyupapattibhirnivartitumarhati /",
    "GSP33vacbhamu:15911": " atadvato narāntaravacāṃsivopapattisahasrāṇi vā parāmṛśato 'pi thūtkṛtya guḍatyāgāt /",
    "GSP33vacbhamu:15912": " tadevaṃ dṛṣṭārthatvaddhyānopāsanayoścāntanīrtāvṛttikatvena lokataḥ pratīterāvṛttireveti siddham //1 //",
    "GSP33vacbhamu:15913": " adhikaraṇārthamuktvā nirupādhibrahmaviṣayatvamasyākṣipati--",
    "GSP33vacbhamu:15914": " atrāha bhavatu nāmeti\u000e /",
    "GSP33vacbhamu:15915": " sādhye hyanubhave pratyayāvṛttirarthavatī nāsādhye /",
    "GSP33vacbhamu:15916": " nahi brahmānubhavo brahmasākṣātkāro nityaśuddhasvabhāvādbrahmaṇo 'tiricyate /",
    "GSP33vacbhamu:15917": " tathāca nityasya brahmaṇaḥ svabhāvo nitya eveti kṛtamatra pratyayāvṛtyā /",
    "GSP33vacbhamu:15918": " tadidamuktam---",
    "GSP33vacbhamu:15919": " ātmabhūtamiti\u000e /",
    "GSP33vacbhamu:15920": " ākṣeptāraṃ pratiśaṅkate",
    "GSP33vacbhamu:15921": " ---sakṛcchrutāviti\u000e /",
    "GSP33vacbhamu:15922": " ayamabhisaṃdhiḥ--",
    "GSP33vacbhamu:15923": " na ca brahmātmabhūtastatsākṣātakāro 'vidyāmucchinanti tayā sahānuvṛtteravirodhāte /",
    "GSP33vacbhamu:15924": " virodhe vā tasya nityatvānnāvidyodīyeta kuta eva tu tena sahānuvarteta /",
    "GSP33vacbhamu:15925": " tasmāttannivṛttaye āgantukastatsākṣātkāra eṣitavyaḥ /",
    "GSP33vacbhamu:15926": " tathāca pratyayānuvṛttirarthavatī /",
    "GSP33vacbhamu:15927": " ākṣeptā sarvapūrvoktākṣepeṇa pratyavatiṣṭhate",
    "GSP33vacbhamu:15928": " ---na āvṛttāvapīti\u000e /",
    "GSP33vacbhamu:15929": " na khalu jyotiṣṭomavākyārthapratyayaḥ śataśo 'pyāvartamānaḥ sākṣātkārapramāṇaṃ svaviṣaye janayati /",
    "GSP33vacbhamu:15930": " utpannasyāpi tādṛśo dṛṣṭavya bhicāratvena prātibhatvāt /",
    "GSP33vacbhamu:15931": " brahmātmatvapratītiṃ\u000ebrahmatmasākṣātkāram /",
    "GSP33vacbhamu:15932": " punaḥ śaṅkate--",
    "GSP33vacbhamu:15933": " na kevalaṃ vākyamiti\u000e /",
    "GSP33vacbhamu:15934": " ākṣeptā dūṣayati",
    "GSP33vacbhamu:15935": " ---tathāpyāvṛtyānarthakyamiti\u000e /",
    "GSP33vacbhamu:15936": " vākyaṃ cedyuktyapekṣaṃ sākṣātkārāya prabhavatitathā sati kṛtamāvṛtyā /",
    "GSP33vacbhamu:15937": " sakṛtpravṛttasyaiva tasya sopapattikasya yāvatkartavyakaraṇāditi /",
    "GSP33vacbhamu:15938": " punaḥ śaṅkate",
    "GSP33vacbhamu:15939": " ---athāpi syāditi\u000e /",
    "GSP33vacbhamu:15940": " na yuktivākye sākṣātkāraphale pratyakṣasyaiva pramāṇasya tatphalatvāt /",
    "GSP33vacbhamu:15941": " te tu parokṣārthāvagāhinī sāmānyamātramabhiniviśate natu viśeṣaṃ sākṣātkuruta iti tadviśeṣasākṣātkārāyāvṛttirupāsyate /",
    "GSP33vacbhamu:15942": " sā hi satkāradīrghakālanairantaryasevitā satī dṛḍhabhūmirviśeṣa sākṣātkārāya prabhavati kāminībhāvaneva straiṇasya puṃsa iti /",
    "GSP33vacbhamu:15943": " ākṣeptāha",
    "GSP33vacbhamu:15944": " --na /",
    "GSP33vacbhamu:15945": " asakṛdapīti\u000e /",
    "GSP33vacbhamu:15946": " sa khalvayaṃ sākṣātkāraḥ śāstra yuktiyonirvā syādbhāvanāmātrayonirvā /",
    "GSP33vacbhamu:15947": " na tāvatparokṣābhāsavijñānaphale śāstrayuktī sākṣātkāralakṣaṇaṃ pratyakṣapramāṇaphalaṃ prasotumarhataḥ /",
    "GSP33vacbhamu:15948": " na khalu kuṭajabījādvaṭāṅkuro jāyate /",
    "GSP33vacbhamu:15949": " naca bhāvanāprakarṣaparyantajamaparokṣāvabhāsamapi jñānaṃ pramāṇaṃ vyabhicārādityuktam /",
    "GSP33vacbhamu:15950": " ākṣeptā svapakṣamupasaṃharati--",
    "GSP33vacbhamu:15951": " tasmādyadīti\u000e /",
    "GSP33vacbhamu:15952": " ākṣeptākṣepāntaramāha",
    "GSP33vacbhamu:15953": " ---naca sakṛtpravṛtte iti\u000e /",
    "GSP33vacbhamu:15954": " kaścitkhalu śuddhasatvogarbhastha iva vāmadevaḥ śrutvā ca matvā ca kṣaṇamavadhāya jīvātmano brahmātmatamanubhavati /",
    "GSP33vacbhamu:15955": " tato 'pyāvṛttiranarthiketi /",
    "GSP33vacbhamu:15956": " ataścāvṛranarthikā yanniraṃśasya grahaṇamadrahaṇaṃ vā na tu vyaktāvyaktatve sāmānyavaśeṣavatpadmarāgādivadityata āha",
    "GSP33vacbhamu:15957": " --api cānekāṃśeti\u000e /",
    "GSP33vacbhamu:15958": " samādhatte --",
    "GSP33vacbhamu:15959": " atrocyate--bhavedāvṛtyānarthakyamiti\u000e /",
    "GSP33vacbhamu:15960": " ayamabhisandhiḥ---satyaṃ na brahmasākṣātkāraḥ sākṣādāgamayukttiphalamapi tu yuktyāgamārthajñānāhitasaṃskārasacivaṃ citameva brahmaṇi sākṣātkāravartīṃ buddhivṛttiṃ samādhatte /",
    "GSP33vacbhamu:15961": " sā ca nānumānitavahmisākṣātkāravatprātibhatvenāpramāṇaṃ tadānīṃ vahnisvalakṣaṇasyaparokṣatvātsadātanaṃ tu brahmasvarūpasyopādhirūṣitasya jīvasyāparokṣatvam",
    "GSP33vacbhamu:15962": " nahi śuddhabuddhatvādayo vastutastato 'tiricyate /",
    "GSP33vacbhamu:15963": " tasmādyathā gāndharvaśāstrārthajñānābhyāsāhitasaṃskāraḥ sacivena śrotreṇa ṣaḍjādisvaragrābhamūrcchanābhedamadhyakṣeṇekṣate",
    "GSP33vacbhamu:15964": " evaṃ vedāntārthajñānāhitasaṃskāro jīvasya brahmasvabhāvamantaḥkaraṇeneti /",
    "GSP33vacbhamu:15965": " yastatvamasīti sakṛduktameveti\u000e /",
    "GSP33vacbhamu:15966": " śrutvā matvā kṣaṇamavadhāya prāgbhavīyābhyāsajātasaṃskārādityarthaḥ /",
    "GSP33vacbhamu:15967": " yastu na śaknotīti\u000e /",
    "GSP33vacbhamu:15968": " prāgbhavīyabrahmābhyāsarahita ityarthaḥ /",
    "GSP33vacbhamu:15969": " nahi dṛṣṭe 'nupapannaṃ nāmeti\u000e /",
    "GSP33vacbhamu:15970": " yatra parokṣapratibhāsini vākyārthe 'pi vyaktāvyaktatvatāratamyaṃ tatra mananottarakālamādhyāsanābhyāsanikarṣaprakarṣakramajanmani",
    "GSP33vacbhamu:15971": " pratyayapravāhe sākṣātkārāvadhau vyaktitāratamyaṃ prati kaiva katheti bhāvaḥ /",
    "GSP33vacbhamu:15972": " tadevaṃ vākyamātrasyārthe 'pi na drāgityeva pratyaya ityuktam /",
    "GSP33vacbhamu:15973": " tatvamasīti tu vākyamatyantadurgrahapadārthaṃ na padārthajñānapūrvake svārthe jñāne drāgityeva pravartate /",
    "GSP33vacbhamu:15974": " kintu bilambitatamapadārthajñānamativilambenetyāha",
    "GSP33vacbhamu:15975": " ---apica tatvamasītyetadvākyaṃ tvaṃpadārthasyeti\u000e /",
    "GSP33vacbhamu:15976": " syādetat padārthasaṃsargātmā vākyārthaḥ padārthajñānakrameṇa tadadhīnanirūpaṇīyatayā kramavatpratītiryujyate /",
    "GSP33vacbhamu:15977": " brahma tu niraṃśatvenāsasṛṣṭanānātvapadarthakamiti kasyānukramema kramavatī pratītiriti sakṛdeva tadgṛhyeta na vā gṛhyatetyuktamityata āha",
    "GSP33vacbhamu:15978": " ---yadyapi ca pratipattavya ātmā niraṃśa iti\u000e /",
    "GSP33vacbhamu:15979": " niraṃśo 'pyahamaparokṣo 'pyātmā tattaddehādyāropavyudāsābhyāmaṃśavānivātyantaparokṣa iva /",
    "GSP33vacbhamu:15980": " tataśca vākyārthatayā kramavatpratyaya upapadyate /",
    "GSP33vacbhamu:15981": " tatkiṃmiyameva vākyajanitā pratītirātmani tathāca na sākṣātpratītirātmanyanāgataphalatvādasya ityata āha",
    "GSP33vacbhamu:15982": " ---tattu pūrvarūpamevātmapratipatteḥ\u000esākṣātkāravatyāḥ /",
    "GSP33vacbhamu:15983": " etaduktaṃ bhavati ---vākyārthaśravaṇamananottarakālā viśeṣaṇatrayavatī bhāvanā brahma sākṣātkārāya kalpate iti vākyārthapratītiḥ sākṣātkārasya pūrvarūpamiti /",
    "GSP33vacbhamu:15984": " śaṅkate",
    "GSP33vacbhamu:15985": " --satyamevamiti\u000e /",
    "GSP33vacbhamu:15986": " samāropo hi tatvapratyayenāpodyate na tatvapratyayaḥ /",
    "GSP33vacbhamu:15987": " duḥkhitvādipratyayaścātmani sarveṣāṃ sarvadotpadyata ityabādhitatvātsamīcina iti balavānna śakyo 'panetumityarthaḥ /",
    "GSP33vacbhamu:15988": " nirākaroti",
    "GSP33vacbhamu:15989": " ---na /",
    "GSP33vacbhamu:15990": " dehādyabhimānavaditi\u000e /",
    "GSP33vacbhamu:15991": " nahi sarveṣāṃ sarvadotpadyata ityetāvatā tātvikatvam /",
    "GSP33vacbhamu:15992": " dehātmābhimānasyāpi satyatvaprasaṅgātso 'pi sarveṣāṃ sarvadotpadyate /",
    "GSP33vacbhamu:15993": " uktaṃ cāsya tatra tatropapatyā bādhanamevaṃ duḥkhitvādyabhimāno 'pi tathā /",
    "GSP33vacbhamu:15994": " nahi nityaśuddhabuddhasvabhāvasyātmanā upajanāpāyadharmaṇo duḥkhaśokādaya ātmano bhavitumarhanti /",
    "GSP33vacbhamu:15995": " nāpi dharmāḥ teṣāṃ tato 'tyantabhinnānāṃ taddharmatvānupapatteḥ,",
    "GSP33vacbhamu:15996": " nahi gauraśvasya dharmaḥ saṃbandhasyāpi vyatirekāvyatirekābhyāṃ saṃbandhāsaṃbandhābhyāṃ ca vicārāsahatvāt /",
    "GSP33vacbhamu:15997": " bhedābhedayośca parasparavirodenaikatrāsaṃbhavatvāt /",
    "GSP33vacbhamu:15998": " iti sarvametadupahitaṃ dvitīyādhyāye /",
    "GSP33vacbhamu:15999": " tadidamuktaṃ",
    "GSP33vacbhamu:16000": " ---dehādivadeva caitanyādbahirupalabhyamānatvāditi\u000e /",
    "GSP33vacbhamu:16001": " itaśca duḥkhitvādīnāṃ na tādātmyamityāha",
    "GSP33vacbhamu:16002": " ----suṣuptādiṣu ceti\u000e /",
    "GSP33vacbhamu:16003": " syādetat /",
    "GSP33vacbhamu:16004": " kasmādanubhavārtha evāvṛtyabhyupagamo yāvatā draṣṭavyaḥ śrotavya ityādibhistatvamasivākyaviṣayādanyaviṣayaivāvṛttirvidhāsyata ityata āha",
    "GSP33vacbhamu:16005": " ---tatrāpi na tatvamasivākyārthāditi /",
    "GSP33vacbhamu:16006": " . \u000eātmā vā are draṣṭavya ityādyātmaviṣayaṃ darśanaṃ vidhīyate /",
    "GSP33vacbhamu:16007": " na ca tattvamasīvākyaviṣayādanyadātmadarśanamāmnātaṃ yenopakramyate yena copasaṃhriyate sa vākyārthaḥ /",
    "GSP33vacbhamu:16008": " sadeva somyedamiti copakramya tattvamasītyupasaṃhṛta iti sa eva vākyārthaḥ /",
    "GSP33vacbhamu:16009": " taditaḥ prācyāvyāvṛttimanyatra vidadhānaḥ pradhānamaṅgena vihanti /",
    "GSP33vacbhamu:16010": " varo hi karmaṇābhiprāyamāṇatvātsaṃpradānaṃ pradhānam /",
    "GSP33vacbhamu:16011": " tamudvāhena karmaṇāṅgena na vighnantīti /",
    "GSP33vacbhamu:16012": " nanu vidhipradhānatvādvākyasya na bhūtārthapradhānatvaṃ bhūtastvarthastadaṅgatayā pratyāyyate /",
    "GSP33vacbhamu:16013": " yathāhuḥ 'codanā hi bhūtaṃ bhavantam' ityādi śābaraṃ vākyaṃ vyācakṣāṇāḥ--'kāryamarthamavagamayantū codanā taccheṣatayā bhūtādikamavagamayati' ityāśaṅkyāha---",
    "GSP33vacbhamu:16014": " niyuktasya cāsminnadhikṛto 'hamiti\u000e /",
    "GSP33vacbhamu:16015": " yathā tāvadbhūtārthaparyavasitā vedāntā na kāryavidhiniṣṭāstathopapāditaṃ 'tattu samanvayāt'",
    "GSP33vacbhamu:16016": " ityatra /",
    "GSP33vacbhamu:16017": " pratyuta vidhiniṣṭhatve muktiviruddhapratyotpādānmuktivihantṛtvamevāsyetyabhyuccayamātramatroktamiti //2 //",
    "GSP33vacbhamu:16018": " ātmeti tūpagacchanti grāhayanti ca\u000e /",
    "GSP33vacbhamu:16019": " yadyapi tatvamasūtyādyāḥ śrutayaḥ saṃsāriṇaḥ paramātmabhāvaṃ pratipādayanti tathāpi",
    "GSP33vacbhamu:16020": " tayorapahatapāpmatvānapahatapāpmatvādilakṣaṇaviruddhadharmasaṃsargeṇa nānatvasya",
    "GSP33vacbhamu:16021": " viniścayācchruteśca tatvamasītyadyāyā 'mano brahma ,",
    "GSP33vacbhamu:16022": " 'ādityo brahma,",
    "GSP33vacbhamu:16023": " ' ityādivatpratīkopadeśaparatayāpyupapatteḥ pratīkopadeśa evāyam /",
    "GSP33vacbhamu:16024": " naca yathā samāropitaṃ sarpatvamanūdya rajjutvaṃ purovartino dravyasya.vidhīyata evaṃ prakāśātmano jīvabhāvamanūdya paramātmatvaṃ vidhīyata iti yuktam /",
    "GSP33vacbhamu:16025": " yuktaṃ hi purovartini dravye drāghīyasi sāmānyarūpeṇālocite viśeṣarūpeṇāgṛhīte viśeṣāntarasamāropaṇam /",
    "GSP33vacbhamu:16026": " iha tu prakāśātmano nirviśeṣasāmānyasyāparādhīnaprakāśasya nāgṛhītamasti kiñcidrupamiti kasya viśeṣasyāgrahe kiṃ viśeṣāntaraṃ samāropyatām /",
    "GSP33vacbhamu:16027": " tasmādbrahmaṇo jīvabhāvāropāsaṃbhavājjīvo jīvo brahma ca hrahmeti tatvamasīti pratīkopadeśa eveti prāptam /",
    "GSP33vacbhamu:16028": " evaṃ prāpte 'bhidhīyate---śvetaketorātmaiva parameśvaraḥpratipattavyo na tu śvetaketorvyatiriktaḥ parameśvaraḥ /",
    "GSP33vacbhamu:16029": " bhede hi gauṇatvāpattirna ca mukhyasaṃbhave gauṇatvaṃ yuktam /",
    "GSP33vacbhamu:16030": " apica pratīkopadeśe sakṛdvacanaṃ tu pratīyate bhedadarśananindā ca(?) /",
    "GSP33vacbhamu:16031": " abhyāse hi bhūyastvamarthasya bhavati,",
    "GSP33vacbhamu:16032": " nālpatvamatidavīya evopacaritatvam /",
    "GSP33vacbhamu:16033": " tasmātpaurvāparyalocanayā śrutestāvajjīvasya paramātmatā vāstavītyetatparatā lakṣyate /",
    "GSP33vacbhamu:16034": " mānāntaravīrodhādatrāprāmāṇyaṃ śruteḥ /",
    "GSP33vacbhamu:16035": " naca mānāntaravirodha ityādi tu sarvamupāditaṃ prathamādhyāye /",
    "GSP33vacbhamu:16036": " niraṃśasyāpi cānādyanirvācyāvidyātatatadvāsanāsamāropitavividhaprapañcātmanaḥ sāṃśasyeva",
    "GSP33vacbhamu:16037": " kasyacidaṃśasyāgrahaṇādvibhrama iva paramārthastu na vibhramo nāma kaścinna ca saṃsāro nāma /",
    "GSP33vacbhamu:16038": " kintu sarvametatsarvānupapattibhājanatvenānirvacanīyamiti yuktamutpaśyāmaḥ /",
    "GSP33vacbhamu:16039": " tadanenābhisaṃdhinoktam----",
    "GSP33vacbhamu:16040": " yadyevaṃ pratibaddho 'si nāsti kasyacidapratibodha iti\u000e /",
    "GSP33vacbhamu:16041": " anye 'pyāhuḥ---'yadyadvaite toṣo 'sti mukta evāsi sarvadā ' iti /",
    "GSP33vacbhamu:16042": " atirehitārthamanyaditi //3 //",
    "GSP33vacbhamu:16043": " na pratīke nahi saḥ\u000e /",
    "GSP33vacbhamu:16044": " yathā hi śāstroktaṃ śuddhamukcatasvabhāvaṃ brahmātmatvenaiva jīvenopāsyate 'haṃ brahmāsmi",
    "GSP33vacbhamu:16045": " tatvamasi śvetaketo ityādiṣu tkasya hetorjīvātmano brahmarūpeṇa tātvikatvādadvitīyamiti śruteśca /",
    "GSP33vacbhamu:16046": " jīvātmanaścāvidyādarpaṇā yathā brahmapratibimbakāstathā yatra yatra mano brahmādityo",
    "GSP33vacbhamu:16047": " brahmetyādiṣu brahmadṛṣṭerupadeśastatra sarvatrāhaṃ mana ityādi draṣṭavyaṃ brahmaṇo",
    "GSP33vacbhamu:16048": " mukhyamātmatvamiti /",
    "GSP33vacbhamu:16049": " upapannaṃ ca manaḥprabhṛtīnāṃ brahmavikāratvena tādātmyam /",
    "GSP33vacbhamu:16050": " ghaṭaśarāvodañcanādīnāmiva mṛdvikārāṇāṃ mṛdātmakatvam /",
    "GSP33vacbhamu:16051": " tathāca tādṛśānāṃ pratīkopadeśānāṃ kvacit kasyacidvikārasya pravilayāvagamādbhedaprapañcapravilayaparatvameveti",
    "GSP33vacbhamu:16052": " prāpta ucyate---na tāvadahaṃ brahmetyādibhiryathāhaṅkārāspadasya brahmātmatvamupadiśyate",
    "GSP33vacbhamu:16053": " evaṃ mano brahmetyādibhirahaṅkārāspadatvaṃ manaḥprabhṛtīnāṃ,",
    "GSP33vacbhamu:16054": " kintveṣāṃ brahmatvenopāsyatvam /",
    "GSP33vacbhamu:16055": " ahaṅkārāspadasya brahmatayā brahmatvenopāsanīyeṣu manaḥprabhṛtiṣvapyahaṅkārāspadatvenopāsanamiti cet / na /",
    "GSP33vacbhamu:16056": " evamādiṣvahamityaśravaṇāt /",
    "GSP33vacbhamu:16057": " brahmātmatayā tvahaṅkārāspadakalpane tatpratibimbasyeva tadvikārāntarasyāpyākāśādermanaḥprabhṛtiṣūpāsanaprasaṅgaḥ /",
    "GSP33vacbhamu:16058": " tasmādyasya yanmātrātmatayopāsanaṃ vihitaṃ tasya tanmātrātmatayaiva pratipattavyaṃ 'yāvadvacanaṃ vācanikam 'iti nyāyāt /",
    "GSP33vacbhamu:16059": " nādhikamadhyāhartavyamatiprasaṅgāt /",
    "GSP33vacbhamu:16060": " naca sarvasya vākyajātasya prapañcasya vilayaḥ prayojanam /",
    "GSP33vacbhamu:16061": " tadarthatve hi mana iti pratīkagrahaṇamanarthakaṃ viśvamiti vācyaṃ yathā sarvaṃ khalvidaṃ brahmeti /",
    "GSP33vacbhamu:16062": " naca sarvopalakṣaṇārthaṃ manograhaṇaṃ yuktam /",
    "GSP33vacbhamu:16063": " mapukhyārthasaṃbhave lakṣaṇayā ayogāt /",
    "GSP33vacbhamu:16064": " ādityo brahmetyādīnāṃ cānarthakyāpatteḥ /",
    "GSP33vacbhamu:16065": " nahyupāsakaḥ pratīkānīti\u000e /",
    "GSP33vacbhamu:16066": " anubhavadvā pratīkānāṃ manaḥprabhṛtīnāmātmatvenākalan śrutervā,",
    "GSP33vacbhamu:16067": " na tvetadubhayamastītyarthaḥ /",
    "GSP33vacbhamu:16068": " pratīkābhāvaprasaṅgāditi\u000e /",
    "GSP33vacbhamu:16069": " nanu yathāvacchinnasyāhaṅkarāspadasyānavacchinnabrahmātmatayā bhavatyābhāva evaṃ pratīkānāmapi bhaviṣyatītyata āha---",
    "GSP33vacbhamu:16070": " svarūpopamarde ca nāmādīnāmiti\u000e /",
    "GSP33vacbhamu:16071": " iha hi pratīkānyahaṅkārāspadatvenopāsyatayā pradhānatvena vidhitsitāni /",
    "GSP33vacbhamu:16072": " natu tatvamasītyādāvahaṅkārāspadamupāsyamavagamyate /",
    "GSP33vacbhamu:16073": " kintu sarpatvānuvādena rajjutatvaśjñāpana ivāhaṅkārāspadasyāvacchinnasya pravilayo 'vagamyate /",
    "GSP33vacbhamu:16074": " kimato yadyevam /",
    "GSP33vacbhamu:16075": " etadato.bhavati---pradhānībhūtānāṃ na pratīkānāmucchedo yukto naca taducchede vidheyasyāpyupapattiriti /",
    "GSP33vacbhamu:16076": " apica",
    "GSP33vacbhamu:16077": " naca brahmaṇa ātmatvāditi\u000e /",
    "GSP33vacbhamu:16078": " nahyupāsanavidhānāni jīvātmano brahmasvabhāvapratipādanaparaistatvamasyādisaṃdarbhairekavākyabhāvamāpadyante",
    "GSP33vacbhamu:16079": " yena tadekavākyatayā brahmadṛṣṭyupadeśeṣvātmadṛṣṭiḥ kalpeta bhinnaprakaraṇatvāt.",
    "GSP33vacbhamu:16080": " tathāca tatra yathālokapratītivyavasthito jīvaḥ kartā bhoktā ca saṃsārī na brahmeti",
    "GSP33vacbhamu:16081": " kathaṃ tasya brahmātmatayābrahmadṛṣṭyupadeśeṣvātmadṛṣṭirupadiśyatetyarthaḥ /",
    "GSP33vacbhamu:16082": " ataścopāsakasya pratīkaiḥ samatvāditi\u000e /",
    "GSP33vacbhamu:16083": " yadyapyupāsako jīvātmā na brahmavikāraḥ,",
    "GSP33vacbhamu:16084": " pratīkāni tu manaḥprabhṛtīnibrahmavikārastathāpyavacchinnatayā jīvātmanaḥ pratīkaiḥ sāmyaṃ dṛṣṭavyam //4 //",
    "GSP33vacbhamu:16085": " brahmadṛṣṭirutkarṣāt\u000e /",
    "GSP33vacbhamu:16086": " yadyapi sāmānādhikaraṇmubhayathāpi ghaṭate tathāpi brahmaṇaḥ sarvādhyakṣatayā phalaprasavasāmarthyena",
    "GSP33vacbhamu:16087": " phalavatvātprādhānyena tadevādityādidṛṣṭibhiḥ saṃskartavyamityādityādidṛṣṭayo brahmaṇyeva",
    "GSP33vacbhamu:16088": " kartavyā na tu brahmadṛṣṭirādityādiṣu /",
    "GSP33vacbhamu:16089": " na caivaṃvidhe 'vadhṛte śāstrārthe nikṛṣṭadṛṣṭinorkṛṣṭa iti laukiko nyāyo 'pavādāya prabhavatyāgamavirodhena tasyaivāpoditatvāditi pūrvapakṣasaṃkṣepaḥ",
    "GSP33vacbhamu:16090": " satyaṃ sarvādhyakṣatayā phalādātṛtvena brahmaṇa eva sarvatra vāstavaṃ prādhānyaṃ tathāpi śabdagatyanurodhena kvacitkarmaṇa eva prādhānyamavasūyate",
    "GSP33vacbhamu:16091": " yathā 'darśapūrṇamāsābhyāṃ yajeta svargakāmaḥ',",
    "GSP33vacbhamu:16092": " 'citrayā yajeta paśukāmaḥ' ityādau /",
    "GSP33vacbhamu:16093": " atra hi sarvatra yāgādyārādhitā devataiva phalaṃ prayacchatīti sthāpitaṃ tathāpi śabdataḥ karmaṇaḥ karaṇatvāvagamane phalavatvapratūte- prādhānyam",
    "GSP33vacbhamu:16094": " kvacidravyasya yathā vrīhīnprokṣatītyādau /",
    "GSP33vacbhamu:16095": " taduktaṃ ----'yaistu dravyaṃ saṃcikīrṣyate guṇastatra pratīyate' iti /",
    "GSP33vacbhamu:16096": " tadiha yadyapi sarvādhyakṣatayā vastuto brahmaiva phalaṃ prayacchati tathāpi śāstraṃ",
    "GSP33vacbhamu:16097": " brahmabuddhyā'dityādau pratika upāsyamāne brahma phalāya kalpate ityabhivadati kiṃvādityādibuddhyā",
    "GSP33vacbhamu:16098": " brahmaiva viṣayīkṛtaṃ palāyetyubhayathāpi brahmaṇaḥ sarvādhyakṣasya phaladānopapatteḥ",
    "GSP33vacbhamu:16099": " śāstrārthasaṃdehe lokānusārato niścīyate /",
    "GSP33vacbhamu:16100": " tadidamuktam--",
    "GSP33vacbhamu:16101": " nirdhārite śāstrārtha etadevaṃ syāditi\u000e /",
    "GSP33vacbhamu:16102": " na kevalaṃ laukiko nyāyo niścaye heturapi tu ādityādiśabdānāṃ prāthamyena mukhyārthatvamapītyāha",
    "GSP33vacbhamu:16103": " ---prāthamyācceti\u000e /",
    "GSP33vacbhamu:16104": " iti paratvamapi brahmaśabdasyāmumeva nyāyamavagamayati /",
    "GSP33vacbhamu:16105": " tathāhi ----svaravṛtyā ādityādiśabdā yathā svārthe vartante tathā brahmaśabdo 'pi svārthe vartsyati yadi svārtho 'sya vapavakṣitaḥsyāt /",
    "GSP33vacbhamu:16106": " tathācetiparatvamanarthakaṃ tasmāditinā svārthātpracyāvya brahmapadaṃ jñānaparaṃ svarūpaparaṃ vā kartavyam /",
    "GSP33vacbhamu:16107": " naca brahmapadamādityādipadārtha iti ,",
    "GSP33vacbhamu:16108": " pratūtipara evāyamitiparaḥśabdo yathā gauriti me gavayo 'bhavaditi /",
    "GSP33vacbhamu:16109": " tathāca ādityādayo brahmeti pratipattavyā ityartho bhavatītyāha---",
    "GSP33vacbhamu:16110": " itiparatvādapi brahmaśabdasyeti\u000e /",
    "GSP33vacbhamu:16111": " śeṣamatirohitārtham //5 // //",
    "GSP33vacbhamu:16112": " ādityādimatayaścāṅga upapatteḥ /",
    "GSP33vacbhamu:16113": " athavā niyamenodgīthādimataya ādityādiṣvadhyasyeranniti\u000e /",
    "GSP33vacbhamu:16114": " satsvapi ādityādiṣu phalānutpādādutpattimataḥ karmaṇa eva phaladarśanātkarmaiva phalavat /",
    "GSP33vacbhamu:16115": " tathā cādityādimatibhiryadyudgīthādikarmāṇi viṣayīkriyeraṃstata ādityādidṛṣṭibhiḥ karmarūpāṇyabhibhūyeran //",
    "GSP33vacbhamu:16116": " evañca karmarūpeṣvasatkalpeṣu kutaḥ phalamutpadyeta /",
    "GSP33vacbhamu:16117": " ādityadiṣu punarudgīthādidṛṣṭāvudgīthādibudyopāsyamānā ādityādayaḥ karmātmakaḥsantaḥ phalāya kalpiṣyanta iti /",
    "GSP33vacbhamu:16118": " ata eva ca pṛthvyagnyorṛksāmaśabdaprayoga upapanno yataḥ pṛthvyāmṛgdṛṣṭiradhyastāgnau ca sāmadṛṣṭiḥ /",
    "GSP33vacbhamu:16119": " sāmni punaragnidṛṣṭau ṛci ca pṛthvīdṛṣṭau viparītaṃ bhavet /",
    "GSP33vacbhamu:16120": " tasmādapyetadeva yuktamityāha---",
    "GSP33vacbhamu:16121": " tathācāyameveti\u000e /",
    "GSP33vacbhamu:16122": " upapattyantaramāha---",
    "GSP33vacbhamu:16123": " apica lokeṣviti\u000e /",
    "GSP33vacbhamu:16124": " evaṃ khalvadhikaraṇanirdeśo viṣayatvapratipādanapara upapadyate yadi lokeṣu sāmadṛṣṭiradhyasyeta nālyatheti /",
    "GSP33vacbhamu:16125": " pūrvādhikaraṇarāddhantopapattimatraivārthe brūte---",
    "GSP33vacbhamu:16126": " prathamanirdiṣṭeṣu ceti\u000e /",
    "GSP33vacbhamu:16127": " siddhāntamatra prakramate---",
    "GSP33vacbhamu:16128": " ādityādimataya eveti\u000e /",
    "GSP33vacbhamu:16129": " yadyudgīthādimataya ādityādiṣukṣipyeraṃstata ādityādīnāṃsvayamakāryatvādudgīthādimatestatra vaiyarthyaṃ prasajyeta /",
    "GSP33vacbhamu:16130": " nahyādityādibhiḥ kiñcitkriyate yadvidyayā viryavattaraṃ bhavatītyādityamatīnāmupapadyate udgīthādiṣu saṃskārakatvenopayogaḥ /",
    "GSP33vacbhamu:16131": " codayati---",
    "GSP33vacbhamu:16132": " bhavatu karmasamṛddhiphaleṣvevamiti\u000e /",
    "GSP33vacbhamu:16133": " yatra hi karmaṇa- phalaṃ tatraivaṃ bhavatu yatra tu guṇātaphalaṃ tatra guṇasya siddhatvenākāryatvātkarotītyeva nāstītyatra vidyāyāḥ kva upayoga ityarthaḥ /",
    "GSP33vacbhamu:16134": " pariharati---",
    "GSP33vacbhamu:16135": " teṣvapīti\u000e /",
    "GSP33vacbhamu:16136": " na tāvadguṇaḥ siddhasvabhāvaḥ kāryāya phalāya paryāptaḥ,",
    "GSP33vacbhamu:16137": " mā bhūtprakṛtakarmāniveśino yatkiñcitphalotpādaḥ,",
    "GSP33vacbhamu:16138": " tasmātprakṛtāpūrvasaṃniveśinaḥ phalotpāda iti tasya kriyamāṇatvena vidyayā vīryavattaratvopapattiriti /",
    "GSP33vacbhamu:16139": " phalātmakatvāccādityādīnāmiti\u000e /",
    "GSP33vacbhamu:16140": " yadyapi brahmavikāratvenādityodgīthayoraviśeṣastathāpi phalātmakatvenādityādīnāmastyudgīthā dibhyo viśeṣa ityarthaḥ /",
    "GSP33vacbhamu:16141": " dvitīyanirdeśādapyudgīthādīnāṃ prādhānyamityāha---",
    "GSP33vacbhamu:16142": " api comitīti\u000e /",
    "GSP33vacbhamu:16143": " svayamevopāsanasya karmatvātphalavatvopapatteḥ /",
    "GSP33vacbhamu:16144": " nanūktaṃ siddharūpairādityādibhiradhyastaiḥ sādhyabūtatvamabhibhūtaṅkarmaṇāmityata āha---",
    "GSP33vacbhamu:16145": " ādityādibhāvenāpi ca dṛśyamānānāmiti\u000e /",
    "GSP33vacbhamu:16146": " bhavedetavaṃ yadyadyāsena kramarūpamabhibhūyeta /",
    "GSP33vacbhamu:16147": " api tu māṇavaka ivāgnidṛṣṭiḥ kenacittīvratvādinā guṇena gauṇyanabhibhūtamāṇavakatvāttathehāpi /",
    "GSP33vacbhamu:16148": " nahīyaṃ śuktikāyāṃ rajatadhīriva vahnidhīryena māṇavakattvamabhibhavet /",
    "GSP33vacbhamu:16149": " kintu gauṇī /",
    "GSP33vacbhamu:16150": " tatheyamapyudgīthādāvādityadṛṣṭirgauṇīti bhāvaḥ /",
    "GSP33vacbhamu:16151": " tadetasyāmṛcyadhyūḍhaṃsāmeti tviti\u000e /",
    "GSP33vacbhamu:16152": " anyathāpi lakṣaṇopapattau na ṛksāmetyadhyāsakalpanā pṛthvyagnayorityarthaḥ /",
    "GSP33vacbhamu:16153": " akṣaranyāsālocanayā tu vaniparītamevetyāha---",
    "GSP33vacbhamu:16154": " iyamevargiti\u000e /",
    "GSP33vacbhamu:16155": " 'lokeṣupañcavidhaṃ sāmopāsīta' iti dvitīyānirdeśātsāmnāmupasyatvamavagamyate /",
    "GSP33vacbhamu:16156": " tatra yadi sāmadhīradhyasyeta tato na sāmānyupāsyeran api tu lokāḥ pṛthivyādayaḥ /",
    "GSP33vacbhamu:16157": " tathā ca dvitīyārthaṃ parityajya tṛtīyārthaḥ parikalpayeta sāmneti /",
    "GSP33vacbhamu:16158": " lokeṣviti saptamī dvitīyārtheṃ kathañcinnīyate /",
    "GSP33vacbhamu:16159": " akāre gāvo vāsyantāṃ prāvāre kusumānītivat tenoktanyānurodhena saptamyāścobhayathāpyavaśyaṃ kalpanīyārthatvādvaraṃ yathāśrutadvitīyārthānurodhāya tṛtīyārthe saptamī vyākhyātavyā /",
    "GSP33vacbhamu:16160": " lokapṛthvyādibuddhyā pañcavidhaṃ hiṅaraprastāvoṅkārodgīthapratihāropadravanidhanaprakāraṃ sāmopāsīteti nirṇīyate /",
    "GSP33vacbhamu:16161": " nanu yatrobhayatrāpi dvitīyānirdeśo yathā khalvamumevādityaṃ saptavidhaṃ hiṅkāraprastāvoṅkārodgīthapratīhāropadravanidhanaprakāraṃ sāmopāsīteti,",
    "GSP33vacbhamu:16162": " tatra ko vinigamanāyāṃ heturityata āha",
    "GSP33vacbhamu:16163": " ---tatrāpīti\u000e /",
    "GSP33vacbhamu:16164": " tatrāpi samastasya saptavidhasya sāmna upāsanamiti sāmna upāsyatvaśruteḥ sādhviti pañcavidhasya /",
    "GSP33vacbhamu:16165": " sādhutvaṃ cāsya dharmatvam /",
    "GSP33vacbhamu:16166": " tathāca śrutiḥ --'sādhukārī sādhurbhavati 'iti /",
    "GSP33vacbhamu:16167": " hiṅkārānuvādena pṛthivīdṛṣṭividhāne hiṅkāraḥ pṛthivīti prāpte viparītanirdeśaḥ pṛthivī hiṅkāraḥ //6 //",
    "GSP33vacbhamu:16168": " āsīnaḥ saṃbhavāt\u000e /",
    "GSP33vacbhamu:16169": " karmāṅgasaṃmandhiṣu yatra hi tiṣṭhataḥ karma coditaḥ tatra tatsaṃbaddhopāsānāni tiṣṭhataiva kratavyā /",
    "GSP33vacbhamu:16170": " yatra tvāsīnasya tatrapāsanāpyāsīnenaiveti /",
    "GSP33vacbhamu:16171": " nāpi samyagdarśane vastutantratvātpramāṇatantratvāñca /",
    "GSP33vacbhamu:16172": " pramāṇatantrā ca vastuvyavasthā pramāṇaṃ ca .....nāpekṣata iti tatrāpyaniyamaḥ(?) /",
    "GSP33vacbhamu:16173": " yanmahatā prayatnena vinopāsitumaśakyaṃ yathā pratīkādi ,",
    "GSP33vacbhamu:16174": " yathā vā samyagdarśanamapi tatvamasyādi,",
    "GSP33vacbhamu:16175": " tatraiṣā cintā /",
    "GSP33vacbhamu:16176": " tatra codakaśāstrābhāvādaniyame prāpte yathā śakāyata ityupabhandhādāsīnasyaiva siddham /",
    "GSP33vacbhamu:16177": " nanu yasyāmavasthāyāṃ dhyāyatirupacariyate prayujyate kimasau tadā tiṣṭhato na bhavati na bhavatītyāha /",
    "GSP33vacbhamu:16178": " āsīnaścāvidyamānāyāso bhavatīti /",
    "GSP33vacbhamu:16179": " atirohitārthamitarat // 7 // // 8 // // 9 // //10 //",
    "GSP33vacbhamu:16180": " yatraikāgratātatrāviśeṣāt\u000e /",
    "GSP33vacbhamu:16181": " same śucau śarkarāvahnivālukāvivarjita ityādivacanānniyame siddhe digdeśādiniyamamavācanikamapi prācīnapravaṇe vaiśvadevena yajetetivadvaidikārambhasāmānyātkvacitkaścitadāśaṅkate",
    "GSP33vacbhamu:16182": " tamanugrahītumācāryaḥ suhṛdbhāvenaiva tadāha sma /",
    "GSP33vacbhamu:16183": " yatraikāgratā manastatraiva bhāvanaṃ prayojayat /",
    "GSP33vacbhamu:16184": " oviśeṣāt /",
    "GSP33vacbhamu:16185": " nahyatrāsti vaiśvadevādivadvacanaṃ viśeṣekaṃ tasmāditi //11 //",
    "GSP33vacbhamu:16186": " ā prāyaṇāttatrāpi hi dṛṣṭam\u000e /",
    "GSP33vacbhamu:16187": " adhikaraṇaviṣayaṃ vivecayati --",
    "GSP33vacbhamu:16188": " tatra yāni tāvaditi\u000e /",
    "GSP33vacbhamu:16189": " avidyamānaniyojyā yā brahmātmapratipattistasyāḥ /",
    "GSP33vacbhamu:16190": " śāstraṃ hi niyojyasya kāryarūpaniyegasaṃbandhamavabodhayati tasyaiva karmaṇyaiśvaryalakṣaṇamadhikāraṃ",
    "GSP33vacbhamu:16191": " taccaitadubhayamatīndriyatvādbhavati śāstralakṣaṇaṃ pramāṇāntarāprāpye śāstrasyārthavattvādbrahmatvapratītestu",
    "GSP33vacbhamu:16192": " jīvanmuktena dṛṣṭatvānnāstīha tirohitamiva kiñcaneti kimatra śāstraṃ kariṣyati /",
    "GSP33vacbhamu:16193": " nanvevamapyabhyudayaphalānyupāsanāni tatra niyoganiyojyalakṣaṇasya ca kramaṇi svāmitālakṣaṇasya",
    "GSP33vacbhamu:16194": " ca saṃbandhasyātīndritvāttatra sakṛtkāraṇādeva śāstrārthasamāptauprāptāyāmupāsanapadavedanīyāvṛttimātrameva",
    "GSP33vacbhamu:16195": " kṛtavata uparaṃmaḥ prāptastāvataiva kṛtaśāstrārthatvāditi prāpte 'bhidhīyate--savijñāno",
    "GSP33vacbhamu:16196": " bhavatītyādiśruteryatra svargādiphalānāmapi karmaṇāṃ prāyaṇakāle svargādivijñānāpekṣakatvaṃ",
    "GSP33vacbhamu:16197": " tatra kaiva kathātīndriyaphalānāmupāsanānām /",
    "GSP33vacbhamu:16198": " tāni khalu āprāyaṇaṃ tattadupāsyagocarabuddhipravāhavāhitayā dṛṣṭenaiva rūpeṇa prāyaṇasamaye tadbuddiṃ bhāvayiṣyanti /",
    "GSP33vacbhamu:16199": " kimatra phalavatprāyaṇasamaye buddhyākṣepeṇa nahi dṛṣṭe saṃbhavatyadṛṣṭakalpanā yuktā /",
    "GSP33vacbhamu:16200": " tasmādāprāyaṇaṃ pravṛttā vṛttiriti /",
    "GSP33vacbhamu:16201": " tadidamuktam--",
    "GSP33vacbhamu:16202": " pratyayāstveta iti\u000e /",
    "GSP33vacbhamu:16203": " tathā ca śrutiḥ sarvādīndriyaviṣaya--'sa yathākraturasmāllokāt praiti tāvatkraturhāmuṃ lokaṃ pretyabhisaṃbhavati' iti /",
    "GSP33vacbhamu:16204": " kratuḥ saṃkalpaviśeṣaḥ /",
    "GSP33vacbhamu:16205": " smṛtayaścodāhṛtā iti //12 //",
    "GSP33vacbhamu:16206": " tadadhigama uttarapūrvārdhayoraśleṣavināśau tadvyapadeśāt\u000e /",
    "GSP33vacbhamu:16207": " gatastṛtīyaśeṣaḥ sādhanagocaro vicāraḥ /",
    "GSP33vacbhamu:16208": " idānīmetadadhyāyagataphalaviṣayā cintā pratanyate /",
    "GSP33vacbhamu:16209": " tatra tāvatprathamamidaṃ vicāryate kiṃ brahmādhigame brahmajñāne sati brahmajñānaphalānmokṣādviparītaphalaṃ duritaṃ bandhanaphalaṃ kṣīyate na kṣīyata iti saṃśayaḥ /",
    "GSP33vacbhamu:16210": " kiṃ tāvatprāptaṃ ,",
    "GSP33vacbhamu:16211": " śāstreṇa hi phalāya yadvihitaṃ pratiṣiddhaṃ cānarthaparihārāyāśvamedhādi brahmahatyādi",
    "GSP33vacbhamu:16212": " cāpūrvāvāntaravyāpāraṃ kiṃ tadapūrvamuparate 'pi karmaṇyatra sukhadukhopabhogātprāṅgāvirantumarhati /",
    "GSP33vacbhamu:16213": " sa hi tasya vināśahetusdabhāve kathaṃ vinaśyediti /",
    "GSP33vacbhamu:16214": " tyākasmikatvaprasaṅgāt śāstravyākopācceti /",
    "GSP33vacbhamu:16215": " adattaphalaṃ cetkarmāpūrvaṃ vinaśyati karmaṇa eva phalaprasavasāmarthyabodhakaśāstramapramāṇaṃ bhavet /",
    "GSP33vacbhamu:16216": " naca prāyaścittamiva brahmajñānamadattaphalānyapi karmapūrvāṇi kṣiṇotīti sāmpratam /",
    "GSP33vacbhamu:16217": " prāyaścittānāmapi tadaprakṣayahetutvāt tadvidhānasya cainasvinarādhikāriprāptimātreṇopapattāvupāttaduritanibarhaṇaphalākṣepakatvāyogāt /",
    "GSP33vacbhamu:16218": " ata eva smaranti nābhuktaṃ kṣīyate karmeti /",
    "GSP33vacbhamu:16219": " yadi punarapekṣitopāyatātmā prāyaścittavidhirna niyojyaviśeṣapratilambhamātreṇa nirvṛṇotītyapekṣitakāṅkṣāyāṃ doṣasaṃyogena śravaṇāttannibarhaṇaphalaḥ kalpeta /",
    "GSP33vacbhamu:16220": " tathāpi brahmajñānasya tatsaṃyogenāśravaṇannaduparitanibarhaṇasāmarthye pramāṇamasti mokṣavāt /",
    "GSP33vacbhamu:16221": " tasyāpi svargādiphalavaddeśakālanimittāpekṣayopapatteḥ /",
    "GSP33vacbhamu:16222": " śāstraprāmāṇyātsaṃbhaviṣyatyasāvavasthā yasyāmupabhogena samastakarmakṣaye brahmajñānaṃ mokṣaṃ prasoṣyati /",
    "GSP33vacbhamu:16223": " yogādhdyairva vā divi bhuvyantarīkṣe bahūni śarīrendriyāṇi nirmāya phalānayupabhujyarddhena yogasāmarthyena yogī karmāṇi kṣapayitvā mokṣī saṃpatsyate",
    "GSP33vacbhamu:16224": " sthite caitasminnarthe nyāyabalādyathā puṣkarapalāśa ityādivyapadeśo brahmavidyāstutimātraparatayā",
    "GSP33vacbhamu:16225": " vyākhyeya iti prāpta ucyate--vyākhyāyetaivaṃ vyapadeśo yadi karmavirodhaḥ syānna tvayamasti /",
    "GSP33vacbhamu:16226": " śāstraṃ hi phalotpādanasāmarthyamātraṃ karmaṇāmavagamayati na tu kutaścidāgantukānnimittataḥ prāyaścittādestadapratibandhamapi /",
    "GSP33vacbhamu:16227": " tasya tatraudāsīnyāt /",
    "GSP33vacbhamu:16228": " yadi śāstrabodhitaphalaprasavasāmarthyamapratibaddhamāgantukena kenacit karmaṇā tatastatphalaṃ prasūta evāti na śāstravyāghātaḥ /",
    "GSP33vacbhamu:16229": " nābhuktaṃ karma kṣīyataiti ca smaraṇapratibaddhasāmarthyakarmābhiprāyaṃ /",
    "GSP33vacbhamu:16230": " doṣakṣayoddheśena cāparavidyānāmasti prāyaścittavadvidhānamaiśvaryabhalānāmapyubhayasaṃyogāviśeṣāt /",
    "GSP33vacbhamu:16231": " yatrāpi nirguṇāyāṃ paravidyāyāṃ doṣoddheśo nāsti tatrāpi tatsvabhāvālocanādeva tatprakṣayaprasavasāmarthyamavasīyate /",
    "GSP33vacbhamu:16232": " nahi tatvamasivākyārthaparibhāvanābhuvā prasaṃkhyānena nirmṛṣṭanikhilakartṛbhokktṛtvādivibhramo jīvaḥ phalopabhogona yujyate /",
    "GSP33vacbhamu:16233": " nahi rajjavāṃ bhujaṅkasamāropanibandhanā bhayakampādayaḥ sati rajjutatvasākṣātkāre prabhavanti,",
    "GSP33vacbhamu:16234": " kintu saṃskāraśeṣātkiñcitkālamanuvṛttā api nivartanta eva /",
    "GSP33vacbhamu:16235": " amumevārthamanuvadanto yathā puṣkarapalāśa ityādayo vyapadeśāḥ samavetārthāḥ santo na stutimātratayā kathañcidvyākhyānamarhanti /",
    "GSP33vacbhamu:16236": " nanūktaṃ saṃbhaviṣyanti sāvasthā jīvātmano yasyāṃ paryāyeṇopabhogādvā yogarddheḥ",
    "GSP33vacbhamu:16237": " prabhāvato yugapannaikavidhakāyanirmāṇenāparyāyeṇopabhogādvā jantuḥ karmāṇi kṣapayitvā",
    "GSP33vacbhamu:16238": " mokṣī saṃpatsyata ityata āha---",
    "GSP33vacbhamu:16239": " evameva ca mokṣa upapadyata iti\u000e /",
    "GSP33vacbhamu:16240": " anādikālapravṛttā hi karmāśayā aniyatakālavipākāḥ kramavatā tāvadbhogena kṣetumaśakyāḥ /",
    "GSP33vacbhamu:16241": " bhuñjānaḥ khalvayamaparānapi saṃcinoti karmāśayāniti /",
    "GSP33vacbhamu:16242": " nāpyaparyāyamupabhogenāsaktaḥ karmāntarāṇyasaṃcinvānaḥ kṣeṣyatīti sāmpratam /",
    "GSP33vacbhamu:16243": " kalpaśatāni kramakālabhogyānāṃ samprati bhoktusāmarthyāt /",
    "GSP33vacbhamu:16244": " dīrghakālaphalāni ca karmāṇi kathamekapade kṣeṣyanti /",
    "GSP33vacbhamu:16245": " tasasmānnānyathā mokṣasaṃbhavaḥ /",
    "GSP33vacbhamu:16246": " nanu satsvapi karmāśayāntareṣusukhadukhaphaleṣu mokṣaphalāt karmaṇaḥ samudācarato brahmabhāvamanubhūyātha labdhavipākānāṃ karmāntarāṇāṃ phalāni bhokṣyanta ityāha--",
    "GSP33vacbhamu:16247": " naca deśakālanimittāpekṣā iti\u000e /",
    "GSP33vacbhamu:16248": " nahi kāryaḥ sanmokṣo mokṣo bhavitumarhati brahmabhāvo hi saḥ /",
    "GSP33vacbhamu:16249": " naca brahma kriyate niyatvādityarthaḥ /",
    "GSP33vacbhamu:16250": " parokṣatvānupatteśca jñānaphalasya /",
    "GSP33vacbhamu:16251": " jñānaphalaṃ khalu mokṣo 'bhyupeyate /",
    "GSP33vacbhamu:16252": " jñānasya cānantarabhāvinījñeyābhivyaktiḥ phalaṃ,",
    "GSP33vacbhamu:16253": " saivāvidyocchedamādadhatī brahmasvabhāvasvarūpāvasthānalakṣaṇāya mokṣāya kalpate /",
    "GSP33vacbhamu:16254": " evaṃ hi dṛṣṭārthatā jñānasya syāt /",
    "GSP33vacbhamu:16255": " apūrvādhānaparamparayā jñānasya mokṣaphale kalpyamāne jñānasya parokṣaphalatvamadṛṣṭārthatvaṃ bhavet /",
    "GSP33vacbhamu:16256": " naca dṛṣṭe saṃbhavatyadṛṣṭakalpanā yuktetyarthaḥ /",
    "GSP33vacbhamu:16257": " tasmādbrahmādhigame brahmajñānesatyadvaitasiddhau duritakṣaya iti siddham //13 //",
    "GSP33vacbhamu:16258": " itarasyāpyevamasaṃśleṣaḥ pāte tu\u000e /",
    "GSP33vacbhamu:16259": " adharmasya svābhāvikatvena rāgādinibandhanatvena śāstrīyeṇa brahmajñānena pratibandho yuktaḥ /",
    "GSP33vacbhamu:16260": " dharmajñānayostu śāstrīyatvena,",
    "GSP33vacbhamu:16261": " jyotiṣṭomadarśapaurṇamāsavirodhānnocchedyocchettṛbhāvo yujyate /",
    "GSP33vacbhamu:16262": " pāpnamanaśca viśeṣato brahmajñānocchedyatvaśruterdharmasyana taducchedyatvam /",
    "GSP33vacbhamu:16263": " viśeṣavidhānasya śeṣapratiṣedhanāntarīyakatvena lokataḥ siddheḥ /",
    "GSP33vacbhamu:16264": " yathā devadatto dakṣiṇenākṣṇā paśyatītyukte na vāmena paśyatīti gamyate /",
    "GSP33vacbhamu:16265": " ubhe hyevaiṣa ete taratīti ca yathāsaṃbhavaṃ,",
    "GSP33vacbhamu:16266": " brahmajñānena duṣkṛtaṃ bhogena sukṛtamiti /",
    "GSP33vacbhamu:16267": " 'kṣīyante cāsya karmaṇi' iti ca sāmānyavacanaṃ 'sarve pāpmānaḥ' iti viśeṣaśravaṇātpāpakarmāṇīti viśeṣe upasaṃharaṇīyam /",
    "GSP33vacbhamu:16268": " tasmādbrahmajñānādduṣkṛtasyaiva kṣayo na sukṛtasyeti prāpte pūrvādhikaraṇarāddhānto 'tidiśyate /",
    "GSP33vacbhamu:16269": " no khalu brahmavidyā kenacidadṛṣṭena dvāreṇa duṣkṛtamapanayatyapi tu dṛṣṭenaiva bhoktṛbhoktavyabhogādipravilayadvāreṇa taccaitattulyaṃ sukṛtepīti kathametadapi nocchindyāt /",
    "GSP33vacbhamu:16270": " evaṃ ca satina śāstrīyatvasāmyamātramavirodhaheturanahi pratyakṣatvasāmānyamātrādavirodho jalānalādīnāṃ /",
    "GSP33vacbhamu:16271": " naca sukṛtaśāstramanarthakamabrahmavidaṃ prati tadvidherarthavatvāt /",
    "GSP33vacbhamu:16272": " evamavasthite ca pāpmaśrutyā puṇyamapi grahītavyam /",
    "GSP33vacbhamu:16273": " brahmajñānamapekṣya puṇyasya nikṛṣṭaphalatvāttatphalaṃ hi kṣayātiśayāt /",
    "GSP33vacbhamu:16274": " nahyevaṃ mokṣo niratiśayatvānnityatvācca /",
    "GSP33vacbhamu:16275": " dṛṣṭaprayogaścāyaṃ pāpmaśabdo vede puṇyapāpayoḥ /",
    "GSP33vacbhamu:16276": " tadyathā puṇyapāpe anukramya sarve pāpmāno 'to nivartaneta ityatra /",
    "GSP33vacbhamu:16277": " tasmādaviśeṣeṇa puṇyapāpayoraśleṣavināśāviti siddham //14 //",
    "GSP33vacbhamu:16278": " anārabdhakārya eva tu pūrve tadavadheḥ\u000e /",
    "GSP33vacbhamu:16279": " yadyadvaitajñānasvabhāvālocanayottarapūrvasukṛtaduṣkṛtayoraśleṣavināśau hanta ārabdhānārabdhakāryayoścāviśeṣeṇaiva vināśaḥ syāt /",
    "GSP33vacbhamu:16280": " kartṛkarmādipravilayasyobhayatrāviśeṣāt /",
    "GSP33vacbhamu:16281": " tannibandhanatvācca vināśasya /",
    "GSP33vacbhamu:16282": " naca saṃskāraśeṣātkulālacakrabhramaṇavadanuvṛttiḥ /",
    "GSP33vacbhamu:16283": " vastunaḥ khalvanuvṛttiḥ /",
    "GSP33vacbhamu:16284": " māyaivādinaśca puṇyapāpayoścamāyāmātravinirmitatvena māyānivṛttau na puṇyāpuṇye na tatasaṃskāro vastusantīti kasyānuvṛttiḥ /",
    "GSP33vacbhamu:16285": " naca rajjau sarpādivibramajanitā bhayakamapādayo nivṛtte 'pi vibhrame yathānuvartante tathehāpīti yuktam /",
    "GSP33vacbhamu:16286": " tatrāpi sarpāsatve 'pi tajjānasya satve tajjanitabhayakampādīnāṃ tatsaskārāṇāṃ ca vastusattvena nivṛtte 'pi vibhrame 'nivṛtteḥ /",
    "GSP33vacbhamu:16287": " atra tu māyā na tajjaḥ saṃskāro na tadgocara iti tucchatvātkimanuvarteta /",
    "GSP33vacbhamu:16288": " na saṃskāraśeṣo na karmetyaviśeṣeṇārabdhakāryāṇāmanārabdhakāryāṇāṃ ca nivṛttiḥ /",
    "GSP33vacbhamu:16289": " naca tasya tāvadeva ciraṃ yāvanna vimokṣye 'tha saṃmapatya iti śruterdehāpratīkṣārabdhakāryāṇāṃ yuktā. nahyeṣā śrutiravadhibhedavidhāyinyapi tu kṣipratāparā /",
    "GSP33vacbhamu:16290": " yathā loka etāvanme ciraṃ yatsanāto bhuñjānaśceti /",
    "GSP33vacbhamu:16291": " nahi tatra snānabhojane avadhitvena vidhīyate kitu kṣapīyastā pratipādyate. ubhayavidhāne",
    "GSP33vacbhamu:16292": " hi vākyaṃ bhidyetāvadhibhedaḥ ciratāceti prāpte 'bhidhīyate--yadyapyadvaitabrahmatatvasākṣātkāro",
    "GSP33vacbhamu:16293": " 'nādyavidyapadarśitapruñcamātravirodh itayā tanmadhyapatitasakalakarmaviredhī /",
    "GSP33vacbhamu:16294": " tathāpyanārabdhavipākaṃ karmajātaṃ drāgityeva samucchinatti na tvārabdhavipākaṃ saṃpāditajātyāyurvitatapūrvāparībhītasukhaduḥkhopabhogapravāhaṃ karmajātam /",
    "GSP33vacbhamu:16295": " taddhi samudācaradvṛttitayetarebhyaḥprasuptavṛttibhyo balavat /",
    "GSP33vacbhamu:16296": " anyathā devarṣīṇāṃ hiraṇyagarbhamanūddālakaprabhṛtīnāṃvigalitanikhilakleśajālāvaramatayā paritaḥ pradyotamānabuddhisatvānāṃ na jyogjīvitā bhavet",
    "GSP33vacbhamu:16297": " śrūyate caiṣāṃ śrutismṛtītihāsapurāṇeṣu tatvajñatā ca mahākalpakalpamanvantarādijīvitā ca /",
    "GSP33vacbhamu:16298": " na caite mahadhiyo na tadīyasamastaphalopabhogapratīkṣā satyapi tatvasākṣātkāre /",
    "GSP33vacbhamu:16299": " tāvadeva ciramiti na ciratā vidhīyate. api tu śrutyantarasiddhāṃ ciratāmanūdya dehapātāvadhimātravidhānaṃ tadetadabhisaṃdhāyaucityamātratayāha bhagavān bhāṣyākāraḥ---",
    "GSP33vacbhamu:16300": " na tāvadanāśrityārabdhakāryaṃ karmāśayamiti\u000e /",
    "GSP33vacbhamu:16301": " na cedaṃ na jātu dṛṣṭaṃ yadviredhisamavāye viroddhyantaramanuvartata ityāha---",
    "GSP33vacbhamu:16302": " akartrātmabodho 'pīti\u000e /",
    "GSP33vacbhamu:16303": " yadā loke 'pi virodhinoḥ kiñcitkālaṃ sahānuvṛttirupalabdhā tadehagamabalāddīrghakālamapi bhavatīti na śakyā nivārayitum /",
    "GSP33vacbhamu:16304": " pramāṇasiddhasya niyogaparyanuyogānupapatteḥ /",
    "GSP33vacbhamu:16305": " tadevaṃ madhyasthanapratipādya ye bhāṣyakāramāptaṃ manyate tān pratyāha---",
    "GSP33vacbhamu:16306": " apica naivātra vivaditavyamiti\u000e /",
    "GSP33vacbhamu:16307": " sthitaprajñaśca na sādhakastasyottarottaradhyānotkarṣeṇa pūrvapratyayānavasthitatvāt /",
    "GSP33vacbhamu:16308": " niratiśayastu sthitaprajñaḥ /",
    "GSP33vacbhamu:16309": " sa ca siddha eva /",
    "GSP33vacbhamu:16310": " naca jñānakāryā bhayakampādayaḥ,",
    "GSP33vacbhamu:16311": " jñānamātrādanutpādāt /",
    "GSP33vacbhamu:16312": " sarpāvacchedohi tasya bhayakampādihetuḥ /",
    "GSP33vacbhamu:16313": " sa cāsanna nirvacanīya iti kuto vastusataḥ karyotpādaḥ /",
    "GSP33vacbhamu:16314": " naca kāryamamapi bhayakampādi vastusat /",
    "GSP33vacbhamu:16315": " tasyāpi vicārāsahatvenānirvācyatvāt /",
    "GSP33vacbhamu:16316": " anirvācyāccānirvācyotpattau nānupapattiḥ /",
    "GSP33vacbhamu:16317": " yādṛśo hi yakṣastādṛśo baliriti sarvamavadātam //15 //",
    "GSP33vacbhamu:16318": " agnihotrādi tu tatkāryāyaiva taddarśanāt\u000e /",
    "GSP33vacbhamu:16319": " yadi puṇyasyāpyaśleṣavināśau hanta nityamapyagnihotrādi na kartavyaṃ yogamārūrukṣuṇā /",
    "GSP33vacbhamu:16320": " tasyāpītarapuṇyavadvidyayā vināśāt /",
    "GSP33vacbhamu:16321": " 'prakṣālanāddhi paṅkasya dūrādasparśanaṃ vara'miti nyāyāt /",
    "GSP33vacbhamu:16322": " naca vividiṣanti yajñena dāneneti mokṣalakṣaṇaikakāryatayā vidyākarmaṇoravirodhaḥ /",
    "GSP33vacbhamu:16323": " sahāsaṃbhavenaikakāryatvāsaṃbhavāt /",
    "GSP33vacbhamu:16324": " nahyetamātmānaṃ viduṣo vigalitākhilakartṛtvādiprapañcavibhramasya pūrvottare nitye kriyājanye puṇye saṃbhavataḥ /",
    "GSP33vacbhamu:16325": " tasmādvividiṣanti yajñeneti vartamānāpadeśo brahmajñānasya yajñādīnāṃ vā stutimātraṃ na tu mokṣamāṇasya muktisādhanaṃ yajñādividhiriti prāpta ucyate /",
    "GSP33vacbhamu:16326": " --satyaṃ na vidyayaikakāryatvaṃ karmaṇāṃ parasparavirodhena sahāsaṃbhavāt /",
    "GSP33vacbhamu:16327": " vidyotpādakatayā tu karmaṇāmārādupakārakāṇāmastu mokṣopayogaḥ /",
    "GSP33vacbhamu:16328": " naca karmaṇāṃ vidyayā virudhyamānānāṃ na vidyākāraṇatvaṃ,",
    "GSP33vacbhamu:16329": " svakāraṇavirodhināṃ kāryāṇāṃ bahulamupalabdheḥ /",
    "GSP33vacbhamu:16330": " tathāca vidyālakṣaṇakāryopāyatayā kāryavināśyānāmapi karmaṇāmupādānamarthavat /",
    "GSP33vacbhamu:16331": " tadabhāve tatkāryasyānutpādena mokṣasyāsaṃbhavāt /",
    "GSP33vacbhamu:16332": " evañca vividiṣanti yajñeneti yajñasādhanatvaṃ vidyāya apūrvamarthaṃ prāpayataḥ pañcamalakārasya nātyantaparokṣavṛttitayā jñānastutyarthatayā kathañcidvyākhyānaṃ bhaviṣyati /",
    "GSP33vacbhamu:16333": " tadanenābhisamadhinoktaṃ --",
    "GSP33vacbhamu:16334": " jñānasyeva hi prāpakaṃ satkarama praṇaḍyā mokṣakāraṇamityupacaryate\u000e /",
    "GSP33vacbhamu:16335": " yata eva na vidyodayasamaye karmāsti nāpi parastādapi tu prāgeva vidyāyāḥ,",
    "GSP33vacbhamu:16336": " ata eva cātikrāntaviṣayametatkāryaikatvābhidhānam /",
    "GSP33vacbhamu:16337": " etadeva sphorayati--",
    "GSP33vacbhamu:16338": " nahi brahmavida iti\u000e //16 //",
    "GSP33vacbhamu:16339": " sūtrāntaramavatārayituṃ pṛcchati--",
    "GSP33vacbhamu:16340": " kiṃviṣayaṃ punaridamiti\u000e /",
    "GSP33vacbhamu:16341": " asyottaraṃ sūtram",
    "GSP33vacbhamu:16342": " ---ato 'nyāpi hyekeṣāmubhayoḥ\u000e /",
    "GSP33vacbhamu:16343": " kāmyakarmaviṣayamaśle,",
    "GSP33vacbhamu:16344": " vināśavacanaṃ śākhāntarīyavacanaṃ ca tasya putrā dāyamupayantīti //17 //",
    "GSP33vacbhamu:16345": " yadeva vidyayeti hi\u000e /",
    "GSP33vacbhamu:16346": " asti vidyāsaṃyuktaṃ yajñādi ya evaṃ vidvānyajetetyādikam /",
    "GSP33vacbhamu:16347": " asti ca kevalam /",
    "GSP33vacbhamu:16348": " tatra yathā brāhmaṇāya hiraṇyaṃ dadyādiyukte viduṣe brāhmaṇāya dadyātra brāhmaṇabruvāya mūkhāyeti viśeṣapratilambhaḥ tatkasya hetostasyātiśayavatvāt",
    "GSP33vacbhamu:16349": " evaṃ vidyārahitādyajñādervidyāsahitamatiśayavaditi tasyaiva paravidyāsādhanatvamupāttaduritakṣayadvārā netasya /",
    "GSP33vacbhamu:16350": " tasmādvividiṣanti yajñenetyaviśeṣaśrutamapi vidyāsahite yajñādāvupasaṃhartavyamiti",
    "GSP33vacbhamu:16351": " prāpte 'bhidhīyate--yadeva vidyayā karāti tadevāsya vīryavattaramiti tarabarthaśrutervidyārahitasya",
    "GSP33vacbhamu:16352": " vīryavattāmātramavagamyate /",
    "GSP33vacbhamu:16353": " naca sarvathākiñcitkarasya tadupapadyate /",
    "GSP33vacbhamu:16354": " tasmādastyasyāpi kayāpi mātrayā paravidyotpādopayoga iti vidyārahitamapi yajñādi paravidyārthinānuṣṭheyamiti siddham //18 //",
    "GSP33vacbhamu:16355": " bhogena tvitare kṣapayitvā saṃpadyate\u000e /",
    "GSP33vacbhamu:16356": " anārabdhakārya ityasya nañaḥ phalaṃ bhogena nivṛttiṃ darśayatyanena sūtreṇa /",
    "GSP33vacbhamu:16357": " asya tūpapādanaṃ purastādapakṛṣya kṛtamiti neha kriyate punaruktibhayāt //19 //",
    "GSP33vacbhamu:16358": " iti śrīvācaspatimiśraviracite śārīrakabhagavatpādabhāṣyavibhāge bhāmatyāṃ caturthasyādhyāyasya prathamaḥ pādaḥ samāptaḥ //",
    "GSP33vacbhamu:16359": " caturthe 'dhyāye dvitīyaḥ pādaḥ\u000e /",
    "GSP33vacbhamu:16360": " vāṅmanasi darśanācchabdācca\u000e /",
    "GSP33vacbhamu:16361": " athāsmin phalavicāralakṣaṇe vāṅmanasi saṃpadyata ityādivicāro 'saṃgata ityata āha--",
    "GSP33vacbhamu:16362": " athāparāsu vidyāsu phalaprāptaya iti\u000e /",
    "GSP33vacbhamu:16363": " aparavidyāphalaprāptyarthadevayānamārgārthatvādutkrāntestadgato vicāraḥ pāramparyeṇa bhavati phalavicāra iti nāsaṃgata ityarthaḥ /",
    "GSP33vacbhamu:16364": " nanvayamutkrāntikramo viduṣo nopapadyate 'na tasya prāṇā utkrāmantyatraiva samavanīyante' iti śravaṇāttatkathamasya vidyādhikāra ityata āha--",
    "GSP33vacbhamu:16365": " samānā hi vidvadaviduṣoriti\u000e /",
    "GSP33vacbhamu:16366": " viṣayamāha--",
    "GSP33vacbhamu:16367": " astīti\u000e /",
    "GSP33vacbhamu:16368": " vimṛśati--",
    "GSP33vacbhamu:16369": " kimiheti\u000e /",
    "GSP33vacbhamu:16370": " viśayaḥ saṃśayaḥ /",
    "GSP33vacbhamu:16371": " pūrvapakṣamāha--",
    "GSP33vacbhamu:16372": " tatra vāgeveti\u000e /",
    "GSP33vacbhamu:16373": " śratilakṣaṇāviśaye saṃśaye /",
    "GSP33vacbhamu:16374": " siddhāntasūtraṃ pūrayitvā paṭhati--",
    "GSP33vacbhamu:16375": " vāgvṛttirmanasi saṃpadyate iti\u000e /",
    "GSP33vacbhamu:16376": " vṛttyadhyāhāraprayojanaṃ praśnapūrvakamāha",
    "GSP33vacbhamu:16377": " kathamiti\u000e /",
    "GSP33vacbhamu:16378": " uttarādhikaraṇaparyālocanenaivaṃ pūritamityarthaḥ /",
    "GSP33vacbhamu:16379": " tattvasya dharmiṇo vācaḥ pralayavivakṣāyāṃ tviha sarvatraiva paratreha cāvibhāgasāmyātkiṃ paratraiva viṃśiṣyādavibhāga iti na tvatrāpi /",
    "GSP33vacbhamu:16380": " tasmādihāvibhāgenāviṃśiṣato 'tra vṛttyupasaṃhāramātravivakṣā sūtrakārasyeti gamyate /",
    "GSP33vacbhamu:16381": " siddhāntahetuṃ praśnapūrvakamāha--",
    "GSP33vacbhamu:16382": " kasmāditi\u000e /",
    "GSP33vacbhamu:16383": " satyāmeva manovṛttau vāgvṛtterupasaṃhāradarśanāt /",
    "GSP33vacbhamu:16384": " vācastūpasaṃhāramadṛṣṭaṃ nāgamo 'pi gamayitumarhati /",
    "GSP33vacbhamu:16385": " āgamaprabhavayuktivirodhāśca /",
    "GSP33vacbhamu:16386": " āgamo hi dṛṣṭānusārataḥ prakṛtau vikārāṇāṃ layamāha /",
    "GSP33vacbhamu:16387": " na ca vācaḥ prakṛtirmano yenāsminniyaṃ līyate /",
    "GSP33vacbhamu:16388": " tasmātvṛttivṛttimatorabhedavivakṣayā vākpadaṃ tadvṛttau vyākhyeyam /",
    "GSP33vacbhamu:16389": " saṃbhavati ca vāgvṛttervāgaprakṛtāvapi manasi layaḥ /",
    "GSP33vacbhamu:16390": " tathā tatra tatra darśanādityāha--",
    "GSP33vacbhamu:16391": " vṛttyudbhavābhibhavāviti //1 //",
    "GSP33vacbhamu:16392": " ata eva ca sarvāṇyanu\u000e /",
    "GSP33vacbhamu:16393": " yata eva prakṛtivikārabhāvābhāvanmanasi na svarūpalayo vāco 'pi tu vṛttilayaḥ,",
    "GSP33vacbhamu:16394": " ata eva ca sarveṣāṃ cakṣurādīnāmidriyāṇāṃ satyeva savṛttike manasi vṛtteranugatirlayo na svarūpalayaḥ /",
    "GSP33vacbhamu:16395": " vācastu pṛthak grahaṇaṃ pūrvasūtre udāharaṇāpekṣaṃ na tu tadeveha vivakṣitamityarthaḥ //2 //",
    "GSP33vacbhamu:16396": " tanmanaḥ prāṇa uttarāt\u000e /",
    "GSP33vacbhamu:16397": " yadi svaprakṛtau vikārasya layastato manaḥ prāṇe saṃpadyate ityatra manaḥsvarūpasyaiva prāṇe saṃpattyā bhavitavyam /",
    "GSP33vacbhamu:16398": " tathā hi manaḥ iti nopacārato vyākhyānaṃ bhaviṣyati /",
    "GSP33vacbhamu:16399": " saṃbhavati hi prakṛtivikārabhāvaḥ prāṇamanasoḥ /",
    "GSP33vacbhamu:16400": " annamayaṃ hi somya mana ityannātmatāmāha manasaḥ śrutirāpomayaḥ prāṇa iti ca prāṇasyābātmatām /",
    "GSP33vacbhamu:16401": " prakṛtivikārayostādātmyāt /",
    "GSP33vacbhamu:16402": " tathā ca prāṇo manasaḥ prakṛtiriti manaso vṛttimataḥ prāṇe laya iti prāpte 'bhidhīyate-- satyam,",
    "GSP33vacbhamu:16403": " āpo 'nnamasṛjanta iti śruterabannayoḥ prakṛtivikārabhāvo 'vagamyate /",
    "GSP33vacbhamu:16404": " na tu tadvikārayoḥ prāṇamanasoḥ /",
    "GSP33vacbhamu:16405": " khayoniprāṇāḍikayā tu mitho vikārayoḥ prakṛtivikārabhāvābhyupagame saṃkarādatiprasaṅgaḥ syāt /",
    "GSP33vacbhamu:16406": " tasmādyo yasya sākṣādvikārastasya tatra laya ityannasyāpsu layo na tvabvikāre prāṇe 'nnavikārasya manasaḥ /",
    "GSP33vacbhamu:16407": " tathā cātrāpi manovṛttervṛttimati prāṇe layo na tu vṛttimato manasa iti siddham //3 //",
    "GSP33vacbhamu:16408": " so 'dhyakṣe tadupagamādibhyaḥ\u000e /",
    "GSP33vacbhamu:16409": " prāṇastejasīti tejaḥśabdasya bhūtaviśeṣavacanatvādvijñānātmani cāprasiddheḥ prāṇasya jīvātmanyupagamānugamāvasthānaśrutīnāṃ ca tejoddhāreṇāpyupapatteḥ",
    "GSP33vacbhamu:16410": " tejasi samāpannavṛttiḥ khalu prāṇaḥ /",
    "GSP33vacbhamu:16411": " tejastu jīvātmani samāpannavṛtti /",
    "GSP33vacbhamu:16412": " tadvārā jīvātmasamāpannavṛttiḥ prāṇa ityupapadyate /",
    "GSP33vacbhamu:16413": " tasmāttejasyeva prāṇavṛttipravilaya iti prāpte 'bhidhīyate--- sa prakṛtaḥprāṇo 'dhyakṣe vijñānātmanyavatiṣṭhate tattantravṛttirbhavati /",
    "GSP33vacbhamu:16414": " kutaḥ-- upagamānugamāvasthānebhyo hetubhyaḥ /",
    "GSP33vacbhamu:16415": " tatropagamaśrutimāha--",
    "GSP33vacbhamu:16416": " evamevemamātmānamiti\u000e /",
    "GSP33vacbhamu:16417": " anugamanaśrutimāha--",
    "GSP33vacbhamu:16418": " tamutkrāmantamiti\u000e /",
    "GSP33vacbhamu:16419": " avasthānaśrutimāha-",
    "GSP33vacbhamu:16420": " savijñāno bhavatīti ceti\u000e /",
    "GSP33vacbhamu:16421": " vijñāyate 'neneti vijñānaṃ pañcavṛttiprāṇasahita indriyagrāmastena sahāvatiṣṭhata iti savijñānaḥ /",
    "GSP33vacbhamu:16422": " codayati--",
    "GSP33vacbhamu:16423": " nanu prāmastejasīti śrūyata iti\u000e /",
    "GSP33vacbhamu:16424": " adhikāvāpo 'śabdārthavyākhyānam /",
    "GSP33vacbhamu:16425": " pariharati--",
    "GSP33vacbhamu:16426": " naiṣa doṣa iti\u000e /",
    "GSP33vacbhamu:16427": " yadyapi prāṇastejasītyatastejasi prāṇavṛttilayaḥ pratīyate,",
    "GSP33vacbhamu:16428": " tathāpi sarvaśākhāpratyayatvena vidyānāṃ śrutyantarālocanayā vijñānātmani layo 'vagamyate /",
    "GSP33vacbhamu:16429": " na ca tejasastatrāpi laya iti sāmpratam /",
    "GSP33vacbhamu:16430": " tasyānilākāśakrameṇa paramātmani tatvalayāvagamāt /",
    "GSP33vacbhamu:16431": " tasmāttejograhaṇenopalakṣyate tejaḥ sahacaritadehabījabhūtapañcabhūtasūkṣmaparicārādhyakṣo jīvātmā tasmin prāṇavṛttirapyetīti /",
    "GSP33vacbhamu:16432": " codayati--",
    "GSP33vacbhamu:16433": " nanu ceyaṃ śrutiriti\u000e /",
    "GSP33vacbhamu:16434": " tejaḥsahacaritāni bhūtānyupalakṣyantāṃ tejaḥśabdenādhyakṣe tu kimāyātaṃ tasya tadasāhacaryādityarthaḥ /",
    "GSP33vacbhamu:16435": " pariharati--",
    "GSP33vacbhamu:16436": " so 'dhyakṣa ityadhyakṣasyāpīti\u000e /",
    "GSP33vacbhamu:16437": " yadā hyayaṃ prāṇo 'ntarāle 'dhyakṣaṃ prāpyādhyasaṃparkavaśādeva tejaḥprabhṛtīni bhūtasūkṣmāṇi prāpnoti tadopapadyate prāṇastesīti /",
    "GSP33vacbhamu:16438": " atraiva dṛṣṭāntamāha---",
    "GSP33vacbhamu:16439": " yo 'pi srughnāditi\u000e //4 //",
    "GSP33vacbhamu:16440": " sūtrāntaramavatārayituṃ pṛcchati--",
    "GSP33vacbhamu:16441": " kathaṃ tejaḥsahacariteṣviti /",
    "GSP33vacbhamu:16442": " naikasmindarśayato hi\u000e /",
    "GSP33vacbhamu:16443": " atra bhāṣyakāro 'numānadarśanamāha--",
    "GSP33vacbhamu:16444": " kāryasya śarīrasyeti\u000e /",
    "GSP33vacbhamu:16445": " sthūlaśarīrānurūpamanumeyaṃ sūkṣmamapi śarīraṃ pañcātmakamityarthaḥ /",
    "GSP33vacbhamu:16446": " darśayata iti sūtrāvayavaṃ vyācaṣṭe--",
    "GSP33vacbhamu:16447": " darśayataścaitamarthamiti\u000e /",
    "GSP33vacbhamu:16448": " praśnaprativacanābhiprāyaṃ dvivacanaṃ śrutismṛtyabhiprāyaṃ vā /",
    "GSP33vacbhamu:16449": " aṇvyo mātrāḥ sūkṣmā daśārdhānāṃ pañcabhūtānāmiti /",
    "GSP33vacbhamu:16450": " śrutyantaravirodhaṃ codayati--",
    "GSP33vacbhamu:16451": " nanu copasaṃhṛteṣu vāgādiṣviti\u000e /",
    "GSP33vacbhamu:16452": " karmāśrayateti pratīyate na bhūtāśrayatetyarthaḥ /",
    "GSP33vacbhamu:16453": " pariharati--",
    "GSP33vacbhamu:16454": " atrocyata iti\u000e /",
    "GSP33vacbhamu:16455": " grahā indriyāṇi atigrahāstadviṣayāḥ /",
    "GSP33vacbhamu:16456": " karmaṇāṃ prayojakatvenāśrayatvaṃ bhūtānāṃ tūpādānatvenetyavirodhaḥ /",
    "GSP33vacbhamu:16457": " praśaṃsāśabdo 'pi karmaṇāṃ prayojakatayā prakṛṣṭamāśrayatvaṃ brūte sati nikṛṣṭa āśrayāntare tadupapatterityāha--",
    "GSP33vacbhamu:16458": " praśaṃsāśabdādapi tatreti //6 //",
    "GSP33vacbhamu:16459": " samānā cāsṛtyupakramādamṛtatvaṃ cānupoṣya\u000e /",
    "GSP33vacbhamu:16460": " atrābhṛtatvaprāptiśruteḥ paravidyāvantaṃ pratyetaditi manvānasya pūrvaḥ pakṣaḥ /",
    "GSP33vacbhamu:16461": " viśayānānāṃ\u000esaṃdihānānāṃ puṃsām /",
    "GSP33vacbhamu:16462": " codayati--",
    "GSP33vacbhamu:16463": " nanu vidyāprakaraṇa iti\u000e /",
    "GSP33vacbhamu:16464": " pariharati--",
    "GSP33vacbhamu:16465": " na svāpādivaditi\u000e /",
    "GSP33vacbhamu:16466": " paravidyayaivāmṛtatvaprāptyavasthāmākhyātuṃ tatsadharmāśca tadvidharmāścānyā apyavasthāstadanuguṇatayākhyāyante /",
    "GSP33vacbhamu:16467": " sādharmyavaidharmyābhyāṃ hi sphuṭataraḥ pratipipādayiṣite vastuni pratyayo bhavatīti /",
    "GSP33vacbhamu:16468": " na tu viduṣaḥ sakāśādviśeṣavanto 'vidvāṃso vidhīyante yena vidyāprakaraṇavyākhyāto bhavedapi tu vidyāṃ pratipādayituṃ lokasiddhānāṃ tadanuguṇatayā teṣāmanuvāda iti /",
    "GSP33vacbhamu:16469": " evaṃ prāpte 'bhidhīyate---",
    "GSP33vacbhamu:16470": " samānā caiṣotkrāntirvāṅmanasītyādyā vidvadaviduṣoḥ\u000e /",
    "GSP33vacbhamu:16471": " kutaḥ--",
    "GSP33vacbhamu:16472": " āsṛtyupakṛmāt\u000e /",
    "GSP33vacbhamu:16473": " sṛtiḥ saraṇaṃ devayānena pathā kāryabrahmalokaprāptirāsṛterākāryabrahmalokaprāpteḥ /",
    "GSP33vacbhamu:16474": " ayaṃ vidyopakrama ārambhaḥ prayatna iti yāvat /",
    "GSP33vacbhamu:16475": " tasmādetaduktaṃ bhavati-- neyaṃ parā vidyā yato nāḍīdvāramāśrayate /",
    "GSP33vacbhamu:16476": " api tvaparavidyeyam /",
    "GSP33vacbhamu:16477": " na cāsyāmātyantikaḥ kleśapradāho yato na tatrotkrāntirbhavet /",
    "GSP33vacbhamu:16478": " tasmādaparavidyāsāmarthyādāpekṣikabhābhūtasaṃplavasthānamamṛtatvaṃ prepsate puruṣārthāya saṃbhavatyeṣa utkrāntibhedavān sṛtyupakramopadeśaḥ",
    "GSP33vacbhamu:16479": " upapūrvāduṣa dāha ityasmādupoṣyeti prayogaḥ //7 //",
    "GSP33vacbhamu:16480": " tadāpīteḥ saṃsāravyapadeśāt\u000e /",
    "GSP33vacbhamu:16481": " siddhāṃ kṛtvā bījabhāvāvaśeṣaṃ paramātmasaṃpattiṃ vidvadaviduṣorutkrāntiḥ samarthitā /",
    "GSP33vacbhamu:16482": " saiva saṃprati cintyate /",
    "GSP33vacbhamu:16483": " kimātmani tejaḥprabhṛtīnāṃ bhūtasūkṣmāṇāṃ tatvapravilaya eva saṃpattirāhosvidbījabhāvāvaśeṣeti /",
    "GSP33vacbhamu:16484": " yadi pūrvaḥ pakṣaḥ,",
    "GSP33vacbhamu:16485": " notkrāntiḥ /",
    "GSP33vacbhamu:16486": " athottaraḥ tataḥ seti /",
    "GSP33vacbhamu:16487": " tatrāprakṛtau na vikāratatvapravilayo yathā manasi na vāgādīnām /",
    "GSP33vacbhamu:16488": " sarvasya ca janimataḥ prakṛtiḥ parā devateti tattvapralaya evātyantikaḥ syāttejaḥprabhṛtīnāmiti prāpte 'bhidhīyate-- 'yonimanye prapadyante śarīratvāya dehinaḥ /",
    "GSP33vacbhamu:16489": " sthāṇumanye 'nusaṃyanti yathākarma yathāśrutam //",
    "GSP33vacbhamu:16490": " ' ityavidyāvataḥ saṃsāramupadiśati śrutiḥ seyamātyantike tattvalaye nopapadyate /",
    "GSP33vacbhamu:16491": " na ca prāyaṇasyaivaiṣa mahimā vidvāsamavidvāṃsaṃ vā pratīti sāṃpratamityāha--",
    "GSP33vacbhamu:16492": " anyathā hi sarvaḥ prāyaṇasamaya eveti\u000e /",
    "GSP33vacbhamu:16493": " vidhiśāstraṃ jyotiṣṭomādiviṣayamanarthakaṃ prāyaṇādevātyantikapralaye punarbhavābhāvāt /",
    "GSP33vacbhamu:16494": " mokṣaśāstraṃ cāprayatnalabhyātprāyaṇādeva jantumātrasya mekṣaprāpteḥ /",
    "GSP33vacbhamu:16495": " na kevalaṃ śāstrānarthakyamayuktaśca prāyaṇamātrānmokṣa ityāha--",
    "GSP33vacbhamu:16496": " mithyājñāneti\u000e /",
    "GSP33vacbhamu:16497": " nāsati nidānapraśame praśamastadvato yujyata ityarthaḥ //8 //",
    "GSP33vacbhamu:16498": " athetarabhūtasahitaṃ tejo jīvasyāśrayabhūtamutkrāntamaddehāddehāntaraṃ vā saṃcaratkasmādasmābhirna nirīkṣyate /",
    "GSP33vacbhamu:16499": " taddhi mahattvādvānekadravyatvādvā rūpavadupalabdavyam /",
    "GSP33vacbhamu:16500": " kasmānna mūrtāntaraiḥ pratibadhyata iti śaṅkāmapākartumidaṃ sūtram--",
    "GSP33vacbhamu:16501": " sūkṣmaṃ pramāṇataśca tathopalabdheḥ\u000e /",
    "GSP33vacbhamu:16502": " cakāre bhinnakramaḥ /",
    "GSP33vacbhamu:16503": " na kevalamāpītestadavatiṣṭhate /",
    "GSP33vacbhamu:16504": " tacca sūkṣmaṃ svarūpataḥ parimāṇataśca svarūpameva hi tasya tādṛśamadṛśyam /",
    "GSP33vacbhamu:16505": " yathā cākṣuṣasya tejaso mahato 'pi adṛṣṭavaśādanudbhūtarūpasparśaṃ hi tat /",
    "GSP33vacbhamu:16506": " parimāṇataḥ saukṣmyaṃ yato nopalabhyate yathā trasareṇavo jālasūryamarīcibhyo 'nyatra pramāṇatastathopalabdhiriti vyācaṣṭe--",
    "GSP33vacbhamu:16507": " tathāhi nāḍīniṣkramaṇa iti\u000e /",
    "GSP33vacbhamu:16508": " ādigrahaṇena cakṣuṣṭo vā mūrdho vā anyebhyo vā śarīradeśebhya iti saṃgṛhītam /",
    "GSP33vacbhamu:16509": " apratighāte hetumāha--",
    "GSP33vacbhamu:16510": " svacchatvācceti\u000e /",
    "GSP33vacbhamu:16511": " etadapi hi sūkṣmatvenaiva saṃgṛhītam /",
    "GSP33vacbhamu:16512": " yathā hi kācābhrapaṭalaṃ svacchasvabhāvasya na tejasaḥ pratidhātam /",
    "GSP33vacbhamu:16513": " evaṃ sarvameva vastujātamasyeti //9 //",
    "GSP33vacbhamu:16514": " nopamardenātaḥ\u000e /",
    "GSP33vacbhamu:16515": " ata eva ca svacchatālakṣaṇātsaukṣmyādasaktatvāparanāmnaḥ //10 //",
    "GSP33vacbhamu:16516": " asyaiva copapattereṣa ūṣmā\u000e /",
    "GSP33vacbhamu:16517": " upapattiḥ prāptiḥ /",
    "GSP33vacbhamu:16518": " etaduktaṃ bhavati-- dṛṣṭaśrutābhyāmūṣmaṇo 'nvayavyatirekābhyāmasti sthūlāddehādatiriktaṃ kiñciccadāmātsūkṣmaṃ śarīramiti //11 //",
    "GSP33vacbhamu:16519": " pratiṣedhāditi cenna śārīrāt\u000e /",
    "GSP33vacbhamu:16520": " adhikaraṇatātparyamāha--",
    "GSP33vacbhamu:16521": " amṛtatvaṃ cīnupoṣyetyato viśeṣaṇāditi\u000e /",
    "GSP33vacbhamu:16522": " viṣayamāha--",
    "GSP33vacbhamu:16523": " athākāmayamāna iti\u000e /",
    "GSP33vacbhamu:16524": " siddhāntimatamāśaṅkya tannirākaraṇena pūrvapakṣī svamatamavasthāpayati--",
    "GSP33vacbhamu:16525": " ataḥ paravidyāviṣayātpratiṣedhāditi\u000e /",
    "GSP33vacbhamu:16526": " yadi hi prāṇopalakṣitasya sūkṣmaśarīrasya jīvātmanaḥ sthūlaśarīrādutkrāntiṃ pratiṣedhecchrutiḥ tata etadupapadyate /",
    "GSP33vacbhamu:16527": " na tvetadasti /",
    "GSP33vacbhamu:16528": " na tasmātprāṇa utkrāmantīti hi tadā sarvanāmnā pradhānāvamarśinābhyudayaniḥ śreyasādhikṛto dehi pradhānaṃ parāmṛśyate /",
    "GSP33vacbhamu:16529": " tathā ca tasmāddehino na prāṇaḥ sūkṣmaṃ śarīramutkrāmantyapi tu tatsahitaḥ kṣetrajña evotkrāmatīti gamyate /",
    "GSP33vacbhamu:16530": " sa punaratikramya brahmanāḍya saṃsāramaṇḍalaṃ hiraṇyagarbhaparyantaṃ saliṅgo jīvaḥ parasminbrahmaṇi līyate tasmātparāmapi devatāṃ viduṣa utkrāntirata eva mārgaśrutayaḥ,",
    "GSP33vacbhamu:16531": " smṛtiśca mumukṣoḥ śukasyādityamaṇḍalaprasthānaṃ darśayatīti prāptam //12 //",
    "GSP33vacbhamu:16532": " evaṃ prāpte pratyucyate--",
    "GSP33vacbhamu:16533": " spaṣṭo hyekeṣām\u000e /",
    "GSP33vacbhamu:16534": " nāyaṃ dehyapādānasya pratiṣedhaḥ /",
    "GSP33vacbhamu:16535": " api tu dehāpādānasya /",
    "GSP33vacbhamu:16536": " tathā hi -- ārtabhāgapraśnottare hyekasminpakṣe saṃsāriṇa eva jīvātmano 'nutkrāntiṃ",
    "GSP33vacbhamu:16537": " parigṛhya na tarhyeṣa bhṛtaḥ prāṇānāmanutkrānteriti svayamāśaṅkya prāṇānāṃ pravilayaṃ",
    "GSP33vacbhamu:16538": " pratijñāya tatsiddhyarthamutkrāntyavadherucchvayanādhmāne bruvanyasyocchvayanādhmāne",
    "GSP33vacbhamu:16539": " tasya tadavadhitvamāha /",
    "GSP33vacbhamu:16540": " śarīrasya ca te itiśarīrameva tadapādānaṃ gamyate /",
    "GSP33vacbhamu:16541": " nanvevamapyastvaviduṣaḥ saṃsāriṇo viduṣastu kimāyātamityata āha--",
    "GSP33vacbhamu:16542": " tatsāmānyāditi\u000e /",
    "GSP33vacbhamu:16543": " nanu tadā sarvanāmnā pradhānatayā dehi parāmṛṣṭaḥ tatkathamatra dehāvagatirityata āha--",
    "GSP33vacbhamu:16544": " tatsāmānyaditi\u000e /",
    "GSP33vacbhamu:16545": " nanu tadā sarvanāmnā pradhānatayā dehī parāmṛṣṭaḥ tatkathamatra dehāvagatirityata āha--",
    "GSP33vacbhamu:16546": " abhedopacāreṇa\u000e /",
    "GSP33vacbhamu:16547": " dehadehinordehiparāmarśinā sarvanāmnā deha eva parāmṛṣṭa iti pañcamīpāṭhe vyākhyeyam /",
    "GSP33vacbhamu:16548": " ṣaṣṭhīpāṭhe tu nopacāra ityāha--",
    "GSP33vacbhamu:16549": " yeṣāṃ tu ṣaṣṭhīti\u000e /",
    "GSP33vacbhamu:16550": " api ca prāptipūrvaḥ pratiṣedho bhavati nāprāpte /",
    "GSP33vacbhamu:16551": " aviduṣo hi dehādutkrāmaṇaṃ dṛṣṭamiti viduṣo 'pi tatsāmānyāddehādutkramaṇe prāpte pratiṣedha upapadyate na tu prāṇānāṃ jīvāvadhikaṃ kvacidutkramaṇaṃ dṛṣṭaṃ yena tanniṣidhyate /",
    "GSP33vacbhamu:16552": " apicādvaitaparibhāvanābhuvā prasaṃkhyānena nirmṛṣṭanikhilaprapañcāvabhāsajātasya gantavyābhāvādeva nāsti gatirityāha--",
    "GSP33vacbhamu:16553": " naca brahmavida iti\u000e /",
    "GSP33vacbhamu:16554": " apadasya hi brahmavido mārge padaiṣiṇo 'pi devā iti yojanā /",
    "GSP33vacbhamu:16555": " codayati--",
    "GSP33vacbhamu:16556": " nanu gatirapīti\u000e /",
    "GSP33vacbhamu:16557": " pariharati--",
    "GSP33vacbhamu:16558": " saśarīrasyaivāyaṃ yogabalena\u000e /",
    "GSP33vacbhamu:16559": " aparavidyābaleneti //13 //",
    "GSP33vacbhamu:16560": " tāni pare tathāhyāha\u000e /",
    "GSP33vacbhamu:16561": " pratiṣṭhāvilayanaśrutyorvipratipattervimarśastamapanetumayamārambhaḥ /",
    "GSP33vacbhamu:16562": " tāni punaḥ prāṇaśabdoditānīndriyāṇyekādaśa sūkṣmāṇi ca bhūtāni pañca /",
    "GSP33vacbhamu:16563": " brahmavidastasminneva parasminnātmanīti\u000e /",
    "GSP33vacbhamu:16564": " ārambhabījaṃ vimarśamāha--",
    "GSP33vacbhamu:16565": " nanu gatāḥkalā iti\u000e /",
    "GSP33vacbhamu:16566": " ghrāṇamanasorekaprakṛtitvaṃ vivakṣitvā pañcadaśatvamuktam. /",
    "GSP33vacbhamu:16567": " atra śrutyorviṣayavyavasthayā vipratipattyabhāvamāha---",
    "GSP33vacbhamu:16568": " sā khalviti\u000e /",
    "GSP33vacbhamu:16569": " vyavahāro laukikaḥ. sāṃvyavahārikapramāṇāpekṣeyaṃ śrutiḥ /",
    "GSP33vacbhamu:16570": " na tāttvikapramāṇāpekṣā /",
    "GSP33vacbhamu:16571": " itarā tu evamevāsya paridṛṣṭuḥ ityādikā vidvatpratipattyapekṣā tāttvikapramāṇāpekṣā /",
    "GSP33vacbhamu:16572": " tasmādviṣayabhedādavipratipattiḥ śrutyoriti //15 //",
    "GSP33vacbhamu:16573": " avibhāgo vacanāt\u000e /",
    "GSP33vacbhamu:16574": " nimittāpāye naimittikasyātyantikāpāyaḥ /",
    "GSP33vacbhamu:16575": " avidyānimittaśca vibhāgo nāvidyāyāṃ vidyayā samūlaghātamapahatāyāṃ sāvaśeṣo bhavitumarhati /",
    "GSP33vacbhamu:16576": " tathāpi pravilayasāmānyāt sāvaśeṣatāśaṅkāmatimandāmapanetumidaṃ sūtram //16 //",
    "GSP33vacbhamu:16577": " tadokograjvalavaṃ tatprakāśitadvāro vidyāsāmarthyāttaccheṣagatyanusmṛtiyogācca hārdānugṛhītaḥ śatādhikayā\u000e /",
    "GSP33vacbhamu:16578": " aparavidyāvido 'viduṣaścotkrāntiruktā /",
    "GSP33vacbhamu:16579": " tatra kiṃ vidvānavidvāṃścāviśeṣeṇa mūrdhādibhya utkrāmatyāho vidvānmūrdhasthānādeva,",
    "GSP33vacbhamu:16580": " apare tu sthānāntarebhya iti /",
    "GSP33vacbhamu:16581": " atra vidyāsāmarthyamapaśyataḥ pūrvapakṣaḥ /",
    "GSP33vacbhamu:16582": " tasyopasaṃhṛtavāgādikalāpasyocciktamiṣato vijñānātmanā oka āyatanaṃ hṛdayaṃ tasyāgraṃ",
    "GSP33vacbhamu:16583": " tasya jvalanaṃ yattatprakāśitadvāro viniṣkramadvāro vidvānmūrdhasthānādeva niṣkrāmati",
    "GSP33vacbhamu:16584": " nānyebhyaścakṣurādisthānebhyaḥ /",
    "GSP33vacbhamu:16585": " kutaḥ-- vidyāsāmarthāt hārdavidyāsāmarthyāt /",
    "GSP33vacbhamu:16586": " utkṛṣṭasthānapratilambhāya hi hārdavidyopadeśaḥ /",
    "GSP33vacbhamu:16587": " mūrdhasthānādaniṣkramaṇe ca notkṛṣṭadeśaprāptiḥ /",
    "GSP33vacbhamu:16588": " atha sthānāntarebhyo 'pyutkrāmamankasmāllokamutkṛṣṭaṃ na prāpnotītyata āha--",
    "GSP33vacbhamu:16589": " taccheṣagatyanusmṛtiyogācca\u000e /",
    "GSP33vacbhamu:16590": " hārdavidyāśeṣabhūtā hi mūrdhanyā nāḍī gatyai upadiṣṭā /",
    "GSP33vacbhamu:16591": " tadanuśīlanena khalvayaṃ jīvo hārdena sūpāsitena brahmaṇānugṛhītastasyānusmaraṃstadbhāvamāpanno mūrdhanyayaiva śatādhikayā nāḍya niṣkrāmati",
    "GSP33vacbhamu:16592": " hṛdayādudgatā hi brahmanāḍī bhāsvarā tālumūlaṃ bhittvā mūrdhānametya raśmibhirekībhūtā ādityamaṇḍalamanupraviṣṭā tāmanuśīlayatastayaivāntakāle nirgamanaṃ bhavatīti //17 //",
    "GSP33vacbhamu:16593": " raśmyanusārī\u000e /",
    "GSP33vacbhamu:16594": " rātrāvahani cāviśeṣeṇa raśmyanusārī sannādityamaṇḍalaṃ prāpnotīti siddhāntapakṣapratijñā //18 //",
    "GSP33vacbhamu:16595": " pūrvapakṣamāśaṅkate sūtrāvayavena--",
    "GSP33vacbhamu:16596": " niśi neti cet\u000e /",
    "GSP33vacbhamu:16597": " sūtrāvayavāntareṇa nirākaroti---",
    "GSP33vacbhamu:16598": " na saṃbandhasya yāvaddehabhāvitvāddarśayati\u000epramāṇāntarātpratīyate /",
    "GSP33vacbhamu:16599": " darśayati caitamarthaṃ śrutirapyaśeṣeṇa /",
    "GSP33vacbhamu:16600": " amuṣmādādityātpratāyante raśmayanta āsu nāḍīṣu sṛptā bhavanti ya ābhyo nāḍībhyaḥ pratāyante",
    "GSP33vacbhamu:16601": " a\u000evistāryante te raśmayo 'muṣminnāditye sṛptāḥ /",
    "GSP33vacbhamu:16602": " pratāpādikāryadarśanāditi\u000e /",
    "GSP33vacbhamu:16603": " ādigrahaṇena candrāpaḥ saṃgṛhyante /",
    "GSP33vacbhamu:16604": " candramasā khalvaṃmayena saṃbadhyamānānāṃ sūrīṇāṃ bhāsāṃ candrikātvam /",
    "GSP33vacbhamu:16605": " tasmādapyasti niśi sauryaraśmipracāra iti /",
    "GSP33vacbhamu:16606": " ye tyāhuḥ-- sa yāvatkṣipyenmanastāvadādityaṃ gacchediti nirapekṣaśravaṇādrātrau prete nāsti raśmyapekṣeti /",
    "GSP33vacbhamu:16607": " tānpratyāha--",
    "GSP33vacbhamu:16608": " yadi ca rātrau preta iti /",
    "GSP33vacbhamu:16609": " nahyetadviśiṣyādhīyate '\u000edhyetāraḥ /",
    "GSP33vacbhamu:16610": " ye tu manyante vidvānapi rātriprāyaṇāparādhena nordhvamākramata iti tānpratyāha--",
    "GSP33vacbhamu:16611": " atha tu vidvānapīti\u000e /",
    "GSP33vacbhamu:16612": " nityavatphalasaṃbandhena vihitā vidyā na pākṣikaphalā yukteti /",
    "GSP33vacbhamu:16613": " ye tu rātrau pretasya viduṣo 'harapekṣāṃ sūryamaṇḍalaprāptirācakṣate tanmatamāśaṅkyāha---",
    "GSP33vacbhamu:16614": " athāpi rātrāviti\u000e /",
    "GSP33vacbhamu:16615": " yāvattāvadupabandhenānapekṣā gatiḥ śrutā /",
    "GSP33vacbhamu:16616": " na cāpekṣā śakyāvagamā upabandhavirodhāditi //19 //",
    "GSP33vacbhamu:16617": " ataścāyane 'pi dakṣiṇe\u000e /",
    "GSP33vacbhamu:16618": " ata evetyuktahetuparāmarśa ityāha--",
    "GSP33vacbhamu:16619": " ata eva codīkṣānupapatteriti\u000e /",
    "GSP33vacbhamu:16620": " pūrvapakṣabījamāha--",
    "GSP33vacbhamu:16621": " uttarāyaṇamaraṇaprāśastya iti\u000e /",
    "GSP33vacbhamu:16622": " apanodamāha--",
    "GSP33vacbhamu:16623": " prāśastyaprasiddhiriti\u000e /",
    "GSP33vacbhamu:16624": " ataḥpadaparāmṛṣṭahetubalādaviduṣo maraṇaṃ praśastamuttarāyaṇe viduṣastūbhayatrāpyaviśeṣo vidyāsāmarthyāditi /",
    "GSP33vacbhamu:16625": " viduṣo 'pi ca bhīṣmasyottarāyaṇapratīkṣaṇamaviduṣa ācāraṃ grāha- yati 'yadyadācarati śreṣṭhastattadevetaro janaḥ' iti nyāyāt /",
    "GSP33vacbhamu:16626": " āpūryamāṇapakṣādityādyā ca śrutirna kālaviśeṣapratipattyarthā,",
    "GSP33vacbhamu:16627": " api tvātivāhikīrdevatāḥ pratipādayatīti vakṣyati /",
    "GSP33vacbhamu:16628": " tasmādavirodhaḥ //20 //",
    "GSP33vacbhamu:16629": " sūtrāntarāvataraṇāya codayati--",
    "GSP33vacbhamu:16630": " nanu ca yatra kāle tviti\u000e /",
    "GSP33vacbhamu:16631": " kāla evātra prādhānyenocyate na tvātivāhikī devatetyarthaḥ /",
    "GSP33vacbhamu:16632": " yoginaḥ prati ca smaryate smārte caite\u000e /",
    "GSP33vacbhamu:16633": " smārtīmupāsanāṃ pratyayaṃ smārtaḥ kālabhedaviniyogaḥ pratyāsatteḥ na tu śrautīṃ pratītyarthaḥ /",
    "GSP33vacbhamu:16634": " atra yadi smṛtau kālabhedavidhiḥ śrautau cāgnijyotirādividhistatrāgnyādīnāmātivāhikatayā viṣayavyavasthayā virodhābhāva uktaḥ /",
    "GSP33vacbhamu:16635": " atha pratyabhijñānaṃ tathāpi yatra kāla ityatrāpi kālābhidhānadvāreṇātivāhikya eva devatā uktā ityavirodha eveti //21 //",
    "GSP33vacbhamu:16636": " iti śrīvācaspatimiśraviracite śārīrakabhāṣyavibhāge bhāmatyāṃ caturthasyādhyāyasya dvitīyaḥ pādaḥ //2 //",
    "GSP33vacbhamu:16637": " caturthe 'dhyāye tṛtīyaḥ pāṭhaḥ\u000e",
    "GSP33vacbhamu:16638": " arcirādinā tatprathiteḥ\u000e /",
    "GSP33vacbhamu:16639": " bhinnaprakaraṇasthatvādbhinnopāsanayogataḥ /",
    "GSP33vacbhamu:16640": " anapekṣā mitho mārgastvarāto 'vadhṛterapi //",
    "GSP33vacbhamu:16641": " gantavyamekaṃ nagaraṃ prati vakreṇādhvanā gatimapekṣya ṛjunādhvanā gatistvarāvatī kalpyate /",
    "GSP33vacbhamu:16642": " ekamārgatve tu kamaparamapekṣya tvarā syāt /",
    "GSP33vacbhamu:16643": " atha taireva raśmibhirityavadhāraṇaṃ nopapadyate pathyantarasya nivartanīyasyābhāvāttasmātparānapekṣā",
    "GSP33vacbhamu:16644": " evaite panthāna ekabrahmalokaprāptyupāyā vrīhiyavāviva vikalperanniti prāpte pratyucyate-",
    "GSP33vacbhamu:16645": " ekatve 'pi patho 'nekaparvavasaṃbhavāt /",
    "GSP33vacbhamu:16646": " gauravānnaiva nānātvaṃ pratyabhijñānaliṅgataḥ //",
    "GSP33vacbhamu:16647": " saparvā hi panthā nagarādikamekaṃ gantavyaṃ prāpayati nābhāgaḥ /",
    "GSP33vacbhamu:16648": " tatra kimete raśmyaharvāyusūryādayo 'dhvanaḥ parvāṇaḥ santo 'dhvanaikena yujyante,",
    "GSP33vacbhamu:16649": " āho yathāyathamadhvānamapi bhindantīti saṃdehe 'bhede 'pyadhvano bhāgabhedopapatterna bhāgibhedakalpanocitā,",
    "GSP33vacbhamu:16650": " gauravaprasaṅgāt /",
    "GSP33vacbhamu:16651": " ekadeśapratyabhijñānācca viśeṣaṇaviśeṣyabhāvopapatternānekādhvakalpanā /",
    "GSP33vacbhamu:16652": " athaitaireva raśmibhirityavadhāraṇaṃ na tāvadarthāntaranivṛttyarthaṃ tatprāpakaireva vākyāntarairvirodhāt,",
    "GSP33vacbhamu:16653": " tasmādanyānapekṣāmasyāvadhārayatīti vaktavyam /",
    "GSP33vacbhamu:16654": " na caikaṃ vākyamaprāptamadhvānaṃ prāpayati tasya cānapekṣatāṃ pratipādayatītyarthadvayāya paryāptaṃ,",
    "GSP33vacbhamu:16655": " tasmādvidhisāmarthyaprāptamayogavyavacchedamevakāro 'nuvadatīti yuktam /",
    "GSP33vacbhamu:16656": " tvarāvacanaṃ ceti\u000e /",
    "GSP33vacbhamu:16657": " na khalvekasminneva gantavye pathibhedamapekṣya tvarāvakalpyate kintu gantavyabhedādapi tadupapattiḥ /",
    "GSP33vacbhamu:16658": " yathā kaśmīrebhyo mathurāṃ kṣipraṃ yāti caitra iti tathehāpyanyataḥ kutaścidgantavyādanenopāyena brahmalokaṃ kṣipraṃ prayātīti /",
    "GSP33vacbhamu:16659": " bhūyāṃsyarcirādiśrutau mārgaparvāṇīti\u000e /",
    "GSP33vacbhamu:16660": " ayamarthaḥ-ekatvātprāptavyasya brahmalokasyālpaparvaṇā mārgeṇa tatprāptau saṃbhavantyāṃ bahumārgopadeśo vyarthaḥ prasajyate /",
    "GSP33vacbhamu:16661": " tatra cetanasyāpravṛtteḥ /",
    "GSP33vacbhamu:16662": " tasmādbhūyasāṃ parvaṇāmavirodhenālpānāṃ tadanupraveśa eva yukta iti //1 //",
    "GSP33vacbhamu:16663": " vāyumabdādaviśeṣaviśeṣābhyām\u000e /",
    "GSP33vacbhamu:16664": " 'śrutyādyabhāve pāṭhasya kramaṃ prati niyantṛtā /",
    "GSP33vacbhamu:16665": " ūrdhvākramaṇamātre ca śrutā vāyornimittatā //",
    "GSP33vacbhamu:16666": " ' 'sa vāyumāgacchati tasmai sa tatra vijihīte yathā rathacakrasya khaṃ tena sa ūrdhvamākramate'",
    "GSP33vacbhamu:16667": " iti hi vāyunimittamūrdhvākramaṇaṃ śrutaṃ na tu vāyunimittamādityagamanaṃ 'sa ādityaṃ",
    "GSP33vacbhamu:16668": " gacchati' ityādityagamanamātrapratīteḥ /",
    "GSP33vacbhamu:16669": " naca tenetyanantaraśrutordhvīkramaṇakriyāsaṃbandhi nirākāṅkṣamādityagamanakriyayāpi saṃbanddhumarhati /",
    "GSP33vacbhamu:16670": " na cādityāgamanasya teneti vinā kācidanupapattiryenānyasaṃbaddhamapyanuṣajyate /",
    "GSP33vacbhamu:16671": " tatrāgnilokamāgacchati sa vāyulokamityādisaṃdarbhagatasya pāṭhasya kvacinniyāmakatvena",
    "GSP33vacbhamu:16672": " kḷptasāmarthyādagnivāyuvaruṇakramaniyāmakaśrutyādyabhāvāditi prāpte pratyucyate-",
    "GSP33vacbhamu:16673": " ūrdhvaśabdo na lokasya kasyacitpratipādakaḥ /",
    "GSP33vacbhamu:16674": " tadbhedāpekṣayā yuktamādityena viśeṣaṇam //",
    "GSP33vacbhamu:16675": " bhavedetadevaṃ yadyūrdhvaśabdātkaścillokabhedaḥ pratīyeta sa tūparideśamātravācī lokabhedādvināparyavasyaṃllokabhedavācināditye vyavasthāpyate",
    "GSP33vacbhamu:16676": " tathā cādityalokagamanameva vāyunimittamiti śrautakramaniyame,",
    "GSP33vacbhamu:16677": " pāṭhaḥ padārthamātrapradarśanārtho na tu kramāya prabhavati śrutivirodhāditi siddham /",
    "GSP33vacbhamu:16678": " vājasaneyināṃ saṃvatsaraloko na paṭhyate chāndogyānāṃ devaloko na paṭhyate tatrobhayānurodhādubhayapāṭhe māsasaṃbandhātsaṃvatsaraḥ pūrvaḥ paścimo devalokaḥ /",
    "GSP33vacbhamu:16679": " nahi māso devalokena saṃbadhyate kintu saṃvatsareṇa /",
    "GSP33vacbhamu:16680": " tasmāttayoḥ parasparasaṃbandhānmāsārabhyatvācca saṃvatsarasya māsānantarye sthite devalokaḥ saṃvatsarasya parastādbhavati /",
    "GSP33vacbhamu:16681": " tatrādityānantaryāya vāyoḥ saṃvatsarādityasya sthāne devalokādvāyumiti paṭhitavyam /",
    "GSP33vacbhamu:16682": " vāyapamabdāditi tu sūtramatrāpi vācakameva /",
    "GSP33vacbhamu:16683": " tathāpi saṃvatsarātparāñcamādityādarvāñcaṃ vāyumabhisaṃbhavantīti chāndogyapāṭhamātrāpekṣayektaṃ,",
    "GSP33vacbhamu:16684": " tadidamāha-",
    "GSP33vacbhamu:16685": " vāyumabdāditi tviti\u000e //2 //",
    "GSP33vacbhamu:16686": " taḍito 'dhi varuṇaḥ saṃbandhāt\u000e /",
    "GSP33vacbhamu:16687": " taḍidante 'rcirādye 'dhvanyappatistaḍitaḥ paraḥ /",
    "GSP33vacbhamu:16688": " tatsaṃbandhāttathendrādirappateḥ para īṣyate //",
    "GSP33vacbhamu:16689": " āgantūnāṃ niveśo 'nte sthānābhāvātprasādhitaḥ /",
    "GSP33vacbhamu:16690": " tathā cendrādirāgantuḥ paṭhyate cāppateḥ paraḥ //3 //",
    "GSP33vacbhamu:16691": " ativāhikāstalliṅgāt\u000e /",
    "GSP33vacbhamu:16692": " mārgacihnasarūpatvāccihnānyevārcirādayaḥ /",
    "GSP33vacbhamu:16693": " bhartṛbhogabhuvo vā syurlokatvānnātivāhikāḥ //",
    "GSP33vacbhamu:16694": " arcirādiśabdā hi jvalanādāvacetaneṣu nirūḍhavṛttayo loke /",
    "GSP33vacbhamu:16695": " na caiṣāṃ tvāvadhikānāmiva niyamavatī saṃvahanasvarūpā svatanantrakriyā buddhipūrvā saṃbhavatyacetanānām /",
    "GSP33vacbhamu:16696": " tasmāllokaśabdavācyatvādbharturjīvātmano bhogabhūmaya eveti manyāmahe /",
    "GSP33vacbhamu:16697": " api cārciṣa ityasmādapādānāṃ pratīyate /",
    "GSP33vacbhamu:16698": " na heturnāguṇe hetau pañcamī dṛśyate kvacit //",
    "GSP33vacbhamu:16699": " jāḍyādbaddha ityādiṣu guṇavacaneṣu jāḍyādiṣu hetupañcamī dṛṣṭā /",
    "GSP33vacbhamu:16700": " na cārcirādiśabdā guṇavācino yena pañcamyā teṣāṃ vahanaṃ prati hetutvamucyate /",
    "GSP33vacbhamu:16701": " apādānatvaṃ cācetaneṣvapyastīti nātivāhikāḥ /",
    "GSP33vacbhamu:16702": " na cāmānavasya puruṣasya vidyudādiṣu voḍhṛtvadarśanādarcirādīnāmapi voḍhṛtvānnāmānavaḥ puruṣo voḍhā śrūyate /",
    "GSP33vacbhamu:16703": " yataḥ śrūyate tato 'vagacchāmo vidyudādivannārcirādīnāṃ voḍhṛtvamiti /",
    "GSP33vacbhamu:16704": " tasmādbhogabhūmaya evārcirādayo nātivāhikā iti prāpte pratyucyate -saṃpiṇḍakaraṇānāṃ hi sūkṣmadehavatāṃ gatau /",
    "GSP33vacbhamu:16705": " na svātantryaṃ na cāgnyādyā netāro 'cetanāstu te //",
    "GSP33vacbhamu:16706": " īdṛśī hi niyamavatī gatiḥ svayaṃ vā prekṣāvato 'prekṣāvato vā prekṣāvatprayuktasya /",
    "GSP33vacbhamu:16707": " na tāvadvigalitasthūlakalevarāḥ sūkṣmadehavantaḥ saṃpiṇḍitakaraṇagrāmā utkrāntimanto",
    "GSP33vacbhamu:16708": " jīvātmāno mattamūrcchicavatsvayaṃ prekṣāvanto yadevaṃ svātantryeṇa gaccheyustadyadyarcirādayo",
    "GSP33vacbhamu:16709": " 'pi mārgacihnāni vā śamīkāraskarādivadbhogabhūmayo vā sumeruśailalāvṛttādivadubhayathāpyacetanatayā",
    "GSP33vacbhamu:16710": " na nayanaṃ pratyeṣāmasti svātantryam /",
    "GSP33vacbhamu:16711": " na caitebhyo 'nyasya cetanasya netuḥ kalpanā sati śrutānāṃ caitanyasaṃbhave /",
    "GSP33vacbhamu:16712": " naca parameśvara evāstu neteti yuktam /",
    "GSP33vacbhamu:16713": " tasyātyantasādhāraṇatayā lokapālagrahādīnāmakiñcitkaratvāt /",
    "GSP33vacbhamu:16714": " tasmādvyavasthita eva parameśvarasya sarvādhyakṣatve yathā yathātvaṃ lokapālādīnāṃ svātantryamevamihāpyarcirādīnāmātivāhikatvameva darśanānusārācchabdārtha iti yuktam /",
    "GSP33vacbhamu:16715": " imamevārthamamānavapuruṣātivāhanalakṣaṇaṃ liṅgamupodvalayatītyuktam /",
    "GSP33vacbhamu:16716": " anavasthitatvādarcirādīnāmiti\u000e /",
    "GSP33vacbhamu:16717": " avasthitaṃ hi mārgacihnaṃ bhavatyavyabhicārānnānavasthitaṃ vyabhicārāditi /",
    "GSP33vacbhamu:16718": " arciṣa iti ca hetau pañcamī nāpādāne /",
    "GSP33vacbhamu:16719": " guṇatvaṃ cāśritatayā /",
    "GSP33vacbhamu:16720": " naca vaiśeṣikaparibhāṣayā niyama āstheyo lokavirodhāt /",
    "GSP33vacbhamu:16721": " apica te 'rcirabhisaṃbhavantīti saṃbandhamātramuktamiti /",
    "GSP33vacbhamu:16722": " sāmānyavacane śabde viśeṣākāṅkṣiṇi sphuṭam /",
    "GSP33vacbhamu:16723": " yadviśeṣapadaṃ tena tatsāmānyaṃ niyamyate //",
    "GSP33vacbhamu:16724": " yathā brāhmaṇamānaya bhojayitavya iti tadviśeṣāpekṣāyāṃ yadā tatsaṃnidhāvupanipatati padaṃ kaṇṭhādi(?)",
    "GSP33vacbhamu:16725": " tadā tenaitanniyamyate evamihāpīti // 4 // //5 //",
    "GSP33vacbhamu:16726": " vaidyutenaiva tatastacchruteḥ\u000e /",
    "GSP33vacbhamu:16727": " vidyullokamāgato 'mānavaḥ puruṣo vaidyutastenaiva na tu varuṇādinā svayamuhyate /",
    "GSP33vacbhamu:16728": " tacchrutestasyaiva svayaṃ voḍhṛtvaśruteḥ /",
    "GSP33vacbhamu:16729": " varuṇādayastu tatsāhāyake vartamānā voḍhāro bhavantīti ca vaiṣamyaṃ na voḍhṛtve iti sarvamavadātam //6 //",
    "GSP33vacbhamu:16730": " pāṭhakramādarthakramo balavānitiyathārthakramaṃ paṭhyante sūtrāṇi-",
    "GSP33vacbhamu:16731": " paraṃ jaiminirmukhyatvāt\u000e /",
    "GSP33vacbhamu:16732": " sa etān brahma gamayatīti vicikitsyate /",
    "GSP33vacbhamu:16733": " kiṃ paraṃ brahma gamayatyāhosvidaparaṃ kāryaṃ brahmeti /",
    "GSP33vacbhamu:16734": " mukhyatvādamṛtaprāpteḥ paraprakaraṇādapi /",
    "GSP33vacbhamu:16735": " gantavyaṃ jaiminirmene paramevārcirādinā //",
    "GSP33vacbhamu:16736": " brahma gamayatītyatra hi napuṃsakaṃ brahmapadaṃ parasminneva brahmaṇi nirūḍhatvādanapekṣatayā mukhyamiti sati saṃbhave na kārye brahmaṇi guṇakalpanayā vyākhyātumucitam /",
    "GSP33vacbhamu:16737": " api cāmṛtatvaphalāvartirna kāryabrahmaprāptau yujyate /",
    "GSP33vacbhamu:16738": " tasya kāryatvena maraṇadharmavattvāt /",
    "GSP33vacbhamu:16739": " kiñca tatra tatra parameva brahma prakṛtya prajāpatisadmapratipattyādaya ucyamānā nāparabrahmaviṣayā bhavitumarhanti prakaraṇavirodhāt /",
    "GSP33vacbhamu:16740": " na ca parasmintsarvagate gatirnopapadyate prāptatvāditi yuktam /",
    "GSP33vacbhamu:16741": " prāptepi hi prāptiphalā gatirdṛśyate /",
    "GSP33vacbhamu:16742": " yathaikasminnyagrodhapādape mūlādagramagrācca mūlaṃ gacchataḥ śākhāmṛgasyaikenaiva nyagrodhapādapena nirantaraṃ saṃyogavibhāgā bhavanti /",
    "GSP33vacbhamu:16743": " na caite tadavayavaviṣayī na tu nyagrodhaviṣayā iti sāmprataṃ tathā sati na śākhāmṛgo nyagrodhena yujyate /",
    "GSP33vacbhamu:16744": " nyagrodhāvayavasya tadavayavayogāt /",
    "GSP33vacbhamu:16745": " evaṃ dṛśyamānānāmapi tadavayavānāṃ na yogastadavayavayogāttadantena krameṇa tadavayaveṣu paramāṇuṣu vyavatiṣṭhate /",
    "GSP33vacbhamu:16746": " te cātīndriyā iti kasminnu nāmāyamanubhavapaddhatimadhyāstāṃ saṃyogatapasvī /",
    "GSP33vacbhamu:16747": " tasmādakāmenāpyanubhavānurodhena prāpta eva prāptiphalatvāvagatireṣitavyā /",
    "GSP33vacbhamu:16748": " tadbrahma prāptamapi prāptiphalāyāvagategocaro bhaviṣyati /",
    "GSP33vacbhamu:16749": " brahmalokeṣviti ca bahuvacanamekasminnapi prayogasādhutāmātreṇa gamayitavyam /",
    "GSP33vacbhamu:16750": " lokaśabdaścālokane prakāśe vartayitavyo na tu sanniveśavati deśaviśeṣe /",
    "GSP33vacbhamu:16751": " tasmāt parabrahmaprāptyarthaṃ gatyupadeśasāmarthyādayamartho bhavati /",
    "GSP33vacbhamu:16752": " yathā vidyākarmavaśādarcirādinā gatasya satyalokamatikramya paraṃ jagatkāraṇaṃ brahma lokamālokaṃ svayaṃ prakāśakamiti yāvat /",
    "GSP33vacbhamu:16753": " prāptasya tatraiva liṅgaṃ pralīyate na tu gatimevaṃbhūtāṃ vinā liṅgapravilaya iti /",
    "GSP33vacbhamu:16754": " ata eva śrutiḥ- puruṣamāṇāḥ puruṣaṃ prāpyāstaṃ gacchanti /",
    "GSP33vacbhamu:16755": " tadanenābhisandhinā paraṃ brahma gamayatyamānava iti mene jaiminirācāryaḥ /",
    "GSP33vacbhamu:16756": " kāryaṃ bādarirasya gatyupapatteḥ\u000e /",
    "GSP33vacbhamu:16757": " tattvadarśīṃ bādarirdadarśa- kāryamaprāptapūrvatvādaprāptaprāpaṇī gatiḥ /",
    "GSP33vacbhamu:16758": " prāpayedbrahma na paraṃ prāptatvājjagadātmakam //",
    "GSP33vacbhamu:16759": " tattvamasivākyārthasākṣātkārātprākkila jīvātmāvidyākarmavāsanādyupādhyavacchedādvastuto",
    "GSP33vacbhamu:16760": " 'navacchinno 'vacchinnamivābhinno 'pi lokebhyo bhinnamivātmānamabhimanyamānaḥ svarūpādanyānaprāptānarcirādīṃllokāngatyāpnotīti yujyate /",
    "GSP33vacbhamu:16761": " advaitabrahmatattvasākṣātkāravatastu vigalitanikhilaprapañcāvabhāsavibhramasya na gantavyaṃ na gatirna gamayitāra iti kiṃ kena saṃgatam /",
    "GSP33vacbhamu:16762": " tasmādanidarśanaṃ nyagrodhasaṃyogavibhāgā nyayagrodhavānaratadgatitatsaṃyogavibhāgānāṃ mitho bhedāt /",
    "GSP33vacbhamu:16763": " naca tatrāpi prāptaprāptiḥ karmajena hi vibhāgena niruddhāyāṃ pūrvaprāptāvaprāptasyaivottaraprāpterutpatteḥ /",
    "GSP33vacbhamu:16764": " etadapi vastuto vicārasahatayā sarvamanirvacanīyaṃ vijṛmbhitamavidyāyāḥ samutpannādvaitatattvasākṣātkāro na vidvānabhimanyate /",
    "GSP33vacbhamu:16765": " viduṣo 'pi dehapātātpūrvaṃ sthitaprajñasya yathābhāsamātreṇa sāṃsārikadharmānuvṛttirabhyupeyate evamāliṅgaśarīrapātādviduṣastaddharmānuvṛttiḥ",
    "GSP33vacbhamu:16766": " tathācāprāptaprāptergatyupapattistaddeśaprāptau ca liṅgadehanivṛttermuktiḥ śrutiprāmāṇyāditi cet / na /",
    "GSP33vacbhamu:16767": " paravidyāvata utkrāntipratiṣedhāt 'brahmaiva sanbrahmāpyeti na tasmātprāṇā utkrāmanti atraiva samavanīyante' iti /",
    "GSP33vacbhamu:16768": " yathā vidyābrahmaprāptyoḥ samānakālatā śrūyate- 'brahma veda brahmaiva bhavati' 'ānandaṃ",
    "GSP33vacbhamu:16769": " brahmaṇo vidvānna bibheti' 'tadātmānameva vedāhaṃ brahmāsmīti tatsarvamabhavat' 'tatra",
    "GSP33vacbhamu:16770": " ko mohaḥ kaḥ śoka ekatvamanupaśyataḥ' iti paurvāparyāśravaṇāt paravidyāvato muktiṃ",
    "GSP33vacbhamu:16771": " prati nopāyāntarāpekṣeti lakṣyate 'bhisaṃdhiḥ śruteḥ /",
    "GSP33vacbhamu:16772": " upapannaṃ caitat /",
    "GSP33vacbhamu:16773": " na khalu brahmaivedaṃ viśvamahaṃ brahmāsmīti paribhāvanābhuvā jīvātmano brahmabhāvasākṣātkāreṇonmūlitāyāmanavayavenāvidyāyāmasti",
    "GSP33vacbhamu:16774": " gantavyagantṛvibhāgo viduṣastadabhāve kathamayamarcirādimārge pravarteta /",
    "GSP33vacbhamu:16775": " naca chāyāmātreṇāpi sāṃsārikadharmānuvṛttistatra pravṛttyaṅgaṃ yādṛcchikapravṛtteḥ /",
    "GSP33vacbhamu:16776": " śraddhāvihīnasya dṛṣṭārthāni karmāṇi phalanti na phalanti ca /",
    "GSP33vacbhamu:16777": " adṛṣṭārthānāṃ tu phale kā kathetyuktaṃ prathamasūtre /",
    "GSP33vacbhamu:16778": " na cārcirādimārgabhāvanāyāḥ parabrahmaprāptyarthamaviduṣaḥ pratyupadeśastathā ca karmāntareṣviva nityādiṣu tatrāpi syāttasya pravṛttirapi sāmpratam",
    "GSP33vacbhamu:16779": " vikalpāsahatvāt /",
    "GSP33vacbhamu:16780": " kimiyaṃ paravidyānapekṣā parabrahmaprāptisādhanaṃ tadapekṣā vā /",
    "GSP33vacbhamu:16781": " na tāvadanapekṣā 'tameva viditvātimṛtyumeti nānyaḥ panthā vidyate 'yanāya' iti parabrahmavijñānādanyasyādhvanaḥ sākṣātpratiṣedhāt /",
    "GSP33vacbhamu:16782": " paravidyāpekṣatve tu mārgabhāvanāyāḥ kimiyaṃ vidyākārye mārgabhāvanā sāhāyakamācaratyatha vidyotpāde /",
    "GSP33vacbhamu:16783": " na tāvadvidyākārye tayā saha tasyā dvaitādvaitagocaratayā mitho virodhena sahāsaṃbhavāt /",
    "GSP33vacbhamu:16784": " nāpi yajñādivadvidyotpāde sākṣātbrahmaprāptyupāyatvaśravaṇādetānbrahma gamayatīti /",
    "GSP33vacbhamu:16785": " yajñādestu vividiṣāsaṃyogena śravaṇādvidyotpādāṅgatvam /",
    "GSP33vacbhamu:16786": " tasmādupanyastabahuśrutyanurodhādupapatteśca brahmaśabdo 'saṃbhavanmukhyavṛttirbrahmasāmīpyādaparabrahmaṇi lakṣaṇayā netavyaḥ /",
    "GSP33vacbhamu:16787": " tathāca lokeṣviti bahuvacanopapatteḥ kāryabrahmalokasya /",
    "GSP33vacbhamu:16788": " parasya tvanavayavatayā taddvāreṇāpyanupapatteḥ /",
    "GSP33vacbhamu:16789": " lokatvaṃ celāvṛttādivatsanniveśaviśeṣavati bhogabhūmau nirūḍhaṃ na kathañcidyogena prakāśe vyākhyātaṃ bhavati /",
    "GSP33vacbhamu:16790": " tasmātsādhudarśī sa bhagavānbādarirasādhudarśī jaiminiriti siddham /",
    "GSP33vacbhamu:16791": " aprāmāṇikānāṃ bahupralāpāḥ sarvagatasya dravyasya guṇāḥ sarvagatā eva caitanyānandādayaśca",
    "GSP33vacbhamu:16792": " guṇinaḥ paramātmano bhedābhedavanto guṇā ityādayo dūṣaṇāyānubhāṣyamāṇā apyaprāmāṇikatvamāvahantyasmākamityupekṣitāḥ /",
    "GSP33vacbhamu:16793": " granthayojanā tu",
    "GSP33vacbhamu:16794": " pratyagātmatvācca gantṝṇāṃ\u000epratiprati añcati gacchatīti pratyak pratibhāvavṛtti brahma tadātmatvādgantṝṇāṃ jīvātmanāmiti /",
    "GSP33vacbhamu:16795": " gauṇī tvanyatreti\u000e /",
    "GSP33vacbhamu:16796": " yaugikyapi hi yogaguṇāpekṣayā gauṇyeva /",
    "GSP33vacbhamu:16797": " viśuddhopādhisaṃbandhamiti\u000e /",
    "GSP33vacbhamu:16798": " manomayatvādayaḥ kalpanāḥ kāryāḥ /",
    "GSP33vacbhamu:16799": " kāryatvādaviśuddhā api śreyohetutvādviśuddhāḥ /",
    "GSP33vacbhamu:16800": " pratisaṃcaro mahāpralayaḥ pratipattyabhisaṃdhiḥ pratipattirgatiḥ padergatyarthatvāt /",
    "GSP33vacbhamu:16801": " abhisaṃdhistātparyam /",
    "GSP33vacbhamu:16802": " yasya brahmaṇo nāmābhidhānaṃ yaśa iti /",
    "GSP33vacbhamu:16803": " pūrvavākyavicchedeneti\u000e /",
    "GSP33vacbhamu:16804": " śrutivākye balīyasī prakaraṇāt /",
    "GSP33vacbhamu:16805": " saguṇe 'pi ca brahmaṇīti\u000e /",
    "GSP33vacbhamu:16806": " praśaṃsārthamityarthaḥ /",
    "GSP33vacbhamu:16807": " codayati-",
    "GSP33vacbhamu:16808": " nanu gatasyāpi pāramārthikī gantavyatā deśāntaraviśiṣṭasyeti\u000e /",
    "GSP33vacbhamu:16809": " nyagrodhavānaradṛṣṭānta upapāditaḥ /",
    "GSP33vacbhamu:16810": " pariharati- na /",
    "GSP33vacbhamu:16811": " pratiṣiddhasarvaviśeṣatvādbrahmaṇa iti\u000e /",
    "GSP33vacbhamu:16812": " ayamabhisaṃdhiḥ-yathātathā nyagrodhāvayavī pariṇāmavānupajanāpāyadharmabhiḥ karmajaiḥ",
    "GSP33vacbhamu:16813": " saṃyogavibhāgaiḥ saṃyujyatāmayaṃ punaḥ paramātmā nirastanikhilabhedaprapañcaḥ kūṭasthanityo",
    "GSP33vacbhamu:16814": " na nyagrodhavatsaṃyogavibhāgabhāg bhavitumarhati /",
    "GSP33vacbhamu:16815": " kālpanikasaṃyogavibhāgastu kālpanikasyaiva kāryabrahmalokasyopapadyate na parasya /",
    "GSP33vacbhamu:16816": " śaṅkate-",
    "GSP33vacbhamu:16817": " jagadutpattisthitipralayahetutvaśruteriti\u000e /",
    "GSP33vacbhamu:16818": " nahyutpattyādihetubhāvo 'pariṇāminaḥ saṃbhavati tasmātpariṇāmīti /",
    "GSP33vacbhamu:16819": " tathā ca bhāvikamasyopapadyate gantavyatvamityarthaḥ /",
    "GSP33vacbhamu:16820": " nirākaroti- na /",
    "GSP33vacbhamu:16821": " viśeṣanirākaraṇaśrutināmiti\u000e /",
    "GSP33vacbhamu:16822": " viśeṣanirākaraṇaṃ samastaśokādiduḥkhaśamanatayā puruṣārthaphalavat /",
    "GSP33vacbhamu:16823": " aphalaṃ tūtpattyādividhānam /",
    "GSP33vacbhamu:16824": " tasmātphalavataḥ saṃnidhāvāmnāyamānaṃ tadarthamevocyata ityupapattiḥ /",
    "GSP33vacbhamu:16825": " tadvijijñāsasveti ca śrutiḥ /",
    "GSP33vacbhamu:16826": " tasmācchrutyupapattibhyāṃ nirastasamastaviśeṣabrahmapratipādanaparo 'yamāmnāyo na tūtpattyādipratipādanaparaḥ /",
    "GSP33vacbhamu:16827": " tasmānna gatistāttvikī /",
    "GSP33vacbhamu:16828": " api ceyaṃ gatirna vicāraṃ sahata ityāha-",
    "GSP33vacbhamu:16829": " gatikalpanāyāṃ ceti\u000e /",
    "GSP33vacbhamu:16830": " anyānanyatvīśrayāvavayavavikārapakṣau /",
    "GSP33vacbhamu:16831": " anyo vā\u000etyantam /",
    "GSP33vacbhamu:16832": " atha kasmādātyantikamananyatvaṃ na kalpyata ityata āha-",
    "GSP33vacbhamu:16833": " atyantatādātmya iti\u000e /",
    "GSP33vacbhamu:16834": " mṛdātmatayā hi svabhāvena ghaṭādayo bhāvāstadvikārā vyāptāḥ,",
    "GSP33vacbhamu:16835": " tadabhāve na bhavanti śiṃśapeva vṛkṣatvābhāva iti /",
    "GSP33vacbhamu:16836": " vikārāvayavapakṣayośca tadvataḥ\u000esaha vikārāvayavaiḥ",
    "GSP33vacbhamu:16837": " sthiratvā\u000edacalatvādbrahmaṇaḥ saṃsāralakṣaṇaṃ gamanaṃ vikārāvayavayeranupapannam /",
    "GSP33vacbhamu:16838": " nahi sthirātmakamasthiraṃ bhavati /",
    "GSP33vacbhamu:16839": " anyānanyatve api caikasya virodhādasaṃbhavantī iti bhāvaḥ /",
    "GSP33vacbhamu:16840": " athānya eva jīvo brahmaṇaḥ\u000e /",
    "GSP33vacbhamu:16841": " tathāca brahmaṇyasaṃsaratyapi jīvasya saṃsāraḥ kalpyata iti /",
    "GSP33vacbhamu:16842": " etadvikalpya dūṣayati-",
    "GSP33vacbhamu:16843": " so 'ṇuriti\u000e /",
    "GSP33vacbhamu:16844": " madhyamaparimāṇatva iti\u000e /",
    "GSP33vacbhamu:16845": " madhyamaparimāṇānāṃ ghaṭādīnāmanityatvadarśanāt / na /",
    "GSP33vacbhamu:16846": " mukhyaikatveti\u000e /",
    "GSP33vacbhamu:16847": " bhedābhedayorvirodhinorekatrāsaṃbhavādbuddhivyapadeśabhedādarthabhedaḥ /",
    "GSP33vacbhamu:16848": " ayutasiddhatayopacāreṇābhinnamucyata ityamukhyamasyaikatvamityarthaḥ /",
    "GSP33vacbhamu:16849": " apica jīvānāṃ brahmāvayavatvapariṇāmātyantabhedapakṣeṣu tāttvikī saṃsāriteti muktau svabhāvahānājjīvānāṃ vināśaprasaṅgaḥ /",
    "GSP33vacbhamu:16850": " brahmavivartatve tu brahmaivaiṣāṃ svabhāvaḥ pratibimbānāmiva bimbaṃ taccāvināśīti na jīvavināśa ityāha-",
    "GSP33vacbhamu:16851": " sarveṣveteṣviti\u000e /",
    "GSP33vacbhamu:16852": " matāntaramupanyasyati dūṣayitum-",
    "GSP33vacbhamu:16853": " yattu kaiścijjalpyate\u000evinaiva brahmajñānaṃ",
    "GSP33vacbhamu:16854": " nityanaimittikānīti\u000e /",
    "GSP33vacbhamu:16855": " yathā hi kaphanimitto jvara upāttasya kaphasya viśeṣaṇādibhiḥ prakṣaye kaphāntarotpattinimittadadhyādivarjane praśānto 'pi na punarbhavati /",
    "GSP33vacbhamu:16856": " evaṃ karmanimitto bandha upāttānāṃ karmaṇāmupabhogātprakṣaye praśāmyati /",
    "GSP33vacbhamu:16857": " karmāntarāmaṇāṃ ca bandhahetūnāmananuṣṭhānātkāraṇābhāve kāryānupapatterbandhābhāvātsvabhāvasiddho mokṣa ārogyamiva /",
    "GSP33vacbhamu:16858": " upāttaduritanibarhaṇāya ca nityanaimittikakarmānuṣṭhānādduritanimittapratyavāyo na bhavati /",
    "GSP33vacbhamu:16859": " pratyavāyānutpattau ca svasthasvānto na niṣiddhānyācarediti /",
    "GSP33vacbhamu:16860": " tadetaddūṣayati-",
    "GSP33vacbhamu:16861": " tadasat /",
    "GSP33vacbhamu:16862": " pramāṇābhāvāditi\u000e /",
    "GSP33vacbhamu:16863": " śāstraṃ khalvasminpramāṇaṃ tacca mokṣamāṇasyātmajñānamevopadiśati natūktamācāram /",
    "GSP33vacbhamu:16864": " na cātropapattiḥ prabhavati saṃsārasyānāditayā karmāśayasyāpyasaṃkhyeyasyāniyatavipākakālasya bhogenocchettumaśakyatvādityāha-",
    "GSP33vacbhamu:16865": " na caitattarkayitumapīti\u000e /",
    "GSP33vacbhamu:16866": " codayati-",
    "GSP33vacbhamu:16867": " syādetaditi /",
    "GSP33vacbhamu:16868": " nityeti\u000e /",
    "GSP33vacbhamu:16869": " pariharati-",
    "GSP33vacbhamu:16870": " tanna virodhābhāvāditi\u000e /",
    "GSP33vacbhamu:16871": " yadi hi nityanaimittikāni karmāṇi sukṛtamapi duṣkṛtamiva nirvaheyustataḥ kāmyakarmopadeśā dattajalāñjalayaḥ prasajyeran /",
    "GSP33vacbhamu:16872": " nahyasti kaściccāturvarṇye cāturāśramye vā yo na nityanaimittikāni karmāṇi karoti /",
    "GSP33vacbhamu:16873": " tasmānnaiṣāṃ sukṛtavirodhiteti /",
    "GSP33vacbhamu:16874": " abhyuccayamātramāha-",
    "GSP33vacbhamu:16875": " naca nityanaimittikānuṣṭhānāditi /",
    "GSP33vacbhamu:16876": " na cāsati samyagdarśane iti\u000e /",
    "GSP33vacbhamu:16877": " samyagdarśī hi viraktaḥ kāmyaniṣiddhe varjayannapi pramādādupanipatite tenaivasamyagdarśanena kṣapayati /",
    "GSP33vacbhamu:16878": " jñānaparipāke ca na karotyeva ajñastu nipuṇo 'pi pramādātkaroti /",
    "GSP33vacbhamu:16879": " kṛte ca na kṣapayituṃ kṣamata iti viśeṣaḥ /",
    "GSP33vacbhamu:16880": " na cānabhyupagamyamāne jñānagamye brahmātmatva iti\u000e /",
    "GSP33vacbhamu:16881": " kartṛtvabhoktṛtve samākṣiptakriyābhoge te cedātmanaḥ svabhāvāvadhārite na tvāropite tato na śakyāvapanetum /",
    "GSP33vacbhamu:16882": " nahi svabhāvādbhāvo 'varopayituṃ śakyo bhāvasya vināśaprasaṅgāt /",
    "GSP33vacbhamu:16883": " na ca bhogo 'pi satsvabhāvaḥ śakyo 'satkartuṃ,",
    "GSP33vacbhamu:16884": " no khalu nīlamanīlaṃ śakyaṃ śakreṇāpi kartuṃ tadidamuktaṃ-",
    "GSP33vacbhamu:16885": " svabhāvasyāparihāryatvāditi\u000e /",
    "GSP33vacbhamu:16886": " samāropitasya tvanirvacanīyasya tatsvabhāvasya śakyastattvajñānenāvaropaḥ kartuṃ sarpasyeva rajjutattvajñāneneti bhāvaḥ /",
    "GSP33vacbhamu:16887": " bhāvamimamavidvānparicodayati-",
    "GSP33vacbhamu:16888": " syādetat /",
    "GSP33vacbhamu:16889": " kartṛtvabhoktṛtvakāryamiti\u000e /",
    "GSP33vacbhamu:16890": " aprakāśitabhāvo yathoktameva samādhatte-",
    "GSP33vacbhamu:16891": " tacca neti\u000e /",
    "GSP33vacbhamu:16892": " kartṛtvabhoktṛtvayornimittasaṃbandhasya ca śaktidvāreṇa nityatvādbhaviṣyati kadācideṣāṃ samudācāro yataḥ sukhaduḥkhe bhojyete iti saṃbhāvanātaḥ kutaḥ kaivalyaniścaya ityarthaḥ /",
    "GSP33vacbhamu:16893": " bhūyonirastamapi matidraḍhimne punarupanyasya dūṣayati-",
    "GSP33vacbhamu:16894": " parasmādananyatve 'pīti\u000e /",
    "GSP33vacbhamu:16895": " śeṣamatirohitārtham // 7 // // 8 // // 9 // // 10 // // 11 // // 12 // // 13 // //14 //",
    "GSP33vacbhamu:16896": " apratīkālambanānnayatīti bādarāyaṇa ubhayathā doṣāttatkratuśca\u000e /",
    "GSP33vacbhamu:16897": " abrahmakratavo yānti yathā pañcāgnividyayā /",
    "GSP33vacbhamu:16898": " brahmalokaṃ prayāsyanti pratīkopāsakāstathā //",
    "GSP33vacbhamu:16899": " santi hi mano brahmetyupāsītetyādyāḥ pratīkaviṣayā vidyāḥ /",
    "GSP33vacbhamu:16900": " tadvanto 'pyarcirādimārgeṇa kāryabrahmopāsakā iva gantumarhanti 'aniyamaḥ sarvāsām' ityaviśeṣeṇa vidyāntareṣvapi gateravadhāraṇāt /",
    "GSP33vacbhamu:16901": " na caiṣāṃ parabrahmavidāmiva gatyasaṃbhava iti /",
    "GSP33vacbhamu:16902": " naca brahmakratava eva brahmalokabhājo nātatkratava ityapyekāntaḥ /",
    "GSP33vacbhamu:16903": " atatkratūnāmapi pañcāgnividāṃ tatprāpteḥ /",
    "GSP33vacbhamu:16904": " na caite na brahmakratavo mano brahmetyupāsītetyādau sarvatra brahmānugamena tatkratutvasyāpi saṃbhavāt /",
    "GSP33vacbhamu:16905": " phalaviśeṣasya brahmalokaprāptāvapyupapatteḥ,",
    "GSP33vacbhamu:16906": " tasya sāvayavatayotkarṣanikarṣasaṃbhavāditi prāpte pratyucyate- uttarottarabhūyastvādabrahmakratubhāvataḥ /",
    "GSP33vacbhamu:16907": " pratīkopāsakān brahmalokaṃ nāmānavo nayet //",
    "GSP33vacbhamu:16908": " bhavatu pañcāgnividyāyāmabrahmakratūnāmapi brahmalokanayanaṃ, vacanāt /",
    "GSP33vacbhamu:16909": " kimiva hi vacanaṃ na kuryāt nāsti vacanasyātibhāra iha tu tadabhāvāt /",
    "GSP33vacbhamu:16910": " 'taṃ yathāyathopāsate tadeva bhavati' iti śruterautsargikyānnāsati viśeṣavacane 'pavādo yujyate /",
    "GSP33vacbhamu:16911": " naca pratīkopāsako brahmopāste satyapi brahmetyanugame /",
    "GSP33vacbhamu:16912": " kintu nāmādiviśeṣaṃ brahmarūpatayā /",
    "GSP33vacbhamu:16913": " tathā khalvayaṃ nāmāditantro na brahmatantraḥ /",
    "GSP33vacbhamu:16914": " āśrayāntarapratyayasyāśrayāntare prakṣepaḥ pratīka iti hi vṛddhāḥ /",
    "GSP33vacbhamu:16915": " brahmāśrayaśca pratyayo nāmādiṣu prakṣipta iti nāmatantraḥ /",
    "GSP33vacbhamu:16916": " tasmānna tadupāsako brahmakratuḥ kintunāmādikratuḥ /",
    "GSP33vacbhamu:16917": " na ca brahmakratutve nāmādyupāsakānāmaviśeṣāduttarottarotkarṣaḥ saṃbhavī /",
    "GSP33vacbhamu:16918": " naca brahmakratustadavayavakraturyena tadavayavāpekṣayotkarṣo varṇyeta /",
    "GSP33vacbhamu:16919": " tasmātpratīkālambanānviduṣo varjayitvā sarvānanyānvikārālambanānnayatyamānavo brahmalokam /",
    "GSP33vacbhamu:16920": " na hyevamubhayathābhāva ubhayathārthatve kāṃścitpratīkālambanānna nayati vikāralambanānviduṣastu",
    "GSP33vacbhamu:16921": " nayatītyabhyupagame kaściddoṣo 'sti 'aniyamaḥ sarvāsām' ityasya nyāyasyeti sarvamavadātam //15 //",
    "GSP33vacbhamu:16922": " iti śrīvācaspatimiśraviracite bhagavatpādabhāṣyavibhāge bhāmatyāṃ caturthasyādhyāyasya tṛtīyaḥ pādaḥ //3 //",
    "GSP33vacbhamu:16923": " caturthe 'dhyāye caturthaḥ pādaḥ\u000e /",
    "GSP33vacbhamu:16924": " saṃpadyāvirbhāvaḥ svenaśabdāt\u000e /",
    "GSP33vacbhamu:16925": " prāgabhūtasya niṣpattau kartṛtvaṃ na sato yataḥ /",
    "GSP33vacbhamu:16926": " phalatvena prasiddheśca mukte rūpāntarodbhavaḥ /",
    "GSP33vacbhamu:16927": " abhūtasya ghaṭāderbhavanaṃ niṣpattirna punaratyantasato 'sato vā /",
    "GSP33vacbhamu:16928": " na jātu gaganatatkusume niṣpadyete /",
    "GSP33vacbhamu:16929": " svarūpāvasthānaṃ cedātmano muktirna sā niṣpadyeta,",
    "GSP33vacbhamu:16930": " tasya gaganavadatyantasataḥ prāgasattvābhāvāt /",
    "GSP33vacbhamu:16931": " na cāsya bandhābhāvo niṣpadyate,",
    "GSP33vacbhamu:16932": " tasya tucchasvabhāvasya kāryatvenātucchatvaprasaṅgāt /",
    "GSP33vacbhamu:16933": " phalatvaprasiddheśca mokṣasyākāryasya phalatvānavakalpanādāgantunā rūpeṇa kenacidutpattau",
    "GSP33vacbhamu:16934": " sveneti prāptamanūdyata iti prāpte 'bhidhīyate-saṃbhavatyarthavattve hi nānarthakyamupeyate /",
    "GSP33vacbhamu:16935": " bandhasya sadasattvābhyāṃ rūpamekaṃ viśiṣyate //",
    "GSP33vacbhamu:16936": " anadhigatāvabodhanaṃ hi pramāṇaṃ śābdamagatyā kathañcidanuvādatayā varṇyate /",
    "GSP33vacbhamu:16937": " sakalasāṃsārikadharmāpetaṃ tu prasannamātmarūpamaprasannāttasmādeva rūpādvyāvṛttamanadhigatamavabodhayannānuvādo yujyate /",
    "GSP33vacbhamu:16938": " na cāsya niṣpattyasaṃbhavaḥ,",
    "GSP33vacbhamu:16939": " sata iva ghaṭādeḥ sāṃvyavahārikeṇa pramāṇena bandhavigamasyāpi niṣpatterlokasiddhatvāt /",
    "GSP33vacbhamu:16940": " vicārāsahatayā tvasiddhirubhayatrāpi tulyā /",
    "GSP33vacbhamu:16941": " na hyasadutpattumarhatītyasakṛdāveditam /",
    "GSP33vacbhamu:16942": " andho bhavatīti svapnāvasthā darśitā bāhyendriyavyāpārābhāvāt /",
    "GSP33vacbhamu:16943": " roditīva jāgradavasthā duḥkhaśokādyātmakatvāt /",
    "GSP33vacbhamu:16944": " vināśamevāpīta iti suṣuptiḥ /",
    "GSP33vacbhamu:16945": " evakāraścevārthe 'navadhāraṇe // 1 // //2 //",
    "GSP33vacbhamu:16946": " ātmā prakaraṇāt\u000e /",
    "GSP33vacbhamu:16947": " nanu jyotirupasaṃpadya svena rūpeṇābhiniṣpadyata iti paurvāparyaśravaṇāt svarūpaniṣpatteranyā jyotirupasaṃpattiḥ tathāca bhautikatve 'pi na mokṣavyāghātaḥ /",
    "GSP33vacbhamu:16948": " bhavedetadevaṃ yadi jyotirupasaṃpadya tat parityajediti śrūyeta /",
    "GSP33vacbhamu:16949": " tadadhyāhāre 'pi tatpratipādanavaiyarthyaṃ tadaparityāge ca jyotiṣaiva svena rūpeṇeti gamyate /",
    "GSP33vacbhamu:16950": " tasya ca bhūtatve vikāratvānmaraṇadharmakatvaprasiddheramuktitvamiti prāpte pratyucyate-jyotiṣpadasya mukhyatvaṃ bhautike yadyapi sthitam /",
    "GSP33vacbhamu:16951": " tathāpi prakramādvākyādātmanyevātra yujyate //",
    "GSP33vacbhamu:16952": " paraṃ jyotiriti hi parapadasamabhivyāhārātparatvasya cānapekṣasya brahmaṇyeva pravṛttejyotiṣi cāpare kiñcidapekṣya paratvātparaṃ jyotiriti vākyādātmaivātra gamyate /",
    "GSP33vacbhamu:16953": " prakaraṇaṃ coktam /",
    "GSP33vacbhamu:16954": " yat saṃpadya niṣpadyata iti tanmukhaṃ vyādāya svapitītivat /",
    "GSP33vacbhamu:16955": " tasmājjyotirupasaṃpanno mukta iti sūktam //3 //",
    "GSP33vacbhamu:16956": " avibhāgena dṛṣṭatvāt\u000e /",
    "GSP33vacbhamu:16957": " yadyapi jīvātmā brahmaṇo na bhinna iti tatra tatropapāditaṃ tathāpi sa tatra paryetītyādhārādheyabhāvavyapadeśasya saṃpattṛsaṃpattavyabhāvavyapadeśasya ca samādhānārthamāha //4 //",
    "GSP33vacbhamu:16958": " brāhmeṇa jaiminirupanyāsādibhyaḥ\u000e /",
    "GSP33vacbhamu:16959": " upanyāsa uddeśo jñātasya yathā ya ātmāpahatapāpmetyādiḥ /",
    "GSP33vacbhamu:16960": " tathājñātajñāpanaṃ vidhiḥ /",
    "GSP33vacbhamu:16961": " yathā sa tatra paryeti jakṣadramamāṇa iti,",
    "GSP33vacbhamu:16962": " tasya sarveṣu lokeṣu kāmacāro bhavatītyetadajñātajñāpanaṃ vidhiḥ /",
    "GSP33vacbhamu:16963": " sarvajñaḥ sarveśvara iti vyapadeśaḥ /",
    "GSP33vacbhamu:16964": " nāyamuddeśo vidheyāntarābhāvāt /",
    "GSP33vacbhamu:16965": " nāpi vidhirapratipādyatvāt /",
    "GSP33vacbhamu:16966": " siddhavadvyapadeśāt /",
    "GSP33vacbhamu:16967": " tannirvacanasāmarthyādayamarthaḥ pratīyate-ta ete upanyāsādayaḥ /",
    "GSP33vacbhamu:16968": " etebhyo hetubhyaḥ /",
    "GSP33vacbhamu:16969": " bhāvābhāvātmakai rūpairbhāvikaiḥ parameśvaraḥ /",
    "GSP33vacbhamu:16970": " muktaḥ saṃpadyate svairityāha sma kila jaiminiḥ //",
    "GSP33vacbhamu:16971": " na ca citsvabhāvasyātmano 'bhāvātmāno 'pahatapāpmatvādayo bhāvātmanaśca sarvajñatvādayo dharmā advaitaṃ ghnanti /",
    "GSP33vacbhamu:16972": " no khalu dharmiṇo dharmā bhidyante,",
    "GSP33vacbhamu:16973": " mā bhūdgavāśvavaddharmidharmabhāvābhāva iti jaiminirācārya uvāca //5 //",
    "GSP33vacbhamu:16974": " cititanmātreṇa tadātmakatvādityauḍulomiḥ\u000e /",
    "GSP33vacbhamu:16975": " anekākārataikasya naikatvānnaikatā bhavet /",
    "GSP33vacbhamu:16976": " parasparavirodhena na bhedābhedasaṃbhavaḥ //",
    "GSP33vacbhamu:16977": " na hyekasyātmanaḥ pāramārthikānekadharmasaṃbhavaḥ /",
    "GSP33vacbhamu:16978": " te cedātmano bhidyante dvaitāpatteradvaitaśrutayo vyāvarteram /",
    "GSP33vacbhamu:16979": " atha na bhidyante tata ekasmādātmano 'bhedānmitho 'pi na bhidyeran /",
    "GSP33vacbhamu:16980": " ātmarūpavat /",
    "GSP33vacbhamu:16981": " ātmarūpaṃ vā bhidyeta /",
    "GSP33vacbhamu:16982": " bhinnebhyo 'nanyatvānnīlapītarūpavat /",
    "GSP33vacbhamu:16983": " naca dharmiṇa ātmano na bhidyante mithastu bhidyanta iti sāmpratam /",
    "GSP33vacbhamu:16984": " dharmyabhedena tadananyatvena teṣāmapyabhedaprasaṅgāt /",
    "GSP33vacbhamu:16985": " bhede vā dharmiṇo 'pi bhedaprasaṅgādityuktam /",
    "GSP33vacbhamu:16986": " bhedābhedau ca parasparavirodhādekatrābhāvānna saṃbhavata ityupapāditaṃ prathame sūtre /",
    "GSP33vacbhamu:16987": " abhāvarūpāṇāmadvaitāvihantṛtve 'pi tasya pāpmādeḥ kālpanikatayā tadadhīnanirūpaṇatayā teṣāmapi kālpanikatvamiti na tāttvikī taddharmatā śliṣyate",
    "GSP33vacbhamu:16988": " etena satyakāmasarvajñasarveśvaratvādayo 'pyaupādhikā vyākhyātāḥ /",
    "GSP33vacbhamu:16989": " tasmānnirastāśeṣaprapañcenāvyapadeśyena caitanyamātrātmanābhiniṣpadyamānasya muktāvātmanor'thaśūnyairevāpahatapāpmasatyakāmādiśabdairvyapadeśa ityauḍulomirmene /",
    "GSP33vacbhamu:16990": " tadidamuktaṃ-",
    "GSP33vacbhamu:16991": " śabdavikalpajā evaite\u000eapahatapāpmatvādayo na tu sāṃvyavahārikā apīti //6 //",
    "GSP33vacbhamu:16992": " evamapyupanyāsāt pūrvabhāvādavirodhaṃ bādarāyaṇaḥ\u000e /",
    "GSP33vacbhamu:16993": " tadetadatiśauṇḍīryamauḍulomerna mṛṣyate /",
    "GSP33vacbhamu:16994": " bādarāyaṇa ācāryo mṛṣyannapi hi tanmatam //",
    "GSP33vacbhamu:16995": " evamapītyauḍulomimatamanujānāti /",
    "GSP33vacbhamu:16996": " śauṇḍīryaṃ tu na sahata ityāha-",
    "GSP33vacbhamu:16997": " vyavahārāpekṣayeti\u000e /",
    "GSP33vacbhamu:16998": " etaduktaṃ bhavati-satyaṃ tāttvikānandacaitanyamātra evātmā,",
    "GSP33vacbhamu:16999": " apahatapāpmasatyakāmatvādayastvaupādhikatayātāttvikā api vyāvahārikapramāṇopanītatayā lokasiddhā nātyantāsanto yena tacchabdā rāhoḥ śira itivadavāstavā ityarthaḥ //7 //",
    "GSP33vacbhamu:17000": " saṃkalpādeva tu tacchruteḥ\u000e /",
    "GSP33vacbhamu:17001": " yatnānapekṣaḥ saṃkalpo loke vastuprasādhanaḥ /",
    "GSP33vacbhamu:17002": " na dṛṣṭaḥ so 'tra yatnasya lāghavādavadhāritaḥ //",
    "GSP33vacbhamu:17003": " loke hi kañcidarthaṃ cikīrṣuḥ prayatate prayatamānaḥ samīhate samīhānastamarthamāpnotīti kramo dṛṣṭaḥ /",
    "GSP33vacbhamu:17004": " na tvicchānantaramevāsyeṣyamāṇamupatiṣṭhate /",
    "GSP33vacbhamu:17005": " tena śrutyāpi lokavṛttamanurudhyamānayā viduṣastādṛśa eva kramo 'numantavyaḥ /",
    "GSP33vacbhamu:17006": " avadhāraṇaṃ tu saṃkalpādeveti laukikaṃ yatnagauravamapekṣya vidyāprabhāvato viduṣo yatnalāghavāt /",
    "GSP33vacbhamu:17007": " yallaghu tadasatkalpamiti /",
    "GSP33vacbhamu:17008": " syādetat /",
    "GSP33vacbhamu:17009": " yathā manorathamātropasthāpitā strī straiṇānāṃ caramadhātuvisargaheturevaṃ pitrādayo 'pyasya saṃkalpopasthāpitāḥ kalpiṣyante svakāryāyetyata āha-",
    "GSP33vacbhamu:17010": " naca saṃkalpamātrasamutthāpanā iti\u000e /",
    "GSP33vacbhamu:17011": " santi hi khalu kānicidvastusvarūpasādhyāni kāryāṇi yathā strīvastusādhyāni dantakṣatamaṇimālādīni /",
    "GSP33vacbhamu:17012": " kānicittu jñānasādhyāni yathoktacaramadhātuvisargaromaharṣādīni /",
    "GSP33vacbhamu:17013": " tatra manorathamātropanīte pitrādau bhavantu tajjñānamātrasādhyāni kāryāṇi natu tatsādhyāni bhavitumarhanti /",
    "GSP33vacbhamu:17014": " nahi straiṇasya romaharṣādivadbhavanti strīvastusādhyā maṇimālādayastadidamuktaṃ",
    "GSP33vacbhamu:17015": " puṣkalaṃ bhoga\u000emiti prāpte 'bhidhīyate- pitrādīnāṃ samutthānaṃ saṃkalpādeva tacchruteḥ /",
    "GSP33vacbhamu:17016": " na cānumānabādho 'tra śrutyā tasyaiva bādhanāt //",
    "GSP33vacbhamu:17017": " pramāṇāntarānapekṣā hi śrutiḥ svārthaṃ gocarayantī na pramāṇāntareṇa śakyā bādhitum /",
    "GSP33vacbhamu:17018": " anumānameva tu svotpādāya pakṣadharmatvādivanmānāntarābādhitaviṣayatvaṃ svasāmagrīmadhyapātenāpekṣamāṇaṃ sāmagrīkhaṇḍanena tadviruddhayā śrutyā bādhyate /",
    "GSP33vacbhamu:17019": " ata eva naraśiraḥkapālādiśaucānumānamāgamabādhitaviṣayatayā nopapadyate /",
    "GSP33vacbhamu:17020": " tasmādvidyāprabhāvādviduṣāṃ saṃkalpamātrādeva pitrādyupasthānamiti sāṃpratam /",
    "GSP33vacbhamu:17021": " tathāhurāgaminaḥ-ko hi yogaprabhāvādṛte 'gastya iva samudraṃ pibati sa iva daṇḍakāraṇyaṃ sṛjati /",
    "GSP33vacbhamu:17022": " tasmātsarvamavadātam // 8 // //9 //",
    "GSP33vacbhamu:17023": " abhāvaṃ bādarirāha hyevam\u000e /",
    "GSP33vacbhamu:17024": " anyayogavyacchittyā manaseti viśeṣaṇāt /",
    "GSP33vacbhamu:17025": " dehendriyaviyogaḥ syādviduṣo bādarermatam //",
    "GSP33vacbhamu:17026": " anekadhābhāvaścarddhiprabhāvabhuvo manobhedādvā stutimātraṃ vā kathañcidbhūmavidyāyāṃ nirguṇāyāṃ tadasaṃbhavādasatāpi hi guṇena stutirbhavatyeveti",
    "GSP33vacbhamu:17027": " bhāvaṃ jaiminirvikalpāmananāt\u000e /",
    "GSP33vacbhamu:17028": " śarīrendriyabhede hi nānābhāvaḥ samañjasaḥ /",
    "GSP33vacbhamu:17029": " na cārthasaṃbhave yuktaṃ stutimātramanarthakam //",
    "GSP33vacbhamu:17030": " nahi manomātrabhede sphuṭataro 'nekadhābhāvo yathā śarīrendriyabhede /",
    "GSP33vacbhamu:17031": " ata eva saubharerabhivinirmitavividhadehasyāparyāyeṇa māndhātṛkanyābhiḥ pañcāśatā vihāraḥ pairāṇikaiḥ smaryate /",
    "GSP33vacbhamu:17032": " na cārthasaṃbhave stutimātramanarthakamavakalpate /",
    "GSP33vacbhamu:17033": " saṃbhavati cāsyārthavattvam /",
    "GSP33vacbhamu:17034": " yadyapi nirguṇāyamidaṃ bhaumavidyāyāṃ paṭhyate tathāpi tasyāḥ purastādanena saguṇāvasthāgatenaiśvaryeṇa nirguṇaiva vidyā stūyate /",
    "GSP33vacbhamu:17035": " na cānyayogavyavacchedenaiva viśeṣaṇam /",
    "GSP33vacbhamu:17036": " yathā caitro dhanurdharaḥ /",
    "GSP33vacbhamu:17037": " tasmānmanaḥ śarīrendriyayoga aiśvaryaśālināṃ niyameneti mene jaiminiḥ //11 //",
    "GSP33vacbhamu:17038": " dvādaśāhavadubhayavidhaṃ bādarāyaṇo 'taḥ\u000e /",
    "GSP33vacbhamu:17039": " manaseti kevalamanoviṣayāṃ ca sa ekadhā bhavati tridhā bhavatīti śarīrendriyabhedaviṣayāṃ ca śrutimupalabhyāniyamavādī khalu bādarāyaṇo niyamavādau pūrvayorna sahate /",
    "GSP33vacbhamu:17040": " dvividhaśrutyanurodhāt /",
    "GSP33vacbhamu:17041": " na cāyogavyavacchedenaivaṃvidheṣu viśeṣaṇamavakalpyate /",
    "GSP33vacbhamu:17042": " kāmeṣu hi ramaṇaṃ samanaskendriyeṇa śarīreṇa puruṣāṇāṃ siddhameveti nāsti śaṅkā manoyogasyeti tadvyavacchedo vyarthaḥ /",
    "GSP33vacbhamu:17043": " siddhasya tu manoyogasya tadanyaparisaṃkhyānenārthavattvamavakalpate /",
    "GSP33vacbhamu:17044": " tasmādvāmenākṣṇā paśyatītivadatrānyayogavyavaccheda iti sāṃpratam /",
    "GSP33vacbhamu:17045": " dvādaśāhavaditi\u000e /",
    "GSP33vacbhamu:17046": " dvādaśāhasya satratvamāsanopāyicodane /",
    "GSP33vacbhamu:17047": " ahīnatvaṃ ca yajaticodane sati gamyate //",
    "GSP33vacbhamu:17048": " dvādaśāhamṛddhikāmā upeyurityupāyicodanena ya evaṃ vidvāṃsaḥ satramupayantīti ca dvādaśāhasya satratvaṃ bahukartṛkasya gamyate /",
    "GSP33vacbhamu:17049": " evaṃ tasyaiva dvādaśāhena prajākāmaṃ yājayediti yajaticodanena niyatakartṛparimāṇatvena dvirātreṇa yajatetyādivadahīnatvamapi gamyata iti /",
    "GSP33vacbhamu:17050": " saṃprati śarīrendriyābhāvena manomātreṇa viduṣaḥ svapnavatsūkṣmo bhogo bhavati /",
    "GSP33vacbhamu:17051": " kutaḥ-upapatteḥ /",
    "GSP33vacbhamu:17052": " manasaitāniti śruteḥ /",
    "GSP33vacbhamu:17053": " yadi punaḥ suṣuptavadabhogo bhavet naiṣā śrutirupapadyeta /",
    "GSP33vacbhamu:17054": " naca saśarīravadupabhogaḥ śarīrādyupādānavaiyarthyāt /",
    "GSP33vacbhamu:17055": " saśarīrasya tu puṣkalo bhogaḥ /",
    "GSP33vacbhamu:17056": " ihāpyupapatterityanuṣañjanīyam /",
    "GSP33vacbhamu:17057": " tadidamuktaṃ sūtrābhyām",
    "GSP33vacbhamu:17058": " tanvabhāve saṃdhyavadupapatteḥ /",
    "GSP33vacbhamu:17059": " bhāve jāgradvat\u000e /",
    "GSP33vacbhamu:17060": " iti //12 // //13 // //14 //",
    "GSP33vacbhamu:17061": " pradīpavadāveśastathā hi darśayati\u000e /",
    "GSP33vacbhamu:17062": " vastutaḥ paramātmano 'bhinno 'pyayaṃ vijñānātmānādyavidyākalpitaprādeśikāntaḥkaraṇāvacchedenānādijīvabhāvamāpannaḥ",
    "GSP33vacbhamu:17063": " prādeśikaḥ sanna dehāntarāṇi svabhāvanirmitānyapi nānāpradeśavartīni sāntaḥkaraṇo",
    "GSP33vacbhamu:17064": " yugapadāveṣṭumarhati /",
    "GSP33vacbhamu:17065": " na vātmāntaraṃ sraṣṭumapi /",
    "GSP33vacbhamu:17066": " sṛjyamānasya sraṣṭratireke 'nātmatvādātmatve vā kartṛkarmabhāvābhāvādbhedāśrayatvādayasya /",
    "GSP33vacbhamu:17067": " nāpyantaḥkaraṇāntaraṃ tatra sṛjati sṛjyamānasya tadupādhitvābhāvāt /",
    "GSP33vacbhamu:17068": " anādinā khalvantaḥkaraṇenautpattikenāyamavaruddho nedānīntanenāntaḥkaraṇenopādhitayā saṃbaddhumarhati /",
    "GSP33vacbhamu:17069": " tasmādyathā dāruyantraṃ tatprayoktrā cetanenādhiṣṭhitaṃ sattadicchāmanurudhyate /",
    "GSP33vacbhamu:17070": " evaṃ nirmāṇaśarīrāṇyapi sendriyāṇīti prāpte pratyabhidhīyate-śarīratvaṃ na jātu syādbhogādhiṣṭhānatāṃ vinā /",
    "GSP33vacbhamu:17071": " sa tridheti śarīratvamuktaṃ yuktaṃ ca tadvibhau //",
    "GSP33vacbhamu:17072": " sa tridhā bhavati pañcadhā saptadhā navadhetyādikā śrutirviduṣo nānābhāvamācakṣāṇā bhinnaśarīrendriyopādhisaṃbandhe 'vakalpate nādehahetu(bhūta)bhede",
    "GSP33vacbhamu:17073": " nahi yantrāṇi bhinnāni nirmāya vāhayanyantravāho nānātvenāpadiśyate /",
    "GSP33vacbhamu:17074": " bhogādhiṣṭhānatvaṃ ca śarīratvaṃ nābhogādhiṣṭhāneṣu yantreṣviva yujyate /",
    "GSP33vacbhamu:17075": " tasmāddehāntarāṇi sṛjati /",
    "GSP33vacbhamu:17076": " na vānenādhiṣṭhitāni dehapakṣe vartante /",
    "GSP33vacbhamu:17077": " naca sarvagatasya vastuto vigalitaprāyāvidyasya viduṣaḥ pṛthagjanasyevautpattikāntaḥkaraṇavaśyatā yena tadautpattikamantaḥkaraṇamāgantukāntaḥkaraṇāntarasaṃbandhamasya vārayet /",
    "GSP33vacbhamu:17078": " tasmādvidvān sarvasya vaśī sarveśvaraḥ satyasaṃkalpaḥ sendriyamanāṃsi śarīrāṇi nirmāya tāni caikapade praviśya tattadindriyamantaḥkaraṇaisteṣu lokeṣu mukto viharatīti sāṃpratam /",
    "GSP33vacbhamu:17079": " pradīpavaditi tu nidarśanaṃ pradīpaikyaṃ pradīpavyaktiṣūpacaryate bhinnavartivartinīnāṃ bhinnavyaktīnāṃ bhedāt /",
    "GSP33vacbhamu:17080": " evaṃ vidvāñjīvātmā dehabhede 'pyeka iti parāmarśārthaḥ /",
    "GSP33vacbhamu:17081": " ekamanonuvartīni\u000etyekābhiprāyavartīnītyarthaḥ //15 //",
    "GSP33vacbhamu:17082": " saṃpannaḥ kevalo mukta ityucyate /",
    "GSP33vacbhamu:17083": " na caitasyetthaṃbhāvasaṃbhavaḥ śrutivirodhādityuktamarthajātamākṣipati-",
    "GSP33vacbhamu:17084": " kathaṃ punarmuktasyeti salila iti\u000e /",
    "GSP33vacbhamu:17085": " salilamiva salilaḥ salilaprātipadikātsarvaprātipadikebhya ityupamānādācāre kvipi kṛte pacādyaci ca kṛte rūpam /",
    "GSP33vacbhamu:17086": " etaduktaṃ bhavati-yathā salilamambhonidhau prakṣiptaṃ tadekībhāvamupayāti /",
    "GSP33vacbhamu:17087": " evaṃ draṣṭāpi brahmaṇeti /",
    "GSP33vacbhamu:17088": " atrottaraṃ sūtram-",
    "GSP33vacbhamu:17089": " svāpyayasaṃpattyoranyatarāpekṣamāviṣkṛtaṃ hi\u000e /",
    "GSP33vacbhamu:17090": " āsu kāścicchrutayaḥ suṣuptimapekṣya kāścittu saṃpattiṃ tadadhikārāt /",
    "GSP33vacbhamu:17091": " aiśvaryaśrutayastu saguṇavidyāvipākāvasthāpekṣā muktyabhisaṃdhānaṃ tu tadavasthāsatteryathāruṇadarśane saṃdhyāyāṃ divasābhidhānam //16 //",
    "GSP33vacbhamu:17092": " jagadvyāpāravarjaṃ prakaraṇādasaṃnihitatvācca\u000e /",
    "GSP33vacbhamu:17093": " svārājyakāmacārādiśrutibhyaḥ syānniraṅkuśaḥ /",
    "GSP33vacbhamu:17094": " svakārya īśvarādhīnasiddhirapyatra sādhakaḥ //",
    "GSP33vacbhamu:17095": " 'āpnoti svārājyaṃ' 'sarve 'smai devā balimāvahanti' 'sarveṣu lokeṣu kāmacāro bhavati' ityādiśrutibhyo viduṣaḥ parabrahmaṇa ivānyānadhīnatvamaiśvaryamavagamyate",
    "GSP33vacbhamu:17096": " nanvasya brahmopāsanālabdhamaiśvaryaṃ kathaṃ brahmādhīnaṃ na tu svabhāvaḥ /",
    "GSP33vacbhamu:17097": " nahi kāraṇādhīnajanmāno bhāvāḥ svakārye svakāraṇamapekṣante /",
    "GSP33vacbhamu:17098": " kiṃ tvatra te svatantrā eva /",
    "GSP33vacbhamu:17099": " yathāhuḥ-mṛtpiṇḍadaṇḍacakrādi ghaṭo janmanyapekṣate /",
    "GSP33vacbhamu:17100": " udakāharaṇe tvasya tadapekṣā na vidyate //",
    "GSP33vacbhamu:17101": " na ca viduṣāṃ parameśvarādhīnaiśvaryasiddhitvāttadgatamaiśvaryaṃ yena laukikā iva rājāno mahārājādhīnaḥ svavyāpāre vidvāṃsaḥ parameśvarādhīnā bhaveyuḥ /",
    "GSP33vacbhamu:17102": " na khalu yadadhīnotpādaṃ yasya rūpaṃ tattadrūpādūnaṃ bhavatīti kaścinniyamaḥ /",
    "GSP33vacbhamu:17103": " tatsamānāṃ tadadhikānāṃ ca darśanāttathā hyantevāsī gurvadhīnavidhaḥ tatsamastadadhiko vā dṛśyate /",
    "GSP33vacbhamu:17104": " duṣṭasāmantāśca pārthivādhīnaiśvaryāḥ pārthivānspardhamānāstānvijayamānā vā dṛśyante /",
    "GSP33vacbhamu:17105": " tadiha niratiśayaiśvaryatvāt parameśvarasya mā nāma bhūvanvidvāṃsastato 'dhikāstatsamāstu bhaviṣyanti /",
    "GSP33vacbhamu:17106": " tathāca na tadadhīnāḥ /",
    "GSP33vacbhamu:17107": " nahi samapradhānabhāvānāmasti mitho 'pekṣā /",
    "GSP33vacbhamu:17108": " tadete svatantrāḥ santastadvyāpāre jagatsarjane 'pi pravarteranniti prāpte pratyabhidhīyate-nityatvādanapekṣatvāt śrutestatprakramādapi /",
    "GSP33vacbhamu:17109": " ekyamatyācca viduṣāṃ parameśvaratantratā //",
    "GSP33vacbhamu:17110": " jagatsargalakṣaṇaṃ hi kāryaṃ kāraṇaikasvabhāvasyaiva hi bhavatu āho kāryakāraṇasvabhāvasya /",
    "GSP33vacbhamu:17111": " tatrobhayasvabhāvasya svotpattau mūlakāraṇāpekṣasya pūrvasiddhaḥ parameśvara eva kāraṇamabhyupetavya iti sa evaiko 'stu jagatkāraṇam /",
    "GSP33vacbhamu:17112": " tasyaiva nityatvena svakāraṇānapekṣasya kḷptasāmarthyāt /",
    "GSP33vacbhamu:17113": " kalpyasāmarthyāstu jagatsarjanaṃ prati vidvāṃsaḥ /",
    "GSP33vacbhamu:17114": " na ca jagatsraṣṭṛtvameṣāṃ śrūyate /",
    "GSP33vacbhamu:17115": " śrūyate tvatrabhavataḥ parameśvarasyaiva /",
    "GSP33vacbhamu:17116": " tameva prakṛtya sarvāsāṃ tacchrutīnāṃ pravṛtteḥ /",
    "GSP33vacbhamu:17117": " apica samapradhānānāṃ hi na niyamavadaikamatyaṃ dṛṣṭamiti yadaikaḥ sisṛkṣati tadaivetaraḥ saṃjihīrṣatītyaparyāyeṇa sṛṣṭisaṃhārau syātām /",
    "GSP33vacbhamu:17118": " na cobhayorapīśvaratvaṃ vyāghātam /",
    "GSP33vacbhamu:17119": " ekasya tu tadādhipatye tadabhiprāyānurodhināṃ sarveṣāmaikamatyopapatteradoṣaḥ /",
    "GSP33vacbhamu:17120": " tatrāgantukānāṃ kāraṇādhīnajanmaiśvaryāṇāṃ gṛhyamāṇaviśeṣatayāsamatvānnityaiśvaryaśālinaḥ",
    "GSP33vacbhamu:17121": " sa eva teṣāmadhīśa iti tattantrā vidvāṃsa iti parameśvaravyāpārasya sargasaṃhārasya neśate //17 //",
    "GSP33vacbhamu:17122": " pūrvapakṣiṇo 'nuśayabījamāśaṅkya nirākaroti-",
    "GSP33vacbhamu:17123": " pratyakṣopadeśāditi cennādhikārikamaṇḍalasthokteḥ\u000e /",
    "GSP33vacbhamu:17124": " yataḥ parameśvarādhīnamaiśvaryaṃ tasmāttato nyūnamaṇimādimātraṃ svārājyaṃ na tu jadatsraṣṭṛtvam /",
    "GSP33vacbhamu:17125": " uktānnyāyāt //18 //",
    "GSP33vacbhamu:17126": " vikāravarti ca tathāhi sthitimāha\u000e /",
    "GSP33vacbhamu:17127": " etāvānasya mahimeti vikāravarti rūpamuktam /",
    "GSP33vacbhamu:17128": " tato jyāyāṃśceti nirvikāraṃ rūpam /",
    "GSP33vacbhamu:17129": " tathā pādo 'sya viśvā bhūtānīti vikāravarti rūpaṃ tripādasyāmṛtaṃ divīti nirvikāramāha rūpam //19 //",
    "GSP33vacbhamu:17130": " darśayataścāpare śrutismṛtī nirvikārameva rūpaṃ bhagavataste ca paṭhite /",
    "GSP33vacbhamu:17131": " etaduktaṃ bhavati-yadi brūṣe saguṇe brahmaṇyupāsyamāne yathā tadguṇasya niravagrahatvamapi vastuto 'stīti niravagrahatve viduṣā prāptavyamiti tadanena vyabhicārayate /",
    "GSP33vacbhamu:17132": " yathā savikāre brahmaṇyupāsyamāne vastutaḥ sthitamapi nirvikārarūpaṃ na prāpyate tatkasya hetoḥ,",
    "GSP33vacbhamu:17133": " atatkratutvādupāsakasya /",
    "GSP33vacbhamu:17134": " tathā tadguṇopāsanayā vastutaḥ sthitamapi niravagrahatvaṃ nāpyate /",
    "GSP33vacbhamu:17135": " tattvopāsanāsu puruṣakratutvāt /",
    "GSP33vacbhamu:17136": " upāsakasya tadakratutvaṃ ca niravagrahatvasyopāsanavidhyagocaratvādvidhyadhīnatvāccopāsanāsu puruṣasvātantryābhāvātsvātantrye vā prātibhatvaprasaṅgāditi",
    "GSP33vacbhamu:17137": " bhogamātrasāmyaliṅgācca\u000e /",
    "GSP33vacbhamu:17138": " na kevalaṃ svārājyasyeśvarādhīnatayājagatsarjanam,",
    "GSP33vacbhamu:17139": " sākṣādbhogamātreṇa tena parameśvareṇa sāmyābhidhānādapi vyapadeśaliṅgāditi /",
    "GSP33vacbhamu:17140": " bhūtānyavanti prīṇayantīti bhojayantīti yāvat /",
    "GSP33vacbhamu:17141": " sūtrāntarāvatāraṇāya śaṅkate-",
    "GSP33vacbhamu:17142": " nanvevaṃ sati sātiśayatvāditi\u000e /",
    "GSP33vacbhamu:17143": " saha parameśvarasyātiśayena vartata iti viduṣa aiśvaryaṃ sātiśayam /",
    "GSP33vacbhamu:17144": " yacca kāryaṃ sātiśayaṃ tacca yathā laukikamaiśvaryam /",
    "GSP33vacbhamu:17145": " tadanena kāryatvamuktam /",
    "GSP33vacbhamu:17146": " tathāca kāryatvādantavatprāptamiti tacca na yuktamānantyena tadviduṣāṃ tatra pravṛtteriti //21 //",
    "GSP33vacbhamu:17147": " ata uttaraṃ paṭhati-",
    "GSP33vacbhamu:17148": " anāvṛttiḥ śabdādanāvṛttiḥ śabdāt\u000e /",
    "GSP33vacbhamu:17149": " kimarcirādimārgeṇa brahmalokaprāptānāmaiśvaryasyāntavattvaṃ tvayā sādhyate /",
    "GSP33vacbhamu:17150": " āhosviccandralokādiva brahmalokādetallokaprāptirmukterantavattvam /",
    "GSP33vacbhamu:17151": " tatra pūrvasmin kalpe siddhasādhanam /",
    "GSP33vacbhamu:17152": " uttaratra tu śrutismṛtivirodhaḥ /",
    "GSP33vacbhamu:17153": " tadvidhānāṃ ca kramamuktipratipādanāditi /",
    "GSP33vacbhamu:17154": " tattvamasivākyārthaikopāsanāparān pratyāha-",
    "GSP33vacbhamu:17155": " samyagdarśanavidhvastatamasāmiti\u000e /",
    "GSP33vacbhamu:17156": " dvidhāvidyā tamaḥ /",
    "GSP33vacbhamu:17157": " nirupādhibrahmasākṣātkārastattvadarśanam /",
    "GSP33vacbhamu:17158": " na caitannirvāṇaṃ svarūpāvasthānalakṣaṇaṃ kāryaṃ yenānityaṃ syādityāha-",
    "GSP33vacbhamu:17159": " nityasiddheti\u000e //22 //",
    "GSP33vacbhamu:17160": " bhaṅktvā vādyasurendravṛndamakhilāvidyopadhānātigaṃ yenāmnāyapayonidhernayapathā brahmāmṛtaṃ prāpyate /",
    "GSP33vacbhamu:17161": " so 'yaṃ śāṅkarabhāṣyajātaviṣayo vācaspateḥ sādaraṃ saṃdarbhaḥ paribhāvyatāṃ sumatayaḥ svārtheṣu ko matsaraḥ //1 //",
    "GSP33vacbhamu:17162": " ajñānasāgaraṃ tīrtvā brahmatattvamabhīpsatām /",
    "GSP33vacbhamu:17163": " nītinaukarṇadhāreṇa mayāpūri manorathaḥ //2 //",
    "GSP33vacbhamu:17164": " yannyāyakaṇikātattvasamīkṣātattvabindubhiḥ /",
    "GSP33vacbhamu:17165": " yannyāyasāṃkhyayogānāṃ vedāntānāṃ nibandhanaiḥ //3 //",
    "GSP33vacbhamu:17166": " samacaiṣaṃ mahatpuṇyaṃ tatphalaṃ puṣkalaṃ mayā /",
    "GSP33vacbhamu:17167": " samarpitamathaitena prīyatāṃ parameśvaraḥ //4 //",
    "GSP33vacbhamu:17168": " nṛpāntarāṇāṃ manasāpyagamyāṃ bhrūkṣepamātreṇa cakāra kīrtim /",
    "GSP33vacbhamu:17169": " kārtasvarāsārasupūritārthasārthaḥ svayaṃ śāstravicakṣaṇaśca //5 //",
    "GSP33vacbhamu:17170": " nareśvarā yaccaritānukāramicchanti kartuṃ naca pārayanti /",
    "GSP33vacbhamu:17171": " tasminmahīpe mahanīyakīrtau śrīmannṛge 'kāri mayā nibandhaḥ //6 //",
    "GSP33vacbhamu:17172": " iti śrīvācaspatimiśraviracite śaṅkarabhagavatpādabhāṣyavibhāge bhāmatyāṃ caturthasyādhyāyasya caturthaḥ pādaḥ samāptaḥ\u000e /"
}