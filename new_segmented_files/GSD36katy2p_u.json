{
    "GSD36katy2p_u:0": " Kātyāyanasmṛtisāroddhāraḥ",
    "GSD36katy2p_u:1": " [rājaguṇāḥ]",
    "GSD36katy2p_u:2": " vinītaḥ śāstrasaṃpannaḥ kośaśauryasamanvitaḥ /",
    "GSD36katy2p_u:3": " brahmaṇyo dānaśīlaḥ syāt satyadharmaparo nṛpaḥ // K_001 //",
    "GSD36katy2p_u:4": " stambhopatāpapaiśunya- cāpalakrodhavarjitaḥ /",
    "GSD36katy2p_u:5": " pragalbhaḥ sannatodagraḥ saṃbhāṣī priyadarśanaḥ // K_002 //",
    "GSD36katy2p_u:6": " vaśyendriyaṃ jitātmānaṃ dhṛtadaṇḍaṃ vikāriṣu /",
    "GSD36katy2p_u:7": " parīkṣyakāriṇaṃ dhīram atyantaṃ śrīr niṣevate // K_003 //",
    "GSD36katy2p_u:8": " [rājadharmāḥ]",
    "GSD36katy2p_u:9": " śauryavidyārthabāhulyāt prabhutvāc ca viśeṣataḥ /",
    "GSD36katy2p_u:10": " sadā cittaṃ narendrāṇāṃ moham āyāti kāraṇāt // K_004 //",
    "GSD36katy2p_u:11": " tasmāc cittaṃ praboddhavyaṃ rājadharme sadā dvijaiḥ /",
    "GSD36katy2p_u:12": " pavitraṃ paramaṃ puṇyaṃ smṛtivākyaṃ na laṅghayet // K_005 //",
    "GSD36katy2p_u:13": " vedadhvaniprabhāveṇa devāḥ svarganivāsinaḥ /",
    "GSD36katy2p_u:14": " te 'pi tatra pramodante tṛptās tu dvijapūjanāt // K_006 //",
    "GSD36katy2p_u:15": " tasmād yatnena kartavyā dvijapūjā sadā nṛpaiḥ /",
    "GSD36katy2p_u:16": " tena bhūyo 'pi śakratvaṃ narendratvaṃ punaḥ punaḥ // K_007 //",
    "GSD36katy2p_u:17": " surādhyakṣaś cyutaḥ svargān nṛparūpeṇa tiṣṭhati /",
    "GSD36katy2p_u:18": " kartavyaṃ tena tan nityaṃ yena tattvaṃ samāpnuyāt // K_008 //",
    "GSD36katy2p_u:19": " ātmīye saṃsthitā dharme nṛpāḥ śakratvam āpnuyuḥ /",
    "GSD36katy2p_u:20": " avīcivāsino ye tu vyapetācāriṇaḥ sadā // K_009 //",
    "GSD36katy2p_u:21": " gacchet samyagavijñāya vaśaṃ krodhasya yo nṛpaḥ /",
    "GSD36katy2p_u:22": " vaset sa narake ghore kalpārdhaṃ tu na saṃśayaḥ // K_010 //",
    "GSD36katy2p_u:23": " etair eva guṇair yuktam amātyaṃ kāryacintakam /",
    "GSD36katy2p_u:24": " brāhmaṇaṃ tu prakurvīta nṛpabhaktaṃ kulodvaham // K_011 //",
    "GSD36katy2p_u:25": " mantriṇo yatra sabhyāś ca vaidyāś ca priyavādinaḥ /",
    "GSD36katy2p_u:26": " rājyād dharmāt sukhāt tatra kṣipraṃ hīyeta pārthivaḥ // K_012 //",
    "GSD36katy2p_u:27": " na tasya vacane kopam eteṣāṃ tu pravartayet /",
    "GSD36katy2p_u:28": " yasmād etaiḥ sadā vācyaṃ nyāyyaṃ supariniṣṭhitam // K_013 //",
    "GSD36katy2p_u:29": " yatra karmāṇi nṛpatiḥ svayaṃ paśyati dharmataḥ /",
    "GSD36katy2p_u:30": " tatra sādhusamācārā nivaseyuḥ sukhaṃ prajāḥ // K_014 //",
    "GSD36katy2p_u:31": " prajānāṃ rakṣaṇaṃ nityaṃ kaṇṭakānāṃ ca śodhanam /",
    "GSD36katy2p_u:32": " dvijānāṃ pūjanaṃ caiva etad arthaṃ kṛto nṛpaḥ // K_015 //",
    "GSD36katy2p_u:33": " bhūsvāmī tu smṛto rājā nānyadravyasya sarvadā /",
    "GSD36katy2p_u:34": " tatphalasya hi ṣaḍbhāgaṃ prāpnuyān nānyathaiva tu // K_016 //",
    "GSD36katy2p_u:35": " bhūtānāṃ tannivāsitvāt svāmitvaṃ tena kīrtitam /",
    "GSD36katy2p_u:36": " tatkriyā baliṣaḍbhāgaṃ śubhāśubhanimittajam // K_017 //",
    "GSD36katy2p_u:37": " evaṃ pravartate yas tu lobhaṃ tyaktvā narādhipaḥ /",
    "GSD36katy2p_u:38": " tasya putrāḥ prajāyante rāṣṭraṃ kośaś ca vardhate // K_018 //",
    "GSD36katy2p_u:39": " anyāyena hi yo rāṣṭrāt karaṃ daṇḍaṃ ca pārthivaḥ /",
    "GSD36katy2p_u:40": " sasyabhāgaṃ ca śulkaṃ cāpy ādadīta sa pāpabhāk // K_019 //",
    "GSD36katy2p_u:41": " arthaśāstroktam utsṛjya dharmaśāstroktam āvrajet // K_020 //",
    "GSD36katy2p_u:42": " duṣṭasyāpi narendrasya tadrāṣṭraṃ na vināśayet /",
    "GSD36katy2p_u:43": " na prajānumato yasmād anyāyeṣu pravartate // K_021 //",
    "GSD36katy2p_u:44": " akleśenārthine yas tu rājā samyaṅ nivedayet /",
    "GSD36katy2p_u:45": " tat tārayaty anantaṃ syād dharmārthaṃ dānam īdṛśam // K_022 //",
    "GSD36katy2p_u:46": " nyāyenākramya yallabdhaṃ ripuṃ nirjitya pārthivaiḥ /",
    "GSD36katy2p_u:47": " tac chuddhaṃ tatpradeyaṃ tan nānyathopahṛtaṃ kvacit // K_023 //",
    "GSD36katy2p_u:48": " rājā purohitaṃ kuryād uditaṃ brāhmaṇaṃ hitam /",
    "GSD36katy2p_u:49": " kṛtādhyayanasaṃpannam alubdhaṃ satyavādinam // K_024 //",
    "GSD36katy2p_u:50": " [vyavahāralakṣaṇādi]",
    "GSD36katy2p_u:51": " prayatnasādhye vicchinne dharmākhye nyāyavistare /",
    "GSD36katy2p_u:52": " sādhyamūlas tu yo vādo vyavahāraḥ sa ucyate // K_025 //",
    "GSD36katy2p_u:53": " vi nānārthe 'va saṃdehe haraṇaṃ hāra ucyate /",
    "GSD36katy2p_u:54": " nānāsaṃdehaharaṇād vyavahāra iti smṛtaḥ // K_026 //",
    "GSD36katy2p_u:55": " na rājā tu viśitvena dhanalobhena vā punaḥ /",
    "GSD36katy2p_u:56": " svayaṃ kāryāṇi kurvīta narāṇām avivādinām // K_027 //",
    "GSD36katy2p_u:57": " utpādayati yo hiṃsāṃ deyaṃ vā na prayacchati /",
    "GSD36katy2p_u:58": " yācam ānaya dauḥśīlyād ākṛṣyo 'sau nṛpājñayā // K_028 //",
    "GSD36katy2p_u:59": " dvipade sādhyabhedāt tu padāṣṭādaśatāṃ gate /",
    "GSD36katy2p_u:60": " aṣṭādaśa kriyābhedād bhinnāny aṣṭasahasraśaḥ // K_029 //",
    "GSD36katy2p_u:61": " sādhyavādasya mūlaṃ syād vādinā yan niveditam /",
    "GSD36katy2p_u:62": " deyāpradānaṃ hiṃsā cety utthānadvayam ucyate // K_030 //",
    "GSD36katy2p_u:63": " pūrvapakṣaś cottaraṃ ca pratyākalitam eva ca /",
    "GSD36katy2p_u:64": " kriyāpādaś ca tenāyaṃ catuṣpāt samudāhṛtaḥ // K_031 //",
    "GSD36katy2p_u:65": " dharmaśāstrārthaśāstre tu skandhadvayam udāhṛtam /",
    "GSD36katy2p_u:66": " jayaś caivāvasāyaś ca dve phale samudāhṛte // K_032 //",
    "GSD36katy2p_u:67": " śāstreṇa ninditaṃ tv artha- mukhyo rājñā pracoditaḥ /",
    "GSD36katy2p_u:68": " āvedayati yaḥ pūrvaṃ stobhakaḥ sa udāhṛtaḥ // K_033 //",
    "GSD36katy2p_u:69": " nṛpeṇaiva niyukto yaḥ padadoṣam avekṣitum /",
    "GSD36katy2p_u:70": " nṛpasya sūcayej jñātvā sūcakaḥ sa udāhṛtaḥ // K_034 //",
    "GSD36katy2p_u:71": " [dharmavyavahāracaritrarājaśāsanādīṇāṃ balābalavicāraḥ]",
    "GSD36katy2p_u:72": " doṣakārī tu kartṛtvaṃ dhanasvāmī svakaṃ dhanam /",
    "GSD36katy2p_u:73": " vivāde prāpnuyād yatra dharmeṇaiva sa nirṇayaḥ // K_035 //",
    "GSD36katy2p_u:74": " smṛtiśāstraṃ tu yat kiṃcit prathitaṃ dharmasādhakaiḥ /",
    "GSD36katy2p_u:75": " kāryāṇāṃ nirṇayārthe tu vyavahāraḥ smṛto hi saḥ // K_036 //",
    "GSD36katy2p_u:76": " yad yad ācaryate yena dharmyaṃ vādharmyam eva vā /",
    "GSD36katy2p_u:77": " deśasyācaraṇān nityaṃ caritraṃ tatprakīrtitam // K_037 //",
    "GSD36katy2p_u:78": " nyāyaśāstrāvirodhena deśadṛṣṭes tathaiva ca /",
    "GSD36katy2p_u:79": " yaṃ dharmaṃ sthāpayed rājā nyāyyaṃ tadrājaśāsanam // K_038 //",
    "GSD36katy2p_u:80": " yuktiyuktaṃ tu kāryaṃ syād divyaṃ yatra vivarjitam /",
    "GSD36katy2p_u:81": " dharmas tu vyavahāreṇa bādhyate tatra nānyathā // K_039 //",
    "GSD36katy2p_u:82": " pratilomaprasūteṣu tathā durganivāsiṣu /",
    "GSD36katy2p_u:83": " viruddhaṃ niyataṃ prāhus taṃ dharmaṃ na vicālayet // K_040 //",
    "GSD36katy2p_u:84": " nirṇayaṃ tu yadā kuryāt tena dharmeṇa pārthivaḥ /",
    "GSD36katy2p_u:85": " vyavahāraś caritreṇa tadā tenaiva bādhyate // K_041 //",
    "GSD36katy2p_u:86": " viruddhaṃ nyāyato yat tu caritraṃ kalpyate nṛpaiḥ /",
    "GSD36katy2p_u:87": " evaṃ tatra nirasyeta caritraṃ tu nṛpājñayā // K_042 //",
    "GSD36katy2p_u:88": " anena vidhinā yuktaṃ bādhakaṃ yad yad uttaram /",
    "GSD36katy2p_u:89": " anyathābādhanaṃ yatra tatra dharmo vihanyate // K_043 //",
    "GSD36katy2p_u:90": " asvargyā lokanāśāya parānīkabhayāvahā /",
    "GSD36katy2p_u:91": " āyurbījaharī rājñāṃ sati vākye svayaṃ kṛtiḥ // K_044 //",
    "GSD36katy2p_u:92": " tasmāc chāstrānusāreṇa rājā kāryāṇi sādhayet /",
    "GSD36katy2p_u:93": " vākyābhāve tu sarveṣāṃ deśadṛṣṭena sannayet // K_045 //",
    "GSD36katy2p_u:94": " yasya deśasya yo dharmaḥ pravṛttaḥ sārvakālikaḥ /",
    "GSD36katy2p_u:95": " śrutismṛtyavirodhena deśadṛṣṭaḥ sa ucyate // K_046 //",
    "GSD36katy2p_u:96": " deśapattanagoṣṭheṣu puragrāmeṣu vāsinām /",
    "GSD36katy2p_u:97": " teṣāṃ svasamayair dharma- śāstrato 'nyeṣu taiḥ saha // K_047 //",
    "GSD36katy2p_u:98": " deśasyānumatenaiva vyavasthā yā nirūpitā /",
    "GSD36katy2p_u:99": " likhitā tu sadā dhāryā mudritā rājam udrayā // K_048 //",
    "GSD36katy2p_u:100": " śāstravad yatnato rakṣyā tāṃ nirīkṣya vinirṇayet /",
    "GSD36katy2p_u:101": " naigamasthais tu yat kāryaṃ likhitaṃ yad vyavasthitam // K_049 //",
    "GSD36katy2p_u:102": " tasmāt tat saṃpravarteta nānyathaiva pravartayet /",
    "GSD36katy2p_u:103": " pramāṇadeśadṛṣṭaṃ tu yad evam iti niścitam // K_050 //",
    "GSD36katy2p_u:104": " aprvṛttaṃ kṛtaṃ yatra śrutismṛtyanumoditam /",
    "GSD36katy2p_u:105": " nānyathā tat punaḥ kāryaṃ nyāyāpetaṃ vivarjayet // K_051 //",
    "GSD36katy2p_u:106": " [dharmādhikaraṇam]",
    "GSD36katy2p_u:107": " dharmaśāstravicāreṇa mūlasāravivecanam /",
    "GSD36katy2p_u:108": " yatrādhikriyate sthāne dharmādhikaraṇaṃ hi tat // K_052 //",
    "GSD36katy2p_u:109": " prātar utthāya nṛpatiḥ śaucaṃ kṛtvā samāhitaḥ /",
    "GSD36katy2p_u:110": " guruṃ jyotirvidaṃ vaidyān devān viprān purohitān // K_053 //",
    "GSD36katy2p_u:111": " yathārham etān saṃpūjya supuṣpābharaṇāmbaraiḥ /",
    "GSD36katy2p_u:112": " abhivandya ca gurvādīn sumukhāṃ praviśet sabhām // K_054 //",
    "GSD36katy2p_u:113": " vinītaveṣo nṛpatiḥ sabhāṃ gatvā samāhitaḥ /",
    "GSD36katy2p_u:114": " āsīnaḥ prāṅmukhaḥ sthitvā paśyet kāryāṇi kāryiṇām /",
    "GSD36katy2p_u:115": " saha traividyavṛddhaiś ca mantrajñaiś caiva mantribhiḥ // K_055 //",
    "GSD36katy2p_u:116": " saprāḍvivākaḥ sāmātyaḥ sabrāhmaṇapurohitaḥ /",
    "GSD36katy2p_u:117": " sasabhyaḥ prekṣako rājā svarge tiṣṭhati dharmataḥ // K_056 //",
    "GSD36katy2p_u:118": " saha sabhyaiḥ sthirair yuktaiḥ prājñair maulair dvijottamaiḥ /",
    "GSD36katy2p_u:119": " dharmaśāstrārthakuśalair arthaśāstraviśāradaiḥ // K_057 //",
    "GSD36katy2p_u:120": " kulaśīlavayovṛtta- vittavadbhir amatsaraiḥ /",
    "GSD36katy2p_u:121": " vaṇigbhiḥ syāt katipayaiḥ kulabhūtair adhiṣṭhitam // K_058 //",
    "GSD36katy2p_u:122": " śrotāro vaṇijas tatra kartavyā nyāyadarśinaḥ // K_059 //",
    "GSD36katy2p_u:123": " [kāryadarśanakālaḥ]",
    "GSD36katy2p_u:124": " sabhāsthāneṣu pūrvāhṇe kāryāṇāṃ nirṇayaṃ nṛpaḥ /",
    "GSD36katy2p_u:125": " kuryāc chāstrapraṇītena mārgeṇāmitrakarṣaṇaḥ // K_060 //",
    "GSD36katy2p_u:126": " divasasyāṣṭamaṃ bhāgaṃ muktvā kālatrayaṃ tu yat /",
    "GSD36katy2p_u:127": " sa kālo vyavahārāṇāṃ śāstradṛṣṭaḥ paraḥ smṛtaḥ // K_061 //",
    "GSD36katy2p_u:128": " ādyād ahno 'ṣṭabhāgād yad ūrdhvaṃ bhāgatrayaṃ bhavet /",
    "GSD36katy2p_u:129": " sa kālo vyavahārasya śāstre dṛṣṭo manīṣibhiḥ // K_062 //",
    "GSD36katy2p_u:130": " [prāḍvivākaḥ]",
    "GSD36katy2p_u:131": " yadā kuryān na nṛpatiḥ svayaṃ kāryavinirṇayam /",
    "GSD36katy2p_u:132": " tadā tatra niyuñjīta brāhmaṇaṃ śāstrapāragam // K_063 //",
    "GSD36katy2p_u:133": " dakṣaṃ kulīnamadhyastham anudvegakaraṃ sthiram /",
    "GSD36katy2p_u:134": " paratra bhīruṃ dharmiṣṭham udyuktaṃ krodhavarjitam // K_064 //",
    "GSD36katy2p_u:135": " akrūro madhuraḥ snigdhaḥ kṣamāyāto vicakṣaṇaḥ /",
    "GSD36katy2p_u:136": " utsāhavān alubdhaś ca vāde yojyo nṛpeṇa tu // K_065 //",
    "GSD36katy2p_u:137": " ekaśāstram adhīyāno na vidyāt kāryaniścayam /",
    "GSD36katy2p_u:138": " tasmād bahvāgamaḥ kāryo vivādeṣūttamo nṛpaiḥ // K_066 //",
    "GSD36katy2p_u:139": " brāhmaṇo yatra na syāt tu kṣatriyaṃ tatra yojayet /",
    "GSD36katy2p_u:140": " vaiśyaṃ vā dharmaśāstrajñaṃ śūdraṃ yatnena varjayet // K_067 //",
    "GSD36katy2p_u:141": " ato 'nyair yat kṛtaṃ kāryam anyāyena kṛtaṃ tu tat /",
    "GSD36katy2p_u:142": " niyuktair api vijñeyaṃ daivād yady api śāstrataḥ // K_068 //",
    "GSD36katy2p_u:143": " vyavahārāśritaṃ praśnaṃ pṛcchati prāṅ iti sthitiḥ /",
    "GSD36katy2p_u:144": " vivecayati yas tasmin prāḍvivākas tataḥ smṛtaḥ // K_069 //",
    "GSD36katy2p_u:145": " anirṇīte tu yady arthe saṃbhāṣeta raho 'rthinā /",
    "GSD36katy2p_u:146": " prāḍvivāko 'tha daṇḍyaḥ syāt sabhyāś caiva viśeṣataḥ // K_070 //",
    "GSD36katy2p_u:147": " [sabhyāḥ]",
    "GSD36katy2p_u:148": " alubdhā dhanavantaś ca dharmajñāḥ satyavādinaḥ /",
    "GSD36katy2p_u:149": " sarvaśāstrapravīṇāś ca sabhyāḥ kāryā dvijottamāḥ // K_071 //",
    "GSD36katy2p_u:150": " nyāyaśāstram atikramya sabhyair yatra viniścitam /",
    "GSD36katy2p_u:151": " tatra dharmo hy adharmeṇa hato hanti na saṃśayaḥ // K_072 //",
    "GSD36katy2p_u:152": " yatra dharmo hy adharmeṇa satyaṃ yatrānṛtena ca /",
    "GSD36katy2p_u:153": " hanyate prekṣamāṇānāṃ hatās tatra sabhāsadaḥ // K_073 //",
    "GSD36katy2p_u:154": " adharmataḥ pravṛttaṃ tu nopekṣeran sabhāsadaḥ /",
    "GSD36katy2p_u:155": " upekṣamāṇāḥ sanṛpā narakaṃ yānty adhomukhāḥ // K_074 //",
    "GSD36katy2p_u:156": " anyāyenāpi taṃ yāntaṃ ye 'nuyānti sabhāsadaḥ /",
    "GSD36katy2p_u:157": " te 'pi tadbhāginas tasmād bodhanīyaḥ sa tair nṛpaḥ // K_075 //",
    "GSD36katy2p_u:158": " nyāyamārgād apetaṃ tu jñātvā cittaṃ mahīpateḥ /",
    "GSD36katy2p_u:159": " vaktavyaṃ tatpriyaṃ tatra na sabhyaḥ kilviṣī bhavet // K_076 //",
    "GSD36katy2p_u:160": " sabhyenāvaśyavaktavyaṃ dharmārthasahitaṃ vacaḥ /",
    "GSD36katy2p_u:161": " śṛṇoti yadi no rājā syāt tu sabhyas tato 'naghaḥ // K_077 //",
    "GSD36katy2p_u:162": " adharmāya yadā rājā niyuñjīta vivādinām /",
    "GSD36katy2p_u:163": " vijñāpya nṛpatiṃ sabhyas tadā kāryaṃ nivartayet // K_078 //",
    "GSD36katy2p_u:164": " snehād ajñānato vāpi lobhād vā mohato 'pi vā /",
    "GSD36katy2p_u:165": " tatra sabhyo 'nyathāvādī daṇḍyo 'sabhyaḥ smṛto hi saḥ // K_079 //",
    "GSD36katy2p_u:166": " kāryasya nirṇayaṃ samyag jñātvā sabhyas tato vadet /",
    "GSD36katy2p_u:167": " anyathā naiva vaktavyaṃ vaktā dviguṇadaṇḍabhāk // K_080 //",
    "GSD36katy2p_u:168": " sabhyadoṣāt tu yan naṣṭaṃ deyaṃ sabhyena tat tadā /",
    "GSD36katy2p_u:169": " kāryaṃ tu kāryiṇām eva niścitaṃ na vicālayet // K_081 //",
    "GSD36katy2p_u:170": " [kāryanirṇetṝṇāṃ gurulāghavam]",
    "GSD36katy2p_u:171": " kulāni śreṇayaś caiva gaṇas tv adhikṛto nṛpaḥ /",
    "GSD36katy2p_u:172": " pratiṣṭhā vyavahārāṇāṃ gurvebhyas tūttarottaram // K_082 //",
    "GSD36katy2p_u:173": " tapasvināṃ tu kāryāṇi traividyair eva kārayet /",
    "GSD36katy2p_u:174": " māyāyogavidāṃ caiva na svayaṃ kopakāraṇāt // K_083 //",
    "GSD36katy2p_u:175": " samyagvijñānasaṃpanno nopadeśaṃ prakalpayet /",
    "GSD36katy2p_u:176": " utkṛṣṭajātiśīlānāṃ gurvācāryatapasvinām // K_084 //",
    "GSD36katy2p_u:177": " gotrasthitis tu yā teṣāṃ kramād āyāti dharmataḥ /",
    "GSD36katy2p_u:178": " kuladharmaṃ tu taṃ prāhuḥ pālayet taṃ tathaiva tu // K_085 //",
    "GSD36katy2p_u:179": " [praśnaprakāraḥ]",
    "GSD36katy2p_u:180": " kāle kāryārthinaṃ pṛcchet praṇataṃ purataḥ sthitam /",
    "GSD36katy2p_u:181": " kiṃ kāryaṃ kā ca te pīḍā mā bhaiṣīr brūhi mānava // K_086 //",
    "GSD36katy2p_u:182": " kena kasmin kadā kasmāt pṛcched evaṃ sabhāgataḥ /",
    "GSD36katy2p_u:183": " evaṃ pṛṣṭaḥ sa yad brūyāt tat sabhyair brāhmaṇaḥ sahaḥ // K_087 //",
    "GSD36katy2p_u:184": " vimṛśya kāryaṃ nyāyyaṃ ced āhvānārtham ataḥ param /",
    "GSD36katy2p_u:185": " mudrāṃ vā nikṣipet tasmin puruṣaṃ vā samādiśet // K_088 //",
    "GSD36katy2p_u:186": " [pratinidhiḥ]",
    "GSD36katy2p_u:187": " samarpito 'rthinā yo 'nyaḥ paro dharmādhikāriṇi /",
    "GSD36katy2p_u:188": " prativādī sa vijñeyaḥ pratipannaś ca yaḥ svayam // K_089 //",
    "GSD36katy2p_u:189": " adhikāro 'bhiyuktasya netarasyāsty asaṅgateḥ /",
    "GSD36katy2p_u:190": " itaro 'py abhiyuktena pratirodhikṛto mataḥ // K_090 //",
    "GSD36katy2p_u:191": " arthinā saṃniyukto vā pratyarthiprahito 'pi vā /",
    "GSD36katy2p_u:192": " yo yasyārthe vivadate tayor jayaparājayau // K_091 //",
    "GSD36katy2p_u:193": " dāsāḥ karmakarāḥ śiṣyā niyuktā bāndhavās tathā /",
    "GSD36katy2p_u:194": " vādino na ca daṇḍyāḥ syuḥ yas tv ato 'nyaḥ sa daṇḍabhāk // K_092 //",
    "GSD36katy2p_u:195": " brahmahatyāsurāpāna- steyagurvaṅganāgame /",
    "GSD36katy2p_u:196": " anyeṣu cātipāpeṣu prativādī na dīyate // K_093 //",
    "GSD36katy2p_u:197": " manuṣyamāraṇe steye paradārābhimarśane /",
    "GSD36katy2p_u:198": " abhakṣyabhakṣaṇe caiva kanyāharaṇadūṣaṇe // K_094 //",
    "GSD36katy2p_u:199": " pāruṣye kūṭakaraṇe nṛpadrohe tathaiva ca /",
    "GSD36katy2p_u:200": " prativādī na dātavyaḥ kartā tu vivadet svayam // K_095 //",
    "GSD36katy2p_u:201": " [āhvānaṃ]",
    "GSD36katy2p_u:202": " dharmotsukān abhyudaye rogiṇo 'tha jaḍān api /",
    "GSD36katy2p_u:203": " asvasthamattonmattārta- striyo nāhvānayen nṛpaḥ // K_096 //",
    "GSD36katy2p_u:204": " na hīnapakṣāṃ yuvatiṃ kule jātāṃ prasūtikām /",
    "GSD36katy2p_u:205": " sarvavarṇottamāṃ kanyāṃ tā jñātiprabhukāḥ smṛtāḥ // K_097 //",
    "GSD36katy2p_u:206": " tadadhīnakuṭumbinyaḥ svairiṇyo gaṇikāś ca yāḥ /",
    "GSD36katy2p_u:207": " niṣkulā yāś ca patitās tāsām āhvānam iṣyate // K_098 //",
    "GSD36katy2p_u:208": " saśastro 'nuttarīyo vā muktakeśaḥ sahāsanaḥ /",
    "GSD36katy2p_u:209": " vāmahas tena vā vādaṃ vadan daṇḍam avāpnuyāt // K_099 //",
    "GSD36katy2p_u:210": " āhūtas tv avamanyeta yaḥ śakto rājaśāsanam /",
    "GSD36katy2p_u:211": " tasya kuryān nṛpo daṇḍaṃ vidhidṛṣṭena karmaṇā // K_100 //",
    "GSD36katy2p_u:212": " hīne karmāṇi pañcāśan- madhyame dviśatāvaraḥ /",
    "GSD36katy2p_u:213": " gurukāryeṣu daṇḍaḥ syān nityaṃ pañcaśatāvaraḥ // K_101 //",
    "GSD36katy2p_u:214": " kalpito yasya yo daṇḍas tv aparādhasya yatnataḥ /",
    "GSD36katy2p_u:215": " paṇānāṃ grahaṇaṃ tu syāt tanmūlyaṃ vātha rājani // K_102 //",
    "GSD36katy2p_u:216": " [āsedhaḥ]",
    "GSD36katy2p_u:217": " utpādayati yo hiṃsāṃ deyaṃ vā na prayacchati /",
    "GSD36katy2p_u:218": " yācam ānāya dauḥśīlyād ākṛṣyo 'sau nṛpājñayā // K_103 //",
    "GSD36katy2p_u:219": " āvedya tu nṛpe kāryam asaṃdigdhe pratiśrute /",
    "GSD36katy2p_u:220": " tadāsedhaṃ prayuñjīta yāvad āhvānadarśanam // K_104 //",
    "GSD36katy2p_u:221": " āsedhayogya āsiddha utkrāman daṇḍam arhati // K_105 //",
    "GSD36katy2p_u:222": " [anāsedhyāḥ]",
    "GSD36katy2p_u:223": " yas tv indriyanirodhena vyāhārocchvasanādibhiḥ /",
    "GSD36katy2p_u:224": " āsedhayed anāsedhyaṃ sa daṇḍyo na tv atikramī // K_106 //",
    "GSD36katy2p_u:225": " vṛkṣaparvatam ārūḍhā hastyaśvarathanausthitāḥ /",
    "GSD36katy2p_u:226": " viṣamasthāś ca te sarve nāsedhyāḥ kāryasādhakaiḥ // K_107 //",
    "GSD36katy2p_u:227": " vyādhyārtā vyasanasthāś ca yajamānās tathaiva ca /",
    "GSD36katy2p_u:228": " anuttīrṇāś ca nāsedhyā mattonmattajaḍās tathā // K_108 //",
    "GSD36katy2p_u:229": " na karṣako bījakāle senākāle tu sainikaḥ /",
    "GSD36katy2p_u:230": " pratijñāya prayātaś ca kṛtakālaś ca nāntarā // K_109 //",
    "GSD36katy2p_u:231": " udyuktaḥ karṣakaḥ sasye toyasyāgamane tathā /",
    "GSD36katy2p_u:232": " ārambhāt saṃgrahaṃ yāvat tatkālaṃ na vivādayet /",
    "GSD36katy2p_u:233": " āsedhayaṃs tv anāsedhyaṃ rajñā śāsya iti sthitiḥ // K_110 //",
    "GSD36katy2p_u:234": " abhiyuktaś ca ruddhaś ca tiṣṭheyuś ca nṛpājñayā /",
    "GSD36katy2p_u:235": " na tasyānyena kartavyam abhiyuktaṃ vidur budhāḥ // K_111 //",
    "GSD36katy2p_u:236": " ekāhadvyāhādyapekṣaṃ deśakālādyapekṣayā /",
    "GSD36katy2p_u:237": " dūtāya sādhite kārye tena bhaktaṃ pradāpayet // K_112 //",
    "GSD36katy2p_u:238": " deśakālavayaḥśaktyādy- apekṣaṃ bhojanaṃ smṛtam /",
    "GSD36katy2p_u:239": " ākārakasya sarvatra iti tattvavido viduḥ // K_113 //",
    "GSD36katy2p_u:240": " [pratibhūtvenāgrāhyāḥ]",
    "GSD36katy2p_u:241": " na svāmī na ca vai śatruḥ svāminādhikṛtas tathā /",
    "GSD36katy2p_u:242": " niruddho daṇḍitaś caiva saṃśayasthāś ca na kvacit // K_114 //",
    "GSD36katy2p_u:243": " naiva rikthī na riktaś ca na caivātyantavāsinaḥ /",
    "GSD36katy2p_u:244": " rājakāryaniyuktaś ca ye ca pravrajitā narāḥ // K_115 //",
    "GSD36katy2p_u:245": " nāśakto dhanine dātuṃ daṇḍaṃ rājñe ca tatsamam /",
    "GSD36katy2p_u:246": " jīvan vāpi pitā yasya tathaivecchāpravartakaḥ /",
    "GSD36katy2p_u:247": " nāvijñāto grahītavyaḥ pratibhūtvakriyāṃ prati // K_116 //",
    "GSD36katy2p_u:248": " atha cet pratibhūr nāsti vādayogyasya vādinaḥ /",
    "GSD36katy2p_u:249": " sa rakṣito dinasyānte dadyād dūtāya vetanam // K_117 //",
    "GSD36katy2p_u:250": " dvijātiḥ pratibhūhīno rakṣyaḥ syād bāhyacāribhiḥ /",
    "GSD36katy2p_u:251": " śūdrādīn pratibhūhīnān bandhayen nigaḍena tu // K_118 //",
    "GSD36katy2p_u:252": " atikrame 'payāte ca daṇḍayet taṃ paṇāṣṭakam /",
    "GSD36katy2p_u:253": " nityakarmāparodhas tu kāryaḥ sarvavarṇinām // K_119 //",
    "GSD36katy2p_u:254": " grahītagrahaṇo nyāye na pravartyo mahībhṛtā /",
    "GSD36katy2p_u:255": " tasya vā tatsamarpyaṃ syāt sthāpayed vā parasya tat // K_120 //",
    "GSD36katy2p_u:256": " [abhiyoktrādīnām uktikramaḥ]",
    "GSD36katy2p_u:257": " tatrābhiyoktā prāg brūyād abhiyuktas tv anantaram /",
    "GSD36katy2p_u:258": " tayor ante sadasyāstu prāḍvivākas tataḥ param // K_121 //",
    "GSD36katy2p_u:259": " yasya syād adhikā pīḍā kāryaṃ vāpy adhikaṃ bhavet /",
    "GSD36katy2p_u:260": " pūrvapakṣo bhavet tasya na yaḥ pūrvaṃ nivedayet // K_122 //",
    "GSD36katy2p_u:261": " yasya vārthagatā pīḍā śārīrī vādhikā bhavet /",
    "GSD36katy2p_u:262": " tasyārthivādo dātavyo na yaḥ pūrvaṃ nivedayet // K_123 //",
    "GSD36katy2p_u:263": " [pratijñāsvarūpam]",
    "GSD36katy2p_u:264": " niveśya kālaṃ varṣaṃ ca māsaṃ pakṣaṃ tirthi tathā /",
    "GSD36katy2p_u:265": " velāṃ pradeśaṃ viṣayaṃ sthānaṃ jātyākṛtī vayaḥ // K_124 //",
    "GSD36katy2p_u:266": " sādhyapramāṇaṃ dravyaṃ ca saṃkhyāṃ nāma tathātmanaḥ /",
    "GSD36katy2p_u:267": " rājñāṃ ca kramaśo nāma nivāsaṃ sādhyanāma ca // K_125 //",
    "GSD36katy2p_u:268": " kramāt pitṝṇāṃ nāmāni pīḍāṃ cāhartṛdāyakau /",
    "GSD36katy2p_u:269": " kṣamāliṅgāni cānyāni pakṣaṃ saṃkīrtya kalpayet // K_126 //",
    "GSD36katy2p_u:270": " deśaś caiva tathā sthānaṃ saṃniveśas tathaiva ca /",
    "GSD36katy2p_u:271": " jātiḥ saṃjñā nivāsaś ca pramāṇaṃ kṣetranāma ca // K_127 //",
    "GSD36katy2p_u:272": " pitṛpaitāmahaṃ caiva pūrvarājānukīrtanam /",
    "GSD36katy2p_u:273": " sthāvareṣu vivādeṣu daśaitāni niveśayet // K_128 //",
    "GSD36katy2p_u:274": " rāgādīnāṃ yad ekena kopitaḥ karaṇe vadet /",
    "GSD36katy2p_u:275": " tad om iti likhet sarvaṃ vādinaḥ phalakādiṣu // K_129 //",
    "GSD36katy2p_u:276": " adhikān śodhayed arthān nyūnāṃś ca pratipūrayet /",
    "GSD36katy2p_u:277": " bhūmau niveśayet tāvad yāvat pakṣaḥ pratiṣṭhitaḥ // K_130 //",
    "GSD36katy2p_u:278": " pūrvapakṣaṃ svabhāvoktaṃ prāḍvivāko 'bhilekhayet /",
    "GSD36katy2p_u:279": " pāṇḍulekhena phalake tataḥ patre viśodhitam // K_131 //",
    "GSD36katy2p_u:280": " anyad uktaṃ likhed anyad yo 'rthipratyarthināṃ vacaḥ /",
    "GSD36katy2p_u:281": " cauravac chāsayet taṃ tu dhārmikaḥ pṛthivīpatiḥ // K_132 //",
    "GSD36katy2p_u:282": " sollekhanaṃ vā labhate try ahaṃ saptāham eva vā /",
    "GSD36katy2p_u:283": " matir utpadyate yāvad vivāde vaktum icchataḥ // K_133 //",
    "GSD36katy2p_u:284": " yasmāt kāryasamārambhāc cirāt tena viniścayaḥ /",
    "GSD36katy2p_u:285": " tasmāt na labhate kālam abhiyuktas tu kālabhāk // K_134 //",
    "GSD36katy2p_u:286": " matir notsahate yatra vivāde kāryam icchatoḥ /",
    "GSD36katy2p_u:287": " dātavyas tatra kālaḥ syād arthipratyarthinor api // K_135 //",
    "GSD36katy2p_u:288": " [pratijñādoṣāḥ :",
    "GSD36katy2p_u:289": " pūrvapakṣadoṣāḥ]",
    "GSD36katy2p_u:290": " yaś ca rāṣṭraviruddhaś ca yaś ca rājñā vivarjitaḥ /",
    "GSD36katy2p_u:291": " anekapadasaṃkīrṇaḥ pūrvapakṣo na siddhyati // K_136 //",
    "GSD36katy2p_u:292": " bahupratijñaṃ yat kāryaṃ vyavahāreṣu niścitam /",
    "GSD36katy2p_u:293": " kāmaṃ tad api gṛhṇīyād rājā tattvabubhutsayā // K_137 //",
    "GSD36katy2p_u:294": " deśakālavihīnaś ca dravyasaṃkhyāvivarjitaḥ /",
    "GSD36katy2p_u:295": " sādhyapramāṇahīnaś ca pakṣo 'nādeya iṣyate // K_138 //",
    "GSD36katy2p_u:296": " nyāyasthaṃ necchate kartum anyāyaṃ vā karoty ayam /",
    "GSD36katy2p_u:297": " na lekhayati yat tv evaṃ tasya pakṣo na sidhyati // K_139 //",
    "GSD36katy2p_u:298": " aprasiddhaṃ nirābādhaṃ nirarthaṃ niṣprayojanam /",
    "GSD36katy2p_u:299": " asādhyaṃ vā viruddhaṃ vā pakṣābhāsaṃ vivarjayet // K_140 //",
    "GSD36katy2p_u:300": " pratijñādoṣanirmuktaṃ sādhyaṃ satkāraṇānvitam /",
    "GSD36katy2p_u:301": " niścitaṃ lokasiddhaṃ ca pakṣaṃ pakṣavido viduḥ // K_141 //",
    "GSD36katy2p_u:302": " svalpākṣaraḥ prabhūtārtho niḥsaṃdigdho nirākulaḥ /",
    "GSD36katy2p_u:303": " virodhikāraṇair mukto virodhipratiṣedhakaḥ // K_142 //",
    "GSD36katy2p_u:304": " yadā tv evaṃ vidhaḥ pakṣaḥ kalpitaḥ pūrvavādinā /",
    "GSD36katy2p_u:305": " dadyāt tatpakṣasaṃbaddhaṃ prativādī tadottaram // K_143 //",
    "GSD36katy2p_u:306": " śrāvyamāṇo 'rthinā yatra yo hy artho na vighātitaḥ /",
    "GSD36katy2p_u:307": " dānakāle 'thavā tūṣṇīṃ sthitaḥ so 'rtho 'numoditaḥ // K_144 //",
    "GSD36katy2p_u:308": " [uttaraṃ sadyo dātavyaṃ kālāntareṇa vā dātavyam]",
    "GSD36katy2p_u:309": " śrutvā lekhyagataṃ tv arthaṃ pratyarthī kāraṇād yadi /",
    "GSD36katy2p_u:310": " kālaṃ vivāde yāceta tasya deyo na saṃśayaḥ // K_145 //",
    "GSD36katy2p_u:311": " sadyo vaikāhapañcāha- tryahaṃ vā gurulāghavāt /",
    "GSD36katy2p_u:312": " labhetāsau tripakṣaṃ vā saptāhaṃ vā ṛṇādiṣu // K_146 //",
    "GSD36katy2p_u:313": " kālaṃ śaktiṃ viditvā tu kāryāṇāṃ ca balābalam /",
    "GSD36katy2p_u:314": " alpaṃ vā bahu vā kālaṃ dadyāt pratyarthine prabhuḥ // K_147 //",
    "GSD36katy2p_u:315": " dinaṃ māsārdhamāsau vā ṛtuḥ saṃvatsaro 'pi vā /",
    "GSD36katy2p_u:316": " kriyāsthityanurūpas tu deyaṃ kālaḥ pareṇa tu // K_148 //",
    "GSD36katy2p_u:317": " vyapaiti gauravaṃ yatra vināśas tyāga eva vā /",
    "GSD36katy2p_u:318": " kālaṃ tatra na kurvīta kāryam ātyayikaṃ hi tat // K_149 //",
    "GSD36katy2p_u:319": " dhenāv anaḍuhi kṣetre strīṣu prajanane tathā /",
    "GSD36katy2p_u:320": " nyāse yācitake datte tathaiva krayavikraye // K_150 //",
    "GSD36katy2p_u:321": " kanyāyā dūṣaṇe steye kalahe sāhase nidhau /",
    "GSD36katy2p_u:322": " upadhau kauṭasākṣye ca sadya eva vivādayet // K_151 //",
    "GSD36katy2p_u:323": " sāhasasteyapāruṣya- go'bhiśāpe tathātyaye /",
    "GSD36katy2p_u:324": " bhūmau vivādayet kṣipram akāle 'pi bṛhaspatiḥ // K_152 //",
    "GSD36katy2p_u:325": " sadyaḥ kṛteṣu kāryeṣu sadya eva vivādayet /",
    "GSD36katy2p_u:326": " kālātīteṣu vā kālaṃ dadyāt pratyarthine prabhuḥ // K_153 //",
    "GSD36katy2p_u:327": " sadyaḥ kṛte sadya eva māsātīte dinaṃ bhavet /",
    "GSD36katy2p_u:328": " ṣaḍābdike trirātraṃ syāt saptāhaṃ dvādaśābdike // K_154 //",
    "GSD36katy2p_u:329": " viṃśatyabde daśāhaṃ tu māsārdhaṃ vā labheta saḥ /",
    "GSD36katy2p_u:330": " māsaṃ triṃśatsamātīte tripakṣaṃ parato bhavet // K_155 //",
    "GSD36katy2p_u:331": " kālaṃ saṃvatsarād arvāk svayam eva yathepsitam /",
    "GSD36katy2p_u:332": " saṃvatsaraṃ jaḍonmatta- manaske vyādhipīḍite // K_156 //",
    "GSD36katy2p_u:333": " digantaraprapanne vā ajñātārthe ca vastuni /",
    "GSD36katy2p_u:334": " mūlaṃ vā sākṣiṇo vātha paradeśe sthitā yadā // K_157 //",
    "GSD36katy2p_u:335": " tatra kālo bhavet puṃsām ā svadeśasamāgamāt /",
    "GSD36katy2p_u:336": " datte 'pi kāle deyaṃ syāt punaḥ kāryasya gauravāt // K_158 //",
    "GSD36katy2p_u:337": " pūrvapakṣaśrutārthas tu pratyarthī tadanantaram /",
    "GSD36katy2p_u:338": " pūrvapakṣārthasaṃbandhaṃ pratipakṣaṃ nivedayet // K_159 //",
    "GSD36katy2p_u:339": " ācāradravyadāneṣṭa- kṛtyopasthānanirṇaye /",
    "GSD36katy2p_u:340": " nopasthito yadā kaścic chalaṃ tatra na kārayet // K_160 //",
    "GSD36katy2p_u:341": " daivarājakṛto doṣas tasmin kāle yadā bhavet /",
    "GSD36katy2p_u:342": " abādhatyāgamātreṇa na bhavet sa parājitaḥ // K_161 //",
    "GSD36katy2p_u:343": " daivarājakṛtaṃ doṣaṃ sākṣibhiḥ pratipādayet /",
    "GSD36katy2p_u:344": " jaihmyena vartamānasya daṇḍo dāpyas tu taddhanam // K_162 //",
    "GSD36katy2p_u:345": " abhiyukto 'bhiyoktāram abhiyuñjīta karhicit /",
    "GSD36katy2p_u:346": " anyatra daṇḍapāruṣya- steyasaṃgrahaṇātyayāt // K_163 //",
    "GSD36katy2p_u:347": " yāvan yasmin samācāraḥ pāraṃparyakramāgataḥ /",
    "GSD36katy2p_u:348": " taṃ pratīkṣya yathānyāyam uttaraṃ dāpayen nṛpaḥ // K_164 //",
    "GSD36katy2p_u:349": " [caturvidham uttaram]",
    "GSD36katy2p_u:350": " satyaṃ mithyottaraṃ caiva pratyavaskandanaṃ tathā /",
    "GSD36katy2p_u:351": " pūrvanyāyavidhiś caivam uttaraṃ syāc caturvidham // K_165 //",
    "GSD36katy2p_u:352": " śrutvā bhāṣārtham anyas tu yadā taṃ pratiṣedhati /",
    "GSD36katy2p_u:353": " arthataḥ śabdato vāpi mithyā tajjñeyam uttaraṃ // K_166 //",
    "GSD36katy2p_u:354": " abhiyukto 'bhiyogasya yadi kuryāt tu nihnavam /",
    "GSD36katy2p_u:355": " mithyā tat tu vijānīyād uttaraṃ vyavahārataḥ // K_167 //",
    "GSD36katy2p_u:356": " sādhyasya satyavacanaṃ pratipattir udāhṛtā // K_168 //",
    "GSD36katy2p_u:357": " mithyaitan nābhijānāmi tadā tatra na saṃnidhiḥ /",
    "GSD36katy2p_u:358": " ajātaś cāsmi tatkāla iti mithyā caturvidham // K_169 //",
    "GSD36katy2p_u:359": " yo 'rthinārthaḥ samuddiṣṭaḥ pratyarthī yadi taṃ tathā /",
    "GSD36katy2p_u:360": " prapadya kāraṇaṃ brūyād ādharyaṃ gurur abravīt // K_170 //",
    "GSD36katy2p_u:361": " ācāreṇāvasanno 'pi punar lekhayate yadi /",
    "GSD36katy2p_u:362": " so 'bhidheyo jitaḥ pūrvaṃ prāṅnyāyas tu sa ucyate // K_171 //",
    "GSD36katy2p_u:363": " vibhāvayāmi kulikaiḥ sākṣibhir likhitena vā /",
    "GSD36katy2p_u:364": " jitaś caiva mayāyaṃ prāk prāṅnyāyastriprakārakaḥ // K_172 //",
    "GSD36katy2p_u:365": " [uttarābhāsā uttaradoṣā vā]",
    "GSD36katy2p_u:366": " aprasiddhaṃ viruddhaṃ yad atyalpam atibhūri ca /",
    "GSD36katy2p_u:367": " saṃdigdhāsaṃbhavāvyaktam anyārthaṃ cātidoṣavat // K_173 //",
    "GSD36katy2p_u:368": " avyāpakaṃ vyastapadaṃ nigūḍhārthaṃ tathākulam /",
    "GSD36katy2p_u:369": " vyākhyāgamyam asāraṃ ca nottaraṃ śasyate budhaiḥ // K_174 //",
    "GSD36katy2p_u:370": " yadvyastapadam avyāpi nigūḍhārthaṃ tathākulam /",
    "GSD36katy2p_u:371": " vyākhyāgamyam asāraṃ ca nottaraṃ svārthasiddhaye // K_175 //",
    "GSD36katy2p_u:372": " cihnākārasahasraṃ tu samayaṃ cāvijānatā /",
    "GSD36katy2p_u:373": " bhāṣāntareṇa vā proktam aprasiddhaṃ tad uttaram // K_176 //",
    "GSD36katy2p_u:374": " pratidattaṃ mayā bālye pratidattaṃ mayā na hi /",
    "GSD36katy2p_u:375": " yad evam āha vijñeyaṃ viruddhaṃ tad ihottaraṃ // K_177 //",
    "GSD36katy2p_u:376": " jitaḥ purā mayāyaṃ ca tv arthe 'sminn iti bhāṣitum /",
    "GSD36katy2p_u:377": " purā mayāyam iti yat tad ūnaṃ cottaraṃ smṛtam // K_178 //",
    "GSD36katy2p_u:378": " gṛhītam iti vācye tu kāryaṃ tena kṛtaṃ mayā /",
    "GSD36katy2p_u:379": " purā gṛhītaṃ yad dravyam iti yac cātibhūri tat // K_179 //",
    "GSD36katy2p_u:380": " deyaṃ mayeti vaktavye mayādeyam itīdṛśam /",
    "GSD36katy2p_u:381": " saṃdigdham uttaraṃ jñeyaṃ vyavahāre budhais tadā // K_180 //",
    "GSD36katy2p_u:382": " balābalena caitena sāhasaṃ sthāpitaṃ purā /",
    "GSD36katy2p_u:383": " anuktam etan manyante tad anyārtham itīritam // K_181 //",
    "GSD36katy2p_u:384": " asmai dattaṃ mayā sārdhaṃ sahasram iti bhāṣite /",
    "GSD36katy2p_u:385": " pratidattaṃ tadardhaṃ yat tad ihāvyāpakaṃ smṛtam // K_182 //",
    "GSD36katy2p_u:386": " pūrvavādī kriyāṃ yāvat samyaṅ naiva niveśayet /",
    "GSD36katy2p_u:387": " mayā gṛhītaṃ pūrvaṃ no tad vyastapadam ucyate // K_183 //",
    "GSD36katy2p_u:388": " tatkiṃ tāmarasaṃ kaścid agṛhītaṃ pradāsyati /",
    "GSD36katy2p_u:389": " nigūḍhārthaṃ tu tat proktam uttaraṃ vyavahārataḥ // K_184 //",
    "GSD36katy2p_u:390": " kiṃ tenaiva sadā deyaṃ mayā deyaṃ bhaved iti /",
    "GSD36katy2p_u:391": " etad akulam ity uktam uttaraṃ tadvido viduḥ // K_185 //",
    "GSD36katy2p_u:392": " kākasya dantā no santi santītyādi yad uttaram /",
    "GSD36katy2p_u:393": " asāram iti tattvena samyaṅ nottaram iṣyate // K_186 //",
    "GSD36katy2p_u:394": " prastutād alpam avyaktaṃ nyūnādhikam asaṅgatam /",
    "GSD36katy2p_u:395": " avyāpyasāraṃ saṃdigdhaṃ pratipakṣaṃ na laṅghayet // K_187 //",
    "GSD36katy2p_u:396": " saṃdigdham anyatprakṛtād atyalpam atibhūri ca /",
    "GSD36katy2p_u:397": " pakṣaikadeśavyāpyeva tat tu naivottaraṃ bhavet // K_188 //",
    "GSD36katy2p_u:398": " pakṣaikadeśe yat satyam ekadeśe ca kāraṇam /",
    "GSD36katy2p_u:399": " mithyā caivaikadeśe ca saṅkarāt tad anuttaram // K_189 //",
    "GSD36katy2p_u:400": " na caikasmin vivāde tu kriyā syād vādinor dvayoḥ /",
    "GSD36katy2p_u:401": " na cārthasiddhir ubhayor na caikatra kriyādvayam // K_190 //",
    "GSD36katy2p_u:402": " [vādahānikarāṇi]",
    "GSD36katy2p_u:403": " prapadya kāraṇaṃ pūrvam anyadgurutaraṃ yadi /",
    "GSD36katy2p_u:404": " prativākyagataṃ brūyāt sādhyate tad dhi netarat // K_191 //",
    "GSD36katy2p_u:405": " yathārtham uttaraṃ dadyād ayacchantaṃ ca dāpayet /",
    "GSD36katy2p_u:406": " sāmabhedādibhir mārgair yāvat so 'rthaḥ samutthitaḥ // K_192 //",
    "GSD36katy2p_u:407": " mohād vā yadi vā śāṭhyād yan noktaṃ pūrvavādinā /",
    "GSD36katy2p_u:408": " uttarāntargataṃ cāpi tadgrāhyam ubhayor api // K_193 //",
    "GSD36katy2p_u:409": " upāyaiś codyamānas tu na dadyād uttaraṃ tu yaḥ /",
    "GSD36katy2p_u:410": " atikrānte saptarātre jito 'sau dātum arhati // K_194 //",
    "GSD36katy2p_u:411": " śrāvayitvā yathākāryaṃ tyajed anyad vaded asau /",
    "GSD36katy2p_u:412": " anyapakṣāśrayas tena kṛto vādī sa hīyate // K_195 //",
    "GSD36katy2p_u:413": " na mayābhihitaṃ kāryam abhiyujya paraṃ vadet /",
    "GSD36katy2p_u:414": " vibruvaṃś ca bhaved evaṃ hīnaṃ tam api nirdiśet // K_196 //",
    "GSD36katy2p_u:415": " lekhayitvā tu yo vākyaṃṃ hīnaṃ vāpy adhikaṃ punaḥ /",
    "GSD36katy2p_u:416": " vaded vādī sa hīyeta nābhiyogaṃ tu so 'rhati // K_197 //",
    "GSD36katy2p_u:417": " sabhyāś ca sākṣiṇaś caiva kriyā jñeyā manīṣibhiḥ /",
    "GSD36katy2p_u:418": " tāṃ kriyāṃ dveṣṭi yo mohāt kriyādveṣī sa ucyate // K_198 //",
    "GSD36katy2p_u:419": " āhvānād anupasthānāt sadya eva prahīyate // K_199 //",
    "GSD36katy2p_u:420": " brūhīt yukto 'pi na brūyāt sadyo bandhanam arhati /",
    "GSD36katy2p_u:421": " dvitīye 'hani durbuddher vidyāt tasya parājayam // K_200 //",
    "GSD36katy2p_u:422": " vyājenaiva tu yatrāsau dīrghakālam abhīpsati /",
    "GSD36katy2p_u:423": " sāpadeśaṃ tu tad vidyād vādahānikaraṃ smṛtam // K_201 //",
    "GSD36katy2p_u:424": " anyavādī paṇān pañca kriyādveṣī paṇān daśa /",
    "GSD36katy2p_u:425": " nopasthātā daśa dvau ca ṣoḍaśaiva niruttaraḥ /",
    "GSD36katy2p_u:426": " āhūtaprapalāyī ca paṇān grāhyas tu viṃśatim // K_202 //",
    "GSD36katy2p_u:427": " trir āhūtam anāyāntam āhūtaprapalāyinam /",
    "GSD36katy2p_u:428": " pañcarātram atikrāntaṃ vinayet taṃ mahīpatiḥ // K_203 //",
    "GSD36katy2p_u:429": " śrāvitavyavahārāṇām ekaṃ yatra prabhedayet /",
    "GSD36katy2p_u:430": " vādinaṃ lobhayec caiva hīnaṃ tam iti nirdiśet // K_204 //",
    "GSD36katy2p_u:431": " bhayaṃ karoti bhedaṃ vā bhīṣaṇaṃ vā nirodhanam /",
    "GSD36katy2p_u:432": " etāni vādinor arthasya vyavahāre sa hīyate // K_205 //",
    "GSD36katy2p_u:433": " doṣānurūpaṃ saṃgrāhyaḥ punarvādo na vidyate /",
    "GSD36katy2p_u:434": " ubhayor likhite vācye prārabdhe kāryaniścaye /",
    "GSD36katy2p_u:435": " ayuktaṃ tatra yo brūyāt tasmād arthāt sa hīyate // K_206 //",
    "GSD36katy2p_u:436": " sākṣiṇo yas tu nirdiśya kāmato na vivādayet /",
    "GSD36katy2p_u:437": " sa vādī hīyate tasmāt triṃśadrātrāt pareṇa tu // K_207 //",
    "GSD36katy2p_u:438": " palāyanānuttaratvād anyapakṣāśrayeṇa ca /",
    "GSD36katy2p_u:439": " hīnasya gṛhyate vādo na svavākyajitasya tu // K_208 //",
    "GSD36katy2p_u:440": " yo hīnavākyena jitas tasyoddhāraṃ vidur budhāḥ /",
    "GSD36katy2p_u:441": " svavākyahīno yas tu syāt tasyoddhāro na vidyate // K_209 //",
    "GSD36katy2p_u:442": " āvedya pragṛhītārthāḥ praśamaṃ yānti ye mithaḥ /",
    "GSD36katy2p_u:443": " sarve dviguṇadaṇḍyāḥ syuḥ vipralambhān nṛpasya te // K_210 //",
    "GSD36katy2p_u:444": " [kriyāpādaḥ]",
    "GSD36katy2p_u:445": " kāraṇāt pūrvapakṣo 'pi hy uttaratvaṃ prapadyate /",
    "GSD36katy2p_u:446": " ataḥ kriyā tadā proktā pūrvapakṣaprasādhinī // K_211 //",
    "GSD36katy2p_u:447": " śodhite likhite samyag iti nirdoṣa uttare /",
    "GSD36katy2p_u:448": " pratyarthino 'rthino vāpi kriyākaraṇam iṣyate // K_212 //",
    "GSD36katy2p_u:449": " vādinā yad abhipretaṃ svayaṃ sādhayitum sphuṭam /",
    "GSD36katy2p_u:450": " tat sādhyaṃ sādhanaṃ yena tat sādhyaṃ sādhyate 'khilam // K_213 //",
    "GSD36katy2p_u:451": " [pramāṇāni, teṣāṃ ca balābalādivicāraḥ]",
    "GSD36katy2p_u:452": " likhitaṃ sākṣiṇo bhuktiḥ pramāṇaṃ trividhaṃ viduḥ /",
    "GSD36katy2p_u:453": " leśoddeśas tu yuktiḥ syād divyānīha viṣādayaḥ // K_214 //",
    "GSD36katy2p_u:454": " pūrvavāde 'pi likhite yathākṣaram aśeṣataḥ /",
    "GSD36katy2p_u:455": " arthī tṛtīyapāde tu kriyayā pratipādayet // K_215 //",
    "GSD36katy2p_u:456": " kāryaṃ hi sādhyam ity uktaṃ sādhanaṃ tu kriyocyate /",
    "GSD36katy2p_u:457": " dvibhedā sā punarjñeyā daivikī mānuṣī tathā /",
    "GSD36katy2p_u:458": " mānuṣī likhyasākṣyādir vadhādir daivikī matā // K_216 //",
    "GSD36katy2p_u:459": " saṃbhave sākṣiṇāṃ prājño daivikīṃ varjayet kriyāṃ /",
    "GSD36katy2p_u:460": " saṃbhave tu prayuñjāno daivikīṃ hīyate tataḥ // K_217 //",
    "GSD36katy2p_u:461": " yady eko mānuṣīṃ brūyād anyo brūyāt tu daivikīm /",
    "GSD36katy2p_u:462": " mānuṣīṃ tatra gṛhṇīyān na tu daivīṃ kriyāṃ nṛpaḥ // K_218 //",
    "GSD36katy2p_u:463": " yady ekadeśavyāptāpi kriyā vidyeta mānuṣī /",
    "GSD36katy2p_u:464": " sā grāhyā na tu pūrṇāpi daivikī vadatāṃ nṛṇām // K_219 //",
    "GSD36katy2p_u:465": " pañcaprakāraṃ daivaṃ syān mānuṣaṃ trividhaṃ smṛtam // K_220 //",
    "GSD36katy2p_u:466": " kriyāṃ balavatīṃ muktvā durbalāṃ yo 'valambate /",
    "GSD36katy2p_u:467": " sa jaye 'vadhṛte sabhyaiḥ punas tāṃ nāpnuyāt kriyām // K_221 //",
    "GSD36katy2p_u:468": " sārabhūtaṃ padaṃ muktvā asārāṇi bahūny api /",
    "GSD36katy2p_u:469": " saṃsādhayet kriyā yā tu tāṃ jahyāt sāravarjitām /",
    "GSD36katy2p_u:470": " pakṣadvayaṃ sādhayed yā tāṃ jahyād dūrataḥ kriyām // K_222 //",
    "GSD36katy2p_u:471": " kriyā na daivikī proktā vidyāmāneṣu sākṣiṣu /",
    "GSD36katy2p_u:472": " lekhye ca sati vādeṣu na divyaṃ na ca sākṣiṇaḥ // K_223 //",
    "GSD36katy2p_u:473": " kālena hīyate lekhyaṃ dūṣitaṃ nyāyatas tathā /",
    "GSD36katy2p_u:474": " alekhyasākṣike daivīṃ vyavahāre vinirdiśet /",
    "GSD36katy2p_u:475": " daivasādhye pauruṣeyīṃ na lekhyaṃ vā prayojayet // K_224 //",
    "GSD36katy2p_u:476": " pūgaśreṇigaṇādīnāṃ yā sthitiḥ parikīrtitā /",
    "GSD36katy2p_u:477": " tasyās tu sādhanaṃ lekhyaṃ na divyaṃ na ca sākṣiṇaḥ // K_225 //",
    "GSD36katy2p_u:478": " dvāramārgakriyābhoga- jalavāhādike tathā /",
    "GSD36katy2p_u:479": " bhuktir eva hi gurvī syān na lekhyaṃ na ca sākṣiṇaḥ // K_226 //",
    "GSD36katy2p_u:480": " dattādatte 'tha bhṛtyānāṃ svāminā nirṇaye sati /",
    "GSD36katy2p_u:481": " vikrayādānasaṃbandhe krītvā dhanam ayacchati // K_227 //",
    "GSD36katy2p_u:482": " dyūte samāhvaye caiva vivāde samupasthite /",
    "GSD36katy2p_u:483": " sākṣiṇaḥ sādhanaṃ proktaṃ na divyaṃ na ca lekhyakam // K_228 //",
    "GSD36katy2p_u:484": " prakrānte sāhase vāde pāruṣye daṇḍavācike /",
    "GSD36katy2p_u:485": " balodbhūteṣu kāryeṣu sākṣiṇo divyam eva vā // K_229 //",
    "GSD36katy2p_u:486": " gūḍhasāhasikānāṃ tu prāptaṃ divyaiḥ parīkṣaṇam /",
    "GSD36katy2p_u:487": " yukticihneṅgitākāra- vākcakṣuśceṣṭitair nṛṇām // K_230 //",
    "GSD36katy2p_u:488": " uttameṣu ca sarveṣu sāhaseṣu vicārayet /",
    "GSD36katy2p_u:489": " sadbhāvaṃ divyadṛṣṭena satsu sākṣiṣu vai bhṛguḥ // K_231 //",
    "GSD36katy2p_u:490": " samatvaṃ sākṣiṇāṃ yatra divyais tatrāpi śodhayet /",
    "GSD36katy2p_u:491": " prāṇāntikavivādeṣu vidyāmāneṣu sākṣiṣu /",
    "GSD36katy2p_u:492": " divyam ālambate vādī na pṛcchet tatra sākṣiṇaḥ // K_232 //",
    "GSD36katy2p_u:493": " ṛṇe lekhyaṃ sākṣiṇo vā yuktileśādayo 'pi vā /",
    "GSD36katy2p_u:494": " daivikī vā kriyā proktā prajānāṃ hitakāmyayā // K_233 //",
    "GSD36katy2p_u:495": " codanā pratikālaṃ ca yuktileśas tathaiva ca /",
    "GSD36katy2p_u:496": " tṛtīyaḥ śapathaḥ proktaḥ tair ṛṇaṃ sādhayet kramāt // K_234 //",
    "GSD36katy2p_u:497": " abhīkṣṇaṃ codyamāno 'pi pratihanyān na tadvacaḥ /",
    "GSD36katy2p_u:498": " triḥ catuḥ pañcakṛtvo vā parato 'rthaṃ samācaret // K_235 //",
    "GSD36katy2p_u:499": " codanāpratighāte tu yuktileśaiḥ samanviyāt /",
    "GSD36katy2p_u:500": " deśakālārthasaṃbandha- parimāṇakriyādibhiḥ // K_236 //",
    "GSD36katy2p_u:501": " yuktiṣv apy asamarthāsu śapathair eva niṇayet /",
    "GSD36katy2p_u:502": " arthakālabalāpekṣair agnyambusukṛtādibhiḥ // K_237 //",
    "GSD36katy2p_u:503": " yatra syāt sopadhaṃ lekhyaṃ tadrājñaḥ śrāvitaṃ yadi /",
    "GSD36katy2p_u:504": " divyena śodhayet tatra rājā dharmāsanasthitaḥ // K_238 //",
    "GSD36katy2p_u:505": " vākpāruṣye ca bhūmau ca divyaṃ na parikalpayet // K_239 //",
    "GSD36katy2p_u:506": " sthāvareṣu vivādeṣu divyāni paridhārayet /",
    "GSD36katy2p_u:507": " sākṣibhir likhitenārthe bhuktyā caiva prasādhayet // K_240 //",
    "GSD36katy2p_u:508": " pramāṇair hetunā vāpi divyenaiva tu niścayam /",
    "GSD36katy2p_u:509": " sarveṣv eva vivādeṣu sadā kuryān narādhipaḥ // K_241 //",
    "GSD36katy2p_u:510": " likhitaṃ sākṣiṇo bhuktiḥ pramāṇaṃ trividhaṃ smṛtam /",
    "GSD36katy2p_u:511": " anumānaṃ vidur hetuṃ tarkaṃ caiva manīṣiṇaḥ // K_242 //",
    "GSD36katy2p_u:512": " pūrvābhāve pareṇaiva nānyathaiva kadācana /",
    "GSD36katy2p_u:513": " pramāṇair vādinirdiṣṭair bhuktyā likhitasākṣibhiḥ // K_243 //",
    "GSD36katy2p_u:514": " na kaścid abhiyoktāraṃ divyeṣu viniyojayet /",
    "GSD36katy2p_u:515": " abhiyuktāya dātavyaṃ divyaṃ divyaviśāradaiḥ // K_244 //",
    "GSD36katy2p_u:516": " mithyoktau sa catuṣpāt syāt pratyavaskandane tathā /",
    "GSD36katy2p_u:517": " prāṅnyāye sa ca vijñeyo dvipāt saṃpratipattiṣu // K_245 //",
    "GSD36katy2p_u:518": " parājayaś ca dvividhaḥ paroktaḥ svokta eva ca /",
    "GSD36katy2p_u:519": " paroktaḥ syād daśavidhaḥ svokta ekavidhaḥ smṛtaḥ // K_246 //",
    "GSD36katy2p_u:520": " vivādāntarasaṃkrāntiḥ pūrvottaraviruddhatā /",
    "GSD36katy2p_u:521": " dūṣaṇaṃ svakriyotpatteḥ paravākyopapādanam // K_247 //",
    "GSD36katy2p_u:522": " anirdeśaś ca deśasya nirdeśo 'deśakālayoḥ /",
    "GSD36katy2p_u:523": " sākṣiṇām upajāpaś ca vidveṣo vacanasya ca // K_248 //",
    "GSD36katy2p_u:524": " [lekhyam]",
    "GSD36katy2p_u:525": " lekhyaṃ tu dvividhaṃ proktaṃ svahastānyakṛtaṃ tathā /",
    "GSD36katy2p_u:526": " asākṣimatsākṣimac ca siddhir deśasthites tayoḥ // K_249 //",
    "GSD36katy2p_u:527": " grāhakeṇa svahastena likhitaṃ sākṣivarajitam /",
    "GSD36katy2p_u:528": " svahastalekhyaṃ vijñeyaṃ pramāṇaṃ tatsmṛtaṃ budhaiḥ // K_250 //",
    "GSD36katy2p_u:529": " utpattijātisaṃjñāṃ ca dhanasaṃkhyāṃ ca lekhayet /",
    "GSD36katy2p_u:530": " smaraty evaṃ prayuktasya naśyed arthas tv alekhitaḥ // K_251 //",
    "GSD36katy2p_u:531": " lekhyaṃ tu sākṣimatkāryam aviluptākṣarakramam /",
    "GSD36katy2p_u:532": " deśācārasthitiyutaṃ samagraṃ sarvavastuṣu // K_252 //",
    "GSD36katy2p_u:533": " varṇavākyakriyāyuktam asaṃdigdhaṃ sphuṭākṣaram /",
    "GSD36katy2p_u:534": " ahīnakramacihnaṃ ca lekhyaṃ tat siddhim āpnuyāt // K_253 //",
    "GSD36katy2p_u:535": " cātruvidyapuraśreṇī- gaṇapaurādikasthitiḥ /",
    "GSD36katy2p_u:536": " tatsidhyarthaṃ tu yal lekhyaṃ tad bhavet sthitipatrakam // K_254 //",
    "GSD36katy2p_u:537": " abhiśāpe samuttīrṇe prāyaścitte kṛte janaiḥ /",
    "GSD36katy2p_u:538": " viśuddhipatrakaṃ jñeyaṃ tebhyaḥ sākṣisamanvitam // K_255 //",
    "GSD36katy2p_u:539": " uttameṣu samasteṣu abhiśāpe samāgate /",
    "GSD36katy2p_u:540": " vṛttānuvādalekhyaṃ yat taj jñeyaṃ sandhipatrakam // K_256 //",
    "GSD36katy2p_u:541": " sīmāvivāde nirṇīte sīmāpatraṃ vidhīyate // K_257 //",
    "GSD36katy2p_u:542": " rājñaḥ svahastasaṃyuktaṃ samudrācihnitaṃ tathā /",
    "GSD36katy2p_u:543": " rājakīyaṃ smṛtaṃ lekhyaṃ sarveṣv artheṣu sākṣimat // K_258 //",
    "GSD36katy2p_u:544": " arthipratyarthivākyāni pratijñā sākṣivāk tathā /",
    "GSD36katy2p_u:545": " nirṇayaś ca yathā tasya yathā cāvadhṛtaṃ svayam // K_259 //",
    "GSD36katy2p_u:546": " etad yathākṣaraṃ lekhye yathāpūrvaṃ niveśayet /",
    "GSD36katy2p_u:547": " abhiyoktṛabhiyuktānāṃ vacanaṃ prāṅ niveśayet // K_260 //",
    "GSD36katy2p_u:548": " sabhyānāṃ prāḍvivākasya kulānāṃ vā tataḥ param /",
    "GSD36katy2p_u:549": " niścayaṃ smṛtiśāstrasya mataṃ tatraiva lekhayet // K_261 //",
    "GSD36katy2p_u:550": " siddhenārthena saṃyojyo vādī satkārapūrvakam /",
    "GSD36katy2p_u:551": " lekhyaṃ svahastasaṃyuktaṃ tasmai dadyāt tu pārthivaḥ // K_262 //",
    "GSD36katy2p_u:552": " sabhāsadaś ca ye tatra smṛtiśāstravidaḥ sthitāḥ /",
    "GSD36katy2p_u:553": " yathālekhyavidhhau tadvat svahastaṃ tatra dāpayet // K_263 //",
    "GSD36katy2p_u:554": " anena vidhinā lekhyaṃ paścātkāraṃ vidur budhāḥ /",
    "GSD36katy2p_u:555": " nirastā tu kriyā yatra pramāṇenaiva vādinā /",
    "GSD36katy2p_u:556": " paścātkāro bhavet tatra na sarvāsu vidhīyate // K_264 //",
    "GSD36katy2p_u:557": " anyavādīādihīnebhya itareṣāṃ pradīyate /",
    "GSD36katy2p_u:558": " vṛttānuvādasaṃsiddhaṃ tac ca syāj jayapatrakam // K_265 //",
    "GSD36katy2p_u:559": " [lekhyaparīkṣā]",
    "GSD36katy2p_u:560": " rājājñayā samāhūya yathānyāyaṃ vicārayet /",
    "GSD36katy2p_u:561": " lekhyācāreṇa likhitaṃ sākṣyācāreṇa sākṣiṇaḥ // K_266 //",
    "GSD36katy2p_u:562": " varṇavākyakriyāyuktam asaṃdigdhaṃ sphuṭākṣaram /",
    "GSD36katy2p_u:563": " ahīnakramacihnaṃ ca lekhyaṃ tatsiddhim āpnuyāt // K_267 //",
    "GSD36katy2p_u:564": " deśācārayutaṃ varṣam āsapakṣādivṛddhimat /",
    "GSD36katy2p_u:565": " ṛṇisākṣilekhakānām hastāṅgam lekhyam ucyate // K_268 //",
    "GSD36katy2p_u:566": " sthānabhraṣṭās tv apaṅktisthāḥ saṃdigdhā lakṣaṇacyutāḥ /",
    "GSD36katy2p_u:567": " yadā tu saṃsthitā varṇāḥ kūṭalekhyaṃ tadā bhavet // K_269 //",
    "GSD36katy2p_u:568": " deśācāraviruddhaṃ yat saṃdigdhaṃ kramavarjitam /",
    "GSD36katy2p_u:569": " kṛtam asvāminā yac ca sādhyahīnaṃ ca duṣyati // K_270 //",
    "GSD36katy2p_u:570": " mattenopādhibhītena tathonmattena pīḍitaiḥ /",
    "GSD36katy2p_u:571": " strībhir bālāsvatantraiś ca kṛtaṃ lekhyaṃ na sidhyati // K_271 //",
    "GSD36katy2p_u:572": " khyāpitaṃ ced dvitīye 'hni na kaścid vinivartayet /",
    "GSD36katy2p_u:573": " tathā tat syāt pramāṇaṃ tu mattonmattakṛtād ṛte // K_272 //",
    "GSD36katy2p_u:574": " sākṣidoṣād bhaved duṣṭaṃ patraṃ vai lekhakasya vā /",
    "GSD36katy2p_u:575": " dhanikasyopadhādoṣāt tathā dhāraṇikasya vā // K_273 //",
    "GSD36katy2p_u:576": " duṣṭair duṣṭaṃ bhavel lekhyaṃ śuddhaṃ śuddhair vinirdiśet /",
    "GSD36katy2p_u:577": " tat patram upadhāduṣṭaiḥ sākṣilekhakakārakaiḥ // K_274 //",
    "GSD36katy2p_u:578": " pramāṇasya hi ye doṣā vaktavyās te vivādinā /",
    "GSD36katy2p_u:579": " gūḍhās tu prakaṭāḥ sabhyaiḥ kāle śāstrapradarśanāt // K_275 //",
    "GSD36katy2p_u:580": " sākṣilekhakakartāraḥ kūṭatāṃ yānti te yathā /",
    "GSD36katy2p_u:581": " tathā doṣāḥ prayoktavyā duṣṭair lekhyaṃ praduṣyāta // K_276 //",
    "GSD36katy2p_u:582": " na lekhakena likhitaṃ na dṛṣṭaṃ sākṣibhis tathā /",
    "GSD36katy2p_u:583": " evaṃ pratyarthinokte tu kūṭalekhyaṃ prakīrtitam // K_277 //",
    "GSD36katy2p_u:584": " nātathyena pramāṇaṃ tu doṣeṇaiva tu dūṣayet /",
    "GSD36katy2p_u:585": " mithyābhiyoge daṇḍyaḥ syāt sādhyārthāc cāpi hīyate // K_278 //",
    "GSD36katy2p_u:586": " evaṃ duṣṭaṃ nṛpasthāne yasmiṃs tad dhi vicāryate /",
    "GSD36katy2p_u:587": " vimṛśya brāhmaṇaiḥ sārdhaṃ patradoṣān nirūpayet // K_279 //",
    "GSD36katy2p_u:588": " yena te kūṭatāṃ yānti sākṣilekhakakārakāḥ /",
    "GSD36katy2p_u:589": " tena duṣṭaṃ bhavel lekhyaṃ śuddhaiḥ śuddhiṃ vinirdiśet // K_280 //",
    "GSD36katy2p_u:590": " dhanikena svahastena likhitaṃ sākṣivarjitam /",
    "GSD36katy2p_u:591": " bhavet kūṭaṃ na cet kartā kṛtaṃ hīti vibhāvayet // K_281 //",
    "GSD36katy2p_u:592": " dattaṃ lekhye svahastaṃ tu ṛṇiko yadi nihnate /",
    "GSD36katy2p_u:593": " patrasthaiḥ sākṣibhir vācyo lekhakasya matena vā // K_282 //",
    "GSD36katy2p_u:594": " kṛtākṛtavivādeṣu sākṣibhiḥ patranirṇayaḥ /",
    "GSD36katy2p_u:595": " dūṣite patrake vādī tadārūḍhāṃs tu nirdiśet // K_283 //",
    "GSD36katy2p_u:596": " trividhasyāpi lekhyasya bhrāntiḥ sañjāyate nṛṇām /",
    "GSD36katy2p_u:597": " ṛṇisākṣilekhakānāṃ hastoktyā sādhayet tataḥ // K_284 //",
    "GSD36katy2p_u:598": " atha pañcatvam āpanno lekhakaḥ saha sākṣibhiḥ /",
    "GSD36katy2p_u:599": " tatsvahastādibhis teṣāṃ viśudhyet tu na saṃśayaḥ // K_285 //",
    "GSD36katy2p_u:600": " ṛṇisvahastasaṃdehe jīvato vā mṛtasya vā /",
    "GSD36katy2p_u:601": " tatsvahastakṛtair anyaiḥ patrais tallekhyanirṇayaḥ // K_286 //",
    "GSD36katy2p_u:602": " samudre 'pi lekhye mṛtāḥ sarve 'pi te sthitāḥ (?) /",
    "GSD36katy2p_u:603": " likhitaṃ tatpramāṇaṃ tu mṛteṣv api hi teṣu ca // K_287 //",
    "GSD36katy2p_u:604": " pratyakṣam anumānena na kadācit prabādhyate /",
    "GSD36katy2p_u:605": " tasmāl lekhyasya duṣṭasya vacobhiḥ sākṣiṇāṃ bhavet // K_288 //",
    "GSD36katy2p_u:606": " nirṇayaḥ svadhanārthaṃ hi patraṃ dūṣayati svayam /",
    "GSD36katy2p_u:607": " likhitaṃ likhitenaiva sākṣimatsākṣibhir haret // K_289 //",
    "GSD36katy2p_u:608": " kūṭoktau sākṣiṇāṃ vākyāl lekhakasya ca patrakam /",
    "GSD36katy2p_u:609": " nayec chuddhiṃ na yaḥ kūṭaṃ sa dāpyo damam uttamam // K_290 //",
    "GSD36katy2p_u:610": " āḍhyasya nikaṭasthasya yac chaktena na yācitam /",
    "GSD36katy2p_u:611": " śuddharṇaśaṅkayā tat tu lekhyaṃ durbalatām iyāt // K_291 //",
    "GSD36katy2p_u:612": " lekhyaṃ triṃśatsamātītam adṛṣṭāśrāvitaṃ ca yat /",
    "GSD36katy2p_u:613": " na tat siddhim avāpnoti tiṣṭhatsv api hi sākṣiṣu // K_292 //",
    "GSD36katy2p_u:614": " prayukte śāntalābhe tu likhitaṃ yo na darśayet /",
    "GSD36katy2p_u:615": " naiva yāceta ṛṇikaṃ na tat siddhim avāpnuyāt // K_293 //",
    "GSD36katy2p_u:616": " paścāt kāranibaddhaṃ yat tad yatnena vicārayet /",
    "GSD36katy2p_u:617": " yadi syād yuktiyuktaṃ tu pramāṇaṃ likhitaṃ tadā // K_294 //",
    "GSD36katy2p_u:618": " anyathā dūrataḥ kāryaṃ punar eva vinirṇayet /",
    "GSD36katy2p_u:619": " atathyaṃ tathyabhāvena sthāpitaṃ jñānavibhramāt /",
    "GSD36katy2p_u:620": " nivartyaṃ tatpramāṇaṃ syād yatnenāpi kṛtaṃ nṛpaiḥ // K_295 //",
    "GSD36katy2p_u:621": " mudrāśuddhaṃ kriyāśuddhaṃ bhuktiśuddhaṃ sacihnakam /",
    "GSD36katy2p_u:622": " rājñaḥ svahastasaṃśuddhaṃ śuddhim āyāti śāsanam // K_296 //",
    "GSD36katy2p_u:623": " nirdoṣaṃ prathitaṃ yat tu lekhyaṃ tat siddhim āpnuyāt // K_297 //",
    "GSD36katy2p_u:624": " dṛṣṭe patre sphuṭān doṣān noktav ānṛṇiko yadi /",
    "GSD36katy2p_u:625": " tato viṃśativarṣāṇi sthitaṃ patraṃ sthiraṃ bhavet // K_298 //",
    "GSD36katy2p_u:626": " śaktasya saṃnidhāv arthe yena lekhyena bhujyate /",
    "GSD36katy2p_u:627": " varṣāṇi viṃśatiṃ yāvat tat patraṃ doṣavarjitam // K_299 //",
    "GSD36katy2p_u:628": " atha viṃśativarṣāṇi ādhir bhuktaḥ suniścitam /",
    "GSD36katy2p_u:629": " tena lekhyena tat siddhir lekhyadoṣavivarjitā // K_300 //",
    "GSD36katy2p_u:630": " sīmāvivāde nirṇīte sīmāpatraṃ vidhīyate /",
    "GSD36katy2p_u:631": " tasya doṣāḥ pravaktavyā yāvad varṣāṇi viṃśatiḥ // K_301 //",
    "GSD36katy2p_u:632": " ādhānasahitaṃ yatra ṛṇaṃ lekhye niveśitam /",
    "GSD36katy2p_u:633": " mṛtasākṣi pramāṇaṃ tu svalpabhogeṣu tadviduḥ // K_302 //",
    "GSD36katy2p_u:634": " prāptaṃ vānena cet kiñcid dānaṃ cāpy anirūpitam /",
    "GSD36katy2p_u:635": " vināpi mudrayā lekhyaṃ pramāṇaṃ mṛtasākṣikam // K_303 //",
    "GSD36katy2p_u:636": " yadi labdhaṃ bhavet kiñcit prajñaptir vā kṛtā bhavet /",
    "GSD36katy2p_u:637": " pramāṇam eva likhitaṃ mṛtā yady api sākṣiṇaḥ // K_304 //",
    "GSD36katy2p_u:638": " darśitaṃ pratikālaṃ yad grāhitaṃ smāritaṃ tathā /",
    "GSD36katy2p_u:639": " lekhyaṃ sidhyati sarvatra mṛteṣv api ca sākṣiṣu // K_305 //",
    "GSD36katy2p_u:640": " na divyaiḥ sākṣibhir vāpi hīyate likhitaṃ kvacit /",
    "GSD36katy2p_u:641": " lekhyadharmaḥ sadā śreṣṭho hy ato nānyena hīyate // K_306 //",
    "GSD36katy2p_u:642": " tadyuktapratilekhyena tadviśiṣṭena vā sadā /",
    "GSD36katy2p_u:643": " lekhyakriyā nirasyeta nirasyānyena na kvacit // K_307 //",
    "GSD36katy2p_u:644": " darpaṇasthaṃ yathā bimbam asatsad iva dṛśyate /",
    "GSD36katy2p_u:645": " tathā lekhyasya bimbāni kurvanti kuśalā janāḥ // K_308 //",
    "GSD36katy2p_u:646": " dravyaṃ gṛhītvā yal lekhyaṃ parasmai saṃpradīyate /",
    "GSD36katy2p_u:647": " channam anyena cārūḍhaṃ saṃyataṃ cānyaveśmani // K_309 //",
    "GSD36katy2p_u:648": " datte vṛtte 'tha vā dravye kvacillikhitapūrvake /",
    "GSD36katy2p_u:649": " eṣa eva vidhir jñeyo lekhyaśuddhivinirṇaye // K_310 //",
    "GSD36katy2p_u:650": " sthāvare vikrayādhāne lekhyaṃ kūṭaṃ karoti yaḥ /",
    "GSD36katy2p_u:651": " sa samyagbhāvitaḥ kāryo jihvāpāṇyaṅghrivarjitaḥ // K_311 //",
    "GSD36katy2p_u:652": " malair yad bheditaṃ dagdhaṃ chidritaṃ vītam eva vā /",
    "GSD36katy2p_u:653": " tad anyat kārayel lekhyaṃ svedenollikhitaṃ tathā // K_312 //",
    "GSD36katy2p_u:654": " [bhuktiḥ]",
    "GSD36katy2p_u:655": " likhitaṃ sākṣiṇo bhuktiḥ pramāṇatrayam iṣyate /",
    "GSD36katy2p_u:656": " pramāṇeṣu smṛtā bhukteḥ sal lekhasamatā nṛṇām // K_313 //",
    "GSD36katy2p_u:657": " rathyānirgamanadvāra- jalavāhādisaṃśaye /",
    "GSD36katy2p_u:658": " bhuktir eva tu gurvī syāt pramāṇeṣv iti niścayaḥ // K_314 //",
    "GSD36katy2p_u:659": " anumānād guruḥ sakṣī sākṣibhyo likhitaṃ guru /",
    "GSD36katy2p_u:660": " avyāhatā tripuruṣī bhuktir ebhyo garīyasī // K_315 //",
    "GSD36katy2p_u:661": " nopabhoge balaṃ kāryam āhartrā tatsutena vā /",
    "GSD36katy2p_u:662": " paśustrīpuruṣādīnām iti dharmo vyavasthitaḥ // K_316 //",
    "GSD36katy2p_u:663": " bhuktis tu dvividhā proktā sāgamānāgamā tathā /",
    "GSD36katy2p_u:664": " tripuruṣī yā svatantrā sā ced alpā tu sāgamā // K_317 //",
    "GSD36katy2p_u:665": " mukhyā paitāmahī bhuktiḥ paitṛkī cāpi saṃmatā /",
    "GSD36katy2p_u:666": " tribhir etair avicchinnā sthirā ṣaṣṭyābdikī matā // K_318 //",
    "GSD36katy2p_u:667": " sāgamena tu bhuktena samyagbhuktaṃ yadā tu yat /",
    "GSD36katy2p_u:668": " āhartā labhate tat tu nāpahāryaṃ tu tat kvacit // K_319 //",
    "GSD36katy2p_u:669": " pranaṣṭāgamalekhyena bhogārūḍhena vādinā /",
    "GSD36katy2p_u:670": " kālaḥ pramāṇaṃ dānaṃ ca kīrtanīyāni saṃsadi // K_320 //",
    "GSD36katy2p_u:671": " smārtakāle kriyā bhūmeḥ sāgamā bhuktir iṣyate /",
    "GSD36katy2p_u:672": " asmārte 'nugamābhāvāt kramāt tripuruṣāgatā // K_321 //",
    "GSD36katy2p_u:673": " ādau tu kāraṇaṃ madhye bhuktis tu sāgamā (?) /",
    "GSD36katy2p_u:674": " kāraṇaṃ bhuktir evaikā saṃtatā yā tripauruṣī // K_322 //",
    "GSD36katy2p_u:675": " āhartā bhuktiyukto 'pi lekhyadoṣān viśodhayet /",
    "GSD36katy2p_u:676": " tatsuto bhuktidoṣāṃs tu lekhyadoṣāṃs tu nāpnuyāt // K_323 //",
    "GSD36katy2p_u:677": " yenopāttaṃ hi yad dravyaṃ so 'bhiyuktas tad uddharet /",
    "GSD36katy2p_u:678": " cirakālopabhoge 'pi bhuktis tasyaiva neṣyate // K_324 //",
    "GSD36katy2p_u:679": " cirantanam avijñātaṃ bhogaṃ lobhān na cālayet // K_325 //",
    "GSD36katy2p_u:680": " pitrā bhuktaṃ tu yad dravyaṃ bhuktyācāreṇa dharmataḥ /",
    "GSD36katy2p_u:681": " tasmin prete na vācyo 'sau bhuktyā prāptaṃ hi tasya tat // K_326 //",
    "GSD36katy2p_u:682": " tribhir eva tu yā bhuktā puruṣair bhū yathāvidhi /",
    "GSD36katy2p_u:683": " lekhyābhāve 'pi tāṃ tatra caturthaḥ samavāpnuyāt // K_327 //",
    "GSD36katy2p_u:684": " yathā kṣīraṃ janayati dadhi kālād rasānvitam /",
    "GSD36katy2p_u:685": " dānahetus tathā kālād bhogas tripuruṣāgataḥ // K_328 //",
    "GSD36katy2p_u:686": " bhuktir balavatī śāstre saṃtatā yā cirantanī /",
    "GSD36katy2p_u:687": " vicchinnāpi sā jñeyā yā tu pūrvaprasādhitā // K_329 //",
    "GSD36katy2p_u:688": " na bhogaṃ kalpayet strīṣu devarājadhaneṣu ca /",
    "GSD36katy2p_u:689": " bālaśrotriyavit te ca mātṛtaḥ pitṛtaḥ kramāt // K_330 //",
    "GSD36katy2p_u:690": " brahmacarī caret kaścid avrataṃ ṣaṭtriṃśadābdikam /",
    "GSD36katy2p_u:691": " arthārthī cānyaviṣaye dīrghakālaṃ vasen naraḥ // K_331 //",
    "GSD36katy2p_u:692": " samāvṛtto 'vratī kuryāt svadhanānveṣaṇaṃ tataḥ /",
    "GSD36katy2p_u:693": " pañcāśadābdiko bhogas tad dhanasyāpahārakaḥ // K_332 //",
    "GSD36katy2p_u:694": " pravivedaṃ dvādaśābdaḥ kālo vidyārthināṃ smṛtaḥ /",
    "GSD36katy2p_u:695": " śilpavidyārthināṃ caiva grahaṇāntaḥ prakīrtitaḥ // K_333 //",
    "GSD36katy2p_u:696": " suhṛdbhir bandhubhiś caiṣāṃ yat svaṃ bhuktam apaśyatām /",
    "GSD36katy2p_u:697": " nṛpāparādhināṃ caiva na tat kālena hīyate // K_334 //",
    "GSD36katy2p_u:698": " sanābhibhir bāndhavaiś ca yad bhuktaṃ svajanais tathā /",
    "GSD36katy2p_u:699": " bhogāt tatra na siddhiḥ syād bhogam anyatra kalpayet // K_335 //",
    "GSD36katy2p_u:700": " [yuktiḥ]",
    "GSD36katy2p_u:701": " arthinābhyarthito yas tu vighātaṃ na prayojayet /",
    "GSD36katy2p_u:702": " tricatuḥpañcakṛtvo vā paras tad ṛṇī bhavet (?) // K_336 //",
    "GSD36katy2p_u:703": " dānaṃ prajñāpanā bhedaḥ saṃpralobhakriyā ca yā /",
    "GSD36katy2p_u:704": " cittāpanayanaṃ caiva hetavo hi vibhāvakāḥ // K_337 //",
    "GSD36katy2p_u:705": " eṣām anyatamo yatra vādinā bhāvito bhavet /",
    "GSD36katy2p_u:706": " mūlakriyā tu tatra syād bhāvite vādinihnave // K_338 //",
    "GSD36katy2p_u:707": " [sākṣiṇaḥ]",
    "GSD36katy2p_u:708": " na kālaharaṇaṃ kāryaṃ rājñā sākṣiprabhāṣaṇe /",
    "GSD36katy2p_u:709": " mahān doṣo bhavet kālād dharmavyāvṛttilakṣaṇaḥ // K_339 //",
    "GSD36katy2p_u:710": " upasthitān parīkṣeta sākṣiṇo nṛpatiḥ svayam /",
    "GSD36katy2p_u:711": " sākṣibhir bhāṣitaṃ vākyaṃ sabhyaiḥ saha parīkṣayet // K_340 //",
    "GSD36katy2p_u:712": " samyakkriyāparijñāne deyaḥ kālas tu sākṣiṇām /",
    "GSD36katy2p_u:713": " saṃdigdhaṃ yatra sākṣyaṃ syāt sadyaḥ spaṣṭaṃ vivādayet // K_341 //",
    "GSD36katy2p_u:714": " sabhāntaḥ sākṣiṇaḥ sarvān arthipratyarthisaṃnidhau /",
    "GSD36katy2p_u:715": " prāṅvivāko niyuñjīta vidhinānena sāntvayan // K_342 //",
    "GSD36katy2p_u:716": " yad dvayor anayor vettha kārye 'smiṃś ceṣṭitaṃ mithaḥ /",
    "GSD36katy2p_u:717": " tad brūta sarvaṃ satyena yuṣmākaṃ hy atra sākṣitā // K_343 //",
    "GSD36katy2p_u:718": " devabrāhmanasānnidhye sākṣyaṃ pṛcched ṛtaṃ dvijān /",
    "GSD36katy2p_u:719": " udaṅmukhān prāṅmukhān vā pūrvāhṇe vai śuciḥ śucīn // K_344 //",
    "GSD36katy2p_u:720": " āhūya sākṣiṇaḥ pṛcchen niyamya śapathair bhṛśam /",
    "GSD36katy2p_u:721": " samastān viditācārān vijñātārthān pṛthakpṛthak // K_345 //",
    "GSD36katy2p_u:722": " arthipratyarthisāṃnidhyād anubhūtaṃ tu yad bhavet /",
    "GSD36katy2p_u:723": " tad grāhyaṃ sākṣiṇo vākyam anyathā na bṛhaspatiḥ // K_346 //",
    "GSD36katy2p_u:724": " prakhyātakulaśīlāś ca lobhamohavivarjitāḥ /",
    "GSD36katy2p_u:725": " āptāḥ śuddhā viśiṣṭā ye teṣāṃ sākṣyam asaṃśayam // K_347 //",
    "GSD36katy2p_u:726": " vibhāvyo vādinā yādṛk sadṛśair eva bhāvayet /",
    "GSD36katy2p_u:727": " notkṛṣṭaś cāvakṛṣṭas tu sākṣibhir bhāvayet sadā // K_348 //",
    "GSD36katy2p_u:728": " liṅginaḥ śreṇipūgāś ca vaṇigvrātās tathāpare /",
    "GSD36katy2p_u:729": " samūhasthāś ca ye cānye vargās tān abravīd bhṛguḥ // K_349 //",
    "GSD36katy2p_u:730": " dāsacāraṇamallānāṃ hastyaśvāyudhajīvinām /",
    "GSD36katy2p_u:731": " pratyekaikaṃ samūhānāṃ nāyakā vargiṇas tathā /",
    "GSD36katy2p_u:732": " teṣāṃ vādaḥ svavargeṣu vargiṇas teṣu sākṣiṇaḥ // K_350 //",
    "GSD36katy2p_u:733": " strīṇāṃ sākṣyaṃ striyaḥ kuryur dvijānāṃ sadṛśā dvijāḥ /",
    "GSD36katy2p_u:734": " śūdrāś ca santaḥ śūdrāṇām antyānām antyayonayaḥ // K_351 //",
    "GSD36katy2p_u:735": " aśakya āgamo yatra videśaprativāsinām /",
    "GSD36katy2p_u:736": " traividyaprahitaṃ tatra lekhyasākṣyaṃ pravādayet // K_352 //",
    "GSD36katy2p_u:737": " abhyantaras tu nikṣepe sākṣyam eko 'pi vācyate /",
    "GSD36katy2p_u:738": " arthinā prahitaḥ sākṣī bhavaty eko 'pi dūtakaḥ // K_353 //",
    "GSD36katy2p_u:739": " saṃskṛtaṃ yena yat paṇyaṃ tat tenaiva vibhāvayet /",
    "GSD36katy2p_u:740": " eka eva pramāṇaṃ sa vivāde tatra kīrtitaḥ // K_354 //",
    "GSD36katy2p_u:741": " lekhakaḥ prāṅvivākaś ca sabhyāś caivānupūrvaśaḥ /",
    "GSD36katy2p_u:742": " nṛpe paśyati yat kāryaṃ sākṣiṇaḥ samudāhṛtāḥ // K_355 //",
    "GSD36katy2p_u:743": " anye punar anirdiṣṭāḥ sākṣiṇaḥ samudāhṛtāḥ /",
    "GSD36katy2p_u:744": " grāmaś ca prāṅvivākaś ca rājā ca vyavahāriṇām // K_356 //",
    "GSD36katy2p_u:745": " kāryeṣv abhyantaro yaś ca arthinā prahitaś ca yaḥ /",
    "GSD36katy2p_u:746": " kulyāḥ kulavivādeṣu bhaveyus te 'pi sākṣiṇaḥ // K_357 //",
    "GSD36katy2p_u:747": " rikthabhāgavivāde tu saṃdehe samupasthite /",
    "GSD36katy2p_u:748": " kulyānāṃ vacanaṃ tatra pramāṇaṃ tadviparyaye // K_358 //",
    "GSD36katy2p_u:749": " sākṣiṇāṃ likhitānāṃ tu nirdiṣṭānāṃ ca vādinā /",
    "GSD36katy2p_u:750": " teṣām eko 'nyathāvādī bhedāt sarve na sākṣiṇaḥ // K_359 //",
    "GSD36katy2p_u:751": " anyena hi kṛtaḥ sākṣī naivānyastaṃ vivādayet /",
    "GSD36katy2p_u:752": " tadabhāve niyukto vā bāndhavo vā vivādayet // K_360 //",
    "GSD36katy2p_u:753": " tadvṛttijīvino ye ca tatsevāhitakāriṇaḥ /",
    "GSD36katy2p_u:754": " tadbandhusuhṛdo bhṛtyā āptās te tu na sākṣiṇaḥ // K_361 //",
    "GSD36katy2p_u:755": " mātṛṣvasṛsutāś caiva sodaryāsutamātulāḥ /",
    "GSD36katy2p_u:756": " ete sanābhayas tūktāḥ sākṣyaṃ teṣu na yojayet // K_362 //",
    "GSD36katy2p_u:757": " kulyāḥ saṃbandhinaś caiva vivāhyo bhaginīpatiḥ /",
    "GSD36katy2p_u:758": " pitā bandhuḥ pitṛvyaś ca śvaśuro guravas tathā // K_363 //",
    "GSD36katy2p_u:759": " nagaragrāmadeśeṣu niyuktā ye padeṣu ca /",
    "GSD36katy2p_u:760": " vallabhāś ca na pṛccheyur bhaktās te rājapūruṣāḥ // K_364 //",
    "GSD36katy2p_u:761": " ṛṇādiṣu parīkṣeta sākṣiṇaḥ sthirakarmasu /",
    "GSD36katy2p_u:762": " sāhasātyayike caiva parīkṣā kutracit smṛtā // K_365 //",
    "GSD36katy2p_u:763": " vyāghāteṣu nṛpājñāyāḥ saṃgrahe sāhaseṣu ca /",
    "GSD36katy2p_u:764": " steyapāruṣyayoś caiva na parīkṣeta sākṣiṇaḥ // K_366 //",
    "GSD36katy2p_u:765": " antarveśmani rātrau ca bahirgrāmāc ca yad bhavet /",
    "GSD36katy2p_u:766": " eteṣv evābhiyogaś cen na parīkṣeta sākṣiṇaḥ // K_367 //",
    "GSD36katy2p_u:767": " na sākṣyaṃ sākṣibhir vācyam apṛṣṭair arthinā sadā /",
    "GSD36katy2p_u:768": " na sākṣyaṃ teṣu vidyeta svayam ātmani yojayet // K_368 //",
    "GSD36katy2p_u:769": " lekhyārūḍhaś cottaraś ca sākṣī mārgadvayānvitaḥ // K_369 //",
    "GSD36katy2p_u:770": " atha svahastenārūḍhas tiṣṭhaṃś caikaḥ sa eva tu /",
    "GSD36katy2p_u:771": " na cet pratyabhijānīyāt tatsvahastaiḥ prasādhayet // K_370 //",
    "GSD36katy2p_u:772": " arthinā svayam ānīto yo lekhye saṃniveśyate /",
    "GSD36katy2p_u:773": " sa sākṣī likhito nāma smāritaḥ patrakād ṛte // K_371 //",
    "GSD36katy2p_u:774": " yas tu kāryaprasiddhyarthaṃ dṛṣṭvā kāryaṃ punaḥ punaḥ /",
    "GSD36katy2p_u:775": " smāryate hy arthinā sākṣī sa smārita ihocyate // K_372 //",
    "GSD36katy2p_u:776": " prayojanārtham ānītaḥ prasaṅgād āgataś ca yaḥ /",
    "GSD36katy2p_u:777": " dvau sākṣiṇau tv alikhitau pūrvapakṣasya sādhakau // K_373 //",
    "GSD36katy2p_u:778": " arthinā svārthasiddyarthaṃ pratyarthivacanaṃ sphuṭam /",
    "GSD36katy2p_u:779": " yaḥ śrāvitaḥ sthito gūḍho gūḍhasākṣī sa ucyate // K_374 //",
    "GSD36katy2p_u:780": " sākṣiṇām api yaḥ sākṣyam uparyupari bhāṣate /",
    "GSD36katy2p_u:781": " śravaṇāc chrāvaṇād vāpi sa sākṣyuttarasaṃjñitaḥ // K_375 //",
    "GSD36katy2p_u:782": " ullapyaṃ yasya viśrambhāt kāryaṃ vā viniveditam /",
    "GSD36katy2p_u:783": " gūḍhacārī sa vijñeyaḥ kāryam adhyagatas tathā // K_376 //",
    "GSD36katy2p_u:784": " arthī yatra vipannaḥ syāt tatra sākṣī mṛtāntaraḥ /",
    "GSD36katy2p_u:785": " pratyarthī ca mṛto yatra tatrāpy evaṃ prakalpyate // K_377 //",
    "GSD36katy2p_u:786": " [sākṣidoṣodbhāvanam]",
    "GSD36katy2p_u:787": " lekhyadoṣās tu ye kecit sākṣiṇāṃ caiva ye smṛtāḥ /",
    "GSD36katy2p_u:788": " vādakāle tu vaktavyāḥ paścād uktān na dūṣayet // K_378 //",
    "GSD36katy2p_u:789": " ukter arthe sākṣiṇo yas tu dūṣayet prāgdūṣitān /",
    "GSD36katy2p_u:790": " na ca tatkāraṇaṃ brūyāt prāpnuyāt pūrvasāhasam // K_379 //",
    "GSD36katy2p_u:791": " nātathyena pramāṇaṃ tu doṣeṇaiva tu dūṣayet /",
    "GSD36katy2p_u:792": " mithyābhiyoge daṇḍyaḥ syāt sādhyārthāc cāpi hīyate // K_380 //",
    "GSD36katy2p_u:793": " pratyarthinārthinā vāpi sākṣidūṣaṇasādhane /",
    "GSD36katy2p_u:794": " prastutārthopayogitvād vyavahārāntaraṃ na ca // K_381 //",
    "GSD36katy2p_u:795": " sākṣidoṣāḥ pravaktavyāḥ saṃsadi prativādinā /",
    "GSD36katy2p_u:796": " patre vilikhya tān sarvān vācyaḥ pratyuttaraṃ tataḥ // K_382 //",
    "GSD36katy2p_u:797": " pratipattau tu sākṣitvam arhanti na kadācana /",
    "GSD36katy2p_u:798": " ato 'nyathā bhāvanīyāḥ kriyayā prativādinā // K_383 //",
    "GSD36katy2p_u:799": " abhāvayan dhanam dāpyaḥ pratyarthī sākṣiṇaḥ sphuṭam /",
    "GSD36katy2p_u:800": " bhāvitāḥ sākṣiṇaḥ sarve sākṣidharmanirākṛtāḥ // K_384 //",
    "GSD36katy2p_u:801": " ākāro 'ṅgitaceṣṭābhis tasya bhāvaṃ vibhāvayet /",
    "GSD36katy2p_u:802": " prativādī bhaved dhīnaḥ so 'numānena lakṣyate // K_385 //",
    "GSD36katy2p_u:803": " kampaḥ svedo 'tha vaikalyam oṣṭhaśoṣābhimarśane /",
    "GSD36katy2p_u:804": " bhūlekhanaṃ sthānahānis tiryagūrdhvanirīkṣaṇam /",
    "GSD36katy2p_u:805": " svarabhedaś ca duṣṭasya cihnāny āhur manīṣiṇaḥ // K_386 //",
    "GSD36katy2p_u:806": " sabhāntaḥsthais tu vaktavyaṃ sākṣyaṃ nānyatra sākṣibhiḥ /",
    "GSD36katy2p_u:807": " sarvasākṣyeṣv ayaṃ dharmo hy anyatra sthāvareṣu tu // K_387 //",
    "GSD36katy2p_u:808": " arthipratyarthisāṃnidhye sādhyārthasya ca saṃnidhau /",
    "GSD36katy2p_u:809": " pratyakṣaṃ deśayet sakṣyaṃ parokṣaṃ na kathaṃcana // K_388 //",
    "GSD36katy2p_u:810": " arthasyopari vaktavyaṃ tayor api vinā kvacit /",
    "GSD36katy2p_u:811": " catuṣpadeṣv ayaṃ dharmo dvipadasthāvareṣu ca // K_389 //",
    "GSD36katy2p_u:812": " taulyagaṇimameyānām abhāve 'pi vivādayet /",
    "GSD36katy2p_u:813": " kriyākāreṣu sarveṣu sākṣitvaṃ na tato 'nyathā // K_390 //",
    "GSD36katy2p_u:814": " vadhe cet prāṇināṃ sākṣyaṃ vādayec chivasaṃnidhau /",
    "GSD36katy2p_u:815": " tadabhāve tu cihnasya nānyathaiva pravādayet // K_391 //",
    "GSD36katy2p_u:816": " svabhāvoktaṃ vacas teṣāṃ grāhyaṃ yad doṣavarjitam /",
    "GSD36katy2p_u:817": " ukte tu sākṣiṇo rājñā na praṣṭavyāḥ punaḥ punaḥ // K_392 //",
    "GSD36katy2p_u:818": " svabhāvenaiva yad brūyus tad grāhyaṃ vyāvahārikam /",
    "GSD36katy2p_u:819": " ato yad anyad vibrūyur dharmārthaṃ tad apārthakam // K_393 //",
    "GSD36katy2p_u:820": " samavetais tu yad dṛṣṭaṃ vaktavyaṃ tat tathaiva tu /",
    "GSD36katy2p_u:821": " vibhinnaikaikakāryaṃ yad vaktavyaṃ tat pṛthak pṛthak // K_394 //",
    "GSD36katy2p_u:822": " bhinnakāle tu yat kāryaṃ vijñātaṃ tatra sākṣibhiḥ /",
    "GSD36katy2p_u:823": " ekaikaṃ vādayet tatra bhinnakālaṃ tu tad bhṛguḥ // K_395 //",
    "GSD36katy2p_u:824": " ṛṇādiṣu vivādeṣu sthiraprāyeṣu niścitam /",
    "GSD36katy2p_u:825": " ūne vāpy adhike vārthe prokte sādhyaṃ na sidhyati // K_396 //",
    "GSD36katy2p_u:826": " sādhyārthāṃśe 'pi gadite sākṣibhiḥ sakalaṃ bhavet /",
    "GSD36katy2p_u:827": " strīsaṅge sāhase caurye yat sādhyaṃ parikalpitam // K_397 //",
    "GSD36katy2p_u:828": " ūnādhikaṃ tu yatra syāt tat sākṣyaṃ tatra varjayet /",
    "GSD36katy2p_u:829": " sākṣī tatra na daṇḍyaḥ syād abruvan daṇḍam arhati // K_398 //",
    "GSD36katy2p_u:830": " deśaṃ kālaṃ dhanaṃ saṃkhyāṃ rūpaṃ jātyākṛtī vayaḥ /",
    "GSD36katy2p_u:831": " visaṃvaded yatra sākṣye tad anuktaṃ vidur budhāḥ // K_399 //",
    "GSD36katy2p_u:832": " nirdiṣṭeṣv arthajāteṣu sākṣī cet sākṣya āgate /",
    "GSD36katy2p_u:833": " na brūyād akṣarasamaṃ na tan nigaditaṃ bhavet // K_400 //",
    "GSD36katy2p_u:834": " ūnam abhyadhikaṃ vārthaṃ vibrūyur yatra sākṣiṇaḥ /",
    "GSD36katy2p_u:835": " tad apy ayuktaṃ vijñeyam eṣa sākṣiviniścayaḥ // K_401 //",
    "GSD36katy2p_u:836": " [sākṣiṇāṃ doṣā daṇḍāś ca]",
    "GSD36katy2p_u:837": " apṛṣṭaḥ sarvavacane pṛṣṭasyākathane tathā /",
    "GSD36katy2p_u:838": " sākṣiṇaḥ saṃniroddhavyā garhyā daṇḍyāś ca dharmataḥ // K_402 //",
    "GSD36katy2p_u:839": " vākpāruṣye chale vāde dapyāḥ syur triśataṃ damam /",
    "GSD36katy2p_u:840": " ṛṇādivādeṣu dhanaṃ te syur dāpyā ṛṇaṃ tathā // K_403 //",
    "GSD36katy2p_u:841": " yaḥ sākṣī naiva nirdiṣṭā nāhūto nāpi darśitaḥ /",
    "GSD36katy2p_u:842": " brūyān mithyeti tathyaṃ vā daṇḍyaḥ so 'pi narādhamaḥ // K_404 //",
    "GSD36katy2p_u:843": " sākṣī sākṣyaṃ na ced brūyāt samadaṇḍaṃ vahed ṛṇam /",
    "GSD36katy2p_u:844": " ato 'nyeṣu vivādeṣu triśataṃ daṇḍam arhati // K_405 //",
    "GSD36katy2p_u:845": " uktvānyathā bruvāṇāś ca daṇḍyāḥ syur vākchalānvitāḥ // K_406 //",
    "GSD36katy2p_u:846": " yena kāryasya lobhena nirdiṣṭāḥ kūṭasākṣiṇaḥ /",
    "GSD36katy2p_u:847": " gṛhītvā tasya sarvasvaṃ kuryān nirviṣayaṃ tataḥ // K_407 //",
    "GSD36katy2p_u:848": " yatra vai bhāvitaṃ kāryaṃ sākṣibhir vādinā bhavet /",
    "GSD36katy2p_u:849": " prativādī yadā tatra bhāvayet kāryam anyathā /",
    "GSD36katy2p_u:850": " bahubhiś ca kulīnair vā pūrvāḥ syuḥ kūṭasākṣiṇaḥ // K_408 //",
    "GSD36katy2p_u:851": " yadā śuddhā kriyā nyāyāt tadā tadvākyaśodhanam /",
    "GSD36katy2p_u:852": " śuddhāc ca vākyād yaḥ śuddhaḥ sa śuddho 'rtha iti sthitiḥ // K_409 //",
    "GSD36katy2p_u:853": " saptāhāt tu pratīyeta yatra sākṣy anṛtaṃ vadet /",
    "GSD36katy2p_u:854": " rogo 'gnir jñātimaraṇaṃ dvisaptāhāt trisapta vā /",
    "GSD36katy2p_u:855": " ṣaṭcatvāriṃśake vāpi dravyajātyādibhedataḥ // K_410 //",
    "GSD36katy2p_u:856": " [divyāni teṣāṃ ca vivādapadaviṣayiṇī vyavasthā]",
    "GSD36katy2p_u:857": " na kaścid abhiyoktāraṃ divyeṣu viniyojayet /",
    "GSD36katy2p_u:858": " abhiyuktāya dātavyaṃ divyaṃ divyaviśāradaiḥ // K_411 //",
    "GSD36katy2p_u:859": " pārthivaiḥ śaṅkitānāṃ tu tulādīni niyojayet /",
    "GSD36katy2p_u:860": " ātmaśuddhividhāne ca na śiras tatra kalpayet // K_412 //",
    "GSD36katy2p_u:861": " lokāpavādaduṣṭānāṃ śaṅkitānāṃ ca dasyubhiḥ /",
    "GSD36katy2p_u:862": " tulādīni niyojyāni na śiras tatra vai bhṛguḥ // K_413 //",
    "GSD36katy2p_u:863": " na śaṅkāsu śiraḥ kośe kalpayet tu kadācana /",
    "GSD36katy2p_u:864": " aśirāṃsi ca divyāni rājabhṛtyeṣu dāpayet // K_414 //",
    "GSD36katy2p_u:865": " śaṅkāviśvāsasaṃdhāne vibhāge rikthināṃ sadā /",
    "GSD36katy2p_u:866": " kriyāsamūhakartṛtve kośam eva pradāpayet // K_415 //",
    "GSD36katy2p_u:867": " dattasyāpahnavo yatra pramāṇaṃ tatra kalpayet /",
    "GSD36katy2p_u:868": " steyasāhasayor divyaṃ svalpe 'py arthe pradāpayet // K_416 //",
    "GSD36katy2p_u:869": " sarvadravyapramāṇaṃ tu jñātvā hema prakalpayet /",
    "GSD36katy2p_u:870": " hemapramāṇayuktaṃ tu tadā divyaṃ niyojayet // K_417 //",
    "GSD36katy2p_u:871": " jñātvā saṃkhyāṃ suvarṇānāṃ śatanāśe viṣaṃ smṛtam /",
    "GSD36katy2p_u:872": " aśītes tu vināśe vai dadyāc caiva hutāśanam // K_418 //",
    "GSD36katy2p_u:873": " ṣaṣṭyā nāśe jalaṃ deyaṃ catvāriṃśati vai ghaṭam /",
    "GSD36katy2p_u:874": " viṃśaddaśavināśe vai kośapānaṃ vidhīyate // K_419 //",
    "GSD36katy2p_u:875": " pañcādhikasya vā nāśe tadardhārdhasya tandulāḥ /",
    "GSD36katy2p_u:876": " tadardhārdhasya nāśe tu spṛśet putrādimastakam // K_420 //",
    "GSD36katy2p_u:877": " tadardhārdhasya nāśe tu laukikāś ca kriyāḥ smṛtāḥ /",
    "GSD36katy2p_u:878": " evaṃ vicārayan rājā dharmārthābhyāṃ na hīyate // K_421 //",
    "GSD36katy2p_u:879": " [divyānām arthipratyarthijātiśilpānusāriṇyo vyavasthāḥ]",
    "GSD36katy2p_u:880": " rājanye 'gniṃ ghaṭaṃ vipre vaiśye toyaṃ niyojayet /",
    "GSD36katy2p_u:881": " sarveṣu sarvadivyaṃ vā viṣaṃ varṃjya dviyottame // K_422 //",
    "GSD36katy2p_u:882": " gorakṣakān vāṇijakāṃs tathā kārukuśīlavān /",
    "GSD36katy2p_u:883": " preṣyān vārdhuṣikāṃś caiva grāhayec śūdravad dvijān // K_423 //",
    "GSD36katy2p_u:884": " na lohaśilpinām agniṃ salilaṃ nāmbusevinām /",
    "GSD36katy2p_u:885": " mantrayogavidāṃ caiva viṣaṃ dadyāc ca na kvacit /",
    "GSD36katy2p_u:886": " taṇḍulair na niyuñjīta vratinaṃ mukharogiṇam // K_424 //",
    "GSD36katy2p_u:887": " kuṣṭhināṃ varjayed agniṃ salilaṃ śvāsakāsinām /",
    "GSD36katy2p_u:888": " pittaśleṣmavatāṃ nityaṃ viṣaṃ tu parivarjayet // K_425 //",
    "GSD36katy2p_u:889": " madyapastrīvyasanināṃ kitavānāṃ tathaiva ca /",
    "GSD36katy2p_u:890": " kośaḥ prājñair na dātavyo ye ca nāstikavṛttayaḥ // K_426 //",
    "GSD36katy2p_u:891": " mātāpitṛdvijaguru- bālastrīrājaghātinām /",
    "GSD36katy2p_u:892": " mahāpātakayuktānāṃ nāstikānāṃ viśeṣataḥ // K_427 //",
    "GSD36katy2p_u:893": " liṅgināṃ praśaṭhānāṃ tu mantrayogakriyāvidām /",
    "GSD36katy2p_u:894": " varṇasaṃkarajātānāṃ pāpābhyāsapravartinām // K_428 //",
    "GSD36katy2p_u:895": " eteṣv evābhiyogeṣu nindyeṣv eva ca yatnataḥ /",
    "GSD36katy2p_u:896": " divyaṃ prakalpyen naiva rājā dharmaparāyaṇaḥ // K_429 //",
    "GSD36katy2p_u:897": " etair eva niyuktānāṃ sādhūnāṃ divyam arhati /",
    "GSD36katy2p_u:898": " necchanti sādhavo yatra tatra śodhyāḥ svakair naraiḥ // K_430 //",
    "GSD36katy2p_u:899": " mahāpātakayukteṣu nāstikeṣu viśeṣataḥ /",
    "GSD36katy2p_u:900": " na deyaṃ teṣu divyaṃ tu pāpābhyāsarateṣu ca // K_431 //",
    "GSD36katy2p_u:901": " eṣu vādeṣu divyāni pratiṣiddhāni yatnataḥ /",
    "GSD36katy2p_u:902": " kārayet sajjanais tāni nābhiśastaṃ tyajen manuḥ // K_432 //",
    "GSD36katy2p_u:903": " aspṛśyādhamadāsānāṃ mlecchānāṃ pāpakāriṇām /",
    "GSD36katy2p_u:904": " prātilomyapasūtānāṃ niścayo na tu rājani /",
    "GSD36katy2p_u:905": " tatprasiddhāni divyāni saṃśaye teṣu nirdiśet // K_433 //",
    "GSD36katy2p_u:906": " [divyadeśāḥ]",
    "GSD36katy2p_u:907": " indrasthāne 'bhiśastānāṃ mahāpātakināṃ nṛṇām /",
    "GSD36katy2p_u:908": " nṛpadrohe pravṛttānāṃ rājadvāre prayojayet // K_434 //",
    "GSD36katy2p_u:909": " prātilomyaprasūtānāṃ divyaṃ deyaṃ catuṣpathe /",
    "GSD36katy2p_u:910": " ato 'nyeṣu sabhāmadhye divyaṃ deyaṃ vidur budhāḥ // K_435 //",
    "GSD36katy2p_u:911": " kāladeśavirodhe tu yathāyuktaṃ prakalpayet /",
    "GSD36katy2p_u:912": " anyena hārayed divyaṃ vidhir eṣa viparyaye // K_436 //",
    "GSD36katy2p_u:913": " adeśakāladattāni bahirvāsakṛtāni ca /",
    "GSD36katy2p_u:914": " vyabhicāraṃ sadārtheṣu kurvantīha na saṃśayaḥ // K_437 //",
    "GSD36katy2p_u:915": " sādhayet tat punaḥ sādhyaṃ vyāghāte sādhanasya hi /",
    "GSD36katy2p_u:916": " dattāny api yathoktāni rājā divyāni varjayet /",
    "GSD36katy2p_u:917": " mūrkhair lubdhaiś ca duṣṭaiś ca punar deyāni tāni vai // K_438 //",
    "GSD36katy2p_u:918": " tasmād yathoktavidhinā divyaṃ deyaṃ viśāradaiḥ /",
    "GSD36katy2p_u:919": " ayathoktaprayuktaṃ tu na śaktaṃ tasya sādhane // K_439 //",
    "GSD36katy2p_u:920": " śikyac chede tulābhaṅge tathā vāpi guṇasya vā /",
    "GSD36katy2p_u:921": " śuddhes tu saṃśaye caiva parīkṣeta punar naram // K_440 //",
    "GSD36katy2p_u:922": " [agnidivyavidhiḥ]",
    "GSD36katy2p_u:923": " praskhalaty abhiyuktaś cet sthānād anyatra dahyate /",
    "GSD36katy2p_u:924": " na dagdhaṃ tu vidur devās tasya bhūyo 'pi dāpayet // K_441 //",
    "GSD36katy2p_u:925": " [udakadivyavidhiḥ]",
    "GSD36katy2p_u:926": " śarāṃs tv anāyasair agraiḥ prakurvīta viśuddhaye /",
    "GSD36katy2p_u:927": " veṇakāṇḍamayāṃś caiva kṣeptā ca sudṛḍhaṃ kṣipet // K_442 //",
    "GSD36katy2p_u:928": " kṣipte tu majjanaṃ kāryaṃ gamanaṃ samakālikam /",
    "GSD36katy2p_u:929": " gamane tv āgamaḥ kāryaḥ pumān anyo jale viśet // K_443 //",
    "GSD36katy2p_u:930": " śiromānaṃ tu dṛśyeta na karṇau nāpi nāsikā /",
    "GSD36katy2p_u:931": " apsu praveśane yasya śuddhaṃ tam api nirdiśet // K_444 //",
    "GSD36katy2p_u:932": " nimajjyotplavate yas tu dṛṣṭaś cet prāṇibhir naraḥ /",
    "GSD36katy2p_u:933": " punas tatra nimajjet sa deśacihnavibhāvite // K_445 //",
    "GSD36katy2p_u:934": " [viṣadivyavidhiḥ]",
    "GSD36katy2p_u:935": " ajāśṛṅganibhaṃ śyāmaṃ supīnaṃ śṛṅgasaṃbhavam /",
    "GSD36katy2p_u:936": " bhaṅge ca śṛṅgaverābhaṃ khyātaṃ tacśṛṅgiṇāṃ viṣam // K_446 //",
    "GSD36katy2p_u:937": " raktaṃ tadasitaṃ kuryāt kaṭinaṃ caiva tallakṣaṇāt /",
    "GSD36katy2p_u:938": " anena vidhinā jñeyaṃ divyaṃ divyaviśāradaiḥ // K_447 //",
    "GSD36katy2p_u:939": " vatsanābhanibhaṃ pītaṃ varṇajñānena niścayaḥ /",
    "GSD36katy2p_u:940": " śuktiśaṅkhākṛtir bhaṅge vidyāt tadvatsanābhakam // K_448 //",
    "GSD36katy2p_u:941": " madhukṣīrasamāyuktaṃ svacchaṃ kurvīta tatkṣaṇāt /",
    "GSD36katy2p_u:942": " bāhyam evaṃ samākhyātaṃ lakṣaṇaṃ dharmasādhakaiḥ // K_449 //",
    "GSD36katy2p_u:943": " pūrvāhṇe śītale deśe viṣaṃ dadyāt tu dehinām /",
    "GSD36katy2p_u:944": " ghṛtena yojitaṃ ślakṣṇaṃ piṣṭaṃ triṃśadguṇena tu // K_450 //",
    "GSD36katy2p_u:945": " viṣasya palaṣaḍbhāgād bhāgo viṃśatim astu yaḥ /",
    "GSD36katy2p_u:946": " tam aṣṭabhāgahīnaṃ śodhye deyaṃ ghṛtāplutam // K_451 //",
    "GSD36katy2p_u:947": " [kośadivyavidhiḥ]",
    "GSD36katy2p_u:948": " svalpe 'parādhe devānāṃ snāpayitvāyudhodakam /",
    "GSD36katy2p_u:949": " pāyyo vikāre cāśuddho niyamyaḥ śucir anyathā // K_452 //",
    "GSD36katy2p_u:950": " [taṇḍulavidhiḥ]",
    "GSD36katy2p_u:951": " devatāsnānapānīya- divye taṇḍulabhakṣaṇe /",
    "GSD36katy2p_u:952": " śuddhaniṣṭhīvanāc śuddho niyamyo 'śucir anyathā // K_453 //",
    "GSD36katy2p_u:953": " avaṣṭambhābhiyuktasya viśuddhasyāpi kośataḥ /",
    "GSD36katy2p_u:954": " sadaṇḍam abhiyogaṃ ca dāpayed abhiyojakam /",
    "GSD36katy2p_u:955": " divyena śuddhaṃ puruṣaṃ sat kuryād dhārmiko nṛpaḥ // K_454 //",
    "GSD36katy2p_u:956": " śoṇitaṃ dṛśyate yatra hanuvālaṃ ca sīdati /",
    "GSD36katy2p_u:957": " gātraṃ ca kampate yasya tam aśuddhaṃ vinirdiśet // K_455 //",
    "GSD36katy2p_u:958": " atha daivavisaṃvādāt trisaptāhāt tu dāpayet /",
    "GSD36katy2p_u:959": " abhiyuktaṃ tu yatnena tam arthaṃ daṇḍam eva ca // K_456 //",
    "GSD36katy2p_u:960": " tasyaikasya na sarvasya janasya yadi tad bhavet /",
    "GSD36katy2p_u:961": " rogo 'gnir jñātimaraṇam ṛṇaṃ dāpyo damaṃ ca saḥ // K_457 //",
    "GSD36katy2p_u:962": " kṣayātisāravisphoṭās tālvasthiparipīḍanam /",
    "GSD36katy2p_u:963": " netraruggalarogaś ca tathonmādaḥ prajāyate /",
    "GSD36katy2p_u:964": " śirorugbhujabhaṅgaś ca daivikā vyādhayo nṛṇām // K_458 //",
    "GSD36katy2p_u:965": " śatārdhaṃ dāpayec śuddham aśuddho daṇḍabhāg bhavet // K_459 //",
    "GSD36katy2p_u:966": " viṣe toye hutāśe ca tulākośe ca taṇḍule /",
    "GSD36katy2p_u:967": " taptamāṣakadivye ca kramād daṇḍaṃ prakalpayet // K_460 //",
    "GSD36katy2p_u:968": " sahasraṃ ṣaṭśataṃ caiva tathā pañca śatāni ca /",
    "GSD36katy2p_u:969": " catustridvyekam evaṃ ca hīnaṃ hīneṣu kalpayet // K_461 //",
    "GSD36katy2p_u:970": " [śapathavidhiḥ]",
    "GSD36katy2p_u:971": " yatropadiśyate karma kartur aṅgaṃ na tūcyate /",
    "GSD36katy2p_u:972": " dakṣiṇas tatra vijñeyaḥ karmaṇāṃ pāragaḥ karaḥ // K_462 //",
    "GSD36katy2p_u:973": " ācaturdaśakād ahno yasya no rājadaivikam /",
    "GSD36katy2p_u:974": " vyasanaṃ jāyate ghoraṃ sa jñeyaḥ śapathe śuciḥ // K_463 //",
    "GSD36katy2p_u:975": " [unmattāsvatantrādikṛtānāṃ vicāraḥ]",
    "GSD36katy2p_u:976": " unmattenaiva mattena tathā bhāvāntareṇa vā /",
    "GSD36katy2p_u:977": " yad dattaṃ yat kṛtaṃ vātha pramāṇaṃ naiva tad bhavet // K_464 //",
    "GSD36katy2p_u:978": " asvatantrakṛtaṃ kāryaṃ tasya svāmī nivartayet /",
    "GSD36katy2p_u:979": " na bhartrā vivadetānyo bhītonmattakṛtād ṛte // K_465 //",
    "GSD36katy2p_u:980": " pitāsvatantraḥ pitṛmān bhrātā bhātṛvya eva vā /",
    "GSD36katy2p_u:981": " kaniṣṭho vāvibhaktasvo dāsaḥ karmakaras tathā // K_466 //",
    "GSD36katy2p_u:982": " na kṣetragṛhadāsānāṃ dānādhamanavikrayāḥ /",
    "GSD36katy2p_u:983": " asvatantrakṛtāḥ siddhiṃ prāpnuyur nānuvarṇitāḥ // K_467 //",
    "GSD36katy2p_u:984": " pramāṇaṃ sarva evaite paṇyānāṃ krayavikraye /",
    "GSD36katy2p_u:985": " yadi saṃvyavahāraṃ te kurvanto 'py anumoditāḥ // K_468 //",
    "GSD36katy2p_u:986": " kṣetrādīṇāṃ tathaiva syur bhrātā bhrātṛsutaḥ sutaḥ /",
    "GSD36katy2p_u:987": " nisṛṣṭāḥ kṛtyakaraṇe guruṇā yadi gacchatā // K_469 //",
    "GSD36katy2p_u:988": " nisṛṣṭārthas tu yo yasmin tasminn arthe prabhus tu saḥ /",
    "GSD36katy2p_u:989": " tadbhartā tatkṛtaṃ kāryaṃ nānyathā kartum arhati // K_470 //",
    "GSD36katy2p_u:990": " sutasya sutadārāṇāṃ vaśitvaṃ tv anuśāsane /",
    "GSD36katy2p_u:991": " vikraye caiva dāne ca vaśitvaṃ na sute pituḥ // K_471 //",
    "GSD36katy2p_u:992": " [nirṇayakṛtyam]",
    "GSD36katy2p_u:993": " śuddhis tu śāstratattvajñaiś cikitsā samudāhṛtā /",
    "GSD36katy2p_u:994": " prāyaścittaṃ ca daṇḍaṃ ca tābhyāṃ sā dvividhā smṛtā // K_472 //",
    "GSD36katy2p_u:995": " anekārthābhiyoge 'pi yāvat saṃsādhayed dhanī /",
    "GSD36katy2p_u:996": " sākṣibhis tāvad evāsau labhate sādhitaṃ dhanam // K_473 //",
    "GSD36katy2p_u:997": " sarvāpalāpaṃ yaḥ kṛtvā mitho 'lpam api saṃvadet /",
    "GSD36katy2p_u:998": " sarvam eva tu dāpyaḥ syād abhiyukto bṛhaspatiḥ // K_474 //",
    "GSD36katy2p_u:999": " evaṃ dharmāsanasthena samenaiva vivādinā /",
    "GSD36katy2p_u:1000": " kāryāṇāṃ nirṇayo dṛśyo brāhmaṇaiḥ saha nānyathā // K_475 //",
    "GSD36katy2p_u:1001": " vyavahārān svayaṃ dṛṣṭvā śrutvā vā prāṅvivākataḥ /",
    "GSD36katy2p_u:1002": " jayapatraṃ tato dadyāt parijñānāya pārthivaḥ // K_476 //",
    "GSD36katy2p_u:1003": " [daṇḍavidhiḥ]",
    "GSD36katy2p_u:1004": " rājā tu svāmine vipraṃ sāntvenaiva pradāpayet /",
    "GSD36katy2p_u:1005": " deśācāreṇa cānyāṃs tu duṣṭān saṃpīḍya dāpayet // K_477 //",
    "GSD36katy2p_u:1006": " rikthinaṃ suhṛdaṃ vāpi cchalenaiva pradāpayet /",
    "GSD36katy2p_u:1007": " vaṇijaḥ karṣakāṃś cāpi śilpinaś cābravīd bhṛguḥ // K_478 //",
    "GSD36katy2p_u:1008": " dhanadānāsahaṃ buddhvā svādhīnaṃ karma kārayet /",
    "GSD36katy2p_u:1009": " aśaktau bandhanāgāraṃ praveśyo brāhmaṇād ṛte // K_479 //",
    "GSD36katy2p_u:1010": " karṣakān kṣatraviśśūdrān samīhānāṃs tu dāpayet // K_480 //",
    "GSD36katy2p_u:1011": " ācāryasya pitur mātur bāndhavānāṃ tathaiva ca /",
    "GSD36katy2p_u:1012": " eteṣām aparādheṣu daṇḍo naiva vidhīyate // K_481 //",
    "GSD36katy2p_u:1013": " prāṇātyaye tu yatra syād akāryakaraṇaṃ kṛtam /",
    "GSD36katy2p_u:1014": " daṇḍas tatra tu naiva syād eṣa dharmo bhṛgusmṛtaḥ // K_482 //",
    "GSD36katy2p_u:1015": " na jātu brāhmaṇaṃ hanyāt sarvapāpeṣv avasthitam /",
    "GSD36katy2p_u:1016": " rāṣṭrāc cainaṃ bahiḥ kuryāt samagradhanam akṣatam // K_483 //",
    "GSD36katy2p_u:1017": " caturṇām api varṇānāṃ prāyaścittam akurvatām /",
    "GSD36katy2p_u:1018": " śarīradhanasaṃyuktaṃ daṇḍaṃ dharmyaṃ prakalpayet // K_484 //",
    "GSD36katy2p_u:1019": " yena doṣeṇa śūdrasya daṇḍo bhavati dharmataḥ /",
    "GSD36katy2p_u:1020": " tena cet kṣatraviprāṇāṃ dviguṇo dviguṇo bhavet // K_485 //",
    "GSD36katy2p_u:1021": " pravrajyāvasitaṃ śūdraṃ japahomaparāyaṇam /",
    "GSD36katy2p_u:1022": " vadhena śāsayet pāpaṃ daṇḍyo vā dviguṇaṃ damam // K_486 //",
    "GSD36katy2p_u:1023": " sarveṣu cāparādheṣu puṃso yo 'rthadamaḥ smṛtaḥ /",
    "GSD36katy2p_u:1024": " tadardhaṃ yoṣito dadyur vadhe puṃso 'ṅga kartanam // K_487 //",
    "GSD36katy2p_u:1025": " nāsvatantrāḥ striyo grāhyāḥ pumāṃs tatrāparādhyati /",
    "GSD36katy2p_u:1026": " prabhuṇā śāsanīyās tā rājā tu puruṣaṃ nayet // K_488 //",
    "GSD36katy2p_u:1027": " proṣitasvāmikā nārī prāpitā yady api grahe /",
    "GSD36katy2p_u:1028": " tāvat sā bandhane sthāpyā yāvat pratyāgataḥ prabhuḥ // K_489 //",
    "GSD36katy2p_u:1029": " kalpito yasya yo daṇḍas tv aparādhasya yatnataḥ /",
    "GSD36katy2p_u:1030": " paṇānāṃ grahaṇaṃ tu syāt tanmūlyaṃ vātha rājani // K_490 //",
    "GSD36katy2p_u:1031": " māṣapādo dvipādo vā daṇḍo yatra pravartitaḥ /",
    "GSD36katy2p_u:1032": " anirdiṣṭaṃ tu vijñeyaṃ māṣakaṃ tu prakalpayet // K_491 //",
    "GSD36katy2p_u:1033": " yatrokto māṣakair daṇḍo rājataṃ tatra nirdiśeta /",
    "GSD36katy2p_u:1034": " kṛṣṇalaiś coktam eva syād uktadaṇḍaviniścayaḥ // K_492 //",
    "GSD36katy2p_u:1035": " māṣo viṃśatibhāgas tu jñeyaḥ kārṣāpaṇasya tu /",
    "GSD36katy2p_u:1036": " kākaṇī tu caturbhāgā māṣakasya paṇasya ca // K_493 //",
    "GSD36katy2p_u:1037": " pañcanadyāḥ pradeśe tu saṃjñeyaṃ vyavahārikī /",
    "GSD36katy2p_u:1038": " kārṣāpaṇoṇḍikā jñeyās tāś catasras tu dhānakaḥ /",
    "GSD36katy2p_u:1039": " te dvādaśa suvarṇās tu dīnāraś citrakaḥ smṛtaḥ // K_494 //",
    "GSD36katy2p_u:1040": " [punarnyāyaḥ]",
    "GSD36katy2p_u:1041": " asat sad iti yaḥ pakṣaḥ sabhyair evāvadhāryate /",
    "GSD36katy2p_u:1042": " tīritaḥ so 'nuśiṣṭas tu sākṣivākyāt prakīrtitaḥ // K_495 //",
    "GSD36katy2p_u:1043": " kulādibhir niścite 'pi santoṣaṃ na gatas tu yaḥ /",
    "GSD36katy2p_u:1044": " vicārya tat kṛtaṃ rājā kukṛtaṃ punar uddharet // K_496 //",
    "GSD36katy2p_u:1045": " [ṛṇādāne vṛddhivicāraḥ]",
    "GSD36katy2p_u:1046": " na strībhyo dāsabālebhyaḥ prayacchet kvacid uddhṛtam /",
    "GSD36katy2p_u:1047": " dātā na labhate tat tu tebhyo dadyāt tu yad vasu // K_497 //",
    "GSD36katy2p_u:1048": " ṛṇikena tu yā vṛddhir adhikā saṃprakalpitā /",
    "GSD36katy2p_u:1049": " āpatkālakṛtā nityaṃ dātavyā kāritā tu sā /",
    "GSD36katy2p_u:1050": " anyathā kāritā vṛddhir na dātavyā kathaṃcana // K_498 //",
    "GSD36katy2p_u:1051": " ekāntenaiva vṛddhiṃ tu śodhayed yatra carṇikam /",
    "GSD36katy2p_u:1052": " pratikālaṃ dadāty eva śikhāvṛddhis tu sā smṛtā // K_499 //",
    "GSD36katy2p_u:1053": " gṛhāt toṣaḥ phalaṃ kṣetrād bhogalābhaḥ prakīrtitaḥ // K_500 //",
    "GSD36katy2p_u:1054": " ādhibhogas tv aśeṣo yo vṛddhis tu parikalpitaḥ /",
    "GSD36katy2p_u:1055": " prayogo yatra caivaṃ syād ādhibhogaḥ sa ucyate // K_501 //",
    "GSD36katy2p_u:1056": " [ākṛtavṛddhiḥ]",
    "GSD36katy2p_u:1057": " yo yācitakam ādāya tam adattvā diśaṃ vrajet /",
    "GSD36katy2p_u:1058": " ūrdhvaṃ saṃvatsarāt tasya taddhanaṃ vṛddhim āpnuyāt // K_502 //",
    "GSD36katy2p_u:1059": " kṛtvoddhāram adattvā yo yācitas tu diśaṃ vrajet /",
    "GSD36katy2p_u:1060": " ūrdhvaṃ māsatrayāt tasya taddhanaṃ vṛddhim āpnuyāt // K_503 //",
    "GSD36katy2p_u:1061": " svadeśe 'pi sthito yas tu na dadyād yācitaḥ kvacit /",
    "GSD36katy2p_u:1062": " taṃ tato 'kāritāṃ vṛddhim anicchantaṃ ca dāpayet // K_504 //",
    "GSD36katy2p_u:1063": " prītidattaṃ na vardheta yāvan na pratiyācitam /",
    "GSD36katy2p_u:1064": " yācyamānam adattaṃ ced vardhate pañcakaṃ śatam // K_505 //",
    "GSD36katy2p_u:1065": " nikṣiptaṃ vṛddhiśeṣaṃ ca krayavikrayam eva ca /",
    "GSD36katy2p_u:1066": " yācyamānam adattaṃ ced vardhate pañcakaṃ śatam // K_506 //",
    "GSD36katy2p_u:1067": " paṇyaṃ gṛhītvā yo mūlyam adattvaiva diśaṃ vrajet /",
    "GSD36katy2p_u:1068": " ṛtutrayasyāpariṣṭāt taddhanaṃ vṛddhim āpnuyāt // K_507 //",
    "GSD36katy2p_u:1069": " carmasasyāsavadyūte paṇyamūlye ca sarvadā /",
    "GSD36katy2p_u:1070": " strīśulkeṣu na vṛddhiḥ syāt prātibhāvyāgateṣu ca // K_508 //",
    "GSD36katy2p_u:1071": " [vṛddheḥ parimāṇaṃ]",
    "GSD36katy2p_u:1072": " grāhyaṃ syād dviguṇaṃ dravyaṃ prayuktaṃ dhanināṃ sadā /",
    "GSD36katy2p_u:1073": " labhate cen na dviguṇaṃ punar vṛddhiṃ prakalpayet // K_509 //",
    "GSD36katy2p_u:1074": " maṇimuktāpravālānāṃ suvarṇarajatasya ca /",
    "GSD36katy2p_u:1075": " tiṣṭhati dviguṇā vṛddhiḥ phālakaiṭāvikasya ca // K_510 //",
    "GSD36katy2p_u:1076": " tailānāṃ caiva sarveṣāṃ madyānām atha sarpiṣām /",
    "GSD36katy2p_u:1077": " vṛddhir aṣṭaguṇā jñeyā guḍasya lavaṇasya ca // K_511 //",
    "GSD36katy2p_u:1078": " kupyaṃ pañcaguṇaṃ bhūmis tathaivāṣṭaguṇā matā /",
    "GSD36katy2p_u:1079": " sadya eveti vacanāt sadya eva pradīyate // K_512 //",
    "GSD36katy2p_u:1080": " [ṛṇoddharaṇaṃ]",
    "GSD36katy2p_u:1081": " [anekarṇasamavāye vidhiḥ]",
    "GSD36katy2p_u:1082": " ekāhe likhitaṃ yat tu tat tu kuryād ṛṇaṃ samam /",
    "GSD36katy2p_u:1083": " grahaṇaṃ rakṣaṇaṃ lābham anyathā tu yathākramam // K_513 //",
    "GSD36katy2p_u:1084": " nānāṛṇasamavāye tu yad yat pūrvakṛtaṃ bhavet /",
    "GSD36katy2p_u:1085": " tat tad evāgrato deyaṃ rājñaḥ syāc śrotriyād anu // K_514 //",
    "GSD36katy2p_u:1086": " yasya dravyeṇa yat paṇyaṃ sādhitaṃ yo vibhāvayet /",
    "GSD36katy2p_u:1087": " tad dravyam ṛṇikenaiva dātavyaṃ tasya nānyathā // K_515 //",
    "GSD36katy2p_u:1088": " [ādhiḥ]",
    "GSD36katy2p_u:1089": " dravyaṃ gṛhītvā vṛddhyarthaṃ bhogayogyaṃ dadāti cet /",
    "GSD36katy2p_u:1090": " jaṅgamaṃ sthāvaraṃ vāpi bhogyādhiḥ sa tu kathyate /",
    "GSD36katy2p_u:1091": " mūlyaṃ tadādhikaṃ dattvā svakṣetrādikam āpnuyāt // K_516 //",
    "GSD36katy2p_u:1092": " ādhim ekaṃ dvayor yas tu kuryāt kā pratipad bhavet /",
    "GSD36katy2p_u:1093": " tayoḥ pūrvakṛtaṃ grāhyaṃ tatkartā coradaṇḍabhāk // K_517 //",
    "GSD36katy2p_u:1094": " ādhānaṃ vikrayo dānaṃ lekhyasākṣyakṛtaṃ yadā /",
    "GSD36katy2p_u:1095": " ekakriyāviruddhaṃ tu lekhyaṃ tatrāpahārakam // K_518 //",
    "GSD36katy2p_u:1096": " anirdiṣṭaṃ ca nirdiṣṭam ekatra ca vilekhitam /",
    "GSD36katy2p_u:1097": " viśeṣalikhitaṃ jyāya iti kātyāyano 'bravīt // K_519 //",
    "GSD36katy2p_u:1098": " yo 'vidyamānaṃ prathamam anirdiṣṭasvarūpakam /",
    "GSD36katy2p_u:1099": " ākāśabhūtam ādadhyād anirdiṣṭaṃ ca tad bhavet /",
    "GSD36katy2p_u:1100": " yad yat tadāsya vidyeta tad ādiṣṭaṃ vinirdiśet // K_520 //",
    "GSD36katy2p_u:1101": " yas tu sarvasvam ādiśya prāk paścān nāmacihnitam /",
    "GSD36katy2p_u:1102": " ādadhyāt tat kathaṃ na syāc cihnitaṃ balavattaram // K_521 //",
    "GSD36katy2p_u:1103": " maryādācihnitaṃ kṣetraṃ grāmaṃ vāpi yadā bhavet /",
    "GSD36katy2p_u:1104": " grāmādayaś ca likhyante tadā siddhim avāpnuyāt // K_522 //",
    "GSD36katy2p_u:1105": " ādhīkṛtaṃ tu yat kiṃcid vinaṣṭaṃ daivarājataḥ /",
    "GSD36katy2p_u:1106": " tatra ṛṇaṃ sodayaṃ dāpyo dhaninām adhamarṇakaḥ // K_523 //",
    "GSD36katy2p_u:1107": " na ced dhanikadoṣeṇa nipated vā mriyeta vā /",
    "GSD36katy2p_u:1108": " ādhim anyaṃ sa dāpyaḥ syād ṛṇān mucyeta narṇikaḥ // K_524 //",
    "GSD36katy2p_u:1109": " akāmam ananujñātam adhiṃ yaḥ karma kārayet /",
    "GSD36katy2p_u:1110": " bhoktā karmaphalaṃ dāpyo vṛddhiṃ vā labhate na saḥ // K_525 //",
    "GSD36katy2p_u:1111": " yas tv ādhiṃ karma kurvāṇaṃ vācā daṇḍena karmabhiḥ /",
    "GSD36katy2p_u:1112": " pīḍayed bhatsayec caiva prāpnuyāt pūrvasāhasam // K_526 //",
    "GSD36katy2p_u:1113": " balādakāmaṃ yatrādhim anisṛṣṭaṃ praveśayet /",
    "GSD36katy2p_u:1114": " prāpnuyāt sāhasaṃ pūrvam ādhātā cādhim āpnuyāt // K_527 //",
    "GSD36katy2p_u:1115": " ādhiṃ duṣṭena lekhyena bhuṅkte yam ṛṇikād dhanī /",
    "GSD36katy2p_u:1116": " nṛpo damaṃ dāpayitvā ādhikekhyaṃ vināśayet // K_528 //",
    "GSD36katy2p_u:1117": " ādhātā yatra na syāt tu dhanī bandhaṃ nivedayet /",
    "GSD36katy2p_u:1118": " rājñas tataḥ sa vikhyāto vikreya iti dhāraṇā /",
    "GSD36katy2p_u:1119": " savṛddhikaṃ gṛhītvā tu śeṣaṃ rājan yathārpayet // K_529 //",
    "GSD36katy2p_u:1120": " [pratibhūvidhānam]",
    "GSD36katy2p_u:1121": " dānopasthānavādeṣu viśvāsaśapathāya ca /",
    "GSD36katy2p_u:1122": " lagnakaṃ kārayed evaṃ yathāyogaṃ viparyaye // K_530 //",
    "GSD36katy2p_u:1123": " darśanapratibhūryas taṃ deśe kāle na darśayet /",
    "GSD36katy2p_u:1124": " nibandham āvahet tatra daivarājakṛtād ṛte // K_531 //",
    "GSD36katy2p_u:1125": " naṣṭasyānveṣaṇārthaṃ tu deyaṃ pakṣatrayaṃ param /",
    "GSD36katy2p_u:1126": " yady asau darśayet tatra moktavyaḥ pratibhūr bhavet // K_532 //",
    "GSD36katy2p_u:1127": " kāle vyatīte pratibhūr yadi taṃ naiva darśayet /",
    "GSD36katy2p_u:1128": " sa tam arthaṃ pradāpyaḥ syāt prete caivaṃ vidhīyate // K_533 //",
    "GSD36katy2p_u:1129": " gṛhītvā bandhakaṃ yatra darśane 'sya sthito bhavet /",
    "GSD36katy2p_u:1130": " vinā pitrā dhanaṃ tasmād dāpyaḥ syāt tad ṛṇaṃ sutaḥ // K_534 //",
    "GSD36katy2p_u:1131": " yo yasya pratibhūs tiṣṭhed darśanāyeha mānavaḥ /",
    "GSD36katy2p_u:1132": " adarśayan sa taṃ tasmai prayacchet svadhanād ṛṇam // K_535 //",
    "GSD36katy2p_u:1133": " ādyau tu vitathe dāpyau tatkālāveditaṃ dhanam /",
    "GSD36katy2p_u:1134": " uttarau tu visaṃvāde tau vinā tatsutau tathā // K_536 //",
    "GSD36katy2p_u:1135": " ekacchāyāśrite sarvaṃ dadyāt tu proṣite sutaḥ /",
    "GSD36katy2p_u:1136": " mṛte pitari pitṛaṃśaṃ pararṇaṃ na bṛhaspatiḥ // K_537 //",
    "GSD36katy2p_u:1137": " ekacchāyāpraviṣṭānāṃ dāpyo tas tatra dṛśyate /",
    "GSD36katy2p_u:1138": " proṣite tatsutaḥ sarvaṃ pitraṃśaṃ tu mṛte sutaḥ // K_538 //",
    "GSD36katy2p_u:1139": " prātibhāvyaṃ tu yo dadyāt pīḍitaḥ pratibhāvitaḥ /",
    "GSD36katy2p_u:1140": " tripakṣāt parataḥ so 'rthaṃ dviguṇaṃ labdhum arhati // K_539 //",
    "GSD36katy2p_u:1141": " yasyārthe yena yad dattaṃ vidhinābhyarthitena tu /",
    "GSD36katy2p_u:1142": " sākṣibhir bhāvitenaiva pratibhūs tat samāpnuyāt // K_540 //",
    "GSD36katy2p_u:1143": " satyaṃkāravisaṃvāde dviguṇaṃ pratidāpayet /",
    "GSD36katy2p_u:1144": " akurvatas tu tad dhāni satyaṃkāraprayojanam // K_541 //",
    "GSD36katy2p_u:1145": " [pitrādibhiḥ kṛtam ṛṇaṃ kena pratideyam]",
    "GSD36katy2p_u:1146": " kuṭumbārtham aśaktena gṛhītaṃ vyādhitena vā /",
    "GSD36katy2p_u:1147": " upaplavanimitte ca vidyād āpatkṛte tu tat // K_542 //",
    "GSD36katy2p_u:1148": " kanyāvaivāhikaṃ caiva pretakārye ca yatkṛtam /",
    "GSD36katy2p_u:1149": " etat sarvaṃ pradātavyaṃ kuṭumbena kṛtaṃ prabhoḥ // K_543 //",
    "GSD36katy2p_u:1150": " ṛṇaṃ putrakṛtaṃ pitrā na deyam iti dharmataḥ /",
    "GSD36katy2p_u:1151": " deyaṃ pratiśrutaṃ yat syāt yac ca syād anumoditam // K_544 //",
    "GSD36katy2p_u:1152": " proṣitasyāmatenāpi kuṭumbārtham ṛṇaṃ kṛtam /",
    "GSD36katy2p_u:1153": " dāsastrīmātṛśiṣyair vā dadyāt putreṇa vā bhṛguḥ // K_545 //",
    "GSD36katy2p_u:1154": " bhartrā putreṇa vā sārdhaṃ kevalenātmanā kṛtam /",
    "GSD36katy2p_u:1155": " ṛṇam evaṃvidhaṃ deyaṃ nānyathā tatkṛtaṃ striyā // K_546 //",
    "GSD36katy2p_u:1156": " martukāmena yā bhartrā proktā deyam ṛṇaṃ tvayā /",
    "GSD36katy2p_u:1157": " aprapannāpi sā dāpyā dhanaṃ yady āśritaṃ striyām // K_547 //",
    "GSD36katy2p_u:1158": " vidyamāneapi rogārte svadeśāt proṣite 'pi vā /",
    "GSD36katy2p_u:1159": " viṃśāt saṃvatsarād deyaṃ ṛṇaṃ pitṛkṛtaṃ sutaiḥ // K_548 //",
    "GSD36katy2p_u:1160": " vyādhitonmattavṛddhānāṃ tathā dīrghapravāsinām /",
    "GSD36katy2p_u:1161": " ṛṇam evaṃvidhaṃ putrāñ jīvatām api dāpayet // K_549 //",
    "GSD36katy2p_u:1162": " sāṃnidhye 'pi pituḥ putrair ṛṇaṃ deyaṃ vibhāvitam /",
    "GSD36katy2p_u:1163": " jātyandhapatitonmatta- kṣayaśvitrādirogiṇaḥ // K_550 //",
    "GSD36katy2p_u:1164": " pitṝṇāṃ sūnubhir jātair dānenaivādhamād ṛṇāt /",
    "GSD36katy2p_u:1165": " vimokṣas tu yatas tasmād icchanti pitaraḥ sutān // K_551 //",
    "GSD36katy2p_u:1166": " nāprāptavyavahāreṇa pitary uparate kvacit /",
    "GSD36katy2p_u:1167": " kāle tu vidhinā deyaṃ vaseyur narake 'nyathā // K_552 //",
    "GSD36katy2p_u:1168": " aprāptavyavahāraś cet svatantro 'pīha narṇabhāk /",
    "GSD36katy2p_u:1169": " svātantryaṃ hi smṛtaṃ jyeṣṭhe jyaiṣṭhe guṇavayaḥkṛtam // K_553 //",
    "GSD36katy2p_u:1170": " yad dṛṣṭaṃ dattaśeṣaṃ vā deyaṃ paitāmahaṃ tu tat /",
    "GSD36katy2p_u:1171": " sadoṣaṃ vyāhataṃ pitrā naiva deyam ṛṇaṃ kvacit // K_554 //",
    "GSD36katy2p_u:1172": " pitrā dṛṣṭam ṛṇaṃ yat tu kramāyātaṃ pitāmahāt /",
    "GSD36katy2p_u:1173": " nirdoṣaṃ noddhṛtaṃ putrair deyaṃ pautrais tu tadbhṛguḥ // K_555 //",
    "GSD36katy2p_u:1174": " paitāmahaṃ tu yat putrair na dattaṃ rogibhiḥ sthitaiḥ /",
    "GSD36katy2p_u:1175": " tasmād evaṃvidhaṃ pautrair deyaṃ paitāmahaṃ samam // K_556 //",
    "GSD36katy2p_u:1176": " ṛṇaṃ tu dāpayet putraṃ yadi syān nirupadravaḥ /",
    "GSD36katy2p_u:1177": " draviṇārhaś ca dhuryaś ca nānyathā dāpayet sutam // K_557 //",
    "GSD36katy2p_u:1178": " yad deyaṃ pitṛbhir nityaṃ tadabhāve tu taddhanāt /",
    "GSD36katy2p_u:1179": " tad dhanaṃ putraputrair vā deyaṃ tatsvāmine tadā // K_558 //",
    "GSD36katy2p_u:1180": " pitrarṇe vidyamāne tu na ca putro dhanaṃ haret /",
    "GSD36katy2p_u:1181": " deyaṃ taddhanike dravyaṃ mṛte gṛhṇaṃs tu dāpyate // K_559 //",
    "GSD36katy2p_u:1182": " putrābhāve tu dātavyam ṛṇaṃ pautreṇa yatnataḥ /",
    "GSD36katy2p_u:1183": " caturthena na dātavyaṃ tasmāt tad vinirvartate // K_560 //",
    "GSD36katy2p_u:1184": " prātibhāvyāgataṃ pautrair dātavyaṃ na tu tatkvacit /",
    "GSD36katy2p_u:1185": " putreṇāpi samaṃ deyam ṛṇaṃ sarvatra paitṛkam // K_561 //",
    "GSD36katy2p_u:1186": " rikthahartrā ṛṇaṃ deyaṃ tadabhāve ca yoṣitaḥ /",
    "GSD36katy2p_u:1187": " putraiś ca tadabhāve 'nyai rikthabhāgbhir yathākramam // K_562 //",
    "GSD36katy2p_u:1188": " yāvan na paitṛkaṃ dravyaṃ vidyamānaṃ labhet sutaḥ /",
    "GSD36katy2p_u:1189": " susamṛddo 'pi dāpyaḥ syāt tāvan naivādhamarṇikaḥ // K_563 //",
    "GSD36katy2p_u:1190": " likhitaṃ muktakaṃ vāpi deyaṃ yat tu pratiśrutam /",
    "GSD36katy2p_u:1191": " parapūrvastriyai yat tu vidyāt kāmakṛtaṃ nṛṇām // K_564 //",
    "GSD36katy2p_u:1192": " yatra hiṃsāṃ samutpādya krodhād dravyaṃ vināśya vā /",
    "GSD36katy2p_u:1193": " uktaṃ tuṣṭikaraṃ yat tu vidyād krodhakṛtaṃ tu tat // K_565 //",
    "GSD36katy2p_u:1194": " svasthenārtena vā deyaṃ bhāvitaṃ dharmakāraṇāt /",
    "GSD36katy2p_u:1195": " adattvā tu mṛte dāpyas tatsuto nātra saṃśayaḥ // K_566 //",
    "GSD36katy2p_u:1196": " nirdhanair anapatyais tu yat kṛtaṃ śauṇḍikādibhiḥ /",
    "GSD36katy2p_u:1197": " tatstrīṇām upabhoktā tu dadyāt tadṛṇam eva hi // K_567 //",
    "GSD36katy2p_u:1198": " śauṇḍikavyādhajanaka- gopanāvikayoṣitām /",
    "GSD36katy2p_u:1199": " adhiṣṭhātā ṛṇaṃ dāpyas tāsāṃ bhartṛkriyāsu tat // K_568 //",
    "GSD36katy2p_u:1200": " na ca bhāryākṛtam ṛṇaṃ kathaṃcit patyur ābhavet /",
    "GSD36katy2p_u:1201": " āpatkṛtād ṛte puṃsāṃ kuṭumbārthe hi vistaraḥ // K_569 //",
    "GSD36katy2p_u:1202": " anyatra rajakavyādha- gopaśauṇḍikayoṣitām /",
    "GSD36katy2p_u:1203": " teṣāṃ tu tatparā vṛttiḥ kuṭumbaṃ ca tadāśrayam // K_570 //",
    "GSD36katy2p_u:1204": " amatenaiva putrasya pradhanā yānyam āśrayet /",
    "GSD36katy2p_u:1205": " putreṇaivāpahāryaṃ tad- dhanaṃ duhitṛbhir vinā // K_571 //",
    "GSD36katy2p_u:1206": " ṛṇārtham āharet tantuṃ na sukhārthaṃ kadācana /",
    "GSD36katy2p_u:1207": " ayukte kāraṇe yasmāt pitarau tu na dāpayet // K_572 //",
    "GSD36katy2p_u:1208": " yā svaputraṃ tu jahyāt strī samartham api putriṇī /",
    "GSD36katy2p_u:1209": " āhṛtya strīdhanaṃ tatra pitryarṇaṃ śodhayen manuḥ // K_573 //",
    "GSD36katy2p_u:1210": " bālaputrādhikārthā ca bhartāraṃ yānyam āśritā /",
    "GSD36katy2p_u:1211": " āśritas tadṛṇaṃ dadyād bālaputrāvidhiḥ smṛtaḥ // K_574 //",
    "GSD36katy2p_u:1212": " dīrghapravāsinirbandhu- jaḍonmattārtaliṅginām /",
    "GSD36katy2p_u:1213": " jīvatām api dātavyaṃ tatstrīdravyasamāśritaiḥ // K_575 //",
    "GSD36katy2p_u:1214": " vyasanābhiplute putre bālo vā yatna dṛśyate /",
    "GSD36katy2p_u:1215": " dravyahṛd dāpyate tatra tasyābhāve purandhrihṛt // K_576 //",
    "GSD36katy2p_u:1216": " pūrvaṃ dadyād dhanagrāhaḥ putras tasmād anantaram /",
    "GSD36katy2p_u:1217": " yoṣidgrāhaḥ sutābhāve putro vātyantanirdhanaḥ // K_577 //",
    "GSD36katy2p_u:1218": " deyaṃ bhāryākṛtam ṛṇaṃ bhartrā putreṇa mātṛkam /",
    "GSD36katy2p_u:1219": " bhartur arthe kṛtaṃ yat syād abhidhāya gate diśam // K_578 //",
    "GSD36katy2p_u:1220": " deyaṃ putrakṛtaṃ tat syād yac ca syād anuvarṇitam /",
    "GSD36katy2p_u:1221": " kṛtāsaṃvāditaṃ yac ca śrutvā caivānucoditam // K_579 //",
    "GSD36katy2p_u:1222": " [adharmaṇikasyāvarodhādinā dhanoddhāravicāra]",
    "GSD36katy2p_u:1223": " dhāryo 'varuddhas tv ṛṇikaḥ prakāśaṃ janasaṃsadi /",
    "GSD36katy2p_u:1224": " yāvan na dadyād deyaṃ ca deśācārasthitir yathā // K_580 //",
    "GSD36katy2p_u:1225": " viṇmūtraśaṅkā yasya syād dhāryamāṇasya dehinaḥ /",
    "GSD36katy2p_u:1226": " pṛṣṭhato vānugantavyo nibaddhaṃ vā samutsṛjet // K_581 //",
    "GSD36katy2p_u:1227": " sa kṛtapratibhūś caiva moktavyaḥ syād dine dine /",
    "GSD36katy2p_u:1228": " āhārakāle rātrau ca nibandhe pratibhūḥ sthitaḥ // K_582 //",
    "GSD36katy2p_u:1229": " yo darśanapratibhuvaṃ nādhigacchen na cāśrayet /",
    "GSD36katy2p_u:1230": " sa cārake niroddhavyaḥ sthāpyo vāvedya rakṣiṇaḥ // K_583 //",
    "GSD36katy2p_u:1231": " na cārake niroddhavya āryaḥ prātyayikaḥ śuciḥ /",
    "GSD36katy2p_u:1232": " so 'nibaddhaḥ pramoktavyo nibaddhaḥ śapathena vā // K_584 //",
    "GSD36katy2p_u:1233": " pīḍanenoparodhena sādhayed ṛṇikaṃ dhanī /",
    "GSD36katy2p_u:1234": " karmaṇā vyavahāreṇa sāntvenādau vibhāvitaḥ // K_585 //",
    "GSD36katy2p_u:1235": " ādadītārtham evaṃ tu vyājenācaritena ca /",
    "GSD36katy2p_u:1236": " karmaṇā kṣatraviśśūdrān samahīnāṃś ca dāpayet // K_586 //",
    "GSD36katy2p_u:1237": " rājānaṃ svāminaṃ vipraṃ sāntvenaiva pradāpayet /",
    "GSD36katy2p_u:1238": " rikthinaṃ suhṛdaṃ vāpi cchalenaiva prasādhayet // K_587 //",
    "GSD36katy2p_u:1239": " vaṇijaḥ karṣakāś caiva śilpinaś cābravīd bhṛguḥ /",
    "GSD36katy2p_u:1240": " deśācāreṇa dāpyāḥ syur duṣṭān saṃpīḍya dāpayet // K_588 //",
    "GSD36katy2p_u:1241": " pīḍayet tu dhanī yatra ṛṇikaṃ nyāyavādinam /",
    "GSD36katy2p_u:1242": " tasmād arthāt sa hīyeta tatsamaṃ cāpnuyād damam // K_589 //",
    "GSD36katy2p_u:1243": " yadi hy ādāv anādiṣṭam aśubhaṃ karma kārayet /",
    "GSD36katy2p_u:1244": " prāpnuyāt sāhasaṃ pūrvam ṛṇān mucyeta carṇikaḥ // K_590 //",
    "GSD36katy2p_u:1245": " uddhārādikam ādāya svāmine na dadāti yaḥ /",
    "GSD36katy2p_u:1246": " sa tasya dāso bhṛtyaḥ strī paśur vā jāyate gṛhe // K_591 //",
    "GSD36katy2p_u:1247": " [upanidhiḥ]",
    "GSD36katy2p_u:1248": " trayaproṣitanikṣipta- bandhānvāhitayācitam /",
    "GSD36katy2p_u:1249": " vaiśyavṛttyarpitaṃ caiva so 'rthas tūpanidhiḥ smṛtaḥ // K_592 //",
    "GSD36katy2p_u:1250": " nikṣiptaṃ yasya yat kiṃcit tatprayatnena pālayet /",
    "GSD36katy2p_u:1251": " daivarājakṛtād anyo vināśas tasya kīrtyate // K_593 //",
    "GSD36katy2p_u:1252": " yasya doṣeṇa yat kiṃcid vināśyeta hriyeta vā /",
    "GSD36katy2p_u:1253": " tad dravyaṃ sodayaṃ dāpyo daivarājakṛtād vinā // K_594 //",
    "GSD36katy2p_u:1254": " yācitānantaraṃ nāśe daivarājakṛte 'pi saḥ /",
    "GSD36katy2p_u:1255": " grahītā pratidāpyaḥ syān mūlyamātraṃ na saṃśayaḥ // K_595 //",
    "GSD36katy2p_u:1256": " nyāsādikaṃ paradravyaṃ prabhakṣitam upekṣitam /",
    "GSD36katy2p_u:1257": " ajñānanāśitaṃ caiva yena dāpyaḥ sa eva tat // K_596 //",
    "GSD36katy2p_u:1258": " bhakṣitaṃ sodayaṃ dāpyaḥ samaṃ dāpya upekṣitam /",
    "GSD36katy2p_u:1259": " kiṃcin nyūnaṃ pradāpyaḥ syād dravyam ajñānanāśitam // K_597 //",
    "GSD36katy2p_u:1260": " arājadaivikenāpi nikṣiptaṃ yatra nāśitam /",
    "GSD36katy2p_u:1261": " grahītuḥ saha bhāṇḍena dātur naṣṭaṃ tad ucyate // K_598 //",
    "GSD36katy2p_u:1262": " jñātvā dravyaviyogaṃ tu dātā yatra vinikṣipet /",
    "GSD36katy2p_u:1263": " sarvopāyavināśe 'pi grahītā naiva dāpyate // K_599 //",
    "GSD36katy2p_u:1264": " grāhakasya hi yad doṣān naṣṭaṃ tu grāhakasya tat /",
    "GSD36katy2p_u:1265": " tasmin naṣṭe hṛte vāpi grahītā mūlyam āharet // K_600 //",
    "GSD36katy2p_u:1266": " grāhyas tūpanidhiḥ kāle kālahīnaṃ tu varjayet /",
    "GSD36katy2p_u:1267": " kālahīnaṃ dadaddaṇḍaṃ dviguṇaṃ ca pradāpyate // K_601 //",
    "GSD36katy2p_u:1268": " sarveṣūpanidhiṣv ete vidhayaḥ parikīrtitāḥ // K_602 //",
    "GSD36katy2p_u:1269": " yaiś ca saṃskriyate nyāso divasaiḥ pariniścitaiḥ /",
    "GSD36katy2p_u:1270": " tadūrdhvaṃ sthāpayec śilpī dāpyo daivahate 'pi tat // K_603 //",
    "GSD36katy2p_u:1271": " nyāsadoṣād vināśaḥ syāc śilpinaṃ tan na dāpayet /",
    "GSD36katy2p_u:1272": " dāpayec śilpidoṣāt tat saṃskārārthaṃ yad arpitam // K_604 //",
    "GSD36katy2p_u:1273": " svalpenāpi ca yat karma naṣṭaṃ ced bhṛtakasya tat /",
    "GSD36katy2p_u:1274": " paryāptaṃ ditsatas tasya vinaśyet tad agṛhṇataḥ // K_605 //",
    "GSD36katy2p_u:1275": " yadi tat kāryam uddiśya kālaṃ pariniyamya vā /",
    "GSD36katy2p_u:1276": " yācito 'rdhakṛte tasminn aprāpte na tu dāpyate // K_606 //",
    "GSD36katy2p_u:1277": " prāptakāle kṛte kārye na dadyād yācito 'pi san /",
    "GSD36katy2p_u:1278": " tasmin naṣṭe vāpi grahītā mūlyam āharet // K_607 //",
    "GSD36katy2p_u:1279": " yācyamāno na dadyād vā dāpyas tat sodayaṃ bhavet // K_608 //",
    "GSD36katy2p_u:1280": " atha kāryavipattis tu tasyaiva svāmino bhavet /",
    "GSD36katy2p_u:1281": " aprāpte vai sa kāle tu dāpyas tv ardhakṛte 'pi tat // K_609 //",
    "GSD36katy2p_u:1282": " yo yācitakam ādāya na dadyāt pratiyācitaḥ /",
    "GSD36katy2p_u:1283": " sa nigṛhya balād dāpyo daṇḍyaś ca na dadāti yaḥ // K_610 //",
    "GSD36katy2p_u:1284": " anumārgeṇa kāryeṣu anyasmin vacanān mama /",
    "GSD36katy2p_u:1285": " dadyās tvam iti yo dattaḥ sa ihānvādhir ucyate // K_611 //",
    "GSD36katy2p_u:1286": " [asvāmivikrayaḥ]",
    "GSD36katy2p_u:1287": " asvāmivikrayaṃ dānam ādhiṃ ca vinivartayet // K_612 //",
    "GSD36katy2p_u:1288": " abhiyoktā dhanaṃ kuryāt prathamaṃ jñātibhiḥ svakam /",
    "GSD36katy2p_u:1289": " paścād ātmaviśudhyarthaṃ krayaṃ ketā svabandhubhiḥ // K_613 //",
    "GSD36katy2p_u:1290": " nāṣṭikas tu prakurvīta tad dhanaṃ jñātṛbhiḥ svakam /",
    "GSD36katy2p_u:1291": " adattatyaktavikrītaṃ kṛtvā svaṃ labhate dhanam // K_614 //",
    "GSD36katy2p_u:1292": " prakāśaṃ vā krayaṃ kuryān mūlaṃ vāpi samarpayet /",
    "GSD36katy2p_u:1293": " mūlānayanakālas tu deyo yojanasaṃkhyayā // K_615 //",
    "GSD36katy2p_u:1294": " prakāśaṃ ca krayaṃ kuryāt sādhubhir jñātibhiḥ svakaiḥ /",
    "GSD36katy2p_u:1295": " na tatrānyā kriyā proktā daivikī na ca mānuṣī // K_616 //",
    "GSD36katy2p_u:1296": " yadā mūlam upanyasya punar vādī krayaṃ vadet /",
    "GSD36katy2p_u:1297": " āharen mūlam evāsau na krayeṇa prayojanam // K_617 //",
    "GSD36katy2p_u:1298": " asamāhāryamūlas tu krayam eva viśodhayet /",
    "GSD36katy2p_u:1299": " viśodhite kraye rājñā na vaktavyaḥ sa kiṃcana // K_618 //",
    "GSD36katy2p_u:1300": " anupasthāpayan mūlaṃ krayaṃ vāpy aviśodhayan /",
    "GSD36katy2p_u:1301": " yathābhiyogaṃ dhanine dhanaṃ dāpyo damaṃ ca saḥ // K_619 //",
    "GSD36katy2p_u:1302": " yadi svaṃ naiva kurute jñātibhir nāṣṭiko dhanam /",
    "GSD36katy2p_u:1303": " prasaṅgavinivṛttyarthaṃ coravaddaṇḍam arhati // K_620 //",
    "GSD36katy2p_u:1304": " vaniṅvīthīparigataṃ vijñātaṃ rājapuruṣaiḥ /",
    "GSD36katy2p_u:1305": " avijñātāśrayāt krītaṃ vikretā yatra vā mṛtaḥ // K_621 //",
    "GSD36katy2p_u:1306": " svāmī datvārdhamūlyaṃ tu pragṛhṇīta svaka dhanam /",
    "GSD36katy2p_u:1307": " ardhaṃ dvayor apahṛtaṃ tatra syād vyavahārataḥ // K_622 //",
    "GSD36katy2p_u:1308": " avijñātakrayo doṣas tathā cāparipālanam /",
    "GSD36katy2p_u:1309": " etad dvayaṃ samākhyātaṃ dravyahānikaraṃ buddhaiḥ // K_623 //",
    "GSD36katy2p_u:1310": " [sambhūyasamutthānam]",
    "GSD36katy2p_u:1311": " samavetās tu ye kecic śalpino vaṇijo 'pi vā /",
    "GSD36katy2p_u:1312": " avibhajya pṛthagbhūtaiḥ prāptaṃ tatra phalaṃ samam // K_624 //",
    "GSD36katy2p_u:1313": " bhāṇḍapiṇḍavyayoddhāra- bhārasārārthavīkṣaṇam /",
    "GSD36katy2p_u:1314": " kuryus te 'vyabhicāreṇa samayena vyavasthitāḥ // K_625 //",
    "GSD36katy2p_u:1315": " prayogaṃ kurvate ye tu hemadhānyarasādinā /",
    "GSD36katy2p_u:1316": " samanyūnādhikair aṃśair lābhas teṣāṃ tathāvidhaḥ // K_626 //",
    "GSD36katy2p_u:1317": " bahūnāṃ saṃmato yas tu dadyād eko dhanaṃ naraḥ /",
    "GSD36katy2p_u:1318": " ṛṇaṃ ca kārayed vāpi sarvair eva kṛtaṃ bhavet // K_627 //",
    "GSD36katy2p_u:1319": " jñātisaṃbandhisuhṛdām ṛṇaṃ deyaṃ sabandhakam /",
    "GSD36katy2p_u:1320": " anyeṣāṃ lagnakopetaṃ lekhyasākṣiyutaṃ tathā // K_628 //",
    "GSD36katy2p_u:1321": " svecchādeyaṃ hiraṇyaṃ tu rasā dhānyaṃ ca sāvidhi /",
    "GSD36katy2p_u:1322": " deśasthityā pradātavyaṃ grahītavyaṃ tathaiva ca // K_629 //",
    "GSD36katy2p_u:1323": " samavetais tu yad dattaṃ prārthanīyaṃ tathaiva tat /",
    "GSD36katy2p_u:1324": " na ca yāceta yaḥ kaścil lābhāt sa parihīyate // K_630 //",
    "GSD36katy2p_u:1325": " corataḥ salilād agner dravyaṃ yas tu samāharet /",
    "GSD36katy2p_u:1326": " tasyāṃśo daśamo deyaḥ sarvavādeṣv ayaṃ vidhiḥ // K_631 //",
    "GSD36katy2p_u:1327": " śikṣakābhijñakuśalā ācāryaś ceti śilpinaḥ /",
    "GSD36katy2p_u:1328": " ekadvitricaturbhāgān hareyus te yathottaram // K_632 //",
    "GSD36katy2p_u:1329": " pararāṣṭrād dhanaṃ yat syāc cauraiḥ svāmyājñayāhṛtam /",
    "GSD36katy2p_u:1330": " rājño daśāṃśam uddhṛtya vibhajeran yathāvidhi // K_633 //",
    "GSD36katy2p_u:1331": " corāṇāṃ mukhyabhūtas tu caturo 'ṃśāṃs tato haret /",
    "GSD36katy2p_u:1332": " śūro 'ṃśāṃs trīn samartho dvau śoṣās tv ekaikam eva ca // K_634 //",
    "GSD36katy2p_u:1333": " teṣāṃ cet prasṛtānāṃ yo grahaṇaṃ samavāpnuyāt /",
    "GSD36katy2p_u:1334": " tanmokṣaṇārthaṃ yad dattaṃ vaheyus te yathāṃśataḥ // K_635 //",
    "GSD36katy2p_u:1335": " nartakānām eṣa eva dharmaḥ sadbhir udāhṛtaḥ /",
    "GSD36katy2p_u:1336": " tālajño labhate hy ardhaṃ gāyanās tu samāṃśinaḥ /",
    "GSD36katy2p_u:1337": " pramukhā dvyaṃśam arhanti so 'yaṃ saṃbhūya kurvatām // K_636 //",
    "GSD36katy2p_u:1338": " vaṇijāṃ karṣakāṇāṃ ca corāṇāṃ śilpināṃ tathā /",
    "GSD36katy2p_u:1339": " aniyamyāṃśakartṝṇāṃ sarveṣām eṣa nirṇayaḥ // K_637 //",
    "GSD36katy2p_u:1340": " [dattānapākarma dattāpradānikaṃ vā]",
    "GSD36katy2p_u:1341": " vikrayaṃ caiva dānaṃ ca na neyāḥ syur anicchavaḥ /",
    "GSD36katy2p_u:1342": " dārāḥ putrāś ca sarvasvam ātmanaiva tu yojayet // K_638 //",
    "GSD36katy2p_u:1343": " āpatkāle tu kartavyaṃ dānaṃ vikraya eva vā /",
    "GSD36katy2p_u:1344": " anyathā na pravarteta iti śāstraviniścayaḥ // K_639 //",
    "GSD36katy2p_u:1345": " sarvasvagṛhavarjaṃ tu kuṭumbabharaṇādhikam /",
    "GSD36katy2p_u:1346": " yad dravyaṃ tat svakaṃ deyam adeyaṃ syād ato 'nyathā // K_640 //",
    "GSD36katy2p_u:1347": " ataś ca sutadārāṇāṃ vaśitvaṃ tv anuśāsane /",
    "GSD36katy2p_u:1348": " vikraye caiva dāne ca vaśitvaṃ na sute pituḥ // K_641 //",
    "GSD36katy2p_u:1349": " svecchayā yaḥ pratiśrutya brāhmaṇāya pratigraham /",
    "GSD36katy2p_u:1350": " na dadyād ṛṇava dāpyaḥ prāpnuyāt pūrvasāhasam // K_642 //",
    "GSD36katy2p_u:1351": " pratiśrutasyādānena dattasyācchādanena ca /",
    "GSD36katy2p_u:1352": " kalpakoṭiśataṃ martyas tiryagyonau ca jāyate // K_643 //",
    "GSD36katy2p_u:1353": " avijñātopalabdhyarthaṃ dānaṃ yatra nirūpitam /",
    "GSD36katy2p_u:1354": " upalabdhikriyālabdhaṃ sā bhṛtiḥ parikīrtitā // K_644 //",
    "GSD36katy2p_u:1355": " bhayatrāṇāya rakṣārthaṃ tathā kāryaprasādhanāt /",
    "GSD36katy2p_u:1356": " anena vidhinā labdhaṃ vidyāt pratyupakārataḥ // K_645 //",
    "GSD36katy2p_u:1357": " prāṇasaṃśayam āpannaṃ yo mām uttārayed itaḥ /",
    "GSD36katy2p_u:1358": " sarvasvaṃ tasya dāsyāmīty ukte 'pi na tathā bhavet // K_646 //",
    "GSD36katy2p_u:1359": " kāmakrodhāsvatantrārta- klībonmattapramohitaiḥ /",
    "GSD36katy2p_u:1360": " vyatyāsaparihāsāc ca yad dattaṃ tat punar haret // K_647 //",
    "GSD36katy2p_u:1361": " yā tu kāryasya siddhyartham utkocā syāt pratiśrutā /",
    "GSD36katy2p_u:1362": " tasminn api pasiddhe 'rthe na deyā syāt kathaṃcana // K_648 //",
    "GSD36katy2p_u:1363": " atha prāg eva dattā syāt pratidāpyas tathā balāt /",
    "GSD36katy2p_u:1364": " daṇḍaṃ caikādaśaguṇam āhur gārgīyamānavāḥ // K_649 //",
    "GSD36katy2p_u:1365": " stenasāhasikodvṛtta- pārajāyikaśaṃsanāt /",
    "GSD36katy2p_u:1366": " darśanād vṛttanaṣṭasya tathāsatyapravartanāt // K_650 //",
    "GSD36katy2p_u:1367": " prāptam etais tu yat kiṃcit tad utkocākhyam ucyate /",
    "GSD36katy2p_u:1368": " na dātā tatra daṇḍyaḥ syān madhyasthaś caiva doṣabhāk // K_651 //",
    "GSD36katy2p_u:1369": " niyukto yas tu kāryeṣu sa ced utkocam āpnuyāt /",
    "GSD36katy2p_u:1370": " sa dāpyas taddhanaṃ kṛtsnaṃ damaś caikādaśādhikam // K_652 //",
    "GSD36katy2p_u:1371": " aniyuktas tu kāryārtham utkocaṃ yam avāpnuyāt /",
    "GSD36katy2p_u:1372": " kṛtapratyupakārārthas tasya doṣo na vidyate // K_653 //",
    "GSD36katy2p_u:1373": " svasthenārtena vā dattaṃ śrāvritaṃ dharmakāraṇāt /",
    "GSD36katy2p_u:1374": " adattvā tu mṛte dāpyas tatsuto nātra saṃśayaḥ // K_654 //",
    "GSD36katy2p_u:1375": " yogādhamanavikrītaṃ yogadānapatigraham /",
    "GSD36katy2p_u:1376": " yasya vāpy upadhiṃ paśyet tat sarvaṃ vinivartayet // K_655 //",
    "GSD36katy2p_u:1377": " bhṛtāvaniścitāyāṃ tu daśabhāgam avāpnuyāt /",
    "GSD36katy2p_u:1378": " lābhagovīryasasyānāṃ vaṇiggopakṛṣīvalāḥ // K_656 //",
    "GSD36katy2p_u:1379": " [vetanasyānapākarma]",
    "GSD36katy2p_u:1380": " karmārambhaṃ tu yaḥ kṛtvā siddhaṃ naiva tu kārayet /",
    "GSD36katy2p_u:1381": " balāt kārayitavyo 'sau akurvan daṇḍam arhati // K_657 //",
    "GSD36katy2p_u:1382": " vighnayan vāhako dāpyaḥ prasthāne dviguṇāṃ bhṛtim // K_658 //",
    "GSD36katy2p_u:1383": " na tu dāpyo hṛtaṃ corair dagdhamūḍhaṃ jalena vā // K_659 //",
    "GSD36katy2p_u:1384": " tyajet pathi sahāyaṃ yaḥ śrāntaṃ rogārtam eva vā /",
    "GSD36katy2p_u:1385": " prāpnuyāt sāhasaṃ pūrvaṃ grāme tryaham apālayan // K_660 //",
    "GSD36katy2p_u:1386": " yadā tu pathi tadbhāṇḍam āsidhyeta hriyeta vā /",
    "GSD36katy2p_u:1387": " yāvān adhvā gatas tena prāpnuyāt tāvatīṃ bhṛtim // K_661 //",
    "GSD36katy2p_u:1388": " hastyaśvagokharoṣṭrādīn gṛhītvā bhāṭakena yaḥ /",
    "GSD36katy2p_u:1389": " nārpayet kṛtakṛtyārthaḥ sa tu dāpyaḥ sabhāṭakam // K_662 //",
    "GSD36katy2p_u:1390": " gṛhavāryāpaṇādīṇi gṛhītvā bhāṭakena yaḥ /",
    "GSD36katy2p_u:1391": " svāmine nārpayed yāvat tāvad dāpyaḥ sabhāṭakam // K_663 //",
    "GSD36katy2p_u:1392": " [svāmipālavivādaḥ]",
    "GSD36katy2p_u:1393": " kṣetrārāmavivīteṣu gṛheṣu paśuvāṭiṣu /",
    "GSD36katy2p_u:1394": " grahaṇaṃ tatpraviṣṭānāṃ tāḍanaṃ vā bṛhaspatiḥ // K_664 //",
    "GSD36katy2p_u:1395": " adhamottamamadhyānāṃ paśūnāṃ caiva tāḍane /",
    "GSD36katy2p_u:1396": " svāmī tu vivaded yatra daṇḍaṃ tatra prakalpayet // K_665 //",
    "GSD36katy2p_u:1397": " ajāteṣv eva sasyeṣu kuryād āvaraṇaṃ mahat /",
    "GSD36katy2p_u:1398": " duḥkheneha nivāryante labdhasvādurasā mṛgāḥ // K_666 //",
    "GSD36katy2p_u:1399": " dāpayet paṇapādaṃ gāṃ dvau pādau mahiṣīṃ tathā /",
    "GSD36katy2p_u:1400": " tathājāvikavatsānāṃ pādo daṇḍaḥ prakīrtitaḥ // K_667 //",
    "GSD36katy2p_u:1401": " [samayasyānapākarma saṃvidvyatikramo vā]",
    "GSD36katy2p_u:1402": " samūhināṃ tu yo dharmas tena dharmeṇa te sadā /",
    "GSD36katy2p_u:1403": " prakuryuḥ sarvakarmāṇi svadharmeṣu vyavasthitāḥ // K_668 //",
    "GSD36katy2p_u:1404": " avirodhena dharmasya nirgataṃ rājaśāsanam /",
    "GSD36katy2p_u:1405": " tasyaivācaraṇaṃ pūrvaṃ kartavyaṃ tu nṛpājñayā // K_669 //",
    "GSD36katy2p_u:1406": " rājapravartitān dharmān yo naro nānupālayet /",
    "GSD36katy2p_u:1407": " garhyaḥ sa pāpo daṇḍyaś ca lopayan rājaśāsanam // K_670 //",
    "GSD36katy2p_u:1408": " yuktiyuktaṃ ca yo hanyād vaktur yo 'navakāśadaḥ /",
    "GSD36katy2p_u:1409": " ayuktaṃ caiva yo brūte sa dāpyaḥ pūrvasāhasam // K_671 //",
    "GSD36katy2p_u:1410": " sāhasī bhedakārī ca gaṇadravyavināśakaḥ /",
    "GSD36katy2p_u:1411": " ucchedyāḥ sarva evaite vikhyāpyaivaṃ nṛpe bhṛguḥ // K_672 //",
    "GSD36katy2p_u:1412": " ekapātre ca vā paṅktyāṃ saṃbhoktā yasya yo bhavet /",
    "GSD36katy2p_u:1413": " akurvaṃs tat tathā daṇḍyas tasya doṣam adarśayan // K_673 //",
    "GSD36katy2p_u:1414": " gaṇam uddiśya yat kiṃcit kṛtvarṇaṃ bhakṣitaṃ bhavet /",
    "GSD36katy2p_u:1415": " ātmārthaṃ viniyuktaṃ vā deyaṃ tair eva tad bhavet // K_674 //",
    "GSD36katy2p_u:1416": " gaṇānāṃ śreṇivargāṇāṃ gatāḥ syur ye tu madhyatām /",
    "GSD36katy2p_u:1417": " prāktanasya dhanarṇasya samāṃśāḥ sarva eva te // K_675 //",
    "GSD36katy2p_u:1418": " tathaiva bhojyavaibhājya- dānadharmakriyāsu ca /",
    "GSD36katy2p_u:1419": " samūhastho 'ṃśabhāgī syāt pragatas tv aṃśabhāṅ na tu // K_676 //",
    "GSD36katy2p_u:1420": " yat taiḥ prāptaṃ rakṣitaṃ vā gaṇārthe vā ṛṇaṃ kṛtam /",
    "GSD36katy2p_u:1421": " rājaprasādalabdhaṃ ca sarveṣām eva tatsamam // K_677 //",
    "GSD36katy2p_u:1422": " [naigamādisaṃjñālakṣaṇam]",
    "GSD36katy2p_u:1423": " nānāpaurasamūhas tu naigamaḥ parikīrtitaḥ /",
    "GSD36katy2p_u:1424": " nānāyudhadharā vrātāḥ samavetāḥ prakīrtitāḥ // K_678 //",
    "GSD36katy2p_u:1425": " samūho vaṇijādīnāṃ pūgaḥ saṃparikīrtitaḥ /",
    "GSD36katy2p_u:1426": " pravrajyāvasitā ye tu pāṣaṇḍāḥ parikīrtitāḥ // K_679 //",
    "GSD36katy2p_u:1427": " brāhmaṇānāṃ samūhas tu gaṇaḥ saṃparikīrtitaḥ /",
    "GSD36katy2p_u:1428": " śilpopajīvino ye tu śilpinaḥ parikīrtitāḥ // K_680 //",
    "GSD36katy2p_u:1429": " ārhatasaugatānāṃ tu samūhaḥ saṅgha ucyate /",
    "GSD36katy2p_u:1430": " cāṇḍālaśvapacādīnāṃ samūho gulma ucyate // K_681 //",
    "GSD36katy2p_u:1431": " gaṇapāṣaṇḍapūgāś ca vrātāś ca śreṇayas tathā /",
    "GSD36katy2p_u:1432": " samūhasthāś ca ye cānye vargākhyās te bṛhaspatiḥ // K_682 //",
    "GSD36katy2p_u:1433": " [krayakikrayānuśayaḥ krīsvānuśayo vikrīye saṃpradānaṃ vā]",
    "GSD36katy2p_u:1434": " krītvā prāptaṃ na gṛhṇīyād yo na dadyād adūṣitam /",
    "GSD36katy2p_u:1435": " sa mūlyād daśamaṃ bhāgaṃ dattvā svadravyam āpnuyāt // K_683 //",
    "GSD36katy2p_u:1436": " aprāpte 'rthakriyākāle kṛte naiva pradāpayet /",
    "GSD36katy2p_u:1437": " evaṃ dharmo daśāhāt tu parato 'nuśayo na tu // K_684 //",
    "GSD36katy2p_u:1438": " bhūmer daśāhe vikretur āyas tatkretur eva ca /",
    "GSD36katy2p_u:1439": " dvādaśāhaḥ sapiṇḍānām api cālpam ataḥ param // K_685 //",
    "GSD36katy2p_u:1440": " krītvānuśayavān paṇyaṃ tyajed dohyādi yo naraḥ /",
    "GSD36katy2p_u:1441": " aduṣṭam eva kāle tu sa mūlyād daśamaṃ vahet // K_686 //",
    "GSD36katy2p_u:1442": " krītvā gacchann anuśayaṃ krayī hastam upāgate /",
    "GSD36katy2p_u:1443": " ṣaḍbhāgaṃ tatra mūlyasya dattvā krītaṃ tyajed budhaḥ // K_687 //",
    "GSD36katy2p_u:1444": " avijñātaṃ tu yat krītaṃ duṣṭaṃ paścād vibhāvitam /",
    "GSD36katy2p_u:1445": " krītaṃ tat svāmine deyaṃ kāle ced anyathā na tu // K_688 //",
    "GSD36katy2p_u:1446": " nirdoṣaṃ darśayitvā tu yaḥ sadoṣaṃ prayacchati /",
    "GSD36katy2p_u:1447": " mūlyaṃ tad dviguṇaṃ dāpyo vinayaṃ tāvad eva ca // K_689 //",
    "GSD36katy2p_u:1448": " upahanyeta vā paṇyaṃ dahyetāpahriyeta vā /",
    "GSD36katy2p_u:1449": " vikretur eva so 'nartho vikrīyāsaṃprayacchataḥ // K_690 //",
    "GSD36katy2p_u:1450": " dīyamānaṃ na gṛhṇāti krīta paṇyaṃ ca yaḥ krayī /",
    "GSD36katy2p_u:1451": " vikrītaṃ ca tad anyatra vikretā nāparādhruyāt // K_691 //",
    "GSD36katy2p_u:1452": " mattonmattena vikrītaṃ hīnamūlyaṃ bhayena vā /",
    "GSD36katy2p_u:1453": " asvatantreṇa mugdhena tyājyaṃ tasya punar bhavet // K_692 //",
    "GSD36katy2p_u:1454": " tryahaṃ dohyaṃ parīkṣeta patrcāhad vāhyam eva tu /",
    "GSD36katy2p_u:1455": " muktāvajrapravālānāṃ saptāhaṃ syāt pravīkṣaṇam // K_693 //",
    "GSD36katy2p_u:1456": " dvipadām ardhamāsaṃ tu puṃsāṃ tad dviguṇaṃ striyāḥ /",
    "GSD36katy2p_u:1457": " daśāhaṃ sarvabījānām ekāhaṃ lohavāsasām // K_694 //",
    "GSD36katy2p_u:1458": " ato 'rvākpaṇyadoṣas tu yadi saṃjāyate kvacit /",
    "GSD36katy2p_u:1459": " vikretuḥ pratideyaṃ tat kretā mūlyam avāpnuyāt // K_695 //",
    "GSD36katy2p_u:1460": " paribhuktaṃ tu yad vāsaḥ kliṣṭarūpaṃ malīmasam /",
    "GSD36katy2p_u:1461": " sadoṣam api tat krītaṃ viketur na bhavet punaḥ // K_696 //",
    "GSD36katy2p_u:1462": " sādhāraṇaṃ tu yat krītaṃ naiko dadyān narādhamaḥ /",
    "GSD36katy2p_u:1463": " nādadyān na ca gṛhṇīyād vikrīyāc ca na caiva hi // K_697 //",
    "GSD36katy2p_u:1464": " krītvā mūlyena yat paṇyaṃ duṣkrītaṃ manyate krayī /",
    "GSD36katy2p_u:1465": " vikretuḥ pratideyaṃ tat tasminn evāhnyavīkṣitam // K_698 //",
    "GSD36katy2p_u:1466": " dvitīye 'hni dadat kretā mūlyāt tryaṃśāṃśam āharet /",
    "GSD36katy2p_u:1467": " dviguṇaṃ tṛtīye 'hni parataḥ kretur eva tat // K_699 //",
    "GSD36katy2p_u:1468": " dravyasvaṃ pañcadhā kṛtvā tribhāgo mūlyam ucyate /",
    "GSD36katy2p_u:1469": " lābhaś caturtho bhāgaḥ syāt pañcamaḥ satyam ucyate // K_700 //",
    "GSD36katy2p_u:1470": " sandhiś ca parivṛttiś ca viṣamā vā tribhogataḥ /",
    "GSD36katy2p_u:1471": " ājñayāpi krayaś cāpi daśābdaṃ vinivartayet // K_701 //",
    "GSD36katy2p_u:1472": " jñātyādīn ananujñāpya samīpasthānaninditān /",
    "GSD36katy2p_u:1473": " krayavikrayadharmo 'pi bhūmer nāstīti nirṇayaḥ // K_702 //",
    "GSD36katy2p_u:1474": " svagrāme daśarātraṃ syād anyagrāme tripakṣakam /",
    "GSD36katy2p_u:1475": " rāṣṭrāntareṣu ṣaṇmāsaṃ bhāṣābhede tu vatsaram // K_703 //",
    "GSD36katy2p_u:1476": " palāyite tu karade karapratibhuvā saha /",
    "GSD36katy2p_u:1477": " karārthaṃ karadakṣetraṃ vikrīṇīyuḥ sabhāsadaḥ // K_704 //",
    "GSD36katy2p_u:1478": " samavetais tu sāmantair abhijñaiḥ pāpabhīrubhiḥ /",
    "GSD36katy2p_u:1479": " kṣetrārāmagṛhādīnāṃ dvipadāṃ ca catuṣpadām // K_705 //",
    "GSD36katy2p_u:1480": " kalpitaṃ mūlyam ity āhur bhāgaṃ kṛtvā tad aṣṭadhā /",
    "GSD36katy2p_u:1481": " ekabhāgātiriktaṃ vā hīnaṃ vānucitaṃ smṛtam // K_706 //",
    "GSD36katy2p_u:1482": " samāḥ śatam atīte 'pi sarvaṃ tad vinivartate /",
    "GSD36katy2p_u:1483": " krayavikrayaṇe krayyaṃ yan mūlyaṃ dharmato 'rhati // K_707 //",
    "GSD36katy2p_u:1484": " tat turye pañcame ṣaṣṭe saptame 'ṃśe 'ṣṭame 'pi vā /",
    "GSD36katy2p_u:1485": " hīne yadi vinirvṛtte krayavikrāyaṇe sati // K_708 //",
    "GSD36katy2p_u:1486": " hīnamūlyaṃ tu tat sarvaṃ kṛtam apy akṛtaṃ bhavet /",
    "GSD36katy2p_u:1487": " uktād alpatare hīne krayo naiva praduṣyati // K_709 //",
    "GSD36katy2p_u:1488": " tenāpy aṃśena hīyeta mūlyataḥ krayavikraye /",
    "GSD36katy2p_u:1489": " katam apy akṛtaṃ prāhur anye dharmavido janāḥ // K_710 //",
    "GSD36katy2p_u:1490": " ardhādhike krayaḥ sidhyed uktalābho daśādhikaḥ /",
    "GSD36katy2p_u:1491": " avakrayas tribhāgena sadya eva rucikrayaḥ // K_711 //",
    "GSD36katy2p_u:1492": " mūlyāt svalpapradāne 'pi krayasiddhiḥ kṛtā bhavet /",
    "GSD36katy2p_u:1493": " cakravṛddyāṃ pradātavyaṃ deyaṃ tat samayād ṛte // K_712 //",
    "GSD36katy2p_u:1494": " [abhyupetyāśuśrūṣā]",
    "GSD36katy2p_u:1495": " yas tu na grāhayec śilpaṃ karmāṇy anyāni kārayet /",
    "GSD36katy2p_u:1496": " prāpnuyāt sāhasaṃ pūrvaṃ tasmāc śiṣyo nivartate // K_713 //",
    "GSD36katy2p_u:1497": " śikṣito 'pi śritaṃ kāmam antevāsī samācaret /",
    "GSD36katy2p_u:1498": " tatra karma ca yat kuryād ācāryasyaiva tat phalam // K_714 //",
    "GSD36katy2p_u:1499": " svatantrasyātmano dānād dāsatvaṃ dāravad bhṛguḥ /",
    "GSD36katy2p_u:1500": " triṣu varṇeṣu vijñeyaṃ dāsyaṃ viprasya na kvacit // K_715 //",
    "GSD36katy2p_u:1501": " varṇānām anulāmyena dāsyaṃ na pratilomataḥ /",
    "GSD36katy2p_u:1502": " rājanyavaiśyaśūdrāṇāṃ tyajatāṃ hi svatantratām // K_716 //",
    "GSD36katy2p_u:1503": " samavarṇo 'pi vipraṃ tu dāsatvaṃ naiva kārayet /",
    "GSD36katy2p_u:1504": " brāhmaṇasya hi dāsatvān nṛpatejo vihanyate // K_717 //",
    "GSD36katy2p_u:1505": " kṣatraviśśūdradharmas tu samavarṇe kadācana /",
    "GSD36katy2p_u:1506": " kārayed dāsakarmāṇi brāhmaṇaṃ na bṛhaspatiḥ // K_718 //",
    "GSD36katy2p_u:1507": " śīlādhyayanasaṃpanne tadūnaṃ karma kāmataḥ /",
    "GSD36katy2p_u:1508": " tatrāpi nāśubhaṃ kiṃcit prakurvīta dvijottamaḥ // K_719 //",
    "GSD36katy2p_u:1509": " viṇmūtronmārjanaṃ caiva nagnatvaparimardanam /",
    "GSD36katy2p_u:1510": " prāyo dāsīsutāḥ kuryur gavādigrahaṇaṃ ca yat // K_720 //",
    "GSD36katy2p_u:1511": " pravrajyāvasitā yatra trayo varṇā dvijādayaḥ /",
    "GSD36katy2p_u:1512": " nirvāsaṃ kārayed vipraṃ dāsatvaṃ kṣatraviḍ nṛpaḥ // K_721 //",
    "GSD36katy2p_u:1513": " śūdraṃ tu kārayed dāsaṃ krītam akrītam eva vā /",
    "GSD36katy2p_u:1514": " dāsyāyaiva hi sṛṣṭaḥ sa svayam eva svayam bhuvā // K_722 //",
    "GSD36katy2p_u:1515": " svadāsīṃ yas tu saṃgacchet prasūtā ca bhavet tataḥ /",
    "GSD36katy2p_u:1516": " avekṣya bījaṃ kāryā syān na dāsī sānvayā tu sā // K_723 //",
    "GSD36katy2p_u:1517": " dāsasya tu dhanaṃ yat syāt svāmī tasya prabhuḥ smṛtaḥ /",
    "GSD36katy2p_u:1518": " prakāśaṃ vikrayād yat tu na svāmī dhanam arhati // K_724 //",
    "GSD36katy2p_u:1519": " dāsenoḍhā svadāsī yā sāpi dāsītvam āpnuyāt /",
    "GSD36katy2p_u:1520": " yasmād bhartā prabhus tasyāḥ svāmyadhīnaḥ prabhur yataḥ // K_725 //",
    "GSD36katy2p_u:1521": " ādadyād brāhmaṇīṃ yas tu cikrīṇīta tathaiva ca /",
    "GSD36katy2p_u:1522": " rājñā tad akṛtaṃ kāryaṃ daṇḍyā syuḥ sarva eva te // K_726 //",
    "GSD36katy2p_u:1523": " kāmāt tu saṃśritāṃ yas tu dāsīṃ kuryāt kulastriyam /",
    "GSD36katy2p_u:1524": " saṃkrāmayeta vānyatra daṇḍyas tac cākṛtaṃ bhavet // K_727 //",
    "GSD36katy2p_u:1525": " bāladhātrīm adāsīṃ ca dāsīm iva bhunakti yaḥ /",
    "GSD36katy2p_u:1526": " paricārakapatnīṃ vā prāpnuyāt pūrvasāhasam // K_728 //",
    "GSD36katy2p_u:1527": " vikrośamānāṃ yo bhaktāṃ dāsīṃ vikretum icchati /",
    "GSD36katy2p_u:1528": " anāpadisthaḥ śaktaḥ san prāpnuyād dviśataṃ damam // K_729 //",
    "GSD36katy2p_u:1529": " tavāham iti cātmānaṃ yo 'svatantraḥ prayacchati /",
    "GSD36katy2p_u:1530": " na sa taṃ prāpnuyāt kāmaṃ pūrvasvāmī labheta tam // K_730 //",
    "GSD36katy2p_u:1531": " pravrajyāvasito dāso moktavyaś ca na kenacit /",
    "GSD36katy2p_u:1532": " anākālabhṛto dāsyān mucyate goyugaṃ dadat // K_731 //",
    "GSD36katy2p_u:1533": " [sīmāvivādaḥ]",
    "GSD36katy2p_u:1534": " ādhikyaṃ nyūnatā cāṃśe astināstitvam eva ca /",
    "GSD36katy2p_u:1535": " abhogabhuktiḥ sīmā ca ṣaṭ bhūvād asya hetavaḥ // K_732 //",
    "GSD36katy2p_u:1536": " tasmin bhogaḥ prayoktavyaḥ sarvasākṣiṣu tiṣṭhati /",
    "GSD36katy2p_u:1537": " lekhyārūḍhaś cetaraś ca sākṣī mārgadvayānvitaḥ // K_733 //",
    "GSD36katy2p_u:1538": " kṣetravāstutaḍāgeṣu kūpopavanasetuṣu /",
    "GSD36katy2p_u:1539": " dvayor vivāde sāmantaḥ pratyayaḥ sarvavastuṣu // K_734 //",
    "GSD36katy2p_u:1540": " sāmantabhāve 'sāmantaiḥ kuryāt kṣetrādinirṇayam /",
    "GSD36katy2p_u:1541": " grāmasīmāsu ca tathā tadvan nagaradeśayoḥ // K_735 //",
    "GSD36katy2p_u:1542": " grāmo grāmasya sāmantaḥ kṣetraṃ kṣetrasya kīrtitam /",
    "GSD36katy2p_u:1543": " gṛhaṃ gṛhasya nirdiṣṭa samantāt parirabhya hi // K_736 //",
    "GSD36katy2p_u:1544": " teṣām abhāve sāmanta- maulavṛddhoddhṛtādayaḥ /",
    "GSD36katy2p_u:1545": " sthāvare ṣaṭprakāre 'pi nātra kāryā vicāraṇā // K_737 //",
    "GSD36katy2p_u:1546": " saṃsaktās tv atha sāmantās tat saṃsaktās tathottarāḥ /",
    "GSD36katy2p_u:1547": " saṃsaktasaktasaṃsaktāḥ padmākārāḥ prakīrtitāḥ // K_738 //",
    "GSD36katy2p_u:1548": " svārthasiddhau praduṣṭeṣu sāmanteṣv arthagauravāt /",
    "GSD36katy2p_u:1549": " tatsaṃsaktais tu kartavya uddhāro nātra saṃśayaḥ // K_739 //",
    "GSD36katy2p_u:1550": " saṃsaktasaktadoṣe tu tatsaṃsaktāḥ prakīrtitāḥ /",
    "GSD36katy2p_u:1551": " kartavyā na praduṣṭās tu rājñā dharmaṃ vijānatā // K_740 //",
    "GSD36katy2p_u:1552": " nājñānena hi mucyante sāmantā nirṇayaṃ prati /",
    "GSD36katy2p_u:1553": " ajñānoktau daṇḍayitvā punaḥ sīmāṃ vicārayet /",
    "GSD36katy2p_u:1554": " kīrtite yadi bhedaḥ syād daṇḍyās tūttamasāhasam // K_741 //",
    "GSD36katy2p_u:1555": " tyaktvā duṣṭāṃs tu sāmantān anyān maulādibhiḥ saha /",
    "GSD36katy2p_u:1556": " saṃmiśraya kārayet sīmām evaṃ dharmavido viduḥ // K_742 //",
    "GSD36katy2p_u:1557": " ye tatra pūrvaṃ sāmantāḥ paścād deśāntaraṃ gatāḥ /",
    "GSD36katy2p_u:1558": " tanmūlatvāt tu te maulā ṛṣibhiḥ saṃprakīrtitāḥ // K_743 //",
    "GSD36katy2p_u:1559": " niṣpādyamānaṃ yair dṛṣṭaṃ tat kāryaṃ nṛguṇānvitaiḥ /",
    "GSD36katy2p_u:1560": " vṛddhā vā yadi vāvṛddhās te vṛddhāḥ parikīrtitāḥ // K_744 //",
    "GSD36katy2p_u:1561": " upaśravaṇasaṃbhoga- kāryākhyānopacihnitāḥ /",
    "GSD36katy2p_u:1562": " uddharanti tato yasmād uddhṛtās te tataḥ smṛtaḥ // K_745 //",
    "GSD36katy2p_u:1563": " sāmantāḥ sādhanaṃ pūrvam aniṣṭoktau guṇānvitāḥ /",
    "GSD36katy2p_u:1564": " dviguṇās tūttarā jñeyā tato 'nye triguṇā matāḥ // K_746 //",
    "GSD36katy2p_u:1565": " eko yadvan nayet sīmām ubhayor īpsitaḥ kvacit /",
    "GSD36katy2p_u:1566": " mastake kṣitim āropya raktavāsāḥ samāhitāḥ // K_747 //",
    "GSD36katy2p_u:1567": " bhayavarjitabhūpena sarvābhāve svayaṃkṛtā // K_748 //",
    "GSD36katy2p_u:1568": " kṣetrakūpataḍāgānāṃ kedārārāmayor api /",
    "GSD36katy2p_u:1569": " gṛhaprāsādāvasatha- nṛpadevagṛheṣu ca // K_749 //",
    "GSD36katy2p_u:1570": " bahūnāṃ tu gṛhītānāṃ na sarve nirṇayaṃ yadi /",
    "GSD36katy2p_u:1571": " kuryur bhayād vā lobhād vā dāpyās tūttamasāhasam // K_750 //",
    "GSD36katy2p_u:1572": " sīmācaṅkramaṇe kośe pādasparśe tathaiva ca /",
    "GSD36katy2p_u:1573": " tripakṣapakṣasaptāhaṃ daivarājikam iṣyate // K_751 //",
    "GSD36katy2p_u:1574": " mekhalābhramaniṣkāsa- gavākṣān noparodhayet /",
    "GSD36katy2p_u:1575": " praṇālīṃ gṛhavāstuṃ ca pīḍayan daṇḍabhāg bhavet // K_752 //",
    "GSD36katy2p_u:1576": " niveśasamayād ūrdhvaṃ naite yojyāḥ kadācana /",
    "GSD36katy2p_u:1577": " dṛṣṭipātaṃ praṇālīṃ ca na kuryāt paraveśmamu // K_753 //",
    "GSD36katy2p_u:1578": " viṇmūtrodakavapraṃ ca vahniśvabhraniveśanam /",
    "GSD36katy2p_u:1579": " aratnidvayam utsṛjya parakuḍyān niveśayet // K_754 //",
    "GSD36katy2p_u:1580": " sarve janāḥ sadā yena prayānti sa catuṣpathaḥ /",
    "GSD36katy2p_u:1581": " aniruddho yathākālaṃ rājamārgaḥ sa ucyate // K_755 //",
    "GSD36katy2p_u:1582": " na tatra ropayet kiṃcin nopahanyāt tu kenacit /",
    "GSD36katy2p_u:1583": " guruācāryanṛpādīnāṃ mārgādānāt tu daṇḍabhāk // K_756 //",
    "GSD36katy2p_u:1584": " yas tatra saṃkaraśvabhrān vṛkṣāropaṇam eva ca /",
    "GSD36katy2p_u:1585": " kāmāt purīṣaṃ kuryāc ca tasya daṇḍas tu māṣakaḥ // K_757 //",
    "GSD36katy2p_u:1586": " taṭākodyānatīrthāni yo 'medhyena vināśayet /",
    "GSD36katy2p_u:1587": " amedhyaṃ śodhayitvā tu daṇḍayet pūrvasāhasam // K_758 //",
    "GSD36katy2p_u:1588": " dūṣayet siddhatīrthāni sthāpitāni mahātmabhiḥ /",
    "GSD36katy2p_u:1589": " puṇyāni pāvanīyāni prāpnuyāt pūrvasāhasam // K_759 //",
    "GSD36katy2p_u:1590": " sīmāmadhye tu jātānāṃ vṛkṣāṇāṃ kṣetrayor dvayoḥ /",
    "GSD36katy2p_u:1591": " phalaṃ puṣpaṃ ca sāmānyaṃ kṣetrasvāmiṣu nirdiśet // K_760 //",
    "GSD36katy2p_u:1592": " anyakṣetre tu jātānāṃ śākhā yatrānyasaṃśritāḥ /",
    "GSD36katy2p_u:1593": " svāminaṃ taṃ vijānīyād yasya kṣetreṣu saṃśritāḥ // K_761 //",
    "GSD36katy2p_u:1594": " asvāmyanumatenaiva saṃskāraṃ kurute tu yaḥ /",
    "GSD36katy2p_u:1595": " gṛhodyānataṭākānāṃ saṃskartā labhate na tu // K_762 //",
    "GSD36katy2p_u:1596": " vyayaṃ svāmini cāyāte na nivedya nṛpe yadi /",
    "GSD36katy2p_u:1597": " athāvedya prayuktas tu tadgataṃ labhate vyayam // K_763 //",
    "GSD36katy2p_u:1598": " aśaktito na dadyāc cet khilārtho yat kṛto vyayaḥ /",
    "GSD36katy2p_u:1599": " tadaṣṭabhāgahīnaṃ tu karṣakaḥ phalam āpnuyāt /",
    "GSD36katy2p_u:1600": " varṣāṇy aṣṭau sa bhoktā syāt parataḥ svāmine tu tat // K_764 //",
    "GSD36katy2p_u:1601": " aśaktapretanaṣṭeṣu kṣetrikeṣv anivāritaḥ /",
    "GSD36katy2p_u:1602": " kṣetraṃ ced vikṛṣet kaścid aśnuvīta sa tatphalam // K_765 //",
    "GSD36katy2p_u:1603": " vikṛṣyamāṇe kṣetre ca kṣetrikaḥ punar āvrajet /",
    "GSD36katy2p_u:1604": " śīlopacāraṃ tat sarvaṃ dattvā kṣetramavāpnuyāt // K_766 //",
    "GSD36katy2p_u:1605": " tadaṣṭabhāgāpacayād yāvat sapta gatāḥ samāḥ /",
    "GSD36katy2p_u:1606": " samāpte 'ṣṭame varṣe bhuktakṣetraṃ labheta saḥ // K_767 //",
    "GSD36katy2p_u:1607": " [vākpāruṣyam]",
    "GSD36katy2p_u:1608": " huṅkāraḥ kāsanaṃ caiva loke yac ca vigarhitam /",
    "GSD36katy2p_u:1609": " anukuryād anubrūyād vākpāruṣyaṃ tad ucyate // K_768 //",
    "GSD36katy2p_u:1610": " niṣṭhurāślīlatīvratvāt tad api trividhaṃ smṛtam /",
    "GSD36katy2p_u:1611": " ākṣepo niṣṭhuraṃ jñeyam aślīlaṃ nyaṅgasaṃjñitam /",
    "GSD36katy2p_u:1612": " patanīyair upākrośais tīvram āhur manīṣiṇaḥ // K_769 //",
    "GSD36katy2p_u:1613": " yat tv asatsaṃjñitair aṅgaiḥ paramākṣipati kvacit /",
    "GSD36katy2p_u:1614": " abhūtair vātha bhūtair vā niṣṭhurā vāksmṛtā budhaiḥ // K_770 //",
    "GSD36katy2p_u:1615": " nyagbhāvakaraṇaṃ vācā krodhāt tu kurute yadā /",
    "GSD36katy2p_u:1616": " vṛttadeśakulādīnām aślīlā sā budhaiḥ smṛtā // K_771 //",
    "GSD36katy2p_u:1617": " mahāpātakayoktrī ca rāgadveṣakarī ca yā /",
    "GSD36katy2p_u:1618": " jātibhraṃśakārī vātha tīvrā sā prathitā tu vāk // K_772 //",
    "GSD36katy2p_u:1619": " yo 'guṇān kīrtayet krodhān niguṇo vā guṇajñatām /",
    "GSD36katy2p_u:1620": " anyasaṃjñānuyogī vā vāgduṣṭaṃ taṃ naraṃ viduḥ // K_773 //",
    "GSD36katy2p_u:1621": " aduṣṭasyaiva yo doṣān kīrtayed doṣakāraṇāt /",
    "GSD36katy2p_u:1622": " anyāpadeśavādī ca vāgduṣṭaṃ taṃ naraṃ viduḥ // K_774 //",
    "GSD36katy2p_u:1623": " mohāt pramādāt saṅgharṣāt prītyā coktaṃ mayeti yat /",
    "GSD36katy2p_u:1624": " nāham evaṃ punar vakṣye daṇḍārdhaṃ tasya kalpayet // K_775 //",
    "GSD36katy2p_u:1625": " yatra syāt parihārārthaṃ patitas tena kīrtanam /",
    "GSD36katy2p_u:1626": " vacanāt tatra na syāt tu doṣo yatra vibhāvayet // K_776 //",
    "GSD36katy2p_u:1627": " anyathā tulyadoṣaḥ syān mithyoktau tūttamaḥ smṛtaḥ /",
    "GSD36katy2p_u:1628": " mahatā praṇidhānena vāgduṣṭaṃ sādhayen naram // K_777 //",
    "GSD36katy2p_u:1629": " atathyaṃ śrāvitaṃ rājā prayatnena vicārayet /",
    "GSD36katy2p_u:1630": " anṛtākhyānaśīlānāṃ jihvācchedo viśodhanam // K_778 //",
    "GSD36katy2p_u:1631": " [daṇḍapāruṣyam]",
    "GSD36katy2p_u:1632": " hetuādibhir na paśyec ced daṇḍapāruṣyakāraṇam /",
    "GSD36katy2p_u:1633": " tatra sākṣikṛtaṃ caiva divyaṃ vā viniyojayet // K_779 //",
    "GSD36katy2p_u:1634": " ābhīṣaṇena daṇḍena prahared yas tu mānavaḥ /",
    "GSD36katy2p_u:1635": " pūrvaṃ cāpīḍito vātha sa daṇḍyaḥ parikīrtitaḥ // K_780 //",
    "GSD36katy2p_u:1636": " karṇauṣṭhaghrāṇapādākṣi- jihvāśiśnakarasya ca /",
    "GSD36katy2p_u:1637": " chedane cottamo daṇḍo bhedane madhyamo bhṛguḥ // K_781 //",
    "GSD36katy2p_u:1638": " manuṣyāṇāṃ paśūnāṃ ca duḥkhāya prahate sati /",
    "GSD36katy2p_u:1639": " yathā yathā bhaved duḥkhaṃ daṇḍaṃ kuryāt tathā tathā // K_782 //",
    "GSD36katy2p_u:1640": " aspṛśyadhūrtadāsānāṃ mlecchānāṃ pāpakāriṇām /",
    "GSD36katy2p_u:1641": " pratilomaprasūtānāṃ tāḍanaṃ nārthato damaḥ // K_783 //",
    "GSD36katy2p_u:1642": " chardimūtrapurīṣādyair āpādyaḥ sa caturguṇaḥ /",
    "GSD36katy2p_u:1643": " ṣaḍguṇaḥ kāyamadhye syān mūrdhni tv aṣṭaguṇaḥ smṛtaḥ // K_784 //",
    "GSD36katy2p_u:1644": " udgūraṇe tu hastasya kāryo dvādaśako damaḥ /",
    "GSD36katy2p_u:1645": " sa eva dviguṇaḥ proktaḥ pātaneṣu svajātiṣu // K_785 //",
    "GSD36katy2p_u:1646": " vākpāruṣye yathaivoktāḥ prātilomyānulomataḥ /",
    "GSD36katy2p_u:1647": " tathaiva daṇḍapāruṣye pātyā daṇḍā yathākramam // K_786 //",
    "GSD36katy2p_u:1648": " dehendriyavināśe tu yathā daṇḍaṃ prakalpayet /",
    "GSD36katy2p_u:1649": " tathā tuṣṭikaraṃ deyaṃ samutthānaṃ ca paṇḍitaiḥ /",
    "GSD36katy2p_u:1650": " samutthānavyayaṃ cāsau dadyād āvraṇaropaṇāt // K_787 //",
    "GSD36katy2p_u:1651": " vāgdaṇḍas tāḍanaṃ caiva yeṣūktam aparādhiṣu /",
    "GSD36katy2p_u:1652": " hṛtaṃ bhagnaṃ pradāpyās te śodhyaṃ niḥsvais tu karmaṇā // K_788 //",
    "GSD36katy2p_u:1653": " śrāntāṃs tṛṣārtān kṣudhitān akāle vāhayen naraḥ /",
    "GSD36katy2p_u:1654": " kharagomahiṣoṣṭrādīn prāpnuyāt pūrvasāhasam // K_789 //",
    "GSD36katy2p_u:1655": " dvipaṇo dvādaśapaṇo vadhe tu mṛgapakṣiṇām /",
    "GSD36katy2p_u:1656": " sarpamārjāranakula- śvasūkaravadhe nṛṇām // K_790 //",
    "GSD36katy2p_u:1657": " gokumārīdevapaśu- mukṣāṇaṃ vṛṣabhaṃ tathā /",
    "GSD36katy2p_u:1658": " vāhayan sāhasaṃ pūrvaṃ prāpnuyād uttamaṃ vadhaḥ // K_791 //",
    "GSD36katy2p_u:1659": " pramāpaṇe prāṇabhṛtāṃ dadyāt tatpratirūpakam /",
    "GSD36katy2p_u:1660": " tasyānurūpaṃ mūlyaṃ vā dadyād ity abravīn manuḥ // K_792 //",
    "GSD36katy2p_u:1661": " vanaspatīnāṃ sarveṣām upabhogo yathā yathā /",
    "GSD36katy2p_u:1662": " tathā tathā damaḥ kāryo hiṃsāyām iti dhāraṇā // K_793 //",
    "GSD36katy2p_u:1663": " śiṣyaṃ krodhena hanyāc ced ācāryo latayā vinā /",
    "GSD36katy2p_u:1664": " yenātyarthaṃ bhavet pīḍā vādaḥ syāc śiṣyataḥ pituḥ // K_794 //",
    "GSD36katy2p_u:1665": " [sāhasam]",
    "GSD36katy2p_u:1666": " sahasā yat kṛtaṃ karma tat sāhasam udāhṛtam // K_795 //",
    "GSD36katy2p_u:1667": " sānvayas tv apahāro yaḥ prasahya haraṇaṃ ca yat /",
    "GSD36katy2p_u:1668": " sāhasaṃ ca bhaved evaṃ steyam uktaṃ vinihnavaḥ // K_796 //",
    "GSD36katy2p_u:1669": " vinā cihnais tu yat kāryaṃ sāhasākhyaṃ pravartate /",
    "GSD36katy2p_u:1670": " śapathaiḥ sa viśodhyaḥ syāt sarvavādeṣv ayaṃ vidhiḥ // K_797 //",
    "GSD36katy2p_u:1671": " ekaṃ ced vahavo hanyuḥ saṃrabdhāḥ puruṣaṃ narāḥ /",
    "GSD36katy2p_u:1672": " marmaghāto tu yas teṣāṃ sa ghātaka iti smṛtaḥ // K_798 //",
    "GSD36katy2p_u:1673": " vyāpādanena tatkārī vadhaṃ citram avāpnuyāt /",
    "GSD36katy2p_u:1674": " vināśahetum āyāntaṃ hanyād evāvicārayan // K_799 //",
    "GSD36katy2p_u:1675": " udyatānāṃ tu pāpānāṃ hantur doṣo na vidyate /",
    "GSD36katy2p_u:1676": " nivṛttās tu yad ārambhād grahaṇaṃ na vadhaḥ smṛtaḥ // K_800 //",
    "GSD36katy2p_u:1677": " ātatāyini cotkṛṣṭe tapaḥsvādhyāyajanmataḥ /",
    "GSD36katy2p_u:1678": " vadhas tatra tu naiva syāt pāpe hīne vadho bhṛguḥ // K_801 //",
    "GSD36katy2p_u:1679": " udyatāsiviṣāgniś ca cāpodyatakaras tathā /",
    "GSD36katy2p_u:1680": " ātharvaṇena hantā ca piśunaś caiva rājani // K_802 //",
    "GSD36katy2p_u:1681": " bhāryātikramakārī ca randhrānveṣaṇatatparaḥ /",
    "GSD36katy2p_u:1682": " evam ādyān vijānīyāt sarvān evātatāyinaḥ // K_803 //",
    "GSD36katy2p_u:1683": " yaśovṛttaharān pāpān āhur dharmārthahārakān /",
    "GSD36katy2p_u:1684": " anākṣāritapūrvo yas tv aparādhe pravartate /",
    "GSD36katy2p_u:1685": " prāṇadravyāpahāre ca taṃ vidyād ātatāyinam // K_804 //",
    "GSD36katy2p_u:1686": " nakhināṃ śṛṇgiṇāṃ caiva daṃṣṭriṇāṃ cātatāyinām /",
    "GSD36katy2p_u:1687": " hastyaśvānāṃ tathānyeṣāṃ vadhe hantā na doṣabhāk // K_805 //",
    "GSD36katy2p_u:1688": " garbhasya pātane steno brāhmaṇyāṃ śastrapātena /",
    "GSD36katy2p_u:1689": " aduṣṭāṃ yoṣitaṃ hatvā hantvyo brāhmaṇo 'pi hi // K_806 //",
    "GSD36katy2p_u:1690": " kṣataṃ bhaṅgopamardau ca kuryād dravyeṣu yo naraḥ /",
    "GSD36katy2p_u:1691": " prāpnuyāt sāhasaṃ pūrvaṃ dravyabhāksvāmyudāhṛtaḥ // K_807 //",
    "GSD36katy2p_u:1692": " hared bhindyād dahed vāpi devānāṃ pratimāṃ yadi /",
    "GSD36katy2p_u:1693": " taggṛhaṃ caiva yo bhindyāt prāpnuyāt pūrvasāhasam // K_808 //",
    "GSD36katy2p_u:1694": " prākāraṃ bhedayed yas tu pātayec chātayet tathā /",
    "GSD36katy2p_u:1695": " badhnīyād ambhaso mārgaṃ prāpnuyāt pūrvasāhasam // K_809 //",
    "GSD36katy2p_u:1696": " [steyam]",
    "GSD36katy2p_u:1697": " pracchannaṃ vā prakāśaṃ vā niśāyām atha vā divā /",
    "GSD36katy2p_u:1698": " yat paradravyaharaṇaṃ steyaṃ tat parikīrtitam // K_810 //",
    "GSD36katy2p_u:1699": " anyahastāt paribhraṣṭam akāmād uddhṛtaṃ bhuvi /",
    "GSD36katy2p_u:1700": " caureṇa vā parikṣiptaṃ loptraṃ yatnāt parīkṣayet // K_811 //",
    "GSD36katy2p_u:1701": " tulāmānapratimāna- pratirūpakalakṣitaiḥ /",
    "GSD36katy2p_u:1702": " carann alakṣitair vāpi prāpnuyāt pūrvasāhasam // K_812 //",
    "GSD36katy2p_u:1703": " gṛhe tu muṣitaṃ rājā cauragrāhāṃs tu dāpayet /",
    "GSD36katy2p_u:1704": " ārakṣakāṃś ca dikpālān yadi cauro na labhyate // K_813 //",
    "GSD36katy2p_u:1705": " grāmāntare hṛtaṃ dravyaṃ grāmādhyakṣaṃ pradāpayet /",
    "GSD36katy2p_u:1706": " vivīte svāminā deyaṃ cauroddhartā vivītake // K_814 //",
    "GSD36katy2p_u:1707": " svadeśe yasya yat kiṃcid dhṛtaṃ deyaṃ nṛpeṇa tu /",
    "GSD36katy2p_u:1708": " gṛhṇīyāt tat svayaṃ naṣṭaṃ prāptam anviṣya pārthivaḥ // K_815 //",
    "GSD36katy2p_u:1709": " caurair hṛtaṃ prayatnena svarūpaṃ pratipādayet /",
    "GSD36katy2p_u:1710": " tadabhāve tu mūlyaṃ syād anyathā kilviṣī nṛpaḥ // K_816 //",
    "GSD36katy2p_u:1711": " labdhe 'pi caure yadi tu moṣas tasmān na labhyate /",
    "GSD36katy2p_u:1712": " dadyāt tam atha vā cauraṃ dāpayet tu yatheṣṭataḥ // K_817 //",
    "GSD36katy2p_u:1713": " tasmiṃś ced dāpyamānānāṃ bhaved doṣe tu saṃśayaḥ /",
    "GSD36katy2p_u:1714": " muṣitaḥ śapathaṃ dāpyo bandhubhir vā viśodhayet // K_818 //",
    "GSD36katy2p_u:1715": " yasmād apahṛtāl labdhaṃ dravyāt svalpaṃ tu svāminā /",
    "GSD36katy2p_u:1716": " tac śeṣam āpnuyāt tasmāt pratyaye svāminā kṛte // K_819 //",
    "GSD36katy2p_u:1717": " svadeśaghātino ye syus tathā mārganirodhakāḥ /",
    "GSD36katy2p_u:1718": " teṣāṃ sarvasvam ādāya rājā śūle niveśayet // K_820 //",
    "GSD36katy2p_u:1719": " acorād dāpitaṃ dravyaṃ caurānveṣaṇatatparaiḥ /",
    "GSD36katy2p_u:1720": " upalabdhe labheraṃs te dviguṇaṃ tatra dāpayet // K_821 //",
    "GSD36katy2p_u:1721": " yena yena paradrohaṃ karoty aṅgena taskaraḥ /",
    "GSD36katy2p_u:1722": " chindyād aṅgaṃ nṛpas tasya na karoti yathā punaḥ // K_822:1 //",
    "GSD36katy2p_u:1723": " trapuṣe vāruke dve tu pañcāmraṃ pañcadāḍimam /",
    "GSD36katy2p_u:1724": " kharjūrabadarādīnāṃ muṣṭiṃ gṛhṇan na duṣyati // K_822:2 //",
    "GSD36katy2p_u:1725": " mānavāḥ sadya evāhuḥ sahoḍhānāṃ pravāsanam /",
    "GSD36katy2p_u:1726": " gautamānām aniṣṭaṃ yat prāṇyucchedad vigarhitam // K_823 //",
    "GSD36katy2p_u:1727": " sahoḍham asahoḍhaṃ vā tattvāgamitasāhasam /",
    "GSD36katy2p_u:1728": " pragṛhyāc chinnam āvedya sarvasvair viprayojayet // K_824 //",
    "GSD36katy2p_u:1729": " ayaḥsandānaguptās tu mandabhaktā balānvitāḥ /",
    "GSD36katy2p_u:1730": " kuryuḥ karmāṇi nṛpater āmṛtyor iti kauśikaḥ // K_825 //",
    "GSD36katy2p_u:1731": " paradeśād dhṛtaṃ dravyaṃ vaideśyena yadā bhavet /",
    "GSD36katy2p_u:1732": " gṛhītvā tasya taddravyam adaṇḍaṃ taṃ visarjayet // K_826 //",
    "GSD36katy2p_u:1733": " corāṇāṃ bhaktadā ye syus tathāgnyudakadāyakāḥ /",
    "GSD36katy2p_u:1734": " kretāraś caiva bhāṇḍānāṃ pratigrāhiṇa eva ca /",
    "GSD36katy2p_u:1735": " samadaṇḍāḥ smṛtā hy ete ye ca pracchādayanti tān // K_827 //",
    "GSD36katy2p_u:1736": " avidvān yājako vā syāt pravaktā cānavasthitaḥ /",
    "GSD36katy2p_u:1737": " tau ubhau coradaṇḍena vinīya sthāpayet pathi // K_828 //",
    "GSD36katy2p_u:1738": " [strīsaṃgrahaṇam]",
    "GSD36katy2p_u:1739": " dūtopacārayuktaś ced avelāsthānasaṃsthitiḥ /",
    "GSD36katy2p_u:1740": " kṇṭhakeśāṇ calagrāhaḥ karṇanāsākarādiṣu /",
    "GSD36katy2p_u:1741": " ekasthānāsanāhārāḥ saṃgraho navadhā smṛtaḥ // K_829 //",
    "GSD36katy2p_u:1742": " strīṣu vṛttopabhogaḥ syāt prasahya puruṣo yadā /",
    "GSD36katy2p_u:1743": " vadhe tatra pravarteta kāryātikramaṇaṃ hi tat // K_830 //",
    "GSD36katy2p_u:1744": " kāmārtā svairiṇī yā tu svayam eva prakāmayet /",
    "GSD36katy2p_u:1745": " rājādeśena moktavyā vikhyāpya janasaṃnidhau // K_831 //",
    "GSD36katy2p_u:1746": " ārambhakṛtsahāyaś ca tathā mārgānudeśakaḥ /",
    "GSD36katy2p_u:1747": " āśrayaḥ śastradātā ca bhaktadātā vikarmiṇām // K_832 //",
    "GSD36katy2p_u:1748": " yuddhopadeśakaś caiva tadvināśapradarśakaḥ /",
    "GSD36katy2p_u:1749": " upekṣākāryayuktaś ca doṣavaktranumokakaḥ // K_833 //",
    "GSD36katy2p_u:1750": " aniṣeddhākṣamo yaḥ syāt sarve tatkāryakāriṇaḥ /",
    "GSD36katy2p_u:1751": " yathāśaktyanurūpaṃ tu daṇḍam eṣāṃ prakalpayet // K_834 //",
    "GSD36katy2p_u:1752": " [strīpuṃdharmaḥ]",
    "GSD36katy2p_u:1753": " patyā cāpy aviyoginyā śuśrūṣyo 'gnir vinītayā /",
    "GSD36katy2p_u:1754": " saubhāgyavad avvaidhavya- kāmyayā bhartṛbhaktayā // K_835 //",
    "GSD36katy2p_u:1755": " matiśuśrūṣayaiva strī sarvān kāmān samaśnute /",
    "GSD36katy2p_u:1756": " divaḥ punar ihāyātā sukhānāṃ śevadhir bhavet // K_836 //",
    "GSD36katy2p_u:1757": " mṛte bhartari yā sādhvī brahmacarye vyavasthitā /",
    "GSD36katy2p_u:1758": " sārundhatīsamācārā brahmaloke mahīyate // K_837 //",
    "GSD36katy2p_u:1759": " [dāyavibhāgaḥ]",
    "GSD36katy2p_u:1760": " sakalaṃ dravyajātaṃ yad bhāgair gṛhṇanti tat samaiḥ /",
    "GSD36katy2p_u:1761": " pitaro bhrātaraś caiva vibhāgo dharmya ucyate // K_838 //",
    "GSD36katy2p_u:1762": " paitāmahaṃ samānaṃ syāt pituḥ putrasya cobhayoḥ /",
    "GSD36katy2p_u:1763": " svayaṃ copārjite pitrā na putraḥ svāmyam arhati // K_839 //",
    "GSD36katy2p_u:1764": " paitāmahaṃ ca pitryaṃ ca yac cānyat svayam arjitam /",
    "GSD36katy2p_u:1765": " dāyādānāṃ vibhāge tu sarvam etad vibhajyate // K_840 //",
    "GSD36katy2p_u:1766": " dṛśyamānaṃ vibhajyeta gṛhaṃ kṣetraṃ catuṣpadam /",
    "GSD36katy2p_u:1767": " gūḍhadravyābhiśaṅkāyāṃ pratyayas tatra kīrtitaḥ // K_841 //",
    "GSD36katy2p_u:1768": " gṛhopaskaravāhyāś ca dohyābharaṇakarmiṇaḥ /",
    "GSD36katy2p_u:1769": " dṛśyamānā vibhajyante kośaṃ gūḍhe 'bravīd bhṛguḥ // K_842 //",
    "GSD36katy2p_u:1770": " jīvadvibhāge tu pitā naikaṃ putraṃ viśeṣayet /",
    "GSD36katy2p_u:1771": " nirbhājayen na caivaikam akasmāt kāraṇaṃ vinā // K_843 //",
    "GSD36katy2p_u:1772": " saṃprāptavyavahārāṇāṃ vibhāgaś ca vidhīyate /",
    "GSD36katy2p_u:1773": " puṃsāṃ ca ṣoḍaśe varṣe jāyate vyavahāritā // K_844 //",
    "GSD36katy2p_u:1774": " aprāptavyavahārāṇāṃ ca dhanaṃ vyayavivarjitam /",
    "GSD36katy2p_u:1775": " nyaseyur bandhumitreṣu proṣitānāṃ tathaiva ca // K_845:1 //",
    "GSD36katy2p_u:1776": " proṣitasya tu yo bhāgo rakṣeyuḥ sarva eva tam /",
    "GSD36katy2p_u:1777": " bālaputre mṛte rikthaṃ rakṣyaṃ tat tantubandhubhiḥ /",
    "GSD36katy2p_u:1778": " paugaṇḍāḥ paratas taṃ tu vibhajeran yathāṃśataḥ // K_845:2 //",
    "GSD36katy2p_u:1779": " bhrātrā pitṛvyamātṛbhyāṃ kuṭumbārtham ṛṇaṃ kṛtam /",
    "GSD36katy2p_u:1780": " vibhāgakāle deyaṃ tad- rikthibhiḥ sarvam eva tu // K_846 //",
    "GSD36katy2p_u:1781": " tad ṛṇaṃ dhanine deyaṃ nānyathaiva pradāpayet /",
    "GSD36katy2p_u:1782": " bhāvitaṃ cet pramāṇena virodhāt parato yadā // K_847 //",
    "GSD36katy2p_u:1783": " dharmārthaṃ prītidattaṃ ca yad ṛṇaṃ syān niyojitam /",
    "GSD36katy2p_u:1784": " tad dṛśyamānaṃ vibhajen na dānaṃ paitṛkād dhanāt // K_848 //",
    "GSD36katy2p_u:1785": " pitryaṃ pitryarṇasaṃśuddham ātmīyaṃ cātmanā kṛtam /",
    "GSD36katy2p_u:1786": " ṛṇam evaṃvidhaṃ śodhyaṃ vibhāge bandhubhiḥ saha // K_849 //",
    "GSD36katy2p_u:1787": " ṛṇaṃ prītipradānaṃ ca dattvā śeṣaṃ vibhājayet // K_850 //",
    "GSD36katy2p_u:1788": " dvyaṃśaharo 'rdhaharo vā putravittārjanāt pitā /",
    "GSD36katy2p_u:1789": " mātāpi pitari prete putratulyāṃśabhāginī // K_851 //",
    "GSD36katy2p_u:1790": " yathā yathā vibhāgāptaṃ dhanaṃ yāgārthatām iyāt /",
    "GSD36katy2p_u:1791": " tathā tathā vidhātavyaṃ vidvadbhir bhāgagauravam // K_852 //",
    "GSD36katy2p_u:1792": " loke rikthavibhāge 'pi na kaścit prabhutām iyāt /",
    "GSD36katy2p_u:1793": " bhoga eva tu kartavyo na dānaṃ na ca vikrayaḥ // K_853 //",
    "GSD36katy2p_u:1794": " vibhaktā avibhaktā vā dāyādāḥ sthāvare samāḥ /",
    "GSD36katy2p_u:1795": " eko hy anīśaḥ sarvatra dānādhamanavikraye // K_854 //",
    "GSD36katy2p_u:1796": " avibhakte 'nuje prete tat sutaṃ rikthabhāginam /",
    "GSD36katy2p_u:1797": " kurvīta jīvanaṃ yena labdhaṃ naiva pitāmahāt // K_855 //",
    "GSD36katy2p_u:1798": " labhetāṃśaṃ sa pitryaṃ tu pitṛvyāt tasya vā sutāt /",
    "GSD36katy2p_u:1799": " sa evāṃśas tu sarveṣā bhrātṝṇāṃ nyāyato bhavet /",
    "GSD36katy2p_u:1800": " labheta tat suto vāpi nivṛttiḥ parato bhavet // K_856 //",
    "GSD36katy2p_u:1801": " utpanne caurase putre caturthāṃśaharāḥ sutāḥ /",
    "GSD36katy2p_u:1802": " savarṇā asavarṇās tu grāsācchādanabhājanāḥ // K_857 //",
    "GSD36katy2p_u:1803": " kanyakānāṃ tv adattānāṃ caturto bhāga iṣyate /",
    "GSD36katy2p_u:1804": " putrāṇāṃ tu trayo bhāgāḥ sāmyaṃ tv alpadhane smṛtam // K_858 //",
    "GSD36katy2p_u:1805": " kṣetrikasya matenāpi phalam utpādayet tu yaḥ /",
    "GSD36katy2p_u:1806": " tasyeha bhāginau tau tu na phalaṃ hi vinaikataḥ // K_859 //",
    "GSD36katy2p_u:1807": " klībaṃ vihāya patitaṃ yā punar labhate patim /",
    "GSD36katy2p_u:1808": " tasyāṃ paunarbhavo jāto vyaktam utpādakasya saḥ // K_860 //",
    "GSD36katy2p_u:1809": " na mūtraṃ phenilaṃ yasya viṣṭhā cāpsu nimajjati /",
    "GSD36katy2p_u:1810": " meḍhraś conmādaśukrābhyāṃ hīnaḥ klībaḥ sa ucyate // K_861 //",
    "GSD36katy2p_u:1811": " akramoḍhāsutaś caiva sagotrādyas tu jāyate /",
    "GSD36katy2p_u:1812": " pravrajyāvasitaś caiva na rikthaṃ teṣu cārhati // K_862 //",
    "GSD36katy2p_u:1813": " akramoḍhāsutas tv ṛkthī savarṇaś ca yadā pituḥ /",
    "GSD36katy2p_u:1814": " asavarṇaprasūtaś ca kramoḍhāyāṃ ca yo bhavet // K_863 //",
    "GSD36katy2p_u:1815": " pratilomaprasūtā yā tasyāḥ putro na rikthabhāk /",
    "GSD36katy2p_u:1816": " grāsācchādanam atyantaṃ deyaṃ tadbandhubhir matam // K_864 //",
    "GSD36katy2p_u:1817": " bandhūnām apy abhāve tu pitṛdravyaṃ tad āpnuyāt /",
    "GSD36katy2p_u:1818": " apitryaṃ draviṇaṃ prāptaṃ dāpanīyā na bāndhavāḥ // K_865 //",
    "GSD36katy2p_u:1819": " [avibhājyāni]",
    "GSD36katy2p_u:1820": " svaśaktyapahṛtaṃ naṣṭaṃ svayam āptaṃ ca yad bhavet /",
    "GSD36katy2p_u:1821": " etat sarvaṃ pitā putrair vibhāge naiva dāpyate // K_866 //",
    "GSD36katy2p_u:1822": " parabhaktopayogena vidyā prāptān yatas tu yā /",
    "GSD36katy2p_u:1823": " tayā prāptaṃ dhanaṃ yat tu vidyāprāptaṃ tad ucyate // K_867 //",
    "GSD36katy2p_u:1824": " upanyaste tu yal labdhaṃ vidyayā paṇapūrvakam /",
    "GSD36katy2p_u:1825": " vidyādhanaṃ tu tad vidyād vibhāge na vibhajyate // K_868 //",
    "GSD36katy2p_u:1826": " śiṣyād ārtvijyataḥ praśnāt saṃdigdhapraśnanirṇayāt /",
    "GSD36katy2p_u:1827": " svajñānaśaṃsanād vādāl labdhaṃ prādhyayanāc ca yat /",
    "GSD36katy2p_u:1828": " vidyādhanaṃ tu tat prāhur vibhāge na vibhajyate // K_869 //",
    "GSD36katy2p_u:1829": " śilpiṣv api hi dharmo 'yaṃ mūlyāc yac cādhikaṃ bhavet // K_870 //",
    "GSD36katy2p_u:1830": " paraṃ nirasya yal labdhaṃ vidyāto dyūtapūrvakam /",
    "GSD36katy2p_u:1831": " vidyādhanaṃ tu tad vidyān na vibhājyaṃ bṛhaspatiḥ // K_871 //",
    "GSD36katy2p_u:1832": " vidyāpratijñayā labdhaṃ śiṣyād āptaṃ ca yad bhavet /",
    "GSD36katy2p_u:1833": " ṛtviṅnyāyena yal labdham etad vidyādhanaṃ bhṛguḥ // K_872 //",
    "GSD36katy2p_u:1834": " vidyābalakṛtaṃ caiva yājyataḥ śiṣyatas tathā /",
    "GSD36katy2p_u:1835": " etad vidyādhanaṃ prāhuḥ sāmānyaṃ yad ato 'nyathā // K_873 //",
    "GSD36katy2p_u:1836": " kule vinītavidyānāṃ bhrātṝṇāṃ pitṛto 'pi vā /",
    "GSD36katy2p_u:1837": " śauryaprāptaṃ tu yad vittaṃ vibhājyaṃ tad bṛhaspatiḥ // K_874 //",
    "GSD36katy2p_u:1838": " nāvidyānāṃ tu vaidyena deyaṃ vidyādhanāt kvacit /",
    "GSD36katy2p_u:1839": " samavidyādhikānāṃ tu deyaṃ vaidyena tad dhanam // K_875 //",
    "GSD36katy2p_u:1840": " āruhya saṃśayaṃ yatra prasabhaṃ karma kurvate /",
    "GSD36katy2p_u:1841": " tasmin karmaṇi tuṣṭena prasādaḥ svāminā kṛtaḥ /",
    "GSD36katy2p_u:1842": " tatra labdhaṃ tu yat kiñcit dhanaṃ śauryeṇa tad bhavet // K_876 //",
    "GSD36katy2p_u:1843": " śauryaprāptaṃ vidyayā ca strīdhanaṃ caiva yat smṛtam /",
    "GSD36katy2p_u:1844": " etat sarvaṃ vibhāge tu vibhājyaṃ naiva rikthibhiḥ // K_877 //",
    "GSD36katy2p_u:1845": " dhvajāhṛtaṃ bhaved yat tu vibhājyaṃ naiva tat smṛtam /",
    "GSD36katy2p_u:1846": " saṃgrāmād āhṛtaṃ yat tu vidrāvya dviṣatāṃ valam /",
    "GSD36katy2p_u:1847": " svāmyarthe jīvitaṃ tyaktvā tad dhvajāhṛtam ucyate // K_878 //",
    "GSD36katy2p_u:1848": " yal labdhaṃ dānakāle tu svajātyā kanyayā saha /",
    "GSD36katy2p_u:1849": " kanyāgataṃ tu tad vittaṃ śuddhaṃ vṛddhikaraṃ smṛtam // K_879 //",
    "GSD36katy2p_u:1850": " vaivāhikaṃ tu tad vidyād bhāryayā yat sahāgatam /",
    "GSD36katy2p_u:1851": " dhanam evaṃvidhaṃ sarvaṃ vijñeyaṃ dharmasādhakam // K_880 //",
    "GSD36katy2p_u:1852": " vivāhakāle yat kiṃcid varāyoddiśya dīyate /",
    "GSD36katy2p_u:1853": " kanyāyās tad dhanaṃ sarvam avibhājyaṃ ca bandhubhiḥ // K_881 //",
    "GSD36katy2p_u:1854": " dhanaṃ patraniviṣṭaṃ tu dharmārthaṃ ca nirūpitam /",
    "GSD36katy2p_u:1855": " udakaṃ caiva dāsaś ca nibandho yaḥ kramāgataḥ // K_882 //",
    "GSD36katy2p_u:1856": " dhṛtaṃ vastram alaṃkāro nānurūpaṃ tu yad bhavet /",
    "GSD36katy2p_u:1857": " yathā kālopayogyāni tathā yojyāni bandhubhiḥ // K_883 //",
    "GSD36katy2p_u:1858": " gopracāraś ca rakṣā ca vastraṃ yac cāṅgayojitam /",
    "GSD36katy2p_u:1859": " prayojyaṃ na vibhajyeta dharmārthaṃ ca bṛhaspatiḥ // K_884:1 //",
    "GSD36katy2p_u:1860": " deśasya jāteḥ saṅghasya dharmo grāmasya yo bhṛguḥ /",
    "GSD36katy2p_u:1861": " uditaḥ syāt sa tenaiva dāyabhāgaṃ prakalpayet // K_884:2 //",
    "GSD36katy2p_u:1862": " [pracchāditarikthasya punarvibhāgaḥ]",
    "GSD36katy2p_u:1863": " pracchāditaṃ yadi dhanaṃ punar āsādya tat samam /",
    "GSD36katy2p_u:1864": " bhajeran bhrātṛbhiḥ sārdham abhāve hi pituḥ sutāḥ // K_885 //",
    "GSD36katy2p_u:1865": " anyonyāpahṛtaṃ dravyaṃ durvibhaktaṃ ca yad bhavet /",
    "GSD36katy2p_u:1866": " paścāt prāptaṃ vibhajyeta samabhāgena tad bhṛguḥ // K_886 //",
    "GSD36katy2p_u:1867": " vibhaktenaiva yat prāptaṃ dhanaṃ tasyaiva tad bhavet /",
    "GSD36katy2p_u:1868": " hṛtaṃ naṣṭaṃ ca yal labdhaṃ prāg uktaṃ ca punar bhajet // K_887 //",
    "GSD36katy2p_u:1869": " bandhunāpahṛtaṃ dravyaṃ balān naiva pradāpayet /",
    "GSD36katy2p_u:1870": " bandhūnām avibhaktānāṃ bhogaṃ naiva pradāpayet // K_888 //",
    "GSD36katy2p_u:1871": " kṣetraṃ sādhāraṇaṃ tyaktvā yo 'nyadeśaṃ samāśritaḥ /",
    "GSD36katy2p_u:1872": " tad vaṃśyasyāgatasyāṃśaḥ pradātavyo na saṃśayaḥ // K_889 //",
    "GSD36katy2p_u:1873": " tṛtīyaḥ pañcamo vāpi saptamaś cāpi yo bhavet /",
    "GSD36katy2p_u:1874": " janmanām aparijñāne labhetāṃśaṃ kramāgatam // K_890 //",
    "GSD36katy2p_u:1875": " yaṃ paraṃparayā maulāḥ sāmantāḥ svāminaṃ viduḥ /",
    "GSD36katy2p_u:1876": " tad anvayasyāgatasya dātavyā gotajair mahī // K_891 //",
    "GSD36katy2p_u:1877": " vibhaktāḥ pitṛvittāc ced akatra prativāsinaḥ (?) /",
    "GSD36katy2p_u:1878": " vibhajeyuḥ punar dvyaṃśaṃ sa labhetodayo yataḥ // K_892 //",
    "GSD36katy2p_u:1879": " [vibhaktacihnādi]",
    "GSD36katy2p_u:1880": " vaseyur daśa varṣāṇi pṛthagdharmāḥ pṛthakkriyāḥ /",
    "GSD36katy2p_u:1881": " bhrātaras te 'pi vijñeyā vibhaktāḥ paitṛkād dhanāt // K_893 //",
    "GSD36katy2p_u:1882": " [strīdhanalakṣaṇaṃ strīdhanaprakārāś ca]",
    "GSD36katy2p_u:1883": " adhyagnyadhyāvāhanikaṃ dattaṃ ca prītitaḥ striyaiḥ /",
    "GSD36katy2p_u:1884": " bhrātṛmātṛpitṛprāptaṃ ṣaḍvidhaṃ strīdhanaṃ smṛtam // K_894 //",
    "GSD36katy2p_u:1885": " vivāhakāle yat strībhyo dīyate hy agnisaṃnidhau /",
    "GSD36katy2p_u:1886": " tad adhyagnikṛtaṃ sadbhiḥ strīdhanaṃ parikīrtitam // K_895 //",
    "GSD36katy2p_u:1887": " yat punar labhate nārī nīyamānā pitur gṛhāt /",
    "GSD36katy2p_u:1888": " adhyāvahanikaṃ caiva strīdhanaṃ tad udāhṛtam // K_896 //",
    "GSD36katy2p_u:1889": " prītyā dattaṃ tu yat kiṃcit śvaśrvā vā śvaśureṇa vā /",
    "GSD36katy2p_u:1890": " pādavandanikaṃ caiva prītidattaṃ tad ucyate // K_897 //",
    "GSD36katy2p_u:1891": " gṛhopaskaravāhyānāṃ dohyābharaṇakarmiṇām /",
    "GSD36katy2p_u:1892": " mūlyaṃ labdhaṃ tu yat kiṃcic śulkaṃ tat parikīrtitam // K_898 //",
    "GSD36katy2p_u:1893": " vivāhāt parato yat tu labdhaṃ bhartṛkulāt striyā /",
    "GSD36katy2p_u:1894": " anvādheyaṃ tad uktaṃ tu labhdaṃ bandhukulāt tathā // K_899 //",
    "GSD36katy2p_u:1895": " ūrdhvaṃ labdhaṃ tu yat kiṃcit saṃskārāt prītitaḥ striyā /",
    "GSD36katy2p_u:1896": " bhartuḥ pitroḥ sakāśād vā anvādheyaṃ tu tad bhṛguḥ // K_900 //",
    "GSD36katy2p_u:1897": " ūḍhayā kanyayā vāpi bhartuḥ pitṛgṛhe 'pi vā /",
    "GSD36katy2p_u:1898": " bhrātuḥ sakāśāt pitror vā labdhaṃ saudāyikaṃ smṛtam // K_901 //",
    "GSD36katy2p_u:1899": " [strīdhane svāmyādivicāraḥ]",
    "GSD36katy2p_u:1900": " pitṛmātṛpatibhrātṛ- jñātibhiḥ strīdhanaṃ striyai /",
    "GSD36katy2p_u:1901": " yathāśaktyā dvisāhasrād dātavyaṃ sthāvarād ṛte // K_902 //",
    "GSD36katy2p_u:1902": " yat tu sopādhikaṃ dattaṃ yac ca yogavaśena vā /",
    "GSD36katy2p_u:1903": " pitrā bhrātrātha vā patyā na tat strīdhanam iṣyate // K_903 //",
    "GSD36katy2p_u:1904": " prāptaṃ śilpais tu yad vittaṃ prītyā caiva yad anyataḥ /",
    "GSD36katy2p_u:1905": " bhartuḥ svāmyaṃ tadā tatra śeṣaṃ tu strīdhanaṃ smṛtam // K_904 //",
    "GSD36katy2p_u:1906": " saudāyikaṃ dhanaṃ prāpya strīṇāṃ svātantryam iṣyate /",
    "GSD36katy2p_u:1907": " yasmāt tadānṛśasyārthaṃ tair dattam upajīvanam // K_905 //",
    "GSD36katy2p_u:1908": " saudāyike sadā strīṇāṃ svātantryaṃ parikīrtitam /",
    "GSD36katy2p_u:1909": " vikraye caiva dāne ca yatheṣṭaṃ sthāvareṣv api // K_906 //",
    "GSD36katy2p_u:1910": " bhartṛdāyaṃ mṛte patyau vinyaset strī yatheṣṭataḥ /",
    "GSD36katy2p_u:1911": " vidyamāne tu saṃrakṣet kṣapayet tat kule 'nyathā // K_907 //",
    "GSD36katy2p_u:1912": " atha cet sa dvibhāryaḥ syān na ca tāṃ bhajate punaḥ /",
    "GSD36katy2p_u:1913": " prītyā nisṛṣṭam api cet pratidāpyaḥ sa tadbalāt // K_908 //",
    "GSD36katy2p_u:1914": " grāsācchādanavāsānām ācchedo yatra yoṣitaḥ /",
    "GSD36katy2p_u:1915": " tatra svam ādadīta strī vibhāgaṃ rikthināṃ tathā // K_909 //",
    "GSD36katy2p_u:1916": " likhitasyeti dharmo 'yaṃ prāpte bhartṛkule vaset /",
    "GSD36katy2p_u:1917": " vyādhitā pretakāle tu gacched bandhujanaṃ tataḥ // K_910 //",
    "GSD36katy2p_u:1918": " na bhartā naiva ca suto na pitā bhrātaro na ca /",
    "GSD36katy2p_u:1919": " ādāne vā visarge vā strīdhane prabhaviṣṇavaḥ // K_911 //",
    "GSD36katy2p_u:1920": " yadi hy ekataro 'py eṣāṃ strīdhanaṃ bhakṣayed balāt /",
    "GSD36katy2p_u:1921": " savṛddhikaṃ pradāpyaḥ syād daṇḍaṃ caiva samāpnuyāt // K_912 //",
    "GSD36katy2p_u:1922": " tad eva yady anujñāpya bhakṣayet prītipūrvakam /",
    "GSD36katy2p_u:1923": " mūlyam eva pradāpyaḥ syād yady asau dhanavān bhavet // K_913 //",
    "GSD36katy2p_u:1924": " vyādhitaṃ vyasanasthaṃ ca dhanikair vopapīḍitam /",
    "GSD36katy2p_u:1925": " jñātvā nisṛṣṭaṃ yat prītyā dadyād ātmecchayā tu saḥ // K_914 //",
    "GSD36katy2p_u:1926": " jīvantyāḥ patiputrās tu devarāḥ pitṛbāndhavāḥ /",
    "GSD36katy2p_u:1927": " anīśāḥ strīdhanasyoktā daṇḍyās tv apaharanti ye // K_915 //",
    "GSD36katy2p_u:1928": " bhartrā pratiśrutaṃ deyam ṛṇavat strīdhanaṃ sutaiḥ /",
    "GSD36katy2p_u:1929": " tiṣṭhed bhartṛkule yā tu na sā pitṛkule vaset // K_916 //",
    "GSD36katy2p_u:1930": " [mṛtāyāḥ striyā dhanādhikāriṇaḥ]",
    "GSD36katy2p_u:1931": " bhaginyo bāndhavaiḥ sārdhaṃ vibhajeran sabhartṛkāḥ /",
    "GSD36katy2p_u:1932": " strīdhanasyeti dharmo 'yaṃ vibhāgas tu prakalpitaḥ // K_917 //",
    "GSD36katy2p_u:1933": " duhitṝṇām abhāve tu rikthaṃ putreṣu tad bhavet /",
    "GSD36katy2p_u:1934": " bandhudattaṃ tu bandhūnām abhāve bhrtṛgāmi tat // K_918 //",
    "GSD36katy2p_u:1935": " pitṛbhyāṃ caiva yad dattaṃ duhituḥ sthāvaraṃ dhanam /",
    "GSD36katy2p_u:1936": " aprajāyām atātāyāṃ bhrātṛgāmi tu sarvadā // K_919 //",
    "GSD36katy2p_u:1937": " āsurādiṣu yal labdhaṃ strīdhanaṃ paitṛkaṃ striyā /",
    "GSD36katy2p_u:1938": " abhāve tad apatyānāṃ mātāpitros tad iṣyate // K_920 //",
    "GSD36katy2p_u:1939": " [aputradhane patnyādayo dhanādhikāriṇaḥ]",
    "GSD36katy2p_u:1940": " aputrā śayanaṃ bhartuḥ pālayantī gurau sthitā /",
    "GSD36katy2p_u:1941": " bhuñjītāmaraṇāt kṣāntā dāyādā ūrdhvam āpnuyuḥ // K_921 //",
    "GSD36katy2p_u:1942": " svaryāte svāmini strī tu grāsācchādanabhāginī /",
    "GSD36katy2p_u:1943": " avibhakte dhanāṃśe tu prāpnoty āmaraṇāntikam // K_922 //",
    "GSD36katy2p_u:1944": " bhoktum arhati klṛptāṃśaṃ guruśuśrūṣaṇe ratā /",
    "GSD36katy2p_u:1945": " na kuryād yadi śuśrūṣāṃ cailapiṇḍe niyojyet // K_923 //",
    "GSD36katy2p_u:1946": " mṛte bhartari bhartṛaṃśaṃ labheta kulapālikā /",
    "GSD36katy2p_u:1947": " yāvaj jīvaṃ na hi svāmyaṃ dānādhamanavikraye // K_924 //",
    "GSD36katy2p_u:1948": " vratopavāsaniratā brahmacarye vyavasthitā /",
    "GSD36katy2p_u:1949": " damadānaratā nityam aputrāpi divaṃ vrajet // K_925 //",
    "GSD36katy2p_u:1950": " patnī bhartur dhanaharī yā syād avyabhicāriṇī /",
    "GSD36katy2p_u:1951": " tadabhāve tu duhitā yady anūḍhā bhavet tadā // K_926 //",
    "GSD36katy2p_u:1952": " aputrasyātha kulajā patnī duhitaro 'pi vā /",
    "GSD36katy2p_u:1953": " tadabhāve pitā mātā bhrātā putrāś ca kīrtitāḥ // K_927 //",
    "GSD36katy2p_u:1954": " vibhakte saṃsthite dravyaṃ putrābhāve pitā haret /",
    "GSD36katy2p_u:1955": " bhrātā vā jananī vātha mātā vā tat pituḥ kramāt /",
    "GSD36katy2p_u:1956": " apacārakriyyayuktā nirlajjā vārthanāśikā // K_928 //",
    "GSD36katy2p_u:1957": " vyabhicāraratā yā ca strī dhanaṃ sā na cārhati // K_929 //",
    "GSD36katy2p_u:1958": " nārī khalv ananujñātā pitrā bhartrā sutena vā /",
    "GSD36katy2p_u:1959": " viphalaṃ tad bhavet tasyā yat karoty aurdhvadehikam // K_930 //",
    "GSD36katy2p_u:1960": " adāyikaṃ rājagāmi yoṣidbhṛtyordhvadehikam /",
    "GSD36katy2p_u:1961": " apāsya śrotriyadravyaṃ śrotriyebhyas tad arpayet // K_931 //",
    "GSD36katy2p_u:1962": " saṃsṛṣṭānāṃ tu saṃsṛṣṭāḥ pṛthaksthānāṃ pṛthaksthitāḥ /",
    "GSD36katy2p_u:1963": " abhāve 'rthaharā jñeyā nirbījānyonyabhāginaḥ // K_932 //",
    "GSD36katy2p_u:1964": " [dyūtasamāhvayau]",
    "GSD36katy2p_u:1965": " dyūtaṃ naiva tu seveta krodhalobhavivardhakam /",
    "GSD36katy2p_u:1966": " asādhujananaṃ krūraṃ narāṇāṃ dravyanāśanam // K_933 //",
    "GSD36katy2p_u:1967": " dhruvaṃ dyūtāt kalir yasmād viṣaṃ sarpamukhād iva /",
    "GSD36katy2p_u:1968": " tasmād rājā nivarteta viṣaye vyasanaṃ hi tat // K_934 //",
    "GSD36katy2p_u:1969": " varteta cet prakāśaṃ tu dvārāvasthitatoraṇam /",
    "GSD36katy2p_u:1970": " asaṃmohārtham āryāṇāṃ kārayet tat karapadam // K_935 //",
    "GSD36katy2p_u:1971": " sabhikaḥ kārayed dyūtaṃ deyaṃ dadyāt svayaṃ nṛpe /",
    "GSD36katy2p_u:1972": " daśakaṃ tu śate vṛddhiṃ gṛhṇīyāc ca parājayāt // K_936 //",
    "GSD36katy2p_u:1973": " jetur dadyāt svakaṃ dravyaṃ jitād grāhyaṃ tripakṣakam /",
    "GSD36katy2p_u:1974": " sadyo vā sabhikenaiva kitāvāt tu na saṃśayaḥ // K_937 //",
    "GSD36katy2p_u:1975": " ekarūpā dvirūpā vā dyūte yasyākṣadevinaḥ /",
    "GSD36katy2p_u:1976": " dṛśyate ca jayas tasya yasmin rakṣā vyavasthitā // K_938 //",
    "GSD36katy2p_u:1977": " atha vā kitavo rājñe dattvā bhāgaṃ yathoditam /",
    "GSD36katy2p_u:1978": " prakāśaṃ devanaṃ kuryād evaṃ doṣo na vidyate // K_939 //",
    "GSD36katy2p_u:1979": " prasahya dāpayed deyaṃ tasmin sthāne na cānyathā /",
    "GSD36katy2p_u:1980": " jitaṃ vai sabhikas tatra sabhikapratyayā kriyā // K_940 //",
    "GSD36katy2p_u:1981": " anabhijño jito mocyo 'mocyo 'bhijño jito rahaḥ /",
    "GSD36katy2p_u:1982": " sarvasve vijite 'bhijñe na sarvasvaṃ pradāpayet // K_941 //",
    "GSD36katy2p_u:1983": " vigrahe 'tha jaye lābhe karaṇe kūṭadevinām /",
    "GSD36katy2p_u:1984": " pramāṇaṃ sabhikas tatra śuciś ca sabhiko yadi // K_942 //",
    "GSD36katy2p_u:1985": " mlecchaśvapākadhūrtānāṃ kitavānāṃ tapasminām /",
    "GSD36katy2p_u:1986": " tatkṛtācāram etṝṇāṃ niścayo na tu rājani // K_943 //",
    "GSD36katy2p_u:1987": " [prakīrṇakam]",
    "GSD36katy2p_u:1988": " pūrvoktād uktaśeṣaṃ syād adhikāracyutaṃ ca yat /",
    "GSD36katy2p_u:1989": " āhṛtya paratantrārhta- nibaddham asamañjasam // K_944 //",
    "GSD36katy2p_u:1990": " dṛṣṭāntatvena śāstrānte punar uktakriyāsthitam /",
    "GSD36katy2p_u:1991": " anena vidhinā yac ca vākyaṃ tat syāt prakīrṇakam // K_945 //",
    "GSD36katy2p_u:1992": " rājadharmān svadharmāṃś ca saṃdigdhānāṃ ca bhāṣaṇam /",
    "GSD36katy2p_u:1993": " pūrvoktād uktaśeṣaṃ ca sarvaṃ tat syāt prakīrṇakam // K_946 //",
    "GSD36katy2p_u:1994": " sadbhāgakaraśulkaṃ ca garte deyaṃ tathaiva ca /",
    "GSD36katy2p_u:1995": " saṃgrāmacaurabhedī ca paradārābhimardanam // K_947 //",
    "GSD36katy2p_u:1996": " gobrāhmaṇajighāṃsā ca śasyavyāghātakṛt tathā /",
    "GSD36katy2p_u:1997": " etān daśāparādhāṃs tu nṛpatiḥ svayam anviṣet // K_948 //",
    "GSD36katy2p_u:1998": " niṣkṛtīnām akaraṇam ājñāsedhavyatikramaḥ /",
    "GSD36katy2p_u:1999": " varṇāśramavilopaś ca prarṇasaṅkaralopanam // K_949 //",
    "GSD36katy2p_u:2000": " nidhir niṣphalavittaṃ ca daridrasya dhanāgamaḥ /",
    "GSD36katy2p_u:2001": " etāṃś cāraiḥ suviditān svayaṃ rājā nivārayet // K_950 //",
    "GSD36katy2p_u:2002": " anāmnā tāni kāryāṇi kriyāvādāṃś ca vādinām /",
    "GSD36katy2p_u:2003": " prakṛtīnāṃ prakopaś ca saṅketaś ca parasparam // K_951 //",
    "GSD36katy2p_u:2004": " aśāstravihitaṃ yac ca prajāyāṃ saṃpravartate /",
    "GSD36katy2p_u:2005": " upāyaiḥ sāmabhedād yair etāni śamaye nṛpaḥ // K_952 //",
    "GSD36katy2p_u:2006": " mitrādiṣu prayuñjīta vāgdaṇḍaṃ dhik tapasvini /",
    "GSD36katy2p_u:2007": " yathoktaṃ tasya tat kuryād anuktaṃ sādhu kalpitam // K_953 //",
    "GSD36katy2p_u:2008": " pramāṇena tu kūṭena mudrayā vāpi kūṭayā /",
    "GSD36katy2p_u:2009": " kāryaṃ tu sādhayed yo vai sa dāpyo damam uttamam // K_954 //",
    "GSD36katy2p_u:2010": " rājakrīḍāsu ye saktā rājavṛttyupajīvinaḥ /",
    "GSD36katy2p_u:2011": " apriyasya ca yo vaktā vadhaṃ teṣāṃ pravartayet // K_955 //",
    "GSD36katy2p_u:2012": " pratirūpasya kartāraḥ prekṣakāḥ prakarāś ca ye /",
    "GSD36katy2p_u:2013": " rājārthamoṣakāś caiva prāpnuyur vividhaṃ vadham // K_956 //",
    "GSD36katy2p_u:2014": " pravrajyāvasitaṃ śūdraṃ japahomaparaṃ tathā /",
    "GSD36katy2p_u:2015": " vadhena śāsayet pāpaṃ daṇḍyo vā dviguṇaṃ damam // K_957 //",
    "GSD36katy2p_u:2016": " sacihnam api pāpaṃ tu pṛcchet pāpasya kāraṇam /",
    "GSD36katy2p_u:2017": " tadā daṇḍaṃ prakalpeta doṣam āropya yatnataḥ // K_958 //",
    "GSD36katy2p_u:2018": " sadvṛttānām tu sarveṣām aparādho yadā bhavet /",
    "GSD36katy2p_u:2019": " avaśenaiva daivāt tu tatra daṇḍaṃ na kalpayet // K_959 //",
    "GSD36katy2p_u:2020": " samyagdaṇḍapraṇetāro nṛpāḥ pūjyāḥ surair api /",
    "GSD36katy2p_u:2021": " ārambhe pradhamaṃ dadyāt pravṛttau madhyamaḥ smṛtaḥ /",
    "GSD36katy2p_u:2022": " yasya yo vihito daṇḍaḥ paryāptasya sa vai bhavet // K_960 //",
    "GSD36katy2p_u:2023": " rājāno mantriṇaś caiva viśeṣād evam āpnuyuḥ /",
    "GSD36katy2p_u:2024": " aśāsanāt tu pāpānāṃ natānāṃ daṇḍadhāraṇāt // K_961 //",
    "GSD36katy2p_u:2025": " paratantrāś ca ye kecid dāsatvaṃ ye ca saṃsthitāḥ /",
    "GSD36katy2p_u:2026": " anāthās te tu nirdiṣṭās teṣāṃ daṇḍas tu tāḍanam // K_962 //",
    "GSD36katy2p_u:2027": " tāḍanaṃ vandhanaṃ caiva tathaiva ca viḍambanam /",
    "GSD36katy2p_u:2028": " eṣa daṇḍo hi dāsasya nārthadaṇḍo vidhīyate // K_963 //",
    "GSD36katy2p_u:2029": " suvarṇaśatam ekaṃ tu vadhārho daṇḍam arhati /",
    "GSD36katy2p_u:2030": " aṅgacchede tad ardhaṃ tu vivāse pañcaviṃśatim // K_964 //",
    "GSD36katy2p_u:2031": " kulīnāryaviśiṣṭteṣu nikṛṣṭeṣv anusārataḥ /",
    "GSD36katy2p_u:2032": " sarvasvaṃ vā nigṛhyaitān purāt śīghraṃ pravāsayet // K_965 //",
    "GSD36katy2p_u:2033": " nirdhanā bandhane sthāpyā vadhaṃ naiva pravartayet /",
    "GSD36katy2p_u:2034": " sarveṣāṃ pāpayuktānāṃ viśeṣārthaś ca śāstrataḥ // K_966 //",
    "GSD36katy2p_u:2035": " vadhāṅgacchedārhavipro niḥsaṅge bandhane viśet /",
    "GSD36katy2p_u:2036": " tad akarmaviyuto 'sau vṛttas tasya damo hi saḥ // K_967 //",
    "GSD36katy2p_u:2037": " kūṭasākṣy api nirvāsyo vikhyāpyo 'satpratigrahī /",
    "GSD36katy2p_u:2038": " aṅgacchedī viyojyaḥ syāt svadharme bandhanena tu // K_968 //",
    "GSD36katy2p_u:2039": " etaiḥ samāparādhānāṃ tatrāpy evaṃ prakalpayet /",
    "GSD36katy2p_u:2040": " bālavṛddhāturastrīṇāṃ na daṇḍas tāḍanaṃ damaḥ // K_969 //",
    "GSD36katy2p_u:2041": " strīdhanaṃ dāpayed daṇḍaṃ dhārmikaḥ pṛthivīpatiḥ /",
    "GSD36katy2p_u:2042": " nirdhanā prāptadoṣā strī tāḍanaṃ daṇḍam arhati // K_970 //",
    "GSD36katy2p_u:2043": " anyāyopārjitaṃ nyastaṃ koṣe koṣaṃ niveśayet /",
    "GSD36katy2p_u:2044": " kāryārthe kāryanāśaḥ syād buddhimān nopapātayet // K_971 //",
    "GSD36katy2p_u:2045": " dattvā dhanaṃ tad viprebhyaḥ sarvaṃ daṇḍasamutthitam /",
    "GSD36katy2p_u:2046": " putre rājyaṃ samāsajya kurvīta prāyaṇaṃ vane // K_972 //",
    "GSD36katy2p_u:2047": " evaṃ caret sadā yukto rājā dharmeṣu pārthivaḥ /",
    "GSD36katy2p_u:2048": " hiteṣu caiva lokasya sarvān bhṛtyān niyojayet // K_973 //"
}