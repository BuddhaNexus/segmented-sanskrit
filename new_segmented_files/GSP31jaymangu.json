{
    "GSP31jaymangu:0": " sāṃkhyasaptatiṭīkā jayamaṅgalā // @----------------------------------------------------------------------",
    "GSP31jaymangu:1": " kārikā 1 @----------------------------------------------------------------------",
    "GSP31jaymangu:2": " adhigatatattvālokaṃ lokottaravādinaṃ praṇamya munim /",
    "GSP31jaymangu:3": " kriyate saptatikāyāṣṭīkā jayamaṅgalā nāma //",
    "GSP31jaymangu:4": " prekṣāvanto 'nukte prayojane na kvacitpravartanta iti prayojanamucyate tattvajñānānmokṣaḥ tattvāni pañcaviṃśatiḥ /",
    "GSP31jaymangu:5": " tathā coktam -",
    "GSP31jaymangu:6": " pañcaviṃśatitattvajño yatra kutrāśrame rataḥ /",
    "GSP31jaymangu:7": " jaṭī muṇḍī śikhī vāpi mucyate nātra saṃśayaḥ // iti //",
    "GSP31jaymangu:8": " teṣu ca ṣaṣṭitantrādikhyāteṣviti /",
    "GSP31jaymangu:9": " vistaratvāt ṣaṣṭitantrasya saṃkṣiptarucisattvānugrahārthaṃ saptatikārambhaḥ /",
    "GSP31jaymangu:10": " vakṣyati ca 'etadāryābhiḥ saṃkṣiptam'; iti /",
    "GSP31jaymangu:11": " mokṣeṇa kiṃ phalamiti cedduḥkhanivṛttiḥ /",
    "GSP31jaymangu:12": " atattvajño duḥkhairabhihanyamānassaṃsarannāste /",
    "GSP31jaymangu:13": " tattvajñānāttu kaivalyamāpnoti,",
    "GSP31jaymangu:14": " na duḥkhairabhihanyate /",
    "GSP31jaymangu:15": " hanyamānena ko heturjijñāsitavya ityatrāha-",
    "GSP31jaymangu:16": " duḥkhatrayābhighātājjijñāsā tadavaghātake hetau /",
    "GSP31jaymangu:17": " dṛṣṭe sāpārthā cennaikāntātyantato 'bhāvāt // ISk_1 //",
    "GSP31jaymangu:18": " 'duḥkhatrayābhighātājjijñāsā'; ityādi /",
    "GSP31jaymangu:19": " duḥkhānāṃ trayaṃ duḥkhatrayam /",
    "GSP31jaymangu:20": " ādhyātmikam,",
    "GSP31jaymangu:21": " ādhibhautikam,",
    "GSP31jaymangu:22": " ādhidaivikaṃ ceti /",
    "GSP31jaymangu:23": " ātmanyadhyātmam,",
    "GSP31jaymangu:24": " tatra yadbhavati tadādhyātmikam /",
    "GSP31jaymangu:25": " śārīraṃ mānasaṃ ceti /",
    "GSP31jaymangu:26": " tatra vātapittaśleṣmaṇāṃ vaiṣamyeṇa jvarādiduḥkham,",
    "GSP31jaymangu:27": " taccharīre bhavatīti śārīram /",
    "GSP31jaymangu:28": " yatkāmakrodhaśokādibhiḥ manasi duḥkhaṃ tanmānasam /",
    "GSP31jaymangu:29": " yanmānuṣapaśumṛgapakṣisarīsṛpasthāvarānyadhikṛtya bhavati tadādhibhautikam /",
    "GSP31jaymangu:30": " yaccharīre grahāveśādīni daivānyadhikṛtya bhavati tadādhidaivikamiti /",
    "GSP31jaymangu:31": " etadduḥkhatrayam /",
    "GSP31jaymangu:32": " tenābhighātātpīḍanāddhetorjijñāsā jñātumicchā bhavati //",
    "GSP31jaymangu:33": " kasmin viṣaya ityāha- 'tadavaghātake hetau'; iti /",
    "GSP31jaymangu:34": " avaghātayatyapanayatītyavaghātakaḥ /",
    "GSP31jaymangu:35": " tasya duḥkhatrayasyāvaghātakastadavaghātakaḥ /",
    "GSP31jaymangu:36": " tṛjakābhyāṃ ṣaṣṭhīsamāsapratiṣedhaḥ,",
    "GSP31jaymangu:37": " 'tatprayojako hetuśca';",
    "GSP31jaymangu:38": " iti na bhavati /",
    "GSP31jaymangu:39": " kena khalvimāni duḥkhānyutpadyanta iti tadavaghātako heturjijñāsyo bhavati /",
    "GSP31jaymangu:40": " duḥkhavānahametatpratīkāramanveṣayāmīti prāyovādaḥ /",
    "GSP31jaymangu:41": " sa ca pañcaviṃśatitattvajñānānnānya iti manasi vartate //",
    "GSP31jaymangu:42": " 'dṛṣṭe sā 'pārthā cet'; iti /",
    "GSP31jaymangu:43": " syādetat yadi dṛṣṭastadavaghātako heturna syāt /",
    "GSP31jaymangu:44": " yāvadādhyātmikasya śārīraduḥkhasyāpanayane cikitsāśāstravihita evopāyo 'sti,",
    "GSP31jaymangu:45": " mānasasyāpi saṃkhyānabalaṃ ramyāśca śabdādayo viṣayāḥ /",
    "GSP31jaymangu:46": " ādhibhautikādhidaivikayorapi,",
    "GSP31jaymangu:47": " avaghātaheturanuṣṭhīyamāno loka eva dṛśyate,",
    "GSP31jaymangu:48": " tayoḥ satpratipakṣatvāt /",
    "GSP31jaymangu:49": " tatrādhidaivikasya sāmadāmabhedadaṇḍopāyaghaṭitārambhāḥ /",
    "GSP31jaymangu:50": " ādhibhautikasyāpi nipātapratipātasaṃvṛtapradeśāśrayaṇādayaḥ //",
    "GSP31jaymangu:51": " tataśca dṛṣṭe hetau sati jijñāsā 'smin viṣaye nirarthaketyāśaṅkyāha- 'naikāntātyantato 'bhāvāt'; iti /",
    "GSP31jaymangu:52": " nā 'pārthā, sārthikaiva /",
    "GSP31jaymangu:53": " kutaḥ- ekāntataḥ ekāntātyantato 'bhāvādapi /",
    "GSP31jaymangu:54": " ekāntenātyantena ca duḥkhābhāvasyābhāvādityarthaḥ /",
    "GSP31jaymangu:55": " dṛṣṭe hyupāye kriyamāṇe 'pi keṣāṃcidduḥkhatrayaṃ bhavatyeveti naikāntenopaśamaḥ /",
    "GSP31jaymangu:56": " kathaṃcidupaśame punarutpādanāt nātyantenopaśamaḥ /",
    "GSP31jaymangu:57": " tasmādaikāntikātyantikaduḥkhopaśamāya jijñāsā yukteti // 1 // @----------------------------------------------------------------------",
    "GSP31jaymangu:58": " kārikā 2 @----------------------------------------------------------------------",
    "GSP31jaymangu:59": " yadyevamaikāntikātyantikaduḥkhopaśamaheturvavedavihito 'sti / tathā cāha-",
    "GSP31jaymangu:60": " aṇama somamamṛtā abhūmāganma jyotiravidāma devān /",
    "GSP31jaymangu:61": " kimasmān kṛṇavadarātiḥ kimu dhūrttiramṛtamartyasya // iti //",
    "GSP31jaymangu:62": " asyāyamarthaḥ- indro devanāmapaṇḍitānāha 'divyāḥ kimanyatsukhamasti'; iti /",
    "GSP31jaymangu:63": " te tamāhuḥ 'nāsti'; iti /",
    "GSP31jaymangu:64": " somamapāma,",
    "GSP31jaymangu:65": " somaṃ pītavanto vayam /",
    "GSP31jaymangu:66": " tato 'mṛtā abhūma,",
    "GSP31jaymangu:67": " vyapagatamṛtyavo jātāḥ /",
    "GSP31jaymangu:68": " 'aganma jyotiḥ'; iti /",
    "GSP31jaymangu:69": " jyotiḥ svargo 'yam,",
    "GSP31jaymangu:70": " taṃ prāptā vayam /",
    "GSP31jaymangu:71": " 'avidāma devān'; iti /",
    "GSP31jaymangu:72": " iyanto devā asmin svarga iti jñātavantaḥ jñānamasmākamutpannamityarthaḥ /",
    "GSP31jaymangu:73": " 'kimasmān kṛṇavat'; iti /",
    "GSP31jaymangu:74": " kṛṇavanmṛtyurucyate /",
    "GSP31jaymangu:75": " asmān somapānān kiṃ mṛtyuḥ kariṣyate /",
    "GSP31jaymangu:76": " arātiḥ vyādhiḥ so 'pi,",
    "GSP31jaymangu:77": " dhūratirjarā sāpi cāsmākaṃ kiṃ kariṣyati /",
    "GSP31jaymangu:78": " 'amṛtamartyasya'; iti /",
    "GSP31jaymangu:79": " tasmāt somapānādduḥkhopaśamaheturastītyasmin pūrvapakṣe -",
    "GSP31jaymangu:80": " dṛṣṭavadānuśravikaḥ sa hyaviśuddhikṣayātiśayayuktaḥ",
    "GSP31jaymangu:81": " tadviparītaḥ śreyān vyaktāvyaktajñavijñānāt // ISk_2 //",
    "GSP31jaymangu:82": " 'dṛṣṭavadānuśravikaḥ'; ityādi /",
    "GSP31jaymangu:83": " anuśrūyate pāramparyeṇetyanuśravo vedaḥ śruvaḥ 'ṛdorap'; /",
    "GSP31jaymangu:84": " tatra bhavo heturānuśravikaḥ /",
    "GSP31jaymangu:85": " adhyātmādiḥ /",
    "GSP31jaymangu:86": " dṛṣṭena tulyo dṛṣṭavat /",
    "GSP31jaymangu:87": " tasyāpi doṣadarśanāt //",
    "GSP31jaymangu:88": " yadāha - 'sa hyaviśuddhikṣayātiśayayuktaḥ'; iti /",
    "GSP31jaymangu:89": " yasmādānuśraviko heturaviśuddhyādibhistribhirdoṣairyuktaḥ /",
    "GSP31jaymangu:90": " tatrāgnihotrādau paśuvyāpādanāt somapānādaviśuddhiyuktaḥ /",
    "GSP31jaymangu:91": " karmakṣayāt svargacyutiriti kṣayayuktaḥ /",
    "GSP31jaymangu:92": " tathā cāhuḥ - 'bahūnīndrasahasrāṇi vyatītāni yuge yuge'; iti /",
    "GSP31jaymangu:93": " 'sa hi deveṣvapi devo daridrāti'; iti /",
    "GSP31jaymangu:94": " 'īśvaraṃ dṛṣṭvā mahad duḥkhamutpadyate';",
    "GSP31jaymangu:95": " ityatiśayayuktaḥ /",
    "GSP31jaymangu:96": " tathāhi- yaḥ kratuśatena yajate tasya mahadaiśvaryam,",
    "GSP31jaymangu:97": " yo dvābhyāṃ tribhirvā tasyālpamiti /",
    "GSP31jaymangu:98": " tasmādānuśraviko 'pi dṛṣṭavatparityājyaḥ //",
    "GSP31jaymangu:99": " kastarhi śreyānityāha- 'tadviparītaḥ śreyān'; iti /",
    "GSP31jaymangu:100": " dṛṣṭānuśravikadvārā yo viparītaḥ tattvajñānākhyaḥ sa śreyān /",
    "GSP31jaymangu:101": " tasya akaivalyaprāpakatvāt /",
    "GSP31jaymangu:102": " tatraikāntātyantato 'bhāvāddṛṣṭācchreyān /",
    "GSP31jaymangu:103": " śarīrahānāddhi śuddhaphalaḥ,",
    "GSP31jaymangu:104": " prakṛtihānādakṣayaphalaḥ,",
    "GSP31jaymangu:105": " anuttaratvācca niratiśayaphala ityānuśravikācchreyān //",
    "GSP31jaymangu:106": " sa kathaṃ procyata ityatrāha 'vyaktāvyaktajñavijñānāt'; iti /",
    "GSP31jaymangu:107": " rāśitrayeṇa pañcaviṃśatitattvāni kathyante /",
    "GSP31jaymangu:108": " tatra mahadādibhūtaparyantaṃ trayoviṃśatiprakāraṃ vyaktamucyate,",
    "GSP31jaymangu:109": " tena rūpeṇa pradhānasya vyaktatvāt /",
    "GSP31jaymangu:110": " avyaktaṃ pradhānam,",
    "GSP31jaymangu:111": " kenacidrūpeṇāvyaktatvāt /",
    "GSP31jaymangu:112": " jānātīti jñaḥ puruṣaḥ /",
    "GSP31jaymangu:113": " teṣu yadvijñānaṃ svarūpaparicchedaḥ,",
    "GSP31jaymangu:114": " tasmāt prāpyata ityarthaḥ /",
    "GSP31jaymangu:115": " tanvādi hi paricchidya tadabhyāsāduttarakālaṃ prakṛtipuruṣāntarajñānamutpadyate,",
    "GSP31jaymangu:116": " tataśca kaivalyamiti /",
    "GSP31jaymangu:117": " asyā āryāyā vakṣyamāṇā yāḥ,",
    "GSP31jaymangu:118": " sarvā evārthena bhāṣyasthānīyā draṣṭavyāḥ // 2 // @----------------------------------------------------------------------",
    "GSP31jaymangu:119": " kārikā 3 @----------------------------------------------------------------------",
    "GSP31jaymangu:120": " tatraiṣāṃ vyaktādīnāmutpādābhyāṃ svarūpamāha-",
    "GSP31jaymangu:121": " mūlaprakṛtiravikṛtirmahadādyāḥ prakṛtivikṛtayaḥ sapta /",
    "GSP31jaymangu:122": " ṣoḍaśakastu vikāro,",
    "GSP31jaymangu:123": " na prakṛtirna vikṛtiḥ puruṣaḥ // ISk_3 //",
    "GSP31jaymangu:124": " 'mūlaprakṛtiḥ'; ityādi /",
    "GSP31jaymangu:125": " prakṛtiḥ pradhānam /",
    "GSP31jaymangu:126": " prakriyata utpadyate pradhānāt asyā iti prakṛtiḥ /",
    "GSP31jaymangu:127": " mūlaṃ ca tatprakṛtiśceti mūlaprakṛtiḥ /",
    "GSP31jaymangu:128": " saptānāṃ prakṛtīnāṃ mūlamādyaṃ kāraṇamityarthaḥ //",
    "GSP31jaymangu:129": " 'avikṛtiḥ'; iti /",
    "GSP31jaymangu:130": " na vikriyata ityavikṛtiḥ /",
    "GSP31jaymangu:131": " na kutaścidutpādyata ityarthaḥ /",
    "GSP31jaymangu:132": " etatprathamaṃ tattvam //",
    "GSP31jaymangu:133": " 'mahadādyāḥ prakṛtivikṛtayaḥ sapta'; iti /",
    "GSP31jaymangu:134": " mahān buddhissa ādyo yāsāṃ prakṛtīnāṃ tāstathoktāḥ /",
    "GSP31jaymangu:135": " prakṛtayaśca vikṛtayaśceti prakṛtivikṛtayaḥ /",
    "GSP31jaymangu:136": " tatra mahānahaṅkāraṃ janayan prakṛtiḥ,",
    "GSP31jaymangu:137": " mahata utpadyamāno vikṛtiḥ /",
    "GSP31jaymangu:138": " tanmātrāṇi śabdasparśarūparasagandhāḥ pañca yathākramamākāśavāyvagnyudakapṛthivyākhyāni bhūtāni janayantaḥ prakṛtayaḥ,",
    "GSP31jaymangu:139": " ahaṅkārādutpadyamānā vikṛtayaḥ /",
    "GSP31jaymangu:140": " ityetāni sapta tattvāni //",
    "GSP31jaymangu:141": " 'ṣoḍaśakaśca vikāraḥ'; iti /",
    "GSP31jaymangu:142": " ṣoḍaśa parimāṇamasyeti ṣoḍaśakaḥ /",
    "GSP31jaymangu:143": " pañca buddhīndriyāṇi,",
    "GSP31jaymangu:144": " pañca karmendriyāṇi,",
    "GSP31jaymangu:145": " manaścetyekādaśendriyāṇi,",
    "GSP31jaymangu:146": " pañca mahābhūtānītyayaṃ ṣoḍaśako gaṇaḥ /",
    "GSP31jaymangu:147": " cakāra evakārārthaḥ /",
    "GSP31jaymangu:148": " vikāro vikṛtireva /",
    "GSP31jaymangu:149": " (nāsmāt kiñcidutpadyata ityarthaḥ /",
    "GSP31jaymangu:150": " etāni ṣoḍaśa tattvāni) /",
    "GSP31jaymangu:151": " 'na prakṛtirna vikṛtiḥ puruṣaḥ'; iti /",
    "GSP31jaymangu:152": " puraṃ śarīraṃ tasmin vasatīti puruṣaḥ /",
    "GSP31jaymangu:153": " nairukto 'travidhiḥ /",
    "GSP31jaymangu:154": " tasmānna kiñcidutpadyata iti na prakṛtiḥ,",
    "GSP31jaymangu:155": " niṣkriyatvāt /",
    "GSP31jaymangu:156": " nāpyayaṃ kutaścidutpadyata iti na vikṛtiḥ, anāditvāt // 3 // @----------------------------------------------------------------------",
    "GSP31jaymangu:157": " kārikā 4 @----------------------------------------------------------------------",
    "GSP31jaymangu:158": " eṣāṃ vyaktādīnāṃ siddhau pramāṇānyāha-",
    "GSP31jaymangu:159": " dṛṣṭamanumānamāptavacanaṃ ca,",
    "GSP31jaymangu:160": " sarvapramāṇasiddhatvāt /",
    "GSP31jaymangu:161": " trividhaṃ pramāṇamiṣṭaṃ,",
    "GSP31jaymangu:162": " prameyasiddhiḥ pramāṇāddhi // ISk_4 //",
    "GSP31jaymangu:163": " 'dṛṣṭam'; ityādi /",
    "GSP31jaymangu:164": " dṛṣṭaṃ pratyakṣam /",
    "GSP31jaymangu:165": " anumīyate yena tadanumānam /",
    "GSP31jaymangu:166": " āptaḥ kṣīṇadoṣastena yaducyate tadāptavacanam /",
    "GSP31jaymangu:167": " āgamaḥ /",
    "GSP31jaymangu:168": " etat trividhaṃ pramāṇamiṣṭam //",
    "GSP31jaymangu:169": " nanu cānyānyapi pratibhādīni pramāṇāni santi tadyathā-",
    "GSP31jaymangu:170": " pratibhaupamyamaitihāsamabhāvassambhavastathā /",
    "GSP31jaymangu:171": " arthāpattiritīmāni pramāṇānyapare jaguḥ // iti //",
    "GSP31jaymangu:172": " asmin pūrvapakṣa āha- 'sarvapramāṇasiddhatvāt'; iti /",
    "GSP31jaymangu:173": " sarveṣāṃ pratibhādīnāṃ pramāṇānāṃ siddhatvāt,",
    "GSP31jaymangu:174": " trividha evāntarbhāvādityarthaḥ /",
    "GSP31jaymangu:175": " tatra grāme nagare vā vartata iti pratibhotpannā /",
    "GSP31jaymangu:176": " tatra yadā kṣīṇadoṣasya,",
    "GSP31jaymangu:177": " tadābhijñaprāptatvāt pratyakṣameva /",
    "GSP31jaymangu:178": " tasyākṣīṇadoṣasya vitathatvādapramāṇam /",
    "GSP31jaymangu:179": " yāpyarthāvisaṃvādinī kādācitkā,",
    "GSP31jaymangu:180": " sāpi kādācitkādeva nimittādutpadyamānānumānameva na pramāṇāntaram /",
    "GSP31jaymangu:181": " 'gauriva gavayaḥ';",
    "GSP31jaymangu:182": " ityaupamyam /",
    "GSP31jaymangu:183": " tatra gavayamajānānaḥ kaścidāptaṃ pṛcchati 'kīdṛśo gavayaḥ', iti /",
    "GSP31jaymangu:184": " sa tamāha- 'yādṛśo gaustādṛśo gavayaḥ'; iti /",
    "GSP31jaymangu:185": " tadetadāptavacanameva na pramāṇāntaram /",
    "GSP31jaymangu:186": " yadāpi labdhopadeśo gavayaṃ paśyati,",
    "GSP31jaymangu:187": " tadāpi gavi dṛṣṭenaiva viṣāṇādinā liṅgena gavayasya vyavahāraṃ pravartayatītyanumānameva na pramāṇāntaram /",
    "GSP31jaymangu:188": " 'itiha vai vaiśravaṇaḥ';",
    "GSP31jaymangu:189": " ityaitihyam /",
    "GSP31jaymangu:190": " etadāptavacanameva na pramāṇāntaram /",
    "GSP31jaymangu:191": " 'itiha'; iti nipātasamudāya upadeśapāramparye vartete /",
    "GSP31jaymangu:192": " itiha evaitihyam /",
    "GSP31jaymangu:193": " svārthe yañ /",
    "GSP31jaymangu:194": " 'nāstīha ghaṭo 'nupalambhāt';",
    "GSP31jaymangu:195": " ityabhāvaḥ /",
    "GSP31jaymangu:196": " tatra ghaṭaśūnyapradeśa eva ghaṭābhāvaḥ,",
    "GSP31jaymangu:197": " sa ca pratyakṣapramāṇasiddhatvānna pramāṇāntaram /",
    "GSP31jaymangu:198": " 'māṣaḥ prastha ityukte catvāraḥ kuḍapā itīdamapi sambhavati';",
    "GSP31jaymangu:199": " ityayaṃ sambhavaḥ /",
    "GSP31jaymangu:200": " tatra samudāyaliṅgāvayavaliṅginaḥ paricchedādanumānameva /",
    "GSP31jaymangu:201": " avayavaissamudāyasyārabdhatvāt kāryakāraṇalakṣaṇaḥ sambandhaḥ /",
    "GSP31jaymangu:202": " 'devadatto divā na bhuṅkte balavāṃścetyukta arthādrātrau bhuṅkte';",
    "GSP31jaymangu:203": " ityarthāpattiḥ /",
    "GSP31jaymangu:204": " tata eva rātrau tasya pratītiranumānānna bhidyate /",
    "GSP31jaymangu:205": " idameva cānyathānupapattirityucyate //",
    "GSP31jaymangu:206": " kiṃ pramāṇatrayalakṣaṇe prayojanamiti cedāha- 'prameyasiddhiḥ pramāṇāddhi'; iti /",
    "GSP31jaymangu:207": " yasmāt prameyasyārthasya siddhiḥ pramāṇāt,",
    "GSP31jaymangu:208": " anyathā kathaṃ tatprāptiparihārau syātām // 4 // @----------------------------------------------------------------------",
    "GSP31jaymangu:209": " kārikā 5 @----------------------------------------------------------------------",
    "GSP31jaymangu:210": " dṛṣṭādipramāṇānāṃ lakṣaṇamāha-",
    "GSP31jaymangu:211": " prativiṣayādhyavasāyo dṛṣṭaṃ,",
    "GSP31jaymangu:212": " trividhamanumānamākhyātam /",
    "GSP31jaymangu:213": " talliṅgaliṅgipūrvakam,",
    "GSP31jaymangu:214": " āptaśrutirāptavacanaṃ ca // ISk_5 //",
    "GSP31jaymangu:215": " 'prativiṣayādhyavasāyaḥ'; ityādi /",
    "GSP31jaymangu:216": " viṣayaṃ viṣayaṃ prativiṣayam,",
    "GSP31jaymangu:217": " prativiṣayamadhyavasāyaḥ prativiṣayādhyavasāyaḥ /",
    "GSP31jaymangu:218": " viṣayāḥ śabdādayaḥ,",
    "GSP31jaymangu:219": " adhyavasāyo buddhiḥ /",
    "GSP31jaymangu:220": " śabdasparśarūparasagandheṣu yathākramaṃ śrotratvakcakṣurjihvāghrāṇendriyadvāreṇa viśeṣāvadhāraṇapradhānā yā buddhirutpadyate tad dṛṣṭam,",
    "GSP31jaymangu:221": " śuddhatvātpramāṇamaśuddhatvādapramāṇam /",
    "GSP31jaymangu:222": " taccaturvidham- savyapadeśam,",
    "GSP31jaymangu:223": " savikalpam,",
    "GSP31jaymangu:224": " arthavyatirekīndriyavyatirekī ceti /",
    "GSP31jaymangu:225": " tatra dūrāt kvacidāgacchantaṃ dṛṣṭvā devadattasārūpyaṃ vyapadiśati devadatto 'yamiti yā buddhirutpadyate tatsavikalpam,",
    "GSP31jaymangu:226": " saṃśayitatvādapramāṇam /",
    "GSP31jaymangu:227": " taimirikasya dvicandradarśanaṃ tadarthavyatireki,",
    "GSP31jaymangu:228": " dvitīyacandrābhāvāt /",
    "GSP31jaymangu:229": " yatsvapnadarśanaṃ tadindriyavyatireki,",
    "GSP31jaymangu:230": " nidropaplutatvādindriyāṇām //",
    "GSP31jaymangu:231": " 'trividhamanumānamākhyātam'; iti /",
    "GSP31jaymangu:232": " ṣaṣṭitantre vyākhyātam- pūrvavat,",
    "GSP31jaymangu:233": " śeṣavat,",
    "GSP31jaymangu:234": " sāmānyatodṛṣṭamiti /",
    "GSP31jaymangu:235": " atītānāgatavarttamānāstrayaḥ padārthāḥ /",
    "GSP31jaymangu:236": " tatra bhaviṣyadarthasādhanāya pūrvavadanumānam /",
    "GSP31jaymangu:237": " pūrvaṃ liṅgamasyāstīti pūrvavat /",
    "GSP31jaymangu:238": " yathonnatajaladharaṃ dṛṣṭvā vṛṣṭirbhaviṣyatītyanumīyate /",
    "GSP31jaymangu:239": " atītārthasādhanāya śeṣavat- śeṣaṃ liṅgamasyāstīti /",
    "GSP31jaymangu:240": " yathāsyā nadyā upari vṛṣṭirbhūtā,",
    "GSP31jaymangu:241": " yasyāḥ kaluṣodakaṃ śeṣaṃ liṅgamiti /",
    "GSP31jaymangu:242": " varttamānārthasādhanāya sāmānyatodṛṣṭam- sāmānyena liṅgaliṅgidṛṣṭatvāt /",
    "GSP31jaymangu:243": " yathā devadattasya gatipūrvikā deśāntaraprāptirdṛṣṭā,",
    "GSP31jaymangu:244": " tathā sūryādīnāṃ sāmānyena deśāntaraprāptyā gatiranumīyate //",
    "GSP31jaymangu:245": " 'talliṅgaliṅgipūrvakam'; iti /",
    "GSP31jaymangu:246": " trividhamanumānam /",
    "GSP31jaymangu:247": " kadācilliṅgapūrvakaṃ kadācilliṅgipūrvakaṃ loke dṛśyate /",
    "GSP31jaymangu:248": " tadyathā- śrāvyeṇa virutena kadācitkokilo 'numīyate,",
    "GSP31jaymangu:249": " kadācitkokilaṃ liṅginaṃ dṛṣṭvā śrāvyeṇāpi virutenāsya bhavitavyamiti tayorgamyagamakatvaṃ sati sambandhe /",
    "GSP31jaymangu:250": " sambandhāśca sapta- tatra svasvāmibhāvasambandho yathā rājapuruṣayoḥ kadācitpuruṣeṇa rājā rājñā vā puruṣaḥ /",
    "GSP31jaymangu:251": " evaṃ prakṛtivikārasambandho yathā yavasaktoḥ /",
    "GSP31jaymangu:252": " kāryakāraṇasambandho yathā dhenuvatsayoḥ /",
    "GSP31jaymangu:253": " pātrapātrikasambandho yathā parivṛṭtriviṣṭabdhayoḥ /",
    "GSP31jaymangu:254": " sāhacaryasambandho yathā cakravākayoḥ /",
    "GSP31jaymangu:255": " pratidvandvisambandho yathā śītoṣṇayoḥ /",
    "GSP31jaymangu:256": " tatraikasya bhāve 'nyābhāvaḥ pratīyate /",
    "GSP31jaymangu:257": " nimittanaimittikasambandho yathā bhojyabhojakayoriti /",
    "GSP31jaymangu:258": " ebhissambandhaistrividhamanumānaṃ pramāṇanna lupyate //",
    "GSP31jaymangu:259": " 'āptaśrutirāptavacanaṃ ca'; iti /",
    "GSP31jaymangu:260": " āptaḥ kṣīṇadoṣaḥ / yaccāhuḥ-",
    "GSP31jaymangu:261": " svakarmaṇyabhiyukto yo rāgadveṣavivarjitaḥ /",
    "GSP31jaymangu:262": " nirvairaḥ pūjitaḥ sadbhirāpto jñeyaḥ sa tādṛśaḥ // iti //",
    "GSP31jaymangu:263": " āptebhyo yā śrutiparamparayā śrutirāgatā āptavacanam,",
    "GSP31jaymangu:264": " tairdṛṣṭo 'numito vārthaḥ,",
    "GSP31jaymangu:265": " paratra svabodhasadṛśabodhāntarotpattaye śabdenopadiśyate /",
    "GSP31jaymangu:266": " yadanyavacanaṃ so na plavate (?) /",
    "GSP31jaymangu:267": " caśabdo 'numānena tulyakakṣyatvakhyāpanārthaḥ /",
    "GSP31jaymangu:268": " yathā trikālamaviṣayamanmānaṃ tathāptavananamapīti // 5 // @----------------------------------------------------------------------",
    "GSP31jaymangu:269": " kārikā 6 @----------------------------------------------------------------------",
    "GSP31jaymangu:270": " eṣāṃ trayāṇāṃ kaḥ kasya viṣaya ityata āha-",
    "GSP31jaymangu:271": " sāmānyatastu dṛṣṭādatīndriyāṇāmpratītiranumānāt /",
    "GSP31jaymangu:272": " tasmādapi cāsiddhaṃ parokṣamāptāgamāt siddham // ISk_6 //",
    "GSP31jaymangu:273": " 'sāmānyatastu'; ityādi /",
    "GSP31jaymangu:274": " trividhaṃ prameyam- pratyakṣm,",
    "GSP31jaymangu:275": " parokṣam,",
    "GSP31jaymangu:276": " atyantaparokṣaṃ ceti /",
    "GSP31jaymangu:277": " tatra yatsāmānyatodṛṣṭamanumānaṃ tasmādatīndriyāṇāṃ parokṣāṇāṃ prasiddhirasti /",
    "GSP31jaymangu:278": " tanniścayaḥ,",
    "GSP31jaymangu:279": " teṣāṃ pratyakṣaviṣayatvāt /",
    "GSP31jaymangu:280": " pūrvavaccheṣavatostvamanumānayorbhaviṣyadbhūtārthavṛttitvādvarttamāneṣvatīndriyeṣu ca pravṛttyasambhavaḥ //",
    "GSP31jaymangu:281": " 'tasmādapi cāsiddham'; iti /",
    "GSP31jaymangu:282": " sāmānyatodṛṣṭādanumānādyadasiddhaṃ parokṣam,",
    "GSP31jaymangu:283": " tadatyantaparokṣatvādāgamātsiddham /",
    "GSP31jaymangu:284": " yathā svargāpavargāviti /",
    "GSP31jaymangu:285": " pratyakṣe tu prameye dṛṣṭameva vyāpriyata ityarthāduktam // 6 // @----------------------------------------------------------------------",
    "GSP31jaymangu:286": " kārikā 7 @----------------------------------------------------------------------",
    "GSP31jaymangu:287": " nanu ca 'vyaktāvyaktajñavijñānāt',",
    "GSP31jaymangu:288": " vyaktaṃ tāvat pratyakṣānumānābhyāṃ siddham,",
    "GSP31jaymangu:289": " pradhānapuruṣayostu sarvadānupalambhāt kathaṃ siddhirnastayoriti nānupalabdhimātreṇāsattvam /",
    "GSP31jaymangu:290": " yataścaturbhiḥ prakāraiḥ satāmapi padārthānāmupalabdhirbhavati /",
    "GSP31jaymangu:291": " deśadoṣādindriyadoṣādviṣayadoṣādarthāntaradoṣācca /",
    "GSP31jaymangu:292": " tāneva bhedena darśayannāha-",
    "GSP31jaymangu:293": " atidūrātsāmīpyādindriyaghātānmano 'navasthānāt /",
    "GSP31jaymangu:294": " saukṣmyādvyavadhānādabhibhavātsamānābhihārācca // ISk_7 //",
    "GSP31jaymangu:295": " 'atidūrāt'; ityādi /",
    "GSP31jaymangu:296": " yathā dūramutpatitasya pakṣiṇo nopalabdhiḥ //",
    "GSP31jaymangu:297": " 'sāmīpyāt'; iti /",
    "GSP31jaymangu:298": " atiśabdo 'trāpi yojanīyaḥ /",
    "GSP31jaymangu:299": " atisāmīpyāditi /",
    "GSP31jaymangu:300": " yathā cakṣuḥsthasyāñjanasya /",
    "GSP31jaymangu:301": " ubhayatrāpi deśadoṣakṛtānupalabdhiḥ //",
    "GSP31jaymangu:302": " 'indriyaghātāt'; iti /",
    "GSP31jaymangu:303": " śrotrādīnāṃ buddhīndriyāṇāṃ doṣādyogyadeśāvasthitānāmapi śabdādīnāmanupalabdhiḥ //",
    "GSP31jaymangu:304": " 'mano 'navasthānāt'; iti /",
    "GSP31jaymangu:305": " manaso 'navasthānamasamāhitatā,",
    "GSP31jaymangu:306": " viṣayāntarapravṛttatvāt /",
    "GSP31jaymangu:307": " tataścānupahatendriye 'pi sannihitaṃ viṣayaṃ nopalabhate /",
    "GSP31jaymangu:308": " ubhayatrāpīndriyadoṣādanupalabdhiḥ /",
    "GSP31jaymangu:309": " manaso 'pīndriyatvād bhedenopādānaṃ tu manasaḥ prādhānyārtham //",
    "GSP31jaymangu:310": " 'saukṣmyāt'; iti /",
    "GSP31jaymangu:311": " viṣayadoṣāt /",
    "GSP31jaymangu:312": " viṣaya eva paramāṇvādistathā,",
    "GSP31jaymangu:313": " yenāvyagramanasā 'pyanupahatendriyeṇa nopalabhyate //",
    "GSP31jaymangu:314": " 'vyavadhānāt'; iti /",
    "GSP31jaymangu:315": " yavanikādibhistirodhānāt sthūlā apyavikṛṣṭā ghaṭādayo nopalabhyante //",
    "GSP31jaymangu:316": " 'abhibhavāt'; iti /",
    "GSP31jaymangu:317": " ādityaprabhābhibhūtatvāt divā tārakā nopalabhyante //",
    "GSP31jaymangu:318": " 'samānābhihārācca'; iti /",
    "GSP31jaymangu:319": " sadṛśānāṃ rāśīkaraṇāt dhānyarāśau hyeko dhānyaguḍakaḥ prakṣipto na dṛśyate /",
    "GSP31jaymangu:320": " triṣvapyarthāntaradoṣādanupalabdhiḥ /",
    "GSP31jaymangu:321": " natveta anupalabhyamānā na santi // 7 // @----------------------------------------------------------------------",
    "GSP31jaymangu:322": " kārikā 8 @----------------------------------------------------------------------",
    "GSP31jaymangu:323": " yadyevaṃ kena prakāreṇa satorapi pradhānapuruṣayoranupalabdhirityāha-",
    "GSP31jaymangu:324": " saukṣmyāttadanupalabdhirnābhāvāt kāryatastadupalabdheḥ /",
    "GSP31jaymangu:325": " mahadādi tacca kāryaṃ prakṛtisarūpaṃ virūpaṃ ca // ISk_8 //",
    "GSP31jaymangu:326": " 'saukṣmyāttadanupalabdhiḥ'; ityādi /",
    "GSP31jaymangu:327": " prakārāntarābhāvāt sūkṣmatvātsatorapi tayoranupalabdhiḥ /",
    "GSP31jaymangu:328": " nanvabhāvādeva kasmādanupalabdhirna bhavati /",
    "GSP31jaymangu:329": " yathā ghaṭasyotpatteḥ prāk mṛt śarādiṣu.... tasya pradhvaṃsābhāvāt,",
    "GSP31jaymangu:330": " gavi vāśvatvasyāśvatve vā gotvasyetaretarābhāvāt,",
    "GSP31jaymangu:331": " vandhyāsutasya vātyantābhāvādityāha- 'nābhāvāt'; iti /",
    "GSP31jaymangu:332": " caturvidhādityarthaḥ //",
    "GSP31jaymangu:333": " yadyevaṃ kathaṃ tau sta iti gamyata ityāha- 'kāryatastadupalabdheḥ'; iti /",
    "GSP31jaymangu:334": " yadyapyatrobhayaṃ prakrāntaṃ tathāpi tacchabdena pradhānaṃ nirdiśyate /",
    "GSP31jaymangu:335": " pradhānasyāstitvapratipattiḥ kāryādityarthaḥ /",
    "GSP31jaymangu:336": " puruṣasyāstitvapratipattau hetuṃ vakṣyati //",
    "GSP31jaymangu:337": " kiṃ tatkāryamityāha- 'mahadādi tacca kāryam'; iti /",
    "GSP31jaymangu:338": " mahān buddhiḥ sa ādiryasya tanmahadādibhūtaparyantaṃ kāryamasti /",
    "GSP31jaymangu:339": " tat pradhānam,",
    "GSP31jaymangu:340": " yasyedaṃ mahadādikāryaṃ vyaktam,",
    "GSP31jaymangu:341": " akāraṇasya kāryasyānutpādāt //",
    "GSP31jaymangu:342": " 'prakṛtisarūpaṃ virūpaṃ ca'; iti /",
    "GSP31jaymangu:343": " tadvyaktaṃ prakṛteḥ pradhānasya sadṛśamasadṛśaṃ cetyarthaḥ /",
    "GSP31jaymangu:344": " etaduttaratra yojayiṣyate // 8 // @----------------------------------------------------------------------",
    "GSP31jaymangu:345": " kārikā 9 @----------------------------------------------------------------------",
    "GSP31jaymangu:346": " tatkāryaṃ kāraṇādutpadyamānaṃ sadutpadyate,",
    "GSP31jaymangu:347": " kimasat,",
    "GSP31jaymangu:348": " kiṃ vā sadasaditi?",
    "GSP31jaymangu:349": " tatra viruddhadharmādhyāsitatvātsadasannopapadyate /",
    "GSP31jaymangu:350": " asaditi vaiśeṣikāḥ /",
    "GSP31jaymangu:351": " atra dūṣaṇamāha-",
    "GSP31jaymangu:352": " asadakaraṇādupādānagrahaṇāt sarvasambhavābhāvāt /",
    "GSP31jaymangu:353": " śktasya śakyakaraṇāt,",
    "GSP31jaymangu:354": " kāraṇabhāvācca satkāryam // ISk_9 //",
    "GSP31jaymangu:355": " 'asadakaraṇāt'; ityādi /",
    "GSP31jaymangu:356": " iha loke asataḥ karaṇaṃ nāsti,",
    "GSP31jaymangu:357": " yathā śaśaviṣāṇādīnām /",
    "GSP31jaymangu:358": " yadeva sat ghaṭādidravyaṃ tadeva mṛtpiṇḍādinā kāraṇaviśeṣeṇa kriyate, nāsat //",
    "GSP31jaymangu:359": " 'upādānagrahaṇāt'; iti /",
    "GSP31jaymangu:360": " iha yadarthaṃ yadupādīyate tasya tadupādānaṃ kāraṇam,",
    "GSP31jaymangu:361": " yathā tailasya tilāḥ,",
    "GSP31jaymangu:362": " dadhnaḥ kṣīram /",
    "GSP31jaymangu:363": " atra tailaṃ dadhi ca yadi na syāt kathaṃ tasyopādānasya grahaṇaṃ tadarthibhiḥ kriyate /",
    "GSP31jaymangu:364": " tasmādupādānasaṃgrahāt sadeva kāryam /",
    "GSP31jaymangu:365": " anyathā sikatāsalilayorapi grahaṇaṃ syāt //",
    "GSP31jaymangu:366": " 'sarvasambhavābhāvāt'; iti /",
    "GSP31jaymangu:367": " yadyasatkāryaṃ bhavet tadā sarvasya sarvatra sambhavaḥ syāt /",
    "GSP31jaymangu:368": " na caivam /",
    "GSP31jaymangu:369": " tasmātsadeva kāryam //",
    "GSP31jaymangu:370": " 'śaktasya śakyakaraṇāt';",
    "GSP31jaymangu:371": " iti śaktaṃ kāraṇaṃ nāśaktamityevamapyavagantavyam /",
    "GSP31jaymangu:372": " anyathopahataśaktarbījāṅkurotpattiprasaṅgaḥ /",
    "GSP31jaymangu:373": " śaktaśca ko bhavitumarhati,",
    "GSP31jaymangu:374": " yaḥ śaktimān /",
    "GSP31jaymangu:375": " tasya śaktimataḥ śakyasya karaṇāt,",
    "GSP31jaymangu:376": " śakanīyasya kāryasyotpādanādityarthaḥ /",
    "GSP31jaymangu:377": " evaṃ ca tacchakanīyaṃ yadi kāraṇe śaktirūpeṇāvasthitaṃ syāt /",
    "GSP31jaymangu:378": " tasmātsadevotpadyate nāsat //",
    "GSP31jaymangu:379": " 'kāraṇabhāvācca'; iti /",
    "GSP31jaymangu:380": " kāraṇasya sattvādityarthaḥ /",
    "GSP31jaymangu:381": " yadyasatkāryamutpadyate kimiti kāraṇabhāvena kāryasya bhāvo bhavati /",
    "GSP31jaymangu:382": " bhavati ca /",
    "GSP31jaymangu:383": " tasmācchaktirūpeṇāvasthitamiti gamyate /",
    "GSP31jaymangu:384": " athavā- kāraṇabhāvāditi kāraṇasvabhāvāt /",
    "GSP31jaymangu:385": " yatsvabhāvaṃ kāraṇaṃ tatsvabhāvaṃ kāryam,",
    "GSP31jaymangu:386": " yathā snigdhasvabhāvastilebhyaḥ snigdhameva tailam,",
    "GSP31jaymangu:387": " mṛto mṛtsvabhāvo ghaṭaḥ /",
    "GSP31jaymangu:388": " yadyasatkāryaṃ syāt,",
    "GSP31jaymangu:389": " asatsvabhāvebhyo hyutpādyetetyevaṃ sāṃkhyānāṃ sadevotpadyata iti siddhāntaḥ // 9 // @----------------------------------------------------------------------",
    "GSP31jaymangu:390": " kārikā 10 @----------------------------------------------------------------------",
    "GSP31jaymangu:391": " evaṃ mahadādikāryaṃ sadevotpadyata iti vyavasthāpya prakṛtevirūpaṃ sarūpaṃ ca darśayati /",
    "GSP31jaymangu:392": " tatra prakṛtervirūpamadhikṛtyāha-",
    "GSP31jaymangu:393": " hetumadanityamavyāpi sakriyamanekamāśritaṃ liṅgam /",
    "GSP31jaymangu:394": " sāvayavaṃ paratantraṃ vyaktaṃ,",
    "GSP31jaymangu:395": " viparītamavyaktam // ISk_10 //",
    "GSP31jaymangu:396": " 'hetumat'; ityādi /",
    "GSP31jaymangu:397": " vyaktaṃ mahadādibhūtaparyantam /",
    "GSP31jaymangu:398": " avyaktaṃ pradhānaṃ tatra vyaktaṃ hetumat,",
    "GSP31jaymangu:399": " yathāsvaṃ kāraṇebhya utpadyamānatvāt /",
    "GSP31jaymangu:400": " tatra pradhānādutpadyamāno mahān hetumān,",
    "GSP31jaymangu:401": " mahato 'haṅkāro hetumān,",
    "GSP31jaymangu:402": " ahaṅkārāttanmātrāṇyekādaśendriyāṇyutpadyamānāni hetumanti ca,",
    "GSP31jaymangu:403": " tanmātrebhyaśca mahābhūtāni hetumanti /",
    "GSP31jaymangu:404": " viparītamavyaktamahetumadityarthaḥ,",
    "GSP31jaymangu:405": " tasyānyataḥ kutaścidanutpādāt /",
    "GSP31jaymangu:406": " nahi pradhānākiṃcidaparamasti yatastadutpadyate //",
    "GSP31jaymangu:407": " anityaṃ vyaktam,",
    "GSP31jaymangu:408": " kāraṇebhya utpannatvāt ghaṭādivat /",
    "GSP31jaymangu:409": " kāraṇāni ca prāguktānyeva /",
    "GSP31jaymangu:410": " viparītamavyaktaṃ nityamityarthaḥ,",
    "GSP31jaymangu:411": " kutaścidanutpannatvāt //",
    "GSP31jaymangu:412": " avyāpi vyaktaṃ prādeśikamityarthaḥ /",
    "GSP31jaymangu:413": " daivaṃ mānuṣaṃ tairyagyonaṃ ca,",
    "GSP31jaymangu:414": " tadānīmanyatrāvartamānatvāt /",
    "GSP31jaymangu:415": " sarvagataṃ viparītamavyaktaṃ vyāpītyarthaḥ,",
    "GSP31jaymangu:416": " devādiṣu triṣu lokeṣu sarvadā vartamānatvāt /",
    "GSP31jaymangu:417": " 'sakriyam'; iti /",
    "GSP31jaymangu:418": " kriyāśabdenātra saṃsaraṇamabhipretam,",
    "GSP31jaymangu:419": " na kriyāmātram /",
    "GSP31jaymangu:420": " mahadādisūkṣmaparyantaṃ vyaktaṃ devādi saṃsaratītyarthaḥ /",
    "GSP31jaymangu:421": " viparītamavyaktam, asaṃsāri /",
    "GSP31jaymangu:422": " triṣu lokeṣu sthitatvānna saṃsarati /",
    "GSP31jaymangu:423": " na punaḥ kriyaiva nāstīti niṣkriyam,",
    "GSP31jaymangu:424": " tasya jagatkartṛtvāt //",
    "GSP31jaymangu:425": " anekaṃ vyaktam,",
    "GSP31jaymangu:426": " mahadādibhūtaparyantatāyāstrayoviṃśatiprakāratvāt /",
    "GSP31jaymangu:427": " viparītaṃ vyaktam,",
    "GSP31jaymangu:428": " trayāṇāṃ lokānāṃ tasyaikasya kāraṇatvāt //",
    "GSP31jaymangu:429": " 'āśritam'; iti /",
    "GSP31jaymangu:430": " yadyasmādutpannaṃ mahadādi vyaktaṃ tadeva tadāśritaṃ nānyat /",
    "GSP31jaymangu:431": " utpannamanyadāśritamiti darśanārthaṃ vacanam,",
    "GSP31jaymangu:432": " anyathā hetumadityanenaivāśritaṃ siddhameva /",
    "GSP31jaymangu:433": " viparītamavyaktam, anāśritam /",
    "GSP31jaymangu:434": " tato 'nyasya kāraṇasyābhāvāt //",
    "GSP31jaymangu:435": " 'liṅgam'; iti / liṅgyate 'nenāvyaktamiti liṅgam /",
    "GSP31jaymangu:436": " viparītamavyaktam,",
    "GSP31jaymangu:437": " na liṅgyate kiñcidaneneti /",
    "GSP31jaymangu:438": " athavā layaṃ gacchatīti liṅgam /",
    "GSP31jaymangu:439": " pralayakāle hyākāśādayaḥ pañca yathākramaṃ śabdāditanmātreṣu līyante,",
    "GSP31jaymangu:440": " tanmātrāṇīndriyāṇi cāhaṅkāre,",
    "GSP31jaymangu:441": " ahaṅkāro mahati,",
    "GSP31jaymangu:442": " mahānpradhāna iti /",
    "GSP31jaymangu:443": " viparītamavyaktam,",
    "GSP31jaymangu:444": " na kutracididaṃ līyate, ahetutvāt //",
    "GSP31jaymangu:445": " 'sāvayavam'; iti /",
    "GSP31jaymangu:446": " śabdādayo 'vayavā ucyante /",
    "GSP31jaymangu:447": " tairādhyātmikaṃ bāhyaṃ ca vyaktaṃ yuktam /",
    "GSP31jaymangu:448": " viparītamavyaktam,",
    "GSP31jaymangu:449": " tairayuktatvāt //",
    "GSP31jaymangu:450": " paratantram /",
    "GSP31jaymangu:451": " na svatantram /",
    "GSP31jaymangu:452": " yadasmādutpadyate tadevānuruddhya svakāryaṃ janayati na tadvyatirekeṇeti darśanārtham /",
    "GSP31jaymangu:453": " anyathā hetumadityanenaiva paratantratvaṃ prasiddhameva /",
    "GSP31jaymangu:454": " viparītamavyaktam,",
    "GSP31jaymangu:455": " svatantraṃ na kiṃcidapekṣate // 10 // @----------------------------------------------------------------------",
    "GSP31jaymangu:456": " kārikā 11 @----------------------------------------------------------------------",
    "GSP31jaymangu:457": " sārūpyamadhikṛtyāha-",
    "GSP31jaymangu:458": " triguṇamaviveki viṣayaḥ sāmānyamacetanamprasavadharmi /",
    "GSP31jaymangu:459": " vyaktaṃ, tathā pradhānam,",
    "GSP31jaymangu:460": " tadviparītastathā ca pumān // ISk_11 //",
    "GSP31jaymangu:461": " 'triguṇam'; ityādi /",
    "GSP31jaymangu:462": " trayassattvādayo guṇā yasya tattriguṇaṃ vyaktam /",
    "GSP31jaymangu:463": " tathā pradhānamapi triguṇaṃ tatsvabhāvatvāt //",
    "GSP31jaymangu:464": " 'aviveki'; iti /",
    "GSP31jaymangu:465": " avivecanaśīlaṃ vyaktam,",
    "GSP31jaymangu:466": " acetanatvāt /",
    "GSP31jaymangu:467": " yadvā guṇebhyastasya pṛthaktvābhāvādaviveki /",
    "GSP31jaymangu:468": " tathā pradhānamapi //",
    "GSP31jaymangu:469": " sāmānyaṃ vyaktam,",
    "GSP31jaymangu:470": " sarvapuruṣopabhogyatvānmalladāsīvat /",
    "GSP31jaymangu:471": " tathā pradhānamapi //",
    "GSP31jaymangu:472": " acetanaṃ vyaktam,",
    "GSP31jaymangu:473": " sukhaduḥkhamohānna vedayatītyarthaḥ /",
    "GSP31jaymangu:474": " tathā pradhānamapi //",
    "GSP31jaymangu:475": " 'prasavadharmi'; iti /",
    "GSP31jaymangu:476": " prasavo dharmo 'syāstīti prasavadharmi vyaktam /",
    "GSP31jaymangu:477": " tathā pradhānamapi /",
    "GSP31jaymangu:478": " dvayorapi prasavadharmitvam //",
    "GSP31jaymangu:479": " tathā ca pradhānānmahān,",
    "GSP31jaymangu:480": " mahato 'ṅkāra ityādinā svakāryotpādanadharmatvādyathā vyaktāvyaktayorvairūpyaṃ sārūpyaṃ ca,",
    "GSP31jaymangu:481": " tathā kiṃ puruṣasya vāpītyāha- 'tadviparītastathā ca pumān'; iti /",
    "GSP31jaymangu:482": " vyaktāvyaktābhyāṃ kaiściddharmairvilakṣaṇa ityarthaḥ //",
    "GSP31jaymangu:483": " atra pūrvasyā āryāyā artho yojyate /",
    "GSP31jaymangu:484": " hetumadvyaktam,",
    "GSP31jaymangu:485": " ahetumadavyaktam /",
    "GSP31jaymangu:486": " puruṣo 'pyahetumān,",
    "GSP31jaymangu:487": " tasya kutaścidanutpādāt //",
    "GSP31jaymangu:488": " anityaṃ vyaktam,",
    "GSP31jaymangu:489": " nityamavyaktam /",
    "GSP31jaymangu:490": " puruṣo nityaḥ,",
    "GSP31jaymangu:491": " kutaścidanutpannatvāt //",
    "GSP31jaymangu:492": " avyāpi vyaktam,",
    "GSP31jaymangu:493": " vyāpyavyaktam /",
    "GSP31jaymangu:494": " puruṣo 'pi vyāpī yadā prakṛtyā muktaḥ /",
    "GSP31jaymangu:495": " yuktaścet, vyaktena sadṛśo na pradhānena /",
    "GSP31jaymangu:496": " hi sarvadā devādiṣu pravartate //",
    "GSP31jaymangu:497": " sakriyaṃ vyaktam,",
    "GSP31jaymangu:498": " niṣkriyamavyaktam,",
    "GSP31jaymangu:499": " asaṃsāritvāt /",
    "GSP31jaymangu:500": " puruṣo 'pi niṣkriyaḥ,",
    "GSP31jaymangu:501": " kartṛtvābhāvāt //",
    "GSP31jaymangu:502": " anekaṃ vyaktam,",
    "GSP31jaymangu:503": " ekamavyaktam /",
    "GSP31jaymangu:504": " puruṣo 'neko bahutvāt /",
    "GSP31jaymangu:505": " tasya bahutvaṃ pratipādayiṣyati /",
    "GSP31jaymangu:506": " pradhānenātra vaisādṛśyaṃ tasyaikatvāt //",
    "GSP31jaymangu:507": " āśritaṃ vyaktam,",
    "GSP31jaymangu:508": " anāśritamavyaktam /",
    "GSP31jaymangu:509": " puruṣo 'pyanāśritaḥ kutaścidanutpannatvāt //",
    "GSP31jaymangu:510": " liṅgaṃ vyaktam,",
    "GSP31jaymangu:511": " aliṅgamavyaktam /",
    "GSP31jaymangu:512": " puruṣo 'pyaliṅgaḥ /",
    "GSP31jaymangu:513": " na kiṃcidanena liṅgyate na vāyaṃ kadācillīyate 'nutpannatvāt //",
    "GSP31jaymangu:514": " sāvayavaṃ vyaktam,",
    "GSP31jaymangu:515": " niravayavamavyaktam /",
    "GSP31jaymangu:516": " puruṣo 'pi niravayavaḥ śabdādibhirayuktatvāt /",
    "GSP31jaymangu:517": " paratantraṃ vyaktam,",
    "GSP31jaymangu:518": " svatantramavyaktam /",
    "GSP31jaymangu:519": " puruṣo 'pi svatantraḥ,",
    "GSP31jaymangu:520": " kutaścidanutpannatvāt //",
    "GSP31jaymangu:521": " dvitīyasyā āryāyā artho yojyate-",
    "GSP31jaymangu:522": " triguṇaṃ vyaktamavyaktaṃ ca /",
    "GSP31jaymangu:523": " nirguṇaḥ puruṣaḥ,",
    "GSP31jaymangu:524": " guṇānāṃ tatrābhāvāt //",
    "GSP31jaymangu:525": " aviveki vyaktamavyaktaṃ ca /",
    "GSP31jaymangu:526": " vivekī puruṣaścetanatvāt /",
    "GSP31jaymangu:527": " vivikto vā nirguṇatvāt //",
    "GSP31jaymangu:528": " viṣayo vyaktamavyaktaṃ ca /",
    "GSP31jaymangu:529": " puruṣo nirviṣayaḥ,",
    "GSP31jaymangu:530": " bhoktṛtvāt, na bhogyaḥ //",
    "GSP31jaymangu:531": " sāmānyaṃ vyaktamavyaktaṃ ca /",
    "GSP31jaymangu:532": " puruṣo 'sāmānyaḥ,",
    "GSP31jaymangu:533": " aviṣayatvāt //",
    "GSP31jaymangu:534": " acetanaṃ vyaktamavyaktaṃ ca /",
    "GSP31jaymangu:535": " cetanaḥ puruṣaḥ sukhādivedanatvāt //",
    "GSP31jaymangu:536": " prasavadharmi vyaktamavyaktaṃ ca /",
    "GSP31jaymangu:537": " puruṣo 'prasavadharmī,",
    "GSP31jaymangu:538": " akartṛtvāt / ityuktam // 11 // @----------------------------------------------------------------------",
    "GSP31jaymangu:539": " kārikā 12 @----------------------------------------------------------------------",
    "GSP31jaymangu:540": " trayāṇāmapi vairūpyaṃ sārūpyaṃ ceti triguṇamityukte,",
    "GSP31jaymangu:541": " ke ke trayo guṇāḥ kimātmakā ityāha-",
    "GSP31jaymangu:542": " prītyaprītiviṣādātmakāḥ prakāśapravṛttiniyamārthāḥ /",
    "GSP31jaymangu:543": " anyo 'nyābhibhavāśrayajananamithunavṛttayaśca guṇāḥ // ISk_12 //",
    "GSP31jaymangu:544": " 'prītyaprītiviṣādātmakāḥ'; ityādi /",
    "GSP31jaymangu:545": " prītyādaya ātmāno yeṣāṃ guṇānāṃ te tathoktāḥ sattvarajastamāṃsi trayo guṇāḥ /",
    "GSP31jaymangu:546": " tatra prītyātmakaṃ sukhātmakaṃ sattvam,",
    "GSP31jaymangu:547": " aprītyātmakaṃ duḥkhātmakaṃ rajaḥ,",
    "GSP31jaymangu:548": " viṣādātmakaṃ mohātmakaṃ tamaḥ /",
    "GSP31jaymangu:549": " guṇā hyatīndriyatvātpariṇatyā sukhādinānumīyamānāstadātmakā iti vyapadiśyante //",
    "GSP31jaymangu:550": " kiṃ punareṣāṃ prayojanamityāha- 'prakāśapravṛttiniyamārthāḥ'; iti /",
    "GSP31jaymangu:551": " prakāśārthaṃ sattvaṃ prakāśakatvāt,",
    "GSP31jaymangu:552": " pravṛttyarthaṃ rajaścalatvāt,",
    "GSP31jaymangu:553": " niyamārthaṃ tamaḥ stimitatvāt //",
    "GSP31jaymangu:554": " kimiti te guṇāḥ parasparasavyapekṣāḥ kiṃ vā netyāha- 'anyo 'nyābhibhavāśrayajananamithunavṛttayaśca guṇāḥ'; iti /",
    "GSP31jaymangu:555": " anyo 'nyaśabdaḥ pratyekamabhisambaddhyate /",
    "GSP31jaymangu:556": " abhibhavatītyabhibhavaḥ /",
    "GSP31jaymangu:557": " pacādyac /",
    "GSP31jaymangu:558": " anyo 'nyasyābhibhavā anyo 'nyābhibhavāḥ /",
    "GSP31jaymangu:559": " tadyathā deveṣu sattvamudriktaṃ rajastamasī abhibhavati,",
    "GSP31jaymangu:560": " manuṣyeṣu rajaḥ sattvatamasī,",
    "GSP31jaymangu:561": " tiryakṣu (tamaḥ sattvarajasī) /",
    "GSP31jaymangu:562": " āśrīyanta ityāśrayāḥ /",
    "GSP31jaymangu:563": " karmaṇyaṇ /",
    "GSP31jaymangu:564": " anyo 'nyasyāśrayāḥ,",
    "GSP31jaymangu:565": " tridaṇḍavat /",
    "GSP31jaymangu:566": " nāśrayāntarameṣām,",
    "GSP31jaymangu:567": " anāśrayāśca kartāraḥ /",
    "GSP31jaymangu:568": " janayantīti jananāḥ /",
    "GSP31jaymangu:569": " 'kṛtyalyuṭo bahulam';",
    "GSP31jaymangu:570": " iti kartari lyuṭ /",
    "GSP31jaymangu:571": " anekārthatvāt ca dhātūnāṃ bodhanārthā draṣṭavyāḥ /",
    "GSP31jaymangu:572": " anyo 'nyasya prabodhakā ityarthaḥ /",
    "GSP31jaymangu:573": " sarvaṃ hi vyaktamutpadyamānaṃ triguṇātmakamutpadyate /",
    "GSP31jaymangu:574": " tatra yadā sattvamutkaṭaṃ tadā rajastamasī nyakkṛtaśaktike /",
    "GSP31jaymangu:575": " prabodhyāyaskānto lohavaduktam (?) /",
    "GSP31jaymangu:576": " satvanyatkṛtena guṇena vyaktaṃ janayati (?)",
    "GSP31jaymangu:577": " evaṃ rajastamaśca yojyam /",
    "GSP31jaymangu:578": " yadā guṇadvayamudbhūtaśakti tadā dvayamapītaradabhibhavati,",
    "GSP31jaymangu:579": " prabodhayatītyarthaḥ /",
    "GSP31jaymangu:580": " anyo 'nyamithunā iti /",
    "GSP31jaymangu:581": " anyo 'nyasya sahāyā ityarthaḥ /",
    "GSP31jaymangu:582": " tathā coktaṃ viṣṇugītāyām-",
    "GSP31jaymangu:583": " rajaso mithunaṃ sattvaṃ sattvasya mithunaṃ rajaḥ /",
    "GSP31jaymangu:584": " ubhayoḥ sattvarajasormithunaṃ tama ucyate //",
    "GSP31jaymangu:585": " ekasyāṃ vyaktau trayāṇāmabhibhavaprabodhanānuktau vyaktam,",
    "GSP31jaymangu:586": " itare tu tau eva pravṛttiṃ janayanta iti darśayannāha- anyo 'nyavṛttaya iti /",
    "GSP31jaymangu:587": " vṛttiḥ sukhādirūpeṇa pariṇatiḥ /",
    "GSP31jaymangu:588": " vṛtihetutvād vṛttaya ucyante /",
    "GSP31jaymangu:589": " anyonyavṛttihetava ityarthaḥ /",
    "GSP31jaymangu:590": " tadyathā kācidyoṣidrūpaśīladatyantaguṇā (/",
    "GSP31jaymangu:591": " ) sitatvātsāttvikī sā bharttuḥ sukhamutpādayati sapatnīnāṃ kāsāṃcidduḥkhaṃ kāsāṃcidviṣādamityatra sattvamātmano dvayośca vṛttihetuḥ /",
    "GSP31jaymangu:592": " kasyacitprabhoratyantaśūratvād bhṛtyā rājasāḥ,",
    "GSP31jaymangu:593": " pareṣāṃ yudhyamānānāṃ prahārairduḥkhaṃ janayanti,",
    "GSP31jaymangu:594": " palāyamānānāṃ viṣādam,",
    "GSP31jaymangu:595": " svāminaśca tuṣṭimityatra raja ātmano dvayosca vṛttihetuḥ /",
    "GSP31jaymangu:596": " meghāṃścāmbugu.....vāniṣāndhakārīkṛtyonnatatvāt (?)",
    "GSP31jaymangu:597": " tāmasāḥ, te varṣantaḥ proṣitabhartṛkāṇāṃ viṣādaṃ janayanti,",
    "GSP31jaymangu:598": " pathikānāṃ duḥkham kṛṣīvalānāṃ tuṣṭimityatra tama ātmano dvayośca vṛttihetuḥ // 12 // @----------------------------------------------------------------------",
    "GSP31jaymangu:599": " kārikā 13 @----------------------------------------------------------------------",
    "GSP31jaymangu:600": " eṣāṃ durlakṣaṇānāṃ lakṣaṇāntaramāha-",
    "GSP31jaymangu:601": " sattvaṃ laghu prakāśakamupaṣṭambhakaṃ calaṃ ca rajaḥ /",
    "GSP31jaymangu:602": " guru varaṇakameva tamaḥ,",
    "GSP31jaymangu:603": " pradīpavaccārthato vṛttiḥ // ISk_13 //",
    "GSP31jaymangu:604": " 'sattvam'; ityādi /",
    "GSP31jaymangu:605": " iṣṭaṃ sāṃkhyācāryāṇāṃ sattvaṃ laghusvabhāvaṃ prakāśaṃ ca /",
    "GSP31jaymangu:606": " yasyodrekāccharīreṃ 'śāni laghūni bhavanti,",
    "GSP31jaymangu:607": " viṣayaprakāśanasamarthāni cendriyāṇi /",
    "GSP31jaymangu:608": " bāhyāni ca dravyāṇi laghūni prakāśātmakāni nirmalāni bhavanti //",
    "GSP31jaymangu:609": " 'upaṣṭambhakaṃ calaṃ ca rajaḥ'; iti /",
    "GSP31jaymangu:610": " upaṣṭambhayatītyupaṣṭambhakam /",
    "GSP31jaymangu:611": " yasyodrekād devadatto vyavasyati,",
    "GSP31jaymangu:612": " calacittaśca bhavati /",
    "GSP31jaymangu:613": " bāhyāni calāni bhavantīti //",
    "GSP31jaymangu:614": " 'guru varaṇakameva tamaḥ'; iti /",
    "GSP31jaymangu:615": " vṛṇoti pidhatta iti /",
    "GSP31jaymangu:616": " 'kṛtyalyuṭo bahulam';",
    "GSP31jaymangu:617": " iti kartari lyuṭ, karaṇe vā /",
    "GSP31jaymangu:618": " paścāt svārthe kan /",
    "GSP31jaymangu:619": " yasyodrekād gurūṇyaṅgāni bhavanti,",
    "GSP31jaymangu:620": " indriyāṇi ca tamasaivāttāni bhavanti /",
    "GSP31jaymangu:621": " bāhyāni ca gurūṇyanirmalāni ca bhavanti //",
    "GSP31jaymangu:622": " udāharaṇadigiyamanyānyapi vijñeyāni bhavanti /",
    "GSP31jaymangu:623": " tathā cāhuḥ- prītiprīti(?)",
    "GSP31jaymangu:624": " svābhiṣaṅgalāghavāni prasādaharṣau ca,",
    "GSP31jaymangu:625": " stambhauddhatyadveṣacalanaśoṣaṇatāpabhedāśca,",
    "GSP31jaymangu:626": " varaṇāpadhvaṃsanasādanagauravadainyabhītayaścaitāni sattvarajastamasāṃ krameṇa jñātavyāni liṅgāni //",
    "GSP31jaymangu:627": " nanu caite parasparavilakṣaṇā guṇā viruddhatvāt kathaṃ sambhūyaikatra vartanta ityāha- 'pradīpavaccārthato vṛttiḥ'; iti /",
    "GSP31jaymangu:628": " pradīpasyeva pradīpavat /",
    "GSP31jaymangu:629": " tailavarttyagnisamudāyaḥ pradīpaḥ /",
    "GSP31jaymangu:630": " yadā samudāyātma.....parasparavilakṣaṇānāmapi pradīpabhā...pravṛtiḥ,",
    "GSP31jaymangu:631": " tamasi sthitā ghaṭādayo devadattasya prakāśayitavyā iti,",
    "GSP31jaymangu:632": " tathā sattvarajastamasāṃ puruṣārthahetunā pravṛttiḥ,",
    "GSP31jaymangu:633": " puruṣārthaśabdopalabdhiśceti // 13 // @----------------------------------------------------------------------",
    "GSP31jaymangu:634": " kārikā 14 @----------------------------------------------------------------------",
    "GSP31jaymangu:635": " nanu ca 'triguṇamaviveki viṣayaḥ sāmānyamacetanaṃ prasavadharmi vyaktam',",
    "GSP31jaymangu:636": " tatra sukhaduḥkamohopalabdhestraiguṇyaṃ vyaktaṃ siddham,",
    "GSP31jaymangu:637": " avivekyādayo dharmāḥ prasavaparyantāḥ kathaṃ siddhyantītyāha-",
    "GSP31jaymangu:638": " avivekyādissiddhastraiguṇyāttadviparyayābhāvāt /",
    "GSP31jaymangu:639": " kāraṇaguṇātmakatvātkāryasyāvyaktamapi siddham // ISk_14 //",
    "GSP31jaymangu:640": " 'avivekyādiḥ siddhaḥ'; ityādi /",
    "GSP31jaymangu:641": " guṇidvāreṇa guṇābhidhānam /",
    "GSP31jaymangu:642": " avivekyādiguṇassiddhaḥ /",
    "GSP31jaymangu:643": " vyakta iti vākyaśeṣaḥ //",
    "GSP31jaymangu:644": " kutaḥ? traiguṇyāt /",
    "GSP31jaymangu:645": " kathaṃ? yasmādguṇā evāvivekino bhogyāssāmānyā acetanā prasavadharmiṇaśca,",
    "GSP31jaymangu:646": " te ca vyakte siddhā iti siddho guṇaḥ //",
    "GSP31jaymangu:647": " 'tadviparyayābhāvāt'; iti /",
    "GSP31jaymangu:648": " (traiguṇyasyābhāvāditi) /",
    "GSP31jaymangu:649": " traiguṇyasyābhāve 'vivekyādayorabhāvāt /",
    "GSP31jaymangu:650": " na hi nirguṇasya puruṣasyāvivekyādiḥ sambhavati /",
    "GSP31jaymangu:651": " tasmāttraiguṇyādevāvivekyādissiddhaḥ //",
    "GSP31jaymangu:652": " evaṃ ca sati,",
    "GSP31jaymangu:653": " pradhānamapi traiguṇyāttathāvidhaṃ siddham /",
    "GSP31jaymangu:654": " yadāha- 'kāraṇaguṇātmakatvātkāryasyāvyaktamapi siddham'; iti /",
    "GSP31jaymangu:655": " kāraṇasya yo guṇaḥ sa ātmā svabhāvo yasya tattathoktam /",
    "GSP31jaymangu:656": " tasya svabhāvastattvam /",
    "GSP31jaymangu:657": " tasmādiha loke kāraṇaguṇakaṃ kāryaṃ dṛṣṭam /",
    "GSP31jaymangu:658": " śuklaiḥ kṛṣṇairvā tantubhirārabdhaḥ paṭaḥ śuklaḥ kṛṣṇo vā bhavati /",
    "GSP31jaymangu:659": " yadyavyaktaṃ tathāvidhaṃ na syāt,",
    "GSP31jaymangu:660": " kathaṃ vyaktaṃ tathāvidhaṃ bhavet // 14 // @----------------------------------------------------------------------",
    "GSP31jaymangu:661": " kārikā 15 @----------------------------------------------------------------------",
    "GSP31jaymangu:662": " nanu ca sati dharmiṇi dharmāścintyante,",
    "GSP31jaymangu:663": " pradhānasyaiva dharmiṇo 'labdhasiddhitvāt kathamavivekyādītyāha-",
    "GSP31jaymangu:664": " bhedānāṃ parimāṇāt samanvayācchaktitaḥ pravṛtteśca /",
    "GSP31jaymangu:665": " kāraṇakāryavibhāgādavibhāgādvaiśvarūpyasya // ISk_15 //",
    "GSP31jaymangu:666": " 'bhedānām'; ityādi /",
    "GSP31jaymangu:667": " kāryatastadupalabdhermahadādi tacca kāryamityanenaiva sādhite 'smin yathāvadadhigate punardārḍhyārthaṃ samanantaropādānam /",
    "GSP31jaymangu:668": " bhidyanta iti bhedāḥ kāryaviśeṣāsteṣāṃ (ekassaṃsargī dṛṣṭaḥ)",
    "GSP31jaymangu:669": " parimāṇācca /",
    "GSP31jaymangu:670": " bhedānāṃ parimitatvādityarthaḥ /",
    "GSP31jaymangu:671": " yena ca parimitāsteṣāmekaḥ saṃsargī dṛṣṭaḥ /",
    "GSP31jaymangu:672": " yathā mūlāṅkurapatrakāṇḍaprasavapuṣpataṇḍulakaṇānāṃ bhedānāṃ vrīhiḥ tavibāhyādhyātmikabhedāḥ /",
    "GSP31jaymangu:673": " parimitabāhyā brahmādistambaparyantāścaturdaśa /",
    "GSP31jaymangu:674": " ādhyātmikāśca mahadahaṅkāratanmātrendriyabhūtākhyāstrayoviṃśatiḥ /",
    "GSP31jaymangu:675": " tasmādeteṣāmekena saṃsargiṇā bhavitavyam /",
    "GSP31jaymangu:676": " yatraiṣāṃ saṃsargastadavyaktaṃ kāraṇamastīti sāmānyatodṛṣṭamanumānam //",
    "GSP31jaymangu:677": " 'samanvayāt';",
    "GSP31jaymangu:678": " bhedānāmiti vartate /",
    "GSP31jaymangu:679": " samanvayo 'nugamaḥ /",
    "GSP31jaymangu:680": " ekajātyanugamādityarthaḥ /",
    "GSP31jaymangu:681": " ya ekajātyanugatā bhedāsteṣāmekameva tathābhūtaṃ kāraṇaṃ dṛṣṭam /",
    "GSP31jaymangu:682": " yathā kaṭakakeyūrādīnāṃ suvarṇapiṇḍaḥ,",
    "GSP31jaymangu:683": " yathā vā śarāvādīnāṃ mṛtpiṇḍaḥ /",
    "GSP31jaymangu:684": " evameṣāmapi bāhyādhyātmikānāṃ sukhaduḥkhamohānugatatvādekena tathāvidhena bhavitavyam /",
    "GSP31jaymangu:685": " ya eṣāṃ samudāyastatpradhānamiti sāmānyatodṛṣṭam /",
    "GSP31jaymangu:686": " 'śaktitaḥ pravṛtteśca'; iti /",
    "GSP31jaymangu:687": " iha kulālādiśaktipūrvikā ghaṭādīnāṃ pravṛttirdṛṣṭā nāśaktipūrvikā /",
    "GSP31jaymangu:688": " eṣāmapi bāhyādhyātmikānāṃ pravṛttirdṛśyate /",
    "GSP31jaymangu:689": " tataśca prāk ca pravṛtterjanitayā śaktyā bhavitavyam /",
    "GSP31jaymangu:690": " yāsau śaktiḥ saivāvyaktabhāvamāpadyata iti sāmānyatodṛṣṭam //",
    "GSP31jaymangu:691": " 'kāraṇakāryavibhāgāt'; iti /",
    "GSP31jaymangu:692": " kāraṇasya pūrvabhāvitvāt pūrvanipātaḥ /",
    "GSP31jaymangu:693": " alpāctarasya pūrvanipātasyānityatvam /",
    "GSP31jaymangu:694": " yata utpadyate tatkāraṇam,",
    "GSP31jaymangu:695": " yaccotpadyate tatkāryam /",
    "GSP31jaymangu:696": " yathā mṛtpiṇḍaghaṭayorjanyajanakatvena pṛthagarthakriyākaraṇācca vibhāgo dṛṣṭaḥ /",
    "GSP31jaymangu:697": " anyathā ghaṭāsyodakāharaṇakriyā yā na sā mṛtpiṇḍasya,",
    "GSP31jaymangu:698": " yā mṛtpiṇḍasya na sā ghaṭasya /",
    "GSP31jaymangu:699": " evaṃ vyaktasya mahadādeḥ kāryatvātpṛthagarthakriyākaraṇācca vibhāgaḥ /",
    "GSP31jaymangu:700": " tasmādasya kāraṇena bhavitavyam /",
    "GSP31jaymangu:701": " taccāvyaktātkimanyat syāditi //",
    "GSP31jaymangu:702": " asmin vyākhyāne 'kāryatastadupalabdhermahadādi tacca kāryam';",
    "GSP31jaymangu:703": " ityanenaiva siddhatvādanyairanyathā vyākhyāyate /",
    "GSP31jaymangu:704": " yadupakaroti taktāraṇam,",
    "GSP31jaymangu:705": " yadupakriyate tatkāryaṃ tayorvibhāgāt,",
    "GSP31jaymangu:706": " upakāryopakārakabhāvādityarthaḥ /",
    "GSP31jaymangu:707": " tatra kārya...vyādīni śarīrasthāni sthānasādhanā...vabhogaiḥ kāraṇānyupakurvanti /",
    "GSP31jaymangu:708": " kāraṇāni ca vṛddhikṣatasaṃrohaṇapālanaiḥ kāryāṇi /",
    "GSP31jaymangu:709": " bāhyāni ca kāraṇāni pṛthivyā dhṛtisaṅgrahapattivyūhanāvakāśadānaiḥ parasparamupakurvanti /",
    "GSP31jaymangu:710": " tathā daivamānuṣatairyagyonāni parasparopakārīṇi /",
    "GSP31jaymangu:711": " tatra daivam,",
    "GSP31jaymangu:712": " yathākālaṃ śītoṣṇavarṣāgamaḥ,",
    "GSP31jaymangu:713": " mānuṣatairyagyonānyupakaroti /",
    "GSP31jaymangu:714": " mānuṣamijyāyāgastutibhirdaivaṃ rakṣati,",
    "GSP31jaymangu:715": " poṣaṇabheṣajyaiśaaha tairyagyonamupakaroti /",
    "GSP31jaymangu:716": " yathādhyātmikānāṃ bāhyānāṃ copakāryopakārakabhāvo buddhikṛta iva dṛśyate tadasya kaścidvyavasthāpitā syāt,",
    "GSP31jaymangu:717": " kuto 'yaṃ vibhāga ityanyathānupapatteḥ //",
    "GSP31jaymangu:718": " 'avibhāgādvaiśvarūpyasya'; iti /",
    "GSP31jaymangu:719": " na vidyate vibhāgo 'syetyavibhāgaḥ /",
    "GSP31jaymangu:720": " avibhaktādityarthaḥ /",
    "GSP31jaymangu:721": " tasmādvaiśvarūpyasyopalabdheriti śeṣaḥ /",
    "GSP31jaymangu:722": " iha loke 'vibhaktādekasmādikṣudravyādrasaphāṇitaguḍakhaṇḍaśarkarādivaiśvarūpyaṃ nānātvaṃ dṛśyate,",
    "GSP31jaymangu:723": " tathaikasmāddugdhāddadhimastunavanītaghṛtādivaiśvarūpyamupalabhyate /",
    "GSP31jaymangu:724": " evamādhyātmikānāṃ bāhyānāṃ ca vaiśvarūpyam /",
    "GSP31jaymangu:725": " tasmādeṣāmavibhaktenaiva bhavitavyamiti sāmānyatodṛṣṭam //",
    "GSP31jaymangu:726": " anyastvāha- 'avibhāge vaiśvarūpyasya'; iti /",
    "GSP31jaymangu:727": " avibhāgo layaḥ,",
    "GSP31jaymangu:728": " vaiśvarūpyaṃ jagat nānārūpatvāt /",
    "GSP31jaymangu:729": " pralayakāle vaiśvarūpyaṃ kva līyate sthityutpattipralayājjagata iti /",
    "GSP31jaymangu:730": " na ceśvare layanaṃ sambhavati,",
    "GSP31jaymangu:731": " tasya nirguṇatvenābhyupagamāt /",
    "GSP31jaymangu:732": " tasmādanyathānupapattyāsti tadekamiti /",
    "GSP31jaymangu:733": " tathā cāhuḥ-",
    "GSP31jaymangu:734": " pradhānādānupūrvyeṇa sṛṣṭirlokasya saṃsaraḥ /",
    "GSP31jaymangu:735": " pra....prātilomyena punastatraiva sañcaraḥ // iti // 15 // @----------------------------------------------------------------------",
    "GSP31jaymangu:736": " kārikā 16 @----------------------------------------------------------------------",
    "GSP31jaymangu:737": " eṣāṃ hetūnāṃ pravartanārthamāha-",
    "GSP31jaymangu:738": " kāraṇamastyavyaktam,",
    "GSP31jaymangu:739": " pravartate triguṇataḥ samudayācca /",
    "GSP31jaymangu:740": " pariṇāmataḥ salilavat,",
    "GSP31jaymangu:741": " pratipratiguṇāśrayaviśeṣāt // ISk_16 //",
    "GSP31jaymangu:742": " 'kāraṇamasti'; ityādi //",
    "GSP31jaymangu:743": " yadi kāraṇamastyavyaktaṃ tatkathaṃ pravartata ityāha- 'triguṇatassamudayācca'; iti /",
    "GSP31jaymangu:744": " yadā prakṛtisthā guṇāssāmyena pravartante tadā (trīnevādhikṛtya pravarante naikaikamityarthaḥ /",
    "GSP31jaymangu:745": " yadā vaiṣamyeṇa pravartante tadā)",
    "GSP31jaymangu:746": " kāryaṃ kāraṇārabdhatvāt samudayāt pravartate /",
    "GSP31jaymangu:747": " samantādudayo yasya guṇasya tamadhikṛtyetyarthaḥ,",
    "GSP31jaymangu:748": " śeṣanyakkṛtaśaktikatvāt /",
    "GSP31jaymangu:749": " yadi samudayādavyaktaṃ pravartate tasmādutpannaṃ tadavya...smānna bhavati //",
    "GSP31jaymangu:750": " śuklebhyaḥ kṛṣṇebhyo vā tantubhyaḥ śuklaḥ kṛṣṇo vā paṭo bhavatītyāha-",
    "GSP31jaymangu:751": " 'pariṇāmataḥ'; ityādi /",
    "GSP31jaymangu:752": " pūrvasyāmavasthāyāmavasthāntaraṃ pariṇāmaḥ,",
    "GSP31jaymangu:753": " tasmāddhetoḥ pravartate /",
    "GSP31jaymangu:754": " yathā kaṇikāyāḥ sūkṣmāyā mūlakaḥ śākhāpraśākhādipravṛddho mahānvanaspatirvyakto bhavati,",
    "GSP31jaymangu:755": " evamavyaktādvyaktaṃ pariṇamati //",
    "GSP31jaymangu:756": " yadyevamekarūpādutpannasya trailokyasya kathamanekarūpatvamityāha- 'salilavatpratipratiguṇāśrayaviśeṣāt'; iti /",
    "GSP31jaymangu:757": " salilena tulyaṃ vartata iti salilavat /",
    "GSP31jaymangu:758": " ekaikaṃ prati guṇāḥ pratipratiguṇāḥ /",
    "GSP31jaymangu:759": " ta evāśrayāsteṣāṃ yo viśeṣastasmāddhetoḥ pravartante /",
    "GSP31jaymangu:760": " yathā salilamantarikṣādekarasamapi tadekasya kaṭvamlāderguṇasyāśrayabhūtasya viśeṣānnānārasaṃ vartate evamavyaktamapīti guṇātmakatvādekaikaguṇāśrayaviśeṣānnānārūpaṃ pravartate /",
    "GSP31jaymangu:761": " tatra sattvasya kṛterāśrayasya viśeṣāddevabhāvena vartanam,",
    "GSP31jaymangu:762": " rajasa āśrayasya viśeṣānmānuṣabhāvena,",
    "GSP31jaymangu:763": " tamasa āśrayasya viśeṣāttiryagyonibhāveneti // 16 // @----------------------------------------------------------------------",
    "GSP31jaymangu:764": " kārikā 17 @----------------------------------------------------------------------",
    "GSP31jaymangu:765": " evamavyaktasyāstitvaṃ pravṛttiṃ ca prasādhya puruṣāstitvaṃ prasādhayitumāha-",
    "GSP31jaymangu:766": " saṃghātaparārthatvāt triguṇādiviparyayādadhiṣṭhānāt /",
    "GSP31jaymangu:767": " puruṣo 'sti bhoktṛbhāvātkaivalyārthaṃ pravṛtteśca // ISk_17 //",
    "GSP31jaymangu:768": " 'saṃghātaparārthatvāt'; ityādi /",
    "GSP31jaymangu:769": " saṃhanyata iti saṃghātaḥ /",
    "GSP31jaymangu:770": " saṃghātaścāsau parārthaśceti saṃghātaparārthaḥ /",
    "GSP31jaymangu:771": " saṃghātatvaṃ hetuḥ parārthatvaṃ sādhyam /",
    "GSP31jaymangu:772": " iha loke saṃghātabāhyāḥ śayanāsanādayo ye te parārthā dṛṣṭāḥ /",
    "GSP31jaymangu:773": " te hi devadattasya parasyārthaṃ kurvanti na svārtham /",
    "GSP31jaymangu:774": " ete 'pyādhyātmikā mahadādayaḥ śarīrasaṃjñakāḥ saṃghātāḥ,",
    "GSP31jaymangu:775": " taiḥ parārthairbhavitavyam /",
    "GSP31jaymangu:776": " na ca puruṣavyatirikto 'nyaḥ paro 'sti,",
    "GSP31jaymangu:777": " puruṣa eva para i....nyatodṛṣṭam //",
    "GSP31jaymangu:778": " nanu mahadādibhūtaparyantaṃ śarīrameva puruṣo nānyaḥ kaścidityatrāha- 'triguṇādiviparyayāt'; iti /",
    "GSP31jaymangu:779": " ādiśabdenāvivekyādayaḥ pañca dharmā dṛśyante /",
    "GSP31jaymangu:780": " tathā hi tadviparītaḥ pumānityuktam /",
    "GSP31jaymangu:781": " tataśca tadviparītatvātpuṃsaḥ kathaṃ mahadādimātrameva puruṣaḥ /",
    "GSP31jaymangu:782": " tasmādvyatiriktaḥ puruṣo yasyārthakā ime saṃghātāḥ //",
    "GSP31jaymangu:783": " 'adhiṣṭhānāt'; iti /",
    "GSP31jaymangu:784": " adhitiṣṭhatyasminnityadhiṣṭhānam /",
    "GSP31jaymangu:785": " mahadādibhūtaparyantaṃ śarīramiha loke yadadhiṣṭhānaṃ tatparādhiṣṭhitaṃ dṛṣṭam,",
    "GSP31jaymangu:786": " yathā rathādi /",
    "GSP31jaymangu:787": " dṛśyate cādhiṣṭhānaṃ śarīram /",
    "GSP31jaymangu:788": " tasmādasyādhiṣṭhātrā bhavitavyam /",
    "GSP31jaymangu:789": " yo 'sāvadhiṣṭhātā sa puruṣaḥ,",
    "GSP31jaymangu:790": " nāntaḥkaraṇamadhiṣṭhātṛ,",
    "GSP31jaymangu:791": " tasyācetanatvāditi sāmānyatodṛṣṭam //",
    "GSP31jaymangu:792": " 'bhoktṛbhāvāt'; iti /",
    "GSP31jaymangu:793": " bhoktṛtvādityarthaḥ /",
    "GSP31jaymangu:794": " iha loke bhogyaṃ dṛṣṭvā bhoktānumīyate /",
    "GSP31jaymangu:795": " dṛśyate mahadādiparyantaṃ bhogyam,",
    "GSP31jaymangu:796": " tasmādasyāpi bhoktrā bhavitavyamiti sāmānyatodṛṣṭam /",
    "GSP31jaymangu:797": " na cāntaḥkaraṇaṃ bhoktṛ,",
    "GSP31jaymangu:798": " tasyācetanatvādbhogyatvācca /",
    "GSP31jaymangu:799": " yaśca bhoktā sa eva puruṣaḥ sātmakaṃ jīvaccharīraṃ prāṇādimattvāt /",
    "GSP31jaymangu:800": " asmin dedhe yo 'yamātmā samānajātīyānekavastvantarasahāyaḥ,",
    "GSP31jaymangu:801": " pratiniyatairjanmādibhiryujyamānatvāt manovat //",
    "GSP31jaymangu:802": " 'kaivalyārthaṃ pravṛtteśca'; iti /",
    "GSP31jaymangu:803": " kaivalyaṃ mokṣaḥ /",
    "GSP31jaymangu:804": " tadanyārthapradhānasyaiṣā pravṛttiḥ /",
    "GSP31jaymangu:805": " tathāhi- pradhānaṃ buddhyātmanā pariṇamati /",
    "GSP31jaymangu:806": " buddheścāṣṭādaśāni /",
    "GSP31jaymangu:807": " teṣu ca jñānaṃ kaivalyam /",
    "GSP31jaymangu:808": " tatra yadi puruṣo na syāttadā tadarthā pravṛttirna bhavet /",
    "GSP31jaymangu:809": " tasmādanyathānupapattyā puruṣo 'sti //",
    "GSP31jaymangu:810": " tatra siddhe puṃsi vivādāḥ /",
    "GSP31jaymangu:811": " eka evāyaṃ puruṣaḥ sarvaśarīreṣu sthita ityeke /",
    "GSP31jaymangu:812": " sarve kāya upanatānekātmānassātmakatvāt,",
    "GSP31jaymangu:813": " yogiśarīravṛṃda.. pratiśarīramanekaḥ puruṣa ityapare /",
    "GSP31jaymangu:814": " eka eva purāṇaḥ puruṣaḥ,",
    "GSP31jaymangu:815": " tasmādagnesa..viṣphuliṅgāḥ pratiśarīraṃ puruṣā ābirbhūtā iti vedāntavādinaḥ // 17 // @----------------------------------------------------------------------",
    "GSP31jaymangu:816": " kārikā 18 @----------------------------------------------------------------------",
    "GSP31jaymangu:817": " atrāha-",
    "GSP31jaymangu:818": " jananamaraṇakaraṇānāṃ pratiniyamādayugapatpravṛtteśca /",
    "GSP31jaymangu:819": " puruṣabahutvaṃ siddhaṃ traiguṇyaviparyayāccaiva // ISk_18 //",
    "GSP31jaymangu:820": " 'jananamaraṇakaraṇānām'; ityādi /",
    "GSP31jaymangu:821": " karaṇaṃ cakṣurādīndriyam dehendriyāderadhiṣṭhānasyotpattivināśau /",
    "GSP31jaymangu:822": " tadyogātpuruṣaḥ jananamaraṇe 'pi vyavasthāpyete /",
    "GSP31jaymangu:823": " svataḥ puruṣasya te na sambhavataḥ /",
    "GSP31jaymangu:824": " kutaḥ ? - nityatāt tatra yadyekaḥ puruṣaḥ syāttadaikasmin jāyamāne mriyamāṇe vā sarveṣāṃ jananamaraṇe syātām /",
    "GSP31jaymangu:825": " tathaikasmiṃścakṣuṣmati śrotravati vā sarve 'ndhā (badhirā vā,",
    "GSP31jaymangu:826": " paśyeyuḥ śruṇuyurvā /",
    "GSP31jaymangu:827": " ekasminnandhe)",
    "GSP31jaymangu:828": " badhire vā tathā syuḥ /",
    "GSP31jaymangu:829": " na caivam, jananādīnāṃ pratiniyamāt /",
    "GSP31jaymangu:830": " tasmādanyathānupapattyā puruṣabahutvaṃ siddham //",
    "GSP31jaymangu:831": " 'ayugapatpravṛtteśca'; iti /",
    "GSP31jaymangu:832": " yadyekaḥ puruṣaḥ syāttadaikenādhiṣṭhātrā tiṣṭhati dehe,",
    "GSP31jaymangu:833": " dharmādharmayorarthānarthayoḥ sukhaduḥkhayorvā pravṛtte,",
    "GSP31jaymangu:834": " sarva eva yugapatpravartteran /",
    "GSP31jaymangu:835": " na caivamityanyathānupapattiḥ //",
    "GSP31jaymangu:836": " 'traiguṇyaviparyayācca'; iti /",
    "GSP31jaymangu:837": " traya eva guṇāstraiguṇyam /",
    "GSP31jaymangu:838": " tad viparyayo 'nyathātvam /",
    "GSP31jaymangu:839": " adhiṣṭhānasya triguṇātmakatvāttadyogātpuruṣo 'pi triguṇātmaka ityucyate /",
    "GSP31jaymangu:840": " tatra yadyekaḥ puruṣaḥ syāttadaikasmin sāttvike rājase tāmase vā,",
    "GSP31jaymangu:841": " sarva eva tathāvidhāḥ syuḥ /",
    "GSP31jaymangu:842": " na caivam, guṇānaṃ viparyayadarśanadityanyathānupapattiḥ //",
    "GSP31jaymangu:843": " purāṇapuruṣādagneriva viṣphuliṅgāḥ pratiśarīraṃ puruṣā ityasminnapi darśane puruṣabahutvamastyeva /",
    "GSP31jaymangu:844": " teṣāṃ parasparavilakṣaṇatvāt te purāṇapuruṣādabhinnā bhinnā veti darśanadvayam /",
    "GSP31jaymangu:845": " tadanyatra vivāritatvādiha granthagauravabhayānnopanyastamasmābhiriti // 18 // @----------------------------------------------------------------------",
    "GSP31jaymangu:846": " kārikā 19 @----------------------------------------------------------------------",
    "GSP31jaymangu:847": " evaṃ puruṣabahutvaṃ prasāddhya taddharmān kathayitumāha-",
    "GSP31jaymangu:848": " tasmācca viparyāsātsiddhaṃ sākṣitvamasya puruṣasya /",
    "GSP31jaymangu:849": " kaivalyammādhyasthaṃ draṣṭṛtvamakartṛbhāvaśca // ISk_19 //",
    "GSP31jaymangu:850": " 'tasmācca viparyāsāt'; ityādi /",
    "GSP31jaymangu:851": " yaḥ prāgukto viparyayaḥ- triguṇamaviveki viṣayaḥ - ityādinā,",
    "GSP31jaymangu:852": " tasmātsākṣitvādayo dharmāḥ puruṣasya siddhāḥ /",
    "GSP31jaymangu:853": " tatra nirguṇasya puruṣasyāprasavadharmitvādakartṛtvam /",
    "GSP31jaymangu:854": " yaścākartā sa bhavatyudāsīnaḥ /",
    "GSP31jaymangu:855": " saptavidhaṃ cāsyaudāsīnyam /",
    "GSP31jaymangu:856": " tathā coktam -",
    "GSP31jaymangu:857": " paśyati śṛṇoti sarvama karoti sthitiṃ prasaṅgaṃ ca nāpi /",
    "GSP31jaymangu:858": " svato na parato...nobhayataścāpyudāsīnaḥ // iti //",
    "GSP31jaymangu:859": " yaścodāsīnaḥ sa sākṣyapi bhavati pradhānasambandhinaḥ kriyākalāpasya nirguṇatvāt //",
    "GSP31jaymangu:860": " kaivalyaṃ kevalabhāvāt cetanatvācca draṣṭṛtvamiti //",
    "GSP31jaymangu:861": " nanu ca yadyakartā tatkathaṃ- bhoktṛbhāvādasti puruṣaḥ- ?",
    "GSP31jaymangu:862": " tathā cāhuḥ-",
    "GSP31jaymangu:863": " bālahutāśanataravaḥ svayamakṛtānāṃ yathā hi bhoktāraḥ /",
    "GSP31jaymangu:864": " puruṣo 'pi viṣayaphalānāṃ svayamakṛtānāṃ tathāpi bhoktā // iti //",
    "GSP31jaymangu:865": " ityuktamakarturapi bhoktṛtvamasyeti // 19 // @----------------------------------------------------------------------",
    "GSP31jaymangu:866": " kārikā 20 @----------------------------------------------------------------------",
    "GSP31jaymangu:867": " nanu ca yadyacetanamavyaktaṃ kathaṃ dehendriyasaṃjñamadhiṣṭhānaṃ dharmādharmādiṣu pravarttate,",
    "GSP31jaymangu:868": " tasyācetanatvādityāha-",
    "GSP31jaymangu:869": " tasmāttatsaṃyogādacetanaṃ cetanāvadiva liṅgam /",
    "GSP31jaymangu:870": " guṇakartṛtve 'pi tathā karteva bhavatyudāsīnaḥ // ISk_20 //",
    "GSP31jaymangu:871": " 'tasmāttatsaṃyogāt'; ityādi /",
    "GSP31jaymangu:872": " tena puruṣeṇa yaḥ saṃyogastasmādacetanaṃ cetanāvadiva bhavati /",
    "GSP31jaymangu:873": " yathāgnisaṃyogāllohamaṇirityucyate /",
    "GSP31jaymangu:874": " liṅgaṃ mahadādisūkṣmaparyantaṃ vakṣyati //",
    "GSP31jaymangu:875": " yadi tadeva triguṇātmakaṃ kartṛ na pumān,",
    "GSP31jaymangu:876": " kathaṃ puruṣo gacchatītyucyata ityāha- 'guṇakartṛtve 'pi tathā karteva bhavatyudāsīnaḥ'; iti /",
    "GSP31jaymangu:877": " guṇānāṃ kartṛtvaṃ na puruṣasya /",
    "GSP31jaymangu:878": " yathā puruṣasaṃyogādacetanaṃ liṅgaṃ cetanāvadiva bhavati,",
    "GSP31jaymangu:879": " tathā guṇātmakaliṅgasaṃyogādakartāpi san karteva bhavati /",
    "GSP31jaymangu:880": " udāsīnaḥ /",
    "GSP31jaymangu:881": " yathā svāmī svayamayoddhāpi yaudhabhṛtyasaṃyogād yoddheti vyapadiśyate,",
    "GSP31jaymangu:882": " tathā puruṣo 'pyupacāreṇa karteti /",
    "GSP31jaymangu:883": " tathā coktam -",
    "GSP31jaymangu:884": " pravarttamānān prakṛterimān guṇāṃstamo 'bhibhūto viparītadarśanaḥ /",
    "GSP31jaymangu:885": " ahaṃ karomītyabudho 'bhimanyate tṛṇasya kubjīkaraṇe 'pyanīśvaraḥ // iti // 20 // @----------------------------------------------------------------------",
    "GSP31jaymangu:886": " kārikā 21 @----------------------------------------------------------------------",
    "GSP31jaymangu:887": " nanu pradhānapuruṣayoḥ kiṃ (kartṛtvaṃ)",
    "GSP31jaymangu:888": " caitanyārthameva saṃyogaḥ,",
    "GSP31jaymangu:889": " kiṃ vānyārthamapītyāha-",
    "GSP31jaymangu:890": " puruṣasya darśanārthaṃ kaivalyārthaṃ tathā pradhānasya /",
    "GSP31jaymangu:891": " paṃgvandhavadubhayorapi saṃyogastatkṛtaḥ sargaḥ // ISk_21 //",
    "GSP31jaymangu:892": " 'puruṣasya'; ityādi /",
    "GSP31jaymangu:893": " puruṣasyārtho dvividhaḥ,",
    "GSP31jaymangu:894": " viṣayopabhogaḥ kaivalyaṃ ca /",
    "GSP31jaymangu:895": " tadubhayaṃ pradhānena sampādyam /",
    "GSP31jaymangu:896": " viṣayopabhogaśca pradhānavibhūtimantareṇa na sambhavati,",
    "GSP31jaymangu:897": " iti darśanārthaṃ puruṣaḥ pradhānena saṃyujyate /",
    "GSP31jaymangu:898": " mānaṃ svāṃ vibhūtiṃ darśayitumasamarthātpuruṣeṇa saṃyujyate (?) /",
    "GSP31jaymangu:899": " dṛṣṭvā sa sarvāṃ vibhūtimanubhūya virasatvād viraktaḥ puruṣaḥ pradhānena tyajyate /",
    "GSP31jaymangu:900": " tyaktasya kaivalyamityato darśanārthaṃ kaivalyārthaṃ ca dvayorapi saṃyogo matsyodakavadudumbaramaśakaśca //",
    "GSP31jaymangu:901": " 'paṃgvandhavat'; iti /",
    "GSP31jaymangu:902": " dṛṣṭāntaḥ /",
    "GSP31jaymangu:903": " paṅguḥ sacakṣuḥ paśyati panthānaṃ na saṃcarati,",
    "GSP31jaymangu:904": " andho 'pi saṃcarati na paśyati panthānam /",
    "GSP31jaymangu:905": " tayoḥ svārthabhraṣṭayorgrāmaprāptyarthaḥ sambandho bhūtaḥ /",
    "GSP31jaymangu:906": " tatra paṅgurandhaskandhamāruhya gatimān,",
    "GSP31jaymangu:907": " andho 'pi draṣṭradhiṣṭhānāddṛṣṭimān jātaḥ /",
    "GSP31jaymangu:908": " grāmaprāptayośca tayorviyogaḥ /",
    "GSP31jaymangu:909": " evaṃ puruṣo niṣkriyaḥ pradhānena saṃyujya tadvibhūtidarśanāya devādiṣu saṃcarati /",
    "GSP31jaymangu:910": " pradhānaṃ niścetanamapi puruṣādhiṣṭhānāccetanāvadiva dvayamapi sampādayati /",
    "GSP31jaymangu:911": " tasmātpaṃgvandhavadubhayorapi saṃyogaḥ //",
    "GSP31jaymangu:912": " nanu ca saṃyogamātreṇa kathaṃ darśanaṃ kaivalyaṃ cetyāha- 'tatkṛtaḥ sargaḥ'; iti /",
    "GSP31jaymangu:913": " saṃyogakṛto mahadādigrāmotpāda ityarthaḥ // 21 // @----------------------------------------------------------------------",
    "GSP31jaymangu:914": " kārikā 22 @----------------------------------------------------------------------",
    "GSP31jaymangu:915": " tameva darśayannāha-",
    "GSP31jaymangu:916": " prakṛtermahāṃstato 'haṅkārastasmādgaṇaśca ṣoḍaśakaḥ /",
    "GSP31jaymangu:917": " tasmādapi ṣoḍaśakātpañcabhyaḥ pañca bhūtāni // ISk_22 //",
    "GSP31jaymangu:918": " 'prakṛtermahān'; ityādi /",
    "GSP31jaymangu:919": " prakṛtiḥ pradhānaṃ kāraṇamavyaktaṃ guṇasāmyaṃ tamobahulamavyākṛtamiti prakṛtiparyāyāḥ /",
    "GSP31jaymangu:920": " tato mahānutpadyate sa tu tamobahulaḥ /",
    "GSP31jaymangu:921": " mahān buddhirmatiḥ pratyaya upalabdhiriti buddhiparyāyāḥ /",
    "GSP31jaymangu:922": " tato 'haṅkāra utpadyate /",
    "GSP31jaymangu:923": " sa tu rajastamobahulaḥ /",
    "GSP31jaymangu:924": " ahaṅkāraḥ suparṇapaṇi(/",
    "GSP31jaymangu:925": " )statpuruṣa ityahaṅkāraparyāyāḥ //",
    "GSP31jaymangu:926": " 'tasmādgaṇaśca ṣoḍaśakaḥ'; iti /",
    "GSP31jaymangu:927": " tasmādahaṅkārāt ṣoḍaśako gaṇa utpadyate /",
    "GSP31jaymangu:928": " ekādaśendriyāṇi pañca tanmātrāṇītyarthaḥ /",
    "GSP31jaymangu:929": " tāni hṛṣīkāṇīndriyāṇīti paryāyāḥ /",
    "GSP31jaymangu:930": " sūkṣmā atiśayā aṇavaḥ (viṣā)",
    "GSP31jaymangu:931": " iti tanmātraparyāyāḥ //",
    "GSP31jaymangu:932": " 'tasmādapi ṣoḍaśakāt pañcabhyaḥ pañca bhūtāni'; iti /",
    "GSP31jaymangu:933": " ṣoḍaśād gaṇādyāni pañca tanmātrāṇi tebhya ekottaravṛddhyā pañca mahābhūtāni bhavanti /",
    "GSP31jaymangu:934": " tatra śabdatanmātrādākāśamekaguṇam /",
    "GSP31jaymangu:935": " śabdatanmātrapratisaṃhitāt sparśatanmātrāddviguṇo vāyuḥ /",
    "GSP31jaymangu:936": " tābhyāṃ pratisaṃhitādrūpatanmātrāt triguṇaṃ tejaḥ /",
    "GSP31jaymangu:937": " taiḥ pratisaṃhitādrasatanmātrāt caturguṇā āpaḥ /",
    "GSP31jaymangu:938": " caturbhiḥ pratisaṃhitādgandhatanmātrāt pañcaguṇā pṛthivīti /",
    "GSP31jaymangu:939": " etairekādaśādayaḥ sthūlā viśeṣā ucyante,",
    "GSP31jaymangu:940": " yeṣvavasitāni caturviṃśatitattvāni // 22 // @----------------------------------------------------------------------",
    "GSP31jaymangu:941": " kārikā 23 @----------------------------------------------------------------------",
    "GSP31jaymangu:942": " buddherlakṣaṇamāha-",
    "GSP31jaymangu:943": " adhyavasāyo buddhirdharmo jñānaṃ virāga aiśvaryam /",
    "GSP31jaymangu:944": " sāttvikametadrūpaṃ tāmasamasmādviparyastam // ISk_23 //",
    "GSP31jaymangu:945": " 'adhyavasāyaḥ'; ityādi /",
    "GSP31jaymangu:946": " śabdādiṣu viṣaye 'dhyavasāyaśabdo 'yaṃ yāvat gandho 'yamiti subuddherlakṣaṇam (?) /",
    "GSP31jaymangu:947": " tasyāścāṣṭau rūpāṇi //",
    "GSP31jaymangu:948": " 'dharmo jñānaṃ virāga aiśvaryam'; iti /",
    "GSP31jaymangu:949": " tatra yo 'yamaniviṣayamanuṣṭhānātmako 'dhavasāyassa dharmaḥ /",
    "GSP31jaymangu:950": " yamāḥ pañca niyamāśca /",
    "GSP31jaymangu:951": " yathoktaṃ sāṃkhyapravacane 'ahiṃsāsatyāsteyabrahmacaryāparigrahā yamāḥ'; /",
    "GSP31jaymangu:952": " 'śaucasantoṣatapassvādhyāyeśvarapraṇidhānāni niyamāḥ'; iti /",
    "GSP31jaymangu:953": " tatra santoṣassanihitasādhanābhyāśādadhikasyānupāditsā /",
    "GSP31jaymangu:954": " tapo jighatsāpipāsāśītoṣṇasthānasādhanājayaḥ kāṣṭhamaunākāramaune,",
    "GSP31jaymangu:955": " vratāni ca kṛcchracāndrāyaṇādīni /",
    "GSP31jaymangu:956": " svādhyāyo mokṣaśāstrādhyayanaṃ praṇavajapo vā /",
    "GSP31jaymangu:957": " īśvarapraṇidhānaṃ viśiṣṭadevatārādhanam /",
    "GSP31jaymangu:958": " asaṃsāribhistulyavṛttitvāditi /",
    "GSP31jaymangu:959": " tadviparītānuṣṭhānamadharmaḥ /",
    "GSP31jaymangu:960": " pañcaviṃśatitattvānāṃ svasaṃjñālākṣaṇyakatvaprayojanāvadhāraṇaṃ jñānam,",
    "GSP31jaymangu:961": " guṇapuruṣāntarajñānam /",
    "GSP31jaymangu:962": " śeṣamajñānam /",
    "GSP31jaymangu:963": " viṣayaśarīrendriyebhyo doṣadarśanādvaimukhyaṃ virāgaḥ /",
    "GSP31jaymangu:964": " teṣvabhilāṣo rāgaḥ /",
    "GSP31jaymangu:965": " aiśvaryamaṣṭaguṇam- aṇimā,",
    "GSP31jaymangu:966": " mahimā,",
    "GSP31jaymangu:967": " laghimā,",
    "GSP31jaymangu:968": " prāptiḥ,",
    "GSP31jaymangu:969": " prākāmyam,",
    "GSP31jaymangu:970": " īśitvaṃ,",
    "GSP31jaymangu:971": " vaśitvam,",
    "GSP31jaymangu:972": " yatrakāmāvasāyitvaṃ ceti /",
    "GSP31jaymangu:973": " tatrāṇimāṇutvam,",
    "GSP31jaymangu:974": " yena guṇena sūkṣmo bhūtvā vicarati /",
    "GSP31jaymangu:975": " kārye kāraṇopacārādaṇimetyucyate /",
    "GSP31jaymangu:976": " uttaratrāpyevaṃ yojyam /",
    "GSP31jaymangu:977": " laghimā laghutvam,",
    "GSP31jaymangu:978": " yena vāyuvallaghutaro bhavati /",
    "GSP31jaymangu:979": " mahimā mahattvam,",
    "GSP31jaymangu:980": " yena bhuvaneṣu dharmādiprāptiḥ,",
    "GSP31jaymangu:981": " yena guṇeneṣitasya prāpaṇam /",
    "GSP31jaymangu:982": " prākāmyaṃ pracurakāmitā yenaikamanekaṃ prākāmyate 'nekaṃ caikam /",
    "GSP31jaymangu:983": " īśitvaṃ prabhutā (yena sthāvarādīni bhūtāni sandeśakārīṇi bhavanti /",
    "GSP31jaymangu:984": " vaśitvaṃ vaśitā)",
    "GSP31jaymangu:985": " yena svatantraścarati /",
    "GSP31jaymangu:986": " yatrakāmāvaśāyitvaṃ (kāmenecchayāvaśetuṃ śīlaṃ yasya sa yatrakāmāvaśāyī /",
    "GSP31jaymangu:987": " tasya bhāvaḥ yatrakāmāvaśāyitvam) /",
    "GSP31jaymangu:988": " anekārthatvāddhātūnāṃ 'śī';",
    "GSP31jaymangu:989": " tiṣṭhatau varttate /",
    "GSP31jaymangu:990": " yena guṇena divyantarikṣe bhūmau vāvasthāyitvamityarthaḥ /",
    "GSP31jaymangu:991": " 'sāttvikametadrūpam'; iti /",
    "GSP31jaymangu:992": " sattvatamobahulatvāt /",
    "GSP31jaymangu:993": " buddheryadā sattvamutkaṭaṃ bhavati tadaitaccatuṣṭayaṃ bhavatītyarthaḥ /",
    "GSP31jaymangu:994": " 'tāmasamasmādviparyastam'; iti /",
    "GSP31jaymangu:995": " utkaṭalakṣaṇāt dharmādicatuṣṭayādviparītaṃ tamasyudrikte bhavatītyarthaḥ /",
    "GSP31jaymangu:996": " adharmo 'jñānamavairāgyamanaiśvaryaṃ ceti // 23 // @----------------------------------------------------------------------",
    "GSP31jaymangu:997": " kārikā 24 @----------------------------------------------------------------------",
    "GSP31jaymangu:998": " ahaṅkāralakṣaṇamāha-",
    "GSP31jaymangu:999": " abhimāno 'haṅkāraḥ,",
    "GSP31jaymangu:1000": " tasmāddvividhaḥ pravarttate sargaḥ /",
    "GSP31jaymangu:1001": " ekādaśaśca gaṇastanmātrapañcakaścaiva // ISk_24 //",
    "GSP31jaymangu:1002": " 'abhimānaḥ'; ityādi /",
    "GSP31jaymangu:1003": " abhimatirabhimānaḥ /",
    "GSP31jaymangu:1004": " rūpādiṣu viṣayeṣvabhimāno rūpavānaham,",
    "GSP31jaymangu:1005": " mamaite viṣayāḥ,",
    "GSP31jaymangu:1006": " ityahyaṅkāralakṣaṇam //",
    "GSP31jaymangu:1007": " tasmādabhimānalakṣaṇādahaṅkārāt 'dvividhaḥ pravarttate sargaḥ'; iti /",
    "GSP31jaymangu:1008": " sṛjyata iti sargaḥ //",
    "GSP31jaymangu:1009": " tameva dvividhaṃ darśayitumāha- 'ekādaśakaśca gaṇaḥ'; iti /",
    "GSP31jaymangu:1010": " ekādaśa parimāṇamasyetyekādaśaḥ śrotrādirgaṇaḥ //",
    "GSP31jaymangu:1011": " 'tanmātrāpañcakaṃ ca'; iti /",
    "GSP31jaymangu:1012": " tanmātraśabdādisvarūpamātra ityarthaḥ /",
    "GSP31jaymangu:1013": " tanmātrāṇi śabdasparśarūparasagandhāḥ /",
    "GSP31jaymangu:1014": " mātrāgrahaṇaṃ bhūtasaṃśleṣanivṛttyartham /",
    "GSP31jaymangu:1015": " bhūteṣvapi śabdādisambhavāt // 24 // @----------------------------------------------------------------------",
    "GSP31jaymangu:1016": " kārikā 25 @----------------------------------------------------------------------",
    "GSP31jaymangu:1017": " sa cāhaṅkārastrividha iti darśayannāha-",
    "GSP31jaymangu:1018": " sāttvika ekādaśakaḥ pravarttate vaikṛtādahaṅkārāt /",
    "GSP31jaymangu:1019": " bhūtādestanmātraḥ sa tāmasaḥ,",
    "GSP31jaymangu:1020": " taijasādubhayam // ISk_25 //",
    "GSP31jaymangu:1021": " 'sāttvikaḥ'; ityādi /",
    "GSP31jaymangu:1022": " yadā sattvamudriktaṃ tadāhaṅkāro vaikṛtābhimāno bhavati,",
    "GSP31jaymangu:1023": " rajaścodriktaṃ taijasaḥ,",
    "GSP31jaymangu:1024": " tamaścodriktaṃ bhūtādiriti /",
    "GSP31jaymangu:1025": " tatra vaikṛtādekādaśako gaṇaḥ pravarttate /",
    "GSP31jaymangu:1026": " sa ca sāttvikaḥ sattvabahulaḥ,",
    "GSP31jaymangu:1027": " svaviṣayagrahaṇatvāt //",
    "GSP31jaymangu:1028": " bhūtādestāmasādahaṅkārāttanmātraḥ sa tāmasaḥ,",
    "GSP31jaymangu:1029": " tamobahulatvāt /",
    "GSP31jaymangu:1030": " tatastāmasāttanmātrāt gaṇāt tāmaso bhūtagaṇaḥ pravarttate //",
    "GSP31jaymangu:1031": " ('taijasādubhayam'; iti /",
    "GSP31jaymangu:1032": " etadāśayaḥ- pañcakañcaitadubhayamapi pravarttate) /",
    "GSP31jaymangu:1033": " ādikāla ubhayatrāpyasya sahāyatvāt /",
    "GSP31jaymangu:1034": " vaikṛtabhūtādi dvāvapi prakāśasthitiśīlatvāt na kriyāśīle /",
    "GSP31jaymangu:1035": " tatastaijasamahaṅkāraṃ kriyāśīlaṃ sahāyamapekṣyaikādaśakaṃ pañcakaṃ ca malājanayata (?) iti // 25 // @----------------------------------------------------------------------",
    "GSP31jaymangu:1036": " kārikā 26 @----------------------------------------------------------------------",
    "GSP31jaymangu:1037": " kaḥ punarekādaśa ityāha-",
    "GSP31jaymangu:1038": " buddhīndriyāṇi cakṣuḥśrotraghrāṇarasanatvagākhyāni /",
    "GSP31jaymangu:1039": " vākpāṇipādapāyūpasthān karmendriyāṇyāhuḥ // ISk_26 //",
    "GSP31jaymangu:1040": " 'buddhīndriyāṇi'; ityādi /",
    "GSP31jaymangu:1041": " dvividhamindriyam /",
    "GSP31jaymangu:1042": " tatra cakṣuryena dṛśyate /",
    "GSP31jaymangu:1043": " śrotraṃ yena śrūyate /",
    "GSP31jaymangu:1044": " tvagyayā spṛśyate /",
    "GSP31jaymangu:1045": " rasanaṃ yena rasyate /",
    "GSP31jaymangu:1046": " nāsikā yayā ghrāyate /",
    "GSP31jaymangu:1047": " tā ākhyā yeṣāmindriyāṇāmiti śabdapradhāno nirdeśaḥ /",
    "GSP31jaymangu:1048": " tāni cakṣuḥśrotratvagrasanānāsikākhyāni pañca /",
    "GSP31jaymangu:1049": " buddhipūrvakaparyālocanamiti buddhīndriyāṇyāhuḥ sāṃkhyācāryāḥ /",
    "GSP31jaymangu:1050": " śabdavaśādatrākramaḥ kṛtaḥ /",
    "GSP31jaymangu:1051": " kramastu śrotratvakcakṣuriti //",
    "GSP31jaymangu:1052": " 'vākpāṇipādapāyūpasthān'; iti /",
    "GSP31jaymangu:1053": " karmendriyāṇi karmābhinirvartanāt /",
    "GSP31jaymangu:1054": " asmādeva prayogādupasthaśabdaḥ puṃliṅgo 'pyastīti jñāyate /",
    "GSP31jaymangu:1055": " sa ca straiṇaḥ pauruṣeyaśca /",
    "GSP31jaymangu:1056": " tatra vāgindriyaṃ kaṇṭhastham /",
    "GSP31jaymangu:1057": " anyāni prasiddhānyeva // 26 // @----------------------------------------------------------------------",
    "GSP31jaymangu:1058": " kārikā 27 @----------------------------------------------------------------------",
    "GSP31jaymangu:1059": " ekādaśakamindriyaṃ darśayannāha-",
    "GSP31jaymangu:1060": " ubhayātmakamatra manaḥ,",
    "GSP31jaymangu:1061": " saṅkalpakamindriyaṃ ca sādharmyāt /",
    "GSP31jaymangu:1062": " guṇapariṇāmaviśeṣānnānātvaṃ bāhyabhedāśca // ISk_27 //",
    "GSP31jaymangu:1063": " 'ubhayātmakamatra manaḥ'; ityādi /",
    "GSP31jaymangu:1064": " atretyasminnindriyavaśe mana ubhayātmakamubhayasvabhāvam /",
    "GSP31jaymangu:1065": " buddhīndriyāṇāṃ karmendriyāṇāṃ ca svasvaviṣayagrahaṇakāle buddhīndriyaṃ karmendriyaṃ cetyarthaḥ /",
    "GSP31jaymangu:1066": " ubhayatrāpyasya vyāpārāditi lakṣaṇaṃ tadityāha- saṅkalpayatīti saṅkalpakam,",
    "GSP31jaymangu:1067": " idaṃ nedamiti //",
    "GSP31jaymangu:1068": " kathamindriyamityāha- 'indriyaṃ ca sādharmyāt'; ityādi /",
    "GSP31jaymangu:1069": " indriyaistulyatvādityarthaḥ /",
    "GSP31jaymangu:1070": " yathānyadindraliṅgaṃ tathā mano 'pītyarthaḥ //",
    "GSP31jaymangu:1071": " tatraikasmādahaṅkārādutpannānāṃ kathaṃ svarūpabhedaḥ ? /",
    "GSP31jaymangu:1072": " yacchrotrādibuddhīndriyam,",
    "GSP31jaymangu:1073": " tat pratiniyataviṣayaṃ netaraviṣayamapi /",
    "GSP31jaymangu:1074": " yadyāgādi karmendriyaṃ tat pratiniyatakarma,",
    "GSP31jaymangu:1075": " netarakarmāpi /",
    "GSP31jaymangu:1076": " manaścobhayātmakam,",
    "GSP31jaymangu:1077": " naikātmakamityāha- 'guṇapariṇāmaviśeṣānnānātvam'; iti /",
    "GSP31jaymangu:1078": " ahaṅkārasthā ye guṇāḥ sattvādayasteṣāmanyo 'nyābhibhavāśrayā (dvidvāreṇa yaḥ pariṇāmaviśeṣastata evaiṣāṃ nānātvam /",
    "GSP31jaymangu:1079": " ta eva hi guṇāḥ pari)",
    "GSP31jaymangu:1080": " ṇāmaviśiṣṭā indriyavyapadeśabhājo nānāviṣayā bhavanti /",
    "GSP31jaymangu:1081": " kathaṃ deśaniyamo vṛttiniyamaśca ?",
    "GSP31jaymangu:1082": " tatra tvagindriyaṃ sarvaśarīrasthitabāhyābhyantaravṛtti,",
    "GSP31jaymangu:1083": " cakṣuḥśrotraghrāṇarasanāni śirasi bahiḥ pṛthak pṛthagavasthitāni bāhyavṛttīni /",
    "GSP31jaymangu:1084": " vāgāsye sthitā /",
    "GSP31jaymangu:1085": " pāṇyādayaśca bāhoradhastāt pṛthak pṛthagavasthitā bahiḥkarmaviṣayāḥ //",
    "GSP31jaymangu:1086": " ityatāha- 'bāhyabhedāśca'; iti /",
    "GSP31jaymangu:1087": " ye cānye viṣayabhedā deśaniyamavṛtiniyamābhyāṃ te 'pi guṇapariṇāmaviśeṣādeva /",
    "GSP31jaymangu:1088": " nātrāntarā kāraṇamasti // 27 // @----------------------------------------------------------------------",
    "GSP31jaymangu:1089": " kārikā 28 @----------------------------------------------------------------------",
    "GSP31jaymangu:1090": " eṣāmindriyāṇāṃ kasya kā vṛttirityāha-",
    "GSP31jaymangu:1091": " śabdādiṣu pañcānāmālocanamātramiṣyate vṛttiḥ /",
    "GSP31jaymangu:1092": " vacanādānaviharaṇotsargānandāśca pañcānām // ISk_28 //",
    "GSP31jaymangu:1093": " 'śabdādiṣu'; ityādi /",
    "GSP31jaymangu:1094": " ādiśabdena śabdasparśarūparasagandhāḥ /",
    "GSP31jaymangu:1095": " teṣu yathākramaṃ pañcānāṃ śrotrādīnāṃ buddhīndriyāṇāmālocanamātraṃ vṛttiriṣyate sāṃkhyācāryaiḥ /",
    "GSP31jaymangu:1096": " śrotrādīni hi viṣayasya prakāśanamātraṃ kurvanti,",
    "GSP31jaymangu:1097": " niścayaṃ tu buddhiḥ /",
    "GSP31jaymangu:1098": " tathā hi buddhyavasitamarthaṃ puruṣaḥ cetayata iti siddhāntaḥ /",
    "GSP31jaymangu:1099": " karmendriyāṇāmapi vāgādīnāṃ yathākramaṃ vasanādānādīni vṛttayaḥ karmāṇi /",
    "GSP31jaymangu:1100": " tatra vāgindriyasya nānāvidhavarṇoccāraṇaṃ karma,",
    "GSP31jaymangu:1101": " ādeyasyādānaṃ pāṇyoḥ,",
    "GSP31jaymangu:1102": " viharaṇaṃ deśāntaragamanaṃ pādayoḥ,",
    "GSP31jaymangu:1103": " utsarga āhāramalasyotsarjanaṃ pāyoḥ,",
    "GSP31jaymangu:1104": " ānandanamānado hlādaḥ śukravisṛṣṭisaṃsṛṣṭisukhaṃ tadupasthendriyavṛttiḥ // 28 // @----------------------------------------------------------------------",
    "GSP31jaymangu:1105": " kārikā 29 @----------------------------------------------------------------------",
    "GSP31jaymangu:1106": " buddhyahaṅkāramanasāṃ kā vṛttirityāha-",
    "GSP31jaymangu:1107": " svālakṣaṇyaṃ vṛttistrayasya saiṣā bhavatyasāmānyā /",
    "GSP31jaymangu:1108": " sāmānyakaraṇavṛtiḥ prāṇādyā vāyavaḥ pañca // ISk_29 //",
    "GSP31jaymangu:1109": " 'svālakṣaṇyaṃ vṛttiḥ'; ityādi /",
    "GSP31jaymangu:1110": " svātmīyaṃ lakṣaṇaṃ yasya tat svalakṣaṇam /",
    "GSP31jaymangu:1111": " tasya bhāvaḥ svālakṣaṇyam /",
    "GSP31jaymangu:1112": " tadeva vṛttiḥ //",
    "GSP31jaymangu:1113": " 'trayasya'; iti /",
    "GSP31jaymangu:1114": " buddhyahaṅkāramanasāmityarthaḥ /",
    "GSP31jaymangu:1115": " adhyavasāyo buddheḥ,",
    "GSP31jaymangu:1116": " abhimāno 'haṅkārasya,",
    "GSP31jaymangu:1117": " saṅkalpo manasaḥ /",
    "GSP31jaymangu:1118": " ta evādhyavasāyābhimānasaṅkalpāstrayasya vṛttiḥ /",
    "GSP31jaymangu:1119": " eṣāṃ ca buddhyādīnāṃ trayodaśānāṃ caturvidhā vṛttiḥ,",
    "GSP31jaymangu:1120": " asāmānyāyugapatkramaśceti (?) //",
    "GSP31jaymangu:1121": " tatra sāmānyāṃ darśayitumāha- 'saiṣā'; iti /",
    "GSP31jaymangu:1122": " yeyamuktā vṛttiḥ saiṣā bhavatyasāmānyā /",
    "GSP31jaymangu:1123": " yā yasya sā tasyaiva nānyeṣāmapītyarthaḥ /",
    "GSP31jaymangu:1124": " śrotrasya yacchabdaprakāśanaṃ tacchrotrasyaiva,",
    "GSP31jaymangu:1125": " nānyeṣāṃ tvagādīnāṃ dvādaśānām /",
    "GSP31jaymangu:1126": " evaṃ sarvatra yojyam //",
    "GSP31jaymangu:1127": " sāmānyāmāha- 'sāmānyakaraṇavṛttiḥ';",
    "GSP31jaymangu:1128": " iti sāmānyā cāsau karaṇavṛttiśceti sāmānyakaraṇavṛttiḥ //",
    "GSP31jaymangu:1129": " 'prāṇādyā vāyavaḥ pañca'; iti /",
    "GSP31jaymangu:1130": " prāṇā ādyā yeṣāṃ vāyūnāṃ te prāṇādyāḥ /",
    "GSP31jaymangu:1131": " prāṇāpānavyānodānasamānā iti pañca vāyavaḥ /",
    "GSP31jaymangu:1132": " tatra prāṇo yo mukhanāsikābhyāṃ nirgacchati /",
    "GSP31jaymangu:1133": " yo nābheradhaḥ sthitaḥ so 'pānaḥ /",
    "GSP31jaymangu:1134": " yena kāye 'gnirdīpita āhāraṃ ca pacati sa samānaḥ /",
    "GSP31jaymangu:1135": " yo nābhideśādudyataśirogatirnādaṃ janayati sa udānaḥ /",
    "GSP31jaymangu:1136": " yaḥ sarvaśarīraṃ vyāpya sthitaṃ sa vyānaḥ /",
    "GSP31jaymangu:1137": " ete trayodaśānāmapi karaṇānāṃ sāmānyavṛttiḥ // 29 // @----------------------------------------------------------------------",
    "GSP31jaymangu:1138": " kārikā 30 @----------------------------------------------------------------------",
    "GSP31jaymangu:1139": " karaṇaprabhāvikatvādvāyūnāṃ yugapatkramaśo vṛttimāha-",
    "GSP31jaymangu:1140": " yugapaccatuṣṭayasya tu vṛttiḥ kramaśaśca nirdiṣṭā /",
    "GSP31jaymangu:1141": " dṛṣṭe tathāpyadṛṣṭe trayasya tatpūrvikā vṛttiḥ // ISk_30 //",
    "GSP31jaymangu:1142": " 'yugapat'; ityādi /",
    "GSP31jaymangu:1143": " 'catuṣṭayasya tu'; iti /",
    "GSP31jaymangu:1144": " tuśabdo viśeṣaṇārthaḥ /",
    "GSP31jaymangu:1145": " buddhirahaṅkāro manaścakṣurityetasya catuṣṭayasyaikasmin rūpe yugapadvṛttiḥ /",
    "GSP31jaymangu:1146": " yathāndhakāre vidyutsaṃpāte kṛṣṇasarpasandarśane yugapadālocanādhyavasāyābhimānasaṅkalpanāni bhavanti /",
    "GSP31jaymangu:1147": " tathā hi cakṣuṣālocitaṃ buddhyādhyavasitamahaṅkāreṇātmīkṛtaṃ manasā saṅkalpitamiti //",
    "GSP31jaymangu:1148": " 'kramaśaśca tasya'; iti /",
    "GSP31jaymangu:1149": " catuṣṭasyasya krameṇa kadācidvṛttiriṣṭā /",
    "GSP31jaymangu:1150": " mandaprakāśe sthāṇupuruṣocitāmūrdhvatāṃ dṛṣṭavataḥ kiṃ sthāṇuḥ puruṣa iti vikalpaḥ /",
    "GSP31jaymangu:1151": " tatrākuñcapanaprasāraṇāt puruṣa ityadhyavasāyaḥ /",
    "GSP31jaymangu:1152": " tata ātmīkaraṇādabhimāna iti //",
    "GSP31jaymangu:1153": " yeya(mubhaya)",
    "GSP31jaymangu:1154": " thāvṛttiḥ sā kasmin viṣaya ityāha - 'dṛṣṭe'; iti /",
    "GSP31jaymangu:1155": " adṛṣṭe tarha nāstītyāha - 'tathāpyadṛṣṭe'; iti /",
    "GSP31jaymangu:1156": " tathā...ṣṭe dṛṣṭe 'pi vṛttiḥ //",
    "GSP31jaymangu:1157": " kintu na catuṣṭayasya tarhītyāha- 'trayasya'; iti /",
    "GSP31jaymangu:1158": " buddhyahaṅkāramanasāmityarthaḥ /",
    "GSP31jaymangu:1159": " tatrāpi tatpūrvikā śrotrādipūrviketyarthaḥ /",
    "GSP31jaymangu:1160": " yathā smartavyamanusmarataḥ saṅkalpābhimānādhyavasāyā bhavanti // 30 // @----------------------------------------------------------------------",
    "GSP31jaymangu:1161": " kārikā 31 @----------------------------------------------------------------------",
    "GSP31jaymangu:1162": " atha yadetaccatuṣṭayaṃ tatkiṃ yugapat parasparasavyapekṣaṃ svāṃ svāṃ vṛtiṃ pratipadyate kiṃ vā nirapekṣamityāha-",
    "GSP31jaymangu:1163": " svāṃ svāṃ pratipadyante parasparākūtahaitukīṃ vṛttim /",
    "GSP31jaymangu:1164": " puruṣārtha eva heturna kenacitkāryate karaṇam // ISk_31 //",
    "GSP31jaymangu:1165": " 'svāṃ svām'; ityādi /",
    "GSP31jaymangu:1166": " ātmīyātmīyāṃ vṛttim //",
    "GSP31jaymangu:1167": " 'parasparākūtahaitukīm'; iti /",
    "GSP31jaymangu:1168": " parasparasya yadākūtaṃ svavṛttibhogastadeva hetuḥ /",
    "GSP31jaymangu:1169": " tatra bhūtāṃ parasparākūtahaitukīṃ vṛttiṃ catvāri karaṇāni pratipadyante /",
    "GSP31jaymangu:1170": " tatra cakṣurbuddhyāditrayasyākūtaṃ jñātvā prakāśanaṃ pratipadyate /",
    "GSP31jaymangu:1171": " evaṃ buddhirahaṅkāro manaśca trayāṇāmākūtaṃ jñātvā 'dhyavasāyamabhimānaṃ saṅkalpanaṃ ca pratipadyante /",
    "GSP31jaymangu:1172": " kramaśaśca parasparākūtahaitukīm /",
    "GSP31jaymangu:1173": " kintu pūrvapūrvahaitukī draṣṭavyā /",
    "GSP31jaymangu:1174": " yathā kasyacidupanimantraṇaṃ śrutavataḥ śrotravṛttiṃ jñātvā,",
    "GSP31jaymangu:1175": " buddhirgamanāyādhyavasitā /",
    "GSP31jaymangu:1176": " tadvṛttiṃ jñātvā 'haṅkāro modakānahaṃ bhakṣayiṣyāmīti manyate /",
    "GSP31jaymangu:1177": " tadvṛttiṃ jñātvā manaḥ,",
    "GSP31jaymangu:1178": " pracuraṃ ghṛtaṃ prāpayiṣyāmīti kiṃ stokamiti,",
    "GSP31jaymangu:1179": " saṅkalpayatīti /",
    "GSP31jaymangu:1180": " evaṃ bāhyānyapi karaṇāni svāṃ svāṃ vṛttiṃ parasparākūtahaitukīṃ pratipadyante //",
    "GSP31jaymangu:1181": " etāni kimātmārthaṃ svāṃ svāṃ vṛttiṃ pratipadyante,",
    "GSP31jaymangu:1182": " kimanyārthamityāha- 'puruṣārtha eva hetuḥ'; iti /",
    "GSP31jaymangu:1183": " puruṣasyārtho viṣayopabhogaḥ kaivalyaṃ ca,",
    "GSP31jaymangu:1184": " sa vṛttihetuḥ //",
    "GSP31jaymangu:1185": " nanvīśvaraḥ kartā jagataḥ,",
    "GSP31jaymangu:1186": " sa eva buddhyādikalāpaṃ sṛṣṭavān yena puruṣasyārthaḥ sampadyate /",
    "GSP31jaymangu:1187": " tathā coktam-",
    "GSP31jaymangu:1188": " 'īśvaraprerito gacchetsvargaṃ vā śvabhrameva vā'; / iti",
    "GSP31jaymangu:1189": " tatrāha - 'na kenacitkāryate karaṇam'; iti /",
    "GSP31jaymangu:1190": " pradhānavyatirekeṇa na kaścidbuddhyādikaraṇaṃ svāṃ svāṃ vṛttiṃ kārayatītyarthaḥ /",
    "GSP31jaymangu:1191": " yadi kartā syāt,",
    "GSP31jaymangu:1192": " kimiti prakṛtimapekṣate /",
    "GSP31jaymangu:1193": " nāpi seśvaravādinā prakṛtirabhyupagataiva,",
    "GSP31jaymangu:1194": " niścetanatvāt prakṛteḥ sacetano 'dhiṣṭhātā kartā 'paro gaveṣyata iti cet,",
    "GSP31jaymangu:1195": " puruṣa evādhiṣṭhātā /",
    "GSP31jaymangu:1196": " acetanā prakṛtiḥ /",
    "GSP31jaymangu:1197": " etaduktameva prāk // 31 // @----------------------------------------------------------------------",
    "GSP31jaymangu:1198": " kārikā 32 @----------------------------------------------------------------------",
    "GSP31jaymangu:1199": " katividhamantaḥkaraṇamityāha-",
    "GSP31jaymangu:1200": " karaṇaṃ trayodaśavidham,",
    "GSP31jaymangu:1201": " tadāharaṇadhāraṇaprakāśakaram /",
    "GSP31jaymangu:1202": " kāryaṃ ca tasya daśadhā,",
    "GSP31jaymangu:1203": " hāryaṃ dhāryaṃ prakāśyaṃ ca // ISk_32 //",
    "GSP31jaymangu:1204": " 'karaṇaṃ trayodaśavidham'; ityādi /",
    "GSP31jaymangu:1205": " pañca buddhīndriyāṇi,",
    "GSP31jaymangu:1206": " pañca karmendriyāṇi,",
    "GSP31jaymangu:1207": " buddhyahaṅkāramanāṃsi ca trīṇi /",
    "GSP31jaymangu:1208": " etat trayodaśavidham /",
    "GSP31jaymangu:1209": " karaṇaṃ karotīti /",
    "GSP31jaymangu:1210": " 'kṛtyalyuṭo bahulam';",
    "GSP31jaymangu:1211": " iti kartari lyuṭ //",
    "GSP31jaymangu:1212": " tatra kasya kā kriyā yadapekṣayā karaṇamityāha- 'tadāharaṇadhāraṇaprakāśakaram'; /",
    "GSP31jaymangu:1213": " iti tatkaraṇamāharaṇādīni karotīti /",
    "GSP31jaymangu:1214": " tatra karmendriyāṇyāharaṇaṃ kurvanti,",
    "GSP31jaymangu:1215": " buddhyahaṅkāramanāṃsi dhāraṇam,",
    "GSP31jaymangu:1216": " buddhīndriyāṇi prakāśamiti //",
    "GSP31jaymangu:1217": " kiṃ tatkāryaṃ yasyāharaṇaṃ kurvantītyāha- 'kāryam'; iti /",
    "GSP31jaymangu:1218": " tasya karaṇasya daśavidhaṃ kāryam /",
    "GSP31jaymangu:1219": " tatra śabdasparśarūparasagandhāḥ pañca vacanādānaviharaṇotsargānandāḥ pañceti daśadhā /",
    "GSP31jaymangu:1220": " pūrve dvividhāḥ- sūkṣmāstanmātralakṣaṇāḥ sukhaikasvabhāvatvāddivyāḥ,",
    "GSP31jaymangu:1221": " sthūlā ākāśādayaḥ sukhaduḥkhamohatmakatvādadivyā iti /",
    "GSP31jaymangu:1222": " etatkāryaṃ buddhīndriyāṇāṃ prakāśyam /",
    "GSP31jaymangu:1223": " vāgādīnāmuktyādānādikarmakartṛtvāt kāryam (?) /",
    "GSP31jaymangu:1224": " tatra vācā śabdasya,",
    "GSP31jaymangu:1225": " pāṇibhyāmādeyasyāhriyamāṇatvādubhayamapyāhāryam //",
    "GSP31jaymangu:1226": " vihāryaṃ viharaṇasthānam,",
    "GSP31jaymangu:1227": " pūrvāvayavanyāsenottarāvayavākramaṇena ca pādābhyāmāhriyamāṇatvādāhāryam /",
    "GSP31jaymangu:1228": " anyathā kathamutsargānandau syātām /",
    "GSP31jaymangu:1229": " ubhayamapi karmendriyāviṣayam /",
    "GSP31jaymangu:1230": " buddhyahaṅkāramanasāṃ dhāryam,",
    "GSP31jaymangu:1231": " tairantaḥ svavṛttyāvadhāryamāṇatvāt // 32 // @----------------------------------------------------------------------",
    "GSP31jaymangu:1232": " kārikā 33 @----------------------------------------------------------------------",
    "GSP31jaymangu:1233": " tadeva trayodaśavidhaṃ karaṇaṃ bāhyāntarabhedāddvividhamiti darśayannāha-",
    "GSP31jaymangu:1234": " antaḥkaraṇaṃ trividhaṃ daśadhā bāhyaṃ trayasya viṣayākhyam /",
    "GSP31jaymangu:1235": " sāmpratakālaṃ bāhyaṃ trikālamābhyantaraṃ karaṇam // ISk_33 //",
    "GSP31jaymangu:1236": " 'antaḥkaraṇam'; ityādi /",
    "GSP31jaymangu:1237": " karaṇaṃ dvividham- bāhyamābhyantaraṃ ca /",
    "GSP31jaymangu:1238": " tatra śarīrasyāntaḥsthitatvādantaḥkaraṇaṃ trividham- buddhirahaṅkāromanaśceti //",
    "GSP31jaymangu:1239": " 'daśadhā bāhyam'; iti /",
    "GSP31jaymangu:1240": " daśaprakāram /",
    "GSP31jaymangu:1241": " pañca buddhīndriyāṇi,",
    "GSP31jaymangu:1242": " pañca karmendiyāṇi /",
    "GSP31jaymangu:1243": " tadbuddhirbhavati //",
    "GSP31jaymangu:1244": " tadbāhyaṃ 'trayasya viṣayākhyam'; iti /",
    "GSP31jaymangu:1245": " tryavayavasyāntaḥkaraṇasya bāhyaṃ viṣaya ityākhyāyate,",
    "GSP31jaymangu:1246": " taddvāreṇa viṣayāvagāhanāt /",
    "GSP31jaymangu:1247": " tenāntaḥkaraṇasya dvividho viṣayaḥ- dvāraṃ bhogyaṃ ceti /",
    "GSP31jaymangu:1248": " catuṣṭayasya dṛṣṭervartamāne trayasyādṛṣṭe vṛttiruktā //",
    "GSP31jaymangu:1249": " tatrātītānāgatayorapi viṣayayoḥ kiṃ vṛttirasti,",
    "GSP31jaymangu:1250": " netyāha- 'sāmpratakālaṃ bāhyam'; iti /",
    "GSP31jaymangu:1251": " kalyata iti kālaḥ viṣaya evātīto 'nāgato vartamānoścocyate /",
    "GSP31jaymangu:1252": " na tadvyatirekeṇa kālo 'sti /",
    "GSP31jaymangu:1253": " mā bhūt ṣaḍviṃśatitattvaprasaṅga iti /",
    "GSP31jaymangu:1254": " tatra sāmprato vartamānaḥ kālo yasya bāhyasya taddhi bāhyam /",
    "GSP31jaymangu:1255": " śrotrādi vartamānameva śabdādikaṃ prakāśayati,",
    "GSP31jaymangu:1256": " nātītānāgate /",
    "GSP31jaymangu:1257": " vāgādi ca vartamānamevoktyādānaviharaṇotsargānandān karoti,",
    "GSP31jaymangu:1258": " nātītānāgatān //",
    "GSP31jaymangu:1259": " 'trikālamābhyantaram'; iti /",
    "GSP31jaymangu:1260": " trayaḥ kālā yasya tat trikālam /",
    "GSP31jaymangu:1261": " yathā buddhirvartamānamadhyavasyati /",
    "GSP31jaymangu:1262": " tathātītānāgatāvapi /",
    "GSP31jaymangu:1263": " māndhātāsīt kalkī rājā bhaviṣyatīti /",
    "GSP31jaymangu:1264": " yathāhaṅkāro vartamānamabhimanyate tathātītānāgatāvapi /",
    "GSP31jaymangu:1265": " mamaivamāsīt,",
    "GSP31jaymangu:1266": " mamaivaṃ bhaviṣyatīti /",
    "GSP31jaymangu:1267": " yathā ca mano vartamānaṃ saṅkalpayatīti tathātītānāgatāvapi /",
    "GSP31jaymangu:1268": " tatra kimidaṃ bhūtaṃ syāt, na mameti /",
    "GSP31jaymangu:1269": " kimidaṃ bhaviṣyati, netīti // 33 // @----------------------------------------------------------------------",
    "GSP31jaymangu:1270": " kārikā 34 @----------------------------------------------------------------------",
    "GSP31jaymangu:1271": " nanu ca yadi sthūlāḥ pṛthivyādayaste viśeṣāḥ /",
    "GSP31jaymangu:1272": " bāhyaṃ bāhyakaraṇaṃ svaviṣayaṃ pratipadyate /",
    "GSP31jaymangu:1273": " pṛthivyādayastarhi bhedena pratipattavyā ityāha-",
    "GSP31jaymangu:1274": " buddhīndriyāṇi teṣāṃ pañca viśeṣāviśeṣaviṣayīṇi /",
    "GSP31jaymangu:1275": " vāgbhavati śabdaviṣayā śeṣāṇi tu pañcaviṣayīṇi // ISk_34 //",
    "GSP31jaymangu:1276": " 'buddhīndriyāṇi'; ityādi /",
    "GSP31jaymangu:1277": " teṣāmapi trayodaśānāṃ karaṇānāṃ yāni pañca buddhīndriyāṇi,",
    "GSP31jaymangu:1278": " tāni viśeṣāviśeṣaviṣayīṇi /",
    "GSP31jaymangu:1279": " śabdādayaḥ pañca viṣayā dvividhāḥ - viśeṣā aviśeṣāśca /",
    "GSP31jaymangu:1280": " tatra ye sūkṣmāstanmātralakṣaṇāste 'viśeṣāḥ /",
    "GSP31jaymangu:1281": " ye sthūlāḥ pṛthivyādayaste viśeṣāḥ /",
    "GSP31jaymangu:1282": " viśeṣāścāviśeṣāśceti dvaṃdvaḥ /",
    "GSP31jaymangu:1283": " ta eva viṣayā vidyante yeṣāmiti matvarthopaḥ /",
    "GSP31jaymangu:1284": " viśiṣṭānaviśiṣṭāṃśca viṣayān gṛhyantītyarthaḥ /",
    "GSP31jaymangu:1285": " tatra śrotraṃ sthūlān nānāśabdānavikalān gṛhṇāti,",
    "GSP31jaymangu:1286": " śabdatanmātraṃ ca /",
    "GSP31jaymangu:1287": " nāsikā sthūlān surabhyādigandhān,",
    "GSP31jaymangu:1288": " tanmātraṃ ca gṛhṇātīti //",
    "GSP31jaymangu:1289": " 'vāgbhavati'; /",
    "GSP31jaymangu:1290": " kevalaḥ śabdo viṣayo yasyāḥ,",
    "GSP31jaymangu:1291": " na viṣayāntaramityarthaḥ //",
    "GSP31jaymangu:1292": " śeṣāṇi pāṇyādīni catvāri,",
    "GSP31jaymangu:1293": " pañca viṣayīṇi /",
    "GSP31jaymangu:1294": " pañca viṣayā eṣāmiti /",
    "GSP31jaymangu:1295": " tatra pāṇiḥ śabdasparśarūparasavantaṃ ghaṭādikamādatte /",
    "GSP31jaymangu:1296": " pādau śabdādimatyāṃ bhūmau viharataḥ /",
    "GSP31jaymangu:1297": " pāyurupasthaśca śabdādimadeva malaṃ śukraṃ ca visṛjati /",
    "GSP31jaymangu:1298": " anena dvāreṇa tu sarvaṃ bāhyaṃ karaṇaṃ pañcaviṣayameva draṣṭavyam /",
    "GSP31jaymangu:1299": " yaṃ hi yadevamāśritya (?)",
    "GSP31jaymangu:1300": " sphītaṃ tasya śabdasparśarūparasagandhavattvāt,",
    "GSP31jaymangu:1301": " 'bāhyaṃ trayasya viṣayākhyam'; ityuktam // 34 // @----------------------------------------------------------------------",
    "GSP31jaymangu:1302": " kārikā 35 @----------------------------------------------------------------------",
    "GSP31jaymangu:1303": " tatkathaṃ tasya viṣaya ityāha-",
    "GSP31jaymangu:1304": " sāntaḥkaraṇā buddhiḥ sarvaṃ viṣayamavagāhate yasmāt /",
    "GSP31jaymangu:1305": " tasmāt trividhaṃ karaṇaṃ dvāri,",
    "GSP31jaymangu:1306": " dvārāṇi śeṣāṇi // ISk_35 //",
    "GSP31jaymangu:1307": " 'sāntaḥkaraṇā'; ityādi /",
    "GSP31jaymangu:1308": " buddherupāttatvāccheṣamahaṅkāro manaścāntaḥkaraṇam /",
    "GSP31jaymangu:1309": " tābhyāṃ yuktā buddhiḥ //",
    "GSP31jaymangu:1310": " 'sarvam'; iti / triṣvapi kāleṣu vyavasthitaṃ viṣayamavagāhate gṛhṇāti yasmāt ,",
    "GSP31jaymangu:1311": " tasmāt trividhamantaḥkaraṇaṃ buddhyādi dvāri bhavati /",
    "GSP31jaymangu:1312": " dvārāṇyasya santīti kṛtvā /",
    "GSP31jaymangu:1313": " śeṣāṇi tu buddhīyakarmendriyāṇi (?) dvārāṇi /",
    "GSP31jaymangu:1314": " ebhirdvārabhūtairantaḥkaraṇaṃ viṣayān gṛhṇāti // 35 // @----------------------------------------------------------------------",
    "GSP31jaymangu:1315": " kārikā 36 @----------------------------------------------------------------------",
    "GSP31jaymangu:1316": " nanu ca yadyantaḥkaraṇaṃ bāhyakaraṇadvāreṇa sarvaṃ viṣayamavagāhate,",
    "GSP31jaymangu:1317": " tasmin kiṃ lakṣaṇamityāha-",
    "GSP31jaymangu:1318": " ete pradīpakalpāḥ parasparavilakṣaṇā guṇaviśeṣāḥ /",
    "GSP31jaymangu:1319": " kṛtsnaṃ puruṣasyārthaṃ prakāśya buddhau prayacchanti // ISk_36 //",
    "GSP31jaymangu:1320": " 'ete'; ityādi / śrotrādayo vāgādayo buddhyādayaścetyete trayodaśa guṇaviśeṣāḥ,",
    "GSP31jaymangu:1321": " traya eva guṇā anyo 'nyābhibhavadvāreṇa pariṇatāḥ śrotrādivyapadeśabhāja ityarthaḥ /",
    "GSP31jaymangu:1322": " pradīpakalpāḥ,",
    "GSP31jaymangu:1323": " svavṛttyā viṣayasya prakāśakatvāt /",
    "GSP31jaymangu:1324": " parasparavilakṣaṇāḥ /",
    "GSP31jaymangu:1325": " ekasya yā vṛttiḥ svarūpaṃ ca,",
    "GSP31jaymangu:1326": " na taditareṣāmapi yadi syādetenaiva viṣayāvagāhanaṃ siddhaṃ kimanyena //",
    "GSP31jaymangu:1327": " 'kṛtsnam'; iti /",
    "GSP31jaymangu:1328": " trailokyagataṃ puruṣasyārthaṃ sūkṣmasthūlaviṣayalakṣaṇaṃ prakāśyābhivyaktiṃ nītvā paścādahaṅkārādayo dvādaśa buddhau prayacchanti,",
    "GSP31jaymangu:1329": " sthāpayantītyarthaḥ /",
    "GSP31jaymangu:1330": " avagāhanaphalametat /",
    "GSP31jaymangu:1331": " tasyāṃ ca viṣayopadhānoparaktyāṃ buddhau puruṣa upalabhate /",
    "GSP31jaymangu:1332": " tatredamucyate - buddhyādhyavasitamarthaṃ puruṣa...ta iti // 36 // @----------------------------------------------------------------------",
    "GSP31jaymangu:1333": " kārikā 37 @----------------------------------------------------------------------",
    "GSP31jaymangu:1334": " nanu ca tulye karaṇatve kimityahaṅkārādayo buddhau prayacchanti /",
    "GSP31jaymangu:1335": " prādhānyāttadeva darśayannāha -",
    "GSP31jaymangu:1336": " sarvaṃ pratyupabhogaṃ yasmātpuruṣasya sādhayati buddhiḥ /",
    "GSP31jaymangu:1337": " saiva ca viśinaṣṭi punaḥ pradhānapuruṣāntaraṃ sūkṣmam // ISk_37 //",
    "GSP31jaymangu:1338": " 'sarvam'; ityādi /",
    "GSP31jaymangu:1339": " upabhogamupabhogaṃ prati pratyupabhogam /",
    "GSP31jaymangu:1340": " devamanuṣyatiryagyoniśu yo viṣayasyopabhogastaṃ prati sarvaṃ trailokyagataviṣayaṃ puruṣasya sādhayati,",
    "GSP31jaymangu:1341": " sampādayati /",
    "GSP31jaymangu:1342": " yasmādbuddhiḥ pradhānabhūtā satī nānyaḥ kaścit,",
    "GSP31jaymangu:1343": " tasmāt tāni karaṇāni buddhau prayacchanti /",
    "GSP31jaymangu:1344": " (yathā grāme hiraṇyādipratyayaṃ kuṭumbinaḥ pradhānāya prayacchanti) /",
    "GSP31jaymangu:1345": " pradhāno 'pyāsannavarttitvādbhogapataya iti //",
    "GSP31jaymangu:1346": " 'saiva ca viśinaṣṭi'; iti /",
    "GSP31jaymangu:1347": " yadā tamasvatī buddhirbhavati tadā sarvamupanītaṃ sampādayati /",
    "GSP31jaymangu:1348": " yadā sattvādhikā buddhirbhavati,",
    "GSP31jaymangu:1349": " tadā jñānasaṅgatā pradhānapuruṣāntaraṃ viśinaṣṭi /",
    "GSP31jaymangu:1350": " pradhānapuruṣayorvibhāgaṃ karotītyarthaḥ /",
    "GSP31jaymangu:1351": " anyat pradhānamanyaḥ puruṣa iti //",
    "GSP31jaymangu:1352": " 'sūkṣmam'; / sāṃsārikajñānasyāviṣayatvāt // 37 // @----------------------------------------------------------------------",
    "GSP31jaymangu:1353": " kārikā 38 @----------------------------------------------------------------------",
    "GSP31jaymangu:1354": " viśeṣāviśeṣaviṣayiṇītyuktam,",
    "GSP31jaymangu:1355": " tatra ke viśeṣāḥ ke 'viśeṣāścetyatrāha-",
    "GSP31jaymangu:1356": " tanmātrāṇyaviśeṣāḥ,",
    "GSP31jaymangu:1357": " tebhyo bhūtāni pañca pañcabhyaḥ /",
    "GSP31jaymangu:1358": " ete smṛtā viśeṣāḥ,",
    "GSP31jaymangu:1359": " śāntā ghorāśca mūḍhāśca // ISk_38 //",
    "GSP31jaymangu:1360": " 'tanmātrāṇi'; ityādi /",
    "GSP31jaymangu:1361": " sūkṣmaviṣayāstanmātrāṇītyucyante /",
    "GSP31jaymangu:1362": " tairna kaścidviśiṣyata ityaviśeṣāḥ /",
    "GSP31jaymangu:1363": " yathā sūkṣmatṛṇāgrāvasthitaṃ tejo na lakṣyate,",
    "GSP31jaymangu:1364": " na ca kiñcit prakāśayati,",
    "GSP31jaymangu:1365": " tadvat te 'pyaviśeṣāḥ //",
    "GSP31jaymangu:1366": " 'tebhyo bhūtāni pañca pañcabhyaḥ'; iti /",
    "GSP31jaymangu:1367": " tanmātrebhyaḥ pañca mahābhūtānyutpadyante //",
    "GSP31jaymangu:1368": " 'ete smṛtā viśeṣāḥ'; iti /",
    "GSP31jaymangu:1369": " śabdatanmātrādekaguṇamākāśamutpadyate /",
    "GSP31jaymangu:1370": " evaṃ sparśāditanmātrād dvitricatuḥpañcaguṇā vāyvādaya utpadyante /",
    "GSP31jaymangu:1371": " taiśca tanmātrāṇi /",
    "GSP31jaymangu:1372": " viśiṣyanta iti viśeṣāḥ //",
    "GSP31jaymangu:1373": " te ca kiṃsvarūpā ityāha- 'śāntā ghorāśca mūḍhāśca'; iti /",
    "GSP31jaymangu:1374": " śāntāḥ sukhapradāha ghorā duḥkhapradāḥ,",
    "GSP31jaymangu:1375": " mūḍhā mohapradā iti // 38 // @----------------------------------------------------------------------",
    "GSP31jaymangu:1376": " kārikā 39 @----------------------------------------------------------------------",
    "GSP31jaymangu:1377": " kimetāvanta eva viṣeṣā utānye 'pītyāha-",
    "GSP31jaymangu:1378": " sūkṣmā mātāpitṛjāḥ,",
    "GSP31jaymangu:1379": " saha prabhūtaistridhā viśeṣāḥ syuḥ /",
    "GSP31jaymangu:1380": " sūkṣmāsteṣāṃ niyatā,",
    "GSP31jaymangu:1381": " mātāpitṛjā nivartante // ISk_39 //",
    "GSP31jaymangu:1382": " 'sūkṣmāḥ'; ityādi /",
    "GSP31jaymangu:1383": " ye sūkṣmāstanmātralakṣaṇāḥ saṃsāriṇaḥ śarīrasyāśrayatāṃ gatāste 'pi viśeṣāḥ,",
    "GSP31jaymangu:1384": " sūkṣmaśarīrasyārabdhatvāt //",
    "GSP31jaymangu:1385": " 'mātāpitṛjāḥ'; iti /",
    "GSP31jaymangu:1386": " mātāpitṛjāḥ ṣaṭ /",
    "GSP31jaymangu:1387": " tatra mātṛto lomalohitamāṃsāni pitṛtaḥ snāyvasthimajjānaḥ /",
    "GSP31jaymangu:1388": " te 'pi viśeṣāḥ,",
    "GSP31jaymangu:1389": " taiḥ sthūlaśarīrasya ṣaṭkośikasyārabdhatvāt /",
    "GSP31jaymangu:1390": " ete dvividhā viśeṣā ādhyātmikāḥ //",
    "GSP31jaymangu:1391": " 'sahaprabhūtaiḥ'; iti /",
    "GSP31jaymangu:1392": " yāni mahābhūtāni bāhyāni śāntaghoramūḍhānyuktāni tāni sthūlaśarīrasyāvakāśavyūhanapattikledanadhāraṇakartṛtvena prakṛṣṭabhūtānyucynte /",
    "GSP31jaymangu:1393": " taiḥ saha trayo viśeṣāḥ //",
    "GSP31jaymangu:1394": " 'sūkṣmāsteṣāṃ niyatā mātāpitṛjā nivartante'; iti /",
    "GSP31jaymangu:1395": " sūkṣmaśarīraniyataṃ jñānaprāpteḥ prāk,",
    "GSP31jaymangu:1396": " tasya sāṃsarikatvāt /",
    "GSP31jaymangu:1397": " sthūlaśarīraniyataṃ tu nivartate,",
    "GSP31jaymangu:1398": " tasya pratimaraṇaṃ patitasya rasabhasmaniṣṭhāntatvāt // 39 // @----------------------------------------------------------------------",
    "GSP31jaymangu:1399": " kārikā 40 @----------------------------------------------------------------------",
    "GSP31jaymangu:1400": " yadetat sūkṣmaśarīraṃ tatkathamutpannamityāha-",
    "GSP31jaymangu:1401": " pūrvotpannamasaktaṃ niyatammahadādisūkṣmaparyantam /",
    "GSP31jaymangu:1402": " saṃsarati nirupabhogaṃ bhāvairadhivāsitaṃ liṅgam // ISk_40 //",
    "GSP31jaymangu:1403": " 'pūrvotpannam'; ityādi /",
    "GSP31jaymangu:1404": " pradhānenādisarge pratipuruṣamutpāditatvāt pūrvotpannam /",
    "GSP31jaymangu:1405": " asaktamapyāha /",
    "GSP31jaymangu:1406": " tanna kvacidvihanyate,",
    "GSP31jaymangu:1407": " parvatamapi bhittvā gacchati //",
    "GSP31jaymangu:1408": " 'niyatam'; / nityam,",
    "GSP31jaymangu:1409": " jñānotpatteḥ prāgityarthaḥ //",
    "GSP31jaymangu:1410": " kiṃparimāṇamidamityāha- 'mahadādisūkṣmaparyantam'; iti /",
    "GSP31jaymangu:1411": " buddhirādiryasya tat,",
    "GSP31jaymangu:1412": " mahadādisūkṣmaviṣayāstanmātralakṣaṇāḥ paryantaṃ yasya tat sūkṣmaparyantam /",
    "GSP31jaymangu:1413": " buddhirahaṅkāra ekādaśendriyāṇi pañca tanmātrāṇītyetatparimāṇamityarthaḥ //",
    "GSP31jaymangu:1414": " 'saṃsarati'; / triṣu lokeṣu //",
    "GSP31jaymangu:1415": " 'nirupabhogam'; iti /",
    "GSP31jaymangu:1416": " bāhyena sthūlaśarīreṇa vikalatvādviṣayabhogasamarthaṃ na bhavatītyarthaḥ //",
    "GSP31jaymangu:1417": " 'bhāvairadhivāsitam'; iti /",
    "GSP31jaymangu:1418": " dharmādibhiruparaktamityarthaḥ //",
    "GSP31jaymangu:1419": " 'liṅgam'; itu / pralayakāle layaṃ gacchatīti kṛtvā // 40 // @----------------------------------------------------------------------",
    "GSP31jaymangu:1420": " kārikā 41 @----------------------------------------------------------------------",
    "GSP31jaymangu:1421": " nanu karaṇamātrameva saṃsarati,",
    "GSP31jaymangu:1422": " kiṃ sūkṣmaśarīreṇetyāha-",
    "GSP31jaymangu:1423": " citraṃ yathāśrayamṛte sthāṇvādibhyo vinā yathā cchāyā /",
    "GSP31jaymangu:1424": " tadvadvinā 'viśeṣairna tiṣṭhati nirāśrayaṃ liṅgam // ISk_41 //",
    "GSP31jaymangu:1425": " 'citram'; ityādi /",
    "GSP31jaymangu:1426": " yathā kuḍyādikamāśrayamṛte citraṃ na tiṣṭhati //",
    "GSP31jaymangu:1427": " 'sthāṇvādibhyaḥ'; iti /",
    "GSP31jaymangu:1428": " ādiśabdena vṛkṣastambādayaḥ /",
    "GSP31jaymangu:1429": " 'pṛthagvinānānābhistṛtīyānyatarasyām';",
    "GSP31jaymangu:1430": " iti pañcamyapi bhavati /",
    "GSP31jaymangu:1431": " tairvinā yathā cchāyā snigdhā paruṣā vā na tiṣṭhati //",
    "GSP31jaymangu:1432": " 'tadvadvinā 'viśeṣairna tiṣṭhati nirāśrayaṃ liṅgam'; iti /",
    "GSP31jaymangu:1433": " aviśeṣāstanmātrāṇi /",
    "GSP31jaymangu:1434": " liṅgaṃ trayodaśavidhaṃ karaṇamiha gṛhyate /",
    "GSP31jaymangu:1435": " na tiṣṭhati nirāśrayatvāt /",
    "GSP31jaymangu:1436": " (tairhi sūkṣmaśarīramārabdham,",
    "GSP31jaymangu:1437": " tadabhāvāttadapi nāstīti nirāśrayatvāt) /",
    "GSP31jaymangu:1438": " na saṃsarati /",
    "GSP31jaymangu:1439": " na ca nirādhāreṇa karaṇena puruṣasya saṃyogaḥ sambhavati /",
    "GSP31jaymangu:1440": " puruṣo 'pi niṣkriyatvānna saṃsarati // 41 // @----------------------------------------------------------------------",
    "GSP31jaymangu:1441": " kārikā 42 @----------------------------------------------------------------------",
    "GSP31jaymangu:1442": " tadeva sūkṣmaśarīraṃ kimarthaṃ saṃsaratītyāha-",
    "GSP31jaymangu:1443": " puruṣārthahetukamidaṃ nimittanaimittikaprasaṅgena /",
    "GSP31jaymangu:1444": " prakṛtervibhutvayogānnaṭavadvyavatiṣṭhate liṅgam // ISk_42 //",
    "GSP31jaymangu:1445": " 'puruṣārthahetukam'; ityādi /",
    "GSP31jaymangu:1446": " puruṣārtho dvividha uktaḥ /",
    "GSP31jaymangu:1447": " sa heturyasyeti /",
    "GSP31jaymangu:1448": " samāsāntaḥ kap //",
    "GSP31jaymangu:1449": " 'idam'; iti / mahadādi sūkṣmaparyantaṃ liṅgamuktam,",
    "GSP31jaymangu:1450": " tannaṭavadavatiṣṭhate /",
    "GSP31jaymangu:1451": " yathaika eva naṭastaṃ taṃ viśeṣamāsthāya yavanikānto nirgatya rājāmātyaviduṣakādibhāvenānuviddho 'vatiṣṭhate,",
    "GSP31jaymangu:1452": " tathā liṅgamapi taṃ taṃ dehamāsthāya devamanuṣyatiryagbhāvena vyavatiṣṭhate //",
    "GSP31jaymangu:1453": " tadeva kathaṃ bhavatītyāha- 'nimittanaimittikaprasaṅgena'; iti /",
    "GSP31jaymangu:1454": " nimittaṃ dharmādharmādi,",
    "GSP31jaymangu:1455": " naimittikamūrdhvādhogamanādi /",
    "GSP31jaymangu:1456": " vakṣyati ca /",
    "GSP31jaymangu:1457": " tayoḥ prasaṅgeneti //",
    "GSP31jaymangu:1458": " kimetatsarvamīśvarāt kiṃ vā svabhāvādityatrāha- 'prakṛteḥ vibhutvayogāt'; iti /",
    "GSP31jaymangu:1459": " prakṛtiḥ pradhānam,",
    "GSP31jaymangu:1460": " tasyā vibhutvaṃ jagatkartṛtvam /",
    "GSP31jaymangu:1461": " tadyogāt naṭavadvyavatiṣṭhate /",
    "GSP31jaymangu:1462": " pradhānenaiva hi puruṣasyārthaḥ kartavya iti mahadādisūkṣmaparyantaṃ liṅgamutpādya dharmādibhiradhivāsayati /",
    "GSP31jaymangu:1463": " tadadhivāsitaṃ ca naṭavat vyavatiṣṭhate /",
    "GSP31jaymangu:1464": " neśvarānna svabhāvāditi bhāvairadhivāsitamityuktam // 42 // @----------------------------------------------------------------------",
    "GSP31jaymangu:1465": " kārikā 43 @----------------------------------------------------------------------",
    "GSP31jaymangu:1466": " te punaḥ kiyantaḥ kimāśritā ityāha-",
    "GSP31jaymangu:1467": " sāṃsiddhikāśca bhāvāḥ prākṛtikā vaikṛtāśca dharmādyāḥ /",
    "GSP31jaymangu:1468": " dṛṣṭā karaṇāśrayiṇaḥ kāryāśrayiṇaḥ kalalādyāḥ // ISk_43 //",
    "GSP31jaymangu:1469": " 'sāṃsiddhikāśca'; ityādi /",
    "GSP31jaymangu:1470": " ye prākṛtasvabhāvāste sāṃsiddhikā ucyante /",
    "GSP31jaymangu:1471": " te ca kapilasyaiva mahāmunernānyasya /",
    "GSP31jaymangu:1472": " tasya hyutpadyamānasyaivādisarge sahotpannā dharmajñānavairāgyaiśvaryasaṃjñakāścatvāro bhāvāḥ /",
    "GSP31jaymangu:1473": " ye tvādisargāduttarakālamutpannakāryakāraṇānāmasmadvidhānāṃ prayatnapūrvakā utpadyante,",
    "GSP31jaymangu:1474": " te vaikṛtāḥ //",
    "GSP31jaymangu:1475": " te ca dvividhāḥ /",
    "GSP31jaymangu:1476": " yadāha- 'dharmādyā dṛṣṭāḥ karaṇāśrayiṇaḥ kāryāśrayiṇaśca kalalādyāḥ'; iti /",
    "GSP31jaymangu:1477": " dharmādayaścatvāraḥ,",
    "GSP31jaymangu:1478": " viparītāścādharmādayaścatvāra ityaṣṭau /",
    "GSP31jaymangu:1479": " ete trayodaśavidhaṃ karaṇamāśritya pravartante /",
    "GSP31jaymangu:1480": " kāryaṃ pañca,",
    "GSP31jaymangu:1481": " kukṣisthasyāsya nicchuritasya tu kaumārayauvanavārddhakāni trayaḥ,",
    "GSP31jaymangu:1482": " ityaṣṭau bhāvāḥ /",
    "GSP31jaymangu:1483": " tatra vaikṛte dharmādibhiradhivāsitaṃ saṃsaratīti jñeyam // 43 // @----------------------------------------------------------------------",
    "GSP31jaymangu:1484": " kārikā 44 @----------------------------------------------------------------------",
    "GSP31jaymangu:1485": " nimittanaimittikaprasaṅgenetyuktam /",
    "GSP31jaymangu:1486": " tadubhayamapi darśayitumāha-",
    "GSP31jaymangu:1487": " dharmeṇa gamanamūrdhvaṃ,",
    "GSP31jaymangu:1488": " gamanamadhastādbhavatyadharmeṇa /",
    "GSP31jaymangu:1489": " jñānena cāpavargo,",
    "GSP31jaymangu:1490": " viparyayādiṣyate bandhaḥ // ISk_44 //",
    "GSP31jaymangu:1491": " 'dharmeṇa'; ityādi /",
    "GSP31jaymangu:1492": " dharmādinimittamūrdhvagamanādi naimittikam /",
    "GSP31jaymangu:1493": " tatra dharmeṇa yamaniyamalakṣaṇena gamanamūrdhvamiti,",
    "GSP31jaymangu:1494": " sūkṣmaśarīrasya devādivyavasthitirityarthaḥ //",
    "GSP31jaymangu:1495": " 'gamanamadhastādbhavayadharmeṇa'; iti /",
    "GSP31jaymangu:1496": " tiryagyoniṣu sthitiḥ /",
    "GSP31jaymangu:1497": " miśrānmanuṣyaloke sthitirityarthoktam //",
    "GSP31jaymangu:1498": " 'jñānena cāpavargaḥ'; iti /",
    "GSP31jaymangu:1499": " pradhānapuruṣāntarajñānākhyena jñānena liṅgaṃ nivartate /",
    "GSP31jaymangu:1500": " tataḥ kevalaḥ puruṣo bhavati //",
    "GSP31jaymangu:1501": " 'viparyayādiṣyate bandhaḥ'; iti /",
    "GSP31jaymangu:1502": " jñānaviparyayādajñānāt saṃsāracakrabandhaḥ,",
    "GSP31jaymangu:1503": " punaḥ punarāvartanam /",
    "GSP31jaymangu:1504": " sa ca triprakāraḥ - prakṛtibandhaḥ,",
    "GSP31jaymangu:1505": " dakṣiṇābandhaḥ,",
    "GSP31jaymangu:1506": " vikārabandhaśceti /",
    "GSP31jaymangu:1507": " yeṣāṃ prakṛtireva paratattvaṃ nānyat,",
    "GSP31jaymangu:1508": " teṣāṃ prakṛtivādināṃ prākṛtiko bandhaḥ /",
    "GSP31jaymangu:1509": " yeṣāmiṣṭāpūrtabhāvina eva divyādivyamānuṣabhogāḥ puruṣārtha iti,",
    "GSP31jaymangu:1510": " teṣāṃ karmavādināṃ dakṣiṇābandhaḥ /",
    "GSP31jaymangu:1511": " iṣṭāpūrtaṃ dakṣiṇeti /",
    "GSP31jaymangu:1512": " tathā coktam-",
    "GSP31jaymangu:1513": " agnihotraṃ tapaḥ satyaṃ devānāṃ paripālanam /",
    "GSP31jaymangu:1514": " atithirvaiśvadevaṃ ca iṣṭamityabhidhīyate //",
    "GSP31jaymangu:1515": " puṣkariṇyaḥ sabhā vāpyo devatāyatanāni ca /",
    "GSP31jaymangu:1516": " annapradānamārāmaḥ pūrtamityabhidhīyate //",
    "GSP31jaymangu:1517": " yeṣāṃ vikāra evaiśvaryalakṣaṇaḥ puruṣārtha iti,",
    "GSP31jaymangu:1518": " teṣāṃ vikāratvavādināṃ vaikāriko bandhaḥ // 44 // @----------------------------------------------------------------------",
    "GSP31jaymangu:1519": " kārikā 45 @----------------------------------------------------------------------",
    "GSP31jaymangu:1520": " vairāgyāt prakṛtilayaḥ,",
    "GSP31jaymangu:1521": " saṃsāro bhavati rājasādrāgāt /",
    "GSP31jaymangu:1522": " aiśvaryādavighāto viparyayāttadviparyāsaḥ // ISk_45 //",
    "GSP31jaymangu:1523": " 'vairāgyāt” ityādi /",
    "GSP31jaymangu:1524": " yo viṣayādidarśanādvirakto yamaniyamaparisthito na jñānaṃ paryeṣate,",
    "GSP31jaymangu:1525": " tasya mṛtasya vairāgyādaṣṭāsyu prakṛtiṣu pradhānāditanmātraparyantāsu layaḥ,",
    "GSP31jaymangu:1526": " sthūlaśarīreṇa viṣayopabhoganimittena yogaḥ /",
    "GSP31jaymangu:1527": " tallīnaścātmānaṃ muktamiva manyate na tu muktam,",
    "GSP31jaymangu:1528": " sargakāle punaḥ saṃsaraṇāt /",
    "GSP31jaymangu:1529": " yadā tu jñānaṃ paryeṣyate tadā mucyata eva /",
    "GSP31jaymangu:1530": " tathā coktam-",
    "GSP31jaymangu:1531": " jñānādatha virāgācca tathā kṛtsnasya saṃkṣayāt /",
    "GSP31jaymangu:1532": " ityevaṃ jāyate mokṣo mukta ātmastha ucyate // iti //",
    "GSP31jaymangu:1533": " 'saṃsāro bhavati rājasādrāgāt'; iti /",
    "GSP31jaymangu:1534": " vairāgyaviṣayo 'śubhaviṣayābhiṣvaṅgo rājaso rāgaḥ,",
    "GSP31jaymangu:1535": " tasya śubhāśubhakarmākṣepakatvāt /",
    "GSP31jaymangu:1536": " tasmāddevādiṣvayaṃ janādyajibhāvena (?) saṃsarati //",
    "GSP31jaymangu:1537": " 'aiśvaryādavighātaḥ'; iti /",
    "GSP31jaymangu:1538": " anaiśvaryāttadviparyāsa iti /",
    "GSP31jaymangu:1539": " avighātaviparyāso vighātaḥ,",
    "GSP31jaymangu:1540": " prārthitānāmaprāptirityarthaha /",
    "GSP31jaymangu:1541": " muktistu durotsāritaiva // 45 // @----------------------------------------------------------------------",
    "GSP31jaymangu:1542": " kārikā 46 @----------------------------------------------------------------------",
    "GSP31jaymangu:1543": " eṣāmaṣṭānāṃ buddhirūpāṇāmekena mokṣaḥ saptabhirbandhaḥ saṃsāra iti yadetannimittanaimittikaṃ ṣoḍaśamuktaṃ tatsaṃkṣepeṇa caturvidhamāha -",
    "GSP31jaymangu:1544": " eṣa pratyayasargo viparyayāśaktituṣṭisiddhyākhyaḥ /",
    "GSP31jaymangu:1545": " guṇavaiṣamyavimardena tasya bhedāstu pañcāśat // ISk_46 //",
    "GSP31jaymangu:1546": " 'eṣaḥ'; ityādi /",
    "GSP31jaymangu:1547": " pratyayaśabdena buddhirucyate /",
    "GSP31jaymangu:1548": " tasya sargo yaḥ ṣoḍaśavidha uktaḥ,",
    "GSP31jaymangu:1549": " eṣa viparyayāśaktituṣṭisiddhyākhyaḥ /",
    "GSP31jaymangu:1550": " viparyayādīnāmākhyā yasya pratyayasargasya sa tathoktaḥ /",
    "GSP31jaymangu:1551": " tatra viparyayamajñānam,",
    "GSP31jaymangu:1552": " aśaktirjñānādhigamāsāmarthyaṃ satyāmapyadhijigāṃsāyām,",
    "GSP31jaymangu:1553": " tuṣṭirmokṣopāyeṣu vaimukhyam,",
    "GSP31jaymangu:1554": " siddhirjñānaprāptiḥ //",
    "GSP31jaymangu:1555": " tasya catuvidhasya punaḥ pañcāśat bhedā bhavanti /",
    "GSP31jaymangu:1556": " kena prakāreṇetyāha- 'guṇavaiṣamyavimardena'; ityādi /",
    "GSP31jaymangu:1557": " sattvarajastamasāmanyo 'nyābhibhavadvāreṇa vaiṣamyaṃ viṣamabhāvaḥ,",
    "GSP31jaymangu:1558": " ekasya dvayorvādhikye 'nyasyānādhikyam /",
    "GSP31jaymangu:1559": " ekadvitriyogena ṣaḍvidhaṃ vaiṣamyam /",
    "GSP31jaymangu:1560": " tena dvayorvimardaḥ parasparakṣobhaḥ /",
    "GSP31jaymangu:1561": " tena hetunā bhavatītyarthaḥ // 46 // @----------------------------------------------------------------------",
    "GSP31jaymangu:1562": " kārikā 47 @----------------------------------------------------------------------",
    "GSP31jaymangu:1563": " tān bhedān darśayannāha-",
    "GSP31jaymangu:1564": " pañca viparyayabhedā bhavantyaśaktiśca karaṇavaikalyāt /",
    "GSP31jaymangu:1565": " aṣṭāviṃśatibhedā tuṣṭirnavadhā 'ṣṭadhāsiddhiḥ // ISk_47 //",
    "GSP31jaymangu:1566": " 'pañca viparyayabhedāḥ'; ityādi /",
    "GSP31jaymangu:1567": " ajñānākhyasya sargasya bhedāḥ pañca- tamo moho mahāmohastāmisro 'ndhatāmisraśceti /",
    "GSP31jaymangu:1568": " ata eva sāṃkhyapravacane kleśā ucyante /",
    "GSP31jaymangu:1569": " 'avidyāsmitārāgadveṣābhiniveśāḥ kleśāḥ'; iti /",
    "GSP31jaymangu:1570": " tatrāvidyākṣetramuttareṣām //",
    "GSP31jaymangu:1571": " 'aśaktiśca'; iti /",
    "GSP31jaymangu:1572": " aśaktyākhyaḥ sargaḥ //",
    "GSP31jaymangu:1573": " 'karaṇavaikalyāt'; iti /",
    "GSP31jaymangu:1574": " karaṇaṃ bāhyamābhyantaraṃ ca /",
    "GSP31jaymangu:1575": " tayorvaikalyādaṣṭāviṃśatibhedā yasyāḥ aśakteḥ sā bhavatīti vibhaktipariṇāmena yojyam /",
    "GSP31jaymangu:1576": " karaṇavaikalyaṃ ca guṇavaiṣamyavimardena bhavati //",
    "GSP31jaymangu:1577": " 'tuṣṭirnavadhā 'ṣṭadhā siddhiḥ'; /",
    "GSP31jaymangu:1578": " iti tuṣṭisargo navaprakāraḥ,",
    "GSP31jaymangu:1579": " siddhisargo 'ṣṭaprakāro bhavatītyarthaḥ /",
    "GSP31jaymangu:1580": " etaiḥ samudāyena pañcāśadbhedā iti // 47 // @----------------------------------------------------------------------",
    "GSP31jaymangu:1581": " kārikā 48 @----------------------------------------------------------------------",
    "GSP31jaymangu:1582": " tānavāntarabhedasahitān darśayannāha-",
    "GSP31jaymangu:1583": " bhedastamaso 'ṣṭavidho mohasya ca,",
    "GSP31jaymangu:1584": " daśavidho mahāmohaḥ /",
    "GSP31jaymangu:1585": " tāmisro 'ṣṭādaśadhā,",
    "GSP31jaymangu:1586": " tathā bhavatyandhatāmisraḥ // ISk_48 //",
    "GSP31jaymangu:1587": " 'bhedastamasaḥ'; ityādi /",
    "GSP31jaymangu:1588": " tama ityavidyocyate /",
    "GSP31jaymangu:1589": " sā cottareṣāṃ prasavabhūmiḥ /",
    "GSP31jaymangu:1590": " sā ca prakṛtiḥ /",
    "GSP31jaymangu:1591": " tattvavedināṃ satyapi vairāgye nāpavarga iti,",
    "GSP31jaymangu:1592": " jñānasyābhāvāt /",
    "GSP31jaymangu:1593": " tataśca teṣāmaṣṭāsveva prakṛtiṣu layo bhavatīti aṣṭavidhā avidyā,",
    "GSP31jaymangu:1594": " viṣayasyāṣṭavidhatvāt //",
    "GSP31jaymangu:1595": " mohasya cetiśabdenāṣṭavidho bheda ityanuvartate /",
    "GSP31jaymangu:1596": " moha ityasmitocyate /",
    "GSP31jaymangu:1597": " devā api vināśino 'pi,",
    "GSP31jaymangu:1598": " aṣṭaguṇamaiśvaryamāśritā ātmānamavināśinaṃ manyante /",
    "GSP31jaymangu:1599": " tataśca teṣāmaṣṭavidho mohaḥ,",
    "GSP31jaymangu:1600": " aiśvaryasyāṣṭavidhatvāt //",
    "GSP31jaymangu:1601": " 'daśavidho mahāmohaḥ';",
    "GSP31jaymangu:1602": " iti sukhānuśayo rāgo mahāmoha ityucyate /",
    "GSP31jaymangu:1603": " sa ca divyādivyaviṣayeṣu vartamāno daśavidho bhavati /",
    "GSP31jaymangu:1604": " tatra sūkṣmāstanmātralakṣaṇāḥ pañca,",
    "GSP31jaymangu:1605": " sukhaikasvabhāvatvāddvivyāḥ /",
    "GSP31jaymangu:1606": " sthūlāḥ pṛthivyādayaḥ pañca,",
    "GSP31jaymangu:1607": " sukhaduḥkhamohātmakatvādadivyāḥ //",
    "GSP31jaymangu:1608": " 'tāmisro 'ṣṭādaśadhā'; iti /",
    "GSP31jaymangu:1609": " duḥkhānuśayo dveṣastāmisra ityucyate /",
    "GSP31jaymangu:1610": " sa cāṣṭaguṇaiśvarye daśavidhe ca viṣaye pratibhavatītyaṣṭādaśavidhaḥ //",
    "GSP31jaymangu:1611": " 'tathā bhavatyandhatāmisraḥ'; iti /",
    "GSP31jaymangu:1612": " yathā tāmisro 'ṣṭādaśadhā tathā 'yamapītyarthaḥ /",
    "GSP31jaymangu:1613": " maraṇatrāso 'ndhatāmisra ucyate /",
    "GSP31jaymangu:1614": " sa cāṣṭaguṇaiśvarye daśavidhe ca viṣaye pratibhavatītyaṣṭādaśavidhaḥ //",
    "GSP31jaymangu:1615": " 'tathā bhavatyandhatāmisraḥ'; iti /",
    "GSP31jaymangu:1616": " yathā tāmisro 'ṣṭādaśadhā tathā 'yamapītyarthaḥ /",
    "GSP31jaymangu:1617": " maraṇatrāso 'ndhatāmisra ucyate /",
    "GSP31jaymangu:1618": " sa cāṣṭaguṇaiśvarye daśavidhe viṣaya eva bhavatīti /",
    "GSP31jaymangu:1619": " evaṃ dviṣaṣṭibhedamajñānamuktam // 48 // @----------------------------------------------------------------------",
    "GSP31jaymangu:1620": " kārikā 49 @----------------------------------------------------------------------",
    "GSP31jaymangu:1621": " aśaktiḥ karaṇavaikalyādityuktam,",
    "GSP31jaymangu:1622": " tasyā bhedān darśayitumāha-",
    "GSP31jaymangu:1623": " ekādaśendriyavadhaḥ saha buddhivadhairaśaktirupadiṣṭā /",
    "GSP31jaymangu:1624": " saptadaśadhā ca buddherviparyayāstuṣṭisiddhinām // ISk_49 //",
    "GSP31jaymangu:1625": " 'ekādaśa'; ityādi /",
    "GSP31jaymangu:1626": " ekādaśānāmindriyāṇāmekādaśaivopaghātāḥ /",
    "GSP31jaymangu:1627": " śrotracakṣurghrāṇānāṃ bādhiryāndhatvāghrātṛtvāni,",
    "GSP31jaymangu:1628": " vāco mūkatvam,",
    "GSP31jaymangu:1629": " jihvāyā jāḍyam,",
    "GSP31jaymangu:1630": " manasa unmādaḥ,",
    "GSP31jaymangu:1631": " pāṇipādopasthānāṃ kauṇyapaṅgutvaklaibyāni,",
    "GSP31jaymangu:1632": " tvagindriyasya kuṣṭhaḥ,",
    "GSP31jaymangu:1633": " pāyorudāvarta iti /",
    "GSP31jaymangu:1634": " bādhiryamāndhyāghrātṛtve mūkatā jaḍatā tathā /",
    "GSP31jaymangu:1635": " unmādakauṇyakuṣṭhāni klaibyodāvartapaṅgutāḥ // iti //",
    "GSP31jaymangu:1636": " ata indriyavadhā aśaktirityupadiṣṭāḥ sāṃkhyācāryaiḥ //",
    "GSP31jaymangu:1637": " 'saha buddhivadhaiḥ'; iti /",
    "GSP31jaymangu:1638": " buddherapi vadhā aśaktirupadiṣṭā //",
    "GSP31jaymangu:1639": " te kiyanta ityāha- 'saptadaśadhā ca buddhervupayayāstuṣṭisiddhīnām'; iti /",
    "GSP31jaymangu:1640": " tuṣṭayo nava,",
    "GSP31jaymangu:1641": " siddhayaścāṣṭau /",
    "GSP31jaymangu:1642": " vakṣyamāṇāmbhasāṃ ye viparyayāste saptadaśavidhā buddherjñeyāḥ /",
    "GSP31jaymangu:1643": " evamaśaktiraṣṭāviṃśatibhedā yayā kramasvaśakto bhavati //",
    "GSP31jaymangu:1644": " nanu pratyayasarga ityuktam,",
    "GSP31jaymangu:1645": " nāyamindriyavadhaḥ pratyayasargaḥ kiñcidahaṅkārasarga iti satyam,",
    "GSP31jaymangu:1646": " ahaṅkārasya pratyayasargatvāt tatsargo 'pi pratyayasarga ucyate /",
    "GSP31jaymangu:1647": " dharmo vā pratyayaḥ sargaḥ // 49 // @----------------------------------------------------------------------",
    "GSP31jaymangu:1648": " kārikā 50 @----------------------------------------------------------------------",
    "GSP31jaymangu:1649": " tuṣṭibhedānāha-",
    "GSP31jaymangu:1650": " ādhyātmikāścatasraḥ prakṛtyupādānakālabhāgyākhyāḥ /",
    "GSP31jaymangu:1651": " bāhyā viṣayoparamāt pañca,",
    "GSP31jaymangu:1652": " nava tuṣṭayo 'bhimatāḥ // ISk_50 //",
    "GSP31jaymangu:1653": " 'ādhyātmikāḥ'; ityādinā /",
    "GSP31jaymangu:1654": " prakṛtyādīnyākhyā yāsāṃ tuṣṭīnāṃ tāstathoktāḥ /",
    "GSP31jaymangu:1655": " tatra prakṛtiḥ pradhānam /",
    "GSP31jaymangu:1656": " saiva vyaktātmanā pariṇamya bandhamokṣau kuruta ityetāvanmātropadeśāt tuṣṭo bhavati yastasya prakṛtyākhyā tuṣṭirambha ityucyate //",
    "GSP31jaymangu:1657": " upādīyate prāpyate mokṣo 'nenetyupādānam /",
    "GSP31jaymangu:1658": " pravrajyāliṅgaṃ cātra daṇḍādi /",
    "GSP31jaymangu:1659": " na prakṛtijñānamātreṇa muktiḥ /",
    "GSP31jaymangu:1660": " 'upādānena cāpare';",
    "GSP31jaymangu:1661": " ityasmādadvitīyādupadeśādihaiva muktiḥ prāptavyeti parituṣṭaḥ pravrajito 'yaṃ tasya dvitīyā upādānākhyā tuṣṭiḥ salilamucyate //",
    "GSP31jaymangu:1662": " kalyata iti kālā /",
    "GSP31jaymangu:1663": " mahadādisūkṣmaparyantena liṅgena saṃsaratā 'pareṇa mokṣo na prakṛtyupādānamātrādihaiva",
    "GSP31jaymangu:1664": " janmanīti tasmāttṛtīyādupadeśāt tuṣṭo yaḥ kālāpekṣī sthitastasya kālākhyā tuṣṭirodha ityucyate //",
    "GSP31jaymangu:1665": " yasyāparaṃ bhāgyamasti tasya mokṣaḥ,",
    "GSP31jaymangu:1666": " prakṛtyupādānakālamātreṇa na,",
    "GSP31jaymangu:1667": " kaścidviparītabhāgadheyo 'stīti tasmāccaturthādupadeśāt tuṣṭo yo bhāgyāpekṣī sthitastasya caturthī vṛṣṭirityucyate /",
    "GSP31jaymangu:1668": " etāścatasra ātmānamadhikṛtya bhavantītyādhyātmikāḥ ātmanā moktavyamiti kṛtvā //",
    "GSP31jaymangu:1669": " 'bāhyaviṣayoparamācca'; iti /",
    "GSP31jaymangu:1670": " śabdādibhyo vyāvṛttiruparamaṇaṃ pañcadhā bhavati /",
    "GSP31jaymangu:1671": " ārjanarakṣaṇakṣayasaṅgahiṃsādoṣadarśanāt /",
    "GSP31jaymangu:1672": " tatra viṣayārjane mahadduḥkhaṃ tadalpaviṣayebhya ityārjanadoṣadarśanānnivṛttasya tuṣṭiriyaṃ pañcamī sutāramityucyate //",
    "GSP31jaymangu:1673": " viṣayā ārjituṃ śakyāḥ,",
    "GSP31jaymangu:1674": " rakṣaṇaṃ tu duḥkhaṃ bahubhiḥ tajjanyamānānāṃ (?)",
    "GSP31jaymangu:1675": " syāditi rakṣaṇadarśanānnivṛtasya tuṣṭiriyaṃ ṣaṣṭhī supāramityucyate //",
    "GSP31jaymangu:1676": " viṣayā ārjituṃ rakṣituṃ kṣaye ca pratividhātuṃ śakyāḥ,",
    "GSP31jaymangu:1677": " kintūpabhujyamānā mahatīmātmasaktiṃ kurvanti,",
    "GSP31jaymangu:1678": " tadaprāptau ca mahadduḥkhamiti saṅgadoṣadarśanāduparastasyāṣṭamī tuṣṭiranuttamāmbha ityucyate //",
    "GSP31jaymangu:1679": " sarvaṃ śakyaṃ kintvanupahatya bhūtāni na bhogaḥ sambhavati /",
    "GSP31jaymangu:1680": " bhūtopaghātānmahadaniṣṭaphalamiti hiṃsādoṣadarśanāduparatasya tuṣṭiriyaṃ navamī uttamāmbha ityucyate /",
    "GSP31jaymangu:1681": " etāḥ pañca viṣayadvāreṇeti bhavantīti bāhyāḥ /",
    "GSP31jaymangu:1682": " tatpūrvikāścādhyātmikāḥ,",
    "GSP31jaymangu:1683": " viṣaye tatparasyādhyātmikatuṣṭyasambhavāt //",
    "GSP31jaymangu:1684": " tatra prakṛtyupādānakālā na mokṣopāyā ityupadiṣṭamapi yo vaimukhyānna pratipadyate tasyādhyātmikāścatasraḥ,",
    "GSP31jaymangu:1685": " viṣayoparamācca bāhyāḥ pañceti nava tuṣṭayaḥ /",
    "GSP31jaymangu:1686": " tā buddhivadhā ityucante /",
    "GSP31jaymangu:1687": " teṣāṃ śakterantarbhavati [?] /",
    "GSP31jaymangu:1688": " tāsāṃ catuṣṣaṣṭīnāṃ mahatprabhṛtayo viparyayeṇa saṃjñā /",
    "GSP31jaymangu:1689": " tadubhayamapi buddhāvantarbhūtaṃ tatsargatvāt // 50 // @----------------------------------------------------------------------",
    "GSP31jaymangu:1690": " kārikā 51 @----------------------------------------------------------------------",
    "GSP31jaymangu:1691": " katibhedā jñānājñānalakṣaṇā siddhirityāha-",
    "GSP31jaymangu:1692": " ūhaḥ śabdo 'dhyayanaṃ duḥkhavighātāstrayaḥ suhṛtprāptiḥ /",
    "GSP31jaymangu:1693": " dānaṃ ca siddhayo 'ṣṭau,",
    "GSP31jaymangu:1694": " siddheḥ pūrvo 'ṅkuśastrividhaḥ // ISk_51 //",
    "GSP31jaymangu:1695": " 'ūhaḥ śabdo 'dhyayanam'; ityādi /",
    "GSP31jaymangu:1696": " siddhirjñānaprāptiḥ,",
    "GSP31jaymangu:1697": " tasyā bhedā upāyabhedāt /",
    "GSP31jaymangu:1698": " ūha iti /",
    "GSP31jaymangu:1699": " janmāntarasaṃskṛtadhiyo yasya bandhamokṣakāraṇamutprekṣamāṇasya pradhānapuruṣāntarajñānamutpadyate tasya siddhirūhahetukā prathamā tāramityucyate",
    "GSP31jaymangu:1700": " yasya sāṃkhyaśāstrapāṭhamanyadīyamākarṇya tattvajñānamutpadyate,",
    "GSP31jaymangu:1701": " sā siddhiḥ śabdahetukā dvitīyā sutāramityucyate //",
    "GSP31jaymangu:1702": " yasya śiṣyācāryasambandhena sāṃkhyaśāstraṃ śabdato 'rthataścādhītya jñānamutpadyate,",
    "GSP31jaymangu:1703": " tasyādhyayanahetukā /",
    "GSP31jaymangu:1704": " adhyayanena hi tatparijñānāt /",
    "GSP31jaymangu:1705": " eṣā tṛtīyā tāravi ityucyate //",
    "GSP31jaymangu:1706": " 'duḥkhavighātāstrayaḥ'; iti /",
    "GSP31jaymangu:1707": " yo 'pyādhyātmikenādhibhautikenādhidaivikena vā bhāvitastadvighātārthaṃ jñānaṃ paryeṣyati,",
    "GSP31jaymangu:1708": " ūhena śabdenādhyayanena vā,",
    "GSP31jaymangu:1709": " tasya tadvighātahetukāḥ pramādapramuditamodanākhyāstisraḥ,",
    "GSP31jaymangu:1710": " upāyasya tritvāditi /",
    "GSP31jaymangu:1711": " pūrvā yāstisraḥ siddhyayastā na duḥkhahetukā iti boddhavyāḥ //",
    "GSP31jaymangu:1712": " 'suhṛtprāptiḥ'; iti /",
    "GSP31jaymangu:1713": " yo 'dhigatatattvaḥ suhṛdaṃ prāpya jñānamadhigacchati,",
    "GSP31jaymangu:1714": " tasya suhṛtprāptipūrvikā /",
    "GSP31jaymangu:1715": " mitraṃ hi snehāt jñānaṃ prakāśayati /",
    "GSP31jaymangu:1716": " iyaṃ saptamī ramyakamityucyate //",
    "GSP31jaymangu:1717": " dānaṃ ca siddhihetuḥ /",
    "GSP31jaymangu:1718": " dānena hyārādhito jñānī jñānaṃ prayacchati /",
    "GSP31jaymangu:1719": " iyamaṣṭamī sadāpramuditamityucyate //",
    "GSP31jaymangu:1720": " tadviparītā asiddhayaḥ /",
    "GSP31jaymangu:1721": " mandabuddhitvānnohate yastasyānūhahetukā asiddhiḥ /",
    "GSP31jaymangu:1722": " yaḥ śakto 'pi sāṃkhyaśāstraṃ śṛṇvannapi buddhidaurbalyānna buddhyati tasya śabdahetukā asiddhiḥ /",
    "GSP31jaymangu:1723": " buddhidoṣa evāyam /",
    "GSP31jaymangu:1724": " yasya gurupūrvakaṃ nādhyayanaṃ buddhidoṣādeva tasyānadhyayanahetukā asiddhiḥ /",
    "GSP31jaymangu:1725": " na yatra mitrasaṃgraho na ca dānamityaṣṭāvasiddhayo buddhivadhā aśaktāvantarbhūtāḥ /",
    "GSP31jaymangu:1726": " tāsāṃ cāsiddhīnāṃ moṣamuṣṇāmānoramityādyāḥ [?] saṃjñāḥ /",
    "GSP31jaymangu:1727": " buddhāvantarbhūtaṃ tatsargatvāt //",
    "GSP31jaymangu:1728": " 'siddheḥ pūrvo 'ṅkuśastrividhaḥ'; iti /",
    "GSP31jaymangu:1729": " tasyā aṣṭavidhāyāḥ siddheryaḥ pūrvo viparyayāśaktituṣṭyākhyastrividha uktaḥ so 'ṅkuśa ivetyaṅkuśa uktaḥ /",
    "GSP31jaymangu:1730": " tena hyasvatantrīkṛto lokaḥ saṃsāracakre 'vatiṣṭhate /",
    "GSP31jaymangu:1731": " tatra viparyayādiṣyate bandha iti vacanāt pañcavidhamajñānamaṅkuśaḥ /",
    "GSP31jaymangu:1732": " aśaktiḥ karaṇavaikalyam,",
    "GSP31jaymangu:1733": " tato hi jñānāprāptirityaṅkuśaḥ /",
    "GSP31jaymangu:1734": " tuṣṭirapyaṅkuśaḥ /",
    "GSP31jaymangu:1735": " tadā prakṛtyupādānakālabhāgyā mokṣopāyā iti,",
    "GSP31jaymangu:1736": " viṣayoparamācca mukta ityetāvanmātrādupadeśāt tuṣṭo na jñānaṃ paryeṣyati /",
    "GSP31jaymangu:1737": " yadā tu paryeṣyati tadā 'naṅkuśa ityarthaḥ /",
    "GSP31jaymangu:1738": " ete pratyayasargabhedāḥ pañcāśat padārthāḥ,",
    "GSP31jaymangu:1739": " astitvādayaśca daśa /",
    "GSP31jaymangu:1740": " te cāsyāmeva saptatyāṃ nirdiṣṭāḥ /",
    "GSP31jaymangu:1741": " tathā cāha saṃgrahakāraḥ-",
    "GSP31jaymangu:1742": " astitvamekatvamathārthavattvaṃ pārārthyamanyatvamakartṛbhāvaḥ /",
    "GSP31jaymangu:1743": " yogo viyogo bahavaḥ pumāṃsaḥ sthitiḥ śarīrasya ca śeṣavṛttiḥ // iti //",
    "GSP31jaymangu:1744": " ekatvamarthavattvaṃ pārārthyaṃ ceti pradhānamadhikṛtyoktam /",
    "GSP31jaymangu:1745": " anyatvamakartṛtvaṃ bahutvaṃ ceti puruṣamadhikṛtya /",
    "GSP31jaymangu:1746": " astitvaṃ yogo viyogaścetyubhayamadhikṛtya /",
    "GSP31jaymangu:1747": " sthitirmūlasūkṣmamadhikṛtya /",
    "GSP31jaymangu:1748": " vakṣyati- 'tiṣṭhati saṃskāravaśāt'; iti /",
    "GSP31jaymangu:1749": " ete ṣaṣṭi padārthāḥ,",
    "GSP31jaymangu:1750": " tadarthaṃ śāstraṃ ṣaṣṭitantramityucyate // 51 // @----------------------------------------------------------------------",
    "GSP31jaymangu:1751": " kārikā 52 @----------------------------------------------------------------------",
    "GSP31jaymangu:1752": " pūrvotpannaṃ liṅgaṃ bhāvairadhivāsitaṃ saṃsaratītyuktam,",
    "GSP31jaymangu:1753": " tatra kiṃ bhāvā api pūrvamutpannāḥ kiṃ liṅgamevetyatrāha-",
    "GSP31jaymangu:1754": " na vinā bhāvairliṅgam,",
    "GSP31jaymangu:1755": " na vinā liṅgena bhāvaniṣpattiḥ /",
    "GSP31jaymangu:1756": " liṅgākhyo bhāvākhyastasmāddvividhaḥ pravartate sargaḥ // ISk_52 //",
    "GSP31jaymangu:1757": " 'na vinā'; ityādi /",
    "GSP31jaymangu:1758": " yadi bhāvā na pūrvotpannāstairvinā liṅgamapi nāsti /",
    "GSP31jaymangu:1759": " saṃsaraṇārthaṃ liṅgaṃ saṃsāranimittaṃ ca bhāvāḥ //",
    "GSP31jaymangu:1760": " 'na vinā liṅgena bhāvaniṣpattiḥ'; iti /",
    "GSP31jaymangu:1761": " liṅgaṃ vinā na bhāvāniṣpattiḥ,",
    "GSP31jaymangu:1762": " liṅgāśritatvādbhāvānām /",
    "GSP31jaymangu:1763": " yasmādevaṃ tasmāt liṅgākhyo bhāvākhyaśca dviprakāraḥ pradhānatvāt sargo bhavatīti /",
    "GSP31jaymangu:1764": " sṛjyata iti sargaḥ // 52 // @----------------------------------------------------------------------",
    "GSP31jaymangu:1765": " kārikā 53 @----------------------------------------------------------------------",
    "GSP31jaymangu:1766": " yathā dvāvetau pūrvotpannau tatha bhūtasargo 'pīti darśayannāha-",
    "GSP31jaymangu:1767": " aṣṭavikalpa daivastairyagyonyaśca pañcadhā bhavati /",
    "GSP31jaymangu:1768": " mānuṣyacaikavidhaḥ,",
    "GSP31jaymangu:1769": " samāsato bhautikaḥ sargaḥ // ISk_53 //",
    "GSP31jaymangu:1770": " 'aṣṭavikalpaḥ'; ityādi /",
    "GSP31jaymangu:1771": " devānāmayaṃ daivaḥ /",
    "GSP31jaymangu:1772": " so 'ṣṭavidhaḥ /",
    "GSP31jaymangu:1773": " tadyathā brāhmaḥ,",
    "GSP31jaymangu:1774": " prājāpatyaḥ,",
    "GSP31jaymangu:1775": " sauraḥ,",
    "GSP31jaymangu:1776": " āsuraḥ,",
    "GSP31jaymangu:1777": " gāndharvaḥ,",
    "GSP31jaymangu:1778": " yākṣaḥ,",
    "GSP31jaymangu:1779": " rākṣasaḥ,",
    "GSP31jaymangu:1780": " paiśācaśceti //",
    "GSP31jaymangu:1781": " 'tairyagyonyaśca pañcadhā bhavati'; iti /",
    "GSP31jaymangu:1782": " tiryagyonīnāmayaṃ tairyagyonyaḥ /",
    "GSP31jaymangu:1783": " paśumṛgapakṣisarīsṛpasthāvarabhedāt pañcavidhaḥ /",
    "GSP31jaymangu:1784": " tatra gavādyā rāsabhāntāḥ paśavaḥ /",
    "GSP31jaymangu:1785": " siṃhādyā biḍālāntā mṛgāḥ /",
    "GSP31jaymangu:1786": " haṃsādyā maśakāntāḥ pakṣiṇaḥ /",
    "GSP31jaymangu:1787": " sarpādayaḥ kṛmyantāḥ sarīsṛpāḥ /",
    "GSP31jaymangu:1788": " vṛkṣādayaḥ sthūṇāntāḥ sthāvarā iti //",
    "GSP31jaymangu:1789": " 'mānuṣyaścaikavidhaḥ'; iti /",
    "GSP31jaymangu:1790": " manuṣyāṇāmayaṃ mānuṣyaḥ /",
    "GSP31jaymangu:1791": " evaṃvidhasaṃsthānasyaikavidhatvāt /",
    "GSP31jaymangu:1792": " brāhmādibhedo 'pi sattvarajastamasāṃ vikalpāt kālavyavahāranimittam //",
    "GSP31jaymangu:1793": " 'samāsataḥ'; iti /",
    "GSP31jaymangu:1794": " saṃkṣepeṇa /",
    "GSP31jaymangu:1795": " vistaraṃ...tastasyaiva (?)",
    "GSP31jaymangu:1796": " - jarāyujāṇḍajoṣmajodbhijjākhyāścatvāro bhedāḥ śāstrāntare draṣṭavyāḥ /",
    "GSP31jaymangu:1797": " udbhijjāḥ sthāvarāḥ //",
    "GSP31jaymangu:1798": " 'bhautikaḥ sargaḥ'; iti /",
    "GSP31jaymangu:1799": " bhūteṣu bhavo bhautikaḥ,",
    "GSP31jaymangu:1800": " lokotpāda ityarthaḥ /",
    "GSP31jaymangu:1801": " sa ca dvividhaḥ // 53 // @----------------------------------------------------------------------",
    "GSP31jaymangu:1802": " kārikā 53 @----------------------------------------------------------------------",
    "GSP31jaymangu:1803": " sthūlaśarīre sattvayi kaścideva kvacidadhikyena vartata iti darśayannāha-",
    "GSP31jaymangu:1804": " ūrdhvaṃ sattvaviśālastamoviśālaśca mūlataḥ sargaḥ /",
    "GSP31jaymangu:1805": " madhye rajoviśālo,",
    "GSP31jaymangu:1806": " brahmādistambaparyantaḥ // ISk_54 //",
    "GSP31jaymangu:1807": " 'ūrdhvam'; ityādi /",
    "GSP31jaymangu:1808": " brahmā ādiryasya sargasya stambaśca tṛṇaviṭapaparyantaḥ,",
    "GSP31jaymangu:1809": " sa brahmādistambaparyantaḥ sargaḥ /",
    "GSP31jaymangu:1810": " sa ūrdhvaḥ sattvaviśālaḥ /",
    "GSP31jaymangu:1811": " ūrdhvaṃ devalokastasyotkṛṣṭatvāt tatra sāttvika ityarthaḥ /",
    "GSP31jaymangu:1812": " devalokasya sattvabahulatvāt //",
    "GSP31jaymangu:1813": " 'tamoviśālaśca mūlataḥ sargaḥ'; iti /",
    "GSP31jaymangu:1814": " tairyagyono mūlam,",
    "GSP31jaymangu:1815": " tasyādhamatvāt /",
    "GSP31jaymangu:1816": " tasmin mūle tamo 'dhikaṃ tamobahulatvāt //",
    "GSP31jaymangu:1817": " 'madhye rajoviśālaḥ'; iti /",
    "GSP31jaymangu:1818": " manuṣyaloke madhye /",
    "GSP31jaymangu:1819": " uttarādharabhāvāt tatra duḥkhabahulatvāt // 54 // @----------------------------------------------------------------------",
    "GSP31jaymangu:1820": " kārikā 55 @----------------------------------------------------------------------",
    "GSP31jaymangu:1821": " yadi triṣu lokeṣu liṅgaṃ saṃsarati,",
    "GSP31jaymangu:1822": " tadeva tarhi sāṃsārikaṃ sukhaṃ duḥkhaṃ vāpnoti,",
    "GSP31jaymangu:1823": " tasyaiva sāṃsārikatvādityāha-",
    "GSP31jaymangu:1824": " tatra jarāmaraṇakṛtaṃ duḥkhaṃ prāpnoti cetanaḥ puruṣaḥ /",
    "GSP31jaymangu:1825": " liṅgasyāvinivṛttestasmād duḥkhaṃ svabhāvena // ISk_55 //",
    "GSP31jaymangu:1826": " 'tatra'; ityādi /",
    "GSP31jaymangu:1827": " teṣu lokeṣu jarāmaraṇakṛtamiti caturduḥkhopalakṣaṇārtham /",
    "GSP31jaymangu:1828": " garbhaduḥkham,",
    "GSP31jaymangu:1829": " janmaduḥkham,",
    "GSP31jaymangu:1830": " jarāduḥkham,",
    "GSP31jaymangu:1831": " maraṇaduḥkhamiti /",
    "GSP31jaymangu:1832": " tatra mātuḥ kukṣau andhatamasīva praviṣṭasya saṅkucanaprasāraṇaduḥkhaṃ garbhaduḥkham /",
    "GSP31jaymangu:1833": " jāyamānasya māturudarānnirgacchato janmaduḥkham /",
    "GSP31jaymangu:1834": " va.....pālataskhalanādiduḥkhaṃ jarāduḥkham /",
    "GSP31jaymangu:1835": " maraṇāvasthāyāṃ sthūlaśarīraṃ tyajato maraṇaduḥkham /",
    "GSP31jaymangu:1836": " etattvādhyātmikaṃ duḥkhe 'ntarbhūtamaprītaduḥkhaṃ buddhyādhyavasitaṃ puruṣaḥ prāpnoti tasya cetanatvāt,",
    "GSP31jaymangu:1837": " na tu liṅgamacetanatvāditi bhāvaḥ //",
    "GSP31jaymangu:1838": " kiyantaṃ kālamityāha- 'liṅgasyāvinivṛtteḥ'; iti /",
    "GSP31jaymangu:1839": " yāvalliṅgasyāvinivṛttistāvadityarthaḥ /",
    "GSP31jaymangu:1840": " tasya ca nivṛttiḥ pradhānapuruṣāntarajñānāt /",
    "GSP31jaymangu:1841": " yataścaivaṃ tasmādduḥkhaṃ svabhāvena /",
    "GSP31jaymangu:1842": " liṅgagarbhādyavasthāsu svabhāvato duḥkhamityarthaḥ /",
    "GSP31jaymangu:1843": " lokatraye sukhamapi prāpnoti,",
    "GSP31jaymangu:1844": " tannoktaṃ tasyāniyatatvāt /",
    "GSP31jaymangu:1845": " jarādiduḥkhaṃ tu niyatamiti // 55 // @----------------------------------------------------------------------",
    "GSP31jaymangu:1846": " kārikā 56 @----------------------------------------------------------------------",
    "GSP31jaymangu:1847": " yo 'yaṃ bhāvaliṅgabhūtatatsargaḥ sa kimīśvarāt,",
    "GSP31jaymangu:1848": " yathocyate-",
    "GSP31jaymangu:1849": " īśvaraprerito gacchet svargaṃ vā śvabhrameva vā /",
    "GSP31jaymangu:1850": " iti, kiṃ vā puruṣāt,",
    "GSP31jaymangu:1851": " yathocyate-",
    "GSP31jaymangu:1852": " puruṣa evedaṃ sarvaṃ yadbhūtaṃ yacca bhavyam /",
    "GSP31jaymangu:1853": " iti, kiṃ vā svabhāvāt,",
    "GSP31jaymangu:1854": " yathocyate-",
    "GSP31jaymangu:1855": " svabhāvikamevedaṃ sarvaṃ jagannahi marudādayaḥ kenacit kriyante /",
    "GSP31jaymangu:1856": " ityatrāha-",
    "GSP31jaymangu:1857": " ityeṣa prakṛtikṛto mahadādiviśeṣabhūtaparyantaḥ /",
    "GSP31jaymangu:1858": " pratipuruṣavimokṣārthaṃ svārtha iva parārtha ārambhaḥ // ISk_56 //",
    "GSP31jaymangu:1859": " 'ityeṣa prakṛtikṛtaḥ'; ityādi /",
    "GSP31jaymangu:1860": " ārabhyata ityārambhaḥ /",
    "GSP31jaymangu:1861": " prakṛtikṛta iti pradhānakṛtaḥ,",
    "GSP31jaymangu:1862": " neśvarādikṛta ityarthaḥ /",
    "GSP31jaymangu:1863": " lokatrayaṃ triguṇātmakaṃ bhavati,",
    "GSP31jaymangu:1864": " tacca triguṇāyā eva prakṛterutpadyate /",
    "GSP31jaymangu:1865": " napai svabhāvikam,",
    "GSP31jaymangu:1866": " viparītaguṇadoṣaprasaṅgāddeśāniyamayogācca //",
    "GSP31jaymangu:1867": " sa kiṃsvarūpa ityāha- 'mahadādiviśeṣabhūtaparyantaḥ'; iti /",
    "GSP31jaymangu:1868": " buddhirādiryasyārambhasya /",
    "GSP31jaymangu:1869": " bhūtāni lokatraye yānyabhinnasaṃsthānāni sthūlaśarīrākhyāni /",
    "GSP31jaymangu:1870": " viṣayāśca /",
    "GSP31jaymangu:1871": " bāhyāśca viṣayāḥ sūkṣmāḥ sthūlāḥ /",
    "GSP31jaymangu:1872": " te paryante 'vasāne yasya sa tathoktaḥ /",
    "GSP31jaymangu:1873": " anena bhāvaliṅgabhūtasargākhyāstraya ākhyātāḥ //",
    "GSP31jaymangu:1874": " kimarthamayaṃ pradhānasyārambha ityatrāha- 'pratipuruṣavimokṣārtham'; iti /",
    "GSP31jaymangu:1875": " ekaikasya puruṣasya puruṣasya vimuktyarthamārambhaḥ,",
    "GSP31jaymangu:1876": " puruṣāṇāṃ bahutvāt /",
    "GSP31jaymangu:1877": " bhāvasarge bhūtasarge cāneka iti darśayati /",
    "GSP31jaymangu:1878": " tathāhi mokṣārthaṃ viṣayopabhogārthaṃ cāyamārambha iti draṣṭavyam /",
    "GSP31jaymangu:1879": " pradhānena hi puruṣārthaḥ kartavyaḥ /",
    "GSP31jaymangu:1880": " sa ca dvividhaḥ /",
    "GSP31jaymangu:1881": " viṣayopabhogaḥ kaivalyaṃ ca /",
    "GSP31jaymangu:1882": " tadubhayaṃ kṛtvā nivartata iti //",
    "GSP31jaymangu:1883": " 'svārthaḥ'; iti /",
    "GSP31jaymangu:1884": " yaḥ kaścit devadattasvārtha eva parārtho rahititaṃ pravartate na parastapastakaroti (?)",
    "GSP31jaymangu:1885": " tathā pradhānamapītyarthaḥ // 56 // @----------------------------------------------------------------------",
    "GSP31jaymangu:1886": " kārikā 57 @----------------------------------------------------------------------",
    "GSP31jaymangu:1887": " nanu ca sacetanasya buddhipūrvikā pravṛttirbhavati,",
    "GSP31jaymangu:1888": " pradhānasyācetanatvātkathaṃ lokatraye puruṣaṃ viṣayaiḥ saṃyojya dhyānena vipramocya nivarteta /",
    "GSP31jaymangu:1889": " kathamevaṃvidhā pravṛttiḥ /",
    "GSP31jaymangu:1890": " nāyaṃ niyamaḥ,",
    "GSP31jaymangu:1891": " acetanānāmapi loke pravṛttidarśanāt / yadāha-",
    "GSP31jaymangu:1892": " vatsavivṛddhinimittaṃ kṣīrasya yathā pravṛttirajñasya /",
    "GSP31jaymangu:1893": " puruṣavimokṣanimittaṃ tathā pravṛttiḥ pradhānasya // ISk_57 //",
    "GSP31jaymangu:1894": " 'vatsavivṛddhinimittam'; ityādi /",
    "GSP31jaymangu:1895": " vatsasya vivṛddhiḥ puṣṭiḥ /",
    "GSP31jaymangu:1896": " tasyā nimittam //",
    "GSP31jaymangu:1897": " 'kṣīrasya yathā pravṛttirajñasya'; iti /",
    "GSP31jaymangu:1898": " acetanasya /",
    "GSP31jaymangu:1899": " yathā tṛṇadikamacetanaṃ gavāśitaṃ pītaṃ ca,",
    "GSP31jaymangu:1900": " vatsasya puṣṭiḥ kartavyeti,",
    "GSP31jaymangu:1901": " kṣīrātmanā pariṇamati kṛtārthaṃ ca nivartata iti // 57 // @----------------------------------------------------------------------",
    "GSP31jaymangu:1902": " kārikā 58 @----------------------------------------------------------------------",
    "GSP31jaymangu:1903": " yadi puruṣavimokṣārthaṃ pradhānasya pravṛttiḥ,",
    "GSP31jaymangu:1904": " pravṛtteḥ prāk puruṣasya kaivalyaṃ sthitameva,",
    "GSP31jaymangu:1905": " tat kiṃ tena pravṛttena?",
    "GSP31jaymangu:1906": " tathā cāhuḥ -",
    "GSP31jaymangu:1907": " madhvarthaṃ prasthitaḥ kaścid grāmābhyāśe tu mākṣikam /",
    "GSP31jaymangu:1908": " akke cenmadhu vindeta kimarthaṃ parvataṃ vrajet // iti //",
    "GSP31jaymangu:1909": " atrāha-",
    "GSP31jaymangu:1910": " autsukyanivṛttyarthaṃ yathā kriyāsu pravartate lokaḥ /",
    "GSP31jaymangu:1911": " puruṣasya vimokṣārthaṃ pravartate tadvadavyaktam // ISk_58 //",
    "GSP31jaymangu:1912": " 'autsukyam'; ityādi /",
    "GSP31jaymangu:1913": " yathautsukyanivṛttyarthamabhimatakriyāsu lokaḥ pravartate,",
    "GSP31jaymangu:1914": " tadvat pralayāvasthāyāṃ puruṣo 'pi mokṣanimittaṃ yadautsukyaṃ tannivṛttaye pravartayetpradhānamiti // 58 // @----------------------------------------------------------------------",
    "GSP31jaymangu:1915": " kārikā 59 @----------------------------------------------------------------------",
    "GSP31jaymangu:1916": " udāharaṇāntaramāha-",
    "GSP31jaymangu:1917": " raṅgasya darśayitvā nivartate narttakī yathā nṛttāt /",
    "GSP31jaymangu:1918": " puruṣasya tathā ';",
    "GSP31jaymangu:1919": " 'tmānaṃ prakāśya vinivartate prakṛtiḥ // ISk_59 //",
    "GSP31jaymangu:1920": " 'raṅgasya'; ityādi /",
    "GSP31jaymangu:1921": " nṛtyatīti narttakī /",
    "GSP31jaymangu:1922": " sā tathā raṅgasya nṛttaṃ darśayitvā tasmānnṛttānnivartate viramati,",
    "GSP31jaymangu:1923": " dṛṣṭāhamaneneti kṛtaprayojanā satī,",
    "GSP31jaymangu:1924": " tathā puruṣasyātmānaṃ saṃprakāśya devādibhāvarūpaṃ gatā nivartate prakṛtiḥ pradhānamityarthaḥ // 59 // @----------------------------------------------------------------------",
    "GSP31jaymangu:1925": " kārikā 60 @----------------------------------------------------------------------",
    "GSP31jaymangu:1926": " nanu ca naṭī raṅgāt svārthaṃ sādhayati,",
    "GSP31jaymangu:1927": " prakṛtestu puruṣārthaḥ svārtho yenaivamācarayatītyāha-",
    "GSP31jaymangu:1928": " nānāvidhairupāyairupakāriṇyanupakāriṇaḥ puṃsaḥ /",
    "GSP31jaymangu:1929": " guṇavatyaguṇasya satastasyārthamapārthakaṃ carati // ISk_60 //",
    "GSP31jaymangu:1930": " 'nānāvidhaiḥ'; ityādi /",
    "GSP31jaymangu:1931": " pūrvaṃ saptabhirdharmādibhirupāyaistriṣu viṣayeṣvātmanaṃ prakāśayatyupakāriṇī,",
    "GSP31jaymangu:1932": " tadanantaramekena jñānākhyena kaivalyaṃ kurvāṇopakāriṇī bhavati //",
    "GSP31jaymangu:1933": " 'anapakāriṇaḥ puṃsaḥ'; iti /",
    "GSP31jaymangu:1934": " na pumāṃstāṃ pratyupakaroti,",
    "GSP31jaymangu:1935": " ahamanayopakṛta iti /",
    "GSP31jaymangu:1936": " punassā tamupakaroti //",
    "GSP31jaymangu:1937": " nāsau tāmityāha - ';",
    "GSP31jaymangu:1938": " guṇavatyaguṇasya sataḥ'; iti /",
    "GSP31jaymangu:1939": " guṇasattvātprakṛtiḥ sakriyā,",
    "GSP31jaymangu:1940": " nirguṇatvāt puruṣo niṣkriya iti /",
    "GSP31jaymangu:1941": " tasyārthamapārthakaṃ carati /",
    "GSP31jaymangu:1942": " tasya puṃso 'rtho dvividhaḥ- viṣayopabhogaḥ kaivalyaṃ ca /",
    "GSP31jaymangu:1943": " tannirarthakaṃ karoti,",
    "GSP31jaymangu:1944": " yatastasyāḥ prayojanābhāvaḥ /",
    "GSP31jaymangu:1945": " vyaktātmanā ';",
    "GSP31jaymangu:1946": " 'tmānaṃ darśayati natvavyaktātmanā // 60 // @----------------------------------------------------------------------",
    "GSP31jaymangu:1947": " kārikā 61 @----------------------------------------------------------------------",
    "GSP31jaymangu:1948": " tathāhi - guṇānāṃ sāmyāvasthā prakṛtiḥ /",
    "GSP31jaymangu:1949": " kutaśca sā na sarvātmanā ';",
    "GSP31jaymangu:1950": " 'tmānaṃ prakāśayati,",
    "GSP31jaymangu:1951": " pumānapi na sarvathā paśyati ?",
    "GSP31jaymangu:1952": " tathā cāhuḥ-",
    "GSP31jaymangu:1953": " guṇānāṃ paramaṃ rūpaṃ na dṛṣṭipathamṛcchati /",
    "GSP31jaymangu:1954": " yattu dṛṣṭipathaṃ prāptaṃ tanmāyāvastu tucchakam // iti / atrāha -",
    "GSP31jaymangu:1955": " prakṛteḥ sukumārataraṃ na kiñcidastīti me matirbhavati /",
    "GSP31jaymangu:1956": " yā dṛṣṭāsmīti punarna darśanamupaiti puruṣasya // ISk_61 //",
    "GSP31jaymangu:1957": " 'prakṛteḥ'; ityādi /",
    "GSP31jaymangu:1958": " sukumārataramiti sūkṣmataramitarat /",
    "GSP31jaymangu:1959": " etaduktaṃ bhavati- prāgvyaktātmanā prakāśayati na tvavyaktātmanāpi,",
    "GSP31jaymangu:1960": " yena jñānāvasthāyāṃ prakṛtermatirbhavati mama sūkṣmataraṃ na kiñcidaparamasti yaddraṣṭavyaṃ puruṣeṇa //",
    "GSP31jaymangu:1961": " ('yā dṛṣṭā 'smi'; iti /",
    "GSP31jaymangu:1962": " sā prakṛtirvyaktātmanā ca)",
    "GSP31jaymangu:1963": " dṛṣṭāhamaneneti na punardarśanamupaiti puruṣasya,",
    "GSP31jaymangu:1964": " draṣṭavyābhāvāt /",
    "GSP31jaymangu:1965": " tataścaivaṃ sarvathā prakṛtirātmānaṃ prakāśayati,",
    "GSP31jaymangu:1966": " puruṣaścaitāṃ sarvathā paśyati // 61 // @----------------------------------------------------------------------",
    "GSP31jaymangu:1967": " kārikā 62 @----------------------------------------------------------------------",
    "GSP31jaymangu:1968": " tasmānna puruṣasya bandho nāpi saṃsaraṇaṃ mokṣo vetyāha-",
    "GSP31jaymangu:1969": " tasmānna badhyate 'ddhā na mucyate nāpi saṃsarati kaścit /",
    "GSP31jaymangu:1970": " saṃsarati badhyate mucyate ca nānāśrayā prakṛtiḥ // ISk_62 //",
    "GSP31jaymangu:1971": " 'tasmānna badhyate'; ityādi /",
    "GSP31jaymangu:1972": " bandhābhāvānna badhyate /",
    "GSP31jaymangu:1973": " puruṣasyāpi kāryatvādbandho nāsti /",
    "GSP31jaymangu:1974": " na vimucyate tasyā bandhanāt /",
    "GSP31jaymangu:1975": " nāpi saṃsarati niṣkriyatvāt /",
    "GSP31jaymangu:1976": " kaściditi puruṣa ityarthaḥ //",
    "GSP31jaymangu:1977": " kasya tarhi bandhādaya ityāha- saṃsarati badhyate mucyate ca prakṛtiriti /",
    "GSP31jaymangu:1978": " nanu ca tasyāḥ sukumāratvādbandhādayo na sambhavantyevetyatrāha- nānāśrayeṣurabhivajyate (?) /",
    "GSP31jaymangu:1979": " tatrāśrayāḥ bhāvaliṅgabhūtāssargāḥ /",
    "GSP31jaymangu:1980": " te prakṛtipuruṣavannānāvidhāḥ // 62 // @----------------------------------------------------------------------",
    "GSP31jaymangu:1981": " kārikā 63 @----------------------------------------------------------------------",
    "GSP31jaymangu:1982": " tataśca nānāśrayatvādeva darśayannāha-",
    "GSP31jaymangu:1983": " rūpaiḥ saptabhireva tu badhnātyātmānamātmanā prakṛtiḥ /",
    "GSP31jaymangu:1984": " saiva ca puruṣārthamprati vimocayatyekarūpeṇa // ISk_63 //",
    "GSP31jaymangu:1985": " 'rūpaiḥ'; ityādi /",
    "GSP31jaymangu:1986": " dharmādayo buddhe rūpānyuktāni /",
    "GSP31jaymangu:1987": " 'saptabhiḥ'; /",
    "GSP31jaymangu:1988": " jñānaṃ tyaktvā te ca prakṛterātmabhūtāḥ /",
    "GSP31jaymangu:1989": " saivātmanaiva puruṣārthaṃ pratyātmānaṃ mahadādisūkṣmaparyantaṃ liṅgaṃ badhnāti /",
    "GSP31jaymangu:1990": " bandhaśca trividhaḥ /",
    "GSP31jaymangu:1991": " tacca liṅgaṃ bhāvādibhiradhivāsitamarthameva /",
    "GSP31jaymangu:1992": " saṃsaratīti /",
    "GSP31jaymangu:1993": " prakṛtireva saṃsarati //",
    "GSP31jaymangu:1994": " 'saiva ca'; iti /",
    "GSP31jaymangu:1995": " prakṛtiḥ puruṣārthaṃ prati kaivalyārthaṃ vimocayatyātmānam //",
    "GSP31jaymangu:1996": " 'ekarūpeṇa'; iti /",
    "GSP31jaymangu:1997": " ekaṃ ca tadrūpaṃ ceti /",
    "GSP31jaymangu:1998": " jñānākhyena rūpeṇetyarthaḥ /",
    "GSP31jaymangu:1999": " yaṃ puruṣamapekṣya jñānamutpādayati taṃ pratyavyaktamātmānaṃ saṃharatītyarthaḥ /",
    "GSP31jaymangu:2000": " nahi dharmādayaḥ puruṣadharmā yastairbadhyate /",
    "GSP31jaymangu:2001": " nāpi saṃsarati,",
    "GSP31jaymangu:2002": " aliṅgabhāvatvāt /",
    "GSP31jaymangu:2003": " nāpi mucyate,",
    "GSP31jaymangu:2004": " tasya bandhanatvāt // 63 // @----------------------------------------------------------------------",
    "GSP31jaymangu:2005": " kārikā 64 @----------------------------------------------------------------------",
    "GSP31jaymangu:2006": " tadevaṃ jñānaṃ kathamutpadyate yena mocayatītyāha-",
    "GSP31jaymangu:2007": " evaṃ tattvābhyāsānnāsmi na me nāhamityapariśeṣam /",
    "GSP31jaymangu:2008": " aviparyayādviśuddhaṃ kevalamutpadyate jñānam // ISk_64 //",
    "GSP31jaymangu:2009": " 'evaṃ tattvābhyāsāt'; ityādi /",
    "GSP31jaymangu:2010": " evamiti vakṣyamāṇe yojyam /",
    "GSP31jaymangu:2011": " tattvāni pañcaviṃśatiḥ /",
    "GSP31jaymangu:2012": " teṣāṃ punaḥ punaḥ svarūpeṇābhyasanamabhyāsaḥ /",
    "GSP31jaymangu:2013": " yadetat sūkṣmaśarīraṃ bhautikaṃ ca tasminna bhavāmi,",
    "GSP31jaymangu:2014": " api tu prakṛtiḥ //",
    "GSP31jaymangu:2015": " 'na me'; ityādi /",
    "GSP31jaymangu:2016": " na mamedamapi tu prakṛteḥ //",
    "GSP31jaymangu:2017": " nāhamiti / nāpyahaṃ prakṛtirityevaṃ tattvābhyāsāt /",
    "GSP31jaymangu:2018": " kiṃviśiṣṭāt - aviparyayādahamityamānasaṃśayāt jñānamutpadyate //",
    "GSP31jaymangu:2019": " īdṛśamityāha- 'apariśeṣam'; iti /",
    "GSP31jaymangu:2020": " paripūrṇaṃ viśuddham saṃsāramalāpagamāt kevalamekamityarthaḥ // 64 // @----------------------------------------------------------------------",
    "GSP31jaymangu:2021": " kārikā 65 @----------------------------------------------------------------------",
    "GSP31jaymangu:2022": " nanu jñānena puruṣaḥ kiṃ paśyatītyāha-",
    "GSP31jaymangu:2023": " tena nivṛttaprasavāmarthavaśāt saptarūpavinivṛttām /",
    "GSP31jaymangu:2024": " prakṛtiṃ paśyati puruṣaḥ prekṣakavadavasthitaḥ svasthaḥ // ISk_65 //",
    "GSP31jaymangu:2025": " 'tena'; ityādi /",
    "GSP31jaymangu:2026": " yat prakṛtijñānamutpadyate taṃ prati nivṛtaḥ prasavo liṅgabhūtasargākhyo yasyāḥ prakṛteḥ sa tathoktā /",
    "GSP31jaymangu:2027": " prasavanivṛttyā vā yo viṣayo viṣayebhyo nivartate tadvaśāt,",
    "GSP31jaymangu:2028": " saptabhyo rūpebhyo dharmādibhyo nivṛttā prakṛtirbhavati /",
    "GSP31jaymangu:2029": " bhāvasaṃsargo 'pi yasyā nivartata ityarthaḥ /",
    "GSP31jaymangu:2030": " tāmevaṃvidhāmavyaktarūpāṃ paśyati puruṣaḥ //",
    "GSP31jaymangu:2031": " 'prekṣakavadavasthitaḥ'; iti /",
    "GSP31jaymangu:2032": " yathā prekṣakaḥ pravarttitanṛttamupasaṃhṛtanṛttāṃ ca narttakīṃ paśyati,",
    "GSP31jaymangu:2033": " tathā puruṣo 'pi pravartitasargāmupasaṃhṛtasargāṃ ceti //",
    "GSP31jaymangu:2034": " 'svasthaḥ'; iti /",
    "GSP31jaymangu:2035": " ātmani sthito na prakṛtisthaḥ,",
    "GSP31jaymangu:2036": " tataḥ prakṛternivṛttatvāt // 65 // @----------------------------------------------------------------------",
    "GSP31jaymangu:2037": " kārikā 66 @----------------------------------------------------------------------",
    "GSP31jaymangu:2038": " nanu ca yadi prakṛtirgarbhabhūḥpuruṣaṃ prati nivṛttaprasavā,",
    "GSP31jaymangu:2039": " tasyāśca prakṛtestadānīṃ sarvagatatvādastyeva saṃyogastatkimiti punaḥ śarīrotpattirna bhavatītyāha -",
    "GSP31jaymangu:2040": " dṛṣṭā mayetyupekṣaka eko dṛṣṭā 'hamityuparamatyanyā /",
    "GSP31jaymangu:2041": " sati saṃyoge 'pi tayoḥ prayojanaṃ nāsti sargasya // ISk_66 //",
    "GSP31jaymangu:2042": " 'dṛṣṭā mayā'; ityādi /",
    "GSP31jaymangu:2043": " tayordvayorekaḥ puruṣa upekṣakaḥ,",
    "GSP31jaymangu:2044": " sarvathā...tvāt /",
    "GSP31jaymangu:2045": " yathā prekṣako naṭīmupekṣate nivṛttābhilāṣatvāt //",
    "GSP31jaymangu:2046": " 'dṛṣṭā 'hamityuparatā 'nyā'; iti /",
    "GSP31jaymangu:2047": " aparā prakṛtiruparatā nivṛttaprasavā /",
    "GSP31jaymangu:2048": " sarvathā 'hamanena dṛṣṭeti //",
    "GSP31jaymangu:2049": " tataśca saṃyoge 'pi tayoḥ prayojanaṃ nāsti sargasya /",
    "GSP31jaymangu:2050": " viṣayopabhogārthaḥ sargaḥ /",
    "GSP31jaymangu:2051": " tasminneva caritārthatvāt na punaḥ sargamārabhate /",
    "GSP31jaymangu:2052": " nahi naṭī raṅge prekṣakairnirākāṃkṣitaṃ punarnṛttamārabhate // 66 // @----------------------------------------------------------------------",
    "GSP31jaymangu:2053": " kārikā 67 @----------------------------------------------------------------------",
    "GSP31jaymangu:2054": " yadyātmajñānāt kaivalyaprāptiḥ,",
    "GSP31jaymangu:2055": " tadanantarameva śarīraṃ kasmānna nivartata ityāha-",
    "GSP31jaymangu:2056": " samyagjñānādhigamāt dharmādīnāmakāraṇaprāptau /",
    "GSP31jaymangu:2057": " tiṣṭhati saṃskāravaśāt,",
    "GSP31jaymangu:2058": " cakrabhramavaddhṛtaśarīraḥ // ISk_67 //",
    "GSP31jaymangu:2059": " 'samyak jñānādhigamāt'; ityādi /",
    "GSP31jaymangu:2060": " samyak jñānamātmajñānam /",
    "GSP31jaymangu:2061": " tasyādhigamādātmajñānaprāpterityarthaḥ //",
    "GSP31jaymangu:2062": " 'dharmādīnāmakāraṇaprāptau'; iti /",
    "GSP31jaymangu:2063": " na kāraṇamakāraṇam,",
    "GSP31jaymangu:2064": " tasyāmakāraṇaprāptāveva taduktaṃ bhavati /",
    "GSP31jaymangu:2065": " samyak jñānādhigamātteṣāṃ dharmādīnāmagnidagdhabījavadaśaktatvāt //",
    "GSP31jaymangu:2066": " janmāntarasaṃskāravaśāddhṛtaśarīraḥ pumāṃstiṣṭhati /",
    "GSP31jaymangu:2067": " katham- cakrabhramavat /",
    "GSP31jaymangu:2068": " yathā kulālavyāpāre nivṛtte 'pi vegavaśāt kiyantamapi kālaṃ cakrabhramastiṣṭhati tathā śarīramapītyarthaḥ // 67 // @----------------------------------------------------------------------",
    "GSP31jaymangu:2069": " kārikā 68 @----------------------------------------------------------------------",
    "GSP31jaymangu:2070": " kadā sa mokṣo bhavatītyatra-",
    "GSP31jaymangu:2071": " prāpte śarīrabhede caritārthatvāt pradhānavinivṛttau /",
    "GSP31jaymangu:2072": " aikāntikamātyantikamubhayaṃ kaivalyamāpnoti // ISk_68 //",
    "GSP31jaymangu:2073": " 'prāpte śarīrabhede'; ityādi /",
    "GSP31jaymangu:2074": " liṅgabhautikaśarīre pṛthagbhūte yathā saṃbhūte layaṃ gati teṣvityarthaḥ (?) //",
    "GSP31jaymangu:2075": " 'caritārthatvāt pradhānavinivṛttau'; iti /",
    "GSP31jaymangu:2076": " pradhānaṃ liṅgātmanā pariṇataṃ nivartate /",
    "GSP31jaymangu:2077": " nivṛttāvubhayaṃ kaivalyamāpnoti //",
    "GSP31jaymangu:2078": " 'aikāntikamātyantikaṃ ca'; iti /",
    "GSP31jaymangu:2079": " tatrātmajñānotpādādavaśyaṃbhāvi kaivalyamityaikāntikam /",
    "GSP31jaymangu:2080": " satyapi tayoḥ saṃyoge prayojanābhāvānna punaḥ sarga ityātyantikamiti // 68 // @----------------------------------------------------------------------",
    "GSP31jaymangu:2081": " kārikā 69 @----------------------------------------------------------------------",
    "GSP31jaymangu:2082": " saptatyāṃ viśuddhiṃ darśayannāha-",
    "GSP31jaymangu:2083": " puruṣārthajñānamidaṃ guhyaṃ paramarṣiṇā samākhyātam /",
    "GSP31jaymangu:2084": " sthityutpattipralayāścintyante yatra bhūtānām // ISk_69 //",
    "GSP31jaymangu:2085": " 'puruṣārthajñānam'; ityādi /",
    "GSP31jaymangu:2086": " puruṣārthaṃ jñānaṃ ceti puruṣārthajñānam /",
    "GSP31jaymangu:2087": " yadidaṃ pañcaviṃśatitattvajñānaṃ tatpradhānam,",
    "GSP31jaymangu:2088": " puruṣārthamokṣo 'nena prāpyata iti kṛtvā /",
    "GSP31jaymangu:2089": " guhyamidamaprakāśyam /",
    "GSP31jaymangu:2090": " sādhujanādanyasmai na deyamityarthaḥ //",
    "GSP31jaymangu:2091": " 'paramarṣiṇā samākhyātam'; iti /",
    "GSP31jaymangu:2092": " kapilamuninā prakāśitam //",
    "GSP31jaymangu:2093": " 'sthityutpattipralayāścintyante yatra bhūtānām'; iti /",
    "GSP31jaymangu:2094": " yatra jñāne bhūtānāṃ brahmādistambaparyantānāṃ sthityādayo vyavasthāpyante /",
    "GSP31jaymangu:2095": " tatrotpannānāṃ prabandhenāvasthānaṃ sthitiḥ /",
    "GSP31jaymangu:2096": " sā ca triṣu sthāneṣu daivamānuṣatairyagyoneṣu utpattiḥ sṛṣṭapradhānāt yāvat tanmātrebhyaḥ pañcamahābhūtāni /",
    "GSP31jaymangu:2097": " sṛṣṭyupasaṃhāre mahāpralayaḥ,",
    "GSP31jaymangu:2098": " sarvo 'pyutkrameṇa /",
    "GSP31jaymangu:2099": " tadyathā pṛthivyādayastanmātrādiṣu līyante yāvatpradhānamiti /",
    "GSP31jaymangu:2100": " tena pañcaviṃśatitattvavyatiriktaṃ nāstītyetaduktam // 69 // @----------------------------------------------------------------------",
    "GSP31jaymangu:2101": " kārikā 70 @----------------------------------------------------------------------",
    "GSP31jaymangu:2102": " muninā samākhyātamiti kuto jñāyata ityāha-",
    "GSP31jaymangu:2103": " etat pavitramagryaṃ munirāsuraye 'nukampayā pradadau /",
    "GSP31jaymangu:2104": " āsurirapi pañcaśikhāya,",
    "GSP31jaymangu:2105": " tena ca bahudhā kṛtaṃ tantram // ISk_70 //",
    "GSP31jaymangu:2106": " 'etat'; ityādi /",
    "GSP31jaymangu:2107": " 'pavitram'; iti /",
    "GSP31jaymangu:2108": " duḥkhatrayametat punātīti kṛtvā /",
    "GSP31jaymangu:2109": " sarvabhedānāmagrebhavatvādagryam //",
    "GSP31jaymangu:2110": " 'munirāsuraye 'nukampayā pradadau'; iti /",
    "GSP31jaymangu:2111": " kapilasya mahāmuneḥ sahotpannāścatvāro dharmādayaḥ /",
    "GSP31jaymangu:2112": " tatra jñānākhyena bhāvenāndhe tamasi vartamānaṃ jagat dṛṣṭavato muneḥ karuṇotpannā /",
    "GSP31jaymangu:2113": " tayā ca preryamāṇa āsuriṃ sagotrabrāhmaṇaṃ varṣasahasrayātinamāgatyovāca /",
    "GSP31jaymangu:2114": " 'āsure ramase tvaṃ gṛhasthadharmeṇa'; iti /",
    "GSP31jaymangu:2115": " sa tamāha- 'bhagavan na rame 'ham'; iti /",
    "GSP31jaymangu:2116": " punarvarṣasahasre pūrṇe taṃ gatvā tathovāca /",
    "GSP31jaymangu:2117": " so 'pi 'bhagavan na rame 'ham'; ityuvāca /",
    "GSP31jaymangu:2118": " tato muninā 'yadi viraktastvam,",
    "GSP31jaymangu:2119": " ehi brahmacaryaṃ cara';",
    "GSP31jaymangu:2120": " ityasāvuktaḥ /",
    "GSP31jaymangu:2121": " sa tu pradipadya gṛhasthadharmaṃ tyaktvā pravrajitaḥ /",
    "GSP31jaymangu:2122": " tasmai śiṣyāyānukampayā saṃkṣipya dattavān /",
    "GSP31jaymangu:2123": " 'tama eva khalvidamāsīt'; /",
    "GSP31jaymangu:2124": " tasmiṃstamasi kṣetrajña eva prathamaḥ /",
    "GSP31jaymangu:2125": " tamaḥ pradhānam,",
    "GSP31jaymangu:2126": " kṣetrajñaḥ puruṣa ucyate /",
    "GSP31jaymangu:2127": " āsurirapi tadeva saṃkṣiptaṃ pañcaśikhāya svaśiṣyāyānukampayā pradadau //",
    "GSP31jaymangu:2128": " 'tena'; iti / pañcaśikhena muninā bahudhā kṛtaṃ tantram /",
    "GSP31jaymangu:2129": " ṣaṣṭitantrākhyaṃ ṣaṣṭikhaṇḍaṃ kṛtamiti /",
    "GSP31jaymangu:2130": " tatraiva hi ṣaṣṭirarthā vyākhyātāḥ // 70 // @----------------------------------------------------------------------",
    "GSP31jaymangu:2131": " kārikā 71 @----------------------------------------------------------------------",
    "GSP31jaymangu:2132": " nanu ca ṣaṣṭitantramevāstu kiṃ saptatyeti svaśāstrakaraṇaprayojanamāha-",
    "GSP31jaymangu:2133": " śiṣyaparamparayā ';",
    "GSP31jaymangu:2134": " 'gatamīśvarakṛṣṇena caitadāryābhiḥ /",
    "GSP31jaymangu:2135": " saṃkṣipyāryamatinā samyagvijñāya siddhāntam // ISk_71 //",
    "GSP31jaymangu:2136": " 'śiṣyaparamparayā'; ityādi /",
    "GSP31jaymangu:2137": " munerāsureḥ pañcaśikhastathā gargagautamaprabhṛtirṇarāmataṃgramyā (?)",
    "GSP31jaymangu:2138": " īśvarakṛṣṇanāmānaṃ parivrājakamityanayā śiṣyaparamparayā /",
    "GSP31jaymangu:2139": " iti jñānamayarūpeṇāgataṃ siddhāntaṃ ṣaṣṭitantram /",
    "GSP31jaymangu:2140": " samyagvijñāya saṃkṣiptaṃ ṣaṣṭitantram,",
    "GSP31jaymangu:2141": " pañcaviṃśatitattvākhyaṃ jñānamityarthaḥ //",
    "GSP31jaymangu:2142": " āryamatiḥ, adhigatatattvajñānatayāryamatiḥ //",
    "GSP31jaymangu:2143": " 'āryābhiḥ'; iti /",
    "GSP31jaymangu:2144": " saptatyetyarthaḥ /",
    "GSP31jaymangu:2145": " 'duḥkhatrayābhighātāt';",
    "GSP31jaymangu:2146": " 'etat pavitram';",
    "GSP31jaymangu:2147": " iti saptatyābhihitam // 71 // @----------------------------------------------------------------------",
    "GSP31jaymangu:2148": " kārikā 72 @----------------------------------------------------------------------",
    "GSP31jaymangu:2149": " atra ṣaṣṭitantre bahavo 'rthāḥ,",
    "GSP31jaymangu:2150": " te 'tra noktā ityāha-",
    "GSP31jaymangu:2151": " saptatyāṃ kila ye 'rathāste 'rthāḥ kṛtsnasya ṣaṣṭitantrasya /",
    "GSP31jaymangu:2152": " ākhyāyikāvirahitāḥ paravādavivarjitāścāpi // ISk_72 //",
    "GSP31jaymangu:2153": " 'saptatyām'; ityādi /",
    "GSP31jaymangu:2154": " 'eṣa pratyayasargo viparyayāśaktituṣṭisiddhyākhyaḥ';",
    "GSP31jaymangu:2155": " ityādinā granthena ya uktāste kṛtsnasya ṣaṣṭitantrasyāpi //",
    "GSP31jaymangu:2156": " kintu 'ākhyāyikāvirahitāḥ paravādavivarjitāḥ śuddhāḥ'; iti /",
    "GSP31jaymangu:2157": " ākhyāyikā ākhyānam,",
    "GSP31jaymangu:2158": " tadvirahitāḥ /",
    "GSP31jaymangu:2159": " paracodyaṃ tena vivarjitāḥ /",
    "GSP31jaymangu:2160": " śuddhāḥ kevalāḥ /",
    "GSP31jaymangu:2161": " paraṃ bandhamokṣopayogino 'rthāḥ darśitā iti tasmāt sampūrṇeyaṃ saptatiriti // 72 // @----------------------------------------------------------------------",
    "GSP31jaymangu:2162": " // iti śrīmatparamahaṃsaparivrājakācāryaśrīgovindabhagavatpūjyapādaśiṣyeṇa śrīśaṅkarabhagavatā kṛtā sāṃkhyasaptatiṭīkā samāptā //"
}