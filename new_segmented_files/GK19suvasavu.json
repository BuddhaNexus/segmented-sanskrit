{
    "GK19suvasavu:0": " oṃ namo bhāratyai //",
    "GK19suvasavu:1": " karabadarasadṛśam alikhaṃ bhuvanatalaṃ yatprasādataḥ kavayaḥ /",
    "GK19suvasavu:2": " paśyanti sūkṣmamatayaḥ sā jayati sarasvatī devī // SuVas_1 //",
    "GK19suvasavu:3": " khinno 'si muñca śailaṃ bibhṛmo vayam iti vadatsu śithilabhujaḥ /",
    "GK19suvasavu:4": " bharabhugnavitatabāhuṣu gopeṣu hasan harir jayati // SuVas_2 //",
    "GK19suvasavu:5": " kaṭhinataradāmaveṣṭanalekhāsandehadāyino yasya /",
    "GK19suvasavu:6": " rājanti valivibhaṅgāḥ sa pātu dāmodaro bhavataḥ // SuVas_3 //",
    "GK19suvasavu:7": " sa jayati himakaralekhā cakāsti yasyotsukomayā nihitā /",
    "GK19suvasavu:8": " nayanapratīpakajjalajighṛkṣayā śirasi rajataśuktir iva // SuVas_4 //",
    "GK19suvasavu:9": " bhavati subhagatvam adhikaṃ vistāritaparaguṇasya sujanasya /",
    "GK19suvasavu:10": " vahati vikāsitakumudo dviguṇaruciṃ himakarodyotaḥ // SuVas_5 //",
    "GK19suvasavu:11": " viṣadharato 'py ativiṣamaḥ khala iti na mṛṣā vadanti vidvāṃsaḥ /",
    "GK19suvasavu:12": " yad ayaṃ nakuladveṣī sa kuladveṣī punaḥ piśunaḥ // SuVas_6 //",
    "GK19suvasavu:13": " atimaline kartavye bhavati khalānām atīva nipuṇā dhīḥ /",
    "GK19suvasavu:14": " timire hi kauśikānāṃ rūpaṃ pratipadyate dṛṣṭiḥ // SuVas_7 //",
    "GK19suvasavu:15": " hasta iva bhūtimalino laṅghayati yathā yathā khalaḥ sujanam /",
    "GK19suvasavu:16": " darpaṇam iva taṃ kurute tathā tathā nirmalacchāyam // SuVas_8 //",
    "GK19suvasavu:17": " vidhvastaparaguṇānāṃ bhavati khalānām atīva malinatvam /",
    "GK19suvasavu:18": " antaritaśaśirucām api salilamucāṃ malinim ābhyadhikaḥ // SuVas_9 //",
    "GK19suvasavu:19": " sā rasavattā nihatā navakā vilasanti carati no kaṅkaḥ /",
    "GK19suvasavu:20": " sarasīva kīrtiśeṣaṃ gatavati bhuvi vikramāditye // SuVas_10 //",
    "GK19suvasavu:21": " aviditaguṇāpi satkavibhaṇitiḥ karṇeṣu vamati madhudhārām /",
    "GK19suvasavu:22": " anadhigataparimalāpi hi harati dṛśaṃ mālatīmālā // SuVas_11 //",
    "GK19suvasavu:23": " guṇinām api nijarūpapratipattiḥ parata eva saṃbhavati /",
    "GK19suvasavu:24": " svamahimadarśanam akṣṇor mukuratale jāyate yasmāt // SuVas_12 //",
    "GK19suvasavu:25": " sarasvatīdattavaraprasādaś cakre subandhuḥ sujanaikabandhuḥ /",
    "GK19suvasavu:26": " pratyakṣaraśleṣamayaprabandhaṃ vinyāsavaidagdhyanidhir nibandham // SuVas_13 //",
    "GK19suvasavu:27": " 1) abhūd abhūtapūrvaḥ,",
    "GK19suvasavu:28": " sarvorvīpaticakracūḍāmaṇiśreṇīśāṇakoṇakaṣaṇanirmalīkṛtacaraṇanakhamaṇiḥ,",
    "GK19suvasavu:29": " ṇṛsiṃha iva darśitakaśipukṣetradānavismayaḥ,",
    "GK19suvasavu:30": " kṛṣṇa iva kṛtavasudevatarpaṇaḥ,",
    "GK19suvasavu:31": " nārāyaṇa iva saukaryasamāsāditadharaṇīmaṇḍalaḥ,",
    "GK19suvasavu:32": " kaṃsārātir iva janitayaśodānandasamṛddhiḥ,",
    "GK19suvasavu:33": " ānakadundubhir iva kṛtakāvyādaraḥ,",
    "GK19suvasavu:34": " sāgaraśāyīvānantabhogīcūḍāmaṇirañjitapādaḥ,",
    "GK19suvasavu:35": " varuṇa ivāśāntarakṣaṇaḥ,",
    "GK19suvasavu:36": " agastya iva dakṣiṇāśāprasādhakaḥ,",
    "GK19suvasavu:37": " jalanidhir iva vāhinīśatanāyakaḥ samakarapracāraś ca,",
    "GK19suvasavu:38": " hara iva mahāsenānuyāto nirjitamāraś ca,",
    "GK19suvasavu:39": " merur iva vibudhālayo viśvakarmāśrayaś ca,",
    "GK19suvasavu:40": " ravir iva kṣaṇadānapriyaś cchāyāsantāpaharaś ca,",
    "GK19suvasavu:41": " kusumaketur iva janitāniruddhasaṃpad ratisukhapradaś ca,",
    "GK19suvasavu:42": " vidyādharo 'pi sumanāḥ,",
    "GK19suvasavu:43": " dhṛtarāṣṭro 'pi guṇapriyaḥ,",
    "GK19suvasavu:44": " kṣamānugato 'pi sudharmāśritaḥ,",
    "GK19suvasavu:45": " bṛhannalānubhāvo 'py antaḥsaralaḥ,",
    "GK19suvasavu:46": " mahiṣīsaṃbhavo 'pi vṛṣotpādī,",
    "GK19suvasavu:47": " ataralo 'pi mahānāyakaḥ rājā Cintāmaṇir nāma /",
    "GK19suvasavu:48": " 2) yatra ca śāsati dharaṇimaṇḍalaṃ chalanigrahaprayogā vādeṣu,",
    "GK19suvasavu:49": " nāstikatā cārvākeṣu,",
    "GK19suvasavu:50": " kaṇṭakayogo niyogeṣu,",
    "GK19suvasavu:51": " parīvādo vīṇāsu,",
    "GK19suvasavu:52": " khalasaṃyogaḥ śāliṣu,",
    "GK19suvasavu:53": " dvijihvasaṅgṛhītir āhituṇḍikeṣu,",
    "GK19suvasavu:54": " kara[cchedaḥ kḷptakara]grahaṇeṣu,",
    "GK19suvasavu:55": " netrotpāṭanaṃ munīnāṃ,",
    "GK19suvasavu:56": " rājaviruddhatā paṅkajānāṃ,",
    "GK19suvasavu:57": " sarvabhaumayogo diggajānāṃ,",
    "GK19suvasavu:58": " śūlasaṃyogo yuvatiprasave,",
    "GK19suvasavu:59": " agnitulāśuddhiḥ suvarṇānāṃ,",
    "GK19suvasavu:60": " duḥśāsanadarśanaṃ bhārate,",
    "GK19suvasavu:61": " karapatradāraṇaṃ jalajānāṃ,",
    "GK19suvasavu:62": " param evaṃ vyavasthitam /",
    "GK19suvasavu:63": " mahāvarāho gotroddharaṇapravṛtto 'pi gotroddalanam akarot /",
    "GK19suvasavu:64": " rāghavaḥ pariharann api janakabhuvaṃ janakabhuvā saha vanaṃ viveśa /",
    "GK19suvasavu:65": " bharato 'pi rāmadarśitabhaktir api rājye virāmam akarot /",
    "GK19suvasavu:66": " nalasya damayantyā militasyāpi punar bhūparigraho jātaḥ /",
    "GK19suvasavu:67": " pṛthur api gotrasamutsāraṇād vistāritabhūmaṇḍalaḥ /",
    "GK19suvasavu:68": " itthaṃ nāsti vāgavasaraḥ pūrvatararājeṣu /",
    "GK19suvasavu:69": " 3) sa punar anya eva tyaktasarvapūrvorvīpaticaritaḥ /",
    "GK19suvasavu:70": " tathā hi /",
    "GK19suvasavu:71": " sarvataḥ kaṭakasaṃcāriṇo gandharvān darśitaśṛṅgonnatiḥ sukhayan na virarāma /",
    "GK19suvasavu:72": " sa himālayo nāvaśyāyocchalitaḥ no māyājanmane hitaś ca /",
    "GK19suvasavu:73": " asau hi mānī giri sthito vṛṣadhvajaś ca /",
    "GK19suvasavu:74": " [asau] sadgatiḥ,",
    "GK19suvasavu:75": " avadhūtākhilakāntāraḥ,",
    "GK19suvasavu:76": " pāvakāgresaraḥ,",
    "GK19suvasavu:77": " na bhogotsukaḥ sumanoharaḥ[ś ca] /",
    "GK19suvasavu:78": " sa ratnākaro 'nahimayaḥ,",
    "GK19suvasavu:79": " katham agādhaḥ,",
    "GK19suvasavu:80": " samaryādaḥ,",
    "GK19suvasavu:81": " nodreko 'py asya vismayaḥ,",
    "GK19suvasavu:82": " himakarāśrayo 'mṛtamayaḥ,",
    "GK19suvasavu:83": " satpātraḥ,",
    "GK19suvasavu:84": " tasyācalo na krodhaḥ,",
    "GK19suvasavu:85": " mahānadīnaḥ,",
    "GK19suvasavu:86": " sapotaḥ sa samudraḥ /",
    "GK19suvasavu:87": " [sa candra iva] kṣaṇadānandakaraḥ,",
    "GK19suvasavu:88": " kumudavanabandhuḥ,",
    "GK19suvasavu:89": " sakalakalākulagṛhaṃ,",
    "GK19suvasavu:90": " natārātibalaḥ /",
    "GK19suvasavu:91": " [sa samudro] mitrodayahetuḥ,",
    "GK19suvasavu:92": " kāñcana śobhāṃ bibhrat,",
    "GK19suvasavu:93": " acalādhikalakṣmīḥ sumerur iva /",
    "GK19suvasavu:94": " yasya ca ripuvargaḥ sadā pārtho 'pi na mahābhārataraṇayogyaḥ,",
    "GK19suvasavu:95": " bhīṣmo 'py aśāntanave hitaḥ,",
    "GK19suvasavu:96": " sānucaro 'pi na gotrabhūṣitaḥ /",
    "GK19suvasavu:97": " api ca sa triśaṅkur iva nakṣatrapathasthalitaḥ,",
    "GK19suvasavu:98": " śaṅkaro 'pi na viṣādī,",
    "GK19suvasavu:99": " pāvako 'pi na kṛṣṇavartmā,",
    "GK19suvasavu:100": " āśrayāśo ['pi] na dahanaḥ,",
    "GK19suvasavu:101": " nāntaka ivākasmād apahṛtajīvanaḥ,",
    "GK19suvasavu:102": " na rāhur mitramaṇḍalagrahaṇavardhitaruciḥ,",
    "GK19suvasavu:103": " na nala iva kalivilasitavinaṭitaḥ,",
    "GK19suvasavu:104": " na cakrīva śṛgālavadhastutisamullasitaḥ,",
    "GK19suvasavu:105": " nandagopa iva yaśodayānvitaḥ,",
    "GK19suvasavu:106": " jarāsandha iva ghaṭitasandhivigrahaḥ,",
    "GK19suvasavu:107": " bhārgava iva sadānabhogaḥ,",
    "GK19suvasavu:108": " daśaratha iva sumitropetaḥ sumantrādhiṣṭhitaś ca,",
    "GK19suvasavu:109": " dilīpa iva sudakṣiṇānugato rakṣitaguś ca,",
    "GK19suvasavu:110": " rāma iva janitakuśalavayo rūpocchrāyaḥ /",
    "GK19suvasavu:111": " tasya ca pārijāta ivāśritanandanaḥ,",
    "GK19suvasavu:112": " himālaya iva janitaśivaḥ,",
    "GK19suvasavu:113": " mandara iva bhogibhogāṅkitaḥ,",
    "GK19suvasavu:114": " kailāsa iva maheśvaropabhuktakoṭiḥ,",
    "GK19suvasavu:115": " madhur iva nānārāmānandakaraḥ,",
    "GK19suvasavu:116": " kṣīrodamathanodyatamandara iva mukharitabhuvanaḥ,",
    "GK19suvasavu:117": " rāgarajjur ivollāsitaratiḥ,",
    "GK19suvasavu:118": " īśānabhūtisañcaya iva sandhyocchalitaḥ,",
    "GK19suvasavu:119": " śaranmegha ivāvadātahṛdayo viṣṇupadāvalambī ca,",
    "GK19suvasavu:120": " pārtha iva samarasāhasocitaḥ,",
    "GK19suvasavu:121": " kaṃsa iva kuvalayāpīḍabhūṣitaḥ,",
    "GK19suvasavu:122": " tārkṣya iva [vinatānandakaraḥ] sumukhanandana[ś ca],",
    "GK19suvasavu:123": " viṣṇur iva kroḍīkṛtasutanuḥ,",
    "GK19suvasavu:124": " śāntanava iva svavaśasthāpitakāladharmaḥ,",
    "GK19suvasavu:125": " kauravavyūha iva suśarmādhiṣṭhitaḥ,",
    "GK19suvasavu:126": " subāhur api rāmānandī,",
    "GK19suvasavu:127": " samadṛṣṭir api maheśvaro,",
    "GK19suvasavu:128": " muktāmayo 'py ataralamadhyo,",
    "GK19suvasavu:129": " jalada iva vimalataravāridhārātrāsitarājahaṃsaḥ,",
    "GK19suvasavu:130": " vaṃśapradīpo 'py akṣatadaśaḥ,",
    "GK19suvasavu:131": " tanayaḥ Kandarpaketur nāma /",
    "GK19suvasavu:132": " 4) yena ca candreṇeva sakalakalākulagṛheṇa,",
    "GK19suvasavu:133": " śarvarītihāriṇā,",
    "GK19suvasavu:134": " kumudavanabandhunā,",
    "GK19suvasavu:135": " prasāditāśena,",
    "GK19suvasavu:136": " vilokitā jaladhaya ivollasitagotrāḥ,",
    "GK19suvasavu:137": " sudūravartitajīvanāḥ,",
    "GK19suvasavu:138": " prasannasattvāḥ santaḥ parām ṛddhim avāpuḥ prajālokāḥ /",
    "GK19suvasavu:139": " yasya ca janitāniruddhalīlasya,",
    "GK19suvasavu:140": " ratipriyasya,",
    "GK19suvasavu:141": " kusumaśarāsanasya,",
    "GK19suvasavu:142": " makaraketor iva darśanena vanitājanasya hṛdayam ullalāsa /",
    "GK19suvasavu:143": " yasmai cānugatadakṣiṇasadāgataye,",
    "GK19suvasavu:144": " netraśrutisukhadakomalakokilarutāya,",
    "GK19suvasavu:145": " vikāsitapallavāya,",
    "GK19suvasavu:146": " kṛtakāntārataraṅgāya,",
    "GK19suvasavu:147": " surabhisumano'bhirāmāya,",
    "GK19suvasavu:148": " sarvajanasulabhapadmāya,",
    "GK19suvasavu:149": " vistṛtakarasaṃpade,",
    "GK19suvasavu:150": " atikrāntadamanakāya vasantāyeva,",
    "GK19suvasavu:151": " vanalatā ivotkalikāsahasrasaṃkulāḥ,",
    "GK19suvasavu:152": " bhramarasaṅgatāḥ,",
    "GK19suvasavu:153": " pravālahāriṇyaḥ,",
    "GK19suvasavu:154": " vilasadvayasas taruṇyaḥ spṛhayāṃcakruḥ /",
    "GK19suvasavu:155": " yasya [ca] samarabhuvi bhujadaṇḍena kodaṇḍaṃ,",
    "GK19suvasavu:156": " kodaṇḍena bāṇāḥ,",
    "GK19suvasavu:157": " bānai ripuśiraḥ,",
    "GK19suvasavu:158": " tenāpi bhūmaṇḍalaṃ,",
    "GK19suvasavu:159": " tena cānanubhūtapūrvo nāyakaḥ,",
    "GK19suvasavu:160": " nāyakena ca kīrtiḥ,",
    "GK19suvasavu:161": " kīrtyā ca saptasāgarāḥ,",
    "GK19suvasavu:162": " sāgaraiḥ kṛtayugādi rājacaritasmaraṇaṃ,",
    "GK19suvasavu:163": " anena ca sthairyaṃ,",
    "GK19suvasavu:164": " amunā ca pratikṣaṇam āścaryam āsāditam /",
    "GK19suvasavu:165": " yasya ca pratāpānaladagdhānāṃ ripusundarīṇāṃ karatalatāḍanabhītair iva muktāhāraiḥ payodharaparisaro muktaḥ /",
    "GK19suvasavu:166": " yasya ca nihitanārācajarjaritamattamātaṅgakumbhasthalavigalitamuktāphaladanturitaparisare,",
    "GK19suvasavu:167": " taratpatrarathe,",
    "GK19suvasavu:168": " raktavārisaṃcaratkarikacchapotphullapuṇḍarīkaśatasamākule,",
    "GK19suvasavu:169": " nṛtyatkabandhe,",
    "GK19suvasavu:170": " surasundarīsaṃgamotsukacārabhaṭāhaṅkārasaṃbhārabhīṣaṇe,",
    "GK19suvasavu:171": " samarasarasi,",
    "GK19suvasavu:172": " bhinnapadātikarituragarudhirārdro jayalakṣmīpādālaktakarāgarañjita iva khaḍgo rarāja /",
    "GK19suvasavu:173": " 5) atha sa kadācid avasannāyāṃ yāmavatyāṃ dadhidhavale kālakṣapaṇakapiṇḍa iva niśāyamunāphenastabake,",
    "GK19suvasavu:174": " menakānakhamarjanaśilāśakala iva madhucchatracchāyamaṇḍalodare,",
    "GK19suvasavu:175": " paścimācalopadhānasukhanilīnaśirasaḥ,",
    "GK19suvasavu:176": " tāḍaṅka iva śeṣamadhubhāji,",
    "GK19suvasavu:177": " caṣaka iva vibhāvarīvadhvāḥ,",
    "GK19suvasavu:178": " aparajalanidhipayasi śaṅkhakāntikāmuke nimajjati kumudinīnāyake,",
    "GK19suvasavu:179": " śiśirakardamitakumudaparāgamadhyabaddhacaraṇeṣu,",
    "GK19suvasavu:180": " ṣaṭcaraṇeṣu,",
    "GK19suvasavu:181": " kalapralāpabodhitacakitābhisārikāsu sārikāsu,",
    "GK19suvasavu:182": " prabuddhādhyāpakakarmaṭheṣu maṭheṣu,",
    "GK19suvasavu:183": " bhāsarāgamukharakārpaṭikopagīyamānakāvyakathāsu rathyāsu,",
    "GK19suvasavu:184": " sakalanipītaniśātimirasaṃghātam atitanīyastayā soḍhum asamartheṣv iva kajjalavyājād udvamatsu,",
    "GK19suvasavu:185": " kāmimithunanidhuvanalīlādarśanārtham ivodgrīvikāśatadānakhinneṣu,",
    "GK19suvasavu:186": " vividhabudhāśrayabhavanavicitrasuratakrīḍāsākṣiṣu,",
    "GK19suvasavu:187": " śaraṇāgatam ivādhonilīnaṃ timiram avatsu,",
    "GK19suvasavu:188": " durjanavacaneṣv iva dagdhasnehatayā mandimānam upagateṣu,",
    "GK19suvasavu:189": " ativṛddheṣv iva daśāntam upagateṣu,",
    "GK19suvasavu:190": " vipannasadīśvareṣv iva pātramātraśeṣeṣu,",
    "GK19suvasavu:191": " dānaveṣv iva niśāntapathacāriṣu,",
    "GK19suvasavu:192": " astagiriśikhareṣv iva patitapataṅgeṣu,",
    "GK19suvasavu:193": " prdīpeṣu,",
    "GK19suvasavu:194": " anavaratamakarandabindusaṃdohamohamukharamadhukaranikurumbahuṃkāramukhariteṣu,",
    "GK19suvasavu:195": " mlānimānam upagacchatsu vāsāgārakusumopahāreṣu,",
    "GK19suvasavu:196": " vigalitakundair alakaiḥ priyavirahaśokād bāṣpabindūn utsṛjadbhir iva priyatamagamananiṣedham iva kurvatīṣu vācālatulākoṭibhiś caraṇapallavair",
    "GK19suvasavu:197": " rajaniśeṣasuratapariśramavigalitakeśapāśadaradalitamālatīmālāparimalalubdhamukharamadhukaranikurumbapakṣānilapītanidāghajalaśīkarakaṇāsu,",
    "GK19suvasavu:198": " udvelladbhujavallījhaṇatkārasubhagāsu,",
    "GK19suvasavu:199": " [nava]nakhapadadaṣṭakeśanirmokavedanākṛtasītkāravinirgatadugdhamugdhadaśanakiraṇacchaṭādhavalitabhogavāsāsu,",
    "GK19suvasavu:200": " punardarśanapṛcchāvidhurasakhījanānukṣaṇavīkṣyamāṇapriyatamāsu,",
    "GK19suvasavu:201": " kṣaṇadāgatasuratavaiyātyavacanaśatasaṃsmārakagṛhaśukacāṭuvyāhṛtikṣaṇajanitamandākṣāsu,",
    "GK19suvasavu:202": " śaradvāsaralakṣmīṣv iva nakhālaṅkṛtapayodharāsu,",
    "GK19suvasavu:203": " āsannamaraṇāsv iva jīviteśapurābhimukhīṣu,",
    "GK19suvasavu:204": " vasantavanarājiṣv ivotkalikābahulāsu,",
    "GK19suvasavu:205": " priyair āliṅgyamānāsu kāminīṣu,",
    "GK19suvasavu:206": " āndolitakusumakesare,",
    "GK19suvasavu:207": " keśareṇumuṣiraṇitamadhukaramaṇīnāṃ ramaṇīnāṃ,",
    "GK19suvasavu:208": " vikacakumudākare mudākare saṅgabhāji,",
    "GK19suvasavu:209": " priyavirahitāsu rahitāsu sukhena murmuram iva varṣati samantād arpake darpakeṣu dahanasya,",
    "GK19suvasavu:210": " dūraprasāritakokapriyatamārute mārute vahati,",
    "GK19suvasavu:211": " jaghanamadananagaratoraṇena,",
    "GK19suvasavu:212": " manmathamahānidhimandirakanakaprākāreṇa,",
    "GK19suvasavu:213": " romalatālavālavalayena,",
    "GK19suvasavu:214": " gaganacandramaṇḍalapariveṣeṇa,",
    "GK19suvasavu:215": " tribhuvanavijayapraśastiromāvalīkanakapatreṇa,",
    "GK19suvasavu:216": " sakalajanahṛdayabandīnivāsaparikhāvalayena,",
    "GK19suvasavu:217": " jagallocanavilāsaśalākāguṇeneva mekhalādāmnā parikalitajaghanasthalām,",
    "GK19suvasavu:218": " unnatapayodharabhārāntaritamukhadarśanāprāptikhedeneva gurunitambapayodharakumbhapīḍājanitāyāseneva,",
    "GK19suvasavu:219": " payodharakalaśayoḥ kathaṃ mayy eva pāto bhaviṣyatīti cintayeva,",
    "GK19suvasavu:220": " gṛhītagurukalatrānuśayeneva,",
    "GK19suvasavu:221": " vidhātur atipīḍayato hastaparāmarśajanitaparikleśeneva kṣīṇataratām upagatena madhyabhāgenālaṅkṛtām,",
    "GK19suvasavu:222": " anurāgaratnamayakanakaparuvakābhyāṃ cūcuka[mudrā]sanāthābhyām,",
    "GK19suvasavu:223": " atigurupariṇāhatayā patanabhayakhillitābhyām iva cūcukacchalena vidhinā iva kīlitābhyāṃ,",
    "GK19suvasavu:224": " sakalāvayavaniṣiktaśeṣalāvaṇyayuktābhyāṃ,",
    "GK19suvasavu:225": " [hṛdaya]taṭākakamalābhyāṃ [iva] hṛcchayacāturikāvibhramābhyāṃ,",
    "GK19suvasavu:226": " romāvalīlatāphalābhyāṃ,",
    "GK19suvasavu:227": " kandarpadarpavardhanavaśīkaraṇacūrṇapūrṇasamudrābhyāṃ,",
    "GK19suvasavu:228": " aśeṣajanahṛdayapatanasañjātagauravābhyāṃ,",
    "GK19suvasavu:229": " saṃsāramahātaruphalābhyāṃ,",
    "GK19suvasavu:230": " yauvanamahāpādapaprasavābhyāṃ,",
    "GK19suvasavu:231": " hāralatāmṛṇālalobhanīyacakracākābhyāṃ,",
    "GK19suvasavu:232": " hāralatāromāvalīsaṅgamavyājaprayāgataruphalābhyāṃ,",
    "GK19suvasavu:233": " tribhuvanavijayapariśramakhinnasya makaraketor vijanavāsagṛhābhyām udbhāsamānāṃ stanabhyāṃ,",
    "GK19suvasavu:234": " mukhacandrasaṃtatasaṃnihitasandhyārāgeṇa,",
    "GK19suvasavu:235": " dantamaṇirakṣāsinduramudrānukāriṇā,",
    "GK19suvasavu:236": " niḥsaratā hṛdayānurāgeṇeva rañjitena,",
    "GK19suvasavu:237": " rāgasāgaravidrumaśakalenevādharapallavenopaśobhamānāṃ,",
    "GK19suvasavu:238": " taruṇaketakadaladrāghīyasā pakṣmalacaṭulālasena hṛdayāvāsagṛhāvasthitasya hṛcchayavilāsino gavākṣaśaṅkām upajanayatā,",
    "GK19suvasavu:239": " sarāgeṇāpi nirvāṇaṃ janayatā,",
    "GK19suvasavu:240": " gatiprasararodhakaśravaṇakṛtakopenevopāntalohitena dhavalayateva",
    "GK19suvasavu:241": " jagadaśeṣaṃ,",
    "GK19suvasavu:242": " utphullakamalakānanasanātham iva gaganaṃ kurvatā,",
    "GK19suvasavu:243": " dugdhāmbhonidhisahasrāṇīvodvamatā,",
    "GK19suvasavu:244": " kundalīlotpalamālatīmālālakṣmīm upahasatā nayanayugalena vibhūṣitāṃ,",
    "GK19suvasavu:245": " daśanaratnatulādaṇḍena nayanasetusamuddhatabandhena yauvanamanmathavāraṇavaraṇḍakeneva nāsāvaṃśena pariṣkṛtā,",
    "GK19suvasavu:246": " vilocanakuvalayabhramarapaṅktibhyāṃ mukhamadanamandiratoraṇābhyāṃ,",
    "GK19suvasavu:247": " rāgasāgaraveṇikābhyāṃ,",
    "GK19suvasavu:248": " yauvananartakalāsikābhyāṃ bhrūlatābhyāṃ virājitāṃ,",
    "GK19suvasavu:249": " ghanasamayākāśalakṣmīm ivollasaccārupayodharāṃ,",
    "GK19suvasavu:250": " jayaghoṣaṇāpannajanatām ivollasattulākoṭipratiṣṭhitāṃ,",
    "GK19suvasavu:251": " suyodhanadhṛtim iva karṇaviśrāntalocanāṃ,",
    "GK19suvasavu:252": " vāmanalīlām iva darśitavalibhaṅgāṃ,",
    "GK19suvasavu:253": " vṛścikaravisthitim ivātikrāntakanyātulāṃ,",
    "GK19suvasavu:254": " uṣām ivāniruddhadarśanasukhāṃ,",
    "GK19suvasavu:255": " śacīm iva vandanekṣaṇaruciṃ,",
    "GK19suvasavu:256": " paśupatitāṇḍavalīlām ivollasaccakṣuḥśravasaṃ,",
    "GK19suvasavu:257": " aṭavīm ivottuṅgaśyāmalakucāṃ,",
    "GK19suvasavu:258": " vānarasenām iva sugrīvāṅgaśobhitāṃ,",
    "GK19suvasavu:259": " śanaiś careṇa pādena saumyena darśanena guruṇā nitambena,",
    "GK19suvasavu:260": " lohitenādhareṇa vikacena vilocanena bhāsvatālaṅkāreṇa,",
    "GK19suvasavu:261": " grahamayīm iva saṃsārabhitticitralekhām iva trailokyasaundaryasaṅketabhūmim iva rasāñjanasiddhim iva yauvanasya,",
    "GK19suvasavu:262": " saṃkalpavṛttim iva śṛṅgārasya,",
    "GK19suvasavu:263": " nidhānam iva kautukasya,",
    "GK19suvasavu:264": " vijayapatākām iva makaradhvajasya,",
    "GK19suvasavu:265": " abhibhūtim iva madanakāntābhyāḥ,",
    "GK19suvasavu:266": " saṅketabhūmim iva lāvaṇyasya,",
    "GK19suvasavu:267": " staṃbhanacūrṇam ivendriyāṇāṃ,",
    "GK19suvasavu:268": " mohanaśaktim iva manmathasya,",
    "GK19suvasavu:269": " vihārasthalīm iva saundaryasya,",
    "GK19suvasavu:270": " ekāyatanaśālām iva saubhāgyasya,",
    "GK19suvasavu:271": " utpattisthānam iva kānteḥ,",
    "GK19suvasavu:272": " [ākarṣaṇamantrasiddhi]m iva manasaḥ,",
    "GK19suvasavu:273": " cakṣurbandhanamahauṣadhim iva manmathendrajālinaḥ,",
    "GK19suvasavu:274": " tribhuvanavilocanamṛṣṭim iva prajāpateḥ kanyakām aṣṭādaśavarṣadeśīyām apaśyat svapne /",
    "GK19suvasavu:275": " 6) atha tāṃ prītivistāritena pibann iva cakṣuṣā,",
    "GK19suvasavu:276": " janiterṣyayeva nidrayā cirasevitayā mumuce /",
    "GK19suvasavu:277": " vibuddhas tu viṣasarasīva durjanavacasīva nimagnam ātmānam avadhārayituṃ na śaśāka /",
    "GK19suvasavu:278": " tathā hi kṣaṇam ākāśatalāliṅganārthaṃ prasāritabāhuyugalaḥ “ehy ehi priyatame,",
    "GK19suvasavu:279": " mā gaccha mā gaccheti” dikṣu vidikṣu ca vilikhitām ivotkīrṇām iva cakṣuṣi nikhātām iva hṛdaye priyām ājuhāva /",
    "GK19suvasavu:280": " tatas tatraiva śayyātale nilīno niṣiddhāśeṣaparijanadarśano dattakapāṭaḥ parihṛtatāmbūlāhārādisakalopabhogas taṃ divasam anayat /",
    "GK19suvasavu:281": " tathāiva niśām api svapnasamāgamecchābhir anaiṣīt /",
    "GK19suvasavu:282": " 7) atha tasya priyasakho Makarando nāma katham api labdhapraveśaḥ kandarpasāyakaprahāravivaśaṃ Kandarpaketum uvāca /",
    "GK19suvasavu:283": " “sakhe, kim idam asāmpratam asādhujanocitacaritam āśrito 'si?",
    "GK19suvasavu:284": " tavaitad ālokya [caritaṃ] vitarkadolāsu nivasanti santaḥ /",
    "GK19suvasavu:285": " khalā(ḥ) punas tat tad aniṣṭam anucitam evāvadhārayanti /",
    "GK19suvasavu:286": " aniṣṭodbhāvanarasāntaraṃ khalahṛdayaṃ bhavati /",
    "GK19suvasavu:287": " ko nāmāsya tattvanirūpaṇe samarthaḥ /",
    "GK19suvasavu:288": " tathā hi bhīmo 'pi na bakadveṣī,",
    "GK19suvasavu:289": " āśrayāśo 'pi mātariśvā,",
    "GK19suvasavu:290": " atikaṭur api mahārasaḥ,",
    "GK19suvasavu:291": " sarṣapasneha iva karayugalālito 'pi śirasā dhṛto 'pi na kāṭavaṃ jahāti /",
    "GK19suvasavu:292": " tālaphalarasa ivāpātamadhuraḥ pariṇāmavirasas tiktaś ca /",
    "GK19suvasavu:293": " pādaparāga ivādhūto 'pi mūrdhānāṃ kaṣāyayati /",
    "GK19suvasavu:294": " viṣataruprasava iva yathā yathānubhūyate tathā tathā moham eva draḍhayati /",
    "GK19suvasavu:295": " na vāriviraho 'sya jāyate nīcadeśasyeva /",
    "GK19suvasavu:296": " nidāghadivasa iva matsaro vahati saṃtāpaṃ sumanasām /",
    "GK19suvasavu:297": " andhakāra iva doṣānubandhacaturaḥ viśvakarmāvalopanodyataḥ /",
    "GK19suvasavu:298": " virūpākṣo 'pi cakradharaḥ,",
    "GK19suvasavu:299": " śakraś ca ivoccaiḥśravāḥ nadeśajapraśaṃsī ca /",
    "GK19suvasavu:300": " śarasyeva nirbhinnasyāpi sataḥ snehaṃ darśayati /",
    "GK19suvasavu:301": " takrāṭa iva hṛdayaṃ viloḍayati /",
    "GK19suvasavu:302": " yakṣabalir ivātmaghoṣamukharo maṇḍalabhramaṇakathakaś ca /",
    "GK19suvasavu:303": " mattamātaṅga iva svavaśālolamukho 'dharīkṛtadānaś ca /",
    "GK19suvasavu:304": " vṛṣabha iva surabhiyānavikalaḥ kāmīva gotraskhalanavidhuro vāmādhvānuraktaś ca /",
    "GK19suvasavu:305": " ajīrṇavikāra iva kalevare 'pi vacasi mandimānam āvahati /",
    "GK19suvasavu:306": " vañcaka iva raktaḥ kaṭukaphalena vibhāvarīraktaś ca /",
    "GK19suvasavu:307": " pareta iva bandhutāpadarśanaḥ /",
    "GK19suvasavu:308": " paraśur iva bhadraśriyam api khaṇḍayati /",
    "GK19suvasavu:309": " kuddāla iva dalitagotraḥ kṣamābhājaḥ prāṇino nikṛntati /",
    "GK19suvasavu:310": " ratakīla iva jaghanyakarmalagno 'pi hrepayati sādhūn /",
    "GK19suvasavu:311": " duṣṭaśūrpaśrutir iva kānanarucir anugatam api yavasaṃ tataṃ nānumodate /",
    "GK19suvasavu:312": " abījād eva jāyante 'kāṇḍāt prasaranti khalavyasanāṅkurāḥ durucchedāś ca bhavanti /",
    "GK19suvasavu:313": " asatāṃ hṛdi praviṣṭo hi doṣalavaḥ karālāyate,",
    "GK19suvasavu:314": " satāṃ na viśaty eva hṛdayam,",
    "GK19suvasavu:315": " bhūyo yadi katham api viśati tadā pārada iva kṣaṇamātraṃ na tiṣṭhati /",
    "GK19suvasavu:316": " mṛgā iva [vinoda]bindoḥ śramagāḥ bhavanti sādhavaḥ /",
    "GK19suvasavu:317": " sukhaṃ janā hi bhavādṛśāḥ śaratsamayā iva haranti na ca mitrasya sacetanā visadṛśam upadiśanti",
    "GK19suvasavu:318": " / acetanānām api maitrī samucitapakṣanikṣiptā /",
    "GK19suvasavu:319": " [tathā hi] mādhuryaśaityaśucitvatāpaśāntibhiḥ payaḥ paya iti nimittatām upagatasya",
    "GK19suvasavu:320": " dugdhasya matsamāgamād vardhitasya kvāthe puro mamaiva kṣayo yukta iti vicintyeva vāriṇāpi kṣīyate /",
    "GK19suvasavu:321": " tad idam asāṃpratam ācaritam /",
    "GK19suvasavu:322": " sakhe gṛhāṇa sādhujanocitam adhvānam /",
    "GK19suvasavu:323": " sādhavo hi mohāt param utpathapravṛttā bhavantītyādi” vadati tasmin katham api smaraprahāraparavaśaḥ parimitākṣaram uvāca [Kandarpaketuḥ] /",
    "GK19suvasavu:324": " “vayasya, ditir iva śatamanyusamākulā bhavati sajjanacittavṛttiḥ /",
    "GK19suvasavu:325": " nāyam upadeśakālaḥ /",
    "GK19suvasavu:326": " pacyanta ivāṅgāni kvathyanta ivendriyāṇi /",
    "GK19suvasavu:327": " bhidyanta iva marmāṇi /",
    "GK19suvasavu:328": " niḥsarantīva prāṇāḥ /",
    "GK19suvasavu:329": " unmūlyanta iva vivekāḥ /",
    "GK19suvasavu:330": " naṣṭeva smṛtiḥ /",
    "GK19suvasavu:331": " tad adhunā yadi tvaṃ sahapāṃsukṛīḍitasamaduḥkhasukho 'si tadā mām anugacchety” uktvā parijanālakṣitas tena sahaiva purān nirjagāma /",
    "GK19suvasavu:332": " 8) anantaraṃ katipayanalvaśatam adhvānaṃ gatvāgastyavacanasamāhṛtabrahmāṇḍagataśikharasahasraḥ,",
    "GK19suvasavu:333": " kandarāntaralatāgṛhasukhaprasuptavidyādharamithunagītākarṇanasukhitacamarīgaṇamāraṇotsukitaśabaraśatasaṃbādhakakṣataṭaḥ,",
    "GK19suvasavu:334": " kaṭakakarikarākṛṣṭabhagnasyandamānaharicandanāmodavāhigandhavāhasurabhitaśilātalaḥ,",
    "GK19suvasavu:335": " sudūrapatanabhagnatālaphalarasārdrakaratalāsvādasotsukaśākhāmṛgakadambakaḥ,",
    "GK19suvasavu:336": " pralambamānanirjharavarasavidhopaviṣṭajīvaṃjīvakamithunalihyamānavividhaphalarasāmodasurabhitaparisaraḥ,",
    "GK19suvasavu:337": " sarabhasakesarisahasrakharanakharadhārāvidāritamattamātaṅgakumbhasthalagalitamuktāphalaśabalaśikharatayā śirolagnaṃ tārāgaṇam ivodvahan,",
    "GK19suvasavu:338": " sugrīva iva ṛkṣagavayaśarabhakesarikumudasevyamānapādacchāyaḥ,",
    "GK19suvasavu:339": " paśupatir iva nāganiḥśvāsasamutkṣiptabhūtiḥ,",
    "GK19suvasavu:340": " janārdana iva vicitravanamālaḥ,",
    "GK19suvasavu:341": " sahasrakiraṇa iva saptapatrasyandanopetaḥ,",
    "GK19suvasavu:342": " virūpākṣa iva sannihitaguhaḥ śivānugataś ca,",
    "GK19suvasavu:343": " kāmīva kāntāroṣarasānugataḥ samadanaś ca,",
    "GK19suvasavu:344": " śrīparvataḥ iva sannihitamallikārjunaḥ,",
    "GK19suvasavu:345": " naravāhanadatta iva priyaṅguśyāmāsanāthaḥ,",
    "GK19suvasavu:346": " śiśur iva kṛtadhātrīdhṛtiḥ,",
    "GK19suvasavu:347": " vāsarārambha ivāruṇaprabhāpāṭalitapatravanarājiḥ,",
    "GK19suvasavu:348": " kṛṣṇapakṣa iva bahulatāgahanaḥ,",
    "GK19suvasavu:349": " karṇa ivānubhūtaśatakoṭidānaḥ,",
    "GK19suvasavu:350": " bhīṣma iva śikhaṇḍimuktair ardhacandrai rācitaḥ,",
    "GK19suvasavu:351": " kāmasūtravinyāsa iva mallanāgaghaṭitakāntārasāmoditaḥ,",
    "GK19suvasavu:352": " hiraṇyakaśipur iva śambarakulāśrayaḥ,",
    "GK19suvasavu:353": " gairikarāgavyājād upariravirathamārgamārgaṇārtham ivāruṇenopāsyamānaḥ,",
    "GK19suvasavu:354": " śikharagatasūryācandramastayā vistāritavilocano 'gastyamārgam ivodvīkṣamāṇaḥ,",
    "GK19suvasavu:355": " srastāntranāla iva jaradajagarabhogaiḥ,",
    "GK19suvasavu:356": " kumbhakarṇa iva dantāntarālagatavānaravyūhaḥ,",
    "GK19suvasavu:357": " piṇḍālaktakāṅkitapadapaṅktisūcitasañcaritaśacīpativāravilāsinīsaṅketaketakīmaṇḍapaḥ,",
    "GK19suvasavu:358": " akulīno 'pi sadvaṃśabhūṣitaḥ,",
    "GK19suvasavu:359": " darśitābhayo 'pi mṛtyuphaladāyī,",
    "GK19suvasavu:360": " saprastho 'py aparimāṇaḥ,",
    "GK19suvasavu:361": " sanado 'pi niḥśabdaḥ,",
    "GK19suvasavu:362": " bhīmo 'pi kīcakasuhṛt,",
    "GK19suvasavu:363": " pihitāmbaro 'py ullasadaṃśuko Vindhyo nāma mahāgirir adṛśyata /",
    "GK19suvasavu:364": " 9) yaś ca pravṛddhagulmatayaiveha dṛśyamānabahudhātuvikāraḥ,",
    "GK19suvasavu:365": " sādhur iva sānugrahapracāraprakaṭitamahimā,",
    "GK19suvasavu:366": " mīmāṃsānyāya iva pihitadigambaradarśanaḥ /",
    "GK19suvasavu:367": " yaś ca harivaṃśair iva puṣkaraprādurbhāvaramaṇīyaiḥ,",
    "GK19suvasavu:368": " rāśibhir iva mīnamithunakulīrasaṅgataiḥ,",
    "GK19suvasavu:369": " karaṇair iva śakunināgabhadrabālabakulopetaiḥ khātakair upaśobhitopāntaḥ /",
    "GK19suvasavu:370": " yaś ca kusumavicitrābhiḥ,",
    "GK19suvasavu:371": " vaṃśapatrapatitābhiḥ,",
    "GK19suvasavu:372": " sukumāralalitābhiḥ puṣpitāgrābhiḥ śikhariṇībhiḥ praharṣiṇībhir latābhir darśitānekavṛttavilāsaḥ /",
    "GK19suvasavu:373": " yaś ca samadakalahaṃsasārasarasitodbhrāntabhākūṭavikaṭapucchakacchavyādhūtavikacakamalakhaṇḍavigalitamakarandabindusandohasurabhitasalilayā,",
    "GK19suvasavu:374": " sāyantanasamayonmajjadrājasundarinābhimaṇḍalanipītasalilayā,",
    "GK19suvasavu:375": " madamukhararājahaṃsakulakolāhalamukharitakūlapulinayā,",
    "GK19suvasavu:376": " taṭanikaṭamattamātaṅgagaṇḍapiṇḍanirgatamadadhārāstabakitasalilayā,",
    "GK19suvasavu:377": " tīraprarūḍhaketakīkānananipatitadhūlīnikurumbajātasaikatasukhopaviṣṭataruṇasuramithunanidhuvanalīlāparimalasākṣikūlopavanayā,",
    "GK19suvasavu:378": " taṭāvaṭanikaṭanipatitajambūkhaṇḍamaṇḍapāvasthitajaladevatāvagāhyamānapayasā,",
    "GK19suvasavu:379": " tīraprarūḍhavetasalatābhyantaranilīnadātyūhavyūhamadakalakuhakuhārāvakautukākṛṣṭasuramithunasaṃskriyamāṇopabhogayā,",
    "GK19suvasavu:380": " upakūlasañjātakulālakukkuṭaghaṭāghūtkāratīrayā,",
    "GK19suvasavu:381": " jalamānuṣamṛditasukumārapulinayā,",
    "GK19suvasavu:382": " upavanavātāndolitataralataraṅgayā,",
    "GK19suvasavu:383": " nalanikuñjapuñjaniviṣṭabakoṭakakuṭumbinīnirīkṣyamāṇārddhaśapharayā,",
    "GK19suvasavu:384": " potādhānalubdhakakoyaṣṭikaskabhanabhīmavetasavanayā,",
    "GK19suvasavu:385": " taraṅgamālāsantaraduddaṇḍapāladarśanadhāvadaticapalarājilarājirājitopakūlasalilayā,",
    "GK19suvasavu:386": " khañjarīṭakaṇāṭīnamithunamaithunopajātanidhigrahaṇakautukakirātaśatakhanyamānatīrayā,",
    "GK19suvasavu:387": " kruddhayeva darśitamukhbhaṅgayā,",
    "GK19suvasavu:388": " mattayeva skhaladgatyā,",
    "GK19suvasavu:389": " dinārambhalakṣmyeva vardhamānavelayā,",
    "GK19suvasavu:390": " bhāratasamarabhūmyeva nṛtyatkabandhayā,",
    "GK19suvasavu:391": " prāvṛṣeva vijṛmbhamāṇaśatapatrapihitaviṣadharayā,",
    "GK19suvasavu:392": " dhanakāmayeva kṛtabhūbhṛtsevayā revayā priyatamayeva prasāritavīcihastopagūḍhaḥ / yaś ca",
    "GK19suvasavu:393": " harikharanakharavidāritakumbhasthalavikalavāraṇadhvānaiḥ /",
    "GK19suvasavu:394": " adyāpi kumbhasambhavam āhvayatīvoccatālabhujaḥ // SuVas_14 //",
    "GK19suvasavu:395": " tato Makarandas tam uvāca:",
    "GK19suvasavu:396": " paśyodañcadavāñcadañcitavapuḥpaścārdhapūrvārdhabhāk stabdhottānitapṛṣṭhaniṣṭhitamanāgbhugnāgralāṅgūlabhṛt /",
    "GK19suvasavu:397": " daṃṣṭrākoṭivisaṅkaṭāsyakuharaḥ kurvan saṭām utkaṭām utkarṇaḥ kurute kramaṃ karipatau krūrākṛtiḥ kesarī // SuVas_15 //",
    "GK19suvasavu:398": " api ca",
    "GK19suvasavu:399": " utkarṇo 'yam akāṇḍacaṇḍimakuṭaḥ sphāratsphuratkesaraḥ krūrākārakarālakāyavikaṭaḥ stabdhordhvalāṅgūlabhṛt /",
    "GK19suvasavu:400": " citreṇāpi na śakyate vilikhituṃ sarvāṅgasaṅkocabhāk cītkurvadgirikuñjakuñjaraśiraḥ kumbhasthalastho hariḥ // SuVas_16 //",
    "GK19suvasavu:401": " 10) anantaraṃ ca nīcadeśanadyeva nyagrodhopacitayā,",
    "GK19suvasavu:402": " uttaragograhaṇasamarabhūmyeva vijṛmbhitabṛhannalayā,",
    "GK19suvasavu:403": " marudeśaṭakkayātrayeva ghanasārasārthavāhinyā,",
    "GK19suvasavu:404": " vidagdhamadhugoṣṭhyeva nānāviṭapītāsavayā,",
    "GK19suvasavu:405": " nalakūbaracittavṛttyeva satatadhṛtarambhayā,",
    "GK19suvasavu:406": " mattamātaṅgagatyeva ghaṇṭāravaviditamārgayā,",
    "GK19suvasavu:407": " sadīśvarasevayeva dūrodgatabahuphalayā,",
    "GK19suvasavu:408": " virāṭalakṣmyeva ānanditakīcakaśatayā Vindhyāṭavyā katipayapadaṃ gatvā,",
    "GK19suvasavu:409": " kāmina iva madanaśalākāṅkitasya,",
    "GK19suvasavu:410": " vikartanasyeva snigdhacchāyasya,",
    "GK19suvasavu:411": " vaikuṇṭhasyeva lakṣmībhṛtaḥ,",
    "GK19suvasavu:412": " yātrodyatanṛpater iva ghanapatraśobhitasya,",
    "GK19suvasavu:413": " vedasyeva bhūriśākhālaṅkṛtasya,",
    "GK19suvasavu:414": " gāṇikyasyevānekapallavojjvalasya,",
    "GK19suvasavu:415": " jambūvṛkṣasya talacchāyāyāṃ viśaśrāma /",
    "GK19suvasavu:416": " 11) atrāntare bhagavān api marīcimālī ātapaklāntamattamahiṣalocanapāṭalamaṇḍalaś caramācalaśṛṅgam āruroha /",
    "GK19suvasavu:417": " 12) tato Makarandaḥ phalamūlāny ādāya katham api tam abhininditāhāraparicayam akārṣīt /",
    "GK19suvasavu:418": " svayaṃ ca tadupabhuktaśeṣam aśanam akarot /",
    "GK19suvasavu:419": " atha tām eva priyatamāṃ ḥṛdayaphalake saṃkalpatūlikayā likhitām avalokayan niṣyandakaraṇagrāmaḥ Kandarpaketur Makarandaviracitapallavaśayane suṣvāpa /",
    "GK19suvasavu:420": " athārdhayāmamātrakhaṇḍitāyāṃ vibhāvaryāṃ tatra jambūtaruśikhare mithaḥ kalahāyamānayoḥ śukaśārikayoḥ kalakalaṃ śrutvā,",
    "GK19suvasavu:421": " Kandarpaketur Makarandam uvāca /",
    "GK19suvasavu:422": " “vayasya śruṇuvas tāvad etayor ālāpam” iti /",
    "GK19suvasavu:423": " tataḥ sārikā prakopataralākṣaram uvāca /",
    "GK19suvasavu:424": " “kitava śārikāntaram anviṣya samāgato 'si,",
    "GK19suvasavu:425": " katham itarathā rātrir iyatī taveti” /",
    "GK19suvasavu:426": " tac chrutvā śukas tām abravīt /",
    "GK19suvasavu:427": " “bhadre 'pūrvā mayā kathā śrutā” /",
    "GK19suvasavu:428": " atha samupajātakutūhalayānubadhyamānaḥ sa kathayitum ārebhe /",
    "GK19suvasavu:429": " 13) asti praśastasudhādhavalaiḥ bṛhatkathālambair iva śālabhañjikopaśobhitaiḥ,",
    "GK19suvasavu:430": " vṛttair iva samāṇavakakrīḍitaiḥ,",
    "GK19suvasavu:431": " kariyūthair iva samattavāraṇaiḥ,",
    "GK19suvasavu:432": " sugrīvasainyair iva sagavākṣaiḥ,",
    "GK19suvasavu:433": " balibhavanair iva sutalasanniveśair veśmabhir udbhāsitaṃ,",
    "GK19suvasavu:434": " dhanadenāpi pracetasā,",
    "GK19suvasavu:435": " prajāpālenāpi rāmeṇa,",
    "GK19suvasavu:436": " priyaṃvadenāpi puṣpaketunā,",
    "GK19suvasavu:437": " bharatenāpi śatrughnena,",
    "GK19suvasavu:438": " tithipareṇāpy atithisatkārapravaṇena,",
    "GK19suvasavu:439": " asaṅkhyenāpi saṅkhyāvatā,",
    "GK19suvasavu:440": " marmabhedenāpi vīratareṇa,",
    "GK19suvasavu:441": " apatitenāpi nānāsavāsaktena,",
    "GK19suvasavu:442": " sudarśanenāpy acakreṇa,",
    "GK19suvasavu:443": " ajñātamadenāpi supratīkena,",
    "GK19suvasavu:444": " apakṣapātināpi haṃsena,",
    "GK19suvasavu:445": " aviditasnehakṣayeṇāpi kulapradīpena,",
    "GK19suvasavu:446": " agraheṇāpi kāvyajīvajñena,",
    "GK19suvasavu:447": " nidāghadivaseneva vṛṣavardhitarucinā,",
    "GK19suvasavu:448": " māghavirāmadivaseneva tapasyārambhinā,",
    "GK19suvasavu:449": " nabhasvateva satpathagāminā,",
    "GK19suvasavu:450": " vivasvateva gopatinā,",
    "GK19suvasavu:451": " maheśvareṇeva candraṃ dadhatā nivāsijanenānugataṃ,",
    "GK19suvasavu:452": " ghanāghaneneva pravālamaṇimaṇḍalena,",
    "GK19suvasavu:453": " devāṅganājanenevendrāṇīparicitavidagdhena,",
    "GK19suvasavu:454": " vanagajeneva navapallavapallavitarucinā,",
    "GK19suvasavu:455": " kokileneva parapuṣṭena,",
    "GK19suvasavu:456": " bhramareṇeva kusumeṣu lālitena,",
    "GK19suvasavu:457": " jalaukeneva raktākṛṣṭinipuṇena,",
    "GK19suvasavu:458": " yāyajūkeneva suratārthinā,",
    "GK19suvasavu:459": " mahānaṭabāhuneva baddhabhujaṅgena,",
    "GK19suvasavu:460": " garuḍeneva vilāsihṛdayatāpakāriṇā,",
    "GK19suvasavu:461": " andhāsureṇeva śūlānām uparigatena veśyājanenādhiṣṭhitaṃ Kusumapuraṃ nāma nagaram /",
    "GK19suvasavu:462": " 14) yatra ca surāsuramaulimaṇimālālālitacaraṇāravindā,",
    "GK19suvasavu:463": " śumbhaniśumbhabalamahāvanadāvānalajvālā,",
    "GK19suvasavu:464": " mahiṣamahāsuragirivaravajradhārā,",
    "GK19suvasavu:465": " praṇayapraṇatagaṅgādharajaṭājūṭaskhalitajāhnavījaladhārādhautapādapadmā bhagavatī Kātyāyanī Caṇḍābhidhānā svayaṃ nivasati /",
    "GK19suvasavu:466": " yasya parisare surāsuramukuṭakusumarajorājiparimalavāhinī,",
    "GK19suvasavu:467": " prajāpatikamaṇḍaludharmadravadhārā,",
    "GK19suvasavu:468": " dharātalagatasagarasutaśatasuranagarasamārohaṇapuṇyarajjuḥ,",
    "GK19suvasavu:469": " airāvaṇakaṭakamaṭhakampitataṭā,",
    "GK19suvasavu:470": " haricandanasyandanasurabhitasalilā salīlasurasundarīnitambabimbāhatitaralitataraṅgā,",
    "GK19suvasavu:471": " snānāvatīrṇasaptarṣimālāvimalajaṭāṭavīparimalapuṇyaveṇiḥ,",
    "GK19suvasavu:472": " eṇatilakamukuṭajaṭājūṭakuharabhrāntijanitasaṃskāratayaiva kuṭilāvartā,",
    "GK19suvasavu:473": " dharaṇīva sārvabhaumakarasparśopabhogakṣamā,",
    "GK19suvasavu:474": " jaladakālasarasīva gandhāndhoparibhramadbhramaramālānumīyamānajalamagnakumudapuṇḍarīkā,",
    "GK19suvasavu:475": " chandovicitir iva mālinīsanāthā,",
    "GK19suvasavu:476": " grahapaṅktir iva sūryātmajopaśobhitā sarājahaṃsā ca,",
    "GK19suvasavu:477": " śaratkāladinaśrīr ivojjvalatkokanadā prabuddhapuṇḍarīkākṣā ca,",
    "GK19suvasavu:478": " hatāndhatamasāpi tamasānvitā,",
    "GK19suvasavu:479": " [vīcikalitāpy avīcidurgamā] bhagavatī Bhāgarathī pravahati /",
    "GK19suvasavu:480": " 15) [yac ca] diśi diśi kusumanikaram iva tārāgaṇam udvahadbhiḥ,",
    "GK19suvasavu:481": " uttambhitajaladaiḥ,",
    "GK19suvasavu:482": " anūrukaśābhighātaparavaśaravirathaturagagrāsaviṣamitapallavaiḥ,",
    "GK19suvasavu:483": " candracamūruruciracaraṇasaṅkrāntāmṛtakaṇanikarasekasañjātabahalasukumāranavakisalayasahasrakalitākālasandhyāvibhramaiḥ,",
    "GK19suvasavu:484": " bharatacaritair iva sadārāmāśritaiḥ,",
    "GK19suvasavu:485": " mahāvīrair iva nārikeladharaiḥ,",
    "GK19suvasavu:486": " asaṃskṛtataruṇair iva dūraprasāritākṣaiḥ,",
    "GK19suvasavu:487": " tapasvibhir iva japāsaktaiḥ,",
    "GK19suvasavu:488": " prasādhitair iva mālopaśobhitaiḥ,",
    "GK19suvasavu:489": " mātaṅgakumbhasthaladāraṇodyatasiṃhair ivotkarṇakesaraiḥ,",
    "GK19suvasavu:490": " sāriṣṭair api cirajīvibhiḥ,",
    "GK19suvasavu:491": " muniyutair api madanādhiṣṭhitaiḥ,",
    "GK19suvasavu:492": " upavanapādapair upaśobhitaṃ,",
    "GK19suvasavu:493": " aditijaṭharam ivānekadevakulādhyāsitaṃ,",
    "GK19suvasavu:494": " pātālam iva mahābaliśobhitaṃ bhujaṅgādhiṣṭhitaṃ ca,",
    "GK19suvasavu:495": " surālayair api pavitraṃ,",
    "GK19suvasavu:496": " bhogibhir api nirupadrutam /",
    "GK19suvasavu:497": " 16) tatra ca suratabharakhinnasuptasīmantinīratnatāṭaṅkamudrāṅkitabāhudaṇḍaḥ,",
    "GK19suvasavu:498": " pracaṇḍapratipakṣalakṣmīkeśapāśakusumamālāmodasurabhitakarakamalaḥ,",
    "GK19suvasavu:499": " praśastakedāra iva bahudhānyakāryasaṃpādakaḥ,",
    "GK19suvasavu:500": " pārtha iva subhadrānvitaḥ sabhīmasenaś ca,",
    "GK19suvasavu:501": " kṛṣṇa iva satyabhāmopetaḥ Śṛṅgāraśekharo nāma rājā prativasati /",
    "GK19suvasavu:502": " yo balabhit pāvako dharmarāṇ nirṛtiḥ pracetāḥ sadāgatir dhanadaḥ śaṅkara ity aṣṭamūrtir apy anaṣṭamūrtiḥ /",
    "GK19suvasavu:503": " surāṇāṃ pātāsau sa punar atipuṇyaikahṛdayo grahas tasyāsthāne gururucitamārge sa nirataḥ /",
    "GK19suvasavu:504": " karas tasyātyarthaṃ vahati śatakoṭipraṇayitāṃ sa sarvasvaṃ dātā tṛṇam iva sureśaṃ vijayate // SuVas_17 //",
    "GK19suvasavu:505": " jīvākṛṣṭiṃ sa cakre mṛdhabhuvi dhanuṣaḥ śatrur āsīd gatāsur lakṣāptir mārgaṇānām abhavad aribale tad yaśas tena labdham /",
    "GK19suvasavu:506": " muktā tena kṣameti tvaritam arigaṇair uttamāṅgaiḥ pratīṣṭo pañcatvaṃ dveṣisainye sthitam avanipatir nāpa saṅkhyāntaraṃ saḥ // SuVas_18 //",
    "GK19suvasavu:507": " 17) yatra ca rājanīticature caturambudhimekhalāyā bhuvo nāyake śāsati vasumatīṃ pitṛkārye vṛṣotsargaḥ,",
    "GK19suvasavu:508": " śaśinaḥ kanyātulārohaḥ,",
    "GK19suvasavu:509": " yogeṣu śūlaghātādicintā,",
    "GK19suvasavu:510": " dakṣiṇavāmakaraṇaṃ digviniścayeṣu,",
    "GK19suvasavu:511": " śarabhedo dadhiṣu,",
    "GK19suvasavu:512": " śṛṅkhalābandho varṇagrathanāsu,",
    "GK19suvasavu:513": " utprekṣāṣepaḥ kāvyālaṅkāreṣu,",
    "GK19suvasavu:514": " lakṣadānacyutiḥ sāyakānāṃ,",
    "GK19suvasavu:515": " kvipāṃ sarvavināśaḥ,",
    "GK19suvasavu:516": " kośasaṅkocaḥ kamalākareṣu,",
    "GK19suvasavu:517": " jātihīnatā duṣkuleṣu na puṣpamālāsu,",
    "GK19suvasavu:518": " śṛṅgārahānir jaratkariṣu na janeṣu,",
    "GK19suvasavu:519": " durvarṇayogaḥ kambikādiṣu na kāminīkāntiṣu,",
    "GK19suvasavu:520": " gāndhāravicchedo rāgeṣu na pauravanitāsu,",
    "GK19suvasavu:521": " mūrcchādhigamo gāneṣu,",
    "GK19suvasavu:522": " kharmābhāvo nīcasevakeṣu na paridhāneṣu,",
    "GK19suvasavu:523": " malināmbaratvaṃ niśāsu na janeṣu,",
    "GK19suvasavu:524": " calarāgatā gīteṣu na vidagdhajaneṣu,",
    "GK19suvasavu:525": " vṛṣahāniḥ nidhuvanalīlāsu na paureṣu,",
    "GK19suvasavu:526": " bhaṅguratvaṃ rāgavikṛtiṣu na citteṣu,",
    "GK19suvasavu:527": " anaṅgatā kāmadeve na parijane,",
    "GK19suvasavu:528": " mārāgamo yauvanodayeṣu na prakṛtiṣu,",
    "GK19suvasavu:529": " dvijaghātaḥ surateṣu na prajāsu,",
    "GK19suvasavu:530": " raśanābandho ratikalaheṣu na dānānumatiṣu,",
    "GK19suvasavu:531": " adhararāgatā taruṇīṣu na parijaneṣu,",
    "GK19suvasavu:532": " kartanam alakabhrūṣu na purandhrīṣu,",
    "GK19suvasavu:533": " nistriṃśatvam asīnāṃ,",
    "GK19suvasavu:534": " karavālanāśo yodhānāṃ paraṃ vyavasthitaḥ /",
    "GK19suvasavu:535": " 18) tasya ca mahiṣī diggajamadalekhevānanditālimālā,",
    "GK19suvasavu:536": " pārvatīva sukumārā candralekhālaṅkṛtā ca,",
    "GK19suvasavu:537": " vanarājir iva navamālikodbhāsitā sacitrakā ca,",
    "GK19suvasavu:538": " apsarassaṃhatir iva saṃhatasukeśī samañjughoṣā ca,",
    "GK19suvasavu:539": " sarvāntaḥpurapradhānabhūtā Anaṅgavatī nāma /",
    "GK19suvasavu:540": " tayoś ca madhyamopāntavayasi vartamānayoḥ katham api daiva(va)",
    "GK19suvasavu:541": " śāt tribhuvanavilobhanīyākṛtiḥ,",
    "GK19suvasavu:542": " pulomatanayevānanditasahasranetrā Vāsavadattā nāma [tanayā] babhūva /",
    "GK19suvasavu:543": " atha sā rāvaṇabhujavana ivollāsitagotreva pariṇāmam upayāty api yauvanabhāve pariṇayaparaṅmukhī tasthau /",
    "GK19suvasavu:544": " 19) athaikadā tu vijṛmbhamāṇasahakārakorakanikurumbanipatitamadhukaramālāmadahuṅkārajanitapathikasaṃjvaraḥ,",
    "GK19suvasavu:545": " komalamalayamārutodbhūtacūtaprasavasarasāsvādakaṣāyakaṇṭhakalakaṇṭhakuharitabharitasakaladiṅmukhaḥ,",
    "GK19suvasavu:546": " vikacakamalakhaṇḍalīyamānamattakalahaṃsakulakolāhalamukharitakamalasarovaraḥ,",
    "GK19suvasavu:547": " parabhṛtanakhakoṭipāṭitapāṭalakuḍmalavivaravinirgatamadhudhārāsāraśīkarakaṇanikarasamārabdhadakṣiṇasamīrabāṇadurvraṇitapathikavadhūhṛdayaḥ,",
    "GK19suvasavu:548": " madhumadamuditakāminīgaṇḍūṣasīdhusekapulakitabakulaḥ,",
    "GK19suvasavu:549": " madanarayaparavaśavikāsinītulākoṭivikaṭacaṭulacaraṇāravindāmandaprahārahṛṣṭakaṅkeliśataḥ,",
    "GK19suvasavu:550": " pratidiśam aślīlaprāyagīyamānaśravaṇotsukakhiṅgajanaprāyaprārabdhacarcarīgītākarṇanamuhyadanekapathikaśataḥ,",
    "GK19suvasavu:551": " durjana iva satāmarasaḥ,",
    "GK19suvasavu:552": " duṣkula iva jātihīnaḥ,",
    "GK19suvasavu:553": " rāvaṇa ivāpītalohitapalāśaśatasevitaḥ,",
    "GK19suvasavu:554": " mahāśṛṅgārīva sugandhavahaḥ,",
    "GK19suvasavu:555": " surājeva samṛddhakuvalayaḥ,",
    "GK19suvasavu:556": " vāstavika iva vardhitasukhāśaḥ,",
    "GK19suvasavu:557": " satkavikāvyabandha ivābaddhatuhīnaḥ,",
    "GK19suvasavu:558": " satpuruṣa iva doṣānubandharahitaḥ,",
    "GK19suvasavu:559": " kaivarta iva baddharājīvotpalamālaḥ,",
    "GK19suvasavu:560": " samṛddhakāsāraśakunisārtha iva ninditamaruvakaḥ,",
    "GK19suvasavu:561": " śakra ivendrāṇīrucitaḥ,",
    "GK19suvasavu:562": " mahāvīra ivādharīkṛtadamanakaḥ,",
    "GK19suvasavu:563": " khiṅga ivāmlānasubhago vasantakāla ājagāma /",
    "GK19suvasavu:564": " 20) atidūrapravṛddhena madhunā jagati ko vā na vikriyate yad atimukto 'pi munir api vicakāsa /",
    "GK19suvasavu:565": " kusumaśarasya navacūtaśaramūlanilīnamadhukarāvali patreṇeva reje /",
    "GK19suvasavu:566": " vṛntanirgatavicakilavivare guñjanmadhukaro makaraketos tribhuvanavijayaśaṅkhadhvanim iva cakāra /",
    "GK19suvasavu:567": " navayāvakapaṅkapallavitasanūpurataruṇīcaraṇaprahārānurāgavaśān navakisalayacchalena tam eva rāgam udavahad aśokapādapaḥ /",
    "GK19suvasavu:568": " madhuramadhudhvanitakāminīmukhakamalasaṅgānurāgād iva tadrasam ātmakusumeṣu bibhrad bakulatarū rarājata /",
    "GK19suvasavu:569": " antarāntarānipatitamadhukaranikarakirmīraḥ kaṅkeliguccho 'rdhanirvāṇamanobhavacitācakrānukārī pathikajanadāham uvāha /",
    "GK19suvasavu:570": " vikacavicakilarājir alikulaśabalendranīlamuktāvalīva madhuśriyo ruruce /",
    "GK19suvasavu:571": " virahiṇīhṛdayamathanāya kusumaśarasya cakram iva nāgakesarakusumam aśobhata /",
    "GK19suvasavu:572": " pathikahṛdayam astyaṃ grahītuṃ makaraketoḥ palāva iva pāṭalipuṣpam adaśyata /",
    "GK19suvasavu:573": " 21) kandarpakelisaṃpallampaṭalāṭīlalāṭataṭavikaṭadhammilamalanamilitaparimalasamṛddhamadhurimaguṇaḥ,",
    "GK19suvasavu:574": " kāmakalākalāpacārusundarīsundarastanakalaśaghusṛṇadhūliparimalāmodavāhī,",
    "GK19suvasavu:575": " raṇaraṇakarasitakāntakuntalīkuntalollāsanasaṅkrāntaparimalamilitālimālā madhuratarajhaṅkāramukharitanabhastalaḥ,",
    "GK19suvasavu:576": " navayauvanarāgataralakeralīkapolapālipatrāvalīparicayacaturaḥ,",
    "GK19suvasavu:577": " catuḥṣaṣṭikalākalāpavidagdhamukhamālavīnitambabimbasaṃvāhakuśalaḥ,",
    "GK19suvasavu:578": " surataśramavaśāṅghrīnīrandhrapīnapayodharabhāranidāghakaṇaśiśirito malayānilo vavau /",
    "GK19suvasavu:579": " 22) atrāntare Vāsavadattāsakhījanād viditābhiprāyaḥ Śṛṅgāraśekharaḥ svasutāsvayaṃvarārtham aśeṣadharaṇitalabhājāṃ bhūbhujāṃ saṅgatam akarot",
    "GK19suvasavu:580": " tato dagdhakṛṣṇāguruparimalāmoditamadhuvratamālābahalagumagumāyitamukharitaṃ,",
    "GK19suvasavu:581": " atirabhasahāsacchaṭādīdhitiparimilitaṃ,",
    "GK19suvasavu:582": " anekakathālāpavidagdhaśṛṅgāramayajanasamākulaṃ,",
    "GK19suvasavu:583": " dahyamānasugandhasaurabhākṛṣṭapuropavanaṣaṭpadakulasamākulaṃ,",
    "GK19suvasavu:584": " arjunasamaram iva nandighoṣamukharitadigantaṃ mañcam āruroha Vāsavadattā /",
    "GK19suvasavu:585": " 23) tatra kecit kalāṅkurā iva vijitanagaramaṇḍanāḥ,",
    "GK19suvasavu:586": " apare pāṇḍavā iva divyacakṣuḥkṛṣṇāguruparimilitāḥ,",
    "GK19suvasavu:587": " anye śaraddivasā iva dūrapravṛddhāśāḥ,",
    "GK19suvasavu:588": " itare py āhartum udyatā iva svabalārthinaḥ,",
    "GK19suvasavu:589": " kecid vyādhā iva śakunaśrāvakāḥ,",
    "GK19suvasavu:590": " kecid ākheṭina iva rūpānusārapravṛttāḥ,",
    "GK19suvasavu:591": " kecij jaiminimataśrāviṇa iva tathāgata[mata]dhvaṃsinaḥ,",
    "GK19suvasavu:592": " kecit khañjanā iva sāṃvatsaraphaladarśinaḥ,",
    "GK19suvasavu:593": " kecit sumeruparisarā iva kārtasvaramayāḥ,",
    "GK19suvasavu:594": " kecit kumudākarā iva bhāsvaddarśananimīlitāḥ,",
    "GK19suvasavu:595": " kecid dhārtarāṣṭrā iva viśvarūpāvalokanajanitendrajālodbhūtapratyayāḥ,",
    "GK19suvasavu:596": " kecid ātmanivāraṇabuddhyā balavanto 'pi suvāhāḥ,",
    "GK19suvasavu:597": " kecit pāṇigrahaṇārthino 'py asukaraṃ manyamānāḥ,",
    "GK19suvasavu:598": " kecid adharībhūtā (a)",
    "GK19suvasavu:599": " pi sthirāḥ, kecit pāṇḍuputrā ivā[kṣahṛdayā]jñānahṛtakṣamāḥ,",
    "GK19suvasavu:600": " kecid bṛhatkathābandhino guṇāḍhyāḥ,",
    "GK19suvasavu:601": " kecit tiryaggatayo gandhavāhāḥ,",
    "GK19suvasavu:602": " kecit kauravasainikā iva droṇāśāsūcakāḥ,",
    "GK19suvasavu:603": " kecit kumudākarā ivāsoḍhabhāsaḥ kṣaṇam evaṃ sthitā rājaputrāḥ /",
    "GK19suvasavu:604": " sā ca kṣaṇenaikaikaśaḥ samavalokya kumārikā ta(s)",
    "GK19suvasavu:605": " māt karṇīrathād avatatāra /",
    "GK19suvasavu:606": " 24) atha sā tasyām eva rātrau svapne vālinam ivāṅgadopaśobhitaṃ,",
    "GK19suvasavu:607": " kuhūmukham iva hārikaṇṭhaṃ,",
    "GK19suvasavu:608": " kanakamṛgam iva rāmākarṣaṇanipuṇaṃ,",
    "GK19suvasavu:609": " jayantam iva vacanāmṛtānanditavṛddhaśravasaṃ,",
    "GK19suvasavu:610": " kṛṣṇam iva kaṃ saharṣaṃ na kurvantaṃ,",
    "GK19suvasavu:611": " mahāmegham iva vilasatkarakaṃ,",
    "GK19suvasavu:612": " [samudram iva] mahāsattvaṃ,",
    "GK19suvasavu:613": " mālinyā kabarikayā,",
    "GK19suvasavu:614": " tuṅgabhadrayā nāsikayā,",
    "GK19suvasavu:615": " śoṇenādhareṇa,",
    "GK19suvasavu:616": " narmadayā vācā,",
    "GK19suvasavu:617": " godayā bhujayā svarvāhinyā kīrtyā ca puṇyamayam iva,",
    "GK19suvasavu:618": " ādikandaṃ śṛṅgārapādapasya,",
    "GK19suvasavu:619": " rohaṇagiriṃ sakalaguṇaratnasamūhasya,",
    "GK19suvasavu:620": " prabhavaśailaṃ sundarakathānadīnāṃ,",
    "GK19suvasavu:621": " surabhimāsaṃ vaidagdhyasahakārasya,",
    "GK19suvasavu:622": " ādarśatalaṃ saujanyamukhasya,",
    "GK19suvasavu:623": " ādikandaṃ vidyālatānāṃ,",
    "GK19suvasavu:624": " svayaṃvarapatiṃ sarasvatyāḥ,",
    "GK19suvasavu:625": " spardhāgṛhaṃ kīrtilakṣmyoḥ,",
    "GK19suvasavu:626": " ādigṛhaṃ śīlasaṃpadāṃ,",
    "GK19suvasavu:627": " kośam iva mahāsaundaryasya tribhuvanalobhanīyākṛtiṃ yuvānaṃ dadarśa /",
    "GK19suvasavu:628": " 25) “sa Cintāmaṇināmno rājñas tanayaḥ Kandarpaketur nāmeti” sā svapna eva nāmādikam aśrauṣīt /",
    "GK19suvasavu:629": " anantaraṃ “aho prajāpate rūpanirmāṇakauśalam idaṃ,",
    "GK19suvasavu:630": " manye svasyaiva naipuṇyasya saundaryadarśanotsukamanasā kamalabhuvā jagattrayasamavāye rūpaparamāṇūn ādādya viracito 'yam anyathā katham ayam asya kāntiviśeṣa” iti,",
    "GK19suvasavu:631": " “vṛthaiva damayantī nalasya kṛte vana[vāsa]vaiśasam avāpa,",
    "GK19suvasavu:632": " mudhaivendumatī mahiṣy apy ajānurāgiṇī babhūva,",
    "GK19suvasavu:633": " aphalam iva duṣyantasya kṛte śakuntalāpi durvāsasaḥ śāpam anubabhūva,",
    "GK19suvasavu:634": " nirarthakam iva madanamañjukā naravāhanadattaṃ cakame,",
    "GK19suvasavu:635": " niṣkāraṇam evorugarimanirjitarambhā[rambhā] nalakūbaram acīkamata,",
    "GK19suvasavu:636": " viphalam eva dhūmorṇā svayaṃvarārthagatadevagrahagandharvasahasreṣu dharmarājam akāṅkṣateti” bahudhiyā cintayantī virahamurmuramadhyam ārūḍheva",
    "GK19suvasavu:637": " kālāgnirudrapāvakagrasteva,",
    "GK19suvasavu:638": " pātālaguhāpraviṣṭeva,",
    "GK19suvasavu:639": " [śūnyakaraṇa]grāmālikhitam iva,",
    "GK19suvasavu:640": " utkīrṇam iva,",
    "GK19suvasavu:641": " nigalitam iva,",
    "GK19suvasavu:642": " vajralepaghaṭitam iva,",
    "GK19suvasavu:643": " astipañjarapraviṣṭam iva,",
    "GK19suvasavu:644": " marmāntarāsthitam iva,",
    "GK19suvasavu:645": " [majjārasaśabalitam iva],",
    "GK19suvasavu:646": " prāṇaparītam iva,",
    "GK19suvasavu:647": " antarātmānam adhiṣṭhitam iva,",
    "GK19suvasavu:648": " rudhirāśayadravībhūtam iva,",
    "GK19suvasavu:649": " palalasaṃvibhaktam iva Kandarpaketuṃ manyamānā,",
    "GK19suvasavu:650": " unmatteva,",
    "GK19suvasavu:651": " badhireva,",
    "GK19suvasavu:652": " mūkeva,",
    "GK19suvasavu:653": " śūnyeva,",
    "GK19suvasavu:654": " nirastakaraṇagrāmeva,",
    "GK19suvasavu:655": " mūrcchāgṛhīteva,",
    "GK19suvasavu:656": " grahagrasteva,",
    "GK19suvasavu:657": " yauvanasāgarataraṅgaparamparāparigateva,",
    "GK19suvasavu:658": " rāgarajjubhir apavāriteva,",
    "GK19suvasavu:659": " kandarpakusumabāṇaiḥ kīliteva,",
    "GK19suvasavu:660": " śṛṅgāraviṣaghūrṇiteva,",
    "GK19suvasavu:661": " rūpaparibhāvanaśalyakhilliteva,",
    "GK19suvasavu:662": " malayānilāhatajīviteva “priyasakhy Anaṅgalekhe vitara[me] hṛdaye pāṇipādaṃ duḥsaho virahasantāpaḥ,",
    "GK19suvasavu:663": " mugdhe Madanamañjari siñca candanodakena,",
    "GK19suvasavu:664": " sarale Vasantasene saṃvṛṇu keśakalāpapāśam,",
    "GK19suvasavu:665": " tarale Lavaṅgavati vikira ketakadhūliṃ,",
    "GK19suvasavu:666": " Mālini alaṃ śaivaladalena,",
    "GK19suvasavu:667": " capale Citralekhe likha citre cittacoraṃ janaṃ,",
    "GK19suvasavu:668": " bhāmini Vilāsavati vikṣipa muktācūrṇanikaram,",
    "GK19suvasavu:669": " rāgiṇi Rāgalekhe sthagaya nalinīdalasamūhena payodharabharam,",
    "GK19suvasavu:670": " sukānte Kāntimati mandaṃ mandam apanaya bāṣpabindūn, yū(thi)",
    "GK19suvasavu:671": " kālaṅkṛte Yū(thi)",
    "GK19suvasavu:672": " ke sañcāraya nalinīdalārdravātān,",
    "GK19suvasavu:673": " ehi bhagavati nidre anugṛhāṇa mām,",
    "GK19suvasavu:674": " dhig indriyair aparaiḥ,",
    "GK19suvasavu:675": " kim iti locanamayāni mamāṅgāni vidhinā na kṛtāni,",
    "GK19suvasavu:676": " bhagavan kusumāyudha tavāyam añjalir anucaro,",
    "GK19suvasavu:677": " bhava bhāvavati tādṛśe jane,",
    "GK19suvasavu:678": " [malayānila] suratotkaṇṭhadīkṣāguro vaha yatheccham” iti bahuvidhaṃ bhāṣamāṇā Vāsavadattā sakhījanena samaṃ mumūrccha /",
    "GK19suvasavu:679": " 26) anantaraṃ parijanaprayatnocchvāsitajīvitā ca,",
    "GK19suvasavu:680": " kṣanam atiśiśiraghanasārarajonimnagākūlapuline,",
    "GK19suvasavu:681": " kṣanam atituhinajaḍamalayarajasaḥ saritparisare,",
    "GK19suvasavu:682": " kṣaṇam aravindakānanaparivāritasarastaṭaviṭapacchāyāsu,",
    "GK19suvasavu:683": " kṣaṇam anilollāsitadaleṣu kadalīkānaneṣu,",
    "GK19suvasavu:684": " kṣaṇaṃ kusumaśayyāsu,",
    "GK19suvasavu:685": " kṣaṇaṃ nalinīdalasrastareṣu,",
    "GK19suvasavu:686": " kṣaṇaṃ tuṣārasaṃghātaśiśiritaśilātaleṣu parijanena nīyamānā,",
    "GK19suvasavu:687": " pralayakāloditadvādaśaravikiraṇakalāpatīvravirahāgnidahyamānā satī,",
    "GK19suvasavu:688": " atikṛśāṃ viprāṇām iva tanuṃ bibhratī,",
    "GK19suvasavu:689": " pracaladamandamandarāndolitaduḥkhasindhutaralatarataraṅgacchaṭādhavalahāsacchuritādharapallavaṃ tanmukhāravindaṃ,",
    "GK19suvasavu:690": " dvijakulam iva śrutipraṇayi tadīkṣaṇayugalaṃ,",
    "GK19suvasavu:691": " sahajasurabhimukhaparimalāmodam āghrātukāmā sudūranirgatanāsāvaṃśalakṣmīḥ,",
    "GK19suvasavu:692": " kalaṅkamuktendukalākomalā,",
    "GK19suvasavu:693": " pīyūṣaphenapaṭalapāṇdurāsyadvijapaṅktiḥ,",
    "GK19suvasavu:694": " tadadṛṣṭacaram anaṅgam atiśayānaṃ rūpaṃ,",
    "GK19suvasavu:695": " dhanyāni tāni [sthānāni] te ca janapadāḥ,",
    "GK19suvasavu:696": " puṇyanāmākṣarāṇi ca tāni sukṛtabhāñji yāny amunā pariṣkṛtānīti muhur muhuḥ paribhāvayantī,",
    "GK19suvasavu:697": " dikṣu vilikhitam iva,",
    "GK19suvasavu:698": " nabhasy utkīrṇam iva,",
    "GK19suvasavu:699": " locane pratibimbitam iva,",
    "GK19suvasavu:700": " citrapaṭalikhitam iva,",
    "GK19suvasavu:701": " puro darśitam ivetas tato vilokayantī vyatiṣṭhata /",
    "GK19suvasavu:702": " 27) atha tasyāḥ sārikā Tamālikā nāma tatsakhībhiḥ sahālocya Kandarpaketor bhāvam ākalayituṃ [pra]sthitā /",
    "GK19suvasavu:703": " āgatā ca mayaiva sārdham atraiva taror adhas tiṣṭhatīty” uktvā virarāma /",
    "GK19suvasavu:704": " 28) atha saharṣam utthāya Makarando viditavṛttāntāṃ Tamālikām akarot /",
    "GK19suvasavu:705": " sā ca kṛtapraṇāmā Kandarpaketave patrikām upānayata /",
    "GK19suvasavu:706": " atha sa tāṃ svayam avācayata /",
    "GK19suvasavu:707": " pratyakṣadṛṣṭabhāvāpy asthirahṛdayā hi kāminī bhavati /",
    "GK19suvasavu:708": " svapnānubhūtabhāvā draḍhayati na pratyayaṃ yuvatiḥ // SuVas_19 //",
    "GK19suvasavu:709": " 29) tac chrutvā Kandarpaketur amṛtārṇavamagnam iva sarvānandānām upari vartamāno mandaṃ mandam utthāya prasāritabāhuyugalas tām āliliṅga /",
    "GK19suvasavu:710": " atha tayaiva sārdhaṃ samāsīnaḥ “kiṃ vadati,",
    "GK19suvasavu:711": " kiṃ karoti,",
    "GK19suvasavu:712": " katham āsta” ityādi sakalaṃ vṛttāntaṃ pṛcchaṃs tāṃ niśāṃ dinam apy ativāhya cacāla Kandarpaketuḥ /",
    "GK19suvasavu:713": " atrāntare bhagavān api marīcimālī enaṃ vṛttāntam iva kathayituṃ madhyamaṃ lokam avātarat /",
    "GK19suvasavu:714": " 30) atha vāsaratāmracūḍacakrākāraḥ cakravākacakrasaṅkramitasantāpatayeva mandimānam udvahanmandārastabakasundaraḥ,",
    "GK19suvasavu:715": " sindūrāhatasuragajakumbhavibhramaṃ bibhrāṇaḥ,",
    "GK19suvasavu:716": " tāṇḍavacaṇḍavegocchalitadhūrjaṭijaṭājūṭakūṭabandhabandhuravikaṭavāsukibhogamaṇitāṭaṅkasaṅkāśanābhimaṇḍalaḥ,",
    "GK19suvasavu:717": " sandhyāsandhinīsarasayāvakapaṭacāruḥ,",
    "GK19suvasavu:718": " vāruṇivāravilāsinīmaṇikuntalakāntiḥ,",
    "GK19suvasavu:719": " dinakaracchinnavāsarakabandhacakrākaraḥ,",
    "GK19suvasavu:720": " madhupūrṇakapāla iva kālakapālinaḥ,",
    "GK19suvasavu:721": " amlānakusumastabaka iva śriyaḥ,",
    "GK19suvasavu:722": " gaganāśokatarustabakaḥ [iva],",
    "GK19suvasavu:723": " kanakadarpaṇa iva pratīcīvilāsinyāḥ,",
    "GK19suvasavu:724": " balabhadra iva vāruṇīsaṅgataḥ sarāgaś ca,",
    "GK19suvasavu:725": " durvidha iva parityaktavasuḥ saviṣādaś ca, śā(kya)",
    "GK19suvasavu:726": " iva raktāṃśukadharaḥ,",
    "GK19suvasavu:727": " saṃjñopeto bhagavān caramārṇavapayasi taralataraṅgavegocchalitavidrumavikaṭākṛtir mamajja /",
    "GK19suvasavu:728": " 31) krameṇa ca rajoluṭhitotthitakulāyārthikalahavikalakalaviṅkakulakalakalavācālitaśikhareṣu śikhariṣu,",
    "GK19suvasavu:729": " vasatisākāṅkṣeṣu dhvāṅkṣeṣu,",
    "GK19suvasavu:730": " anavaratadahyamānakālāgurudhūpaparimalodgāreṣu vāsāgāreṣu,",
    "GK19suvasavu:731": " dūrvānvitataṭinībaddhagoṣṭhīkavidagdhajanaprastūyamānakathāśravaṇotsukaśiśujanakalakalanivāraṇakupitaśraddheṣu vṛddheṣu,",
    "GK19suvasavu:732": " ālolikātaralarasanābhiḥ kathitakathābhir jaratībhir atilaghukaratāḍanajanitasukhe,",
    "GK19suvasavu:733": " śiśayiṣamāṇaśiśujane,",
    "GK19suvasavu:734": " viracitakandarpamudrāsu kṣudrāsu,",
    "GK19suvasavu:735": " kāmukajanānubaddhyamānadāsījanavividhāślīlavacanaśrutivirasīkṛtasandhyāvandanopaviṣṭeṣu śiṣṭeṣu,",
    "GK19suvasavu:736": " romanthamantharakuraṅgakuṭumbakādhyāsyamānamradiṣṭhagauṣṭhīnapṛṣṭhāsv araṇyasthalīṣu,",
    "GK19suvasavu:737": " nidrāvinidrāṇadroṇakulakalitakulāyeṣv ārāmataruṣu,",
    "GK19suvasavu:738": " nirjigamiṣati jarattarukoṭarakuṭīrakuṭumbini kauśikakule,",
    "GK19suvasavu:739": " timiratarjananirgatāsu dahanapraviṣṭadinakarakiraṇāsv iva sphurantīṣu dīpalekhāsu,",
    "GK19suvasavu:740": " mukharitadhanuṣi varṣati śaranikaram anavaratam aśeṣasaṃsāraśemuṣīmuṣi makaradhvaje,",
    "GK19suvasavu:741": " suratārambhākalpaśobhini,",
    "GK19suvasavu:742": " śambhalībhāṣitabhāji bhajati bhuṣāṃ bhujiṣyajane,",
    "GK19suvasavu:743": " sairandhrībadhyamānaraśanājālajalpākajaghanāsu janīṣu,",
    "GK19suvasavu:744": " viśrāntakathānubandhatayā pravartamānakathakajanagṛhagamanatvareṣu catvareṣu,",
    "GK19suvasavu:745": " samāvāsitakukk(u)",
    "GK19suvasavu:746": " ṭeṣu niṣkuṭeṣu,",
    "GK19suvasavu:747": " kṛtayaṣṭisamārohaṇeṣu barhiṇeṣu,",
    "GK19suvasavu:748": " vihitasandhyāsamayavyavasthiteṣu gṛhasthaleṣu,",
    "GK19suvasavu:749": " saṅkocodañcaduccakesarakoṭisaṅkaṭakuśeśayakośakoṭarakuṭhīraśāyini ṣaṭcaraṇacakre,",
    "GK19suvasavu:750": " athānena pravartatā [vartmanā] bhagavatā bhānunā [ā]gantavyam iti sarvapaṭṭamayair vasanair iva maṇikuṭṭimābhir viracitavaruṇena,",
    "GK19suvasavu:751": " bhagavatā kālena kṛttasya divasamahiṣasya rudhi(ra)",
    "GK19suvasavu:752": " dhāreva, vidrumalatevāmbaramahārṇavasya,",
    "GK19suvasavu:753": " raktakamalinīva gaganataḍākasya,",
    "GK19suvasavu:754": " kāñcanasetur iva kandarpasya,",
    "GK19suvasavu:755": " mañjiṣṭhārāgāruṇapatākeva gaganaharmyatalasya,",
    "GK19suvasavu:756": " lakṣmīr iva svayaṃvaragṛhītapītāmbarasya,",
    "GK19suvasavu:757": " bhikṣukīva tārānurāgaraktā,",
    "GK19suvasavu:758": " raktāmbaradhāriṇīva bhagavatī sandhyā samadṛśyata /",
    "GK19suvasavu:759": " 32) kṣaṇena ca kṣaṇadārāgaracanācaturāsu sandhyāśiṣyāsv iva veśyāsu tulādhāraśūnyāyāṃ paṇyavīthyām iva divi,",
    "GK19suvasavu:760": " ghanaghanāyamānadalapuṭāsu puṭakinīṣu,",
    "GK19suvasavu:761": " timirapratihasteṣv iva tata itaḥ (pa)",
    "GK19suvasavu:762": " ribhramatsu kamalasarasi madhukareṣu,",
    "GK19suvasavu:763": " vikalakurarīrutacchalena ravivirahavidhurāsu vilapantīṣv iva sarojinīṣu,",
    "GK19suvasavu:764": " kamalinīsandhyārāgarajyamānasalilasthitāsu pativināśahṛtpīḍyā dahanapraviṣṭāsv iva kamalinīṣu,",
    "GK19suvasavu:765": " gaṇaka iva nakṣatrasūcake pradoṣasamaye,",
    "GK19suvasavu:766": " harakaṇṭhakāṇḍakālimasanābhi,",
    "GK19suvasavu:767": " daityabalam iva prakaṭatārakaṃ,",
    "GK19suvasavu:768": " bhāratasamaram iva vardhamānolūkakalakalaṃ,",
    "GK19suvasavu:769": " dhṛṣṭadyumnavīryam iva kuṇṭhitadroṇaprabhāvaṃ,",
    "GK19suvasavu:770": " nandanavanam iva saṃcaratkauśikaṃ,",
    "GK19suvasavu:771": " kṛṣṇavartmevākhilakāṣṭhāpahārakaṃ,",
    "GK19suvasavu:772": " sagarbham iva ghanatarapāṣāṇakarkaśāsu giritaṭīṣu,",
    "GK19suvasavu:773": " sacakṣur iva suptasiṃhanayanacchavicchaṭākapilikeṣu sānuṣu,",
    "GK19suvasavu:774": " sajīvam iva tamomaṇibhiḥ,",
    "GK19suvasavu:775": " saṃvardhitam ivāgnihotradhūmalekhābhir māsalitam iva kāminīkeśapāśasaṃskāradhūpapaṭalaiḥ,",
    "GK19suvasavu:776": " uddīpitam iva ghanataralīnamadhukarapaṭalamecakitapecakikapolataladānadhārāśīkaraiḥ,",
    "GK19suvasavu:777": " puñjīkṛtam iva vitatamālatamālakānanacchāyāsu,",
    "GK19suvasavu:778": " līyamānam iva kajjalarasaśyāmabhogibhogeṣu,",
    "GK19suvasavu:779": " prāvaraṇam iva rajanīpāṃsulāyāḥ,",
    "GK19suvasavu:780": " palitauṣadham iva vṛddhavārayoṣitām,",
    "GK19suvasavu:781": " apatyam iva rajanyāḥ,",
    "GK19suvasavu:782": " suhṛd iva kalikālasya,",
    "GK19suvasavu:783": " mitram iva durjanahṛdayānāṃ,",
    "GK19suvasavu:784": " bauddhasiddhāntam iva pratyakṣadravyam apahnuvānaṃ timiram ajṛmbhata /",
    "GK19suvasavu:785": " 33) muditam ivātimattamātaṅgamaṇḍalamanoharagaṇḍamaṇḍale,",
    "GK19suvasavu:786": " phalitam ivātisāndrabahalacchadavitatatamālakānane,",
    "GK19suvasavu:787": " sphuritam ivātikāntakāntājanaghanatarakeśasaṃhatau,",
    "GK19suvasavu:788": " malitam ivendranīlamaṇiraśmibhiḥ,",
    "GK19suvasavu:789": " atiśayamāṃsalaṃ tamo 'vaṭataṭāṭavīṣu,",
    "GK19suvasavu:790": " sāṭopam atisphuṭapāṭavotkaṭaprakaṭaviśaṅkaṭaikaviṭapotkaṭavinaṭitaṣaṭpadāliṣu,",
    "GK19suvasavu:791": " ghanataraghoraṃ,",
    "GK19suvasavu:792": " atighasmaraviṣadharabhogabhāsuraṃ,",
    "GK19suvasavu:793": " madabharamattadantidantadyutitarjanajarjaram /",
    "GK19suvasavu:794": " tato niśākarārambhasamaya iva saṃkucatkuvalayavyājaviracitāñjalipuṭe namati tamitimire,",
    "GK19suvasavu:795": " kṣaṇena ca sandhyātāṇḍavaḍambarocchalitamahānaṭajaṭājūṭakūṭakuṭilavivaravartijahanukanyāvāridhārābindava iva vikīrṇāḥ,",
    "GK19suvasavu:796": " durdharadharaṇibhārabhugnabhīmadiṅmātaṅgamaṇḍalāmuktaśīkaracchaṭā ivātitatāḥ,",
    "GK19suvasavu:797": " atidavīyonabhastalabhramaṇakhinnadinakaraturagavisaravāntaphenastabakā iva [vistīrṇāḥ],",
    "GK19suvasavu:798": " gaganamahāsaraḥkumudakānanasandehadāyinaḥ,",
    "GK19suvasavu:799": " viśvaṃ gaṇayatovidhātuḥ śaśikamaṭhinīkhaṇḍena tamomaṣīśyāme 'jina iva viyati saṃsārasyātiśūnyatvāc chūnyabindava iva vitatāḥ,",
    "GK19suvasavu:800": " jagattrayavijayanirgatasya kusumaketo ratikaratalavikīrṇalājā iva,",
    "GK19suvasavu:801": " gulikāstragulikā iva puṣpadhanuṣaḥ,",
    "GK19suvasavu:802": " viyadamburāśiphenastabakā iva,",
    "GK19suvasavu:803": " rativiracitā gaganāṅgaṇe ātarpaṇapañcāṅgulaya iva,",
    "GK19suvasavu:804": " vyomalakṣmīhāramuktānikarā iva,",
    "GK19suvasavu:805": " candracitācakrād vātyāvegavyastāḥ kāmakīkasakhaṇḍā iva,",
    "GK19suvasavu:806": " timirodgamadhūmadhūmalasandhyāmalāhitagaganamahāsthalīmahākaṭāhabhṛjjyamānasphuṭitalājānukārās tārā vyarājanta /",
    "GK19suvasavu:807": " tābhiś ca śvitrīva viyad aśobhata /",
    "GK19suvasavu:808": " 34) tato dīrghocchvāsaracanākuśalaṃ saśleṣabahughaṭanāpaṭu satkaviviracanam iva,",
    "GK19suvasavu:809": " cakravākamithunam atīvākhidyata /",
    "GK19suvasavu:810": " kamalinīsañcaraṇalagnamakarandabindulavamadhukaramālāśabalagātraṃ,",
    "GK19suvasavu:811": " kālapāśeneva mūrtarāmaśāpenākṛṣyamāṇaṃ cakravākamithunam vijaghaṭe /",
    "GK19suvasavu:812": " ravivirahavidhurāyāḥ kamalinyā hṛdayam iva dvidhā papāṭa cakravākamithunam /",
    "GK19suvasavu:813": " āgamiṣyato himakaradayitasya pārśve saṃcarantī kumudinyā bhramaramālā dūtīvālakṣyata /",
    "GK19suvasavu:814": " tārakāvyājād astaṅgatasya divākarasya śokād iva kakubho vyarudan /",
    "GK19suvasavu:815": " bhāsvato nijadayitasya virahād abhinavakiñjalkarāśivyājena murmura iva nalinīkośahṛdaye jajvāla /",
    "GK19suvasavu:816": " raviraśmibhasmitanabhovanamaṣīrāśir iva,",
    "GK19suvasavu:817": " śrutivacanam iva kṣatadigambaradarśanaṃ,",
    "GK19suvasavu:818": " kṛṣṇarūpam api tiraskṛtaviśvarūpabhāvaṃ,",
    "GK19suvasavu:819": " sadyodrāvitarājatapaṭṭasamudrapravāha iva śārvaram andhakāram ajṛmbhata /",
    "GK19suvasavu:820": " 35) kṣaṇena ca kṣaṇadārājakanyākanduka iva,",
    "GK19suvasavu:821": " kandarpakanakadarpaṇa iva,",
    "GK19suvasavu:822": " udayagiribālamandārastabakākṛtiḥ,",
    "GK19suvasavu:823": " prācīlalāṭakusumacakrākāraḥ,",
    "GK19suvasavu:824": " kuṇḍalam iva nabhaśriyaḥ,",
    "GK19suvasavu:825": " divyavadhūprasādhikāhastasrastālaktapaṭa iva,",
    "GK19suvasavu:826": " gaganasaudhakanakakumbha iva,",
    "GK19suvasavu:827": " prasthānakalaśa iva tribhuvanavijayanirgatasya makaraketoḥ,",
    "GK19suvasavu:828": " kandarpakārtasvaratūṇamukhacakrakāntitaskaraḥ,",
    "GK19suvasavu:829": " prākśailaśikharāgraprarūḍhajavātarukusumacchaviḥ,",
    "GK19suvasavu:830": " acchakuṅkumapiṇḍapūrṇasthita[pātra] iva niśāvilāsinyāḥ kuṅkumāruṇaśveta[stana]kalaśa iva cākhaṇḍalāśāyāḥ,",
    "GK19suvasavu:831": " udayāruṇamaṇḍalo rajanīpatir abhyudayam āsasāda /",
    "GK19suvasavu:832": " 36) tataḥ kāminīhṛdayasaṅkrāmita iva cakorāṅganānetrapuṭapāṭita iva raktakumudakośakīṭa iva kṣīṇatāṃ jagāma kṣaṇadākṛto rāgaḥ /",
    "GK19suvasavu:833": " 37) anantaraṃ śarvarīvrajāṅganāniṣṭhyūtanavanītasvastika iva,",
    "GK19suvasavu:834": " kusumaketor mukhacchāyāmudrita iva,",
    "GK19suvasavu:835": " śvetātapatram iva makaraketoḥ,",
    "GK19suvasavu:836": " dantapālicakra iva viyanmahāseḥ,",
    "GK19suvasavu:837": " śvetacāmara iva madanamahārājasya,",
    "GK19suvasavu:838": " bālapulinam iva niśāyamunāyāḥ,",
    "GK19suvasavu:839": " sphuṭikaliṅgam iva gaganatāpasasya,",
    "GK19suvasavu:840": " aṇḍam iva kāloragasya,",
    "GK19suvasavu:841": " kambur iva nabhomahārṇavasya,",
    "GK19suvasavu:842": " caityam iva madanāridagdhasya makaraketoḥ,",
    "GK19suvasavu:843": " citācakram iva kalaṅkāṅgāraśabalaṃ saṅkalpajanmanaḥ,",
    "GK19suvasavu:844": " gaganagāmipuṇḍarīkam iva,",
    "GK19suvasavu:845": " ambaramahārṇavaphenapuñja iva,",
    "GK19suvasavu:846": " pāradapiṇḍa iva [kāladhātuvādinaḥ],",
    "GK19suvasavu:847": " rājatakalaśa iva dūrvāpravālaśabalaḥ,",
    "GK19suvasavu:848": " kandarparathacakracāruḥ,",
    "GK19suvasavu:849": " udayācalacūḍāmaṇiḥ,",
    "GK19suvasavu:850": " ambaramahāprāsādapārāvataḥ,",
    "GK19suvasavu:851": " airāvatakumbhasthalam iva,",
    "GK19suvasavu:852": " bhagnaśṛṅgapurāṇagomuṇḍa iva,",
    "GK19suvasavu:853": " tārakāśvetagodhūmaśālino nabhaḥkṣetrasya,",
    "GK19suvasavu:854": " pāṇḍurarājatapātram iva siddhāṅganāhastasrasto grahapatir ujjagāma /",
    "GK19suvasavu:855": " yaś ca puṇḍarīkaṃ locanamadhukarāṇāṃ,",
    "GK19suvasavu:856": " śayanīyasaikataṃ cittahaṃsānāṃ,",
    "GK19suvasavu:857": " sphaṭikavyajanaṃ virahavahnīnām /",
    "GK19suvasavu:858": " 38) atrāntare 'bhisārikāsārthapreṣitānāṃ priyatamān prati dūtīnāṃ dvyarthāḥ saprapañcāḥ vikārabhaṅgurāḥ pravādā babhūvuḥ /",
    "GK19suvasavu:859": " tathā hi /",
    "GK19suvasavu:860": " “avastrīkṛtam ātmānaṃ nākalayasi tattvataḥ /",
    "GK19suvasavu:861": " prastara iva krūro 'si /",
    "GK19suvasavu:862": " na cākarṣakacumbakadrāvakeṣv eko 'py asi,",
    "GK19suvasavu:863": " bhrāmako 'si paraṃ kitava /",
    "GK19suvasavu:864": " dhamārthāny aprayuktaḥ kṣepaṇika iva mudhā vāhitataravāris tvam asi /",
    "GK19suvasavu:865": " sakhedam iva manasā cintayasi durlabhām /",
    "GK19suvasavu:866": " sattvasāracarito ripumaṇḍalāgrato nirvṛtim upetya tiṣṭhati /",
    "GK19suvasavu:867": " sa khalu vīraḥ pratipakṣasya yaḥ samprahārataḥ kuñjarān nayati /",
    "GK19suvasavu:868": " dhṛtorukaravālasañcayo 'pi paramakāṇḍa eva etan mahāpadaṃ vigraheṇa labhate /",
    "GK19suvasavu:869": " rājasena rahito rājase na rahito dhruvam /",
    "GK19suvasavu:870": " viśāradā viśāradābhraviśadā viśadātmanīnamahimānam ahimānarakṣaṇakṣamā kṣamātilaka te vīratā vīratā manasi bhūtatā bhūtatā vacasi /",
    "GK19suvasavu:871": " sāhasena sā hasena kamalā kamalālayā jitā,",
    "GK19suvasavu:872": " sā tvadarpaṇā darpaṇākāravimalāśayā śayābjanirjitakisalayā salayāṅgulir iva vibhrameṇa vibhrameṇa gavākṣaśalākāvivaraṃ prati vilokayantī vilokayantī vināśāpam anubhavati duḥkhāni /",
    "GK19suvasavu:873": " jīvanāyaka jīvanāya ka iha nāśrayati subhagam /",
    "GK19suvasavu:874": " anyās tāvad āsatāṃ dāsatāṃ purato 'ham eva bhajāmi,",
    "GK19suvasavu:875": " maitry ato maitryato 'stu /",
    "GK19suvasavu:876": " añjasārataḥ sārataḥ kim api kandarpakaṃ darpakaṃ na tanoṣi viśeṣato 'śeṣataḥ sthitam eva maraṇam /",
    "GK19suvasavu:877": " śaṭḥadhiyāṃ śodhana yaśodhana premahāryāmahāryā samotkaṭākṣaiḥ kaṭākṣair āvirbhūtadāsyās tadāsyāḥ parijanāḥ /",
    "GK19suvasavu:878": " kamalākṛtinārīṇāṃ kamalākṛtinārīṇāṃ bhavatā mukhaṃ malinitam /",
    "GK19suvasavu:879": " viśvasya viśvasya vyavasthāṃ samāsādya samāsād yam anekakālaṃ saṅgītasaṅgī tanuṣe 'tanuṣekam anaṅgapuṣpeṣu puṣpeṣurujā tarasā jātarasā mandākṣamandā kṣaṇaṃ bhramantī muhyati /",
    "GK19suvasavu:880": " kāmadhurādhareṇa kā madhurādhareṇa yuktā rajorājiviśeṣakeṇa saviśeṣakeṇa mukhendunā",
    "GK19suvasavu:881": " tava hṛdi lagnā mradimākareṇa kareṇa svedabindupayodhareṇa payodhareṇa vakṣaḥphalakāñcanena",
    "GK19suvasavu:882": " jitānāvilakāñcanena /",
    "GK19suvasavu:883": " kāmadāruṇa madāruṇanetrā smaramayaṃ ramayantaṃ tvām adayaṃ madayantī paramakamitāraṃ vāñchati hāriṇā",
    "GK19suvasavu:884": " hāriṇā stanakumbhena hāriṇākṣirucihāriṇā cakṣuṣā hāriṇā /",
    "GK19suvasavu:885": " anantaraṃ dugdhārṇavapraviṣṭam iva,",
    "GK19suvasavu:886": " sphaṭikagṛhapraviṣṭam iva śvetadvīpanivāsasukham anubhavad iva jagad āmumude /",
    "GK19suvasavu:887": " 39) krameṇa ca vighaṭamānadalapuṭakumudakānanakośamakarandabindusandohadohadamadhukarakulakalarutamukharitadigante,",
    "GK19suvasavu:888": " candrikāpānabharālasacakorakāminībhir abhininditāgamane,",
    "GK19suvasavu:889": " suratabharakhinnapulindasundarīsvedajalakaṇikāpahāriṇi prativāti sāyantane tanīyasi",
    "GK19suvasavu:890": " niśāniḥśvāsanibhe nabhasvati Kandarpaketus TamālikāMakarandasahāyo Vāsavadattājanakanagarīm ayāsīt /",
    "GK19suvasavu:891": " 40) anantaraṃ kaṭakaikadeśaviracitaikāntanihitamuktāmakarandapadmarāgaśakalena Vāsavadattādarśanārtham āsthitena devatāgaṇeneva jātavalayena",
    "GK19suvasavu:892": " anilollāsitābhir nabhastarumañjarībhir iva tarjayantībhir iva gaganapuraśriyaṃ patākābhir upaśobhamānaṃ,",
    "GK19suvasavu:893": " paṭṭāṅkaṇaprasṛtābhiḥ karpūracandanakuṅkumailāgandhodakarasaparimalavāhinībhir vāhinībhis",
    "GK19suvasavu:894": " taṭasphaṭikapaṭṭasukhaniṣaṇṇanidrāyamāṇājñātaprāsādapārāvatālibhiḥ prabhraśyattaṭaviṭapakusumastabakitasalilābhir",
    "GK19suvasavu:895": " anavaratamajjadunmadayuvatijanajaghanāsphālanocchvasitaśīkaranikarasnapitavedikābhiḥ,",
    "GK19suvasavu:896": " karpūrapūraviracitapulinatalaniṣaṇṇaninadānumīyamānarājahaṃsībhiḥ,",
    "GK19suvasavu:897": " vikacanīlotpalakānanadarśitākāṇḍacakravākatimiraśaṅkābhiḥ,",
    "GK19suvasavu:898": " yuvatībhir iva supayodharābhiḥ,",
    "GK19suvasavu:899": " sugrīvayuddhakalābhir iva kīlālasnapitakumbhakarṇābhiḥ,",
    "GK19suvasavu:900": " sāgarakūlabhūmibhir iva sundarīpādaparāgaśabalābhiḥ,",
    "GK19suvasavu:901": " navanṛpaticittavṛttibhir iva kulyāyamānakariṇībhiḥ,",
    "GK19suvasavu:902": " śikharagatamuktājālavyājena yuvatijanadarśanāgataṃ tārāgaṇam udvahadbhiḥ,",
    "GK19suvasavu:903": " kācakalaśākṛtim udvahantībhiḥ śikhisaṃhatibhir udbhāsitaiḥ prāsādair upaśobhitaṃ,",
    "GK19suvasavu:904": " kālāgarudhūpapaṭalair darśitākālajaladonnāham,",
    "GK19suvasavu:905": " kvacidgambhīramurajaravāhūtamandamandanartitanīlakaṇṭhaṃ,",
    "GK19suvasavu:906": " sāyaṃsamayam iva nipatitalokalocanaṃ,",
    "GK19suvasavu:907": " janakayajñasthānam iva dārotsukitarāmaṃ,",
    "GK19suvasavu:908": " mānuṣam ivābhinanditasurataṃ,",
    "GK19suvasavu:909": " nidhānam iva kautukasya,",
    "GK19suvasavu:910": " āvāsam iva śṛṅgārasya,",
    "GK19suvasavu:911": " kulagṛham iva vibhramasya,",
    "GK19suvasavu:912": " saṅketasthānam iva saundaryasya,",
    "GK19suvasavu:913": " Vāsavadattābhavanaṃ bhavanandanaprabhāvo dadarśa /",
    "GK19suvasavu:914": " 41) “dravasi dravasindhuto nigalite capalā capalāyate kim eṣā /",
    "GK19suvasavu:915": " stabakas tava karṇataḥ patito 'yam /",
    "GK19suvasavu:916": " Surekhe surayā surayācanocitaśrīs tvam asi /",
    "GK19suvasavu:917": " mattā kalahe kalahemadāmakāñcīdāmakvaṇitaiḥ smaram ivāhvayasi /",
    "GK19suvasavu:918": " Malaye malayepsitaṃ dṛśaivādhigatāsi /",
    "GK19suvasavu:919": " Kalike kaliketum imāṃ mukharāṃ muñca mekhalāṃ śṛṇuvaḥ kalavallakīvirutam /",
    "GK19suvasavu:920": " mekhalā me khalā na bhavati,",
    "GK19suvasavu:921": " tvam eva tv ameva mukharatayā mukharatayā ca /",
    "GK19suvasavu:922": " trapate 'tra pated iyam avantisenākusumopahāre mugdhā tava kaitavakairalaṃ,",
    "GK19suvasavu:923": " Lavaṅgike vepathur evāśayaṃ vyanakti /",
    "GK19suvasavu:924": " vahatīva hatīr Anaṅgalekhe smarasāyakānāṃ tava vapur alasam /",
    "GK19suvasavu:925": " pihitā 'pi hitāyate /",
    "GK19suvasavu:926": " Utkalike tavotkalikā mahormiḥ /",
    "GK19suvasavu:927": " vadane vada netrapeyakāntau kim upamānam indur apy upayāti /",
    "GK19suvasavu:928": " vasatīva satīvrate tava hṛdaye ko 'pi /",
    "GK19suvasavu:929": " śatadhā śatadhārasārā vācas tavānubhūtaḥ /",
    "GK19suvasavu:930": " Kerali karakākarakālameghakhaṇḍatulām ayam ullasitotphullamallikāmālabhārī [tava yāti] kuntalakalāpaḥ /",
    "GK19suvasavu:931": " Kuntalike puragopuragocarāḥ śrūyante gītadhvanayaḥ /",
    "GK19suvasavu:932": " kim atra kalpayasi kṣaṇam īkṣaṇamīlanāt /",
    "GK19suvasavu:933": " api caṭulaṃ caṭulampaṭaṃ sakhījanam āyāsayasi /",
    "GK19suvasavu:934": " Murale stanatā stanatāḍaneṣu yat saukhyaṃ labdhaṃ smaratā smaratāpanodanaṃ tad iyaṃ tena viyuktā kiṃ muhyasi /",
    "GK19suvasavu:935": " hatamohatamo dayitaḥ smarati sma ratipriyaṃ tava kauśalaṃ /",
    "GK19suvasavu:936": " nakharāṇāṃ vraṇaḥ smarajanyāṃ sma rajanyāṃ kurute rujaṃ na te /",
    "GK19suvasavu:937": " kiṃ locanābhyāṃ locanābhyāṃ prīṇitākhila janekṣaṇadeśaḥ kṣaṇadeśaḥ kiṃ na pīyate /",
    "GK19suvasavu:938": " priyasakhi madanamālini mālini bimbādharasaṅgatyāgecchayā virāmaṃ kuru /",
    "GK19suvasavu:939": " madhumadāruṇamālavīkapolatalasamāno 'bhrāntasamāno raktamaṇḍalatayā tvayā ko viśeṣaḥ /",
    "GK19suvasavu:940": " Kuraṅgike kalpaya kuraṅgaśāvakebhyaḥ śaṣpāṅkuram /",
    "GK19suvasavu:941": " Kiśorike kāraya kiśorakapratyavekṣām /",
    "GK19suvasavu:942": " Taralike taralaya gurusāndradhūpapaṭalam /",
    "GK19suvasavu:943": " Karpūrike pāṇḍuraya karpūradhūlibhiḥ payodharabhāram /",
    "GK19suvasavu:944": " Mātaṅgike mānaya mātaṅgaśiśuyācanām /",
    "GK19suvasavu:945": " Śaśilekhe likha lalāṭapaṭṭe śaśilekhām /",
    "GK19suvasavu:946": " Ketakike saṅketaya ketakīmaṇḍapasya dohadam /",
    "GK19suvasavu:947": " Śakunike dehi krīḍāśakunibhya āhāram /",
    "GK19suvasavu:948": " Madanamañjari mañjaraya sabhāmaṇḍapakadalīgṛham /",
    "GK19suvasavu:949": " Śṛṅgāramañjari saṅkalpaya śṛṅgāraracanām",
    "GK19suvasavu:950": " / Sañjīvanike vitara jīvajjīvakamithunāya maricapallavam /",
    "GK19suvasavu:951": " Pallavike pallavaya karpūradhūlibhiḥ kṛtrimaketakakānanam /",
    "GK19suvasavu:952": " Sahakāramañjari sañjanaya sahakārasaurabhaṃ vyajanavāteṣu /",
    "GK19suvasavu:953": " Madanalekhe lekhaya madanalekhaṃ malayānilasya /",
    "GK19suvasavu:954": " Makarike dehi mṛṇālāṅkuraṃ rājahaṃsaśāvakebhyaḥ /",
    "GK19suvasavu:955": " Vilāsavati vilāsaya mayūrakiśorakam /",
    "GK19suvasavu:956": " Tamālike [pari]malaya malayajarasena bhavanavāṭam /",
    "GK19suvasavu:957": " Kāñcanike vikira kastūridravaṃ kāñcanamaṇḍapikāyām /",
    "GK19suvasavu:958": " Pravālike secaya ghusṛṇarasena bālapravālakānanam” ity anyonyapraṇayapeśalāḥ pramadānām",
    "GK19suvasavu:959": " ālāpakathāḥ śṛṇvan Kandarpaketur Makarandena samaṃ vismayam akaron manasi “aho bhavanānām",
    "GK19suvasavu:960": " atiśāyi saundaryam /",
    "GK19suvasavu:961": " aho śṛṅgāraracanākauśalam /",
    "GK19suvasavu:962": " tathā hi tatkālalīlādalitamālavīdaśanakāṇtikomalakāntadantaghaṭito maṇḍapaḥ /",
    "GK19suvasavu:963": " asāv api karpūraśalākānirmitayantrapañjarasaṃyataḥ krīḍāśuka” ityādi paricintayan praviśya vyākaraṇeneva saraktapādena,",
    "GK19suvasavu:964": " bhāraten(ev)",
    "GK19suvasavu:965": " a suparvaṇā,",
    "GK19suvasavu:966": " rāmāyaṇeneva sundarakāṇḍacāruṇā jaṅghāyugalena virājamānāṃ,",
    "GK19suvasavu:967": " chandovicitir iva bhrājamānatanumadhyāṃ,",
    "GK19suvasavu:968": " nakṣatravidyām iva gaṇanīyahastaśravaṇāṃ,",
    "GK19suvasavu:969": " nyāyasthitim ivodyotakarasvarūpāṃ,",
    "GK19suvasavu:970": " bauddhasaṅgītim ivālaṅkāraprasādhitāṃ,",
    "GK19suvasavu:971": " upaniṣadam iva sānandātmakam udyotayantīṃ,",
    "GK19suvasavu:972": " dvijakulasthitim iva cārucaraṇāṃ,",
    "GK19suvasavu:973": " vindhyagiriśriyam iva sunitambāṃ,",
    "GK19suvasavu:974": " tārām iva gurukalatropaśobhitāṃ,",
    "GK19suvasavu:975": " śatakoṭimūrtim iva muṣṭigrāhyamadhyāṃ,",
    "GK19suvasavu:976": " priyaṅguśyāmāsakhīm iva priyadarśanāṃ,",
    "GK19suvasavu:977": " brahmadattamahiṣīm iva somaprabhāṃ,",
    "GK19suvasavu:978": " diggajakareṇukām ivānupamāṃ,",
    "GK19suvasavu:979": " velām iva tamālapatrasādhitāṃ,",
    "GK19suvasavu:980": " aśvatarakanyām iva madālasāṃ Vāsavadattāṃ dadarśa /",
    "GK19suvasavu:981": " 42) atha prītivisphāritena cakṣuṣā pibataḥ Kandarpaketor jahāra cetanāṃ mūrcchāvegaḥ /",
    "GK19suvasavu:982": " tam api paśyantī Vāsavadattā mumūrccha /",
    "GK19suvasavu:983": " atha Makarandasakhījanaprayatnalabdhasaṃjñau tau ekāsanam alaṃcakratuḥ /",
    "GK19suvasavu:984": " tato Vāsavadattāyāḥ prāṇebhyo 'pi garīyasī sarvavisrambhapātraṃ Kalāvatī nāma Kandarpaketum uvāca /",
    "GK19suvasavu:985": " “āryaputra nāyaṃ visrambhakathānām avasaraḥ /",
    "GK19suvasavu:986": " ato laghutaram evābhidhīyate /",
    "GK19suvasavu:987": " tvatkṛte yānayā vedanānubhūtā sā yadi nabhaḥ patrāyate sāgaro lolāyate brahmā lipikarāyate",
    "GK19suvasavu:988": " bhujagapatir vākkathakaḥ tadā kim api katham apy ekaikair yugasahasrair abhilikhyate kathyate vā /",
    "GK19suvasavu:989": " tvayā ca rājyam ujjhitam /",
    "GK19suvasavu:990": " kiṃ bahunātmā saṅkaṭe samāropitaḥ /",
    "GK19suvasavu:991": " eṣāsmatsvāmiduhitā prabhātāyāṃ rajanyāṃ pitrā yauvanātikramadoṣaśaṅkinā bhayena vidyādharacakravartino Vijayaketoḥ putrāya Puṣpaketave pāṇigrahaṇāya dātavyā /",
    "GK19suvasavu:992": " anayāpy ālocitam adya yadi taṃ janam ādāya nāgacchati Tamālikā,",
    "GK19suvasavu:993": " tadāvaśyam eva mayā hutavahe śayitavyam” iti /",
    "GK19suvasavu:994": " tad asyāḥ sukṛtavaśena mahābhāgaḥ imāṃ bhūmim anuprāptaḥ /",
    "GK19suvasavu:995": " atha Kandarpaketur bhītabhītaḥ sapraṇayam ānandāmṛtasāgaroddāmataraṅgalaharībhir āpluta iva Vāsavadattāyā sahāmantrya Makarandaṃ vārtānveṣaṇāya tatraiva nagare niyujya,",
    "GK19suvasavu:996": " bhujageneva sadāgatyabhimukhena Manojavanāmnā turagena tayā saha nagarān niragāt /",
    "GK19suvasavu:997": " 43.1) krameṇa ca jāṅgalakavalābhilāṣamilitaniḥśaṅkaśakunikulasaṅkulena ardhadagdhacitācakrasimisimāyamānavikaṭakaṭatṛṣṇācaṭulakaṭapūtanottālavetālaravabhīṣaṇena,",
    "GK19suvasavu:998": " śūlaśikharāropitaśaṅkitavarṇakarṇanāsikācchedarudhirapaṭalapatitabhāṅkāribhambharālīsambhārabharitabhūmibhāgabībhatsena,",
    "GK19suvasavu:999": " kaṭāgnidahyamānapaṭucaṭannṛkaroṭiṭaṅkārabhairavaraveṇa,",
    "GK19suvasavu:1000": " śūlapāṇineva kapālabalibhasmaśivāvahnibhūtibhujagāvaruddhadehena,",
    "GK19suvasavu:1001": " puruṣātiśayenevānekamaṇḍalakṛtasevena śmaśānavāṭena gatvā,",
    "GK19suvasavu:1002": " nimeṣamātrād ivānekaśatayojanaṃ,",
    "GK19suvasavu:1003": " pralayakālavelām iva samuditārkasamūhāṃ,",
    "GK19suvasavu:1004": " nāgarājyasthitim ivānantamūlāṃ,",
    "GK19suvasavu:1005": " sudharmām iva svacchandasthitakauśikāṃ,",
    "GK19suvasavu:1006": " satpuruṣasevām iva śrīphalāḍhyāṃ,",
    "GK19suvasavu:1007": " bhāratasamarabhūmim iva dūraprarūḍhārjunāṃ,",
    "GK19suvasavu:1008": " pulomakulasthitim iva sahasranetrocitendrāṇikāṃ,",
    "GK19suvasavu:1009": " śūrapālacittavṛttim iva kalitagaṇikārikāṃ,",
    "GK19suvasavu:1010": " sajjanasampadam iva vikasitāśokasaralapunnāgāṃ,",
    "GK19suvasavu:1011": " śiśujanalīlām iva kṛtadhātrīdhṛtiṃ,",
    "GK19suvasavu:1012": " kvacid rāghavacittavṛttim iva vaidehīmayīṃ,",
    "GK19suvasavu:1013": " kvacit kṣīrasamudramathanavelām ivojjṛmbhamānāmṛtāṃ,",
    "GK19suvasavu:1014": " kvacin nārāyaṇaśaktim iva svacchandāparājitāṃ,",
    "GK19suvasavu:1015": " kvacid vālmīkisarasvatīm iva darśitekṣvākuvaṃśāṃ,",
    "GK19suvasavu:1016": " laṅkām iva bahupalāśaśobhitāṃ,",
    "GK19suvasavu:1017": " dhārtarāṣṭrasenām ivārjunaśaranikaraparivāritāṃ,",
    "GK19suvasavu:1018": " nārāyaṇamūrtim iva bahurūpāṃ,",
    "GK19suvasavu:1019": " sugrīvasenām iva panasacandananalakumudasevitāṃ,",
    "GK19suvasavu:1020": " kvacid vidhavām iva sindūratilakabhūṣitāṃ pravālābharaṇāṃ ca,",
    "GK19suvasavu:1021": " kvacit kurusenām ivolūkadroṇaśakunisanāthāṃ dhārtarāṣṭrānvitāṃ ca,",
    "GK19suvasavu:1022": " amlānajātivibhūṣitām api viruddhavaṃśāṃ,",
    "GK19suvasavu:1023": " darśitābhayām api bhīṣaṇāṃ,",
    "GK19suvasavu:1024": " satatahitapathyām api pravṛddhagulmāṃ,",
    "GK19suvasavu:1025": " ṣaṭpadavyāptām api dvipadānākulāṃ,",
    "GK19suvasavu:1026": " dvijakulabhūṣitām apy akulīnavaṃśāṃ vindhyāṭavīṃ viveśa /",
    "GK19suvasavu:1027": " atrāntare bhagavaty api niśā tayor nidrām ādāya jagāma /",
    "GK19suvasavu:1028": " 43.2) krameṇa kālakaivartakena tamisrānāyaṃ prakṣipya gaganamahāsarasi sajīvaśapharanikara ivāpahriyamāṇe tārāgaṇe,",
    "GK19suvasavu:1029": " raktāṃśuke viṣamaprarūḍhabisalatāśarayantrānugataśatapatrapustakasanāthe makarandabindusandohanirbharapānamattamadhukaramandramuktasvanaiḥ sadvarṇam iva paṭhati vikace kamalākare,",
    "GK19suvasavu:1030": " bhikṣukṛṣīvaleneva kālena timirabījeṣv iva madhukareṣu madhurasakardamitakesarapaṅkeṣu ghanaghaṭamānadalapuṭeṣu,",
    "GK19suvasavu:1031": " rajomurmurasanāthamadhukarapaṭalānugatoddaṇḍapuṇḍarīkavyājād dhūpam iva bhagavate kiraṇamāline prayacchantyāṃ kamalinyāṃ,",
    "GK19suvasavu:1032": " rajanīvadhūkaradvayocchalitapatanmusalāhatikṣatāntara ulūkhala iva candre,",
    "GK19suvasavu:1033": " kaṇḍanavikīrṇeṣu taṇḍuleṣv iva tārāgaṇeṣūnmīlatsu,",
    "GK19suvasavu:1034": " sandhyātāmramukhena vāsaravānareṇa nabhastarum ārohatā,",
    "GK19suvasavu:1035": " śākhābhya iva kampitābhyo digbhyo vikacaprasūna iva tārāgaṇe indumaṇḍalaphale ca patati,",
    "GK19suvasavu:1036": " tārātaṇḍulaśabalaṃ nabho 'ṅgaṇaṃ sphuradaruṇataruṇacūḍācāruvadane vāsarakṛkavākau caritum avatarati,",
    "GK19suvasavu:1037": " “matsaṅgatiprasiddho vāruṇīsamāgamād dvijapatir eṣa patiṣyatīti” hasantyām ivākhaṇḍalakakubhi,",
    "GK19suvasavu:1038": " karāghātanihatāndhakārakarīndrarudhiradhārābhir ivodayagiriśikharanirjharadhautadhāturāgair iva,",
    "GK19suvasavu:1039": " tvaṅgatturaṅgakharakhurapuṭapāṭitapadmarāgacchāyābhir iva,",
    "GK19suvasavu:1040": " kesarikaratalāhatamattamātaṅgottamāṅgasaṅgaladasrasāraṇībhir iva,",
    "GK19suvasavu:1041": " tribhuvanakāryasampādanaprabhāvānurāgarasair iva raktamaṇḍale,",
    "GK19suvasavu:1042": " tārākumudavanagrahaṇāya prasāritahasta iva kuṅkumarāgāruṇe,",
    "GK19suvasavu:1043": " prācīvilāsinyāḥ pūrvācalabhogīndraphaṇārpaṇe,",
    "GK19suvasavu:1044": " gaganendranīlakanakakisalaye,",
    "GK19suvasavu:1045": " nabhonagaraprācīkāñcanadīnāracakrakumbhe,",
    "GK19suvasavu:1046": " prācīlalāṭataṭakuṅkumārdrabindau,",
    "GK19suvasavu:1047": " sandhyābālalataikakusume,",
    "GK19suvasavu:1048": " mañjiṣṭhāruṇapaṭṭasūtrasadṛśe,",
    "GK19suvasavu:1049": " sandhyāruṇagumphite,",
    "GK19suvasavu:1050": " pracīkāñcanadīnāracakra iva vāsaravidyādharasiddhagulike,",
    "GK19suvasavu:1051": " dhāturāgāruṇadiggajapādatalānukāriṇi vibhāvarītimirataskare bhagavati bhāskare samudayam ārohati,",
    "GK19suvasavu:1052": " mañjiṣṭhācāmara iva diggajeṣu,",
    "GK19suvasavu:1053": " mahābhāratasamararudhirodgāra iva kurukṣetreṣu,",
    "GK19suvasavu:1054": " śakradhanuḥkāntilepa iva jaladacchedeṣu,",
    "GK19suvasavu:1055": " kāṣāyapaṭa iva śākyāśramamaṭhikāsu,",
    "GK19suvasavu:1056": " kausumbharāga iva",
    "GK19suvasavu:1057": " dhvajapaṭapallaveṣu,",
    "GK19suvasavu:1058": " phalapāka iva karkandhuṣu,",
    "GK19suvasavu:1059": " kuṅkumacchaṭārasa iva vyomasaudhāṅgaṇasya,",
    "GK19suvasavu:1060": " sañcaradaruṇayavanikāpaṭa iva kālasya,",
    "GK19suvasavu:1061": " bālapravālabhaṅgāruṇe prasaraty ātape,",
    "GK19suvasavu:1062": " kṣaṇena ca cakravākacakravālahṛdayaśokasantāpaharaṇād iva,",
    "GK19suvasavu:1063": " dahanasamanupraveśād iva,",
    "GK19suvasavu:1064": " dinanāthakāntopalasaṅgamād iva,",
    "GK19suvasavu:1065": " uttiṣṭhamānam uṣnam uṣṇaraśmer āśrayati raśmisañcaye Kandarpaketuḥ sarvarātrajāgaraparavaśa āhāraśūnyaśarīratayā niścetanaḥ,",
    "GK19suvasavu:1066": " anekayojanaśatabhramaṇakhinnaḥ,",
    "GK19suvasavu:1067": " Vāsavadattayāpy evaṃvidhayā saha latāgṛhe mandamārutāndolitakusumaparimalalubdhamukharaparibhramadbhramarajhaṅkāramanohare",
    "GK19suvasavu:1068": " tatkālasulabhayā nidrayā gṛhīto niṣpandakaraṇagrāmaḥ suṣvāpa /",
    "GK19suvasavu:1069": " 44) tato vaṇijīva prasāritāmbare mahādāvānala iva sakalakāṣṭhādīpini pataṅgamaṇḍale",
    "GK19suvasavu:1070": " madhyaṃdinam āruḍhe Kandarpaketuḥ priyayā vinā latāgṛham avalokyotthāya tata ito",
    "GK19suvasavu:1071": " dattadṛṣṭiḥ kṣaṇaṃ viṭapeṣu,",
    "GK19suvasavu:1072": " kṣaṇaṃ taruśikhareṣu,",
    "GK19suvasavu:1073": " kṣaṇam andhakūpeṣu,",
    "GK19suvasavu:1074": " kṣaṇaṃ śuṣkapatrarāśiṣu,",
    "GK19suvasavu:1075": " kṣaṇam ākāśe,",
    "GK19suvasavu:1076": " kṣaṇaṃ dikṣu,",
    "GK19suvasavu:1077": " kṣaṇaṃ vidikṣu bhramann anavaratadahyamānahṛdayo vilalāpa /",
    "GK19suvasavu:1078": " 45) “hā priye Vāsavadatte dehi me darśanam /",
    "GK19suvasavu:1079": " kiṃ parihāsenāntarhitāsi /",
    "GK19suvasavu:1080": " tvatkṛte mayā yāni duḥkhāny anubhūtāni,",
    "GK19suvasavu:1081": " teṣāṃ tvam eva pramāṇam /",
    "GK19suvasavu:1082": " priyasakhe Makaranda paśya me daivadurvilasitam /",
    "GK19suvasavu:1083": " kiṃ mayā na kṛtam avadātaṃ karma /",
    "GK19suvasavu:1084": " durvipākā niyatiḥ /",
    "GK19suvasavu:1085": " duratikramā duḥkālagatiḥ /",
    "GK19suvasavu:1086": " aho grahāṇām atikaṭu kaṭākṣapātanam /",
    "GK19suvasavu:1087": " aho visadṛśaphalatā gurujanāśiṣām /",
    "GK19suvasavu:1088": " aho duḥsvapnānāṃ durnimittānāṃ ca phalitam /",
    "GK19suvasavu:1089": " sarvathā na kaścid agocaro bhavitavyatānām /",
    "GK19suvasavu:1090": " kiṃ na samyagāgamitā vidyāḥ /",
    "GK19suvasavu:1091": " kiṃ yathāvan nārādhitā guravaḥ /",
    "GK19suvasavu:1092": " kiṃ nopāsitā vahnayaḥ /",
    "GK19suvasavu:1093": " kiṃ nābhyarcitā devatāḥ /",
    "GK19suvasavu:1094": " kim adhikṣiptāḥ bhūmidevatāḥ /",
    "GK19suvasavu:1095": " kim apradakṣiṇīkṛtāḥ surabhayaḥ /",
    "GK19suvasavu:1096": " kiṃ na kṛtaḥ śaraṇecchurabhaya” iti bahuvidhaṃ vilapan dakṣiṇena kānanaṃ nirgatya navyanalanaladanalinīniculapiculaviḍudabahulena,",
    "GK19suvasavu:1097": " pracuraciribilvabilvoṭajakuṭajaruddhopakaṇṭhena,",
    "GK19suvasavu:1098": " sotkaṇṭhabhṛṅgarājarasitasundarasundarīvanena,",
    "GK19suvasavu:1099": " vitatavetravratativrātāvaraṇataruṇavaruṇataruskandhasamunnaddhabhṛṅgagolakena,",
    "GK19suvasavu:1100": " golāṅgūlabhagnagalanmadhupaṭalarasāsārasiktatarutalena,",
    "GK19suvasavu:1101": " tālahintālapūgapunnāganāgakesaraghanena,",
    "GK19suvasavu:1102": " ghanasāramallikāketakakovidāramandārabījapūrakajambīrajambūgulmagahanena,",
    "GK19suvasavu:1103": " pratyūhadātyūhavyūhakuharitabharitanandīnalanikuñjena,",
    "GK19suvasavu:1104": " puñjitākuṇṭhakaṇṭhakalakaṇṭhādhyāsitoddāmasahakārapallavena,",
    "GK19suvasavu:1105": " capalakulāyakukkuṭakuṭumbasaṃvāhitotkaṭavikaṭena,",
    "GK19suvasavu:1106": " korakanikurumbaromāñcitakurabakarājinā,",
    "GK19suvasavu:1107": " raktāśokapallavalāvaṇyavilipyamānadaśadiśā,",
    "GK19suvasavu:1108": " pravikasitakesararajovisaravardhamānavāsaradhūsarimabhāreṇa,",
    "GK19suvasavu:1109": " parāgapiñjaramañjarīyujyamānamadhupamañjuśiñjitajanitajanamudā,",
    "GK19suvasavu:1110": " madajalamecakitamucukundaskandhakāṇḍamathyamānaniḥśaṅkakarikaraṭakaṇḍūtinā,",
    "GK19suvasavu:1111": " katipayadivasaprasūtakukkuṭīkṛtakuṭajakoṭareṇa,",
    "GK19suvasavu:1112": " caṭakasañcāryamāṇacaturavācāṭacāṭakair akriyamāṇacāṭunā,",
    "GK19suvasavu:1113": " sahacarīcāraṇacañcuracakoracuñcunā,",
    "GK19suvasavu:1114": " śaileyasukumāraśilātalasukhaśayitaśaśaśiśunā,",
    "GK19suvasavu:1115": " śephālikāśiphāvivaravisrabdhavartamānagaudherarāśinā,",
    "GK19suvasavu:1116": " nirātaṅkaraṅkuṇā,",
    "GK19suvasavu:1117": " nirākulanakulakelinā,",
    "GK19suvasavu:1118": " kalakokilakulakavalitasahakārakalikodgamena,",
    "GK19suvasavu:1119": " sahakārārāmaromanthāyamānacamarayūthena,",
    "GK19suvasavu:1120": " śravaṇahārisanīḍagirinitambanirjharaninādanidrānandamandāyamānakarikulakarṇatāladundubhinā,",
    "GK19suvasavu:1121": " samāsannakinnarīgītaravaramamāṇaruruvisareṇa,",
    "GK19suvasavu:1122": " kṣataharitaharidrādravarajyamānavarāhapotapotrapālinā,",
    "GK19suvasavu:1123": " guñjāpuñjaguñjajjāhakajātena,",
    "GK19suvasavu:1124": " daśanakupitakapipotapuṭakapāṭitapāṭalakīṭapuṭasaṅkaṭena,",
    "GK19suvasavu:1125": " kuliśaśikharakharanakharapracayapracaṇḍacapeṭapāṭitamattamātaṅgaraktacchaṭācchuritacārukesarabhāsurakesarikadambakena mahāsāgarakacchaprāntena katipayadūraṃ gatvā,",
    "GK19suvasavu:1126": " aticapalavīcipracayatayā tāṇḍavoddaṇḍadoḥṣaṇḍakhaṇḍaparaśuviḍambanāpaṇḍitaṃ,",
    "GK19suvasavu:1127": " vāruṇīvijayapatākābhir iva śeṣakulanirmokamañjarībhir iva śaśāṅkapariśeṣaparamāṇusantatibhir iva phenarājibhir upāntarāmaṇīyakaṃ,",
    "GK19suvasavu:1128": " aparam iva gaganaṃ avanītalam avatīrṇam acchārṇavacchalād ucchalacchīkarakaṇanikaranibhena nabhaścarān muktāphalair iva vilobhayantam,",
    "GK19suvasavu:1129": " abhayābhyarthanāgatānekapakṣakṣitidharabharitakukṣibhāgaṃ,",
    "GK19suvasavu:1130": " sagarasutakhātakam,",
    "GK19suvasavu:1131": " utkhātapārijātam,",
    "GK19suvasavu:1132": " abhijātamaṇiratnākaraṃ,",
    "GK19suvasavu:1133": " karimakarakulasaṅkulaṃ,",
    "GK19suvasavu:1134": " śakulakavalābhilāṣi,",
    "GK19suvasavu:1135": " sañcarannakracakram,",
    "GK19suvasavu:1136": " astamitatimiṅgilakulakandalīvalayāvalīvilulitalavalīlavaṅgamātuluṅgagulmam,",
    "GK19suvasavu:1137": " ūrmimārutamarmaritataralatarottālatālītaralataralitajalamānuṣamithunamṛditatalapulinabālaśaivālaṃ,",
    "GK19suvasavu:1138": " pravālāṅkurakoṭipāṭitamukhakhinnaśaṅkanakhakharanakharaśilālikhitataṭalekhaṃ,",
    "GK19suvasavu:1139": " khageśvaragotrapatrarathapaṭalakalilasalilam,",
    "GK19suvasavu:1140": " adyāpy anirmuktamandaramathanasaṃskāram ivāvartabhrāntibhiḥ,",
    "GK19suvasavu:1141": " sāpasāram iva phenaiḥ,",
    "GK19suvasavu:1142": " sasurāmodam iva velābakulagandhaiḥ,",
    "GK19suvasavu:1143": " saroṣam iva garjitaiḥ,",
    "GK19suvasavu:1144": " sakhedam iva niḥśvasitaiḥ,",
    "GK19suvasavu:1145": " sabhrūkuṭībandham iva taraṅgaiḥ,",
    "GK19suvasavu:1146": " ālānastambham iva rāmasetunā,",
    "GK19suvasavu:1147": " kumbhīnasīkukṣim iva lavaṇotpattisthānaṃ,",
    "GK19suvasavu:1148": " vyākaraṇam iva vitatastrīnadīkṛtyabahulaṃ,",
    "GK19suvasavu:1149": " rājakulam iva dṛśyamānamahāpātraṃ,",
    "GK19suvasavu:1150": " hastibandham iva vārigatānekanāgamucyamānaśūtkāraṃ,",
    "GK19suvasavu:1151": " viśvāmitraputravargam ivāmbhojacārumatsyopaśobhitaṃ,",
    "GK19suvasavu:1152": " satpuruṣam iva gotrāśrayaṃ sādhum ivācyutasthitiramaṇīyaṃ,",
    "GK19suvasavu:1153": " sanṛpam iva sajjanakramakaraṃ,",
    "GK19suvasavu:1154": " kṛtamanyum iva karatoyāplutamukhaṃ,",
    "GK19suvasavu:1155": " virahiṇam iva candanodakasiktaṃ,",
    "GK19suvasavu:1156": " vilāsinam iva narmadāvagataṃ,",
    "GK19suvasavu:1157": " uddhṛtakālakūṭam api prakaṭitaviśarāśiṃ,",
    "GK19suvasavu:1158": " ativṛddham api sundarīparigatakaṇṭhaṃ,",
    "GK19suvasavu:1159": " surotpattisthānam apy asurādhiṣṭhānaṃ jalanidhim apaśyat /",
    "GK19suvasavu:1160": " 46) acintayac ca “aho me kṛtāpakāreṇāpi vidhinopakṛtir eva kṛtā yad ayaṃ locanagocaratāṃ nītaḥ samudraḥ /",
    "GK19suvasavu:1161": " tad atra deham utsṛjya priyāvirahāgniṃ nirvāpayāmi /",
    "GK19suvasavu:1162": " yady apy anāturasyātmatyāgo na vihitas tathāpi kāryaḥ /",
    "GK19suvasavu:1163": " na khalu sarvaḥ sarvaṃ kāryam akāryaṃ vā karoti /",
    "GK19suvasavu:1164": " asāre saṃsāre kena kiṃ nāma na kṛtam /",
    "GK19suvasavu:1165": " tathā hi /",
    "GK19suvasavu:1166": " gurudāraharaṇaṃ dvijarājo 'karot /",
    "GK19suvasavu:1167": " purūravā brāhmaṇadhanatṛṣṇayā vinanāśa /",
    "GK19suvasavu:1168": " nahuṣaḥ parakalatradohadī mahābhujaga āsīt /",
    "GK19suvasavu:1169": " yayātir āhitapāṇigrahaṇaḥ papāta /",
    "GK19suvasavu:1170": " sudyumnaḥ strīmaya ivābhavat /",
    "GK19suvasavu:1171": " somasya prakhyātā jantuvadhanirghṛṇatā /",
    "GK19suvasavu:1172": " purukutsaḥ kutsita ivāsīt /",
    "GK19suvasavu:1173": " kuvalayāśvo nāśvatarakanyām api parijahāra /",
    "GK19suvasavu:1174": " nṛgaḥ kṛkalāsatām agamat /",
    "GK19suvasavu:1175": " nalaṃ kalir abhibhūtavān /",
    "GK19suvasavu:1176": " saṃvaraṇo mitraduhitari viklavatām agāt /",
    "GK19suvasavu:1177": " daśaratha iṣṭarāmonmādena mṛtyum avāpa /",
    "GK19suvasavu:1178": " kārtavīryo gobrāhmaṇapīḍayā pañcatvam ayāsīt /",
    "GK19suvasavu:1179": " manuḥ suvarṇavyasanī nanāśa /",
    "GK19suvasavu:1180": " śantanur ativyasanād vipine vilalāpa /",
    "GK19suvasavu:1181": " yudhiṣṭhiraḥ samaraśirasi satyam utsasarja /",
    "GK19suvasavu:1182": " nāsty akalaṅkaḥ ko 'pi prāyaḥ /",
    "GK19suvasavu:1183": " dehatyāge na kalaṅkī bhavāmīti” vicintya kurarakharanakharaśikharakhaṇḍitapṛthulapṛthuromāvilam,",
    "GK19suvasavu:1184": " aviralaśakulaśalkasaṅkulajalanakulakuloccāraṃ,",
    "GK19suvasavu:1185": " kroṣṭukulocchiṣṭhavikaṭakarkaṭakarparaparamparāparigataprāntam,",
    "GK19suvasavu:1186": " atitaralatarajalarayalulitacaṭulaśapharakulakavalanakṛtam,",
    "GK19suvasavu:1187": " atinibhṛtabakaśakuninivahadhavalitaparisaram,",
    "GK19suvasavu:1188": " aticapalajalakapikulaviharaṇalulitasalilakaṇanikarajaḍitaparimalitaśiśiritam,",
    "GK19suvasavu:1189": " anudivasanipatadatitaruṇavanamahiṣaśṛṅgaśikharalikhitaviṣamataṭam,",
    "GK19suvasavu:1190": " anavaratacaradasitamukhacaraṇavihaganivahamadhuraninadamukharitam,",
    "GK19suvasavu:1191": " ahimakarakiraṇarucijalamanujaśayanamṛditajaladharaṇītalam,",
    "GK19suvasavu:1192": " atibahalamadajalaśabalakaraṭataṭakarivaraśatanipatitamadhukaranikaramadhuravirutaratakaram,",
    "GK19suvasavu:1193": " atijavanapavanavidhutajalavinaṭananipatitamaṇigaṇaparigataparisaraṃ,",
    "GK19suvasavu:1194": " jalanidhibhujaganirmuktanirmokapaṭṭam iva,",
    "GK19suvasavu:1195": " darpaṇam iva vasundharāyāḥ,",
    "GK19suvasavu:1196": " sphaṭikakuṭṭimam iva varuṇasya pulinatalam āsasāda /",
    "GK19suvasavu:1197": " 47) tataḥ kṛtasnānādir jalam avataritum ārebhe śarīratyāgāya /",
    "GK19suvasavu:1198": " 48) atha sānugraheṣu grāheṣu,",
    "GK19suvasavu:1199": " nirmatsareṣumatsyeṣu,",
    "GK19suvasavu:1200": " akṣudreṣu kṣudreṣu,",
    "GK19suvasavu:1201": " vatsaleṣu kacchapeṣu,",
    "GK19suvasavu:1202": " akrūreṣu nakreṣu,",
    "GK19suvasavu:1203": " abhayaṅkareṣu makareṣu,",
    "GK19suvasavu:1204": " amāreṣu śiśumāreṣu,",
    "GK19suvasavu:1205": " ākāśāt Sarasvatī samudacarat /",
    "GK19suvasavu:1206": " “ārya Kandarpaketo punar api tava priyayā saṃgamo bhaviṣyatīty acireṇa /",
    "GK19suvasavu:1207": " tad virama maraṇavyavasāyād” iti /",
    "GK19suvasavu:1208": " tad upaśrutya maraṇārambhād virarāma /",
    "GK19suvasavu:1209": " punaḥ priyayā samāgamāśayā saṃsthitihetubhūtam aśanaṃ cikīrṣuḥ kacchopāntabhuvaṃ jagāma /",
    "GK19suvasavu:1210": " tatra tata itaḥ paribhraman phalamūlādinā vane vartayan kālaṃ nināya /",
    "GK19suvasavu:1211": " 49) ekadā tu katipayamāsāpagame kākalīgāyana iva samṛddhanimnagānadaḥ,",
    "GK19suvasavu:1212": " sandhyāsamaya iva nartitanīlakaṇṭhaḥ,",
    "GK19suvasavu:1213": " kumāramayūra iva samūḍhaśarajanmā,",
    "GK19suvasavu:1214": " mahātapasvīva praśamitarajaḥprasaraḥ,",
    "GK19suvasavu:1215": " tāpasa iva dhṛtajaladakarakaḥ,",
    "GK19suvasavu:1216": " pralayakāla iva darśitānekataraṇivibhramaḥ,",
    "GK19suvasavu:1217": " nirupadravakānanoddeśa iva ghanotsukitasāraṅgaḥ,",
    "GK19suvasavu:1218": " revatīkarapallava iva halidhṛtakaraḥ ājagāma varṣāsamayaḥ /",
    "GK19suvasavu:1219": " 50) nirbhinnameghanīlotpalakānane krīḍāsarasīva nabhasi smarasya ratnanaukeva,",
    "GK19suvasavu:1220": " kulaṭalakṣmīmātaṅgakanyānartanacalarajjur iva,",
    "GK19suvasavu:1221": " nabhaḥsaudhatoraṇamālikeva,",
    "GK19suvasavu:1222": " pravasatānidāghena divaḥpayodhare smaraṇāya kṣatā nakhapadāvalir iva,",
    "GK19suvasavu:1223": " gaganalakṣmīratnaraśanāmāleva,",
    "GK19suvasavu:1224": " nabhomandārakusumamañjarīva,",
    "GK19suvasavu:1225": " ratinakhamārjanaratnaśalākeva,",
    "GK19suvasavu:1226": " ratnaśuktir iva kusumaketor indradhanurlatā rarāja /",
    "GK19suvasavu:1227": " 51) ativeganipītajaladhiśaṅkhamālām iva balākācchalād udvamann ivādṛśyata jaladharanikaraḥ /",
    "GK19suvasavu:1228": " āpītaharitaiḥ kṛṣṇāsu kedārikākoṣṭhikāsu samutphaladbhir jātuśabalair iva dardurair vidyutā samaṃ cikrīḍa varṣākālaḥ /",
    "GK19suvasavu:1229": " ravidīpakajjalanicayanikaṣopala iva meghe samayasuvarṇakāranikaṣitasuvarṇalekheva taḍid aśobhata /",
    "GK19suvasavu:1230": " virahiṇāṃ hṛdayaṃ vidārayituṃ karapatram iva kusumāyudhasya krakacacchadam aśobhata /",
    "GK19suvasavu:1231": " jaladadāruṇi lolataḍillatāpatranipātavidārite vegadhūtāś cūrṇacayā iva jalareṇavo babhuḥ /",
    "GK19suvasavu:1232": " vicchinnadigvadhūhāramukta iva kharapavanavegabhramitaghanagharaghaṭṭanasañcūrṇitās tārānikarā iva bhuvanavijigīṣor makaradhvajasya prasthānalājāñjalaya iva karakā vyarājanta /",
    "GK19suvasavu:1233": " 52) anantaram akhañjakhañjarīṭe 'kuñcitakrauñcasañcāre,",
    "GK19suvasavu:1234": " nirbharabharadvājadvijavācāṭaviṭape,",
    "GK19suvasavu:1235": " pātrabhrāntaśukakalamakedāre,",
    "GK19suvasavu:1236": " praveśitāveśikarājahaṃse,",
    "GK19suvasavu:1237": " kaṃsāridehadyutidyutale,",
    "GK19suvasavu:1238": " haṃsatūlatulitarājajjalamuci,",
    "GK19suvasavu:1239": " sāndrīkṛtendumahākāmukamudi,",
    "GK19suvasavu:1240": " madhuramadhutṛṇavīrudhi,",
    "GK19suvasavu:1241": " sarasasārasarasitasārakāsāre,",
    "GK19suvasavu:1242": " kaśerukandalubdhapotripotapautrotkhātataṭataḍāgasañcaranmāṣaputrikāpatrīpaṭalamadhurasādhvanivihitamudi,",
    "GK19suvasavu:1243": " kadarthitakadambe kambudviṣi,",
    "GK19suvasavu:1244": " prasṛtabisaprasūne,",
    "GK19suvasavu:1245": " cakitacātake,",
    "GK19suvasavu:1246": " viralavāride,",
    "GK19suvasavu:1247": " tārataratārake,",
    "GK19suvasavu:1248": " vāruṇīcārucandramasi,",
    "GK19suvasavu:1249": " svādurasasalile,",
    "GK19suvasavu:1250": " sphuritaśapharatarkubakoṭe,",
    "GK19suvasavu:1251": " ghūkamaṇḍūkamaṇḍale,",
    "GK19suvasavu:1252": " saṅkocitakañcukini,",
    "GK19suvasavu:1253": " kāñcanacchedagauraśālini,",
    "GK19suvasavu:1254": " krośadutkrośe,",
    "GK19suvasavu:1255": " surabhigandhisaugandhikagandhahārihariṇāśve kumudāmodini kaumudīkṛtamudi,",
    "GK19suvasavu:1256": " nibarhabarhiṇi,",
    "GK19suvasavu:1257": " kūjatkoyaṣṭike,",
    "GK19suvasavu:1258": " dhṛtadhārtarāṣṭre,",
    "GK19suvasavu:1259": " hṛṣṭakalamagopikāgītasukhitamṛgayūthe,",
    "GK19suvasavu:1260": " kathākṛtakiṃśuke,",
    "GK19suvasavu:1261": " mlāpitamālatīlatāmukule,",
    "GK19suvasavu:1262": " bandhūkabāndhave,",
    "GK19suvasavu:1263": " sañjātakamuñjānake,",
    "GK19suvasavu:1264": " visūtritasautrāmaṇadhanuṣi,",
    "GK19suvasavu:1265": " smerakāśmīrarajaḥpiñjaritadiśi,",
    "GK19suvasavu:1266": " vikasvarasare śaratsamayārambhe Kandarpaketuḥ paribhraman śilāmayīṃ putrikāṃ kautukena,",
    "GK19suvasavu:1267": " mohena,",
    "GK19suvasavu:1268": " śokena,",
    "GK19suvasavu:1269": " vegena svapriyānukāriṇīti hastena pasparśa /",
    "GK19suvasavu:1270": " 53) anantaraṃ spṛṣṭamātrā sā śilāmayīṃ mūrtim utsṛjya,",
    "GK19suvasavu:1271": " punar Vāsavadattā svarūpam āpede /",
    "GK19suvasavu:1272": " tām avalokya Kandarpaketur amṛtārṇavamagna iva suciram āliṅgya papraccha /",
    "GK19suvasavu:1273": " “priye kathaya kim idaṃ vṛttāntam” /",
    "GK19suvasavu:1274": " 54) sā tu dīrgham uṣṇaṃ ca niḥśvasya kathayitum ārebhe /",
    "GK19suvasavu:1275": " “āryaputrāpuṇyāyā mama mandabhāginyāḥ “kṛte mahābhāga ujjhitarājya” iti ekākī jana iva vāṅmanasayor agocaraṃ duḥkham anubhūtavān /",
    "GK19suvasavu:1276": " anekadivasān āhāraśūnyatayā kṛśataro nidrānte yadi kadācit phalamūlādikaṃ milati,",
    "GK19suvasavu:1277": " tadā śarīrasthitiṃ karotīti vicintya phalānveṣaṇāyopavanatarūn avalokayantī katipayanalvagocaram agaccham /",
    "GK19suvasavu:1278": " 55) krameṇa ca gulmāntaritakriyamāṇakāyamānikaṃ,",
    "GK19suvasavu:1279": " viracyamāneśvaragṛhaṃ,",
    "GK19suvasavu:1280": " avatāryamāṇakaṇṭhālakaṃ,",
    "GK19suvasavu:1281": " ārabhyamāṇapaṭukaṭukaṃ,",
    "GK19suvasavu:1282": " vyavasthāpyamānaveśyāsaṃniveśaṃ,",
    "GK19suvasavu:1283": " śrūyamāṇaturagaheṣāravaṃ,",
    "GK19suvasavu:1284": " vādyamānaviśrāmaḍhakkāpuṣkaraṃ,",
    "GK19suvasavu:1285": " anviṣyamāṇasvādusalilāśayaṃ,",
    "GK19suvasavu:1286": " uddiśyamānavipaṇiketuvāṃśaṃ senāsanniveśam apaśyam /",
    "GK19suvasavu:1287": " tam avalokyāham acintayam /",
    "GK19suvasavu:1288": " “kim ayaṃ mamānveṣaṇāya tātasya vyūha āhosvid āryaputrasya vāhinīsambhāra” iti cintayantyāṃ mayi paricārakakathitodanto mām uddiśya senāpatir dhāvitaḥ /",
    "GK19suvasavu:1289": " tato 'nantaraṃ kirātasainyasenāpatis tādṛśa eva senāsamanvito mṛgayāvyājenāgataḥ so 'pi dāvitaḥ /",
    "GK19suvasavu:1290": " 56) anantaraṃ cintitaṃ mayā /",
    "GK19suvasavu:1291": " “yady aham āryaputrāya kathayāmi tadaikāky ebhir avaśyam eva hantavyaḥ /",
    "GK19suvasavu:1292": " atha na kathayāmi tadāham evaibhir hantavyeti” cintākṣaṇa eva dvayoḥ sainyayor yuddham abhūd ekāmiṣābhiyuktayor gṛdhrayor iva /",
    "GK19suvasavu:1293": " tataḥ pravṛttapratiśarāsāradurdinahṛtadinakarakiraṇe,",
    "GK19suvasavu:1294": " rathakarmaviśāradadviradakaradūrotkṣiptakhaḍgadharasubhaṭaśliṣyamāṇavidyādharavibhrame,",
    "GK19suvasavu:1295": " samaradarśanasañcaradanekanabhaścaracāraṇacakravāle,",
    "GK19suvasavu:1296": " vetālasamākrāntaskandhakabandhacakrakriyamāṇacārupracāre,",
    "GK19suvasavu:1297": " cārabhaṭakhaḍgakhaṇḍitadviradapādasamāptapiśācīkarṇolūkhalābharaṇakautuke,",
    "GK19suvasavu:1298": " samutphullaphalakini,",
    "GK19suvasavu:1299": " nadannāndīke,",
    "GK19suvasavu:1300": " kāndiśīkabhīruṇi raṇakhale,",
    "GK19suvasavu:1301": " sṛgālīprārthanīyeṣv āmiṣapiṇḍeṣv iva vatsadantakṣateṣu tṛṇeṣv iva,",
    "GK19suvasavu:1302": " jihmagadaṣṭeṣv iva śarīreṣv anāsthāṃ kalayantaḥ samaṃ dviṣāṃ dhanuṣāṃ ca jīvākarṣaṇaṃ cakruḥ /",
    "GK19suvasavu:1303": " 57) tyāgina iva dānavanto mārgaṇasantāpam asahantaḥ mahāmṛgā utkupitā iva kṣamāṃ muñcantas turagā rejuḥ /",
    "GK19suvasavu:1304": " karṇābhyāṃ paraparivādaśravaṇakutūhalibhyāṃ,",
    "GK19suvasavu:1305": " netrābhyām ālokitasādhuvipattibhyāṃ,",
    "GK19suvasavu:1306": " mūrdhnā cāsthāne praṇamatā “tyakto 'ham” iti harṣād eva nanarta ciraṃ kabandhaḥ /",
    "GK19suvasavu:1307": " 58) tataḥ parihāseneva cakṣuṣī pidadhatā parāpavādaśravaṇāruṇeva śrotravṛttiṃ sthagayatā,",
    "GK19suvasavu:1308": " sonmādeneva vāyuvegavikṣiptena,",
    "GK19suvasavu:1309": " palitaṅkaraṇeneva surayoṣitāṃ,",
    "GK19suvasavu:1310": " andhaṃkaraṇeneva yodhānāṃ,",
    "GK19suvasavu:1311": " timireṇeva samarapradoṣasya,",
    "GK19suvasavu:1312": " patiteneva vimuktagotreṇa,",
    "GK19suvasavu:1313": " mīmāṃsakadarśaneneva tiraskṛtadigambaradarśanena,",
    "GK19suvasavu:1314": " satpuruṣeṇeva viṣṇupadāvalambinā samarajena rajasā jajṛmbhe /",
    "GK19suvasavu:1315": " tatra samarasambhāre kaścid āśaṅkitorubhaṅgaḥ suyodhana iva yodhaḥ payasi viveśa /",
    "GK19suvasavu:1316": " kaścic charatalpaśayo bhīṣma iva cirāya śvasann āsīt /",
    "GK19suvasavu:1317": " kaścit karṇa iva viklavībhūtasarvāṅgaḥ śaktimokṣaṇam akarot /",
    "GK19suvasavu:1318": " tato vidhvastadhvajapaṭaṃ patatpatākaṃ cyutacāpacāmarāpīḍaṃ skhalatkhaḍgadhenukaṃ tatsamastasainyam anyonyaṃ nidhanam avāpa /",
    "GK19suvasavu:1319": " 59) anantaraṃ yasyāśramas tena muninā puṣpādikam ādāyāgatena pratipannasarvavṛttāntena “mamāyam āśramo bhagna iti śilāmayī bhaveti” śaptāham",
    "GK19suvasavu:1320": " anantaraṃ “varākī bahuduḥkham anubhavatīti” karuṇayāryaputrasya sparśāvadhi śāpāntam akarot /“",
    "GK19suvasavu:1321": " 60) tataḥ Kandarpaketuḥ samāgatena Makarandena Vāsavadattayā saha svapuraṃ gatvā hṛdayābhilaṣitāni tāni tāni suratasukhāny anubhavan kālaṃ nināya",
    "GK19suvasavu:1322": " iti mahākavi-Subandhu-viracitā Vāsavadattā nāma kathā samāptā /"
}