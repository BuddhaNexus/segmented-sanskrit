{
    "GS40bhavpr_u:0": " Bhāvamiśra: Bhāvaprakāśaḥ",
    "GS40bhavpr_u:1": " Bhāvaprakāśa,",
    "GS40bhavpr_u:2": " Vargaprakaraṇa,",
    "GS40bhavpr_u:3": " Harītakyādivarga",
    "GS40bhavpr_u:4": " dakṣaṃ prajāpatiṃ vastham aśvinau vākyam ūcatuḥ /",
    "GS40bhavpr_u:5": " kuto harītakī jātā tasyāstu kati jātayaḥ // 1",
    "GS40bhavpr_u:6": " rasāḥ kati samākhyātāḥ kati coparasāḥ smṛtāḥ /",
    "GS40bhavpr_u:7": " nāmāni kati coktāni kiṃvā tāsāṃ ca lakṣaṇam // 2",
    "GS40bhavpr_u:8": " ke ca varṇā guṇāḥ ke ca kā ca kutra prayujyate /",
    "GS40bhavpr_u:9": " kena dravyeṇa saṃyuktā kāṃś ca rogān vyapohati // 3",
    "GS40bhavpr_u:10": " praśnametadyathā pṛṣṭaṃ bhagavanvaktumarhasi /",
    "GS40bhavpr_u:11": " aśvinorvacanaṃ śrutvā dakṣo vacanamabravīt // 4",
    "GS40bhavpr_u:12": " papāta bindur medinyāṃ śakrasya pibato'mṛtam /",
    "GS40bhavpr_u:13": " tato divyātsamutpannā saptajātirharītakī // 5",
    "GS40bhavpr_u:14": " harītakyabhayā pathyā kāyasthā pūtanāmṛtā /",
    "GS40bhavpr_u:15": " haimavatyavyathā cāpi cetakī śreyasī śivā // 6",
    "GS40bhavpr_u:16": " vayaḥsthā vijayā cāpi jīvantī rohiṇīti ca // 7",
    "GS40bhavpr_u:17": " vijayā rohiṇī caiva pūtanā cāmṛtābhayā /",
    "GS40bhavpr_u:18": " jīvantī cetakī ceti pathyāyāḥ sapta jātayaḥ // 8",
    "GS40bhavpr_u:19": " vindhyādrau vijayā himācalabhavā syāccetakī pūtanā sindhau syādatha rohiṇī nigaditā jātā pratiṣṭhānake /",
    "GS40bhavpr_u:20": " campāyām amṛtābhayā ca janitā deśe surāṣṭrāhvaye jīvantīti harītakī nigaditā sapta prabhedā budhaiḥ // 9",
    "GS40bhavpr_u:21": " alābuvṛttā vijayā vṛttā sā rohiṇī smṛtā /",
    "GS40bhavpr_u:22": " pūtanāsthimatī sūkṣmā kathitā māṃsalāmṛtā // 10",
    "GS40bhavpr_u:23": " pañcarekhābhayā proktā jīvantī svarṇavarṇinī /",
    "GS40bhavpr_u:24": " trirekhā cetakī jñeyā saptānām iyamākṛtiḥ // 11",
    "GS40bhavpr_u:25": " vijayā sarvarogeṣu rohiṇī vraṇarohiṇī /",
    "GS40bhavpr_u:26": " pralepe pūtanā yojyā śodhanārthe 'mṛtā hitā // 12",
    "GS40bhavpr_u:27": " akṣiroge'bhayā śastā jīvantī sarvarogahṛt /",
    "GS40bhavpr_u:28": " cūrṇārthe cetakī śastā yathāyuktaṃ prayojayet // 13",
    "GS40bhavpr_u:29": " cetakī dvividhā proktā śvetā kṛṣṇā ca varṇataḥ /",
    "GS40bhavpr_u:30": " ṣaḍaṅgulāyatā śuklā kṛṣṇā tv ekāṅgulā smṛtā // 14",
    "GS40bhavpr_u:31": " kācidāsvādamātreṇa kācidgandhena bhedayet /",
    "GS40bhavpr_u:32": " kācitsparśena dṛṣṭyānyā caturdhā bhedayecchivā // 15",
    "GS40bhavpr_u:33": " cetakīpādapacchāyāmupasarpanti ye narāḥ /",
    "GS40bhavpr_u:34": " bhidyante tatkṣaṇādeva paśupakṣimṛgādayaḥ // 16",
    "GS40bhavpr_u:35": " cetakī tu dhṛtā haste yāvattiṣṭhati dehinaḥ /",
    "GS40bhavpr_u:36": " tāvad bhidyeta vegaistu prabhāvānnātra saṃśayaḥ // 17",
    "GS40bhavpr_u:37": " nṛpāṇāṃ sukumārāṇāṃ kṛśānāṃ bheṣajadviṣām /",
    "GS40bhavpr_u:38": " cetakī paramā śastā hitā sukhavirecanī // 18",
    "GS40bhavpr_u:39": " saptānām api jātīnāṃ pradhānā vijayā smṛtā /",
    "GS40bhavpr_u:40": " sukhaprayogā sulabhā sarvarogeṣu śasyate // 19",
    "GS40bhavpr_u:41": " harītakī pañcarasālavaṇā tuvarā param /",
    "GS40bhavpr_u:42": " rūkṣoṣṇā dīpanī medhyā svādupākā rasāyanī // 20",
    "GS40bhavpr_u:43": " cakṣuṣyā laghurāyuṣyā bṛṃhaṇī cānulominī /",
    "GS40bhavpr_u:44": " śvāsakāsapramehārśaḥkuṣṭhaśothodarakrimīn // 21",
    "GS40bhavpr_u:45": " vaisvaryagrahaṇīrogavibandhaviṣamajvarān /",
    "GS40bhavpr_u:46": " gulmādhmānatṛṣāchardihikkākaṇḍūhṛdāmayān // 22",
    "GS40bhavpr_u:47": " kāmalāṃ śūlamānāhaṃ plīhānaṃ ca yakṛttathā /",
    "GS40bhavpr_u:48": " aśmarīṃ mūtrakṛcchraṃ ca mūtrāghātaṃ ca nāśayet // 23",
    "GS40bhavpr_u:49": " svādutiktakaṣāyatvāt pittahṛt kaphahṛttu sā /",
    "GS40bhavpr_u:50": " kaṭutiktakaṣāyatvād amlatvādvātahṛcchivā // 24",
    "GS40bhavpr_u:51": " pittakṛt kaṭukāmlatvād vātakṛnna kathaṃ śivā // 25",
    "GS40bhavpr_u:52": " prabhāvād doṣahantṛtvaṃ siddhaṃ yattatprakāśyate /",
    "GS40bhavpr_u:53": " hetubhiḥ śiṣyabodhārthaṃ nāpūrvaṃ kriyate'dhunā // 26",
    "GS40bhavpr_u:54": " karmānyatvaṃ guṇaiḥ sāmyaṃ dṛṣṭamāśrayabhedataḥ /",
    "GS40bhavpr_u:55": " yatastato neti cintyaṃ dhātrīlakucayoryathā // 27",
    "GS40bhavpr_u:56": " pathyāyā majjani svāduḥ snāyvāmamlo vyavasthitaḥ /",
    "GS40bhavpr_u:57": " vṛnte tiktas tvaci kaṭur asthisthas tuvaro rasaḥ /",
    "GS40bhavpr_u:58": " snigdhā ghanā vṛttā gurvī kṣiptā ca yāmbhasi /",
    "GS40bhavpr_u:59": " nimajjetsā praśastā ca kathitātiguṇapradā // 28",
    "GS40bhavpr_u:60": " navādiguṇayuktatvaṃ tathaikatra dvikarṣatā /",
    "GS40bhavpr_u:61": " harītakyāḥ phale yatra dvayaṃ tacchreṣṭhamucyate // 29",
    "GS40bhavpr_u:62": " carvitā vardhayatyagniṃ peṣitā malaśodhinī /",
    "GS40bhavpr_u:63": " svinnā saṃgrāhiṇī pathyā bhṛṣṭā proktā tridoṣanut // 30",
    "GS40bhavpr_u:64": " unmīlinī buddhibalendriyāṇāṃ nirmūlinī pittakaphānilānām /",
    "GS40bhavpr_u:65": " visraṃsinī mūtraśakṛnmalānāṃ harītakī syātsaha bhojanena // 31",
    "GS40bhavpr_u:66": " annapānakṛtān doṣān vātapittakaphodbhavān /",
    "GS40bhavpr_u:67": " harītakī haratyāśu bhuktasyopari yojitā // 32",
    "GS40bhavpr_u:68": " lavaṇena kaphaṃ hanti pittaṃ hanti saśarkarā /",
    "GS40bhavpr_u:69": " ghṛtena vātajān rogān sarvarogān guḍānvitā // 33",
    "GS40bhavpr_u:70": " sindhūtthaśarkarāśuṇṭhīkaṇāmadhuguḍaiḥ kramāt /",
    "GS40bhavpr_u:71": " varṣādiṣvabhayā prāśyā rasāyanaguṇaiṣiṇā // 34",
    "GS40bhavpr_u:72": " adhvātikhinno balavarjitaś ca rūkṣaḥ kṛśo laṅghanakarśitaśca /",
    "GS40bhavpr_u:73": " pittādhiko garbhavatī ca nārī vimuktaraktastvabhayāṃ na khādet // 35",
    "GS40bhavpr_u:74": " vibhītakas triliṅgaḥ syādakṣaḥ karṣaphalastu saḥ /",
    "GS40bhavpr_u:75": " kalidrumo bhūtavāsastathā kaliyugālayaḥ // 36",
    "GS40bhavpr_u:76": " vibhītakaṃ svādupākaṃ kaṣāyaṃ kaphapittanut /",
    "GS40bhavpr_u:77": " uṣṇavīryaṃ himasparśaṃ bhedanaṃ kāsanāśanam // 37",
    "GS40bhavpr_u:78": " rūkṣaṃ netrahitaṃ keśyaṃ kṛmivaisvaryanāśanam /",
    "GS40bhavpr_u:79": " vibhītamajjā tṛṭchardikaphavātaharo laghuḥ /",
    "GS40bhavpr_u:80": " kaṣāyo madakṛccātha dhātrīmajjāpi tadguṇaḥ // 38",
    "GS40bhavpr_u:81": " triṣvāmalakamākhyātaṃ dhātrī tiṣyaphalāmṛtā // 39",
    "GS40bhavpr_u:82": " harītakīsamaṃ dhātrīphalaṃ kiṃtu viśeṣataḥ /",
    "GS40bhavpr_u:83": " raktapittapramehaghnaṃ paraṃ vṛṣyaṃ rasāyanam // 40",
    "GS40bhavpr_u:84": " hanti vātaṃ tadamlatvātpittaṃ mādhuryaśaityataḥ /",
    "GS40bhavpr_u:85": " kaphaṃ rūkṣakaṣāyatvātphalaṃ dhātryāstridoṣajit // 41",
    "GS40bhavpr_u:86": " yasya yasya phalasyeha vīryaṃ bhavati yādṛśam /",
    "GS40bhavpr_u:87": " tasya tasyaiva vīryeṇa majjānamapi nirdiśet // 42",
    "GS40bhavpr_u:88": " pathyāvibhītadhātrīṇāṃ phalaiḥ syāttriphalāsamaiḥ /",
    "GS40bhavpr_u:89": " phalatrikaṃ ca triphalā sā varā ca prakīrtitā // 43",
    "GS40bhavpr_u:90": " triphalā kaphapittaghnī mehakuṣṭhaharā sarā /",
    "GS40bhavpr_u:91": " cakṣuṣyā dīpanī rucyā viṣamajvaranāśinī // 44",
    "GS40bhavpr_u:92": " śuṇṭhī viśvā ca viśvaṃ ca nāgaraṃ viśvabheṣajam /",
    "GS40bhavpr_u:93": " ūṣaṇaṃ kaṭubhadraṃ ca śṛṅgaveraṃ mahauṣadham // 45",
    "GS40bhavpr_u:94": " śuṇṭhī rucyāmavātaghnī pācanī kaṭukā laghuḥ /",
    "GS40bhavpr_u:95": " snigdhoṣṇā madhurā pāke kaphavātavibandhanut // 46",
    "GS40bhavpr_u:96": " vṛṣyā svaryā vamiśvāsaśūlakāsahṛdāmayān /",
    "GS40bhavpr_u:97": " hanti ślīpadaśothārśaānāhodaramārutān // 47",
    "GS40bhavpr_u:98": " āgneyaguṇabhūyiṣṭhāt toyāṃśapariśoṣi yat /",
    "GS40bhavpr_u:99": " saṃgṛhṇāti malaṃ tattu grāhi śuṇṭhyādayo yathā // 48",
    "GS40bhavpr_u:100": " vibandhabhedinī yā tu sā kathaṃ grāhiṇī bhavet /",
    "GS40bhavpr_u:101": " śaktivibandhabhede syādyato na malapātane // 49",
    "GS40bhavpr_u:102": " ārdrakaṃ śṛṅgaveraṃ syātkaṭubhadraṃ tathārdrikā /",
    "GS40bhavpr_u:103": " ārdrikā bhedinī gurvī tīkṣṇoṣṇā dīpanī matā // 50",
    "GS40bhavpr_u:104": " kaṭukā madhurā pāke rūkṣā vātakaphāpahā /",
    "GS40bhavpr_u:105": " ye guṇāḥ kathitāḥ śuṇṭhyāste'pi santyārdrake'khilāḥ // 51",
    "GS40bhavpr_u:106": " bhojanāgre sadā pathyaṃ lavaṇārdrakabhakṣaṇam /",
    "GS40bhavpr_u:107": " agnisaṃdīpanaṃ rucyaṃ jihvākaṇṭhaviśodhanam // 52",
    "GS40bhavpr_u:108": " kuṣṭhaṣāṇḍvāmaye kṛcchre raktapitte vraṇe jvare /",
    "GS40bhavpr_u:109": " dāhe nidāghaśarador naiva pūjitam ārdrakam // 53",
    "GS40bhavpr_u:110": " pippalī māgadhī kṛṣṇā vaidehī capalā kaṇā /",
    "GS40bhavpr_u:111": " upakulyoṣaṇā śauṇḍī kolā syāt tīkṣṇataṇḍulā // 54",
    "GS40bhavpr_u:112": " pippalī dīpanī vṛṣyā svādupākā rasāyanī /",
    "GS40bhavpr_u:113": " anuṣṇā kaṭukā snigdhā vātaśleṣmaharī laghuḥ // 55",
    "GS40bhavpr_u:114": " pippalī recanī hanti śvāsakāsodarajvarān /",
    "GS40bhavpr_u:115": " kuṣṭhapramehagulmārśaḥplīhaśūlāmamārutān // 56",
    "GS40bhavpr_u:116": " ārdrā kaphapradā snigdhā śītalā madhurā guruḥ /",
    "GS40bhavpr_u:117": " pittapraśamanī sā tu śuṣkā pittaprakopiṇī // 57",
    "GS40bhavpr_u:118": " pippalī madhusaṃyuktā medaḥkaphavināśinī /",
    "GS40bhavpr_u:119": " śvāsakāsajvaraharā vṛṣyā medhyāgnivardhinī // 58",
    "GS40bhavpr_u:120": " jīrṇajvare'gnimāndye ca śasyate guḍapippalī /",
    "GS40bhavpr_u:121": " kāsājīrṇāruciśvāsahṛtpāṇḍukṛmiroganut /",
    "GS40bhavpr_u:122": " dviguṇaḥ pippalīcūrṇād guḍo'tra bhiṣajāṃ mataḥ // 59",
    "GS40bhavpr_u:123": " maricaṃ vellajaṃ kṛṣṇamūṣaṇaṃ dharmapattanam // 60",
    "GS40bhavpr_u:124": " maricaṃ kaṭukaṃ tīkṣṇaṃ dīpanaṃ kaphavātajit /",
    "GS40bhavpr_u:125": " uṣṇaṃ pittakaraṃ rūkṣaṃ śvāsaśūlakṛmīnharet // 61",
    "GS40bhavpr_u:126": " tadārdraṃ madhuraṃ pāke nātyuṣṇaṃ kaṭukaṃ guru /",
    "GS40bhavpr_u:127": " kiṃcit tīkṣṇaguṇaṃ śleṣmapraseki syād apittalam // 62",
    "GS40bhavpr_u:128": " viśvopakulyā maricaṃ trayaṃ trikaṭu kathyate /",
    "GS40bhavpr_u:129": " kaṭutrikaṃ tu trikaṭu tryūṣaṇaṃ vyoṣa ucyate // 63",
    "GS40bhavpr_u:130": " tryūṣaṇaṃ dīpanaṃ hanti śvāsakāsatvagāmayān /",
    "GS40bhavpr_u:131": " gulmamehakaphasthaulyamedaḥślīpadapīnasān // 64",
    "GS40bhavpr_u:132": " granthikaṃ pippalīmūlamūṣaṇaṃ caṭakāśiraḥ /",
    "GS40bhavpr_u:133": " dīpanaṃ pippalīmūlaṃ kaṭūṣṇaṃ pācanaṃ laghu // 65",
    "GS40bhavpr_u:134": " rūkṣaṃ pittakaraṃ bhedi kaphavātodarāpaham /",
    "GS40bhavpr_u:135": " ānāhaplīhagulmaghnaṃ kṛmiśvāsakṣayāpaham // 66",
    "GS40bhavpr_u:136": " tryūṣaṇaṃ sakaṇāmūlaṃ kathitaṃ caturūṣaṇam /",
    "GS40bhavpr_u:137": " vyoṣasyeva guṇāḥ proktā adhikāścaturūṣaṇe // 67",
    "GS40bhavpr_u:138": " bhaveccavyaṃ tu cavikā kathitā sā tathoṣaṇā /",
    "GS40bhavpr_u:139": " kaṇāmūlaguṇaṃ cavyaṃ viśeṣādgudajāpaham // 68",
    "GS40bhavpr_u:140": " cavikāyāḥ phalaṃ prājñaiḥ kathitā gajapippalī /",
    "GS40bhavpr_u:141": " kapivallī kolavallī śreyasī vaśiraśca sā // 69",
    "GS40bhavpr_u:142": " gajakṛṣṇā kaṭurvātaśleṣmahṛdvahnivardhinī /",
    "GS40bhavpr_u:143": " uṣṇā nihantyatīsāraṃ śvāsakaṇṭhāmayakrimīn // 70",
    "GS40bhavpr_u:144": " citrako 'nalanāmā ca pīṭho vyālas tathoṣaṇaḥ /",
    "GS40bhavpr_u:145": " citrakaḥ kaṭukaḥ pāke vahnikṛt pācano laghuḥ // 71",
    "GS40bhavpr_u:146": " rūkṣoṣṇo grahaṇīkuṣṭhaśothārśaḥkṛmikāsanut /",
    "GS40bhavpr_u:147": " vātaśleṣmaharo grāhī vātaghnaḥ śleṣmapittahṛt // 72",
    "GS40bhavpr_u:148": " pippalī pippalīmūlaṃ cavyacitrakanāgaraiḥ /",
    "GS40bhavpr_u:149": " pañcabhiḥ kolamātraṃ yatpañcakolaṃ taducyate // 73",
    "GS40bhavpr_u:150": " pañcakolaṃ rase pāke kaṭukaṃ rucikṛnmatam /",
    "GS40bhavpr_u:151": " tīkṣṇoṣṇaṃ pācanaṃ śreṣṭhaṃ dīpanaṃ kaphavātanut /",
    "GS40bhavpr_u:152": " gulmaplīhodarānāhaśūlaghnaṃ pittakopanam // 74",
    "GS40bhavpr_u:153": " pañcakolaṃ samaricaṃ ṣaḍūṣaṇamudāhṛtam /",
    "GS40bhavpr_u:154": " pañcakolaguṇaṃ tattu rūkṣamuṣṇaṃ viṣāpaham // 75",
    "GS40bhavpr_u:155": " yavānikogragandhā ca brahmadarbhājamodikā // 76",
    "GS40bhavpr_u:156": " saivoktā dīpyakā dīpyā tathā syād yavasāhvayā /",
    "GS40bhavpr_u:157": " yavānī pācanī rucyā tīkṣṇoṣṇā kaṭukā laghuḥ // 77",
    "GS40bhavpr_u:158": " dīpanī ca tathā tiktā pittalā śukraśūlahṛt /",
    "GS40bhavpr_u:159": " vātaśleṣmodarānāhagulmaplīhakṛmipraṇut // 78",
    "GS40bhavpr_u:160": " ajamodā kharāśvā ca māyūrī dīpyakas tathā /",
    "GS40bhavpr_u:161": " tathā brahmakuśā proktā kāravī locamastakā // 79",
    "GS40bhavpr_u:162": " ajamodā kaṭustīkṣṇā dīpanī kaphavātanut /",
    "GS40bhavpr_u:163": " uṣṇā vidāhinī hṛdyā vṛṣyā balakarī laghuḥ /",
    "GS40bhavpr_u:164": " netrāmayakṛmicchardihikkāvastirujo haret // 80",
    "GS40bhavpr_u:165": " pārasīkayavānī tu yavānīsadṛśī guṇaiḥ /",
    "GS40bhavpr_u:166": " viśeṣātpācanī rucyā grāhiṇī mādinī guruḥ // 81",
    "GS40bhavpr_u:167": " jīrako jaraṇo'jājī kaṇā syāddīrghajīrakaḥ // 82",
    "GS40bhavpr_u:168": " kṛṣṇajīraḥ sugandhaśca tathaivodgāraśodhanaḥ /",
    "GS40bhavpr_u:169": " kālājājī tu suṣavī kālikā copakālikā // 83",
    "GS40bhavpr_u:170": " pṛthvīkā kāravī pṛthvī pṛthukṛṣṇopakuñcikā /",
    "GS40bhavpr_u:171": " upakuñcī ca kuñcī ca bṛhajjīraka ityapi // 84",
    "GS40bhavpr_u:172": " jīrakatritayaṃ rūkṣaṃ kaṭūṣṇaṃ dīpanaṃ laghu /",
    "GS40bhavpr_u:173": " saṃgrāhi pittalaṃ medhyaṃ garbhāśayaviśuddhikṛt // 85",
    "GS40bhavpr_u:174": " jvaraghnaṃ pāvanaṃ vṛṣyaṃ balyaṃ rucyaṃ kaphāpaham /",
    "GS40bhavpr_u:175": " cakṣuṣyaṃ pavanādhmānagulmacchardyatisārahṛt // 86",
    "GS40bhavpr_u:176": " dhānyakaṃ dhānakaṃ dhānyaṃ dhānā dhāneyakaṃ tathā /",
    "GS40bhavpr_u:177": " kunaṭī dhenukā chattrā kustumburu vitunnakam // 87",
    "GS40bhavpr_u:178": " dhānyakaṃ tuvaraṃ snigdhamavṛṣyaṃ mūtralaṃ laghu /",
    "GS40bhavpr_u:179": " tiktaṃ kaṭūṣṇavīryaṃ ca dīpanaṃ pācanaṃ smṛtam // 88",
    "GS40bhavpr_u:180": " jvaraghnaṃ rocakaṃ grāhi svādupāki tridoṣanut /",
    "GS40bhavpr_u:181": " tṛṣṇādāhavamiśvāsakāsakārśyakrimipraṇut /",
    "GS40bhavpr_u:182": " ārdraṃ tu tadguṇaṃ svādu viśeṣātpittanāśanam // 89",
    "GS40bhavpr_u:183": " śatapuṣpā śatāhvā ca madhurā kāravī misiḥ /",
    "GS40bhavpr_u:184": " atilambī sitacchattrā saṃhitachattrikāpi ca // 90",
    "GS40bhavpr_u:185": " chattrā śāleyaśālīnau miśreyā madhurā misiḥ /",
    "GS40bhavpr_u:186": " śatapuṣpā laghustīkṣṇā pittakṛddīpanī kaṭuḥ // 91",
    "GS40bhavpr_u:187": " uṣṇā jvarānilaśleṣmavraṇaśūlākṣirogahṛt /",
    "GS40bhavpr_u:188": " miśreyā tadguṇā proktā viśeṣād yoniśūlanut // 92",
    "GS40bhavpr_u:189": " agnimāndyaharī hṛdyā baddhaviṭkṛmiśukrahṛt /",
    "GS40bhavpr_u:190": " rūkṣoṣṇā pācanī kāsavamiśleṣmānilān haret // 93",
    "GS40bhavpr_u:191": " methikā methinī methī dīpanī bahupattrikā /",
    "GS40bhavpr_u:192": " bodhinī bahubījā ca jyotirgandhaphalā tathā // 94",
    "GS40bhavpr_u:193": " vallarī cakrikā manthā miśrapuṣpā ca kairavī /",
    "GS40bhavpr_u:194": " kuñcikā bahuparṇī ca pītabījā municchadā // 95",
    "GS40bhavpr_u:195": " methikā vātaśamanī śleṣmaghnī jvaranāśinī /",
    "GS40bhavpr_u:196": " tataḥ svalpaguṇā vanyā vājināṃ sā tu pūjitā // 96",
    "GS40bhavpr_u:197": " candrikā carmahantrī ca paśumehanakārikā /",
    "GS40bhavpr_u:198": " nandinī kāravī bhadrā vāsapuṣpā suvāsarā // 97",
    "GS40bhavpr_u:199": " candraśūraṃ hitaṃ hikkāvātaśleṣmātisāriṇām /",
    "GS40bhavpr_u:200": " asṛgvātagadadveṣi balapuṣṭivivardhanam // 98",
    "GS40bhavpr_u:201": " methikā candraśūraś ca kālājājī yavānikā /",
    "GS40bhavpr_u:202": " etaccatuṣṭayaṃ yuktaṃ caturbījam iti smṛtam // 99",
    "GS40bhavpr_u:203": " taccūrṇaṃ bhakṣitaṃ nityaṃ nihanti pavanāmayam /",
    "GS40bhavpr_u:204": " ajīrṇaṃ śūlamādhmānaṃ pārśvaśūlaṃ kaṭivyathām // 100",
    "GS40bhavpr_u:205": " sahasravedhi jatukaṃ vāhlīkaṃ hiṅgu rāmaṭham // 101",
    "GS40bhavpr_u:206": " hiṅgūṣṇaṃ pācanaṃ rucyaṃ tīkṣṇaṃ vātabalāsanut /",
    "GS40bhavpr_u:207": " śūlagulmodarānāhakṛmighnaṃ pittavardhanam // 102",
    "GS40bhavpr_u:208": " vacogragandhā ṣaḍgranthā golomī śataparvikā /",
    "GS40bhavpr_u:209": " kṣudrapattrī ca maṅgalyā jaṭilogrā ca lomaśā // 103",
    "GS40bhavpr_u:210": " vacogragandhā kaṭukā tiktoṣṇā vāntivahnikṛt /",
    "GS40bhavpr_u:211": " vibandhādhmānaśūlaghnī śakṛnmūtraviśodhinī /",
    "GS40bhavpr_u:212": " apasmārakaphonmādabhūtajantvanilān haret // 104",
    "GS40bhavpr_u:213": " pārasīkavacā śuklā proktā haimavatīti sā /",
    "GS40bhavpr_u:214": " haimavatyuditā tadvadvātaṃ hanti viśeṣataḥ // 105",
    "GS40bhavpr_u:215": " sugandhāpyugragandhā ca viśeṣātkaphakāsanut /",
    "GS40bhavpr_u:216": " susvaratvakarī rucyā hṛtkaṇṭhamukhaśodhinī // 106",
    "GS40bhavpr_u:217": " sthūlagranthiḥ sugandhā syāttato hīnaguṇā smṛtā // 107",
    "GS40bhavpr_u:218": " dvīpāntaravacā kiṃcit tiktoṣṇā vahnidīptikṛt /",
    "GS40bhavpr_u:219": " vibandhādhmānaśūlaghnī śakṛnmūtraviśodhinī // 108",
    "GS40bhavpr_u:220": " vātavyādhīnapasmāramunmādaṃ tanuvedanām /",
    "GS40bhavpr_u:221": " vyapohati viśeṣeṇa phiraṅgāmayanāśinī // 109",
    "GS40bhavpr_u:222": " havuṣā vapuṣā visrā parāśvatthaphalā matā /",
    "GS40bhavpr_u:223": " matsyagandhā plīhahantrī viṣaghnī dhvāṅkṣanāśinī // 110",
    "GS40bhavpr_u:224": " havuṣā dīpanī tiktā mṛdūṣṇā tuvarā guruḥ /",
    "GS40bhavpr_u:225": " pittodarasamīrārśograhaṇīgulmaśūlahṛt /",
    "GS40bhavpr_u:226": " parāpyetadguṇā proktā rūpabhedo dvayor api // 111",
    "GS40bhavpr_u:227": " puṃsi klībe viḍaṅgaḥ syātkṛmighno jantunāśanaḥ /",
    "GS40bhavpr_u:228": " taṇḍulāśca tathā vellam amoghā citrataṇḍulā // 112",
    "GS40bhavpr_u:229": " viḍaṅgaṃ kaṭu tīkṣṇoṣṇaṃ rūkṣaṃ vahnikaraṃ laghu /",
    "GS40bhavpr_u:230": " śūlādhmānodaraśleṣmakṛmivātavibandhanut // 113",
    "GS40bhavpr_u:231": " tumburuḥ saurabhaḥ sauro vanajaḥ sānujo 'ndhakaḥ // 114",
    "GS40bhavpr_u:232": " tumburu prathitaṃ tiktaṃ kaṭupāke'pi tatkaṭu /",
    "GS40bhavpr_u:233": " rūkṣoṣṇaṃ dīpanaṃ tīkṣṇaṃ rucyaṃ laghu vidāhi ca // 115",
    "GS40bhavpr_u:234": " vātaśleṣmākṣikarṇauṣṭhaśirāruggurutākṛmīn /",
    "GS40bhavpr_u:235": " kuṣṭhaśūlāruciśvāsaplīhakṛcchrāṇi nāśayet // 116",
    "GS40bhavpr_u:236": " syādvaṃśarocanā vāṃśī tugākṣīrī tugā śubhā /",
    "GS40bhavpr_u:237": " tvakkṣīrī vaṃśajā śubhrā vaṃśakṣīrī ca vaiṇavī // 117",
    "GS40bhavpr_u:238": " vaṃśajā bṛṃhaṇī vṛṣyā balyā svādvī ca śītalā /",
    "GS40bhavpr_u:239": " tṛṣṇākāsajvaraśvāsakṣayapittāsrakāmalāḥ /",
    "GS40bhavpr_u:240": " haretkuṣṭhaṃ vraṇaṃ pāṇḍuṃ kaṣāyā vātakṛcchrajit // 118",
    "GS40bhavpr_u:241": " samudraphenaḥ phenaśca ḍiṇḍīro 'bdhikaphas tathā // 119",
    "GS40bhavpr_u:242": " samudraphenaścakṣuṣyo lekhanaḥ śītalaśca saḥ /",
    "GS40bhavpr_u:243": " kaṣāyo viṣapittaghnaḥ karṇarukkaphahṛt saraḥ // 120",
    "GS40bhavpr_u:244": " jīvakarṣabhakau mede kākolyau ṛddhivṛddhike /",
    "GS40bhavpr_u:245": " aṣṭavargo 'ṣṭabhir dravyaiḥ kathitaścarakādibhiḥ // 121",
    "GS40bhavpr_u:246": " aṣṭavargo himaḥ svādur bṛṃhaṇaḥ śukralo guruḥ /",
    "GS40bhavpr_u:247": " bhagnasaṃdhānakṛt kāmabalāsabalavardhanaḥ /",
    "GS40bhavpr_u:248": " vātapittāsratṛḍdāhajvaramehakṣayapraṇut // 122",
    "GS40bhavpr_u:249": " jīvakarṣabhakau jñeyau himādriśikharodbhavau /",
    "GS40bhavpr_u:250": " rasonakandavatkandau niḥsārau sūkṣmapattrakau // 123",
    "GS40bhavpr_u:251": " jīvakaḥ kūrcakākāra ṛṣabho vṛṣaśṛṅgavat /",
    "GS40bhavpr_u:252": " jīvako madhuraḥ śṛṅgo hrasvāṅgaḥ kūrcaśīrṣakaḥ // 124",
    "GS40bhavpr_u:253": " ṛṣabho vṛṣabho dhīro viṣāṇī drākṣa ityapi /",
    "GS40bhavpr_u:254": " jīvakarṣabhakau balyau śītau śukrakaphapradau // 125",
    "GS40bhavpr_u:255": " madhurau pittadāhāsrakārśyavātakṣayāpahau // 126",
    "GS40bhavpr_u:256": " mahāmedābhidhaḥ kando moraṅgādau prajāyate /",
    "GS40bhavpr_u:257": " mahāmedā khanīmedā syād ityuktaṃ munīśvaraiḥ // 127",
    "GS40bhavpr_u:258": " śuklārdrakanibhaḥ kando latājātaḥ supāṇḍuraḥ /",
    "GS40bhavpr_u:259": " mahāmedābhidho jñeyo medālakṣaṇamucyate // 128",
    "GS40bhavpr_u:260": " śuklakando nakhacchedyo medodhātumiva sravet /",
    "GS40bhavpr_u:261": " yaḥ sa medeti vijñeyo jijñāsātatparairjanaiḥ // 129",
    "GS40bhavpr_u:262": " śalyaparṇī maṇicchidrā medā medobhavādhvarā /",
    "GS40bhavpr_u:263": " mahāmedā vasucchidrā tridantī devatāmaṇiḥ // 130",
    "GS40bhavpr_u:264": " medāyugaṃ guru svādu vṛṣyaṃ stanyakaphāvaham /",
    "GS40bhavpr_u:265": " bṛṃhaṇaṃ śītalaṃ pittaraktavātajvarapraṇut // 131",
    "GS40bhavpr_u:266": " jāyate kṣīrakākolī mahāmedodbhavasthale // 132",
    "GS40bhavpr_u:267": " yatra syāt kṣīrakākolī kākolī atra jāyate /",
    "GS40bhavpr_u:268": " pīvarīsadṛśaḥ kandaḥ sakṣīraḥ priyagandhavān // 133",
    "GS40bhavpr_u:269": " sa proktaḥ kṣīrakākolī kākolīliṅgamucyate /",
    "GS40bhavpr_u:270": " yathā syāt kṣīrakākolī kākolyapi tathā bhavet // 134",
    "GS40bhavpr_u:271": " eṣā kiṃcid bhavet kṛṣṇā bhedo 'yam ubhayor api /",
    "GS40bhavpr_u:272": " kākolī vāyasolī ca vīrā kāyasthikā tathā // 135",
    "GS40bhavpr_u:273": " sā śuklā kṣīrakākolī vayaḥsthā kṣīravallikā /",
    "GS40bhavpr_u:274": " kathitā kṣīriṇī dhīrā kṣīraśuklā payasvinī // 136",
    "GS40bhavpr_u:275": " kākolīyugalaṃ śītaṃ śukralaṃ madhuraṃ guru /",
    "GS40bhavpr_u:276": " bṛṃhaṇaṃ vātadāhāsrapittaśoṣajvarāpaham // 137",
    "GS40bhavpr_u:277": " ṛddhirvṛddhiśca kandau dvau bhavataḥ kośale 'cale /",
    "GS40bhavpr_u:278": " śvetalomānvitaḥ kando latājātaḥ sarandhrakaḥ // 138",
    "GS40bhavpr_u:279": " sa eva ṛddhirvṛddhiśca bhedam apyetayor bruve /",
    "GS40bhavpr_u:280": " tūlagranthisamā ṛddhir vāmāvartaphalā ca sā // 139",
    "GS40bhavpr_u:281": " vṛddhistu dakṣiṇāvartaphalā proktā maharṣibhiḥ /",
    "GS40bhavpr_u:282": " ṛddhir yogyaṃ siddhilakṣmyau vṛddher apyāhvayā ime // 140",
    "GS40bhavpr_u:283": " ṛddhir balyā tridoṣaghnī śukralā madhurā guruḥ /",
    "GS40bhavpr_u:284": " prāṇaiśvaryakarī mūrchāraktapittavināśinī // 141",
    "GS40bhavpr_u:285": " vṛddhir garbhapradā śītā bṛṃhaṇī madhurā smṛtā /",
    "GS40bhavpr_u:286": " vṛṣyā pittāsraśamanī kṣatakāsakṣayāpahā // 142",
    "GS40bhavpr_u:287": " rājñāmapyaṣṭavargastu yato'yam atidurlabhaḥ /",
    "GS40bhavpr_u:288": " tasmādasya pratinidhiṃ gṛhṇīyāttadguṇaṃ bhiṣak /",
    "GS40bhavpr_u:289": " mukhyasadṛśaḥ pratinidhiḥ // 143",
    "GS40bhavpr_u:290": " medājīvakakākolyṛddhidvaṃdve 'pi cāsati /",
    "GS40bhavpr_u:291": " varīvidāryaśvagandhāvārāhīś ca kramātkṣipet /",
    "GS40bhavpr_u:292": " medāmahāmedāsthāne śatāvarīmūlam /",
    "GS40bhavpr_u:293": " jīvakarṣabhakasthāne vidārīmūlam /",
    "GS40bhavpr_u:294": " kākolīkṣīrakākolīsthāne aśvagandhāmūlam /",
    "GS40bhavpr_u:295": " ṛddhivṛddhisthāne vārāhīkandaṃ guṇaistattulyaṃ kṣipet // 144",
    "GS40bhavpr_u:296": " yaṣṭīmadhu tathā yaṣṭīmadhukaṃ klītakaṃ tathā /",
    "GS40bhavpr_u:297": " anyat klītanakaṃ tattu bhavettoye madhūlikā // 145",
    "GS40bhavpr_u:298": " yaṣṭī himā guruḥ svādvī cakṣuṣyā balavarṇakṛt /",
    "GS40bhavpr_u:299": " susnigdhā śukralā keśyā svaryā pittānilāsrajit /",
    "GS40bhavpr_u:300": " vraṇaśothaviṣaccharditṛṣṇāglānikṣayāpahā // 146",
    "GS40bhavpr_u:301": " kāmpillaḥ karkaśaś candro raktāṅgo rocano 'pi ca /",
    "GS40bhavpr_u:302": " kāmpillaḥ kaphapittāsrakṛmigulmodaravraṇān /",
    "GS40bhavpr_u:303": " hanti recī kaṭūṣṇaśca mehānāhaviṣāśmanut // 147",
    "GS40bhavpr_u:304": " āragvadho rājavṛkṣaḥ śamyākaścaturaṅgulaḥ /",
    "GS40bhavpr_u:305": " ārevato vyādhighātaḥ kṛtamālaḥ suvarṇakaḥ // 148",
    "GS40bhavpr_u:306": " karṇikāro dīrghaphalaḥ svarṇāṅgaḥ svarṇabhūṣaṇaḥ /",
    "GS40bhavpr_u:307": " āragvadho guruḥ svāduḥ śītalaḥ sraṃsanottamaḥ // 149",
    "GS40bhavpr_u:308": " jvarahṛdrogapittāsravātodāvartaśūlanut /",
    "GS40bhavpr_u:309": " tatphalaṃ sraṃsanaṃ rucyaṃ kuṣṭhapittakaphāpaham // 150",
    "GS40bhavpr_u:310": " jvare tu satataṃ pathyaṃ koṣṭhaśuddhikaraṃ param // 151",
    "GS40bhavpr_u:311": " kaṭvī tu kaṭukā tiktā kṛṣṇabhedā kaṭaṃbharā /",
    "GS40bhavpr_u:312": " aśokā matsyaśakalā cakrāṅgī śakulādanī // 152",
    "GS40bhavpr_u:313": " matsyapittā kāṇḍaruhā rohiṇī kaṭurohiṇī /",
    "GS40bhavpr_u:314": " kaṭvī tu kaṭukā pāke tiktā rūkṣā himā laghuḥ // 153",
    "GS40bhavpr_u:315": " bhedinī dīpanī hṛdyā kaphapittajvarāpahā /",
    "GS40bhavpr_u:316": " pramehaśvāsakāsāsradāhakuṣṭhakrimipraṇut // 154",
    "GS40bhavpr_u:317": " kirātatiktaḥ kairātaḥ kaṭutiktaḥ kirātakaḥ // 155",
    "GS40bhavpr_u:318": " kāṇḍatikto 'nāryatikto bhūnimbo rāmasenakaḥ /",
    "GS40bhavpr_u:319": " kirātako'nyo naipālaḥ so 'rdhatikto jvarāntakaḥ // 156",
    "GS40bhavpr_u:320": " kirātaḥ sārako rūkṣaḥ śītalas tiktako laghuḥ /",
    "GS40bhavpr_u:321": " saṃnipātajvaraśvāsakaphapittāsradāhanut /",
    "GS40bhavpr_u:322": " kāsaśothatṛṣākuṣṭhajvaravraṇakṛmipraṇut // 157",
    "GS40bhavpr_u:323": " uktaṃ kuṭajabījaṃ tu yavamindrayavaṃ tathā /",
    "GS40bhavpr_u:324": " kaliṅgaṃ cāpi kāliṅgaṃ tathā bhadrayavā api // 158",
    "GS40bhavpr_u:325": " kvacidindrasya nāmaiva bhavettadabhidhāyakam /",
    "GS40bhavpr_u:326": " phalānīndrayavās tasya tathā bhadrayavā api // 159",
    "GS40bhavpr_u:327": " indrayavaṃ tridoṣaghnaṃ saṃgrāhi kaṭu śītalam // 160",
    "GS40bhavpr_u:328": " jvarātīsāraraktārśovamivīsarpakuṣṭhanut /",
    "GS40bhavpr_u:329": " dīpanaṃ gudakīlāsravātāsraśleṣmaśūlajit // 161",
    "GS40bhavpr_u:330": " madanaśchardanaḥ piṇḍo naṭaḥ piṇḍītakastathā /",
    "GS40bhavpr_u:331": " karahāṭo maruvakaḥ śalyako viṣapuṣpakaḥ // 162",
    "GS40bhavpr_u:332": " madano madhurastikto vīryoṣṇo lekhano laghuḥ /",
    "GS40bhavpr_u:333": " vāntikṛdvidradhiharaḥ pratiśyāyavraṇāntakaḥ /",
    "GS40bhavpr_u:334": " rūkṣaḥ kuṣṭhakaphānāhaśothagulmavraṇāpahaḥ // 163",
    "GS40bhavpr_u:335": " rāsnā yuktarasā rasyā suvahā rasanā rasā /",
    "GS40bhavpr_u:336": " elāparṇī ca surasā sugandhā śreyasī tathā // 164",
    "GS40bhavpr_u:337": " rāsnāmapācinī tiktā gurūṣṇā kaphavātajit // 165",
    "GS40bhavpr_u:338": " śothaśvāsasamīrāsravātaśūlodarāpahā /",
    "GS40bhavpr_u:339": " kāsajvaraviṣāśītivātikāmayasidhmahṛt // 166",
    "GS40bhavpr_u:340": " nākulī surasā nāgasugandhā gandhanākulī /",
    "GS40bhavpr_u:341": " nakuleṣṭā bhujaṃgākṣī sarpāṅgī viṣanāśinī // 167",
    "GS40bhavpr_u:342": " nākulī tuvarā tiktā kaṭukoṣṇā vināśayet /",
    "GS40bhavpr_u:343": " bhogilūtāvṛścikākhuviṣajvarakṛmivraṇān // 168",
    "GS40bhavpr_u:344": " mācikā prasthikāmbaṣṭhā tathā cāmbālikāmbikā /",
    "GS40bhavpr_u:345": " mayūravidalā keśī sahasrā bālamūlikā // 169",
    "GS40bhavpr_u:346": " mācikāmlā rase pāke kaṣāyā śītalā laghuḥ /",
    "GS40bhavpr_u:347": " pakvātisārapittāsrakaphakaṇṭhāmayāpahā // 170",
    "GS40bhavpr_u:348": " tejasvinī tejavatī tejohvā tejanī tathā /",
    "GS40bhavpr_u:349": " tejasvinī kaphaśvāsakāsāsyāmayavātahṛt /",
    "GS40bhavpr_u:350": " pācanyuṣṇā kaṭustiktā rucivahnipradīpinī // 171",
    "GS40bhavpr_u:351": " jyotiṣmatī syātkaṭabhī jyotiṣkā kaṅgunīti ca /",
    "GS40bhavpr_u:352": " pārāvatapadī piṇyā latā proktā kakundanī // 172",
    "GS40bhavpr_u:353": " jyotiṣmatī kaṭus tiktā sarā kaphasamīrajit /",
    "GS40bhavpr_u:354": " atyuṣṇā vāmanī tīkṣṇā vahnibuddhismṛtipradā // 173",
    "GS40bhavpr_u:355": " kuṣṭhaṃ rogāhvayaṃ vāpyaṃ pāribhavyaṃ tathotpalam // 174",
    "GS40bhavpr_u:356": " kuṣṭhamuṣṇaṃ kaṭu svādu śukralaṃ tiktakaṃ laghu /",
    "GS40bhavpr_u:357": " hanti vātāsravīsarpakāsakuṣṭhamarutkaphān // 175",
    "GS40bhavpr_u:358": " uktaṃ puṣkaramūlaṃ tu pauṣkaraṃ puṣkaraṃ ca tat /",
    "GS40bhavpr_u:359": " padmapattraṃ ca kāśmīraṃ kuṣṭhabhedamimaṃ jaguḥ // 176",
    "GS40bhavpr_u:360": " pauṣkaraṃ kaṭukaṃ tiktam uṣṇaṃ vātakaphajvarān /",
    "GS40bhavpr_u:361": " hanti śothāruciśvāsān viśeṣāt pārśvaśūlanut // 177",
    "GS40bhavpr_u:362": " kaṭuparṇī haimavatī hemakṣīrī himāvatī /",
    "GS40bhavpr_u:363": " hemāhvā pītadugdhā ca tanmūlaṃ cokamucyate // 178",
    "GS40bhavpr_u:364": " hemāhvā recanī tiktā bhedinyutkleśakāriṇī /",
    "GS40bhavpr_u:365": " kṛmikaṇḍūviṣānāhakaphapittāsrakuṣṭhanut // 179",
    "GS40bhavpr_u:366": " śṛṅgī karkaṭaśṛṅgī ca syātkulīraviṣāṇikā /",
    "GS40bhavpr_u:367": " ajaśṛṅgī tu cakrā ca karkaṭākhyā ca kīrtitā // 180",
    "GS40bhavpr_u:368": " śṛṅgī kaṣāyā tiktoṣṇā kaphavātakṣayajvarān /",
    "GS40bhavpr_u:369": " śvāsordhvavātatṛṭkāsahikkārucivamīnharet // 181",
    "GS40bhavpr_u:370": " kaṭphalaḥ somavalkaś ca kaiṭaryaḥ kumbhikāpi ca /",
    "GS40bhavpr_u:371": " śrīparṇikā kumudikā bhadrā bhadravatīti ca // 182",
    "GS40bhavpr_u:372": " kaṭphalastuvarastiktaḥ kaṭurvātakaphajvarān /",
    "GS40bhavpr_u:373": " hanti śvāsapramehārśaḥkāsakaṇṭhāmayārucīḥ // 183",
    "GS40bhavpr_u:374": " bhārgī bhṛgubhavā padmā phañjī brāhmaṇayaṣṭikā /",
    "GS40bhavpr_u:375": " brāhmaṇyaṅgāravallī ca kharaśākaśca hañjikā // 184",
    "GS40bhavpr_u:376": " bhārgī rūkṣā kaṭustiktā rucyoṣṇā pācanī laghuḥ /",
    "GS40bhavpr_u:377": " dīpanī tuvarā gulmaraktanunnāśayed dhruvam /",
    "GS40bhavpr_u:378": " śothakāsakaphaśvāsapīnasajvaramārutān // 185",
    "GS40bhavpr_u:379": " pāṣāṇabhedako'śmaghno giribhidbhinnayojinī /",
    "GS40bhavpr_u:380": " aśmabhedo himas tiktaḥ kaṣāyo vastiśodhanaḥ // 186",
    "GS40bhavpr_u:381": " bhedano hanti doṣārśogulmakṛcchrāśmahṛdrujaḥ /",
    "GS40bhavpr_u:382": " yonirogānpramehāṃśca plīhaśūlavraṇāni ca // 187",
    "GS40bhavpr_u:383": " dhātakī dhātupuṣpī ca tāmrapuṣpī ca kuñjarā /",
    "GS40bhavpr_u:384": " subhikṣā bahupuṣpī ca vahnijvālā ca sā smṛtā // 188",
    "GS40bhavpr_u:385": " dhātakī kaṭukā śītā mṛdukṛttuvarā laghuḥ /",
    "GS40bhavpr_u:386": " tṛṣṇātīsārapittāsraviṣakrimivisarpajit // 189",
    "GS40bhavpr_u:387": " mañjiṣṭhā vikasā jiṅgī samaṅgā kālameṣikā // 190",
    "GS40bhavpr_u:388": " maṇḍūkaparṇī bhaṇḍīrī bhaṇḍī yojanavallyapi /",
    "GS40bhavpr_u:389": " rasāyanyaruṇā kālā raktāṅgī raktayaṣṭikā // 191",
    "GS40bhavpr_u:390": " bhaṇḍītakī ca gambhīrī mañjūṣā vastrarañjinī /",
    "GS40bhavpr_u:391": " mañjiṣṭhā madhurā tiktā kaṣāyā svaravarṇakṛt // 192",
    "GS40bhavpr_u:392": " gururuṣṇā viṣaśleṣmaśothayonyakṣikarṇaruk /",
    "GS40bhavpr_u:393": " raktātīsārakuṣṭhāsravisarpavraṇamehanut // 193",
    "GS40bhavpr_u:394": " syāt kusumbhaṃ vahniśikhaṃ vastrarañjakamityapi /",
    "GS40bhavpr_u:395": " kusumbhaṃ vātalaṃ kṛcchraraktapittakaphāpaham // 194",
    "GS40bhavpr_u:396": " lākṣā palaṃkaṣālakto yāvo vṛkṣāmayo jatuḥ /",
    "GS40bhavpr_u:397": " lākṣā varṇyā himā balyā snigdhā ca tuvarā laghuḥ // 195",
    "GS40bhavpr_u:398": " anuṣṇā kaphapittāsrahikkākāsajvarapraṇut /",
    "GS40bhavpr_u:399": " vraṇoraḥkṣatavīsarpakṛmikuṣṭhagadāpahā // 196",
    "GS40bhavpr_u:400": " alaktako guṇais tadvad viśeṣād vyaṅganāśanaḥ // 197",
    "GS40bhavpr_u:401": " haridrā kāñcanī pītā niśākhyā varavarṇinī /",
    "GS40bhavpr_u:402": " kṛmighnī haladī yoṣitpriyā haṭṭavilāsinī // 198",
    "GS40bhavpr_u:403": " haridrā kaṭukā tiktā rūkṣoṣṇā kaphapittanut /",
    "GS40bhavpr_u:404": " varṇyā tvagdoṣamehāsraśothapāṇḍuvraṇāpahā // 199",
    "GS40bhavpr_u:405": " dārvībhedāmragandhā ca surabhīdāru dāru ca /",
    "GS40bhavpr_u:406": " karpūrā padmapattrā syāt surīmat suratārakā // 200",
    "GS40bhavpr_u:407": " āmragandhir haridrā yā sā śītā vātalā matā /",
    "GS40bhavpr_u:408": " pittahṛnmadhurā tiktā sarvakaṇḍūvināśinī // 201",
    "GS40bhavpr_u:409": " araṇyahaladīkandaḥ kuṣṭhavātāsranāśanaḥ // 202",
    "GS40bhavpr_u:410": " dārvī dāruharidrā ca parjanyā parjanīti ca /",
    "GS40bhavpr_u:411": " kaṭaṃkaṭerī pītā ca bhavetsaiva pacampacā /",
    "GS40bhavpr_u:412": " saiva kālīyakaḥ proktastathā kāleyako'pi ca // 203",
    "GS40bhavpr_u:413": " pītadruśca haridraśca pītadāru ca pītakam /",
    "GS40bhavpr_u:414": " dārvī niśāguṇā kiṃtu netrakarṇāsyaroganut // 204",
    "GS40bhavpr_u:415": " dārvīkvāthasamaṃ kṣīraṃ pādaṃ paktvā yadā ghanam /",
    "GS40bhavpr_u:416": " tadā rasāñjanākhyaṃ tannetrayoḥ paramaṃ hitam // 205",
    "GS40bhavpr_u:417": " rasāñjanaṃ tārkṣyaśailaṃ rasagarbhaṃ ca tārkṣyajam /",
    "GS40bhavpr_u:418": " rasāñjanaṃ kaṭu śleṣmaviṣanetravikāranut // 206",
    "GS40bhavpr_u:419": " uṣṇaṃ rasāyanaṃ tiktaṃ chedanaṃ vraṇadoṣahṛt // 207",
    "GS40bhavpr_u:420": " avalgujo vākucī syāt somarājī suparṇikā /",
    "GS40bhavpr_u:421": " śaśilekhā kṛṣṇaphalā somā pūtiphalīti ca // 208",
    "GS40bhavpr_u:422": " somavallī kālameṣī kuṣṭhaghnī ca prakīrtitā /",
    "GS40bhavpr_u:423": " vākucī madhurā tiktā kaṭupākā rasāyanī // 209",
    "GS40bhavpr_u:424": " viṣṭambhahṛddhimā rucyā sarā śleṣmāsrapittanut /",
    "GS40bhavpr_u:425": " rūkṣā hṛdyā śvāsakuṣṭhamehajvarakṛmipraṇut // 210",
    "GS40bhavpr_u:426": " tatphalaṃ pittalaṃ kuṣṭhakaphānilaharaṃ kaṭu /",
    "GS40bhavpr_u:427": " keśyaṃ tvacyaṃ kṛmiśvāsakāsaśothāmapāṇḍunut // 211",
    "GS40bhavpr_u:428": " cakramardaḥ prapunnāṭī dadrughno meṣalocanaḥ /",
    "GS40bhavpr_u:429": " padmāṭaḥ syādeḍagajaścakrī puṃnāṭa ityapi // 212",
    "GS40bhavpr_u:430": " cakramardo laghuḥ svādū rūkṣaḥ pittānilāpahaḥ /",
    "GS40bhavpr_u:431": " hṛdyo himaḥ kaphaśvāsakuṣṭhadadrukrimīn haret // 213",
    "GS40bhavpr_u:432": " hantyuṣṇaṃ tatphalaṃ kuṣṭhakaṇḍūdadruviṣānilān /",
    "GS40bhavpr_u:433": " gulmakāsakṛmiśvāsanāśanaṃ kaṭukaṃ smṛtam // 214",
    "GS40bhavpr_u:434": " viṣā tv ativiṣā viśvā śṛṅgī prativiṣāruṇā /",
    "GS40bhavpr_u:435": " śuklakandā copaviṣā bhaṅgurā ghuṇavallabhā // 215",
    "GS40bhavpr_u:436": " viṣā soṣṇā kaṭustiktā pācanī dīpanī haret /",
    "GS40bhavpr_u:437": " kaphapittātisārāmaviṣakāsavamikrimīn // 216",
    "GS40bhavpr_u:438": " lodhras tilvas tirīṭaśca śāvaro gālavastathā // 217",
    "GS40bhavpr_u:439": " dvitīyaḥ paṭṭikālodhraḥ kramukaḥ sthūlavalkalaḥ /",
    "GS40bhavpr_u:440": " jīrṇapattro bṛhatpattraḥ paṭṭī lākṣāprasādanaḥ // 218",
    "GS40bhavpr_u:441": " lodhro grāhī laghuḥ śītaścakṣuṣyaḥ kaphapittanut /",
    "GS40bhavpr_u:442": " kaṣāyo raktapittāsṛgjvarātīsāraśothahṛt // 219",
    "GS40bhavpr_u:443": " laśunastu rasonaḥ syādugragandho mahauṣadham /",
    "GS40bhavpr_u:444": " ariṣṭo mlecchakandaśca yavaneṣṭo rasonakaḥ // 220",
    "GS40bhavpr_u:445": " yadāmṛtaṃ vainateyo jahāra surasattamāt /",
    "GS40bhavpr_u:446": " tadā tato'patad binduḥ sa rasono'bhavadbhuvi // 221",
    "GS40bhavpr_u:447": " pañcabhiś ca rasair yukto rasenāmlena varjitaḥ /",
    "GS40bhavpr_u:448": " tasmādrasona ityukto dravyāṇāṃ guṇavedibhiḥ // 222",
    "GS40bhavpr_u:449": " kaścāpi mūleṣu tiktaḥ pattreṣu saṃsthitaḥ /",
    "GS40bhavpr_u:450": " nāle kaṣāya uddiṣṭo nālāgre lavaṇaḥ smṛtaḥ /",
    "GS40bhavpr_u:451": " bīje tu madhuraḥ prokto rasas tadguṇavedibhiḥ // 223",
    "GS40bhavpr_u:452": " rasono bṛṃhaṇo vṛṣyaḥ snigdhoṣṇaḥ pācanaḥ saraḥ /",
    "GS40bhavpr_u:453": " rase pāke ca kaṭukastīkṣṇo madhurako mataḥ // 224",
    "GS40bhavpr_u:454": " bhagnasaṃdhānakṛt kaṇṭhyo guruḥ pittāsravṛddhidaḥ /",
    "GS40bhavpr_u:455": " balavarṇakaro medhāhito netryo rasāyanaḥ // 225",
    "GS40bhavpr_u:456": " hṛdrogajīrṇajvarakukṣiśūlavibandhagulmārucikāsaśophān /",
    "GS40bhavpr_u:457": " durnāmakuṣṭhānalasādajantusamīraṇaśvāsakaphāṃśca hanti // 226",
    "GS40bhavpr_u:458": " madyaṃ māṃsaṃ tathāmlaṃ ca hitaṃ laśunasevinām /",
    "GS40bhavpr_u:459": " vyāyāmamātapaṃ roṣam atinīraṃ payo guḍam /",
    "GS40bhavpr_u:460": " rasonamaśnanpuruṣastyajedetānnirantaram // 227",
    "GS40bhavpr_u:461": " palāṇḍur yavaneṣṭaśca durgandho mukhadūṣakaḥ /",
    "GS40bhavpr_u:462": " palāṇḍustu budhairjñeyo rasonasadṛśo guṇaiḥ // 228",
    "GS40bhavpr_u:463": " svāduḥ pāke rase'nuṣṇaḥ kaphakṛnnātipittalaḥ /",
    "GS40bhavpr_u:464": " harate kevalaṃ vātaṃ balavīryakaro guruḥ // 229",
    "GS40bhavpr_u:465": " bhallātakaṃ triṣu proktam aruṣko 'ruṣkaro 'gnikaḥ /",
    "GS40bhavpr_u:466": " tathaivāgnimukhī bhallī vīravṛkṣaśca śophakṛt // 230",
    "GS40bhavpr_u:467": " bhallātakaphalaṃ pakvaṃ svādupākarasaṃ laghu /",
    "GS40bhavpr_u:468": " kaṣāyaṃ pācanaṃ snigdhaṃ tīkṣṇoṣṇaṃ chedi bhedanam // 231",
    "GS40bhavpr_u:469": " medhyaṃ vahnikaraṃ hanti kaphavātavraṇodaram /",
    "GS40bhavpr_u:470": " kuṣṭhārśograhaṇīgulmaśophānāhajvarakrimīn // 232",
    "GS40bhavpr_u:471": " tanmajjā madhuro vṛṣyo bṛṃhaṇo vātapittahā /",
    "GS40bhavpr_u:472": " vṛntamāruṣkaraṃ svādu pittaghnaṃ keśyamagnikṛt // 233",
    "GS40bhavpr_u:473": " bhallātakaḥ kaṣāyoṣṇaḥ śukralo madhuro laghuḥ /",
    "GS40bhavpr_u:474": " vātaśleṣmodarānāhakuṣṭhārśograhaṇīgadān /",
    "GS40bhavpr_u:475": " hanti gulmajvaraśvitravahnimāndyakṛmivraṇān // 234",
    "GS40bhavpr_u:476": " bhaṅgā gañjāmātulānī mādinī vijayā jayā // 235",
    "GS40bhavpr_u:477": " bhaṅgā kaphaharī tiktā grāhiṇī pācanī laghuḥ /",
    "GS40bhavpr_u:478": " tīkṣṇoṣṇā pittalā mohamandavāgvahnivardhinī // 236",
    "GS40bhavpr_u:479": " tilabhedaḥ khasatilaḥ khākhasaścāpi sa smṛtaḥ /",
    "GS40bhavpr_u:480": " syāt khākhasaphalādbhūtaṃ valkalaṃ śītalaṃ laghu // 237",
    "GS40bhavpr_u:481": " grāhi tiktaṃ kaṣāyaṃ ca vātakṛt kaphakāsahṛt // 238",
    "GS40bhavpr_u:482": " dhātūnāṃ śoṣakaṃ rūkṣaṃ madakṛdvāgvivardhanam /",
    "GS40bhavpr_u:483": " muhurmohakaraṃ rucyaṃ sevanāt puṃstvanāśanam // 239",
    "GS40bhavpr_u:484": " uktaṃ khasaphalakṣīramāphūkamahiphenakam /",
    "GS40bhavpr_u:485": " āphūkaṃ śoṣaṇaṃ grāhi śleṣmaghnaṃ vātapittalam /",
    "GS40bhavpr_u:486": " tathā khasaphalodbhūtavalkalaprāyamityapi // 240",
    "GS40bhavpr_u:487": " ucyante khasabījāni te khākhasatilā api // 241",
    "GS40bhavpr_u:488": " khasabījāni balyāni vṛṣyāṇi sugurūṇi ca /",
    "GS40bhavpr_u:489": " janayanti kaphaṃ tāni śamayanti samīraṇam // 242",
    "GS40bhavpr_u:490": " saindhavo'strī śītaśivaṃ māṇimanthaṃ ca sindhujam /",
    "GS40bhavpr_u:491": " saindhavaṃ lavaṇaṃ svādu dīpanaṃ pācanaṃ laghu /",
    "GS40bhavpr_u:492": " snigdhaṃ rucyaṃ himaṃ vṛṣyaṃ sūkṣmaṃ netryaṃ tridoṣahṛt // 243",
    "GS40bhavpr_u:493": " śākambharīyaṃ kathitaṃ guḍākhyaṃ raumakaṃ tathā // 244",
    "GS40bhavpr_u:494": " guḍākhyaṃ laghu vātaghnam atyuṣṇaṃ bhedi pittalam /",
    "GS40bhavpr_u:495": " tīkṣṇoṣṇaṃ cāpi sūkṣmaṃ cābhiṣyandi kaṭupāki ca // 245",
    "GS40bhavpr_u:496": " sāmudraṃ yattu lavaṇam akṣībaṃ vaśiraṃ ca tat /",
    "GS40bhavpr_u:497": " samudrajaṃ sāgarajaṃ lavaṇodadhisambhavam // 246",
    "GS40bhavpr_u:498": " sāmudraṃ madhuraṃ pāke satiktaṃ madhuraṃ guru /",
    "GS40bhavpr_u:499": " nātyuṣṇaṃ dīpanaṃ bhedi sakṣīramavidāhi ca /",
    "GS40bhavpr_u:500": " śleṣmalaṃ vātanuttīkṣṇamarūkṣaṃ nātiśītalam // 247",
    "GS40bhavpr_u:501": " viḍaṃ pākaṃ ca kṛtakaṃ tathā drāviḍamāsuram /",
    "GS40bhavpr_u:502": " viḍaṃ sakṣāram ūrdhvādhaḥkaphavātānulomanam /",
    "GS40bhavpr_u:503": " ūrdhvaṃ kaphamadho vātaṃ saṃcārayedityarthaḥ // 248",
    "GS40bhavpr_u:504": " dīpanaṃ laghu tīkṣṇoṣṇaṃ rūkṣaṃ rucyaṃ vyavāyi ca /",
    "GS40bhavpr_u:505": " vibandhānāhaviṣṭambhahṛdruggauravaśūlanut // 249",
    "GS40bhavpr_u:506": " sauvarcalaṃ syād rucakaṃ manthapākaṃ ca tanmatam /",
    "GS40bhavpr_u:507": " rucakaṃ rocanaṃ bhedi dīpanaṃ pācanaṃ param // 250",
    "GS40bhavpr_u:508": " susnehaṃ vātanunnātipittalaṃ viśadaṃ laghu /",
    "GS40bhavpr_u:509": " udgāraśuddhidaṃ sūkṣmaṃ vibandhānāhaśūlajit // 251",
    "GS40bhavpr_u:510": " audbhidaṃ pāṃśulavaṇaṃ yajjātaṃ bhūmitaḥ svayam /",
    "GS40bhavpr_u:511": " kṣāraṃ guru kaṭu snigdhaṃ śītalaṃ vātanāśanam // 252",
    "GS40bhavpr_u:512": " caṇakāmlakamatyuṣṇaṃ dīpanaṃ dantaharṣaṇam /",
    "GS40bhavpr_u:513": " lavaṇānurasaṃ rucyaṃ śūlājīrṇavibandhanut // 253",
    "GS40bhavpr_u:514": " pākyaṃ kṣāro yavakṣāro yāvaśūko yavāgrajaḥ /",
    "GS40bhavpr_u:515": " svarjikāpi smṛtaḥ kṣāraḥ kāpotaḥ sukhavarcakaḥ // 254",
    "GS40bhavpr_u:516": " kathitaḥ svarjikābhedo viśeṣajñaiḥ suvarcikā /",
    "GS40bhavpr_u:517": " yavakṣāro laghuḥ snigdhaḥ susūkṣmo vahnidīpanaḥ // 255",
    "GS40bhavpr_u:518": " nihanti śūlavātāmaśleṣmaśvāsagalāmayān /",
    "GS40bhavpr_u:519": " pāṇḍvarśograhaṇīgulmānāhaplīhahṛdāmayān // 256",
    "GS40bhavpr_u:520": " svarjikālpaguṇā tasmādvijñeyā gulmaśūlahṛt /",
    "GS40bhavpr_u:521": " suvarcikā svarjikāvad boddhavyā guṇato janaiḥ // 257",
    "GS40bhavpr_u:522": " saubhāgyaṃ ṭaṅkaṇaṃ kṣāro dhātudrāvakamucyate /",
    "GS40bhavpr_u:523": " ṭaṅkaṇaṃ vahnikṛdrūkṣaṃ kaphahṛd vātapittakṛt // 258",
    "GS40bhavpr_u:524": " svarjikā yāvaśūkaśca kṣāradvayamudāhṛtam /",
    "GS40bhavpr_u:525": " ṭaṅkaṇena yutaṃ tattu kṣāratrayamudīritam // 259",
    "GS40bhavpr_u:526": " militaṃ tūktaguṇakṛd viśeṣād gulmahṛt param /",
    "GS40bhavpr_u:527": " palāśavajriśikhariciñcārkatilanālajāḥ // 260",
    "GS40bhavpr_u:528": " yavajaḥ svarjikā ceti kṣārāṣṭakam udāhṛtam /",
    "GS40bhavpr_u:529": " kṣārā ete'gninā tulyā gulmaśūlaharā bhṛśam // 261",
    "GS40bhavpr_u:530": " bhuktaṃ sahasravedhi syādrasāmlaṃ śuklamityapi /",
    "GS40bhavpr_u:531": " cukramatyamlamuṣṇaṃ ca dīpanaṃ pācanaṃ param // 262",
    "GS40bhavpr_u:532": " śūlagulmavibandhāmavātaśleṣmaharaṃ saram /",
    "GS40bhavpr_u:533": " vamitṛṣṇāsyavairasyahṛtpīḍāvahnimāndyahṛt // 263",
    "GS40bhavpr_u:534": " Bhāvaprakāśa,",
    "GS40bhavpr_u:535": " Vargaprakaraṇa,",
    "GS40bhavpr_u:536": " Karpūrādivarga",
    "GS40bhavpr_u:537": " puṃsi klībe ca karpūraḥ sitābhro himavālukaḥ /",
    "GS40bhavpr_u:538": " ghanasāraś candrasaṃjño himanāmāpi sa smṛtaḥ // 1",
    "GS40bhavpr_u:539": " karpūraḥ śītalo vṛṣyaścakṣuṣyo lekhano laghuḥ /",
    "GS40bhavpr_u:540": " surabhir madhuras tiktaḥ kaphapittaviṣāpahaḥ // 2",
    "GS40bhavpr_u:541": " tṛṣṇāsyavairasyamedodaurgandhyanāśanaḥ /",
    "GS40bhavpr_u:542": " karpūro dvividhaḥ proktaḥ pakvāpakvaprabhedataḥ /",
    "GS40bhavpr_u:543": " pakvāt karpūrataḥ prāhurapakvaṃ guṇavattaram // 3",
    "GS40bhavpr_u:544": " cīnākasaṃjñaḥ karpūraḥ kaphakṣayakaraḥ smṛtaḥ /",
    "GS40bhavpr_u:545": " kuṣṭhakaṇḍūvamiharas tathā tiktarasaśca saḥ // 4",
    "GS40bhavpr_u:546": " mṛganābhir mṛgamadaḥ kathitastu sahasrabhit /",
    "GS40bhavpr_u:547": " kastūrikā ca kastūrī vedhamukhyā ca sā smṛtā // 5",
    "GS40bhavpr_u:548": " kāmarūpodbhavā kṛṣṇā naipālī nīlavarṇayuk /",
    "GS40bhavpr_u:549": " kāśmīrī kapilacchāyā kastūrī trividhā smṛtā // 6",
    "GS40bhavpr_u:550": " kāmarūpodbhavā śreṣṭhā naipālī madhyamā bhavet /",
    "GS40bhavpr_u:551": " kāśmīradeśasambhūtā kastūrī hy adhamā matā // 7",
    "GS40bhavpr_u:552": " kastūrikā kaṭus tiktā kṣāroṣṇā śukralā guruḥ /",
    "GS40bhavpr_u:553": " kaphavātaviṣacchardiśītadaurgandhyaśoṣahṛt // 8",
    "GS40bhavpr_u:554": " latā kastūrikā tiktā svādvī vṛṣyā himā laghuḥ /",
    "GS40bhavpr_u:555": " cakṣuṣyā chedinī śleṣmatṛṣṇāvastyāsyarogahṛt // 9",
    "GS40bhavpr_u:556": " gandhamārjāravīryaṃ tu vīryakṛt kaphavātahṛt /",
    "GS40bhavpr_u:557": " kaṇḍūkuṣṭhaharaṃ netryaṃ sugandhaṃ svedagandhanut // 10",
    "GS40bhavpr_u:558": " śrīkhaṇḍaṃ candanaṃ na strī bhadraśrīstailaparṇikaḥ /",
    "GS40bhavpr_u:559": " gandhasāro malayajastathā candradyutiśca saḥ // 11",
    "GS40bhavpr_u:560": " svāde tiktaṃ kaṣe pītaṃ chede raktaṃ tanau sitam /",
    "GS40bhavpr_u:561": " granthikoṭarasaṃyuktaṃ candanaṃ śreṣṭham ucyate // 12",
    "GS40bhavpr_u:562": " candanaṃ śītalaṃ rūkṣaṃ tiktam āhlādanaṃ laghu /",
    "GS40bhavpr_u:563": " śramaśoṣaviṣaśleṣmatṛṣṇāpittāsradāhanut // 13",
    "GS40bhavpr_u:564": " kālīyakaṃ tu kālīyaṃ pītābhaṃ haricandanam // 14",
    "GS40bhavpr_u:565": " haripriyaṃ kālasāraṃ tathā kālānusāryakam /",
    "GS40bhavpr_u:566": " kālīyakaṃ raktaguṇaṃ viśeṣād vyaṅganāśanam // 15",
    "GS40bhavpr_u:567": " raktacandanam ākhyātaṃ raktāṅgaṃ kṣudracandanam /",
    "GS40bhavpr_u:568": " tilaparṇaṃ raktasāraṃ tatpravālaphalaṃ smṛtam // 16",
    "GS40bhavpr_u:569": " raktaṃ śītaṃ guru svādu charditṛṣṇāsrapittahṛt /",
    "GS40bhavpr_u:570": " tiktaṃ netrāhataṃ vṛṣyaṃ jvaravraṇaviṣāpaham // 17",
    "GS40bhavpr_u:571": " pataṃgaṃ raktasāraṃ ca suraṅgaṃ rañjanaṃ tathā /",
    "GS40bhavpr_u:572": " paṭṭarañjakamākhyātaṃ pattūraṃ ca kucandanam // 18",
    "GS40bhavpr_u:573": " pataṃgaṃ madhuraṃ śītaṃ pittaśleṣmavraṇāsranut /",
    "GS40bhavpr_u:574": " haricandanavad vedyaṃ viśeṣāddāhanāśanam // 19",
    "GS40bhavpr_u:575": " candanāni tu sarvāṇi sadṛśāni rasādibhiḥ /",
    "GS40bhavpr_u:576": " gandhena tu viśeṣo'sti pūrvaḥ śreṣṭhatamo guṇaiḥ // 20",
    "GS40bhavpr_u:577": " aguru pravaraṃ lohaṃ rājārhaṃ yogajaṃ tathā /",
    "GS40bhavpr_u:578": " vaṃśikaṃ kṛmijaṃ vāpi kṛmijagdham anāryakam // 21",
    "GS40bhavpr_u:579": " agurūṣṇaṃ kaṭu tvacyaṃ tiktaṃ tīkṣṇaṃ ca pittalam /",
    "GS40bhavpr_u:580": " laghu karṇākṣirogaghnaṃ śītavātakaphapraṇut // 22",
    "GS40bhavpr_u:581": " kṛṣṇaṃ guṇādhikaṃ tattu lohavadvāri majjati /",
    "GS40bhavpr_u:582": " aguruprabhavaḥ snehaḥ kṛṣṇāgurusamaḥ smṛtaḥ // 23",
    "GS40bhavpr_u:583": " devadāru smṛtaṃ dārubhadraṃ dārv indradāru ca /",
    "GS40bhavpr_u:584": " mastadāru drukilimaṃ kilimaṃ surabhūruhaḥ // 24",
    "GS40bhavpr_u:585": " devadāru laghu snigdhaṃ tiktoṣṇaṃ kaṭupāki ca /",
    "GS40bhavpr_u:586": " vibandhādhmānaśothāmatandrāhikkājvarāsrajit /",
    "GS40bhavpr_u:587": " pramehapīnasaśleṣmakāsakaṇḍūsamīranut // 25",
    "GS40bhavpr_u:588": " saralaḥ pītavṛkṣaḥ syāttathā surabhidārukaḥ /",
    "GS40bhavpr_u:589": " saralo madhuras tiktaḥ kaṭupākaraso laghuḥ // 26",
    "GS40bhavpr_u:590": " snigdhoṣṇaḥ karṇakaṇṭhākṣirogarakṣoharaḥ smṛtaḥ /",
    "GS40bhavpr_u:591": " kaphānilasvedadāhakāsamūrchāvraṇāpahaḥ // 27",
    "GS40bhavpr_u:592": " kālānusāryaṃ tagaraṃ kuṭilaṃ nahuṣaṃ natam /",
    "GS40bhavpr_u:593": " aparaṃ piṇḍatagaraṃ daṇḍahastī ca barhiṇam // 28",
    "GS40bhavpr_u:594": " tagaradvayamuṣṇaṃ syātsvādu snigdhaṃ laghu smṛtam /",
    "GS40bhavpr_u:595": " viṣāpasmāraśūlākṣirogadoṣatrayāpaham // 29",
    "GS40bhavpr_u:596": " padmakaṃ padmagandhi syāttathā padmāhvayaṃ smṛtam /",
    "GS40bhavpr_u:597": " padmakaṃ tuvaraṃ tiktaṃ śītalaṃ vātalaṃ laghu // 30",
    "GS40bhavpr_u:598": " vīsarpadāhavisphoṭakuṣṭhaśleṣmāsrapittanut /",
    "GS40bhavpr_u:599": " garbhasaṃsthāpanaṃ rucyaṃ vamivraṇatṛṣāpraṇut // 31",
    "GS40bhavpr_u:600": " guggulur devadhūpaś ca jaṭāyuḥ kauśikaḥ puraḥ /",
    "GS40bhavpr_u:601": " kumbholūkhalakaṃ klībe mahiṣākṣaḥ palaṃkaṣaḥ // 32",
    "GS40bhavpr_u:602": " mahiṣākṣo mahānīlaḥ kumudaḥ padma ityapi /",
    "GS40bhavpr_u:603": " hiraṇyaḥ pañcamo jñeyo gugguloḥ pañca jātayaḥ // 33",
    "GS40bhavpr_u:604": " bhṛṅgāñjanasavarṇastu mahiṣākṣa iti smṛtaḥ /",
    "GS40bhavpr_u:605": " mahānīlas tu vijñeyaḥ svanāmasamalakṣaṇaḥ // 34",
    "GS40bhavpr_u:606": " kumudaḥ kumudābhaḥ syātpadmo māṇikyasaṃnibhaḥ /",
    "GS40bhavpr_u:607": " hiraṇyākṣas tu hemābhaḥ pañcānāṃ liṅgamīritam // 35",
    "GS40bhavpr_u:608": " mahiṣākṣo mahānīlo gajendrāṇāṃ hitāv ubhau /",
    "GS40bhavpr_u:609": " hayānāṃ kumudaḥ padmaḥ svastyārogyakarau parau // 36",
    "GS40bhavpr_u:610": " viśeṣeṇa manuṣyāṇāṃ kanakaḥ parikīrtitaḥ /",
    "GS40bhavpr_u:611": " kadācinmahiṣākṣaśca mataḥ kaiścinnṛṇāmapi // 37",
    "GS40bhavpr_u:612": " guggulur viśadas tikto vīryoṣṇaḥ pittalaḥ saraḥ /",
    "GS40bhavpr_u:613": " kaṣāyaḥ kaṭukaḥ pāke kaṭū rūkṣo laghuḥ paraḥ // 38",
    "GS40bhavpr_u:614": " bhagnasaṃdhānakṛd vṛṣyaḥ sūkṣmaḥ svaryo rasāyanaḥ /",
    "GS40bhavpr_u:615": " dīpanaḥ picchilo balyaḥ kaphavātavraṇāpacīḥ // 39",
    "GS40bhavpr_u:616": " medomehāśmavātāṃś ca kledakuṣṭhāmamārutān /",
    "GS40bhavpr_u:617": " piṭikāgranthiśophārśogaṇḍamālākṛmīñ jayet // 40",
    "GS40bhavpr_u:618": " mādhuryācchamayedvātaṃ kaṣāyatvācca pittahā /",
    "GS40bhavpr_u:619": " tiktatvātkaphajittena gugguluḥ sarvadoṣahā // 41",
    "GS40bhavpr_u:620": " sa navo bṛṃhaṇo vṛṣyaḥ purāṇas tv atilekhanaḥ // 42",
    "GS40bhavpr_u:621": " snigdhaḥ kāñcanasaṃkāśaḥ pakvajambūphalopamaḥ /",
    "GS40bhavpr_u:622": " nūtano gugguluḥ proktaḥ sugandhiryastu picchilaḥ // 43",
    "GS40bhavpr_u:623": " śuṣko durgandhakaś caiva tyaktaprakṛtivarṇakaḥ /",
    "GS40bhavpr_u:624": " purāṇaḥ sa tu vijñeyo guggulur vīryavarjitaḥ // 44",
    "GS40bhavpr_u:625": " amlaṃ tīkṣṇamajīrṇaṃ ca vyavāyaṃ śramamātapam /",
    "GS40bhavpr_u:626": " madyaṃ roṣaṃ tyajetsamyag guṇārthī purasevakaḥ // 45",
    "GS40bhavpr_u:627": " śrīvāsaḥ saralasrāvaḥ śrīveṣṭo vṛkṣadhūpakaḥ /",
    "GS40bhavpr_u:628": " śrīvāso madhurastiktaḥ snigdhoṣṇastuvaraḥ saraḥ // 46",
    "GS40bhavpr_u:629": " pittalo vātamūrdhākṣisvarogakaphāpahaḥ /",
    "GS40bhavpr_u:630": " rakṣoghnaḥ svedadaurgandhyayūkākaṇḍūvraṇapraṇut // 47",
    "GS40bhavpr_u:631": " rālastu śālaniryāsastathā sarjarasaḥ smṛtaḥ /",
    "GS40bhavpr_u:632": " devadhūpo yakṣadhūpastathā sarvarasaśca saḥ // 48",
    "GS40bhavpr_u:633": " rālo himo gurus tiktaḥ kaṣāyo grāhako haret /",
    "GS40bhavpr_u:634": " doṣāsrasvedavīsarpajvaravraṇavipādikāḥ /",
    "GS40bhavpr_u:635": " grahabhagnāgnidagdhāṃśca śūlātīsāranāśanaḥ // 49",
    "GS40bhavpr_u:636": " kundurustu mukundaḥ syātsugandhaḥ kunda ityapi // 50",
    "GS40bhavpr_u:637": " kundurur madhurastiktas tīkṣṇas tvacyaḥ kaṭurharet /",
    "GS40bhavpr_u:638": " jvarasvedagrahālakṣmīmukharogakaphānilān // 51",
    "GS40bhavpr_u:639": " sihlakastu turuṣkaḥ syādyato yavanadeśajaḥ /",
    "GS40bhavpr_u:640": " kapitailaṃ ca saṃkhyātastathā ca kapināmakaḥ // 52",
    "GS40bhavpr_u:641": " sihlakaḥ kaṭukaḥ svāduḥ snigdhoṣṇaḥ śukrakāntikṛt /",
    "GS40bhavpr_u:642": " vṛṣyaḥ kaṇṭhyaḥ svedakuṣṭhajvaradāhagrahāpahaḥ // 53",
    "GS40bhavpr_u:643": " jātīphalaṃ jātikośaṃ mālatīphalamityapi /",
    "GS40bhavpr_u:644": " jātīphalaṃ rase tiktaṃ tīkṣṇoṣṇaṃ rocanaṃ laghu /",
    "GS40bhavpr_u:645": " kaṭukaṃ dīpanaṃ grāhi svaryaṃ śleṣmānilāpaham // 54",
    "GS40bhavpr_u:646": " nihanti mukhavairasyaṃ maladaurgandhyakṛṣṇatāḥ /",
    "GS40bhavpr_u:647": " kṛmikāsavamiśvāsaśoṣapīnasahṛdrujaḥ // 55",
    "GS40bhavpr_u:648": " jātīphalasya tvak proktā jātīpattrī bhiṣagvaraiḥ // 56",
    "GS40bhavpr_u:649": " jātīpattrī laghuḥ svāduḥ kaṭūṣṇā rucivarṇakṛt /",
    "GS40bhavpr_u:650": " kaphakāsavamiśvāsatṛṣṇākṛmiviṣāpahā // 57",
    "GS40bhavpr_u:651": " lavaṃgaṃ devakusumaṃ śrīsaṃjñaṃ śrīprasūnakam /",
    "GS40bhavpr_u:652": " lavaṃgaṃ kaṭukaṃ tiktaṃ laghu netrahitaṃ himam // 58",
    "GS40bhavpr_u:653": " dīpanaṃ pācanaṃ rucyaṃ kaphapittāsranāśakṛt /",
    "GS40bhavpr_u:654": " tṛṣṇāṃ chardiṃ tathādhmānaṃ śūlamāśu vināśayet /",
    "GS40bhavpr_u:655": " kāsaṃ śvāsaṃ ca hikkāṃ ca kṣayaṃ kṣapayati dhruvam // 59",
    "GS40bhavpr_u:656": " elā sthūlā ca bahulā pṛthvīkā tripuṭāpi ca // 60",
    "GS40bhavpr_u:657": " bhadrailā bṛhadelā ca candrabālā ca niṣkuṭiḥ /",
    "GS40bhavpr_u:658": " sthūlailā kaṭukā pāke rase cānalakṛllaghuḥ // 61",
    "GS40bhavpr_u:659": " rūkṣoṣṇā śleṣmapittāsrakaṇḍūśvāsatṛṣāpahā /",
    "GS40bhavpr_u:660": " hṛllāsaviṣabastyāsyaśirorugvamikāsanut // 62",
    "GS40bhavpr_u:661": " sūkṣmopakuñcikā tutthā koraṅgī drāviḍī truṭiḥ /",
    "GS40bhavpr_u:662": " elā sūkṣmā kaphaśvāsakāsārśomūtrakṛcchrahṛt /",
    "GS40bhavpr_u:663": " rase tu kaṭukā śītā laghvī vātaharī matā // 63",
    "GS40bhavpr_u:664": " tvakpattraṃ ca varāṅgaṃ syad bhṛṅgaṃ cocaṃ tathotkaṭam /",
    "GS40bhavpr_u:665": " tvacaṃ laghūṣṇaṃ kaṭukaṃ svādu tiktaṃ ca rūkṣakam // 64",
    "GS40bhavpr_u:666": " pittalaṃ kaphavātaghnaṃ kaṇḍvāmārucināśanam /",
    "GS40bhavpr_u:667": " hṛdvastirogavātārśaḥkṛmipīnasaśukrahṛt // 65",
    "GS40bhavpr_u:668": " tvaksvādvī tu tanutvaksyāttathā dārusitā matā // 66",
    "GS40bhavpr_u:669": " uktā dārusitā svādvī tiktā cānilapittahṛt /",
    "GS40bhavpr_u:670": " surabhiḥ śukralā varṇyā mukhaśoṣatṛṣāpahā // 67",
    "GS40bhavpr_u:671": " pattrakaṃ tamālapattraṃ ca tathā syāt pattranāmakam /",
    "GS40bhavpr_u:672": " pattrakaṃ madhuraṃ kiṃcit tīkṣṇoṣṇaṃ picchilaṃ laghu /",
    "GS40bhavpr_u:673": " nihanti kaphavātārśohṛllāsārucipīnasān // 68",
    "GS40bhavpr_u:674": " nāgapuṣpaḥ smṛto nāgaḥ kesaro nāgakesaraḥ /",
    "GS40bhavpr_u:675": " cāmpeyo nāgakiñjalkaḥ kathitaḥ kāñcanāhvayaḥ // 69",
    "GS40bhavpr_u:676": " nāgapuṣpaṃ kaṣāyoṣṇaṃ rūkṣaṃ laghvāmapāvanam // 70",
    "GS40bhavpr_u:677": " jvarakaṇḍūtṛṣāsvedacchardihṛllāsanāśanam /",
    "GS40bhavpr_u:678": " daurgandhyakuṣṭhavīsarpakaphapittaviṣāpaham // 71",
    "GS40bhavpr_u:679": " tvagelāpattrakais tulyais trisugandhi trijātakam /",
    "GS40bhavpr_u:680": " nāgakesarasaṃyuktaṃ cāturjātakam ucyate // 72",
    "GS40bhavpr_u:681": " taddvayaṃ rocanaṃ rūkṣaṃ tīkṣṇoṣṇaṃ mukhagandhahṛt /",
    "GS40bhavpr_u:682": " laghu pittāgnikṛd varṇyaṃ kaphavātaviṣāpaham // 73",
    "GS40bhavpr_u:683": " kuṅkumaṃ ghusṛṇaṃ raktaṃ kāśmīraṃ pītakaṃ varam /",
    "GS40bhavpr_u:684": " saṃkocaṃ piśunaṃ dhīraṃ vāhlīkaṃ śoṇitābhidham // 74",
    "GS40bhavpr_u:685": " kāśmīradeśaje kṣetre kuṅkumaṃ yadbhaveddhi tat /",
    "GS40bhavpr_u:686": " sūkṣmakesaram āraktaṃ padmagandhi taduttamam // 75",
    "GS40bhavpr_u:687": " vāhlīkadeśasaṃjātaṃ kuṅkumaṃ pāṇḍuraṃ smṛtam /",
    "GS40bhavpr_u:688": " ketakīgandhayuktaṃ tanmadhyamaṃ sūkṣmakesaram // 76",
    "GS40bhavpr_u:689": " kuṅkumaṃ pārasīkaṃ tanmadhugandhi tadīritam /",
    "GS40bhavpr_u:690": " īṣat pāṇḍuravarṇaṃ tadadhamaṃ sthūlakesaram // 77",
    "GS40bhavpr_u:691": " kuṅkumaṃ kaṭukaṃ snigdhaṃ śirorugvraṇajantujit /",
    "GS40bhavpr_u:692": " tiktaṃ vamiharaṃ varṇyaṃ vyaṅgadoṣatrayāpaham // 78",
    "GS40bhavpr_u:693": " gorocanā tu maṅgalyā vandyā gaurī ca rocanā /",
    "GS40bhavpr_u:694": " gorocanā himā tiktā varṇyā maṅgalakāntidā /",
    "GS40bhavpr_u:695": " viṣālakṣmīgrahonmādagarbhasrāvakṣatāsrahṛt // 79",
    "GS40bhavpr_u:696": " nakhaṃ vyāghranakhaṃ vyāghrāyudhaṃ taccakrakārakam // 80",
    "GS40bhavpr_u:697": " nakhaṃ svalpaṃ nakhī proktā hanuhaṭṭavilāsinī /",
    "GS40bhavpr_u:698": " nakhadravyaṃ grahaśleṣmāvātāsrajvarakuṣṭhahṛt // 81",
    "GS40bhavpr_u:699": " laghūṣṇaṃ śukralaṃ varṇyaṃ svādu vraṇaviṣāpaham /",
    "GS40bhavpr_u:700": " alakṣmīmukhadaurgandhyahṛt pākarasayoḥ kaṭu // 82",
    "GS40bhavpr_u:701": " bālaṃ hrīverabarhiṣṭhodīcyaṃ keśāmbunāma ca /",
    "GS40bhavpr_u:702": " bālakaṃ śītalaṃ rūkṣaṃ laghu dīpanapācanam /",
    "GS40bhavpr_u:703": " hṛllāsārucivīsarpahṛdrogāmātisārajit // 83",
    "GS40bhavpr_u:704": " syādvīraṇaṃ vīratarur vīraṃ ca bahumūlakam /",
    "GS40bhavpr_u:705": " vīraṇaṃ pācanaṃ śītaṃ vāntihṛllaghu tiktakam // 84",
    "GS40bhavpr_u:706": " stambhanaṃ jvaranud bhrāntimadajit kaphapittahṛt /",
    "GS40bhavpr_u:707": " tṛṣṇāsraviṣavīsarpakṛcchradāhavraṇāpaham // 85",
    "GS40bhavpr_u:708": " vīraṇasya tu mūlaṃ syāduśīraṃ naladaṃ ca tat /",
    "GS40bhavpr_u:709": " amṛṇālaṃ ca sevyaṃ ca samagandhikam ityapi // 86",
    "GS40bhavpr_u:710": " uśīraṃ pācanaṃ śītaṃ stambhanaṃ laghu tiktakam // 87",
    "GS40bhavpr_u:711": " madhuraṃ jvarahṛd vāntimadanut kaphapittahṛt /",
    "GS40bhavpr_u:712": " tṛṣṇāsraviṣavīsarpadāhakṛcchravraṇāpaham // 88",
    "GS40bhavpr_u:713": " jaṭāmāṃsī bhūtajaṭā jaṭilā ca tapasvinī /",
    "GS40bhavpr_u:714": " māṃsī tiktā kaṣāyā ca medhyā kāntibalapradā /",
    "GS40bhavpr_u:715": " svādvī himā tridoṣāsradāhavīsarpakuṣṭhanut // 89",
    "GS40bhavpr_u:716": " śaileyaṃ tu śilāpuṣpaṃ vṛddhaṃ kālānusāryakam // 90",
    "GS40bhavpr_u:717": " śaileyaṃ śītalaṃ hṛdyaṃ kaphapittaharaṃ laghu /",
    "GS40bhavpr_u:718": " kaṇḍūkuṣṭhāśmarīdāhaviṣahṛd gudaraktahṛt // 91",
    "GS40bhavpr_u:719": " mustakaṃ na striyāṃ mustaṃ triṣu vāridanāmakam /",
    "GS40bhavpr_u:720": " kuruvindaśca saṃkhyāto 'paraḥ kroḍakaserukaḥ // 92",
    "GS40bhavpr_u:721": " bhadramustaṃ ca gundrā ca tathā nāgaramustakaḥ /",
    "GS40bhavpr_u:722": " mustaṃ kaṭu himaṃ grāhi tiktaṃ dīpanapācanam // 93",
    "GS40bhavpr_u:723": " kaṣāyaṃ kaphapittāsratṛḍjvarārucijantuhṛt /",
    "GS40bhavpr_u:724": " anūpadeśe yajjātaṃ mustakaṃ tatpraśasyate /",
    "GS40bhavpr_u:725": " tatrāpi munibhiḥ proktaṃ varaṃ nāgaramustakam // 94",
    "GS40bhavpr_u:726": " karcūro vedhamukhyaśca drāviḍaḥ kalpakaḥ śaṭī /",
    "GS40bhavpr_u:727": " karcūro dīpano rucyaḥ kaṭukastikta eva ca // 95",
    "GS40bhavpr_u:728": " sugandhiḥ kaṭupākaḥ syāt kuṣṭhārśovraṇakāsanut /",
    "GS40bhavpr_u:729": " uṣṇo laghur harecchvāsaṃ gulmavātakaphakrimīn // 96",
    "GS40bhavpr_u:730": " murā gandhakuṭī daityā surabhiḥ śālaparṇikā // 97",
    "GS40bhavpr_u:731": " murā tiktā himā svādvī laghvī pittānilāpahā /",
    "GS40bhavpr_u:732": " jvarāsṛgbhūtarakṣoghnī kuṣṭhakāsavināśinī // 98",
    "GS40bhavpr_u:733": " śaṭhī palāśī ṣaḍgranthā suvratā gandhamūlikā /",
    "GS40bhavpr_u:734": " gāndhārikā gandhavadhūr vadhūḥ palāśikā // 99",
    "GS40bhavpr_u:735": " bhavedgandhapalāśī tu kaṣāyā grāhiṇī laghuḥ /",
    "GS40bhavpr_u:736": " tiktā tīkṣṇā ca kaṭukānuṣṇāsyamalanāśinī /",
    "GS40bhavpr_u:737": " śothakāsavraṇaśvāsaśūlasidhmagrahāpahā // 100",
    "GS40bhavpr_u:738": " priyaṅguḥ phalinī kāntā latā ca mahilāhvayā // 101",
    "GS40bhavpr_u:739": " gundrā gandhaphalā śyāmā viṣvaksenāṅganāpriyā /",
    "GS40bhavpr_u:740": " priyaṅguḥ śītalā tiktā tuvarānilapittahṛt // 102",
    "GS40bhavpr_u:741": " raktātiyogadaurgandhyasvedadāhajvarāpahā /",
    "GS40bhavpr_u:742": " gulmatṛḍviṣamohaghnī tadvad gandhapriyaṅgukā // 103",
    "GS40bhavpr_u:743": " tatphalaṃ madhu rūkṣaṃ kaṣāyaṃ śītalaṃ guru /",
    "GS40bhavpr_u:744": " vibandhādhmānabalakṛt saṃgrāhi kaphapittajit // 104",
    "GS40bhavpr_u:745": " reṇukā rājaputrī ca nandinī kapilā dvijā /",
    "GS40bhavpr_u:746": " bhasmagandhā pāṇḍuputrī smṛtā kauntī hareṇukā // 105",
    "GS40bhavpr_u:747": " reṇukā kaṭukā pāke tiktānuṣṇā kaṭur laghuḥ /",
    "GS40bhavpr_u:748": " pittalā dīpanī medhyā pācinī garbhapātinī /",
    "GS40bhavpr_u:749": " balāsavātakṛccaiva tṛṭkaṇḍūviṣadāhanut // 106",
    "GS40bhavpr_u:750": " granthiparṇaṃ granthikaṃ ca kākapucchaṃ ca gucchakam /",
    "GS40bhavpr_u:751": " nīlapuṣpaṃ sugandhaṃ ca kathitaṃ tailaparṇakam // 107",
    "GS40bhavpr_u:752": " granthiparṇaṃ tiktatīkṣṇaṃ kaṭūṣṇaṃ dīpanaṃ laghu /",
    "GS40bhavpr_u:753": " kaphavātaviṣaśvāsakaṇḍūdaurgandhyanāśanam // 108",
    "GS40bhavpr_u:754": " sthauṇeyakaṃ barhibarhaṃ śukabarhaṃ ca kukkuram /",
    "GS40bhavpr_u:755": " śīrṇaromaśukaṃ cāpi śukapuṣpaṃ śukacchadam // 109",
    "GS40bhavpr_u:756": " sthauṇeyakaṃ kaṭu svādu tiktaṃ snigdhaṃ tridoṣanut // 110",
    "GS40bhavpr_u:757": " medhāśukrakaraṃ rucyaṃ rakṣoghnaṃ jvarajantujit /",
    "GS40bhavpr_u:758": " hanti kuṣṭhāsratṛḍdāhadaurgandhyatilakālakān // 111",
    "GS40bhavpr_u:759": " niśācaro dhanaharaḥ kitavo gaṇahāsaḥ /",
    "GS40bhavpr_u:760": " corakaḥ śaṅkitaś caṇḍo duṣpattraḥ kṣemako ripuḥ /",
    "GS40bhavpr_u:761": " rocako madhurastikaḥ kaṭuḥ pāke kaṭur laghuḥ // 112",
    "GS40bhavpr_u:762": " tīkṣṇo hṛdyo himo hanti kuṣṭhakaṇḍūkaphānilān /",
    "GS40bhavpr_u:763": " rakṣo'śrīsvedamedo'srajvaragandhaviṣavraṇān // 113",
    "GS40bhavpr_u:764": " tālīśam uktaṃ pattrāḍhyaṃ dhātrīpattraṃ ca tatsmṛtam /",
    "GS40bhavpr_u:765": " tālīśaṃ laghu tīkṣṇoṣṇaṃ śvāsakāsakaphānilān /",
    "GS40bhavpr_u:766": " nihanty arucigulmāmavahnimāndyakṣayāmayān // 114",
    "GS40bhavpr_u:767": " kaṅkolaṃ kolaṃ proktaṃ cātha kośaphalaṃ smṛtam // 115",
    "GS40bhavpr_u:768": " kaṅkolaṃ laghu tīkṣṇoṣṇaṃ tiktaṃ hṛdyaṃ rucipradam /",
    "GS40bhavpr_u:769": " āsyadaurgandhyahṛdrogakaphavātāmayāndhyahṛt // 116",
    "GS40bhavpr_u:770": " snigdhoṣṇā kaphahṛt tiktā sugandhā gandhakokilā /",
    "GS40bhavpr_u:771": " gandhakokilayā tulyā vijñeyā gandhamālatī // 117",
    "GS40bhavpr_u:772": " lāmajjakaṃ sunālaṃ syādamṛṇālaṃ lavaṃ laghu /",
    "GS40bhavpr_u:773": " iṣṭakāpathakaṃ savyaṃ naladaṃ ca vidātakam // 118",
    "GS40bhavpr_u:774": " lāmajjakaṃ himaṃ tiktaṃ laghu doṣatrayāsrajit /",
    "GS40bhavpr_u:775": " tvagāmayasvedakṛcchradāhapittāsraroganut // 119",
    "GS40bhavpr_u:776": " elavālukam aileyaṃ sugandhi harivālukam /",
    "GS40bhavpr_u:777": " ailavālukam elālu kapitthaṃ pattram īritam // 120",
    "GS40bhavpr_u:778": " elālu kaṭukaṃ pāke kaṣāyaṃ śītalaṃ laghu /",
    "GS40bhavpr_u:779": " hanti kaṇḍūvraṇaccharditṛṭkāsārucihṛdrujaḥ /",
    "GS40bhavpr_u:780": " balāsaviṣapittāsrakuṣṭhamūtragadakrimīn // 121",
    "GS40bhavpr_u:781": " kuṭannaṭaṃ dāsapuraṃ bāleyaṃ paripelavam /",
    "GS40bhavpr_u:782": " plavagopuragonardakaivartīmustakāni ca // 122",
    "GS40bhavpr_u:783": " mustāvat pelavapuṭaṃ śukābhaṃ syād vitunnakam // 123",
    "GS40bhavpr_u:784": " vitunnakaṃ himaṃ tiktaṃ kaṣāyaṃ kaṭu kāntidam /",
    "GS40bhavpr_u:785": " kaphapittāsravīsarpakuṣṭhakaṇḍūviṣapraṇut // 124",
    "GS40bhavpr_u:786": " spṛkkāsṛg brāhmaṇo devo marunmālā latā laghuḥ /",
    "GS40bhavpr_u:787": " samudrāntā vadhūḥ koṭivarṣā laṅkopiketyapi // 125",
    "GS40bhavpr_u:788": " spṛkkā svādvī himā vṛṣyā tiktā nikhiladoṣanut /",
    "GS40bhavpr_u:789": " kuṣṭhakaṇḍūviṣasvedadāhāśrījvararaktahṛt // 126",
    "GS40bhavpr_u:790": " parpaṭī rañjanī kṛṣṇā jatukā jananī janī /",
    "GS40bhavpr_u:791": " jatukṛṣṇāgnisaṃsparśā jatukṛccakravartinī // 127",
    "GS40bhavpr_u:792": " parpaṭī tuvarā tiktā śiśirā varṇakṛllaghuḥ /",
    "GS40bhavpr_u:793": " viṣavraṇaharā kaṇḍūkaphapittāsrakuṣṭhanut // 128",
    "GS40bhavpr_u:794": " nalikā vidrumalatā kapotacaraṇā naṭī /",
    "GS40bhavpr_u:795": " dhamanyañjanakeśī ca nirmedhyā suṣirā nalī // 129",
    "GS40bhavpr_u:796": " nalikā śītalā laghvī cakṣuṣyā kaphapittahṛt /",
    "GS40bhavpr_u:797": " kṛcchrāśmavātatṛṣṇāsrakuṣṭhakaṇḍūjvarāpahā // 130",
    "GS40bhavpr_u:798": " prapauṇḍarīkaṃ pauṇḍaryaṃ cakṣuṣyaṃ pauṇḍarīyakam /",
    "GS40bhavpr_u:799": " pauṇḍaryaṃ madhuraṃ tiktaṃ kaṣāyaṃ śukralaṃ himam /",
    "GS40bhavpr_u:800": " cakṣuṣyaṃ madhuraṃ pāke varṇyaṃ pittakaphapraṇut // 131",
    "GS40bhavpr_u:801": " Bhāvaprakāśa,",
    "GS40bhavpr_u:802": " Vargaprakaraṇa,",
    "GS40bhavpr_u:803": " Guḍūcyādivarga",
    "GS40bhavpr_u:804": " atha laṅkeśvaro mānī rāvaṇo rākṣasādhipaḥ /",
    "GS40bhavpr_u:805": " rāmapatnīṃ balātsītāṃ jahāra madanāturaḥ // 1",
    "GS40bhavpr_u:806": " tatastaṃ balavānrāmo ripuṃ jāyāpahāriṇam /",
    "GS40bhavpr_u:807": " hṛto vānarasainyena jaghāna raṇamūrdhani // 2",
    "GS40bhavpr_u:808": " hate tasminsurārātau rāvaṇe balagarvite /",
    "GS40bhavpr_u:809": " devarājaḥ sahasrākṣaḥ parituṣṭaś ca rāghave // 3",
    "GS40bhavpr_u:810": " tatra ye vānarāḥ kecid rākṣasair nihatā raṇe /",
    "GS40bhavpr_u:811": " tānindro jīvayāmāsa saṃsicyāmṛtavṛṣṭibhiḥ // 4",
    "GS40bhavpr_u:812": " tato yeṣu pradeśeṣu kapigātrātparicyutāḥ /",
    "GS40bhavpr_u:813": " pīyūṣabindavaḥ petus tebhyo jātā guḍūcikā // 5",
    "GS40bhavpr_u:814": " guḍūcī madhuparṇī syād amṛtāmṛtavallarī /",
    "GS40bhavpr_u:815": " chinnā chinnaruhā chinnodbhavā vatsādanīti ca // 6",
    "GS40bhavpr_u:816": " jīvantī tantrikā somā somavallī ca kuṇḍalī /",
    "GS40bhavpr_u:817": " cakralakṣaṇikā dhīrā viśalyā ca rasāyanī // 7",
    "GS40bhavpr_u:818": " candrahāsā vayaḥsthā ca maṇḍalī devanirmitā /",
    "GS40bhavpr_u:819": " guḍūcī kaṭukā tiktā svādupākā rasāyanī // 8",
    "GS40bhavpr_u:820": " saṃgrāhiṇī kaṣāyoṣṇā laghvī balyāgnidīpinī /",
    "GS40bhavpr_u:821": " doṣatrayāmatṛḍdāhamehakāsāṃśca pāṇḍutām // 9",
    "GS40bhavpr_u:822": " kāmalākuṣṭhavātāsrajvarakrimivamīn haret /",
    "GS40bhavpr_u:823": " pramehaśvāsakāsārśaḥkṛcchrahṛdrogavātanut // 10",
    "GS40bhavpr_u:824": " tāmbūlavallī tāmbūlī nāginī nāgavallarī /",
    "GS40bhavpr_u:825": " tāmbūlaṃ viśadaṃ rucyaṃ tīkṣṇoṣṇaṃ tuvaraṃ saram // 11",
    "GS40bhavpr_u:826": " vaśyaṃ tiktaṃ kaṭu kṣāraṃ raktapittakaraṃ laghu /",
    "GS40bhavpr_u:827": " balyaṃ śleṣmāsyadaurgandhyamalavātaśramāpaham // 12",
    "GS40bhavpr_u:828": " bilvaḥ śāṇḍilyaśailūṣau mālūraśrīphalāv api /",
    "GS40bhavpr_u:829": " śrīphalastuvarastikto grāhī rūkṣo'gnipittakṛt /",
    "GS40bhavpr_u:830": " vātaśleṣmaharo balyo laghuruṣṇaśca pācanaḥ // 13",
    "GS40bhavpr_u:831": " gāmbhārī bhadraparṇī ca śrīparṇī madhuparṇikā /",
    "GS40bhavpr_u:832": " kāśmīrī kāśmarī hīrā kāśmaryaḥ pītarohiṇī // 14",
    "GS40bhavpr_u:833": " kṛṣṇavṛntā madhurasā mahākusumikāpi ca /",
    "GS40bhavpr_u:834": " kāśmarī tuvarā tiktā vīryoṣṇā madhurā guruḥ // 15",
    "GS40bhavpr_u:835": " dīpanī pācanī medhyā bhedinī bhramaśoṣajit /",
    "GS40bhavpr_u:836": " doṣatṛṣṇāmaśūlārśoviṣadāhajvarāpahā // 16",
    "GS40bhavpr_u:837": " tatphalaṃ bṛṃhaṇaṃ vṛṣyaṃ guru keśyaṃ rasāyanam /",
    "GS40bhavpr_u:838": " vātapittatṛṣāraktakṣayamūtravibandhanut // 17",
    "GS40bhavpr_u:839": " svādu pāke himaṃ snigdhaṃ tuvarāmlaṃ viśuddhikṛt /",
    "GS40bhavpr_u:840": " hanyāddāhatṛṣāvātaraktapittakṣatakṣayān // 18",
    "GS40bhavpr_u:841": " pāṭaliḥ pāṭalāmoghā madhudūtī phaleruhā /",
    "GS40bhavpr_u:842": " kṛṣṇavṛntā kuberākṣī kālasthālyalivallabhā // 19",
    "GS40bhavpr_u:843": " tāmrapuṣpī ca kathitāparā syātpāṭalā sitā /",
    "GS40bhavpr_u:844": " muṣkako mokṣako ghaṇṭāpāṭaliḥ kāṣṭhapāṭalā // 20",
    "GS40bhavpr_u:845": " pāṭalā tuvarā tiktānuṣṇā doṣatrayāpahā /",
    "GS40bhavpr_u:846": " aruciśvāsaśothāsracchardihikkātṛṣāharī // 21",
    "GS40bhavpr_u:847": " puṣpaṃ kaṣāyaṃ madhuraṃ himaṃ hṛdyaṃ kaphāsranut /",
    "GS40bhavpr_u:848": " pittātisārahṛtkaṇṭhyaṃ phalaṃ hikkāsrapittahṛt // 22",
    "GS40bhavpr_u:849": " agnimantho jayaḥ sa syāc chrīparṇī gaṇikārikā /",
    "GS40bhavpr_u:850": " jayā jayantī tarkārī nādeyī vaijayantikā // 23",
    "GS40bhavpr_u:851": " agnimanthaḥ śvayathunud vīryoṣṇaḥ kaphavātahṛt /",
    "GS40bhavpr_u:852": " pāṇḍunut kaṭukastiktastuvaro madhuro'gnidaḥ // 24",
    "GS40bhavpr_u:853": " śyonākaḥ śoṣaṇaśca syānnaṭakaṭvaṅgaṭuṇṭukāḥ /",
    "GS40bhavpr_u:854": " maṇḍūkaparṇapattrorṇaśukanāsakuṭannaṭāḥ // 25",
    "GS40bhavpr_u:855": " dīrghavṛnto 'raluścāpi pṛthuśimbaḥ kaṭaṃbharaḥ /",
    "GS40bhavpr_u:856": " śyonāko dīpanaḥ pāke kaṭukastuvaro himaḥ /",
    "GS40bhavpr_u:857": " grāhī tikto'nilaśleṣmapittakāsapraṇāśanaḥ // 26",
    "GS40bhavpr_u:858": " ṭuṇṭukasya phalaṃ bālaṃ rūkṣaṃ vātakaphāpaham // 27",
    "GS40bhavpr_u:859": " hṛdyaṃ kaṣāyaṃ madhuraṃ rocanaṃ laghu dīpanam /",
    "GS40bhavpr_u:860": " gulmārśaḥkṛmihṛtprauḍhaṃ guru vātaprakopaṇam // 28",
    "GS40bhavpr_u:861": " śrīphalaḥ sarvatobhadrā pāṭalā gaṇikārikā /",
    "GS40bhavpr_u:862": " śyonākaḥ pañcabhiścaitaiḥ pañcamūlaṃ mahanmatam // 29",
    "GS40bhavpr_u:863": " pañcamūlaṃ mahattiktaṃ kaṣāyaṃ kaphavātanut /",
    "GS40bhavpr_u:864": " madhuraṃ śvāsakāsaghnamuṣṇaṃ laghvagnidīpanam // 30",
    "GS40bhavpr_u:865": " śāliparṇī sthirā saumyā triparṇī pīvarī guhā /",
    "GS40bhavpr_u:866": " vidārigandhā dīrghāṅgī dīrghapattrāṃśumatyapi // 31",
    "GS40bhavpr_u:867": " śāliparṇī guruśchardijvaraśvāsātisārajit // 32",
    "GS40bhavpr_u:868": " śoṣadoṣatrayaharī bṛṃhaṇyuktā rasāyanī /",
    "GS40bhavpr_u:869": " tiktā viṣaharī svāduḥ kṣatakāsakrimipraṇut // 33",
    "GS40bhavpr_u:870": " pṛśniparṇī pṛthakparṇī citraparṇyahiparṇyapi /",
    "GS40bhavpr_u:871": " kroṣṭuvinnā siṃhapucchī kalaśī dhāvanirguhā // 34",
    "GS40bhavpr_u:872": " pṛśniparṇī tridoṣaghnī vṛṣyoṣṇā madhurā sarā /",
    "GS40bhavpr_u:873": " hanti dāhajvaraśvāsaraktātīsāratṛḍvamīḥ // 35",
    "GS40bhavpr_u:874": " vārttākī kṣudrabhaṇṭākī mahatī bṛhatī kulī /",
    "GS40bhavpr_u:875": " hiṅgulī rāṣṭrikā siṃhī mahoṣṭrī duṣpradharṣiṇī // 36",
    "GS40bhavpr_u:876": " bṛhatī grāhiṇī hṛdyā pācanī kaphavātakṛt /",
    "GS40bhavpr_u:877": " kaṭutiktāsyavairasyamalārocakanāśinī /",
    "GS40bhavpr_u:878": " uṣṇā kuṣṭhajvaraśvāsaśūlakāsāgnimāndyajit // 37",
    "GS40bhavpr_u:879": " kaṇṭakārī tu duḥsparśā kṣudrā vyāghrī nidigdhikā /",
    "GS40bhavpr_u:880": " kaṇṭālikā kaṇṭakinī dhāvanī bṛhatī tathā // 38",
    "GS40bhavpr_u:881": " śvetā kṣudrā candrahāsā lakṣmaṇā kṣetradūtikā /",
    "GS40bhavpr_u:882": " garbhadā candramā candrī candrapuṣpā priyaṃkarī // 39",
    "GS40bhavpr_u:883": " kaṇṭakārī sarā tiktā kaṭukā dīpanī laghuḥ // 40",
    "GS40bhavpr_u:884": " rūkṣoṣṇā pācanī kāsaśvāsajvarakaphānilān /",
    "GS40bhavpr_u:885": " nihanti pīnasaṃ pārśvapīḍākṛmihṛdāmayān // 41",
    "GS40bhavpr_u:886": " tayoḥ phalaṃ kaṭu rase pāke ca kaṭukaṃ bhavet /",
    "GS40bhavpr_u:887": " śukrasya recanaṃ bhedi tiktaṃ pittāgnikṛllaghu /",
    "GS40bhavpr_u:888": " hanyātkaphamarutkaṇḍūkāsamedaḥkrimijvarān // 42",
    "GS40bhavpr_u:889": " tadvat proktā sitā kṣudrā viśeṣād garbhakāriṇī // 43",
    "GS40bhavpr_u:890": " gokṣuraḥ kṣurako'pi syāt trikaṇṭaḥ svādukaṇṭakaḥ /",
    "GS40bhavpr_u:891": " gokaṇṭako gokṣurako vanaśṛṅgāṭa ityapi // 44",
    "GS40bhavpr_u:892": " palaṃkaṣā śvadaṃṣṭrā ca tathā syād ikṣugandhikā /",
    "GS40bhavpr_u:893": " gokṣuraḥ śītalaḥ svādurbalakṛdvastiśodhanaḥ // 45",
    "GS40bhavpr_u:894": " madhuro dīpano vṛṣyaḥ puṣṭidaścāśmarīharaḥ /",
    "GS40bhavpr_u:895": " pramehaśvāsakāsārśaḥkṛcchrahṛdrogavātanut // 46",
    "GS40bhavpr_u:896": " śāliparṇī pṛśniparṇī vārttākī kaṇṭakārikā /",
    "GS40bhavpr_u:897": " gokṣuraḥ pañcabhiścaitaiḥ kaniṣṭhaṃ pañcamūlakam // 47",
    "GS40bhavpr_u:898": " pañcamūlaṃ laghu svādu balyaṃ pittānilāpaham /",
    "GS40bhavpr_u:899": " nātyuṣṇaṃ bṛṃhaṇaṃ grāhi jvaraśvāsāśmarīpraṇut // 48",
    "GS40bhavpr_u:900": " ubhābhyāṃ pañcamūlābhyāṃ daśamūlam udāhṛtam /",
    "GS40bhavpr_u:901": " daśamūlaṃ tridoṣaghnaṃ śvāsakāsaśirorujaḥ /",
    "GS40bhavpr_u:902": " tandrāśothajvarānāhapārśvapīḍārucīr haret // 49",
    "GS40bhavpr_u:903": " jīvantī jīvanī jīvā jīvanīyā madhusravā /",
    "GS40bhavpr_u:904": " maṅgalyanāmadheyā ca śākaśreṣṭhā payasvinī // 50",
    "GS40bhavpr_u:905": " jīvantī śītalā svāduḥ snigdhā doṣatrayāpahā /",
    "GS40bhavpr_u:906": " rasāyanī balakarī cakṣuṣyā grāhiṇī laghuḥ // 51",
    "GS40bhavpr_u:907": " mudgaparṇī kākaparṇī sūryaparṇy alpikā sahā // 52",
    "GS40bhavpr_u:908": " kākamudgā ca sā proktā tathā mārjāragandhikā /",
    "GS40bhavpr_u:909": " mudgaparṇī himā rūkṣā tiktā svāduśca śukralā // 53",
    "GS40bhavpr_u:910": " cakṣuṣyā kṣataśothaghnī grāhiṇī jvaradāhanut /",
    "GS40bhavpr_u:911": " doṣatrayaharī laghvī grahaṇyarśo'tisārajit // 54"
}