{
    "GSP28prakp13u:0": " ________________________________________ oṃ",
    "GSP28prakp13u:1": " śrīmatprabhākaragurutantradhurandhareṇa",
    "GSP28prakp13u:2": " mahāmahopādhyāya-śālikanāthamiśreṇa praṇītā prakaraṇapañcikā",
    "GSP28prakp13u:3": " nyāyasiddhyākhyayā vyākhyayā viṣamasthalaṭipparāyā",
    "GSP28prakp13u:4": " ca samalaṅkṛtā",
    "GSP28prakp13u:5": " PARICCHEDA 1 13_1",
    "GSP28prakp13u:6": " athāṅgapārāyaṇe sannipattyopakārakāṅganirupaṇaparaḥ prathamaḥ paricchedaḥ",
    "GSP28prakp13u:7": " prakaṇārthapratijñā /",
    "GSP28prakp13u:8": " 1374vyākhyāvikalpasambhavamaṅgānyadhikṛtya saṃśayaṃ chettum /",
    "GSP28prakp13u:9": " paramaṃ prabhākaragurorgambhīraṃ bhāvamabhidhāsye1375 // 1 //",
    "GSP28prakp13u:10": " aṅgānāṃ cāturvidhyam /",
    "GSP28prakp13u:11": " iha caturvidhamaṅgajātam--jāti-guṇa-dravya-bhāvārthātmakam /",
    "GSP28prakp13u:12": " tatra bhāvārthātmakamapi dvividham---sannipattyopakārakam,",
    "GSP28prakp13u:13": " ārādupakārakañceti /",
    "GSP28prakp13u:14": " sannipātināṃ cāturvidhyam /",
    "GSP28prakp13u:15": " tatra sannipattyopakārakaṃ caturvidhraṃ,",
    "GSP28prakp13u:16": " sādhyabhūtotpatti-prāpti-vikṛti-saṃskṛtibhedāt /",
    "GSP28prakp13u:17": " 1376yathākramaṃ saṃyavana-dohana-vilāpana-prokṣaṇādirūpam /",
    "GSP28prakp13u:18": " tatra saṃyavanena prāgabhūtaḥ piṇḍa utpadyate /",
    "GSP28prakp13u:19": " sadeva kṣīraṃ dohanena prāpyate /",
    "GSP28prakp13u:20": " vilāpanena prācīṃ saṃhatāvasthāmapabādhya,",
    "GSP28prakp13u:21": " itarā dravāvasthā'jyasyotpadyate /",
    "GSP28prakp13u:22": " pārthivaṃ hyājyaṃ gandhavattvāt svabhāvatassaṃhatarūpamagnisaṃyogena dravībhavati /",
    "GSP28prakp13u:23": " tadāha bhagavānkāśyapaḥ---“sarpir-jatu-madhū-cchiṣṭānāṃ pārthivānāmagnisaṃyogāt dravatvamadbhissāmānyam” [vai. da. a. 2. ā. 1. sū. 6] iti /",
    "GSP28prakp13u:24": " tathā śābdairapyuktam---“agnisaṃyogenā'jyaṃ dravībhavatīti cvipratyayaprayogādi“ti /",
    "GSP28prakp13u:25": " prokṣaṇantu dravyasya na prāgavasthādhvaṃsena daśāntaramādadhāti---iti /",
    "GSP28prakp13u:26": " ślokaścātra bhavati---pūrvāvsthāprahāṇena daśāntaraparigraham1377 /",
    "GSP28prakp13u:27": " vikāramāhussaṃskāraṃ kevalātiśayodayam1378 // 2 //",
    "GSP28prakp13u:28": " iti /",
    "GSP28prakp13u:29": " sannipātināmaṅgānāṃ lakṣaṇam /",
    "GSP28prakp13u:30": " kiṃ punareṣāṃ caturṇāmapi sannipattyopakāritve lakṣaṇam ?",
    "GSP28prakp13u:31": " 1379yat-kāraka-vidhyapekṣaṃ phalaṃ janayati,",
    "GSP28prakp13u:32": " tata-saṃnipattyopakārakam /",
    "GSP28prakp13u:33": " yathā--karttari snānam,",
    "GSP28prakp13u:34": " 1380 karmaṇyavaghātādi,",
    "GSP28prakp13u:35": " adhikaraṇe dadhyānayanamityādyūhanīyam /",
    "GSP28prakp13u:36": " bhāṭṭhamatenā'śaṅkā /",
    "GSP28prakp13u:37": " tatra sannipattyopakārakāṅgavākyeṣu kecitpṛthagvidhīnabhyupagacchanti /",
    "GSP28prakp13u:38": " te hi manyante---yadyatra pṛthagvidhayo nābhyupagamyeran,",
    "GSP28prakp13u:39": " tadādhikṛtādhikārādaṅgataivāvaghātādīnāṃ na syāt /",
    "GSP28prakp13u:40": " na ca dravyasambandhamukhena prakṛtādhikārāpūrvasambandhādaṅgatāsiddhiḥ,",
    "GSP28prakp13u:41": " vrīhyādiśabdānāmākṛtivacanatvāt /",
    "GSP28prakp13u:42": " yadyapi kāryapratyāsannatayā vyaktīnāṃ tallakṣaṇārtho jātiśabdaḥ,",
    "GSP28prakp13u:43": " tathāpi vyaktimātraṃ lakṣyate,",
    "GSP28prakp13u:44": " nāpūrvaviśeṣasaṃbaddhā vyaktiḥ /",
    "GSP28prakp13u:45": " na ca prakṛtatayā'gneyīvattadapūrvasādhanavyaktilakṣaṇāvaśenāpūrvasaṃbandhaḥ,",
    "GSP28prakp13u:46": " yadyapyāgneyīnyāyena sannihitavyaktiparigrahaḥ,",
    "GSP28prakp13u:47": " tathā svarūpeṇaiva tāsāmaprakṛtavyaktiparihāreṇa pratītiḥ,",
    "GSP28prakp13u:48": " na punarapūrvaviśeṣasādhanatayā,",
    "GSP28prakp13u:49": " tasya svarūpasya lākṣaṇikatvāt /",
    "GSP28prakp13u:50": " na ca lakṣitalakṣaṇāyāṃ kāraṇamasti1381 /",
    "GSP28prakp13u:51": " tathāhi---jātyā vyaktirlakṣyate,",
    "GSP28prakp13u:52": " vyaktyā ca sādhanaviśeṣa iti lakṣitalakṣaṇā1382 kāraṇābhāvādayuktā /",
    "GSP28prakp13u:53": " ata eva“cā'gneyyā'gnīdhramupatiṣṭhate” jhrtai. saṃ. 3. 1. 6.] iti satyapi prakṛtaparigrahe,",
    "GSP28prakp13u:54": " na kṛgantareṇāgnīdhra 1383upasthīyate /",
    "GSP28prakp13u:55": " ata eva ca na tatra viniyuktaviniyogavirodhaḥ /",
    "GSP28prakp13u:56": " kāryāntarasādhanatayā cā'gnīdhropasthāne 'viniyogāt /",
    "GSP28prakp13u:57": " evañca svarūpamātreṇaivāvadhātādīnāṃ sambandhānnāpūrvaviśeṣasambandhasiddhiḥ,",
    "GSP28prakp13u:58": " dīkṣaṇīyāvāṅniyamavat /",
    "GSP28prakp13u:59": " yathā svāvāntarāpūrvasambandhādvāṅginayamo nādhikārāpūrvānupraveśī,",
    "GSP28prakp13u:60": " tathāvaghātādyapi syāt /",
    "GSP28prakp13u:61": " tataścādhikārāpūrvaṃ pratyavaghātādīnāmaṅgatā na syāt /",
    "GSP28prakp13u:62": " tadanaṅgatve ca tatprayuktyabhāvādavaghātādīnāmanuṣṭhānaṃ na syāt /",
    "GSP28prakp13u:63": " atī'vaghātādiṣūtpattiniyogo 'ṅgīkaraṇīyaḥ /",
    "GSP28prakp13u:64": " tasmin khalvāśrite,",
    "GSP28prakp13u:65": " adhikārābhāvena tasyānuṣṭhānānupapatteradhikāriṇi kalpayitavye,",
    "GSP28prakp13u:66": " prakṛtādhikārāpūrve 'dhikṛta eva prayājādiṣvapyadhikriyata iti,",
    "GSP28prakp13u:67": " nopāyo--peyabhāvāttadaṅgatvasiddhiḥ--iti /",
    "GSP28prakp13u:68": " tannirāsaḥ /",
    "GSP28prakp13u:69": " tadidaṃ tatrabhavānupādhyāyo1384 na mṛṣyati /",
    "GSP28prakp13u:70": " tadāha“anabhijño bhavānviṣaya--niyojyānāmi” [bṛ. ṭī. 3. 1. 3] tyatra /",
    "GSP28prakp13u:71": " avaghātādiṣu śabdataḥ,",
    "GSP28prakp13u:72": " vastusvabhāvataśca tuṣakaṇavimocanādi dṛṣṭam,",
    "GSP28prakp13u:73": " prokṣaṇādiṣu śabdata evādṛṣṭañca kāryamaṅgīkriyate /",
    "GSP28prakp13u:74": " tatra yadi niyogo 'pyapara āśrīyeta kāryabhūtaḥ,",
    "GSP28prakp13u:75": " tadā kāryadvayamekasmin vākye nānvīyate /",
    "GSP28prakp13u:76": " na ca yathā svargādikaṃ phalam,",
    "GSP28prakp13u:77": " tathābhūtametadbhavitumarhati /",
    "GSP28prakp13u:78": " tasya ca niyojyaviśeṣaṇatvenānvīyamānatvāt1385 /",
    "GSP28prakp13u:79": " na ca tuṣakaṇavimocanādi niyojyaviśeṣaṇamdva kriyāphalatvāt /",
    "GSP28prakp13u:80": " yadeva niyogaphalam,",
    "GSP28prakp13u:81": " tadeva niyojyaviśeṣaṇatāmanubhavati /",
    "GSP28prakp13u:82": " sādhyaviśiṣṭo hi niyojyastadeva kāryatayā pratipattumarhati,",
    "GSP28prakp13u:83": " yadeva tasya sādhyaṃ sādhayatīti,",
    "GSP28prakp13u:84": " niyojyaviśeṣaṇasya siddhiravasīyate /",
    "GSP28prakp13u:85": " yacca kriyāphalam,",
    "GSP28prakp13u:86": " na tanniyogātsidhyatīti,",
    "GSP28prakp13u:87": " na tadviśiṣṭo niyoge niyojyatāmaśnute /",
    "GSP28prakp13u:88": " na ca pratītatuṣakaṇavimocanādikāryatyāgo yuktaḥ,",
    "GSP28prakp13u:89": " pratītahānādeva /",
    "GSP28prakp13u:90": " nanu ca niyogābhidhāyiliṅādiprayogavaśena niyogo 'pi pratīti eveti tulyo doṣaḥ /",
    "GSP28prakp13u:91": " ucyate /",
    "GSP28prakp13u:92": " sannihite vidhau vidhiravagamyamānassa eva tāvadavagantumucitaḥ /",
    "GSP28prakp13u:93": " tatra yadi tadviṣayānupraveśitā viṣayasya na syāt,",
    "GSP28prakp13u:94": " tarhi bhavedvidhyantaram /",
    "GSP28prakp13u:95": " anupraviśati cāvaghātādi prakṛtaviṣayam,",
    "GSP28prakp13u:96": " tadarthavrīhyādisambandhāt /",
    "GSP28prakp13u:97": " 1386sannihitādhikāraniyogaparatayaivāvahantyādibhiḥ padairavaghātādaya ucyante,",
    "GSP28prakp13u:98": " tathābhūtānāṃ teṣāṃ kriyā-kārakabhāvopadeśāt /",
    "GSP28prakp13u:99": " yadi svarūpamātrāvasthitairvrīhyādibhissaha sambandhassyāt,",
    "GSP28prakp13u:100": " tadā tadadhikārasambandhā na syāditi,",
    "GSP28prakp13u:101": " tadīyasādhanaviśeṣalakṣaṇayā vrīhyādibhaḥ1387 padairupasthāpito 'vaghātādibhiranvīyate,",
    "GSP28prakp13u:102": " na svarūpamātram /",
    "GSP28prakp13u:103": " evañcopadeśata eva yaveṣvapyavaghātādayassiddhā bhavanti,",
    "GSP28prakp13u:104": " sādhanabhāvasyāviśeṣāt /",
    "GSP28prakp13u:105": " ata eva cāvaghātādayo niyogasādhanatayāprāptā eva vidhīyante /",
    "GSP28prakp13u:106": " niyamastu prayojanam /",
    "GSP28prakp13u:107": " yadi niyogāṅgatayāvadhātādayo na vidhīyeran,",
    "GSP28prakp13u:108": " tadā puroḍāśamātrasiddhyarthatayā nakhavidalanādyapyākṣipyeta /",
    "GSP28prakp13u:109": " niyogāṅgatayā tvavadhātādiṣu vihiteṣu,",
    "GSP28prakp13u:110": " tairvinā niyogasiddhyanupapatteḥ niyamena na evākṣipyante /",
    "GSP28prakp13u:111": " niyogāṅgatā tu pakṣe 'pyaprāptā,",
    "GSP28prakp13u:112": " niyogasyālaukikatayā tadaṅgatvasyāpi śabdādanyato 'navagamāt /",
    "GSP28prakp13u:113": " niyogāṅgatvāccāvaghātādīnām,",
    "GSP28prakp13u:114": " niyogasambandhaḥ prāptasya liṅādibhiranūdyate /",
    "GSP28prakp13u:115": " avaghātādīnāṃ niyogaviṣayatvaśaṅkā-nirāsau /",
    "GSP28prakp13u:116": " nanuyadyavaghātādīnāṃ niyogasambandho 'sti,",
    "GSP28prakp13u:117": " kathaṃ tarhi teṣāṃ niyogāviṣayatvamucyate ?",
    "GSP28prakp13u:118": " itthamucyate--- na niyogasaṃbandhitāmātramucyate,",
    "GSP28prakp13u:119": " yasya niyosiddhireva kāryam, sa viṣayaḥ /",
    "GSP28prakp13u:120": " avadhātādīnāñca tuṣakaṇavimācanādyavāntarakāryaṅkurvatāṃ niyogāviṣayatvam /",
    "GSP28prakp13u:121": " tena niyogāviṣayatvam,",
    "GSP28prakp13u:122": " aṅgatā ceti siddham /",
    "GSP28prakp13u:123": " vidheyāstvavaghātādayo niyogasiddhyarthatayopādīyamānatvāt /",
    "GSP28prakp13u:124": " taduktam---“yattu tatsiddhyarthamupādīyate tadvidheyamiti tantre vyavahāraḥ” [sū. 2. vṛ. ṭī. pṛ. 39] iti /",
    "GSP28prakp13u:125": " tadevaṃ niyogapratyabhijñopabṛṃhitasannidhānamātreṇaivāvaghātādīnāṃ niyogāṅgatā,",
    "GSP28prakp13u:126": " na padārthānvayamukheneti siddham /",
    "GSP28prakp13u:127": " yeṣāṃ punaḥ padārthānvayamukhenānupraveśo 'bhimataḥ,",
    "GSP28prakp13u:128": " teṣāṃ prakaraṇādhītasya pāñcadaśyasya,",
    "GSP28prakp13u:129": " anārabhyādhītasya ca sāptadaśyasya sāmidhenīsambandhamukhenānupraveśinoraviśeṣāt,",
    "GSP28prakp13u:130": " ubhayorapi prakṛtāveva niveśaḥ,",
    "GSP28prakp13u:131": " vikalpaśca syāt /",
    "GSP28prakp13u:132": " sannidhānamātreṇa tu prakaraṇādhītasya grahaṇe śīghraṃ pāñyacadaśyamadhikārānupraviṣṭamiti,",
    "GSP28prakp13u:133": " tadavaruddhe sāptadaśyamadhikāraviruddhaṃ1388 nānupraviśati /",
    "GSP28prakp13u:134": " tena vikṛtāveva tasya niveśaḥ /",
    "GSP28prakp13u:135": " yadi sannidhānato 'dhikāravidhāvanupraveśaḥ,",
    "GSP28prakp13u:136": " tarhi parṇatādīnāmanārabhyādhītānāṃ kathamanupraveśaḥ ?",
    "GSP28prakp13u:137": " ucyate---juhvādayo 'vyabhicaritakratusambandhā iti,",
    "GSP28prakp13u:138": " tatsambandhamukhena kratusambandhasiddhiḥ,",
    "GSP28prakp13u:139": " tatsambaddheṣveva ca juhvādiṣu parṇatādisambandhāt /",
    "GSP28prakp13u:140": " ata eva“hiraṇyaṃ bhāryami” [tai. brā. 2. 2. 5. 2] ti svatantramevādhikāraniyogaviṣayaḥ,",
    "GSP28prakp13u:141": " hiraṇyasya kratusambandhavyabhicārāt /",
    "GSP28prakp13u:142": " ye ca padārthasvarūpānvaye 'narthakatvāpatteḥ,",
    "GSP28prakp13u:143": " tatsambandhāvasthānvayapūrvakaṃ grāhakānvayamāhuḥ,",
    "GSP28prakp13u:144": " teṣāmidameva tāvatkatham,",
    "GSP28prakp13u:145": " ānarthakyena na bhavitavyam--iti /",
    "GSP28prakp13u:146": " vedavākyatvāditi cet ?",
    "GSP28prakp13u:147": " vedenānarthakena na bhavitavyamiti na rājñā1389 jñāpitam,",
    "GSP28prakp13u:148": " yasyār'tho gamyate,",
    "GSP28prakp13u:149": " tasya mā bhūdānarthakyam,",
    "GSP28prakp13u:150": " anavasīyamānārthasya tvarthavattvaṃ manorathamātravijṛmbhitam /",
    "GSP28prakp13u:151": " pakṣāntarālambanenāpyarthavattā bhavatyeveti,",
    "GSP28prakp13u:152": " varaṃ saṃnidhānavaśena niyogāṅgatābhyupagamaḥ /",
    "GSP28prakp13u:153": " 1390sannidhānamapi sambandhe kāraṇamiti vākyavidaḥ /",
    "GSP28prakp13u:154": " sambandhañca guṇapradhānabhāvamantareṇa na syāt /",
    "GSP28prakp13u:155": " tatra ca“na kāryamanyārthaṃ bhavatī“ti niyoga eva pradhānam,",
    "GSP28prakp13u:156": " aṅgamavaghātādayaḥ /",
    "GSP28prakp13u:157": " sannidhānaviṣaye śaṅkā-nirāsau /",
    "GSP28prakp13u:158": " yadi cānarthakyena niyogasambandhaḥ,",
    "GSP28prakp13u:159": " tadā ca“tṛca uttamaḥ paryāsaḥ” iti 1391dvādaśāha eva na niviśate /",
    "GSP28prakp13u:160": " kratusambandho hyantaḥ paryāsa ucyate /",
    "GSP28prakp13u:161": " tena tatra padārthamātrasambandhe 'pyānarthakyaṃ nāsti /",
    "GSP28prakp13u:162": " tathā“hiraṇmayyassruco bhavanti” [āpa. śrau. sū. 8. 5. 29] itisrucāmavyabhicaritakratusambandhānāṃ dharmavidherānarthakyaṃ nāstīti,",
    "GSP28prakp13u:163": " na prakṛtādhikārasambandhassyāt /",
    "GSP28prakp13u:164": " kiñcānarthakyaparihārāya'pūrvasambandho 'bhyupetaḥ /",
    "GSP28prakp13u:165": " kimiti na sannihitāpūrvasambandhassamāśrīyate /",
    "GSP28prakp13u:166": " yadi sannidhānamakāraṇam,",
    "GSP28prakp13u:167": " tataśca“agnestṛṇānyapacinoti” [āpa. śrau. sū. 3. 4. 3.] iti nāgnihotre eva vyavatiṣṭheta /",
    "GSP28prakp13u:168": " atha sannidhānaviśeṣāttadapūrvasambandhināmagnyādīnāṃ parigrahaḥ,",
    "GSP28prakp13u:169": " tadā varaṃ sannidhānaviśeṣāttadapūrvasambandha evāstu,",
    "GSP28prakp13u:170": " kiṃ paramparāśrayaṇena /",
    "GSP28prakp13u:171": " yathā kriyākārakabhāvenānvitābhidhānam,",
    "GSP28prakp13u:172": " tathā prayojana-prayojanibhāvenāpi hyabhidhānaṃ loke pratipannam /",
    "GSP28prakp13u:173": " na hi vrīhyādayaḥ prayojanatāṃ pratipattumarhanti---iti,",
    "GSP28prakp13u:174": " tatparityāgenāpūrveṇaiva saha prayojana--prayojanibhāvena sambandhaḥ /",
    "GSP28prakp13u:175": " avāntarāpūrve śaṅkā-tannirāsau /",
    "GSP28prakp13u:176": " ye cāvaghātādiṣvavāntarāpūrvāṇi saṅgirante,",
    "GSP28prakp13u:177": " teṣāṃ mate“prokṣitābhyāmulūkhalamusalābhyāmavahantī“ti prokṣaṇaṃ dīkṣaṇīyāvāṅniyamavadavāntarāpūrvaprayuktaṃ syāt /",
    "GSP28prakp13u:178": " tataśca traidhātavīyāmiva vāṅniyamaḥ,",
    "GSP28prakp13u:179": " nakhanirbhinne carau prokṣaṇaṃ na 1392 syāt,",
    "GSP28prakp13u:180": " tatprayojakaṃ rūpaṃ tatra nāsti--iti /",
    "GSP28prakp13u:181": " na caitadvācyaṃ--tuṣakaṇavimocanādikāryamukhenādhikārāpūrvameva prayojakamiti,",
    "GSP28prakp13u:182": " vāṅniyame 'pi tathā prasaṅgāt,",
    "GSP28prakp13u:183": " dīkṣaṇīyāyāmapi kratvapekṣitatvopattirapi1393 kāryamastīti,",
    "GSP28prakp13u:184": " jyotiṣṭoma eva prayojako vāṅniyamasya syāt /",
    "GSP28prakp13u:185": " tataśca 1394dīkṣitatvotpādikāyāṃ traidhātavīyāyāmapi syāt /",
    "GSP28prakp13u:186": " nanu yadyavaghātādiṣvavāntaravidhayo neṣyante,",
    "GSP28prakp13u:187": " kathaṃ1395 tarhi“na cāvihitamaṅgaṃ bhavati” [śā. bhā. a. 3,",
    "GSP28prakp13u:188": " pā. 4. a. 13.] ityaṅgeṣvevāntaravidhyabhyupagamo bhāṣyakārasya ? ucyate /",
    "GSP28prakp13u:189": " ārādupakārake 'nṛtavadanapratiṣedhe cāvāntaravidhiraṅgīkutaḥ,",
    "GSP28prakp13u:190": " tadvyatirekeṇāṅgatvānupapatteḥ /",
    "GSP28prakp13u:191": " svarūpeṇa kṣaṇikatvātkarmaṇām,",
    "GSP28prakp13u:192": " upakārajananakāle tadanavasthānādaṅgatvaṃ na ghaṭata iti,",
    "GSP28prakp13u:193": " ihaiva vakṣyāmaḥ /",
    "GSP28prakp13u:194": " ata eva jajjabhyamānamantravacane sannipattyopakāriṇi “puruṣaprayatnaśravaṇamanuvādaḥ” iti vadati bhāṣyakāraḥ /",
    "GSP28prakp13u:195": " yatra hmavāntaravidhirasti,",
    "GSP28prakp13u:196": " tatra puruṣayatnaśravaṇaṃ nānuvādaḥ /",
    "GSP28prakp13u:197": " yadeva hi tadavāntarāpūrvam,",
    "GSP28prakp13u:198": " tat kāryatayā liṅādivācyam /",
    "GSP28prakp13u:199": " na ca kṛtirūpapuruṣaprayatnānabhidhāne kṛtyavacchinnasvabhāvakāryābhidhānopapattiriti,",
    "GSP28prakp13u:200": " tadarthaṃ kṛtirūpapuruṣaprayatnābhidhānaṃ yuktamiti,",
    "GSP28prakp13u:201": " nāvivakṣitaḥ puruṣaprayatnaḥ /",
    "GSP28prakp13u:202": " evaṃ niyogapratyabhijñopavṛṃhitasaṃnidhisamāmnānavaśādavaghātādayo 'vahantyādipadairadhikāraniyogaidamarthyenānvayino",
    "GSP28prakp13u:203": " 'vagatā - ssantastadanvitāvasthairvrīhyādibhissaha kriyā--kārakabhāvenānvitāstān",
    "GSP28prakp13u:204": " prati śeṣatāṃ pratipadyante /",
    "GSP28prakp13u:205": " svamatena śrutyādīnāṃ viniyojakatvakathanam /",
    "GSP28prakp13u:206": " kiṃ punaravadhātasya vrīhyādiśeṣatve pramāṇam ?",
    "GSP28prakp13u:207": " kāryamiti brūmaḥ /",
    "GSP28prakp13u:208": " tathā hi---na kāryamanyārthaṃ bhavati,",
    "GSP28prakp13u:209": " kāryatvādeva /",
    "GSP28prakp13u:210": " tena yat kāryeṇa sambaddham,",
    "GSP28prakp13u:211": " tattāvattadartham /",
    "GSP28prakp13u:212": " yadapi ca kāryaidamarthyāpannena saṃbaddhaṃ,",
    "GSP28prakp13u:213": " tenāpi saha yasya sādhyasādhanabhāvaḥ,",
    "GSP28prakp13u:214": " tadapi tadarthameva,",
    "GSP28prakp13u:215": " kāryaidamarthyāpannasyānyaidamarthye pramāṇābhāvāt /",
    "GSP28prakp13u:216": " evaṃ 1396sarveṣu śeṣa--śeṣitvaṃ veditavyam /",
    "GSP28prakp13u:217": " yadi 1397kāryatayaivaidamarthyāvagamaḥ,",
    "GSP28prakp13u:218": " kathaṃ tarhi śrutyādīnāṃ viniyogakāraṇatvam ?",
    "GSP28prakp13u:219": " dvāraviśeṣasamarpakatayā /",
    "GSP28prakp13u:220": " kāryaviśeṣakaratayā ca śeṣaśśeśiṇi śeṣatāmāpadyate,",
    "GSP28prakp13u:221": " nānyathā,",
    "GSP28prakp13u:222": " akiñcitkarasya śeṣatvānupapatteḥ /",
    "GSP28prakp13u:223": " tatra śrutiḥ“vrīhīnavahantī“ti dvitīyātmikā vrīhyādigatantuṣakaṇavimocanādi samabhivyāhṛtakriyāsādhyabhūtaṃ samarpayantī 1398niyogakaraṇatāmanuvadati,",
    "GSP28prakp13u:224": " na purdvītīyaiva śeṣitāṃ vrīhyādīnām,",
    "GSP28prakp13u:225": " avadhātasya ca śeṣatāmāha /",
    "GSP28prakp13u:226": " “gāṃ dadātī“tyādiṣu vyabhicārāt /",
    "GSP28prakp13u:227": " kriyājanyaphalabhāgitā hi sarvatrāvyabhicāriṇī dvitīnayāvācyā,",
    "GSP28prakp13u:228": " na śeṣitā,",
    "GSP28prakp13u:229": " vyabhicāritvāt /",
    "GSP28prakp13u:230": " kriyājanyasya phalasya bhāgi kārakameva karma /",
    "GSP28prakp13u:231": " tacca kiñcidīpsitam,",
    "GSP28prakp13u:232": " bhūta-bhāvyupayogāt /",
    "GSP28prakp13u:233": " kiñciccānīpsitam,",
    "GSP28prakp13u:234": " anupayogāt //",
    "GSP28prakp13u:235": " anenaiva viśeṣeṇa bhagavataḥ pāṇinessūtradvayam--- “karturīpsitatamaṃ karma” [pā. sū. 1. 4. 49] “tathāyuktañcānīpsitami” [pā. sū. 1. 4. 50] ti ca /",
    "GSP28prakp13u:236": " yeṣāṃ mate śeṣitaiva dvitīyārthaḥ,",
    "GSP28prakp13u:237": " teṣāṃ mate“suvarṇaṃ bhāryami“ti kratudharma eva syāt /",
    "GSP28prakp13u:238": " śrutānuguṇādhikārānupraveśitaiva nyāyyā yataḥ,",
    "GSP28prakp13u:239": " na svatantrādhikārakalpanā,",
    "GSP28prakp13u:240": " avagatasuvarṇaśeṣitvatyāgaprasaṅgāt /",
    "GSP28prakp13u:241": " kriyājanyaphalabhāgitve tu śabdārthe,",
    "GSP28prakp13u:242": " na śrutahāniriti,",
    "GSP28prakp13u:243": " 1399svatantrakartravagamāt 1400tatkāraṇabhūtādhikārakalpanaiva nyāyyā /",
    "GSP28prakp13u:244": " prakṛtaniyogāpratyabhijñānānniyogāntare sthite prajāpativratādhikārakalpanevādhikārakalpanaivācitā---iti /",
    "GSP28prakp13u:245": " liṅgasyodāharaṇam /",
    "GSP28prakp13u:246": " 1401snānādiṣu vastusvabhāvaparyālocanayā liṅgātkartṛsaṃskārarūpakāryāṅgīkāraḥ /",
    "GSP28prakp13u:247": " tena kartari śeṣatā snānādīnām,",
    "GSP28prakp13u:248": " sāmarthyāt /",
    "GSP28prakp13u:249": " sāmarthyamātrañca liṅgam,",
    "GSP28prakp13u:250": " nābhidhānasāmarthyameva /",
    "GSP28prakp13u:251": " vākyasyodāharaṇam /",
    "GSP28prakp13u:252": " “abhikrāmaṃ juhotī” [tai. sa. 2. 6. 6. 1] tayādiṣu vākyādabhikramaṇasya homaḥ kāryatayā pratīyata iti,",
    "GSP28prakp13u:253": " vākyenāyaṃ viniyogaḥ /",
    "GSP28prakp13u:254": " 1402sannipattyopakārakāṇāntu na prakaraṇena viniyogassambhavati /",
    "GSP28prakp13u:255": " yeṣāṃ prakaraṇaṃ dvāraṃ kalpayati,",
    "GSP28prakp13u:256": " teṣāṃ prakaraṇādhīno viniyogaḥ /",
    "GSP28prakp13u:257": " prakaraṇanirūpaṇam /",
    "GSP28prakp13u:258": " itikarttavyatākāṅkṣāṃ prakaraṇam /",
    "GSP28prakp13u:259": " tayā ca karaṇopakāraḥ kāryabhūtaḥ kalpyate /",
    "GSP28prakp13u:260": " na cāsau sannipattyopakāriṇaṃ dvāramiti,",
    "GSP28prakp13u:261": " na teṣāṃ prakaraṇena viniyogaḥ /",
    "GSP28prakp13u:262": " sthāna-samākhyayossannipātiṣu na viniyojakatvam /",
    "GSP28prakp13u:263": " sthāna-samākhyayorapi sannipattyopakārakāṇi prati na kāryakalpakateti,",
    "GSP28prakp13u:264": " na viniyogakāraṇatvam,",
    "GSP28prakp13u:265": " evaṃ1403 sannipatyopakārakāṇāṃ niyogaidamarthyamabhidhānataḥ,",
    "GSP28prakp13u:266": " viniyogataśca kārakaidamarthyam,",
    "GSP28prakp13u:267": " upādānataścādhikāraniyogakaraṇībhūtayāgādyaidamarthyaṃm /",
    "GSP28prakp13u:268": " 1404niyogākṣepo hyupādānam,",
    "GSP28prakp13u:269": " tatkṛtaṃ prokṣaṇādeḥ kratvarthatvam /",
    "GSP28prakp13u:270": " yadi tadiyakaraṇopakārakatā prokṣaṇāderna syāt,",
    "GSP28prakp13u:271": " tadā kenāpareṇa prakāreṇa tadanvitaniyogapratītirnirvahatīti,",
    "GSP28prakp13u:272": " niyoga eva tadanvitaḥ pratipannastasya karaṇopakārakatāṃ kalpayan karaṇaidamarthyamākṣipatīti,",
    "GSP28prakp13u:273": " tatkṛtameva prokṣaṇādeḥ kratvarthatvam /",
    "GSP28prakp13u:274": " viniyogāt punaḥ kārakaidamarthyameveti kathaṃ punasteṣāṃ karaṇopakārakatā ?",
    "GSP28prakp13u:275": " tuṣakaṇavimocanādikāryaparamparādānenopakāryaviśeṣādhāyakatayā /",
    "GSP28prakp13u:276": " nanvevaṃ sati kārakānupraveśināmavaghātādīnāṃ 1405karaṇaśarīraviśeṣādhāyakatayā karaṇopakārakatvaṃ,",
    "GSP28prakp13u:277": " prayājādīnāntvavyatiriktakaraṇānugrahajanakateti,",
    "GSP28prakp13u:278": " na sarvaireka upakāraḥ kriyate /",
    "GSP28prakp13u:279": " tataśca sarvaireketikartavyateti na syāt /",
    "GSP28prakp13u:280": " ucyate /",
    "GSP28prakp13u:281": " upakāryaviśeṣāyattasiddhitvādupakārasiddherupakāryaviśeṣasyopakāraṃ1406 janayitumalam,",
    "GSP28prakp13u:282": " nānyasyetyavaghātādiviniyogādavagamyate /",
    "GSP28prakp13u:283": " evañcopapannamavaghātāderapi prayājādibhissaha karaṇopakārajanakatvam /",
    "GSP28prakp13u:284": " sannipātināmārādupakārakatvaśaṅkā-nirāsau /",
    "GSP28prakp13u:285": " kasmāt punaḥ prayājādivadavadhātādayo 'pyupakārakā nābhyupeyante ?",
    "GSP28prakp13u:286": " prakṛtādhikāraniyogapratyabhijñānāt /",
    "GSP28prakp13u:287": " sambhavati cātra niyogaikyaṃ tadīyavrīhisaṃskāramukhenetyuktam1407 /",
    "GSP28prakp13u:288": " prayājāditulyatve hyavaghātādīnāmaṅgīkriyamāṇe,",
    "GSP28prakp13u:289": " utpattiniyogāntaramāśrayaṇīyamiti vakṣyāmaḥ1408 /",
    "GSP28prakp13u:290": " tatra saṅgrahaślokāḥ---sannidhānavaśotpannā prakṛtāpūrvagāminī1409 /",
    "GSP28prakp13u:291": " mā bādhi 1410pratyabhijñeti tadanugrahakāṅkṣayā // 3 //",
    "GSP28prakp13u:292": " avahantyādibhiśśabdaiḥ kāryānvitapadārthakaiḥ /",
    "GSP28prakp13u:293": " prakṛtāpūrvasambaddha1411 eva svārtho 'bhidhīyate // 4 //",
    "GSP28prakp13u:294": " tathā sati tadīyatvaṃ teṣāṃ rakṣitumicchatā /",
    "GSP28prakp13u:295": " brīhyādibhiḥ padairyuktā kāryasādhanalakṣaṇā // 5 //",
    "GSP28prakp13u:296": " kriyākārakasambandho 'pyatassādhanagocaraḥ1412 /",
    "GSP28prakp13u:297": " śeṣibhāvo 'pi1413 tasyaiva śrautadvārānusārataḥ // 6 //",
    "GSP28prakp13u:298": " iti mahāmahopādhyāyaśrīmacchālikanāthamiśrapraṇītāyāṃ prakaraṇapañcikāyāmaṅgapārāyaṇe sannipattyopakārakāṅganirūpaṇaparaḥ prathamaḥ paricchedassamāptaḥ",
    "GSP28prakp13u:299": " athāṅgapārāyaṇe ārādupakārakāṅganirupaṇaparaḥ",
    "GSP28prakp13u:300": " dvitīyaḥ paricchedaḥ prakaraṇārthapratijñā /",
    "GSP28prakp13u:301": " 1414ārādupakārakaṃ dvividham--adṛṣṭaprayojanaṃ,",
    "GSP28prakp13u:302": " dṛṣṭā-dṛṣṭāprayojanañca /",
    "GSP28prakp13u:303": " tatrādṛṣṭaprayojanaṃ “samidho yajati” [śa. brā. 2. 6. 1. 1] ityādi /",
    "GSP28prakp13u:304": " asya kārakagataṃ kiñcit prayojanaṃ na dṛśyate /",
    "GSP28prakp13u:305": " ārādupakārakaviṣaya ekadeśimatam /",
    "GSP28prakp13u:306": " 1415tatra kecittāvadadhikārāpūrvaṃ pratyaṅgatāsiddhyarthameṣāmadhikṛtādhikāramicchanti /",
    "GSP28prakp13u:307": " te hi manyanate---utpattiniyogāstāvat samidādiṣu nirvivādaṃ sammatāḥ /",
    "GSP28prakp13u:308": " na ca niyogo niyojyamantareṇābhidhīyate /",
    "GSP28prakp13u:309": " tathā sati viśvajidādiṣu niyojyaparikalpanā na syāt /",
    "GSP28prakp13u:310": " tatra ca niyojye kalpayitavye,",
    "GSP28prakp13u:311": " yadyanuṣaṅgaḥ phalapadasya kalpyeta,",
    "GSP28prakp13u:312": " yadi vā viśvajinyāyenādhikārī kalpyeta,",
    "GSP28prakp13u:313": " tadādhikārāpūrvasyetikartavyatākāṅkṣā na 1416paripūryate /",
    "GSP28prakp13u:314": " na paramāpūrvādhikṛte tvadhikāriṇi sati,",
    "GSP28prakp13u:315": " upāyo-peyabhāvo gamyate /",
    "GSP28prakp13u:316": " na hyanyathādhikṛtādhikārabhāva upapadyate /",
    "GSP28prakp13u:317": " yasya hi paramāpūrvaṃ sādhyam,",
    "GSP28prakp13u:318": " sa paramāpūrvādhikārī,",
    "GSP28prakp13u:319": " tena yathā“darśapūrṇamāsābhyāṃ svargakāmo yajete“tyādau svargakāme sādhyasvargaviśiṣṭe 'dhikāriṇi svarga-yāgayorupāyo-peyabhāvaḥ,",
    "GSP28prakp13u:320": " tathaihāpi samidādiparamāpūrvayoḥ /",
    "GSP28prakp13u:321": " tatra“na ca kāryamanyārthami“ti nyāyenādhikāraniyogaidamarthyameva samidādīnāmavasīyate /",
    "GSP28prakp13u:322": " tadidaṃ grāhakagrahaṇamiti gīyate /",
    "GSP28prakp13u:323": " tatrotpattiśiṣṭāgneyādikaraṇāvaruddhe paramāpūrve prakārāntareṇaidamarthyānupapatteritikartavyatātvenaiva sambandhaḥ--iti /",
    "GSP28prakp13u:324": " tannirāsaḥ /",
    "GSP28prakp13u:325": " tadidamanupapannamiti prābhākarāḥ /",
    "GSP28prakp13u:326": " 1417tathāhi---yadi sarvasya niyogasya niyojyānvitābhidhānamāśrīyate,",
    "GSP28prakp13u:327": " 1418tarhi rājasūyikānāmijyāviśeṣāṇāmutpattiniyogānāmapi sādhikāratvaṃ syāt /",
    "GSP28prakp13u:328": " tato 'bhiṣecanīyatantramadhye paṭhitānāṃ videvanādīnāmabhiṣecanīyāvāntarāpūrvaprakaraṇena tadaṅgataiva syāt /",
    "GSP28prakp13u:329": " athocyeta---nādṛṣṭārtho niyogo niyojyānvito 'bhidhīyate,",
    "GSP28prakp13u:330": " kintvanuṣṭhānalabdhaye /",
    "GSP28prakp13u:331": " abhiṣecanīyādayaśca paramāpūrvaprayuktyaiva labdhānuṣṭhānāḥ,",
    "GSP28prakp13u:332": " paramāpūrvasyāpi tadviṣayatvāt,",
    "GSP28prakp13u:333": " tenaiva svasiddhyarthaṃ viṣayībhūtāsvijyāsu prayujyamānāsu tadviṣayottpattiniyogā api labdhasiddhayo na svasiddhaye niyojyāntaramākāṅkṣanti---iti",
    "GSP28prakp13u:334": " tarhi prayājādiniyoga api viniyuktaviṣayatvānnādhikārāntaramapekṣeran /",
    "GSP28prakp13u:335": " syānmataṃ---viniyoga eva teṣāmadhikṛtādhikāramantareṇānupapannaḥ---iti /",
    "GSP28prakp13u:336": " tadasat---niyogaidamarthyamātreṇa prathamaṃ śabdenāvagatādhikārasambandhānāṃ prakaraṇenetikartavyatātvena viniyogāt /",
    "GSP28prakp13u:337": " tathāhi---adhikāravidhisannidhau “samidho yajatī“tyādayo niradhikārā eva tāvadāmnāyante /",
    "GSP28prakp13u:338": " tatra yo 'sāvadhikāravidhiḥ,",
    "GSP28prakp13u:339": " sa eva prayojanabhūto niradhikārassaimidādibhissvayamaprayojanabhūtairanvitassvaśabdenābhidhīyate1419 /",
    "GSP28prakp13u:340": " samidādivākyāni ca dravyadevatāviśiṣṭāni yāgasvarūpāṇyeva sannidhāpayanti,",
    "GSP28prakp13u:341": " sannidhānamātreṇa taissahādhikāraniyogasyānvayaḥ /",
    "GSP28prakp13u:342": " yadi ca sannidhānaṃ nā'driyeta,",
    "GSP28prakp13u:343": " tadā samidādhikāraniyogasyānvayaḥ /",
    "GSP28prakp13u:344": " yadi ca sannidhānaṃ nā'driyeta,",
    "GSP28prakp13u:345": " tadā samidādiṣvapi kimiti paramāpūrvādhikārī kalpyate /",
    "GSP28prakp13u:346": " tadevaṃ sannidhānamātratassiddhamadhikāraidamarthyaṃ1420 kathaṃ bhavatītyapekṣā /",
    "GSP28prakp13u:347": " tathā sādhyabhūtasyādhikārāpūrvasya ca kathamityākāṅkṣā /",
    "GSP28prakp13u:348": " tena karaṇopakāra eva teṣāṃ dvāramāśrīyate /",
    "GSP28prakp13u:349": " tatra yadaidamarthyenānvitābhidhānama,",
    "GSP28prakp13u:350": " tadgrāhakagrahaṇam /",
    "GSP28prakp13u:351": " yacca teṣāṃ karaṇopakāradvāraparikalpanam,",
    "GSP28prakp13u:352": " sa eva prakaraṇaviniyogaḥ---iti /",
    "GSP28prakp13u:353": " avāntarāpūrvāpahnavaśaṅkā-parihārau /",
    "GSP28prakp13u:354": " nanvevamavāntarāpūrvāṇyapahnutāni ?",
    "GSP28prakp13u:355": " nāpahnoṣyāmahe /",
    "GSP28prakp13u:356": " yadyapi prathamaṃ liṅādayo na vyatiriktaṃ niyogaṃ pratipādayitumīśate,",
    "GSP28prakp13u:357": " “vrīhīnavahantītyādi“ṣvivaśaṅkyamānādhikāraniyogānuvādakatvāt /",
    "GSP28prakp13u:358": " tathāpyadhikāraniyogaṃ pratyeṣāṃ kṣaṇabhaṅgināmavāntarāpūrvāṇyajanayatāmaṅgatā nopapadyata iti,",
    "GSP28prakp13u:359": " paścādyadadhikārāpūrvāṅgabhāvopapādanāyā'śrayaṇīyānyavāntarāpūrvāṇi liṅā'bhigheyānnayupeyante /",
    "GSP28prakp13u:360": " tadetaddīkṣaṇīyāvāṅniyamādhikaraṇe [mī. da. 9. 1. 2.] vyutpāditam /",
    "GSP28prakp13u:361": " nanvemāśrayiṣvavāntarāpūrvābhyupagamo yathā,",
    "GSP28prakp13u:362": " tathātraiva vakṣyāmaḥ /",
    "GSP28prakp13u:363": " yāni 1421cāvāntarāpūrvāṇi,",
    "GSP28prakp13u:364": " tāni śabdenāṅgabhūtānyadhikārāpūrvaṃ pratyupanīyante /",
    "GSP28prakp13u:365": " dīkṣaṇīyādiṣvavāntarāpūrvaśaṅkā-parihārau /",
    "GSP28prakp13u:366": " nanvevaṃ tarhi dīkṣaṇīyādiṣu vāṅniyamasyāvāntarāpūrvaprayuktatā na syāt /",
    "GSP28prakp13u:367": " kintu“prokṣitābhyāmulūkhala-musalābhyāmavahantī“tivat tadapūrvaprayuktataivā'padyeta / na /",
    "GSP28prakp13u:368": " tasya svarūpaniṣpattyarthatvāt,",
    "GSP28prakp13u:369": " yadyapyavāntarāpūrvāṇāṃ paramāpūrvāṅgabhāvaḥ,",
    "GSP28prakp13u:370": " tathāpi teṣu svarūpaniṣpattyartha eva vāṅniyamādiko dharmaḥ,",
    "GSP28prakp13u:371": " “dīkṣaṇīyāyāmanubrūyād” [āpa. śrau. sū. 20. 4. 10] iti dīkṣaṇīyāsambaddhāvāntarāpūrvasvarūpasaṃbandhāvagamāt /",
    "GSP28prakp13u:372": " na ca teṣāṃ svarūpaparityāgenāṅgā-ṅgibhāvalakṣaṇā yuktā,",
    "GSP28prakp13u:373": " lakṣaṇaiva yataḥ /",
    "GSP28prakp13u:374": " na ca svarūpārthatvenānanuṣṭhānam1422 /",
    "GSP28prakp13u:375": " svarūpasyaivānanyagamyasiddhitvāt /",
    "GSP28prakp13u:376": " śabdaikagamyasiddhikaṃ sarvamapūrvam,",
    "GSP28prakp13u:377": " avaghātādīnāntu pramāṇāntarāvaseyasiddhīnāṃ vināpi prokṣaṇaṃ svarūpasiddheḥ /",
    "GSP28prakp13u:378": " svarūpārthatve 1423yuktaṃ niyamaniyogasyānanuṣṭhānam /",
    "GSP28prakp13u:379": " tadevaṃ svayamaṅgatvāllabdhānuṣṭhāneṣu prayājādiṣu nādhikārakalpanāvakāśaḥ /",
    "GSP28prakp13u:380": " tenaiva prakāreṇa pradhānaviṣayeṣūtpattiniyogeṣu karaṇāvāntaravyāpāro1424 veditavyaḥ /",
    "GSP28prakp13u:381": " yo hi tamavāntaravyāpāraṃ nābhyupagacchati,",
    "GSP28prakp13u:382": " tasya1425 karaṇabhedo na syāddarśapūrṇamāsādiṣpha,",
    "GSP28prakp13u:383": " tathā'gneyādidharmā upāṃśuyājādiṣu bhaveyuḥ,",
    "GSP28prakp13u:384": " paramāpūrvaprayuktatvāt,",
    "GSP28prakp13u:385": " tatprati sādhanabhāvāviśeṣāt /",
    "GSP28prakp13u:386": " avāntaravyāpārabhede tu yuktāvyavasthā,",
    "GSP28prakp13u:387": " anyathā'gneyasya karaṇatā,",
    "GSP28prakp13u:388": " anyathopāṃśuyājādīnāmiti /",
    "GSP28prakp13u:389": " yathā bṛhadra---thantarayosstutisādhanayorapyanyathā sādhanateti dharmavyavasthā /",
    "GSP28prakp13u:390": " tathā--pārvaṇahomayorapi /",
    "GSP28prakp13u:391": " ata eva vikṛtiṣu bādhaḥ /",
    "GSP28prakp13u:392": " na hi yathā'gneyasyāpūrvasādhanatā tathā sauryasyeti,",
    "GSP28prakp13u:393": " prākṛtadvārābhāvena pārvaṇahomayorbādhaḥ /",
    "GSP28prakp13u:394": " ye ca santyavāntarāpūrvāṇi na sādhanarūpāṇyācakṣate,",
    "GSP28prakp13u:395": " na teṣāma1425 vāntaravyāpārateti prācīnasakaladoṣaprasaṅgaḥ /",
    "GSP28prakp13u:396": " kāryotpattinimittabhāvena hyavāntaravyāpāratā,",
    "GSP28prakp13u:397": " 1426anyathā śramāderapi 1427kṛṣisamutthasya vilekhanavat sasyādhigame 'vāntaravyāpāratāpatteḥ /",
    "GSP28prakp13u:398": " nanvevamadhikāraśūnyatve dīkṣaṇīyādiṣvatideśo na syāt /",
    "GSP28prakp13u:399": " ucyate---niradhikārāṇāmapi kāryatvāviśeṣāt,",
    "GSP28prakp13u:400": " anirjātopāyatvācca yuktaiva kathamityākāṅkṣā /",
    "GSP28prakp13u:401": " bhāṭṭamatenāvāntaraprakaraṇopakṣepaḥ /",
    "GSP28prakp13u:402": " nanvevamaṅgīkṛtamavāntaraprakaraṇam /",
    "GSP28prakp13u:403": " kartavyasya hi kathamityākāṅkṣā prakaraṇamiti mīmāṃsakaprasiddhiḥ /",
    "GSP28prakp13u:404": " avāntaraprakaraṇanirāsaḥ / /",
    "GSP28prakp13u:405": " nāvāntaraprakaraṇaṃ nāma pramāṇamasti,",
    "GSP28prakp13u:406": " prameyābhāve pramāṇānupapatteḥ1428 /",
    "GSP28prakp13u:407": " yāvadeva tānyavāntarāpūrvāṇi nāvagamyante,",
    "GSP28prakp13u:408": " tāvadeva sarvasyā'rādupakārakasya padārthajātasyāviśeṣeṇa pradhānavidhiparigṛhītatvāt /",
    "GSP28prakp13u:409": " paścāttu sarveṣāmadhikārānupraveśāviśeṣāt,",
    "GSP28prakp13u:410": " nānyonyaṃ tādarthyamastīti,",
    "GSP28prakp13u:411": " nāvāntaraprakaraṇaviniyojyatvasambhavaḥ /",
    "GSP28prakp13u:412": " yāni tu vākyādibhiḥ,",
    "GSP28prakp13u:413": " teṣvavāntarāpūrvāṇi niveśitāni,",
    "GSP28prakp13u:414": " tāni 1429tatra pratiṣṭhitāni na paramāparvaṃ saṃkramiṣyanti /",
    "GSP28prakp13u:415": " śaṅkā nanvevaṃ prayājādiṣu saumikavidhyantaprasaṅgaḥ /",
    "GSP28prakp13u:416": " nāyaṃ doṣaḥ /",
    "GSP28prakp13u:417": " yadi niradhikārāṇāmapi sādhikārāṇāmiva svārasikākāṅkṣā bhevat,",
    "GSP28prakp13u:418": " bhavedevam /",
    "GSP28prakp13u:419": " ananuṣṭheyatvānna svābhāvikītikartavyatākāṅkṣā /",
    "GSP28prakp13u:420": " kathaṃ punaḥ kāryatā,",
    "GSP28prakp13u:421": " ananuṣṭheyatā ca /",
    "GSP28prakp13u:422": " tannirāsaḥ nūnaṃ bhavānaśrutapūrvasaptamādyaḥ1430 /",
    "GSP28prakp13u:423": " viviktaṃ hi tatredaṃ guruṇā---yadeva hi puruṣeṇa mamedaṃ kāryamiti nirapekṣamevāvagamyate,",
    "GSP28prakp13u:424": " tadanuṣṭheyam /",
    "GSP28prakp13u:425": " yattu tatsiddhyarthaṃ prāgasiddhaṃ sadviniyujyate, tat kāryam /",
    "GSP28prakp13u:426": " paramāpūrvañca nirapekṣaṃ kāryamavagamyate /",
    "GSP28prakp13u:427": " kāryāvagamāddhi phalāvagatiḥ,",
    "GSP28prakp13u:428": " na phalāvagateḥ kāryateti ṣaṣṭhādye kṣuṇṇam1431 /",
    "GSP28prakp13u:429": " atassiddho 'nuṣṭheyakāryavivekaḥ /",
    "GSP28prakp13u:430": " prayājādiṣvapūrvopapādanam /",
    "GSP28prakp13u:431": " yadeva cānuṣṭheyaṃ tatraiva kathamityākāṅkṣā,",
    "GSP28prakp13u:432": " na kāryamātre /",
    "GSP28prakp13u:433": " avahīnastarhi prayājādīnāmiva dīkṣaṇīyādiṣvākāṅkṣāpahnavenātideśaḥ /",
    "GSP28prakp13u:434": " na samyagavagataṃ matamasmākaṃ bhavatā /",
    "GSP28prakp13u:435": " ayaṃ hi no rāddhāntaḥ---svārasikītikartavyatākāṅkṣā niradhikārāṇāṃ nāsti,",
    "GSP28prakp13u:436": " kāraṇāntarasamutthā tu nā'pahnūyate /",
    "GSP28prakp13u:437": " tatra dīkṣaṇīyādiṣu prayājādidarśanenetikartavyatākāṅkṣā kalpyate /",
    "GSP28prakp13u:438": " svarasato 'pyākāṅkṣāśūnyasya kāraṇāntaropanipātanibandhanā'kāṅkṣā yujyate /",
    "GSP28prakp13u:439": " yathā---“paṭo bhavatī” ti nirākāṅkṣasyāpi padadvayasya raktapadoccāraṇāt raktaṃ pratyākāṅkṣā /",
    "GSP28prakp13u:440": " anyathā“raktaḥ paṭo bhavatī“tyananvayaprasaṅgaḥ /",
    "GSP28prakp13u:441": " evaṃ prayājādiṣu na kiñcidākāṅkṣotthāpane 1432kāraṇamastīti,",
    "GSP28prakp13u:442": " na saumikadharmātideśaḥ,",
    "GSP28prakp13u:443": " siddhaśca dīkṣaṇīyādiṣvaiṣṭikavidhyantalābhaḥ---iti /",
    "GSP28prakp13u:444": " ye tvadhikṛtādhikārābhyupagamena sādhikāratāmaṅganiyogānāmāhuḥ,",
    "GSP28prakp13u:445": " teṣāṃ prayājādiṣu 1433rātrisatranyāyenār''thavādikaphalakāma evādhikārī prāpnotīti,",
    "GSP28prakp13u:446": " nādhikṛtādhikārasambhavaḥ /",
    "GSP28prakp13u:447": " syānmatam--itikartavyatākāṅkṣā pradhānavidherna paripūryate--iti /",
    "GSP28prakp13u:448": " mā paripūri,",
    "GSP28prakp13u:449": " arthavādapadāni pramāṇāṃśopanipātīni,",
    "GSP28prakp13u:450": " teṣāṃ 1435parokṣā vṛttirmā bhūditi tatpratipādyaphalakāma evādhikārī yuktaḥ /",
    "GSP28prakp13u:451": " sādhikāravidhisannidhimātreṇa tu niradhikāraṇāṃ pratītertādarthye 'dhikārākāṅkṣā nāstītyarthavādapadānyarthavādamātraparyavasāyīnyeva /",
    "GSP28prakp13u:452": " tathā“payo vrataṃ brāhmaṇasye” [tai. ā. 2 prapā. anu. 8,",
    "GSP28prakp13u:453": " tai. saṃ. 6. 2. 5. 2] ityādiṣu bhojanāya pravṛttasya dravyārjananiyamavat,",
    "GSP28prakp13u:454": " svavākya evādhikāriṇo labdhatvānna pradhānapravṛttasyādhikāraśśakyate kalpayitum,",
    "GSP28prakp13u:455": " anyathā svātantrayaṃ payovratādīnāmāpadyate /",
    "GSP28prakp13u:456": " tathā---“nānṛtaṃ vadedi” jhrtai. saṃ. 2. 5. 5. 6] ti prakaraṇādhīte 'pi niṣidhyamānakriyākarturadhikārāvagamānna prakaraṇānupraveśasambhavaḥ",
    "GSP28prakp13u:457": " tathā“bhinne juhoti“ti nimittasyādhikāriviśeṣaṇatvādvinā nimittakalpanādadhikāriviśeṣālābhānna homasya darśapūrṇamāsāṅgatvalābhaḥ /",
    "GSP28prakp13u:458": " na vedamiha samādhānam /",
    "GSP28prakp13u:459": " 1436bhinnaśabdasya yaugikatvātprakṛtagāmitve sati,",
    "GSP28prakp13u:460": " nimittavato 'pyadhikāre 'dhikṛtasyādhikāra iti,",
    "GSP28prakp13u:461": " prakaraṇe bhinnasyāviniyogāt /",
    "GSP28prakp13u:462": " taddhi prakaraṇe saṃnihitam,",
    "GSP28prakp13u:463": " yat tatra viniyuktam /",
    "GSP28prakp13u:464": " na bhinnasya viniyogo 'sti /",
    "GSP28prakp13u:465": " api cādhikārākāṅkṣāyāmadhikāre kalpayitumupakrānte,",
    "GSP28prakp13u:466": " kimityārthena sannidhānenādhikāraḥ kalpyate /",
    "GSP28prakp13u:467": " sākṣācchrutasyādhikārapadasya,",
    "GSP28prakp13u:468": " pradhānavākye tu śrute 'dhikārapade pradhānena saha saṃbandhe sati,",
    "GSP28prakp13u:469": " sannihitānāmaśrutādhikārāṇāṃ sādhikāraidamarthyenānvitānāmadhikārākāṅkṣaiva nāstītyanuṣaṅganirākaraṇe mūlayuktiḥ /",
    "GSP28prakp13u:470": " abhyuccayamātrantu varamanuṣaṅgata itikartavyatākāṅkṣāparipūraṇameveti /",
    "GSP28prakp13u:471": " prayājādīnāṃ vikalpaśaṅkā-parihārau /",
    "GSP28prakp13u:472": " api ca pratyekaṃ“samidho yajatī” [śa. brā. 2. 6. 1. 1] tyādiṣupradhānādhikṛtasyādhikārāvagamātpratyekameva samidādīnāṃ pradhānopāyabhāvāt pratyekamitikartavyatābhāvassyāt",
    "GSP28prakp13u:473": " avāntaravidhayo hi tadā svaviṣayāṇāmupāyabhāvaṃ prakalpayanti,",
    "GSP28prakp13u:474": " karaṇāvaruddhe paramāpūrve karaṇatāyā asambhavāt,",
    "GSP28prakp13u:475": " karaṇopakārajanakatayaivopāyabhāvakalpanam /",
    "GSP28prakp13u:476": " tataścānapekṣopāyabhāvopagamāt1438 pratyekamekaikakaraṇopakārasampādakatvāt vikalpassamidādīnāṃ syāt /",
    "GSP28prakp13u:477": " adhikāravidhinā tu teṣāṃ tādarthyamātragrahaṇe tasya tadanvitasyānyathānupapatteḥ,",
    "GSP28prakp13u:478": " tādarthyasiddhyarthaṃ karaṇopakārajanakatā kalpanīyā,",
    "GSP28prakp13u:479": " 1439sā ca yathānvayam /",
    "GSP28prakp13u:480": " anvaye ca sarveṣāṃ yaugapadyam /",
    "GSP28prakp13u:481": " tatra yadi pratyekaṃ karaṇopakārajanakatā syāt,",
    "GSP28prakp13u:482": " tadā vikalpe sati nityavadanvayo nopasaṃhviyeta /",
    "GSP28prakp13u:483": " militānāntu tajjanakatāśrayaṇe sarvathā tadanvayopasaṃhāra iti,",
    "GSP28prakp13u:484": " na pratyekamitikarttavyatābhāvaḥ /",
    "GSP28prakp13u:485": " upāyopeyabhāve tu tādarthyenānvaye sati vaikalpikatvādupāyabhāvasya,",
    "GSP28prakp13u:486": " tathaivānvayo 'pīti yuktam /",
    "GSP28prakp13u:487": " prayājādiṣu saumikadharmātideśaśaṅkā /",
    "GSP28prakp13u:488": " kiñcādhikṛtādhikāreṇa sarveṣu sādhikāreṣu satsu,",
    "GSP28prakp13u:489": " prayājāderitikartavyatākāṅaḍkṣā svārasikīti,",
    "GSP28prakp13u:490": " saumikadharmātideśasteṣu syāt,",
    "GSP28prakp13u:491": " na ca vācyaṃ satyāmapyākāṅkṣāyāmitaretarāśrayatayā na teṣu saumikadharmātideśaḥ /",
    "GSP28prakp13u:492": " somo hi dīkṣaṇīyādibhiraṅgavān dīkṣaṇīyādīnyaiṣṭikadharmagrāhīṇi /",
    "GSP28prakp13u:493": " yadi ceṣṭāvapi prayājādiṣu saumikadharmāḥ pravartteran,",
    "GSP28prakp13u:494": " tadā sphuṭataramitaretarāśrayatvam---iti /",
    "GSP28prakp13u:495": " tannirāsaḥ /",
    "GSP28prakp13u:496": " tadidaṃ bālajanajalpitam /",
    "GSP28prakp13u:497": " yathā some vināpyaiṣṭikadharmaprāptyā dīkṣaṇīyādimātranibandhana evopakāraḥ,",
    "GSP28prakp13u:498": " tatheṣṭāvapi saumikadharmanirapekṣa evopakāraḥ /",
    "GSP28prakp13u:499": " yadi paraṃ 1441dvayoraṅgāni dvayorupakāraṃ gṛhṇanti,",
    "GSP28prakp13u:500": " paraṃ tatra copakāraklṝpteravirodhānna1442 kaściddoṣaḥ /",
    "GSP28prakp13u:501": " niradhikāreṣvaṅgeṣuna svārasikītikartavyatākāṅkṣā,",
    "GSP28prakp13u:502": " kintu liṅbalotthāpīyeti darśitamādau /",
    "GSP28prakp13u:503": " tena liṅgarahiteṣu nā'kāṅkṣodaya iti,",
    "GSP28prakp13u:504": " na prayājādiṣu saumikadharmātideśaḥ /",
    "GSP28prakp13u:505": " śaṅkā kecidāhuḥ---yadi sannidhisamāmnānamātreṇa prakṛtādhikārānupraveśo na bhavati,",
    "GSP28prakp13u:506": " tadā jyotiṣṭomaprakaraṇe samāmnātasyāpi ṣoḍaśinaḥ“uttare 'han dvirātrasya gṛhyate” iti vaikṛtatvameva syāt /",
    "GSP28prakp13u:507": " tannirāsaḥ /",
    "GSP28prakp13u:508": " tadasat /",
    "GSP28prakp13u:509": " 1443grahaṇacodaneyaṃ grāhyāpekṣiṇī /",
    "GSP28prakp13u:510": " tatra prakṛtatayā somarasa eva grāhyatvenānvayaṃ yāti /",
    "GSP28prakp13u:511": " sa ca jyotiṣṭomādhikārasambaddha iti,",
    "GSP28prakp13u:512": " tadanupraveśaḥ /",
    "GSP28prakp13u:513": " paścāttu tasya vākyena punardvirātrasambandha iti nānupapannaṃ kiñcit /",
    "GSP28prakp13u:514": " tadevamārādupakārakeṣu prathamaṃ tādarthyenādhikāraniyogaṃ pratyanviteṣu,",
    "GSP28prakp13u:515": " sādhikāreṇa vidhinānuṣṭheyabhūtena 1444karaṇopakāraklṝpterapratītenādhikāraniyogena janakatvakalpanam /",
    "GSP28prakp13u:516": " na ca kṣaṇikānāṃ teṣāṃ parasparaṃ svarūpeṇāsambhavatāṃ sambhūyopakārajanakatopapadyata ityavāntarāpūrvāṇi svīkriyante /",
    "GSP28prakp13u:517": " āśrayikarmaviṣaye bhāṭṭamatena śaṅkā /",
    "GSP28prakp13u:518": " 1443nanvevamāśrayiṣu karmasu vināpyapūrveṇa dravya-devatāsaṃskāramukhena karaṇopakārajananasiddhiriti nāpūrvasamāśrayaṇe kiñcana pramāṇam /",
    "GSP28prakp13u:519": " prābhākaramatena samādhānam /",
    "GSP28prakp13u:520": " kiṃ bhavānṛjuvimalāyāmanavahitaḥ1446 ?",
    "GSP28prakp13u:521": " darśitaṃ hi tatretaṃ hi tatredaṃ 1446caturthe-- na sākṣāddravyadevatopakāro yāge1447,",
    "GSP28prakp13u:522": " kintu svāṅgabhūtamantādyaṃśamukhena /",
    "GSP28prakp13u:523": " na ca yāge 'dhikārānanupraviṣṭe tayostatra viniyogopapattiḥ /",
    "GSP28prakp13u:524": " na cāpūrvamantareṇā yāgasyādhikārānupraveśa ityavaśyāśrayaṇīyamavāntarāpūrvam /",
    "GSP28prakp13u:525": " teṣāñcādṛṣṭatayā na prayojakatvam /",
    "GSP28prakp13u:526": " dṛṣṭatayā ca dravya-devatāsaṃskāra eva prayojakaḥ /",
    "GSP28prakp13u:527": " tatrāpi dravya-devatāsaṃskārayordravyapratipattireva prayojikā,",
    "GSP28prakp13u:528": " yāge dravyasya sākṣādvyāpārāditi mantavyam /",
    "GSP28prakp13u:529": " dravyasya tu na śrutiviniyogaḥ /",
    "GSP28prakp13u:530": " na kvaciddravyasya dvāraṃ śrutissamarpayati /",
    "GSP28prakp13u:531": " na ca prākaraṇiko 'pi dravyasya viniyogaḥ,",
    "GSP28prakp13u:532": " sākṣātkaraṇopakārajanakatvābhāvāt /",
    "GSP28prakp13u:533": " tasya hi liṅgena,",
    "GSP28prakp13u:534": " vākyena,",
    "GSP28prakp13u:535": " sthānena,",
    "GSP28prakp13u:536": " 1448samākhyayā vā bhāvārtha eva janakatayā sambandhaḥ /",
    "GSP28prakp13u:537": " guṇa-jātyostu vākyena viniyogaḥ,",
    "GSP28prakp13u:538": " nānāvyāpāratvātkaraṇānām /",
    "GSP28prakp13u:539": " atassādhanabhūtadravyopādāne tadavacchedakatayāsatyeva tayorupayoga iti,",
    "GSP28prakp13u:540": " na kārakatayā viniyogo viruddhyate /",
    "GSP28prakp13u:541": " utpannakarmagatasaṃkhyayābhyāsanirūpaṇam /",
    "GSP28prakp13u:542": " yā tu 1448saṅkhayotpannakarmasamavāyinī /",
    "GSP28prakp13u:543": " yathā---“ekādaśa prayājānyajati” [śa. brā. 3. 6. 5. 1.] iti /",
    "GSP28prakp13u:544": " sotpannānāṃ karmaṇāṃ vidhānāsambhavātkarmāśrito vidhīyate /",
    "GSP28prakp13u:545": " yadyapi coddeśyagataṃ viśeṣaṇaṃ vākyabhedabhayena vivakṣāṃ nār'hatīti,",
    "GSP28prakp13u:546": " prayājādīnāṃ sāhityaṃ na vivakṣitam,",
    "GSP28prakp13u:547": " tathāpi tasyāḥ pṛthaktvaniveśitvānna pratyekamabhisambandhaḥ,",
    "GSP28prakp13u:548": " kintu samudāyenaiva /",
    "GSP28prakp13u:549": " na cābhyāsaṃ vinātasyāḥ paripūrttiriti,",
    "GSP28prakp13u:550": " arthādabhyāsāśrayaṇe prakṛtagrahaṇātsvasthānavivṛddhyaiva1449 paripūraṇam /",
    "GSP28prakp13u:551": " yaḥ punarutpadyamānakarmasamavetassaṅkhyākhyo guṇaḥ,",
    "GSP28prakp13u:552": " nāsau vidheyaḥ /",
    "GSP28prakp13u:553": " sa hi vidhīyamānāni karmāṇyavacchinatti /",
    "GSP28prakp13u:554": " na ca tasya vidheyatvasambhavaḥ /",
    "GSP28prakp13u:555": " bahuṣu vihiteṣu pracayo labhyata eveti na pṛthagvidheyatvamavalambate /",
    "GSP28prakp13u:556": " avidheyabhūto 'picāsau bhāvārthaṃ bhindan vidhāvupakarotīti so 'nvayī /",
    "GSP28prakp13u:557": " yastu bhinnapratipadikābhidheyaḥ,",
    "GSP28prakp13u:558": " so 'ruṇimādivat karmaṇi kārakatayā vidhīyate /",
    "GSP28prakp13u:559": " paśvekatvasyaupādānikaśeṣatvanirūpaṇam /",
    "GSP28prakp13u:560": " 1450yaḥ punarayaṃ vibhaktyabhidheyaḥ,",
    "GSP28prakp13u:561": " tasya yadyapi śaktyā prātipadikārthasambandhaḥ,",
    "GSP28prakp13u:562": " tathāpi tasya tanmātrasambandhe prakaraṇasamāmnānāpādito grāhakasambandho nopapadyata iti,",
    "GSP28prakp13u:563": " grāhakīyāvasthāsambandhitaivaupādānikīti nirṇīyate /",
    "GSP28prakp13u:564": " viniyuktasya paśvāderupādānamanavacchinnasya na sambhavatīti,",
    "GSP28prakp13u:565": " asti tadavacchedakībhūtasaṃkhyāpekṣā,",
    "GSP28prakp13u:566": " saṅkhayāyāśca pratītagrāhakānvayanirvāhāyā'śrayāpekṣeti,",
    "GSP28prakp13u:567": " tadavasthāsambandhitāṃ vidhiḥ kalpayati /",
    "GSP28prakp13u:568": " saṅkhayānvitaśca vidhyarthaḥ pratītastadanvayopapattaye grāhakīyadaśāsambandhitāmāpādayati /",
    "GSP28prakp13u:569": " upādānasya viṣayopanyāsaḥ /",
    "GSP28prakp13u:570": " 1451upādānalakṣaṇo vidhivyāpāra ākṣepāparaparyāyo mīmāṃsakaiḥ pratipannaḥ,",
    "GSP28prakp13u:571": " utpatti-viniyogā-dhikāra-prayogaviṣayaḥ pratijñāyate /",
    "GSP28prakp13u:572": " tasya ca yathāpratītavidhyanupapattireva bījam /",
    "GSP28prakp13u:573": " “sauryañcakaṃ nirvapedi“tyādau sādhikāro vidhiḥ pratipanna utpattiṃ vinānupapadyamāna utpattimākṣipati /",
    "GSP28prakp13u:574": " na hi kṣaṇikaṃ yāgamātramutpattiniyogānapekṣamadhikārasiddhisamarthamiti bahudhoktam,",
    "GSP28prakp13u:575": " tadeva viśvajidādiṣvadhikārakalpanābījam iti /",
    "GSP28prakp13u:576": " nimittaparyante cādhikāre sādhyabhūto vidhiranuṣṭhānāparanāmānaṃ karaṇasya prayogamākṣipati /",
    "GSP28prakp13u:577": " kāmādhikāre tu kāmādhikāre tu kāmasiddhestadāyattatvāt,",
    "GSP28prakp13u:578": " mānasī pravṛttiḥ prāgeva phalāyattānuṣṭhānapravṛttāvapyapratihatā nimittamastīti vidhiraprayojakaḥ,",
    "GSP28prakp13u:579": " ubhayatrāṅgeṣu kratureva prayojakaḥ,",
    "GSP28prakp13u:580": " kratūpakāradvāratvātteṣām /",
    "GSP28prakp13u:581": " yadeva hi yasya kāryaṃ,",
    "GSP28prakp13u:582": " tadeva tasya prayojakam /",
    "GSP28prakp13u:583": " kratūpakāraścāṅgānāṃ kāryamiti,",
    "GSP28prakp13u:584": " tadevānuṣṭhānanimittam /",
    "GSP28prakp13u:585": " “1452yacca vidhinā svasiddhyarthamākṣipyate,",
    "GSP28prakp13u:586": " tadvidheyamiti” tantre vyavahāraḥ1453 /",
    "GSP28prakp13u:587": " nanvevaṃ viśvajidādāvadhikāro 'pyākṣiptatayā vidheya eva syāt /",
    "GSP28prakp13u:588": " ucyate /",
    "GSP28prakp13u:589": " nādhikārasya niyogasiddhau vyāpāraḥ,",
    "GSP28prakp13u:590": " kintu kartṛtvasya /",
    "GSP28prakp13u:591": " tatpratipattyarthaśca niyojyākṣepaḥ1454--- iti /",
    "GSP28prakp13u:592": " vivaraṇamatena kramasyānabhidhānopanyāsaḥ /",
    "GSP28prakp13u:593": " evañca--vidhinā svasiddhyarthamanākṣipyamāṇatvānna kramo vidheya iti mīmāṃsakānāmudgāraḥ /",
    "GSP28prakp13u:594": " nibandhanamatanirūpaṇam 1455kramasya pāñcamikasya na kiñcidamidhānamasti /",
    "GSP28prakp13u:595": " na cānabhihitasya tasya vainiyogikam,",
    "GSP28prakp13u:596": " aupādānikaṃ vā śeṣatvaṃ ghaṭate,",
    "GSP28prakp13u:597": " na vāśeṣabhūtasya vidhirākṣepāya prabhavati /",
    "GSP28prakp13u:598": " yastu 1454“vaṣaṭkarttuḥ prathamabhakṣaḥ” jhrāpa. śrau. sū. 12. 24.6] iti prathamaśabdābhidheyaḥ kramaḥ /",
    "GSP28prakp13u:599": " sa hi viniyojyaḥ,",
    "GSP28prakp13u:600": " vidheyaśceti nibandhanakāraḥ /",
    "GSP28prakp13u:601": " ata evāsau tṛtīye cintitaḥ /",
    "GSP28prakp13u:602": " pañcame hi yastāvacchrautakramaḥ“adhvaryurgṛhapatiṃ dīkṣayitvā” [śa. brā. 12. 1. 1. 10] ityādau,",
    "GSP28prakp13u:603": " na tasya kiñcidabhidhānamasti /",
    "GSP28prakp13u:604": " kathaṃ tarhi pratīyate /",
    "GSP28prakp13u:605": " ktvāpratyayo hi samānakartṛker'the vartamānāddhātorvidhīyamāno 'pi,",
    "GSP28prakp13u:606": " ya eva prathamaṃ prayujyate,",
    "GSP28prakp13u:607": " tata eva vidhīyate,",
    "GSP28prakp13u:608": " tatra 1456ktvāprattyayaśravaṇāt /",
    "GSP28prakp13u:609": " prathamaprayojyatve sthiter'thāvagatirapi tathaiva,",
    "GSP28prakp13u:610": " yathāprayogabhāvitvādarthāvagateḥ,",
    "GSP28prakp13u:611": " yathāvagati cānuṣṭhānamiti,",
    "GSP28prakp13u:612": " tatkramo 'pi tathāvidha evāvagamyate /",
    "GSP28prakp13u:613": " arthādīnāṃ kramānabhidhānanirūpaṇam /",
    "GSP28prakp13u:614": " 1457arthādiṣvabhidhānaśaṅkā dūrāpāstaiva /",
    "GSP28prakp13u:615": " anabhidhīyamānasyāpyavagatyupāyabhāvastatra tatra prakaraṇe cintita eva /",
    "GSP28prakp13u:616": " kramasya codanālakṣaṇatvākṣepa-samādhāne /",
    "GSP28prakp13u:617": " yadi vidhyarthaṃ prati śeṣatvaṃ kramasya nāsti,",
    "GSP28prakp13u:618": " kathaṃ tarhi codanālakṣaṇatvam ?",
    "GSP28prakp13u:619": " na vidheyatā codanālakṣaṇatve hetuḥ,",
    "GSP28prakp13u:620": " adhikārasya tadabhāvaprasaṅgāt /",
    "GSP28prakp13u:621": " 1458vidhyarthastadanvitaḥ pratipādyata iti codanālakṣaṇatvam /",
    "GSP28prakp13u:622": " tarhi kramānvito 'pi prayogavidhiravasīyata iti,",
    "GSP28prakp13u:623": " tasyāpi codanālakṣaṇatvamaviruddham /",
    "GSP28prakp13u:624": " kramaviśeṣaparigṛhītaprayogāvacchinno hi prayogavidhiḥ pratīyate /",
    "GSP28prakp13u:625": " ata evānaṅgatve 'pi kramasyā'daraḥ,",
    "GSP28prakp13u:626": " tadabhāve prayogānupapatteḥ,",
    "GSP28prakp13u:627": " prayogāvidheśca viśiṣṭaprayogasādhyatvāt /",
    "GSP28prakp13u:628": " tadevaṃ dvividhamaupadeśikam---vainiyogikam,",
    "GSP28prakp13u:629": " aupādānikañca /",
    "GSP28prakp13u:630": " adhikāranirūpaṇām /",
    "GSP28prakp13u:631": " tatra na yathādhikāraṃ viniyujyate,",
    "GSP28prakp13u:632": " api tu yathāviniyogamadhikāraḥ /",
    "GSP28prakp13u:633": " sāmānyato 'pyadhikārāśrayaṇena viniyogasiddheḥ /",
    "GSP28prakp13u:634": " yadyapi pratiprakaraṇaṃ vyavasthāsiddhaye grāhakrahaṇapūrvako viniyogaḥ,",
    "GSP28prakp13u:635": " yadyapi ca sādhikārasyaiva grāhakatvam,",
    "GSP28prakp13u:636": " tathāpi sāmānyato 'pi svargakāmādāvadhi kāriṇi labdhe sādhikāratve sampanne,",
    "GSP28prakp13u:637": " grāhakagrahaṇe saṃvṛtte viniyukteṣvaṅgeṣu tadavacchinne vidhyarthe kāryātmani tadanuṣṭhānasamarthasya 1460svargakāmino 'dhikāra iti,",
    "GSP28prakp13u:638": " paścādadhikāriviśeṣaniyamaḥ /",
    "GSP28prakp13u:639": " 1461ata evāndha--badhira--paṅgvādīnāmavekṣaṇā--śrāvaṇā-bhikramaṇādyaṅgavati,",
    "GSP28prakp13u:640": " atryārṣeyāṇāmārṣeyatrayavaraṇalakṣaṇāṅgabhāji,",
    "GSP28prakp13u:641": " āhavanīyādiyogini cānāhitāgnīnāmanadhikāraḥ /",
    "GSP28prakp13u:642": " teṣāṃ tathāvidhavidhyarthasampādanesvābhāvikaśaktyayogāditi svayamūhanīyam /",
    "GSP28prakp13u:643": " aśaktānāmaṅgavaikalyasamādhānena,",
    "GSP28prakp13u:644": " adravyāṇāṃ dravyārjanena cādhikāravarṇam /",
    "GSP28prakp13u:645": " yeṣāṃ punassvābhāvikī śaktiranapetā,",
    "GSP28prakp13u:646": " 1462 teṣāmadhikāro bhavatyevādravyāṇām,",
    "GSP28prakp13u:647": " nanu teṣāmadhikāro na nirvahatyeva,",
    "GSP28prakp13u:648": " apūrvasiddhinibandhanatvāttasya,",
    "GSP28prakp13u:649": " tasyāssakalāṅgagrāmāyattatvāt /",
    "GSP28prakp13u:650": " satyam /",
    "GSP28prakp13u:651": " kāmādhikāro na bhavatyeva /",
    "GSP28prakp13u:652": " tasya setikartavyatākaphalabhāvanākaraṇaviṣayatvāt /",
    "GSP28prakp13u:653": " phalakāmasya hi phalabhāvanāṃ pratyakaraṇībhūte 'dhikāro nāvakalpayate /",
    "GSP28prakp13u:654": " sarvañca karaṇaṃ setikartavyatākaṃ karaṇatāmanubhavatīti sammatam /",
    "GSP28prakp13u:655": " tatassāṅgānanuṣṭhāne setikartavyatākatvavyāghātāt,",
    "GSP28prakp13u:656": " viṣayābhāvādviṣayiṇo 'pyanupapatteradhikāravilaya eva kāminām /",
    "GSP28prakp13u:657": " nityeṣvaṅgaviṣaye yathāśaktinyāyaḥ /",
    "GSP28prakp13u:658": " 1464nimittavataśca kevalabhāvārthaviṣaya evādhikāra ityaṅgānupasaṃhāre 'pi viṣayāpramoṣānnādhikārāvagamaḥ /",
    "GSP28prakp13u:659": " anapetaścādhikāro yāvadupasaṃharaṇīyāṅgasampādyatāmeva tadānīmavagamayati,",
    "GSP28prakp13u:660": " autsargikī tu sakalāṅgāyattasiddhitaiva /",
    "GSP28prakp13u:661": " anenaivābhiprāyeṇa nimittādhikāre gauṇaḥ,",
    "GSP28prakp13u:662": " mukhyaśca śāstrartha iti prābhākarāṇāmullāpaḥ /",
    "GSP28prakp13u:663": " naimittikānāmanuṣṭhānaṃ kādācitkam,",
    "GSP28prakp13u:664": " pratinimittamāvṛttiriti kathanañca /",
    "GSP28prakp13u:665": " asti ca kiñcidaṅgaṃ nimittāyattavidhānam /",
    "GSP28prakp13u:666": " tatsatyeva nimitte 'ṅgam /",
    "GSP28prakp13u:667": " yathā---“bhinne juhotī“ti /",
    "GSP28prakp13u:668": " tatra caiṣa śāstrārthaḥ---sati bhedane bhedanahomasahito 'ṅgakalāpaḥ karaṇopakāraṃ janayati,",
    "GSP28prakp13u:669": " tadabhāve tu kevala eva---iti /",
    "GSP28prakp13u:670": " yāvacca bhedanādikamāvartate,",
    "GSP28prakp13u:671": " tāvatī homasyā'vṛttiḥ /",
    "GSP28prakp13u:672": " eṣatāvadaupadaiśiko 'ṅgakalāpaḥ /",
    "GSP28prakp13u:673": " kāryaprayeyanirūpaṇopakramaḥ /",
    "GSP28prakp13u:674": " kāryanibandhanaṃ 1465kiñcidaṅgaṃ mīmāṃsakā manyante /",
    "GSP28prakp13u:675": " upadeśo hi pratiprakaraṇamaṅgānāṃ vyavasthita eva,",
    "GSP28prakp13u:676": " apūrvagrahaṇapūrvakatvādviniyogasya /",
    "GSP28prakp13u:677": " yadi hi“darśapūrṇamāsābhyāṃ svargakāmo yajete“tyanena sādhikāraṃ yāgamuddiśya“samidho yajati“ti samidādividhissyāt,",
    "GSP28prakp13u:678": " tadānīmuddiśya vidhānāt,",
    "GSP28prakp13u:679": " yāvadyāgameva samidādividhiriti,",
    "GSP28prakp13u:680": " yajimatsu sarvāpūrveṣu samidādividhānādupadeśo navyavatiṣṭheta /",
    "GSP28prakp13u:681": " na hi tadā svargakāmapadam,",
    "GSP28prakp13u:682": " darśapūṇamāsapadaṃ vā viśeṣaṇāyālam,",
    "GSP28prakp13u:683": " uddiśyamānaviśeṣaṇavivakṣāyāṃ vākyabhedāpatteḥ /",
    "GSP28prakp13u:684": " sannidhānamātreṇa tvanvitābhidhānasiddherdarśapūrṇamāsābhyāmityadhikāravākyatve sati",
    "GSP28prakp13u:685": " samidādīnāṃ tadanupraveśādviniyuktaviṣayatayāpyanuṣṭhānasampatterdarśapūrṇamāsābhyāmityadhikāravākyameva1466",
    "GSP28prakp13u:686": " noddeśyasamarpakam /",
    "GSP28prakp13u:687": " tatrāṅgānāmapūrveṇa saha tādarthyenāpyanvitābhidhānam,",
    "GSP28prakp13u:688": " prakaraṇena ca karaṇopakāralakṣaṇadvāraparikalpanam /",
    "GSP28prakp13u:689": " tatra copādānalakṣaṇena vidhivyāpāreṇāṅgānāṃ samuditānāmupakārajanakatvaparikalpanamiti,",
    "GSP28prakp13u:690": " pratiprakaraṇamaṅgavyavasthā /",
    "GSP28prakp13u:691": " kāryaprameyanirūpaṇam /",
    "GSP28prakp13u:692": " kva punaḥ keṣāṃ kāryanibandhanamaṅgatvam ?",
    "GSP28prakp13u:693": " prākṛtānāṃ vaikṛtāpūrveṣu,",
    "GSP28prakp13u:694": " tadīyakaraṇe ca 1467yamatideśamācakṣate,",
    "GSP28prakp13u:695": " prākṛtānāṃ prākṛtasthānapatiter'thāntare,",
    "GSP28prakp13u:696": " yamūhamabhidadhati /",
    "GSP28prakp13u:697": " dvividhaṃ śābdam-upadeśajam,",
    "GSP28prakp13u:698": " tatra ca vaikṛtāpūrvasya sādhyabhūtasya setikartavyatākakaraṇākāṅkṣasya viṣayībhūte bhāvārthe karaṇelabdhe,",
    "GSP28prakp13u:699": " yā paretikarttavyatākāṅkṣā,",
    "GSP28prakp13u:700": " tasyāñca na prakṛtivadupakārāntarakalpanopapadyate /",
    "GSP28prakp13u:701": " kḷpte hyupakārāntare tajjanakadvividhapadārthākāṅkṣā paścāttanī sā prakaraṇādhītapadārthavargasambandhena na paripūryate /",
    "GSP28prakp13u:702": " prākṛte tūpakāre svīkṛte,",
    "GSP28prakp13u:703": " tanmukhena dvividhaprākṛtapadārthopasthāpanādākāṅkṣā paripūryata iti,",
    "GSP28prakp13u:704": " prākṛtamevopakāraṃ svīkaroti /",
    "GSP28prakp13u:705": " bhāṭṭābhimatānumāno-pamānayoratideśāhetutvanirūpaṇam /",
    "GSP28prakp13u:706": " kaḥ punarhetussvīkaraṇe ?",
    "GSP28prakp13u:707": " nānamānam, avyabhicaritaliṅgasambandhābhāvāt /",
    "GSP28prakp13u:708": " nopamānam, tasya sādṛśyamātraviṣayatvāt,",
    "GSP28prakp13u:709": " siddhaviṣayāvagāhinoścānayoḥ kārye prāmāṇyānavatārāt /",
    "GSP28prakp13u:710": " liṅādinā prākṛtopakārasyābhidhānam /",
    "GSP28prakp13u:711": " ucyate /",
    "GSP28prakp13u:712": " ya evāsau niyogābhidhāyī liṅādiśabdaḥ,",
    "GSP28prakp13u:713": " sa eva prākṛtopakārānvitaṃ svārthamabhidadhāti /",
    "GSP28prakp13u:714": " prakṛtopakārānvitaṃ svārthamabhidadhāti /",
    "GSP28prakp13u:715": " prakṛtāvapi vidhyarthaparikalpitopakāreṇānvitaṃ svārthaṃ liṅādireva vakti /",
    "GSP28prakp13u:716": " anvitābhidhāne cā'kāṅkṣāyogyatā--sannidhiśca kāraṇam /",
    "GSP28prakp13u:717": " iha ca prākṛtasyopakārasyaivā'kāṅkṣā-yogyatā ca tāvadavivādā /",
    "GSP28prakp13u:718": " sannidhānantu buddhena prākṛtenaivāpūrveṇa liṅgaviśeṣaṇa ca prākṛtamapūrvaṃ buddhau sannidhīyate,",
    "GSP28prakp13u:719": " tacca svopakāraṃ sannidhāpayati /",
    "GSP28prakp13u:720": " ata evopakārasambandha aupadeśika iti 1470tattvavidaḥ /",
    "GSP28prakp13u:721": " vikṛtāvupakārasyaupadeśikatvopanyāsaḥ /",
    "GSP28prakp13u:722": " yo hi granthena,",
    "GSP28prakp13u:723": " vidhyarthenavopasthāpitastasminnanvayameti,",
    "GSP28prakp13u:724": " sa aupadeśikaḥ /",
    "GSP28prakp13u:725": " yathā--- prakṛtāvupakāraḥ,",
    "GSP28prakp13u:726": " yathā vā-viśvajidādāvadhikārī /",
    "GSP28prakp13u:727": " tadevamupakārassambandhamupetaḥ kena padārthavargeṇa janyata iti,",
    "GSP28prakp13u:728": " paścāttasyaiva vaikṛtasyāpūrvasyā'kākṣā bhavatiśaṅkā /",
    "GSP28prakp13u:729": " nanu prakṛtāvevāsāvupakāro nirjñātajanakabhūtapadārthavarga iti nā'kāṅkṣodaye kāraṇamasti /",
    "GSP28prakp13u:730": " ata eva padārthānāmatideśo neti manyante /",
    "GSP28prakp13u:731": " yadi padārtheṣvapi paścādbhāvinyākāṅkṣā syāt,",
    "GSP28prakp13u:732": " tadā taddhetuke prākṛtānāṃ vaikṛtāpūrvasambandhe sati,",
    "GSP28prakp13u:733": " ko nāmopakārasyeva padārthānāmatideśaṃ vārayet /",
    "GSP28prakp13u:734": " anyatroktasya1471 hyanyena sambandho 'tideśa ityatideśavidaḥ /",
    "GSP28prakp13u:735": " tannirāsaḥ /",
    "GSP28prakp13u:736": " atra brūmaḥ---yadi karaṇopakāraprayuktāḥ prākṛtāḥ padārthāssayuḥ,",
    "GSP28prakp13u:737": " tadā nirjñāteṣu janakeṣu1472 pradhānākāṅkṣā nāvataret /",
    "GSP28prakp13u:738": " apūrvaprayuktāstu dharmā iti mīmāṃsakāḥ /",
    "GSP28prakp13u:739": " tathā sati yadapūrvaprayuktāste dharmāḥ,",
    "GSP28prakp13u:740": " tatsambaddhe evopakāre teṣāṃ janakatā kalpitā,",
    "GSP28prakp13u:741": " nānyasambaddhe /",
    "GSP28prakp13u:742": " ato vaikṛtāpūrvasambandhasyānirjñātopāyākāṅkṣā nānupapannā /",
    "GSP28prakp13u:743": " teṣāṃ tu1473klṝptasādhanabhāvānāṃ padārthānāmanuṣṭhānameva kevalam,",
    "GSP28prakp13u:744": " teṣāmaupadeśikatvādupakārasādhanabhāvasyoha-bādhau na syātām /",
    "GSP28prakp13u:745": " ākāṅkṣānibandhane tu vikṛtyapūrvasambandhe yathoha-bodhau siddhyataḥ,",
    "GSP28prakp13u:746": " tathātravakṣyāmaḥ /",
    "GSP28prakp13u:747": " evañca satyāṃ padārthākāṅkṣāyāṃ paścādupakāreṇa ye prākṛtāḥ padārthā buddhiviṣayatāmāpadyante,",
    "GSP28prakp13u:748": " te 'nvayamāsādayanti /",
    "GSP28prakp13u:749": " upakārasya prākṛtapadārthopasthāpakatvopanyāsaḥ /",
    "GSP28prakp13u:750": " kena punassambandhenopakārastānupasthāpayati /",
    "GSP28prakp13u:751": " ucyate /",
    "GSP28prakp13u:752": " prakṛtau teṣāṃ padārthānām,",
    "GSP28prakp13u:753": " tasya copakārasya janya-janakabhāvaḥ pratīti iti,",
    "GSP28prakp13u:754": " tayāpūrvapratītyā smṛtisteṣu jāyate /",
    "GSP28prakp13u:755": " teṣu smṛtisannihiteṣu labdhānvayeṣu yathāprakaraṇādhīteṣu paścādupakārasādhanatvaṃ militānāṃ kalpyate /",
    "GSP28prakp13u:756": " tadāhuḥ---“vaikṛtaṃ padārthavargaṃ prākṛtamupakārāḍhaukitaṃ tathā vidhirupakāre sādhanamekīkṛtya kalpayati,",
    "GSP28prakp13u:757": " upakāralakṣaṇakāryopasthāpitaprākṛtapadārthānvayajñānañca vikṛtyapūrvakāryajaṃ śābdamucyate /",
    "GSP28prakp13u:758": " na ca padārthānāmapūrvāntarasambandho 'nupapannaḥ /",
    "GSP28prakp13u:759": " anyadīyasyānyasambandhābhāvād” [bṛ. ṭī. 10. 1. 1] iti /",
    "GSP28prakp13u:760": " arthaścāyamatikṣuṇṇakrṛjuvimalādiṣu /",
    "GSP28prakp13u:761": " ūhasya śābdatvanirūpaṇam /",
    "GSP28prakp13u:762": " tatra prākṛtānāṃ saṃskārāṇāṃ prākṛtadravyasthānapatitapadārthasambandhaniścayaḥ ūhāparanāmāpi kāryaja 1474eva śābdaḥ /",
    "GSP28prakp13u:763": " prakṛtau yatkāryaṃ pratītamavaghātādīnām,",
    "GSP28prakp13u:764": " “tadevedami“ti niścaye sati,",
    "GSP28prakp13u:765": " 1475teṣāṃ vaikṛtadravyāntarasambandhaniścayaḥ /",
    "GSP28prakp13u:766": " yadapūrvārthā hyavaghātādayaḥ,",
    "GSP28prakp13u:767": " tadīyataṇḍulotpattiprakṛtidravyamavaghātādibhissaṃskāryamiti prakṛtau śāstrārthaḥ /",
    "GSP28prakp13u:768": " vikṛtāvapi tādṛśā eva nīvārādaya iti,",
    "GSP28prakp13u:769": " bādhanirūpaṇam /",
    "GSP28prakp13u:770": " evaṃ kṛṣṇalādiṣvavadhātādiṣūhiteṣu dvārabhūtakāryābhāvena yo bādhaniścayaḥ,",
    "GSP28prakp13u:771": " so 'pi kāryaja eva /",
    "GSP28prakp13u:772": " tadevamūhita--bādhitā--bhyuccitapadārthajanyaḥ prākṛta upakāro vikṛtāviti sthitam /",
    "GSP28prakp13u:773": " tantrā-vāpanirūpaṇam /",
    "GSP28prakp13u:774": " teṣāñcaupadeśikānāṃ kāryasambaddhānāñcāṅgānāmanekapradhānasambandhe 1477prayukti viśeṣastantramanuṣṭhānasya1478 /",
    "GSP28prakp13u:775": " tathā deśa-kāla-kārtṛṇāṃ prayogānubandhabhūtānāṃ bhedo nāvasīyate kāryasyaivābhede /",
    "GSP28prakp13u:776": " bhidyamāne tu kārye kāryārthamanuṣṭhānamāvartata eva /",
    "GSP28prakp13u:777": " deśādibhede 'pi prayogabhedāvagamādāvṛttirevānuṣṭhānasya /",
    "GSP28prakp13u:778": " prasaṅganirūpaṇam /",
    "GSP28prakp13u:779": " yasya ca parārthamanuṣṭhitasyāpi kāryaṃ tantramityavagamyate,",
    "GSP28prakp13u:780": " tasyānyatrāpyupakārakatvameveti sakṛdanuṣṭhānam--iti /",
    "GSP28prakp13u:781": " pravitatagambhīrāṇāṃ pārāyaṇametadācaritam // 1 //",
    "GSP28prakp13u:782": " iti mahāmahopādhyāyaśrīmacchālikanāthamiśrapraṇītāyāṃ prakaraṇapañcikāyāmaṅgapārāyaṇe ārādupakārakāṅganirūpaṇaparo nāma dvitīyaḥ paricchedassamāptaḥ"
}