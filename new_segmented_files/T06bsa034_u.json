{
    "T06bsa034_u:0": " yogācārabhūmau",
    "T06bsa034_u:1": " Bodhisattvabhūmiḥ",
    "T06bsa034_u:2": " ādhārayogasthānam (Book 1)",
    "T06bsa034_u:3": " gotra-paṭalam (Chapter 1.1)",
    "T06bsa034_u:4": " om namo buddhāya //",
    "T06bsa034_u:5": " daśeme dharmāḥ saphalasya bodhisattvamārgasya mahāyānasya saṃgrahāya saṃvartante /",
    "T06bsa034_u:6": " katame daśa /",
    "T06bsa034_u:7": " ādhāro liṅgaṃ pakṣo 'dhyāśayo vihāra upapattiḥ parigraho bhūmiścaryā pratiṣṭhā ca /",
    "T06bsa034_u:8": " uddānam /",
    "T06bsa034_u:9": " ādhāro liṅga-pakṣādhyāśaya-vihārā upapattiḥ /",
    "T06bsa034_u:10": " parigraho bhūmiścaryā pratiṣṭhā paścimā bhavet //",
    "T06bsa034_u:11": " tatrādhāraḥ katamaḥ /",
    "T06bsa034_u:12": " iha bodhisattvasya svagotraṃ prathamaścittotpādaḥ sarve ca bodhipakṣyā dharmā ādhāra ityucyate /",
    "T06bsa034_u:13": " tatkasya hetoḥ /",
    "T06bsa034_u:14": " iha bodhisattvo gotraṃ niśritya pratiṣṭhāpayitavyo bhavati /",
    "T06bsa034_u:15": " pratibalo 'nuttarāṃ samyaksaṃbodhimabhisaṃboddhum /",
    "T06bsa034_u:16": " tasmāt sabhāgatayā gotramādhāra ityucyate /",
    "T06bsa034_u:17": " iha bodhisattvaḥ prathamacittotpādaṃ niśritya pratiṣṭhāya dāne 'pi prayujyate śīle kṣāntau vīryeṃ dhyāne prajñāyāmapi prayujyate iti /",
    "T06bsa034_u:18": " yadvā pāramitāsu puṇyasaṃbhāre jñānasaṃbhāre sarveṣu ca bodhipakṣyeṣu dharmeṣu prayujyate /",
    "T06bsa034_u:19": " tasmātprathamacittotpādasya bodhisattvasya caryāprayogasyādhāra ityucyate /",
    "T06bsa034_u:20": " iha bodhisattvastameva bodhisattvacaryāprayogaṃ niśritya pratiṣṭhāyānuttarāṃ samyaksaṃbodhiṃ paripūrayati /",
    "T06bsa034_u:21": " tasmātsa bodhisattvacaryāprayogastasya mahābodhiparipūrerādhāra ityucyate /",
    "T06bsa034_u:22": " agotrastha pudgalo gotre 'sati cittotpāde 'pi yatnasamāśraye satyabhavyaścānuttarāyāḥ samyaksaṃbodheḥ paripūraye /",
    "T06bsa034_u:23": " tadanena paryāyeṇa veditavyamanutpāditacittasyāpi bodhisattvasya akṛte 'pi bodhisattvacaryāprayoge gotramādhāra iti /",
    "T06bsa034_u:24": " sa cet punargotrasthaścittaṃ notpādayati bodhicaryāsu na prayujyate na kṣipraṃ bodhimārāgayati tāsvapi (Dutt 2)",
    "T06bsa034_u:25": " viparyayāt kṣipramārāgayatīti veditavyam /",
    "T06bsa034_u:26": " tatpunaretadgotramādhāra ityucyate /",
    "T06bsa034_u:27": " upastambho heturniśraya upaniṣatpūrvaṅgamo nilaya ityapyucyate /",
    "T06bsa034_u:28": " yathāgotramevaṃ prathamaścittotpādaḥ sarvā ca bodhisattvacaryā /",
    "T06bsa034_u:29": " tatra gotraṃ katamat /",
    "T06bsa034_u:30": " samāsato gotraṃ dvividham /",
    "T06bsa034_u:31": " prakṛtisthaṃ samudānītañca /",
    "T06bsa034_u:32": " tatra prakṛtisthaṃ gotraṃ yadbodhisattvānāṃ ṣaḍāyatanaviśeṣaḥ /",
    "T06bsa034_u:33": " sa tādṛśaḥ paraṃparāgato 'nādikāliko dharmatāpratilabdhaḥ /",
    "T06bsa034_u:34": " tatra samudānītaṃ gotraṃ yatpūrvakuśalamūlābhyāsātpratilabdham /",
    "T06bsa034_u:35": " tadasminnarthe dvividhamapyabhipretam /",
    "T06bsa034_u:36": " tatpunargotraṃ bījamityapyucyate /",
    "T06bsa034_u:37": " dhātuḥ prakṛtirityapi /",
    "T06bsa034_u:38": " tatpunarasamudāgataphalaṃ sūkṣmaṃ vinā phalena /",
    "T06bsa034_u:39": " samudāgataphalamaudārikaṃ saha phalena /",
    "T06bsa034_u:40": " tena khalu gotreṇa samanvāgatānāṃ bodhisattvānāṃ sarvaśrāvakapratyekabuddhānatikramya prāgevānyān sattvānniruttaro viśeṣo veditavyaḥ /",
    "T06bsa034_u:41": " tatkasya hetoḥ /",
    "T06bsa034_u:42": " dve ime samāsato viśuddhī /",
    "T06bsa034_u:43": " kleśāvaraṇaviśuddhirjñeyāvaraṇaviśuddhiśca /",
    "T06bsa034_u:44": " tatra sarvaśrāvakapratyekabuddhānāṃ tadgotraṃ kleśāvaraṇaviśuddhyā viśudhyati na tu jñeyāvaraṇaviśuddhyā /",
    "T06bsa034_u:45": " bodhisattvagotraṃ punarapi kleśāvaraṇaviśuddhyā api jñeyāvaraṇaviśuddhyā viśudhyati /",
    "T06bsa034_u:46": " tasmātsarvaprativiśiṣṭaṃ niruttaramityucyate /",
    "T06bsa034_u:47": " api ca caturbhirākārairbodhisattvasya śrāvakapratyekabuddhebhyo viśeṣo veditavyaḥ /",
    "T06bsa034_u:48": " katamaiścaturbhiḥ /",
    "T06bsa034_u:49": " indriyakṛtaḥ pratipattikṛtaḥ kauśalyakṛtaḥ phalakṛtaśca /",
    "T06bsa034_u:50": " tatrāyamindriyakṛto viśeṣaḥ /",
    "T06bsa034_u:51": " prakṛtyaiva bodhisattvastīkṣṇendriyo bhavati /",
    "T06bsa034_u:52": " pratyekabuddho madhyendriyaḥ śrāvako mṛdvindriyaḥ /",
    "T06bsa034_u:53": " tatrāyaṃ pratipattikṛto viśeṣaḥ /",
    "T06bsa034_u:54": " śrāvakapratyekabuddhaścātmahitāya pratipanno bhavati /",
    "T06bsa034_u:55": " bodhisattvaḥ apyātma hitāya api parahitāya bahujanahitāya bahujanasukhāya lokānukampāyai arthāya hitāya sukhāya devamanuṣyāṇām /",
    "T06bsa034_u:56": " tatrāyaṃ kauśalyakṛto viśeṣaḥ /",
    "T06bsa034_u:57": " śrāvakaḥ pratyekabuddhaśca skandhadhātvāyatanapratītyasamutpāda-sthānāsthānasatyakauśalyaṃ karoti bodhisattvastatra cānyeṣu ca sarvavidyāsthāneṣu",
    "T06bsa034_u:58": " tatrāyaṃ phalakṛto viśeṣaḥ /",
    "T06bsa034_u:59": " śrāvakaḥ śrāvakabodhiphalamadhigacchati /",
    "T06bsa034_u:60": " pratyekabuddhaḥ pratyekabodhimadhigacchati /",
    "T06bsa034_u:61": " bodhisattvo 'nuttaraṃ samyaksaṃbodhiphalamadhigacchati /",
    "T06bsa034_u:62": " (Dutt 3)",
    "T06bsa034_u:63": " ṣaḍimāni bodhisattvasya pāramitānāṃ gotraliṅgāni saṃpadyante /",
    "T06bsa034_u:64": " yairevaṃ pare saṃjānate bodhisattvo 'yamiti /",
    "T06bsa034_u:65": " dānapāramitāyā gotraliṅgaṃ śīlakṣāntivīryadhyānaprajñāpāramitāyā gotraliṅgam /",
    "T06bsa034_u:66": " tatredaṃ bodhisattvasya dānapāramitāyā gotraliṅgam /",
    "T06bsa034_u:67": " iha bodhisattvaḥ prakṛtyaiva dānarucirbhavati /",
    "T06bsa034_u:68": " satsu ca saṃvidyamāneṣu deyadharmeṣu satatasamitaṃ pareṣāṃ saṃvibhāgaśīlo bhavati pramuditacittaśca dadāti na vimanaskaḥ /",
    "T06bsa034_u:69": " alpādapi ca saṃvibhāgasya karttā bhavati /",
    "T06bsa034_u:70": " viśadañca dānamanuprayacchati /",
    "T06bsa034_u:71": " na hīnam /",
    "T06bsa034_u:72": " adānena ca jihreti /",
    "T06bsa034_u:73": " pareṣāñca dānasya varṇaṃ bhāṣate /",
    "T06bsa034_u:74": " dāne cainānupacchandayati /",
    "T06bsa034_u:75": " dātārañca dṛṣṭvā āttamanā bhavati sumanaskaḥ /",
    "T06bsa034_u:76": " gurubhyo vṛddhatarakebhyo dakṣiṇīyebhyaḥ satkārārhebhya utthāyāsanamanuprayacchati /",
    "T06bsa034_u:77": " pṛṣṭo 'pṛṣṭo vā teṣu teṣu sattvakṛtyeṣvanapāyamihaloke paraloke nyāyopadeśamanuprayacchati /",
    "T06bsa034_u:78": " rājacaurāmitrāṇyudakādibhayabhītānāñca sattvānāmabhayamanuprayacchati /",
    "T06bsa034_u:79": " yathāśaktyā cainān paritrāyate tasmādvicitrāt pratatādugrādbhayāt /",
    "T06bsa034_u:80": " nikṣiptañcāsya haste paradhanaṃ nābhidruhyati /",
    "T06bsa034_u:81": " ṛṇaṃ gṛhītvā parebhyo na visaṃvādayati nābhidruhyati /",
    "T06bsa034_u:82": " svadāyādaṃ na vañcayate na vipralambhayati /",
    "T06bsa034_u:83": " maṇimuktāvaidūryaśaṃkhaśilāpravālajātarūparajatāśmagarbhamusāragalvalohitikādakṣiṇāvartaprabhṛtiṣūpakaraṇajāteṣu mūḍhaṃ viparyasyacittaṃ samyaksaṃbodhayati",
    "T06bsa034_u:84": " yathāsyānyato 'pi na vipralambhaḥ syāt /",
    "T06bsa034_u:85": " kutaḥ punaḥ svayamenaṃ vipralambhayiṣyati /",
    "T06bsa034_u:86": " prakṛtyā codārabhogādhimukto bhavati /",
    "T06bsa034_u:87": " udāreṣvasya sarvabhogaparibhogeṣu cittaṃ krāmati /",
    "T06bsa034_u:88": " udāreṣu ca karmānteṣvadhimukto bhavati na parīttāyadvāreṣu /",
    "T06bsa034_u:89": " santi cemāni loke vyasanāni /",
    "T06bsa034_u:90": " tadyathā strīvyasanam /",
    "T06bsa034_u:91": " madyavyasanam /",
    "T06bsa034_u:92": " dyūtavyasanam /",
    "T06bsa034_u:93": " naṭa-nartaka-hāsaka-lāsakādisaṃdarśanavyasanamityevaṃrūpebhyovyasanebhyo laghu ladhveva vairāgyaṃ pratilabhate /",
    "T06bsa034_u:94": " hrīvyapatrāpyaṃ prāviṣkaroti vipule 'pi ca bhogapratilambhe nādhimātralolupo bhavati prāgevālpe /",
    "T06bsa034_u:95": " itimānyevaṃ bhāgīyāni bodhisattvasya dānapāramitāyā gotraliṅgāni veditavyāni /",
    "T06bsa034_u:96": " (Dutt 4)",
    "T06bsa034_u:97": " tatremāni bodhisattvasya śīlapāramitāyā gotraliṅgāni /",
    "T06bsa034_u:98": " iha bodhisattvaḥ prakṛtyā mṛdunā kāyavāṅmanaskarmaṇā samanvāgato bhavatyakuśalena nātyartharaudreṇa nātyarthasattvopaghātakena /",
    "T06bsa034_u:99": " kṛtvāpi ca pāpakaṃ karma laghu ladhveva vipratisāraṃ pratilabhate /",
    "T06bsa034_u:100": " tañca jehrīyamāṇaḥ samācarati na nandījātaḥ /",
    "T06bsa034_u:101": " pāṇiloṣṭadaṇḍaśastrādibhiśca sattvānāmaviheṭhanajātīyo bhavati /",
    "T06bsa034_u:102": " prakṛtivatsalaśca bhavati sattvapriyaḥ /",
    "T06bsa034_u:103": " satkārārheṣu ca kālena kālamabhivādanavandanapratyutthānāñjalisāmīcīkarmaṇā pratyupasthito bhavati /",
    "T06bsa034_u:104": " dakṣiṇaśca bhavati /",
    "T06bsa034_u:105": " nāgarikaḥ paracittānuvartī /",
    "T06bsa034_u:106": " smitapūrvaṅgamaśca bhavatyuttānamukhavarṇavigatabhrūkuṭiḥ pūrvābhibhāṣī /",
    "T06bsa034_u:107": " upakāriṣu ca sattveṣu kṛtajño bhavati kṛtavedī /",
    "T06bsa034_u:108": " arthikeṣu ca sattveṣu ṛjutāṃ pratipadyate /",
    "T06bsa034_u:109": " na māyāśāṭhyenaitān vilobhayati /",
    "T06bsa034_u:110": " dharmeṇāsāhasena ca bhogān samudānayati nādharmeṇa /",
    "T06bsa034_u:111": " prakṛtyaiva ca puṇyakāmo bhavati /",
    "T06bsa034_u:112": " parapuṇya kriyāsvapi vyāpāraṃ gacchati prāgevātmanaḥ /",
    "T06bsa034_u:113": " parabādhayā cāttyartha bādhyate yaduta pareṣāṃ vadhabandhanacchedanatāḍanakutsanatarjanādikayā dṛṣṭvā vā śrutvā vā /",
    "T06bsa034_u:114": " dharmasamādānagurukaśca bhavati saṃparāyagurukaḥ /",
    "T06bsa034_u:115": " aṇumātre 'pyavadye bhayadarśī prāgeva prabhūte /",
    "T06bsa034_u:116": " parakṛtyeṣu ca parakaraṇīyeṣu sahāyībhāvaṃ gacchati yaduta kṛṣivaṇijyāgorakṣyarājapauruṣyalipigaṇananyasanasaṃkhyāmudrāyāṃ",
    "T06bsa034_u:117": " bhartṛprasādane kulaprasādane rājakulaprasādane mitrāmitraprasādane bhogānāmarjane",
    "T06bsa034_u:118": " rakṣaṇe sannidhau prayoge visarge āvāhavivāhābhakṣaṇasaṃbhakṣaṇeṣvevaṃbhāgīyeṣu sattvakṛtyeṣu",
    "T06bsa034_u:119": " sahāyībhāvaṃ gacchati /",
    "T06bsa034_u:120": " na kalahabhaṇḍanavigrahavivādeṣu ca paraviheṭhanakaraṇīyeṣu ye ātmanaḥ pareṣāñcānarthāyāhitāya duḥkhāya saṃvartante /",
    "T06bsa034_u:121": " akṛtyāccaitāṃ nivārayati yaduta daśabhyaḥ pāpakebhyo 'kuśalebhyaḥ /",
    "T06bsa034_u:122": " karmapathebhyaḥ /",
    "T06bsa034_u:123": " paravaśyaśca bhavati paravidheyaḥ /",
    "T06bsa034_u:124": " samānakṣāntiśīlatayā apahāya svakāryaṃ parairātmakārye yathākāmaṃ niyojyate /",
    "T06bsa034_u:125": " ārdracittaśca bhavati peśalacitto na ca ciramāghātacittatāṃ pratighacittatāmudvahati nānyatra tatkṣaṇa evāsya taccittaṃ bhadratāyāṃ parivartate",
    "T06bsa034_u:126": " satyagurukaśca bhavati nābhūtavacanena parān visaṃvādayati /",
    "T06bsa034_u:127": " na ca pareṣāṃ mitrabhedaṃ rocayati na karoti /",
    "T06bsa034_u:128": " (Dutt 5) na cāsambaddhamapārtha nirartha sahasā pralapati /",
    "T06bsa034_u:129": " priyaṃvadaśca bhavatyaparakaṭukaḥ api svakasya dāsādiparijanasya prāgeva pareṣām guṇapriyaśca bhavati pareṣāṃ bhūtasya varṇasyāhartā /",
    "T06bsa034_u:130": " itīmānyevaṃbhāgīyāni bodhisattvasya śīlapāramitāyā gotraliṅgāni veditavyāni /",
    "T06bsa034_u:131": " tatremāni bodhisattvasya kṣāntipāramitāyā gotraliṅgāni /",
    "T06bsa034_u:132": " iha bodhisattvaḥ prakṛtyā pareṣāmantikādapakāraṃ labdhvā nāghātacittatāṃ prāviṣkaroti nāpyapakārāya prapadyate /",
    "T06bsa034_u:133": " saṃjñapyamānaścāśu saṃjñaptiṃ pratigṛhṇāti /",
    "T06bsa034_u:134": " na ca khilaṃ dhārayati na cirakālikaṃ vairāśayaṃ vahati /",
    "T06bsa034_u:135": " itīmānyevaṃbhāgīyāni bodhisattvasya kṣāntipāramitāyā gotraliṅgāni veditavyāni /",
    "T06bsa034_u:136": " tatremāni bodhisattvasya vīryapāramitāyā gotraliṅgāni /",
    "T06bsa034_u:137": " iha bodhisattvaḥ prakṛtyā utthānavān bhavati /",
    "T06bsa034_u:138": " kālyotthāyī sāyaṃ nipātī na nidrāsukhaṃ śayanasukhaṃ pārśvasukhamatyarthaṃ svīkaroti /",
    "T06bsa034_u:139": " pratyupasthite ca kṛtye abhibhūyākartukāmatāmālasyaṃ pratisaṃkhyāya prayujyate tasya kṛtyasyābhiniṣpattaye /",
    "T06bsa034_u:140": " sarvakṛtyasamārambheṣu ca dṛḍhaniścayo bhavati nākṛtvā nāpariprāpya sarveṇa sarvaṃ vīryasraṃsayati antarā vā viṣādamāpadyate /",
    "T06bsa034_u:141": " udāreṣu ca parameṣvartheṣu na cetasā saṃkocamāpadyate /",
    "T06bsa034_u:142": " nāpyātmānaṃ paribhavati /",
    "T06bsa034_u:143": " śakto 'haṃ pratibalameṣāmadhigamāyetyutsāhajātaḥ /",
    "T06bsa034_u:144": " vīraśca bhavati mahāsabhāpraveśe vā paraiḥ sahābhiprayoga pratyabhiyoge vā tadanyatra",
    "T06bsa034_u:145": " vā duṣkarakarmaṇi mahāvyavasāyeṣvapi cārthopasaṃhiteṣu nātyarthaṃ khedamāpadyate prāgeva parītteṣu /",
    "T06bsa034_u:146": " itīmānyevaṃbhāgīyāni bodhisattvasya vīryapāramitāyā gotraliṅgāni veditavyāni /",
    "T06bsa034_u:147": " tatremāni bodhisattvasya dhyānapāramitāyā gotraliṅgāni /",
    "T06bsa034_u:148": " iha bodhisattvaḥ prakṛtyā dharmārthopanidhyāne avikṣepabahulo bhavati /",
    "T06bsa034_u:149": " araṇyavanaprasthānāni /",
    "T06bsa034_u:150": " ca prāntāni śayanāsanāni manuṣyarahaḥsevitāni vigatapāpakāni pratisaṃlayanasārūpyakāṇi dṛṣṭvā śrutvā sukhaṃ tannaiṣkramyaṃ prāvivekyamiti (Dutt",
    "T06bsa034_u:151": " naiṣkramyaprāvivekye tīvramautsukyamutpādayati /",
    "T06bsa034_u:152": " prakṛtyā ca mandakleśo bhavati mandanivaraṇo mandadauṣṭhulyaḥ /",
    "T06bsa034_u:153": " pravivekagatasya cāsya svārthaṃ paritulayataḥ pāpakāḥ asadvitarkā nātyarthaṃ cittaṃ kṣobhayanti na paryādāya tiṣṭhanti /",
    "T06bsa034_u:154": " [saḥ] amitrapakṣe 'pi tvaritaṃ tvaritaṃ maitracittatāmupasthāpayati prāgeva mitrodāsīnapakṣe /",
    "T06bsa034_u:155": " vicitraiśca duḥkhairduḥkhitānāṃ sattvānāṃ duḥkhaṃ śrutvā vā dṛṣṭvā vā mahatkāruṇyacittamutpādayati /",
    "T06bsa034_u:156": " duḥkhāpanayāya ca teṣāṃ sattvānāṃ yathāśaktyā yathābalaṃ vyāpāraṃ gacchati /",
    "T06bsa034_u:157": " prakṛtyā ca sattveṣu hitakāmo bhavati sukhakāmaḥ /",
    "T06bsa034_u:158": " dhṛtimāṃśca bhavatyāpatsu jñātivyasane vā bhogavyasane vā vadhe vā bandhane vā pravāse vā ityevaṃbhāgīyāsvāpatsu /",
    "T06bsa034_u:159": " medhāvī ca dharmāṇāṃ grahaṇadhāraṇohanasamarthaḥ smṛtibalena ca samanvāgato bhavati /",
    "T06bsa034_u:160": " sa cirakṛtacirabhāṣitamapyanusmarttā bhavati pareṣāñcānusmārayitā /",
    "T06bsa034_u:161": " itīmānyevaṃbhāgīyāni bodhisattvasya dhyānapāramitāyā gotraliṅgāni veditavyāni /",
    "T06bsa034_u:162": " tatremāni bodhisattvasya prajñāpāramitāyā gotraliṅgāni /",
    "T06bsa034_u:163": " iha bodhisattvaḥ sarvavidyāsthānajñeyapraveśāya sahajayā prajñayā samanvāgato bhavati /",
    "T06bsa034_u:164": " adhandhaśca bhavatyamandaḥ amomuhajātīyaḥ /",
    "T06bsa034_u:165": " tāsu tāsu ca pramādasthānaviratiṣu pratisaṃkhyānabaliko bhavati /",
    "T06bsa034_u:166": " itīmānyevaṃbhāgīyāni bodhisattvasya prajñāpāramitāyā gotraliṅgāni veditavyāni /",
    "T06bsa034_u:167": " tānīmāni bodhisattvasya audārikāṇyānumānikāni gotraliṅgāni veditavyāni /",
    "T06bsa034_u:168": " bhūtārthaniścaye tu buddhā eva bhagavantaḥ pratyakṣadarśinaḥ /",
    "T06bsa034_u:169": " yasmācca tadgotraṃ bodhisattvānāṃ prakṛtyaiva guṇayuktaṃ bhadraṃ kalyāṇaṃ śukladharmasamanvāgataṃ",
    "T06bsa034_u:170": " tasmāttāvad durabhisaṃbhavasya śreṣṭhasyācintyasyācalasyānuttarasya tathāgatasya",
    "T06bsa034_u:171": " padasyāvāptaye hetubhāvena yujyate 'nyathā na yujyate /",
    "T06bsa034_u:172": " tāvacca bodhisattva ebhiḥ śukladharmaiḥ prakṛtyaiva yukto bhavati yāvanna śukladharmavairodhikaiścaturbhirupakleśaiḥ sakalavikalairupakliṣṭo bhavati /",
    "T06bsa034_u:173": " yadā copakliṣṭo bhavati sa tadā eṣu ca śukleṣu dharmeṣu na saṃdṛśyate /",
    "T06bsa034_u:174": " apāyeṣu caikadā upapadyate /",
    "T06bsa034_u:175": " apāyopapattāvapi bodhisattvasya tadanyebhyaḥ apāyopapannebhyaḥ sattvebhyo (Dutt 7)",
    "T06bsa034_u:176": " gotrakṛto mahān viśeṣo veditavyaḥ /",
    "T06bsa034_u:177": " iha bodhisattvo dīrgheṇa kālena kadācit karhicidapāyeṣūpapadyate /",
    "T06bsa034_u:178": " upapannaścāśu parimucyate apāyebhyaḥ /",
    "T06bsa034_u:179": " na ca tathā tīvrāmāpāyikīṃ duḥkhāṃ vedanāṃ vedayate tadyathā 'nye 'pāyopapannāḥ sattvāḥ /",
    "T06bsa034_u:180": " tayā ca tanvyā duḥkhayā vedanayā spṛṣṭo 'dhimātraṃ saṃvegamutpādayati /",
    "T06bsa034_u:181": " teṣu ca sattveṣu tatropapanneṣu duḥkhiteṣu kāruṇyacittaṃ pratilabhate yaduta tenaiva",
    "T06bsa034_u:182": " gotreṇa ca sattveṣu tatropapanneṣu duḥkhiteṣu kārūṇyacittaṃ pratilabhate yaduta tenaiva",
    "T06bsa034_u:183": " gotreṇa buddhamahākaruṇāhetunā codyamānaḥ /",
    "T06bsa034_u:184": " ityevaṃbhāgīyaḥ apāyopapattau bodhisattvasya tadanyebhyaḥ apāyopapannebhyaḥ sattvebhyo viśeṣo veditavyaḥ /",
    "T06bsa034_u:185": " tatra katame te bodhisattvasya catvāraḥ śukladharmavairodhikā upakleśāḥ /",
    "T06bsa034_u:186": " pūrvaṃ pramattasya kleśābhyāsāttīvrakleśatā āyatakleśatā cāyaṃ prathama upakleśaḥ /",
    "T06bsa034_u:187": " mūḍhasyākuśalasya pāpamitrasaṃśrayo 'yaṃ dvitīya upakleśaḥ /",
    "T06bsa034_u:188": " gurubhartṛrājacaurapratyarthikadyabhibhūtasyāsvātantryaṃ cittavibhramaścāyaṃ tṛtīya upakleśaḥ /",
    "T06bsa034_u:189": " upakaraṇavikalasya jīvikāpekṣā ayaṃ caturtha upakleśaḥ /",
    "T06bsa034_u:190": " caturbhiḥ kāraṇairevaṃ gotrasaṃpanno 'pi bodhisattvo na śaknotyanuttara samyaksaṃbodhimabhisaṃboddhum /",
    "T06bsa034_u:191": " katamaiścaturbhiḥ /",
    "T06bsa034_u:192": " iha bodhisattvaḥ ādita eva kalyāṇamitraṃ na labhate aviparītabodhimārgadaiśikaṃ buddhaṃ vā bodhisattvaṃ vā /",
    "T06bsa034_u:193": " idaṃ prathamaṃ kāraṇam /",
    "T06bsa034_u:194": " punaraparaṃ bodhisattvo labdhvāpi kalyāṇamitraṃ viparītagrāhī viparītaṃ śikṣate bodhisattvaśikṣāsu /",
    "T06bsa034_u:195": " idaṃ dvitīyaṃ kāraṇam /",
    "T06bsa034_u:196": " punaraparaṃ bodhisattvo labdhvāpi kalyāṇamitramaviparītaṃ śikṣamāṇo bodhisattvaśikṣāsu tasmin prayoga śithilaprayogo bhavati kusīdo nodagrapratatavīryasamanvāgataḥ",
    "T06bsa034_u:197": " idaṃ tṛtīyaṃ kāraṇam /",
    "T06bsa034_u:198": " punaraparaṃ bodhisattvo labdhvā kalyāṇamitramaviparītaṃ śikṣamāṇo bodhisattvaśikṣāsu",
    "T06bsa034_u:199": " tasmiṃśca prayoge ārabdhavīryaḥ aparipakvendriyo bhavatyaparipūrṇabodhisaṃbhāraḥ",
    "T06bsa034_u:200": " dīrghakālāparijayādvodhipakṣya dharmāṇām /",
    "T06bsa034_u:201": " idañcaturtha kāraṇam /",
    "T06bsa034_u:202": " gotre satyetatkāraṇavaikalyādvodheraprāptiḥ /",
    "T06bsa034_u:203": " sānnidhyāttu prāptirbhavati /",
    "T06bsa034_u:204": " asati tu gotre sarveṇa sarva sarvathā bodharaprāptireva veditavyā /",
    "T06bsa034_u:205": " bodhisattvabhūmau ādhāre yogasthāne prathamaṃ gotrapaṭalaṃ samāptam //",
    "T06bsa034_u:206": " (Dutt 8)",
    "T06bsa034_u:207": " Cittotpādapaṭalam (Chapter 1.2)",
    "T06bsa034_u:208": " iha bodhisattvasya prathamaścittotpādaḥ sarvabodhisattvasamyakpraṇidhānānāmādyaṃ samyakpraṇidhānaṃ tadanyasamyakpraṇidhānasaṃgrāhakam /",
    "T06bsa034_u:209": " tasmāt sa āditaḥ samyakpraṇidhānasvabhāvaḥ /",
    "T06bsa034_u:210": " sa khalu bodhisattvo bodhāya cittaṃ praṇidadhadevaṃ cittamabhisaṃskaroti vācañca bhāṣate /",
    "T06bsa034_u:211": " aho batāhamanuttarāṃ samyaksaṃbodhimabhisaṃbudhyeyaṃ sarvasattvānāñcārthakaraḥ syāmatyantaniṣṭhe nirvāṇe pratiṣṭhāpayeyaṃ tathāgatajñāne ca",
    "T06bsa034_u:212": " sa evamātmanaśca bodhiṃ sattvārthañca prārthayamānaścittamutpādayati /",
    "T06bsa034_u:213": " tasmātsa cittotpādaḥ prārthanākāraḥ /",
    "T06bsa034_u:214": " tāṃ khalu bodhiṃ sattvārthañcālamvya sa cittotpādaḥ prārthayate nānālambya /",
    "T06bsa034_u:215": " tasmātsa cittotpādo bodhyālambanaḥ sattvārthālambanaśca /",
    "T06bsa034_u:216": " sa ca cittotpādaḥ sarvabodhipakṣyakuśalamūlasaṃgrahāya pūrvaṅgamatvātkuśalaḥ paramakauśalyaguṇayuktaḥ",
    "T06bsa034_u:217": " bhadraḥ paramabhadraḥ kalyāṇaḥ paramakalyāṇaḥ sarvasattvādhiṣṭhānakāyavāṅmanoduścaritavairodhikaḥ /",
    "T06bsa034_u:218": " yāni ca kānicittadanyāni laukikalokottareṣvartheṣu kuśalāni samyakpraṇidhānāni teṣāṃ sarveṣāmagrya metatsamyakpraṇidhānaṃ niruttaraṃ yaduta bodhisattvasya prathamaścittotpādaḥ /",
    "T06bsa034_u:219": " evamayaṃ prathamaścittotpādaḥ svabhāvato 'pi veditavyaḥ /",
    "T06bsa034_u:220": " ākārato 'pyālambanato 'pi guṇato 'pyutkarṣato 'ti pañcalakṣaṇo veditavyaḥ /",
    "T06bsa034_u:221": " tasya ca bodhicittasya sahotpādādevāvatīrṇe bhavati bodhisattvo 'nuttare bodhimahāyāne /",
    "T06bsa034_u:222": " bodhisattvo bodhisattva iti ca saṃkhyāṃ gacchati yaduta saṃketavyavahāranayena /",
    "T06bsa034_u:223": " tasmātsa cittotpādaḥ avatārasaṃgṛhītaḥ /",
    "T06bsa034_u:224": " utpādya ca bodhisattvastaccittaṃ krameṇānuttarāṃ samyaksaṃbodhimadhigacchati nānutpādya /",
    "T06bsa034_u:225": " tasmādanuttarāyāḥ samyaksaṃbodheḥ sa cittotpādo mūlam /",
    "T06bsa034_u:226": " duḥkhiteṣu ca sattveṣu sa kāruṇiko bodhisattvaḥ paritrāṇābhiprāyastaccittamutpādayati /",
    "T06bsa034_u:227": " tasmātsa cittotpādaḥ karuṇāniṣyandaḥ /",
    "T06bsa034_u:228": " (Dutt 9) tañca cittotpādaṃ niśritya pratiṣṭhāya bodhisattvo bodhipakṣyeṣu dharmeṣu sattvārtha kriyāyāñca bodhisattvaśikṣāyāṃ prayujyate /",
    "T06bsa034_u:229": " tasmātsa cittotpādo bodhisattvaśikṣāyāḥ sanniśrayaḥ /",
    "T06bsa034_u:230": " evamasau prathamaścittotpādaḥ saṃgrahato 'pi mūlato 'pi niṣyandato 'pi sanniśrayato 'pi veditavyaḥ /",
    "T06bsa034_u:231": " sa ca bodhisattvasya prathamacittotpādaḥ samāsena dvividhaḥ /",
    "T06bsa034_u:232": " nairyāṇikaścānairyāṇikaśca /",
    "T06bsa034_u:233": " tatra nairyāṇiko ya utpanno 'tyantamanuvartate na punarvyāvartate /",
    "T06bsa034_u:234": " anairyāṇikaḥ punarya utpanno nātyantamanuvartate punareva vyāvartate /",
    "T06bsa034_u:235": " tasya ca cittotpādasya vyāvṛttirapi dvividhā /",
    "T06bsa034_u:236": " ātyantikī cānātyantikī ca /",
    "T06bsa034_u:237": " tatrātyantikī yatsakṛdvyāvṛttaṃ cittaṃ na punarutpadyate bodhāya /",
    "T06bsa034_u:238": " anātyantikī punaḥ yadvyāvṛttaṃ cittaṃ punaḥ punarutpadyate bodhāya /",
    "T06bsa034_u:239": " tasya khalu cittasyotpādaḥ caturbhiḥ pratyayaiścaturbhirhetubhiścaturbhirbalairveditavyaḥ /",
    "T06bsa034_u:240": " catvāraḥ pratyayāḥ katame /",
    "T06bsa034_u:241": " iha kulaputro vā kuladruhitā vā tathāgatasya vā bodhisattvasya vā acintyamatyadbhutaṃ prātihāryaṃ prabhāvaṃ paśyati saṃpratyayitasya vā 'ntikācchṛṇoti",
    "T06bsa034_u:242": " tasya dṛṣṭvā vā śrutvā vā evaṃ bhavati /",
    "T06bsa034_u:243": " mahānubhāvā bateyaṃ bodhiryasyāṃ sthitasya vā pratipannasya vā 'yamevarūpaḥ prabhā[vaḥ]",
    "T06bsa034_u:244": " idamevaṃrūpaṃ prātihāryaṃ dṛśyate ca śrūyate ca sa tadeva prabhāvadarśanaṃ śravaṇaṃ",
    "T06bsa034_u:245": " vādhipatiṃ kṛtvā mahābodhyadhimukto mahābodhau cittamutpādayati /",
    "T06bsa034_u:246": " ayaṃ prathamaḥ pratyayaścittasyotpattaye /",
    "T06bsa034_u:247": " sa na haiva prabhāvaṃ paśyati vā śṛṇoti vā aparitvanuttarāṃ bodhimārabhya saddharmaṃ śṛṇoti bodhisattvapiṭakaṃ deśyamānaṃ śrutvā ca punarabhiprasīdati",
    "T06bsa034_u:248": " abhiprasannaśca saddharmaśravaṇamadhipatiṃ kṛtvā tathāgatajñānādhimuktaḥ tathāgatajñānapratilambhāya cittamutpādayati /",
    "T06bsa034_u:249": " ayaṃ dvitīyaḥ pratyayaścittasyotpattaye /",
    "T06bsa034_u:250": " sa na haiva dharma śṛṇotyapi tu bodhisattvaḥ saddharmāntardhānimāmukhāmupagatāṃ paśyati /",
    "T06bsa034_u:251": " dṛṣṭvā ca punarasyaivaṃ bhavati aprameyāṇāṃ bata sattvānāṃ duḥkhāpagamāya bodhisattvasaddharmasthitiḥ saṃvartate /",
    "T06bsa034_u:252": " yannvahaṃ bodhisattva-saddharmacirasthitaye cittamutpādayeyaṃ yaduta eṣāmeva sattvānāṃ duḥkhāpakarṣaṇāya /",
    "T06bsa034_u:253": " [sa] saddharmadhāraṇamevādhipatiṃ kṛtvā tathāgatajñānādhimuktastathāgatajñānapratilambhāya cittamutpādayati /",
    "T06bsa034_u:254": " ayaṃ (Dutt 10) tṛtīyaḥ pratyayaścittasyotpattaye /",
    "T06bsa034_u:255": " sa na haiva saddharmāntardhāniṃ pratyupasthitāṃ paśyati apitvantayuge 'ntakāle pratyavarāntayugikān sattvāśrayān paśyati yaduta daśabhirupakleśairupakliṣṭān",
    "T06bsa034_u:256": " tadyathā mohabahulānāhrīkyānapatrāpyabahulānīrṣyāmātsaryabahulān duḥkhabahulān dauṣṭhulyabahulān kleśabahulān duścaritabahulān pramādabahulān kausīdyabahulān āśraddhyabahulāṃśca /",
    "T06bsa034_u:257": " dṛṣṭvā ca punarasyaivaṃ bhavati /",
    "T06bsa034_u:258": " mahān batāyaṃ kaṣāyakālaḥ pratyupasthitaḥ /",
    "T06bsa034_u:259": " asminnevamupakliṣṭe kāle na sulabho nihīnaḥ śrāvakapratyekabodhāvapi tāvaccittotpādaḥ prāgevānuttarāyāṃ samyaksaṃbodhau /",
    "T06bsa034_u:260": " yannvahamapi tāvaccittamutpādayeyam apyeva [nāma] mamānuśikṣamāṇā anye 'pyutpādayeyuriti /",
    "T06bsa034_u:261": " so 'ntakāle cittotpādadurlabhatāmadhipatiṃ kṛtvā mahābodhāvadhimukto mahābodhau cittamutpādayati /",
    "T06bsa034_u:262": " ayaṃ caturthaḥ pratyayaścittasyotpattaye /",
    "T06bsa034_u:263": " catvāro hetavaḥ katame /",
    "T06bsa034_u:264": " gotrasaṃpadvodhisattvasya prathamo hetuścittasyotpattaye /",
    "T06bsa034_u:265": " buddhabodhisattvakalyāṇamitraparigraho dvitīyo hetuścittasyotpattaye /",
    "T06bsa034_u:266": " sattveṣu kāruṇyaṃ bodhisattvasya tṛtīyo hetuścittasyotpattaye /",
    "T06bsa034_u:267": " saṃsāraduḥkhād duṣkaracaryāduḥkhādapi dīrghakālikādvicitrāttīvrānnirantarādabhīrutā caturtho hetuścittasyotpattaye /",
    "T06bsa034_u:268": " tatra gotrasaṃpadvodhisattvasya dharmatāpratilabdhaiva veditavyā /",
    "T06bsa034_u:269": " caturbhirākārairbodhisattvasya mitrasaṃpadveditavyā /",
    "T06bsa034_u:270": " iha bodhisattvasya mitramādita evājaḍaṃ bhavatyadhandhajātīyaṃ paṇḍitaṃ vilakṣaṇaṃ na ca kudṛṣṭipatitam /",
    "T06bsa034_u:271": " iyaṃ prathamā mitrasaṃpat /",
    "T06bsa034_u:272": " na cainaṃ pramāde viniyojayati /",
    "T06bsa034_u:273": " na pramādasthānamasyopasaṃharati /",
    "T06bsa034_u:274": " iyaṃ dvitīyā mitrasaṃpat /",
    "T06bsa034_u:275": " na cainaṃ duścirite viniyojayati na duścaritasthānamasyopasaṃharati /",
    "T06bsa034_u:276": " iyaṃ tṛtīyā mitrasaṃpat /",
    "T06bsa034_u:277": " na cainamutkṛṣṭatarebhyaḥ śraddhācchandasamādānavīryopāyaguṇebhyo vicchandayitvā nihīnatareṣu śraddhācchandasamādānavīryopāyaguṇeṣu samādāpayati",
    "T06bsa034_u:278": " tadyathā mahāyānādvicchandayitvā śrāvakayāne vā pratyekabuddhayāne vā bhāvanāmayād",
    "T06bsa034_u:279": " vicchandayitvā cintāmaye cintāmayādvicchandayitvā śrutamaye śrutamayādvicchandayitvā",
    "T06bsa034_u:280": " vaiyāvṛttyakarmaṇi śīlamayād vicchandayitvā dānamaye ityevaṃbhāgīyebhya utkṛṣṭatarebhyo",
    "T06bsa034_u:281": " guṇebhyo na vicchandayitvā evaṃbhāgīyeṣu nihīnatareṣu guṇeṣu samādāpayati /",
    "T06bsa034_u:282": " iyaṃ caturthī mitrasaṃpat /",
    "T06bsa034_u:283": " (Dutt 11)",
    "T06bsa034_u:284": " caturbhirākārai rbodhisattvaḥ karuṇābahulo bhavati sattveṣu /",
    "T06bsa034_u:285": " santi te lokadhātavo yeṣu duḥkhaṃ nopalabhyate daśasu dikṣvanantāparyanteṣu lokadhātuṣu /",
    "T06bsa034_u:286": " sa ca bodhisattvaḥ saduḥkhe loka dhātau pratyājāto bhavati yatra duḥkhamupalabhyate nāduḥkhe /",
    "T06bsa034_u:287": " parañcānyatamena duḥkhena spṛṣṭamupadrutamabhibhūtaṃ paśyati /",
    "T06bsa034_u:288": " ātmanā cā 'nyatamena duḥkhena spṛṣṭo bhavatyupadruto 'bhibhūtaḥ /",
    "T06bsa034_u:289": " punaśca paramātmānaṃ vā tadubhayaṃ vā dīrghakālikena vicitreṇa tīvreṇa nirantareṇa duḥkhena spṛṣṭamupadrutamabhibhūtaṃ paśyati /",
    "T06bsa034_u:290": " iti tasya bodhisattvasya svagotrasanniśrayeṇa prakṛtibhadratayā ebhiścaturbhirālambanairadhiṣṭhānaiḥ karuṇāmṛdumadhyādhimātrā pravarvate anyatrābhyāsataḥ",
    "T06bsa034_u:291": " caturbhiḥ kāraṇairbodhisattvaḥ sattveṣu karuṇāṃ saṃpuraskṛtya saṃsāraduḥkhāddīrghakālikādvicitrāttīvrānnirantarādapi na bibheti nottrasyati prāgeva nihīnāt /",
    "T06bsa034_u:292": " prakṛtyā sāttviko bhavati dhṛtimān balavān /",
    "T06bsa034_u:293": " idaṃ prathamaṃ kāraṇam /",
    "T06bsa034_u:294": " paṇḍito bhavati samyagupanidhyānaśīlaḥ pratisaṃkhyānabalikaḥ /",
    "T06bsa034_u:295": " idaṃ dvitīyaṃ kāraṇam /",
    "T06bsa034_u:296": " anuttarāyāṃ samyaksaṃbodhāvadhimātrayā 'dhimuktyā samanvāgato bhavati /",
    "T06bsa034_u:297": " idaṃ tṛtīyaṃ kāraṇam /",
    "T06bsa034_u:298": " sattveṣu cādhimātrayā karuṇayā samanvāgato bhavati idaṃ caturtha kāraṇam /",
    "T06bsa034_u:299": " catvāri balāni katamāni /",
    "T06bsa034_u:300": " adhyātmabalaṃ parabalaṃ hetubalaṃ prayogabalañca /",
    "T06bsa034_u:301": " tatra svaśaktipatitā yā ruciranuttarāyāṃ samyaksaṃbodhau idamucyate bodhisattvasyādhyātmabalaṃ cittasyotpattaye /",
    "T06bsa034_u:302": " paraśaktisamutpāditā tu ruciranuttarāyāṃ samyaksaṃbodhau bodhisattvasya parabalam ityucyate cittasyotpattaye /",
    "T06bsa034_u:303": " pūrvako bodhisattvasya mahāyānapratisaṃyuktakuśaladharmābhyāsa etarhi buddhabodhisattvasandarśana",
    "T06bsa034_u:304": " mātrakeṇa tadvarṇaśravaṇamātrakeṇa vā āśu cittasyottpattaye prāgeva saddharmaśravaṇena",
    "T06bsa034_u:305": " vā prabhāvadarśanena vā hetubalam ityucyate cittasyottpattaye /",
    "T06bsa034_u:306": " dṛṣṭadhārmiko bodhisattvasya satpuruṣasaṃsevā-saddharmaśravaṇacintādiko dirghakālikaḥ kuśaladharmābhyāsaḥ prayogabalam ityucyate cittasyotpattaye",
    "T06bsa034_u:307": " tatra bodhisattvasya samastavyastāṃścaturaḥ pratyayāṃścaturo hetūnāgamya sacedadhyātmabalena hetubalena ca samastābhyāṃ dvābhyāṃ balābhyāṃ taccittamutpadyate",
    "T06bsa034_u:308": " (Dutt 12) evantad dṛḍhaṃñca sārañca niścalaṃ cotpadyate /",
    "T06bsa034_u:309": " parabalaprayogabalābhyāṃ tu taccittamadṛḍhodayaṃ veditavyam /",
    "T06bsa034_u:310": " catvāri bodhisattvasya cittavyāvṛttikāraṇāni /",
    "T06bsa034_u:311": " katamāni catvāri /",
    "T06bsa034_u:312": " na gotrasaṃpanno bhavati /",
    "T06bsa034_u:313": " pāpamitraparigṛhīto bhavati /",
    "T06bsa034_u:314": " sattveṣu mandakaruṇo bhavati /",
    "T06bsa034_u:315": " saṃsāraduḥkhācca dīrghakālikādvicitrāttīvrānnirantarād bhīrurbhavati atyartha bibhetyuttasyati saṃtrāsamāpadyate /",
    "T06bsa034_u:316": " caturṇāṃ cittotpattihetūnāṃ viparyayeṇa catvāryetāni cittavyāvṛttikāraṇāni vistareṇa pūrvavadveditavyāni /",
    "T06bsa034_u:317": " dvāvimau dṛḍhaprathamacittotpādikasya bodhisattvasya lokāsādhāraṇāvāścaryādbhūtau dharmau /",
    "T06bsa034_u:318": " katamau dvau /",
    "T06bsa034_u:319": " sarvasattvāṃśca kaḍatrabhāvena parigṛhṇāti /",
    "T06bsa034_u:320": " na ca punaḥ kaḍatraparigrahadoṣeṇa lipyate /",
    "T06bsa034_u:321": " tatrāyaṃ kaḍatraparigrahadoṣaḥ /",
    "T06bsa034_u:322": " kaḍatrasyānugrahopaghātābhyāṃ kliṣṭānurodhavirodhau /",
    "T06bsa034_u:323": " tau ca bodhisattvasya na vidyete /",
    "T06bsa034_u:324": " dvāvimau dṛḍhaprathamacittotpādikasya bodhisattvasya sattveṣu kalyāṇādhyāśayau pravartete /",
    "T06bsa034_u:325": " hitādhyāśayaśca sukhādhyāśayaśca /",
    "T06bsa034_u:326": " tatra hitādhyāśayo yā akuśalāt sthānād vyutthāpya kuśale sthāne pratiṣṭhāpanakāmatā",
    "T06bsa034_u:327": " sukhādhyāśayo yā vighātināmanāthānāmapratiśaraṇānāṃ sattvānāṃ kliṣṭavarjitānugrāhakavastūṣasaṃharaṇakāmatā /",
    "T06bsa034_u:328": " dvāvimau dṛḍhaprathamacittotpādikasya bodhisattvasya prayogau /",
    "T06bsa034_u:329": " adhyāśayaprayogaḥ pratipattiprayogaśca /",
    "T06bsa034_u:330": " tatrādhyāśayaprayogo yā tasyaiva hitasukhādhyāśayasya pratidivasamanubṛṃhaṇā /",
    "T06bsa034_u:331": " pratipattiprayogaḥ pratidivasamātmanaśca buddhadharmaparipākaprayogaḥ sattvānāñca yathāśakti yathāvalamadhyāśayaprayogameva niśritya hitasukhopasaṃhāraprayogaḥ",
    "T06bsa034_u:332": " dve ime dṛḍhaprathamacittotpādikasya bodhisattvasya mahatī kuśaladharmāyadvāre /",
    "T06bsa034_u:333": " svārthaprayogaścānuttarāyāḥ samyaksaṃbodheḥ samudāgamāya /",
    "T06bsa034_u:334": " parārthaprayogaśca sarvasattvānāṃ sarvaduḥkhanirmokṣāya /",
    "T06bsa034_u:335": " yathā dve āyadvāre evaṃ dvau mahāntau kuśaladharmasannicayau dvāvaprameyau kuśaladharmaskandhau / peyālam /",
    "T06bsa034_u:336": " dve ime prathamacittotpādikasya bodhisattvasya prathamaṃ cittotpādamupādāya (Dutt 13)",
    "T06bsa034_u:337": " bodhāya kuśalaparigrahavaiśeṣye tadanyaṃ kuśalaparigrahamupanidhāya /",
    "T06bsa034_u:338": " hetuvaiśeṣyaṃ phalavaiśeṣyañca /",
    "T06bsa034_u:339": " sa khalu bodhisattvasya kuśalaparigraho 'nuttanurāyāḥ samyaksaṃbodherhetuḥ sā ca tasya phalam /",
    "T06bsa034_u:340": " na tadanyaḥ sarvaśrāvakapratyekabuddhakuśalaparigrahaḥ prāgeva tadanyeṣāṃ sattvānām /",
    "T06bsa034_u:341": " tasmādvodhisattvānāṃ kuśalaparigrahastadanyasmātsarvakuśalaparigrahāddhetubhāvataḥ phalataśca prativiśiṣṭaḥ /",
    "T06bsa034_u:342": " dvāvimau dṛḍhaprathamacittotpādikasya bodhisattvasya cittotpādānuśaṃsau /",
    "T06bsa034_u:343": " sahacittotpādācca sarvasattvānāṃ dakṣiṇīyabhūto bhavati gurubhūtaḥ puṇyakṣetraṃ pitṛkalpaḥ prajānāmavyābādhyasya ca puṇyasya parigrahaṃ karoti",
    "T06bsa034_u:344": " tatredamavyābādhyaṃ puṇyam /",
    "T06bsa034_u:345": " yena samanvāgato bodhisattvaścakravarti-dviguṇonārakṣeṇārakṣito bhavati /",
    "T06bsa034_u:346": " yasminnārakṣe sadā pratyupasthite na śaknuvanti suptamattapramattasyāpi vyāḍā vā yakṣā vā amanuṣyā vā naivāsikā vā viheṭhāṃ kartum /",
    "T06bsa034_u:347": " parivṛttajanmā punarayaṃ bodhisattvastena puṇyaparigraheṇālpābādho bhavatyarogajātīyaḥ /",
    "T06bsa034_u:348": " na ca dīrgheṇa khareṇa vā ābādhena spṛśyate /",
    "T06bsa034_u:349": " sattvārtheṣu ca sattvakaraṇīyeṣvasya vyāyacchamānasya kāyena vācā dharmañca deśayataḥ nātyarthaṃ kāyaḥ krāmyati na smṛtiḥ pramuṣyate na cittamupahanyate",
    "T06bsa034_u:350": " prakṛtyaiva tāvadgotrastho bodhisattvo mandadauṣṭhulyo bhavati /",
    "T06bsa034_u:351": " utpādita cittastu bhūyasyā mātrayā mandatara dauṣṭhulyo bhavati yaduta kāyadauṣṭhulyena cittadauṣṭhulyena ca /",
    "T06bsa034_u:352": " asiddhānyapi ca tadanya hastagatāni sattvānāmītyupadravopasargasaṃśamakāni mantrapadāni vidyāpadāni taddhastagatāni sidhyanti /",
    "T06bsa034_u:353": " kaḥ punarvādaḥ siddhāni /",
    "T06bsa034_u:354": " adhikena ca kṣāntisauratyena samanvāgato bhavati /",
    "T06bsa034_u:355": " parata-upatāpasahaḥ aparopatāpī ca /",
    "T06bsa034_u:356": " pareṇāpi ca paramupatāpyamānamupalabhyātyartha bādhyate /",
    "T06bsa034_u:357": " krodherṣyāśāṭhyamrakṣādayaścāsyopakleśāhatavegā mandāyamānāḥ kadācitsamudācarantyāśu ca vigacchanti /",
    "T06bsa034_u:358": " yatra ca grāmakṣetre prativasati tasmin bhayabhairavadurbhikṣadoṣā amanuṣyakṛtāścopadravā anutpannāśca notpadyante utpannāśca vyupaśāmyanti",
    "T06bsa034_u:359": " sa cetpunaḥ sa prathamacittotpādiko bodhisattvaḥ ekadā (Dutt 14)",
    "T06bsa034_u:360": " narakeṣvapāyabhūmāvupapadyate sa bhūyasyā mātrayā āśutaraṃ ca mucyate narakebhyaḥ /",
    "T06bsa034_u:361": " tanutarāñca duḥkhāṃ vedanāṃ vedayate bhṛśatarañca saṃvegamutpādayati teṣāñca sattvānāmantike karuṇācittatāmavyābādhya puṇyaparigrahahetoḥ /",
    "T06bsa034_u:362": " ityevaṃbhāgīyān bahūnanuśaṃsānavyābādhya puṇyaparigrahātprathamacittotpādiko bodhisattvaḥ pratyanubhavati /",
    "T06bsa034_u:363": " bodhisattvabhūmāvādhāre yogasthāne dvitīyaṃ cittotpādapaṭalaṃ [samāptam*] //",
    "T06bsa034_u:364": " (Dutt 15)",
    "T06bsa034_u:365": " Svaparārthapaṭalam (Chapter 1.3)",
    "T06bsa034_u:366": " evamutpāditacittānāṃ bodhisattvānāṃ bodhisattvacaryā katamā /",
    "T06bsa034_u:367": " samāsato bodhisattvā yatra śikṣante yathā ca śikṣante yacca śikṣante tat sarvamaikadhyamabhisaṃkṣipya bodhisattvacaryetyucyate /",
    "T06bsa034_u:368": " kutra punarbodhisattvāḥ śikṣante /",
    "T06bsa034_u:369": " saptasu sthāneṣu śikṣante /",
    "T06bsa034_u:370": " sapta sthānāni katamāni /",
    "T06bsa034_u:371": " svārthaḥ parārthaḥ tattvārthaḥ prabhāvaḥ sattvaparipākaḥ ātmano buddhadharmaparipākaḥ anuttarā ca samyaksaṃbodhiḥ saptamaṃ sthānam /",
    "T06bsa034_u:372": " uddānam /",
    "T06bsa034_u:373": " sva-parārthaśca tattvārthaḥ prabhāvaḥ paripācane /",
    "T06bsa034_u:374": " sattva svabuddhadharmāṇāṃ parā bodhiśca saptamī //",
    "T06bsa034_u:375": " svaparārthaḥ katamaḥ samāsato daśavidhaḥ svaparārtho veditavyaḥ /",
    "T06bsa034_u:376": " kevalaṃ parasambaddhaḥ hitānvayaḥ sukhānvayaḥ hetusaṃgṛhītaḥ phalasaṃgṛhītaḥ ehikaḥ āmutrikaḥ ātyantikaḥ anātyantikaśca /",
    "T06bsa034_u:377": " tatra kevalaḥ svārthaḥ parārthaśca bodhisattvena parijñāya prahātavyaḥ bodhisattvavidheḥ samatikrāntatvādananurūpatvācca /",
    "T06bsa034_u:378": " pariśiṣṭe ca śikṣitavyaḥ /",
    "T06bsa034_u:379": " tatrāyaṃ kevalaḥ svārtho bodhisattvasya yo 'nena parijñāya prahātavyo bhavati /",
    "T06bsa034_u:380": " ātmanaḥ sukhakāmasya bhogānāṃ paryeṣaṇā upabhogaśca /",
    "T06bsa034_u:381": " dharmamatsariṇo vā punaḥ sato dharmāṇāṃ buddhabodhisattvabhāṣitānāṃ paryeṃṣaṇā dhāraṇā ca /",
    "T06bsa034_u:382": " svargakāmasya svargārtha śīlaṃ vīryārambhaṃ dhyānaṃ prajñāṃ samādāya vartanā /",
    "T06bsa034_u:383": " lokāmiṣaphalābhilāṣiṇo vā punaḥ lokāmiṣanimittaṃ tathāgatacaityapūjā /",
    "T06bsa034_u:384": " lābhakāmasya vā lābhanimittaṃ lābhanirvartakaṃ mamārthaṃ pareṣāmutplāvakaṃ vicitrābhūtaguṇākhyānam /",
    "T06bsa034_u:385": " ātmanaḥ paricaryāsvīkaraṇakāmasya paricaryāsvīkaraṇārthamadharmeṇa gaṇasaṃgraho na dharmeṇa /",
    "T06bsa034_u:386": " parato dāsabhūtān sattvān dāsabhāvāddhi pramokṣayati yāvadevātmano dāsabhāvāya /",
    "T06bsa034_u:387": " (Dutt 16) bandhanabaddhān sattvān bandhanādvimokṣya svayameva badhnāti yāvadevātmanaḥ kṛtyaniṣpattaye /",
    "T06bsa034_u:388": " daṇḍādibhayabhītāṃśca sattvān parato daṇḍādibhayādvipramokṣayati yāvadeva svayameva bhayagrahaṇārtham /",
    "T06bsa034_u:389": " dṛṣṭadharmasukhavihāraśca bodhisattvasya sattvārthanidhyānavirahitaḥ kevalaḥ svārtho veditavyaḥ /",
    "T06bsa034_u:390": " ityevaṃbhāgīyo bodhisattvasya kevalaḥ svārtho vedivtayo yo bodhisattvena parijñāya prahātavyaḥ /",
    "T06bsa034_u:391": " dānaṃ punaḥ bodhisattvasya kṣāntiśca kāruṇyapūrvakaṃ vā bodhipariṇataṃ vā svarganimittaṃ vā nityakālaṃ parasambaddha eva svārtho veditavyaḥ",
    "T06bsa034_u:392": " ityetān yathānirdiṣṭānākārān sthāpayitvā tadanya etadviparyayātsvārtho bodhisattvānāṃ sarva eva parārthasambaddho veditavyaḥ /",
    "T06bsa034_u:393": " tatrāyaṃ bodhisattvasya kevalaḥ parārtho bodhisattvena parijñāya prahātavyaḥ /",
    "T06bsa034_u:394": " vipanna dṛṣṭerdānam anāgamadṛṣṭeraphaladarśinaḥ bhraṣṭaśīlasya pratipattivirahitasya pareṣāṃ dharmadeśanā /",
    "T06bsa034_u:395": " adhobhūmisamatikrāntasyādhobhūmikaśukladharmopasaṃhāro dhyānavyāvartanakuśalasya ca bodhisattvasya /",
    "T06bsa034_u:396": " tathāhi sa dhyānairvihṛtya dhyānaṃ vyāvarttya praṇidhāya yatra kāmaṃ tatra kāmadhātāvupapadyate /",
    "T06bsa034_u:397": " vaśitāprāptasya ca bodhisattvasya daśasu nikṣu vicitrairnirmāṇaiḥ vicitrāṇāṃ sattvānāmarthakriyā /",
    "T06bsa034_u:398": " ca svakṛtārthasya munestathāgatasya balavaiśāradyādisarvāveṇikabuddhadharmasaṃniśrayeṇāpramāṇeṣu sattveṣvapramāṇārthakriyā /",
    "T06bsa034_u:399": " so 'pi parārthaḥ kevalo veditavyaḥ /",
    "T06bsa034_u:400": " tatra pūrvako dvividhaḥ parārthaḥ kevalo yathā nirdiṣṭo bodhisattvena parijñāya prahātavyaḥ /",
    "T06bsa034_u:401": " tadanyatra ca kevale parārthe bhūyasyā mātrayā śikṣitavyam /",
    "T06bsa034_u:402": " ityetānākārān sthāpayitvā etadviparyayācca bodhisattvānāṃ sarvaḥ parārthaḥ svārthaḥ sambaddhaḥ /",
    "T06bsa034_u:403": " tatrāpi bodhisattvena śikṣitavyam /",
    "T06bsa034_u:404": " hitānvayaḥ svaparārtho bodhisattvasya katamaḥ /",
    "T06bsa034_u:405": " samāsataḥ pañcākāro veditavyaḥ /",
    "T06bsa034_u:406": " anavadyalakṣaṇaḥ anugrāhakalakṣaṇaḥ aihikaḥ āmutrikaḥ aupaśamikaśca /",
    "T06bsa034_u:407": " tatra yatkiṃcid bodhisattvaḥ ātmanā vā parīttaṃ prabhūtaṃ vā kuśalaparigrahaṃ kuśalopacayaṃ",
    "T06bsa034_u:408": " karoti paraṃ vā parītte prabhūte vā kuśalaparigrahe kuśalopacaye samādāpayati vinayati (Dutt 17)",
    "T06bsa034_u:409": " niveśayati pratiṣṭhāpayati /",
    "T06bsa034_u:410": " ayamanavadyalakṣaṇo bodhisattvasya hitānvayaḥ svaparārtho veditavyaḥ /",
    "T06bsa034_u:411": " yatkiṃcidvodhisattvaḥ ātmano vā parasya vā kliṣṭa varjitaṃ sukhamupasaṃharati upakaraṇasukhaṃ",
    "T06bsa034_u:412": " vā dhyānasukhaṃ vā ayaṃ bodhisattvasyānugrāhakalakṣaṇo hitānvayaḥ svaparārtho veditavyaḥ /",
    "T06bsa034_u:413": " asti bodhisattvasya svaparārtha iha-hito nāmutra /",
    "T06bsa034_u:414": " astyamutra neha /",
    "T06bsa034_u:415": " astyamutra caiha ca /",
    "T06bsa034_u:416": " asti naivāmutra neha-hitaḥ /",
    "T06bsa034_u:417": " sa punareṣa caturvidhaḥ svaparārthaḥ caturṣu dharmasamādaneṣvanupūrva yathāyogaṃ dṛṣṭavyaḥ /",
    "T06bsa034_u:418": " catvāri dharmasamādānāni katamāni /",
    "T06bsa034_u:419": " asti dharmasamādānaṃ pratyutpanna-sukhāmāyatyāṃ duḥkhavipākam /",
    "T06bsa034_u:420": " asti pratyutpannaduḥkhamāyatyāṃ sukhavipākam /",
    "T06bsa034_u:421": " asti pratyutpannasukhamāyatyāṃ sukhavipākam /",
    "T06bsa034_u:422": " asti pratyutpannaduḥkhamāyatyāṃ duḥkhavipākam /",
    "T06bsa034_u:423": " vibhaṅgā eṣāṃ yathāsūtrameva veditavyāḥ /",
    "T06bsa034_u:424": " tatra nirvāṇaṃ nirvāṇaṃsaṃprāpakaśca nirvāṇapakṣyā laukikalokottarā dharmā ityeṣa",
    "T06bsa034_u:425": " samāsato bodhisattvasya hitānvaya aupaśamikaḥ svaparārthaḥ sarvaprativiśiṣṭo niruttaro veditavyaḥ /",
    "T06bsa034_u:426": " sukhānvayo bodhisattvasya svaparārthaḥ katamaḥ /",
    "T06bsa034_u:427": " samāsataḥ pañcavidhena sukhena saṃgṛhīto veditavyaḥ /",
    "T06bsa034_u:428": " tatredaṃ pañcavidhaṃ sukham /",
    "T06bsa034_u:429": " hetusukhaṃ veditasukhaṃ duḥkhaprātipakṣikaṃ sukhaṃ veditopacchedasukhamavyabādhyañca pañcam sukham /",
    "T06bsa034_u:430": " tatra sukhapakṣyadvaya mindriyaṃ viṣayaśca /",
    "T06bsa034_u:431": " taddhetukaśca yaḥ sparśaḥ sukhavedanīyaḥ yacca kiñcidiṣṭaphalaṃ karma dṛṣṭe dharme abhisaṃparāye vā tatsarvamaikadhyamabhisaṃkṣipya hetusukhamityucyate",
    "T06bsa034_u:432": " nāstyata uttari nāstyato bhūyaḥ /",
    "T06bsa034_u:433": " duḥkhapraśamanāpekṣaḥ ebhireva hetusukhasaṃgṛhītaistribhiḥ kāraṇaiḥ saṃbhūtaḥ kāyacittānugrahakaro 'nubhavo veditasukhamityucyate /",
    "T06bsa034_u:434": " tatpunaḥ samāsato dvividhaṃ sāsravamanāsravañca /",
    "T06bsa034_u:435": " tatra yadanāsravaṃ tacchaikṣamaśaikṣañca /",
    "T06bsa034_u:436": " sāsravaṃ punaḥ traidhātukaṃ kāmarūpārūpyapratisaṃyuktam /",
    "T06bsa034_u:437": " tatpunaḥ sarva traidhātukaṃ yathāyogaṃ ṣaḍvidhamāyatanabhedena cakṣuḥsaṃsparśajaṃ yāvanmanaḥsaṃsparśajam /",
    "T06bsa034_u:438": " tatpunaḥ ṣaḍvidhaṃ dvividham /",
    "T06bsa034_u:439": " kāyikaṃ caitasikañca /",
    "T06bsa034_u:440": " tatra pañcavijñānakāyasaṃprayuktaṃ kāyikaṃ manovijñānasaṃprayuktaṃ caitasikam /",
    "T06bsa034_u:441": " śītoṣṇakṣutpipāsādikānāmanekavidhānāṃ duḥkhānāṃ bahunānāprakārāṇāmutpannotpannānāṃ (Dutt 18)",
    "T06bsa034_u:442": " śītoṣṇakṣutpipāsādiduḥkhapratikāreṇa praśamāt tasminneva duḥkhopaśamamātrake yā sukhabuddhirutpadyate idamucyate duḥkhaprātipakṣikaṃ sukham",
    "T06bsa034_u:443": " saṃjñāveditanirodhasamāpattirveditopacchedasukhamityucyate /",
    "T06bsa034_u:444": " avyābādhyasukhaṃ punaḥ samāsataścaturākāraṃ veditavyam /",
    "T06bsa034_u:445": " naiṣkramyasukhaṃpravivekasukhamupaśamasukhaṃ saṃbodhisukhañca /",
    "T06bsa034_u:446": " samyageva śraddhayā agārādanāgārikāṃ pravrajitasya āgārikavicitravyāsaṅgaduḥkhanirmokṣānnaiṣkramyasukhamityucyate /",
    "T06bsa034_u:447": " kāmapāpakākuśaladharmaprahāṇavivekātprathame dhyāne vivekajaṃ prītisukhaṃ pravivekasukhamityucyate /",
    "T06bsa034_u:448": " dvitīyādiṣu dhyāneṣu vitarkavicāropaśamādu paśamasukhamityucyate /",
    "T06bsa034_u:449": " sarvakleśātyantavisaṃyogājjñeyavastuyathābhūtābhisaṃbodhācca yatsukhamidamucyate saṃbodhisukham /",
    "T06bsa034_u:450": " tatra hetusukhaṃ sukhahetutvāt sukhaṃ na svabhāvataḥ /",
    "T06bsa034_u:451": " veditasukhaṃ na hetubhāvādapi tu svabhāvata eva /",
    "T06bsa034_u:452": " duḥkha-prātipakṣikaṃ sukhaṃ na ca hetubhāvānnāpi svabhāvataḥ api tu duḥkhopaśama-mātrad duḥkhāpakarṣaṇāt sukham /",
    "T06bsa034_u:453": " veditopacchedasukhaṃ na hetubhāvānna svābhāvyānna duḥkhāpakarṣaṇādapi tu yatkiṃcidveditam /",
    "T06bsa034_u:454": " idamatra duḥkhasyeti kṛtvā pāramārthikasya duḥkhasya tāvatkālikvavihāra-vyupaśamāt sukham /",
    "T06bsa034_u:455": " avyābādhya-sukha-saṃgṛhītaṃ paścimaṃ saṃbodhisukhamāyatyāṃ ca tasyaiva pāramārthikasya",
    "T06bsa034_u:456": " duḥkhasyātyanta-vyupaśamād dṛṣṭe ca dharme sarva-kleśa-pakṣyasya dauṣṭhulyagyāśrayagatasyātyantoparamāt sukham /",
    "T06bsa034_u:457": " tadavaśiṣṭamavyābādhya-sukhaṃ tasyaiva paścimasyānukūlatvāt tatpakṣyatvāt tadāvāhakatvāt avyābādhyasukhaṃ veditavyam /",
    "T06bsa034_u:458": " tatra bodhisattvo yadeva hitapakṣyaṃ sukhaṃ tadeva sattvānāmupasaṃharet natu ahitapakṣyam /",
    "T06bsa034_u:459": " ahitapakṣyaṃ punaḥ sukhaṃ yathābhūtaṃ samyakprajñayā parijñāya tasmāt sattvān vicchandayecchaktitaśca tasyāpakarṣāpahārāya vyāyaccheta /",
    "T06bsa034_u:460": " duḥkhānugatamapi yaddhitaṃ syāt tadvodhisattvena sahaiva duḥkhena sahaiva daurmanasyenākāmakānāṃ sattvānāmupasaṃhartavyamupāyakauśalya-saṃniśrayeṇa",
    "T06bsa034_u:461": " sukhānugatañcāpi yadahitaṃ syāttadapi sahaiva sukhena saha saumanasyena kāmakānāṃ sattvānāmapahartavyamapakarṣitavya mupāyakauśalya-saṃniśrayeṇa",
    "T06bsa034_u:462": " tatkasya hetauḥ /",
    "T06bsa034_u:463": " sukhāyaiva sa (Dutt 19)",
    "T06bsa034_u:464": " āyatyāṃ sattvānāṃ niyato veditavyaḥ /",
    "T06bsa034_u:465": " yo 'sau duḥkhena saha hitopasaṃhāraḥ sukhena ca sahāhitāpakarṣaḥ /",
    "T06bsa034_u:466": " ataeva bodhisattvaḥ sattveṣu yo hitakāmaḥ arthataḥ sukhakāmo 'pi sa jñeyaḥ /",
    "T06bsa034_u:467": " yo hitapradaḥ sukhaprado 'pi sa jñeyaḥ /",
    "T06bsa034_u:468": " tathā hi hitaṃ hetusthānīyaṃ sukhaṃ phalasthānīyam /",
    "T06bsa034_u:469": " tasmātsukhānugata eva sa sattveṣu veditavyaḥ /",
    "T06bsa034_u:470": " yaḥ kaściddhitānugataḥ tatra yacceṣṭaphalaṃ karma dṛṣṭe dharme abhisaṃparāye ca hetusukhasaṃgṛhītaṃ",
    "T06bsa034_u:471": " yacca duḥkhaprātipakṣikaṃ yacca vedito pacchedasukhaṃ yaccāvyābādhyasukham etadekāntena",
    "T06bsa034_u:472": " nirvimarṣo bodhisattvaḥ sattveṣūpasaṃharet /",
    "T06bsa034_u:473": " etaddhyanugrāhakaṃ cānavadyañca /",
    "T06bsa034_u:474": " vedita sukhamindriyaviṣayasparśasaṃgṛhītañca hetusukhaṃ yatsaṃkleśāya vā kliṣṭaṃ vā sāvadyamahitamapathyaṃ tannopasaṃharet /",
    "T06bsa034_u:475": " yatpunarasaṃkleśāyāsaṃkliṣṭaṃ vā 'navadyaṃ hitaṃ pathyaṃ ca tadvodhisattvaḥ sattveṣūpasaṃhared yathāśakti yathābalam /",
    "T06bsa034_u:476": " api cātmanā tathaiva samācarecchikṣeta pratyanubhavedityayaṃ bodhisattvānāṃ hitasukhānvayaḥ svaparārtho veditavyaḥ /",
    "T06bsa034_u:477": " nāta uttari nāto bhūyaḥ /",
    "T06bsa034_u:478": " tatra katamo bodhisattvasya hetuphalasaṃgṛhītaḥ svaparārthaḥ /",
    "T06bsa034_u:479": " samāsatastrividho hetustrividhameva ca phalaṃ veditavyam /",
    "T06bsa034_u:480": " vipākahetuḥ vipākaphalaṃ puṇyahetuḥ puṇyaphalaṃ jñānahetuḥ jñānaphalam /",
    "T06bsa034_u:481": " vipākaḥ katamaḥ /",
    "T06bsa034_u:482": " samāsato 'ṣṭavidho vipākaḥ /",
    "T06bsa034_u:483": " āyuḥsaṃpat varṇasaṃpat kulasaṃpat aiśvaryasaṃpat ādeyavākyatā maheśākhyatā manuṣyatvaṃ balameva cāṣṭamam /",
    "T06bsa034_u:484": " dīrghāyuṣkaṃ cirasthitikatā bodhisattvasyāyuḥsaṃpat /",
    "T06bsa034_u:485": " abhirūpatā darśanīyatā prāsādikatvaṃ varṇasaṃpat /",
    "T06bsa034_u:486": " ucceṣu kuleṣu pratyājātiḥ kulasaṃpat /",
    "T06bsa034_u:487": " mahābhogatā mahāpakṣatā mahāparivāritā ca aiśvaryasaṃpat /",
    "T06bsa034_u:488": " yatpunaḥ śraddheyo bhavati pratyayitaḥ sattvānāmutpannotpanneṣvadhikaraṇeṣu prāmāṇikatvena ratheyaḥ kāṃsakūṭatūlākūṭādibhinirmāyāśāṭhyena /",
    "T06bsa034_u:489": " nikṣipyasya ca draviṇasyānabhidroho bhavatyavisaṃvādakaḥ /",
    "T06bsa034_u:490": " tannidānañca sattvānāṃ gṛhītavākyo bhavati /",
    "T06bsa034_u:491": " iyamucyate ādeyavacanatā /",
    "T06bsa034_u:492": " mahadyaśaḥ khyātiścāsya loke prathitā bhavati yaduta śauryaṃ vā vīrya vā dhairyaṃ",
    "T06bsa034_u:493": " vā vaicakṣaṇyaṃ vā naipuṇyaṃ vā sauśīlyaṃ vā vicitraśilpakarmasthānātirekataratama-kauśalyaṃ vā ārabhya /",
    "T06bsa034_u:494": " (Dutt 20) tannidānañca gururbhavati mahājanakāyasya satkaraṇīyo gurukaraṇīyo mānanīyaḥ pūjanīyaḥ /",
    "T06bsa034_u:495": " iyamucyate maheśākhyatā /",
    "T06bsa034_u:496": " puruṣabhāvaḥ puruṣendriyeṇa samanvāgato manuṣyatvam /",
    "T06bsa034_u:497": " alpābādhatā arogajātīyatā mahotsāhatā ca prakṛtyā balasaṃpat /",
    "T06bsa034_u:498": " vipākahetuḥ katamaḥ ahiṃsā sattveṣvahiṃsāśayaścāyuḥsaṃpado hetuḥ /",
    "T06bsa034_u:499": " ālokaśucivastradānaṃ varṇasaṃpado hetuḥ /",
    "T06bsa034_u:500": " nihatamānatā sattveṣu kuśalasaṃpado hetuḥ /",
    "T06bsa034_u:501": " dānamarthiṣu copakaraṇavikaleṣu caiśvaryasaṃpado hetuḥ /",
    "T06bsa034_u:502": " satyavacano 'piśunā 'paruṣā 'saṃbhinnapralāpābhyāsaḥ ādeyavacanatāyā hetuḥ /",
    "T06bsa034_u:503": " āyatyāmātmani vicitraguṇādhānapraṇidhānavato ratnatrayapūjā gurupūjā maheśākhyatāyā hetuḥ /",
    "T06bsa034_u:504": " manuṣyabhāve cābhiratiḥ strībhāve vidveṣaśca /",
    "T06bsa034_u:505": " tatrādīnavadarśinaḥ /",
    "T06bsa034_u:506": " pareṣāñca manuṣyatvopasaṃhārau dvābhyāṃ kāraṇābhyām /",
    "T06bsa034_u:507": " vicchandanatayā ca strīṇāṃ strībhāvābhiratānāṃ [ca] strībhāvāt /",
    "T06bsa034_u:508": " vinirmokṣaṇatayā ca dharmeṇa puruṣendriyavipralopāyopāttānāmupanītānāṃ manuṣyāṇāṃ manuṣyatvasya hetuḥ /",
    "T06bsa034_u:509": " kāyena sattvānāṃ vaiyāvṛtya kriyā sahāyakriyā utpannotpanneṣu kṛtyeṣu yathāśakti",
    "T06bsa034_u:510": " yathābalaṃ dharmeṇāsāhasena bhakta-tarpaṇa-yavāgupānānāṃ ca vṛṣyāṇāmutsāhakarāṇāmannapānānāṃ",
    "T06bsa034_u:511": " sattveṣūpasaṃhāro balasampado hetuḥ /",
    "T06bsa034_u:512": " ityaṣṭavidhasya vipākasyāyamaṣṭavidho heturveditavyaḥ /",
    "T06bsa034_u:513": " sa punarayaṃ hetuḥ samāsatastribhiḥ kāraṇaiḥ puṣṭo bhavati paripūrṇasya puṣṭasyodārasya vipākasyābhinirvṛttaye /",
    "T06bsa034_u:514": " trīṇi kāraṇāni katamāni /",
    "T06bsa034_u:515": " cittaśuddhiḥ prayoga śuddhiḥ kṣetraśuddhiśca /",
    "T06bsa034_u:516": " tatra yā ca śuddhāśayatā anuttarāyāṃ samyaksaṃbodhau teṣāṃ kuśalamūlānāṃ pariṇamanād",
    "T06bsa034_u:517": " yā ca tīvrāśayatā ghanarasenodāreṇa prasādenādhyācaraṇād yā ca sahadhārmikasya darśanenābhipramodanā",
    "T06bsa034_u:518": " yā ca pratidivasaṃ pratikṣaṇaṃ tadanudharmameva bahulamanuvitarkaṇānuvicāraṇā /",
    "T06bsa034_u:519": " iyamucyate cittaśuddhiḥ /",
    "T06bsa034_u:520": " tatra yo dīrghakālābhyāso nirantarakāritā [ca] nipuṇakāritā ca pareṣāñcāsamātte tasmin",
    "T06bsa034_u:521": " kuśale samādāpanāya varṇavāditā samātte vā punaḥ saṃharṣaṇāya varṇavāditā teṣāmeva",
    "T06bsa034_u:522": " ca tasmin kuśalamūle sanniveśanā pratiṣṭhāpanā /",
    "T06bsa034_u:523": " (Dutt 21) iyamucyate prayogaśuddhiḥ /",
    "T06bsa034_u:524": " tatra samāsataḥ prayogasya samyaksampādanāttasyaiva ca samyakprayogasya phale 'vasthāpanā tkṣetraśuddhirveditavyā /",
    "T06bsa034_u:525": " tatra vipākaphalaṃ katamat /",
    "T06bsa034_u:526": " āyuḥsaṃpanno bodhisattvo dīrghakālaṃ kuśalapakṣe prayujyate prabhūtañca kuśalamūlopacayaṃ karoti svārtha parārthañcārabhya /",
    "T06bsa034_u:527": " idamāyuḥsaṃpadaḥ phalam /",
    "T06bsa034_u:528": " varṇasaṃpanno bodhisattvaḥ priyo bhavati mahājanakāyasya /",
    "T06bsa034_u:529": " priyatvāccābhigamanīyo bhavati /",
    "T06bsa034_u:530": " tayā ca manojñarūpatayā sammukhībhāvopagamanāccāsya mahājanakāyo vacanaṃ śrotavyaṃ kartavyaṃ manyate /",
    "T06bsa034_u:531": " idaṃ varṇasaṃpadaḥ phalaṃ bodhisattvasya veditavyam /",
    "T06bsa034_u:532": " kulasaṃpanno bodhisattvaḥ sammato bhavati mahājanakāyasya pūjyaśca praśasyaśca /",
    "T06bsa034_u:533": " sammatatvācca pūjyatvātpraśasyatvād yatra yatra vastuni sattvān samādāpayati te tejograstāstatra tatrāśu pratipadyante na vivadante na viceṣṭante 'kriyāyai /",
    "T06bsa034_u:534": " idaṃ kulasaṃpadaḥ phalaṃ bodhisattvasya veditavyam /",
    "T06bsa034_u:535": " aiśvaryasaṃpanno bodhisattvo dānena sattvān saṃgṛhṇāti paripācayati /",
    "T06bsa034_u:536": " idamaiśvaryasaṃpado bodhisattvasya phalaṃ veditavyam /",
    "T06bsa034_u:537": " ādeyavacano bodhisattvaḥ priyavāditayā arthacaryayā samānārthatayā ca sattvān gṛhṇāti paripācayati /",
    "T06bsa034_u:538": " idamādeyavacanatāyā bodhisattvasya phalaṃ veditavyam /",
    "T06bsa034_u:539": " maheśākhyo bodhisattvaḥ sattvānāṃ vicitraiḥ kṛtyakaraṇīyaiḥ sahāyībhāvaṃ gacchannupakārī bhavati /",
    "T06bsa034_u:540": " yenopakāre ṇāvabaddhacittāḥ sattvā asya gauravāt kṛtajñatayā ca laghuladhvevājñāmanuvartante satkṛtyādareṇa /",
    "T06bsa034_u:541": " idaṃ maheśākhyatāyā bodhisattvasya phalaṃ veditavyam /",
    "T06bsa034_u:542": " manuṣyabhūto bodhisattvaḥ purūṣendriyeṇa samanvāgato bhājanabhūto bhavati sarvaguṇānāṃ sarvavyavasāyānāṃ sarvajñeyapravicayānām /",
    "T06bsa034_u:543": " viśāradaśca bhavatyanāvṛtagatiḥ sarvasattvasarvakālopasaṃkramaṇasaṃbhāṣaṇasaṃvāsasaṃbhogaraho vihārāṇam idaṃ puruṣatva phalaṃ bodhisattvasya veditavyam /",
    "T06bsa034_u:544": " balasaṃpanno bodhisattvaḥ akhinno bhavati kuśaladharmārjanaprayogeṇa sattvānugrahaprayogeṇa ca /",
    "T06bsa034_u:545": " ārabdhavīryaśca bhavati dṛḍhavīryaḥ kṣiprābhijñaśca bhavati /",
    "T06bsa034_u:546": " idaṃ balasaṃpado bodhisattvasya phalaṃ veditavyam /",
    "T06bsa034_u:547": " itīdaṃ bodhisattvānāmaṣṭavidhasya vipākasyāṣṭavidhaṃ phalaṃ yadbhavati sattvānāṃ (Dutt 22)",
    "T06bsa034_u:548": " copakārāya buddhadharmāṇāścodayāyānukūlamanuguṇam /",
    "T06bsa034_u:549": " asmin khalu bodhisattvo vipākaphale vyavasthitaḥ svayañca śakto bhavati pratibalaḥ sattvānāṃ vicitraprabhūtārthakaraṇe /",
    "T06bsa034_u:550": " te 'pi cāsya vineyā niyojyā bhavanti yathākāmakaraṇīyāya yaduta svārthakriyāmārabhya /",
    "T06bsa034_u:551": " svayañcedayaṃ bodhisattvaḥ pratibalaḥ syādvineyāścāsya na niyojyā bhaveyuḥ /",
    "T06bsa034_u:552": " evamasya na pracurā syānna pradakṣiṇā parārthakriyā yenāyaṃ na śaknuyāt parārthaṃ kartum /",
    "T06bsa034_u:553": " svayañcedayaṃ bodhisattvaḥ aśaktaḥ syādapratibalo vineyāścāsya niyojyāḥ syuḥ svārthakriyāmārabhyaivamapi",
    "T06bsa034_u:554": " bodhisattvasya parārthakriyā na pracurā na pradakṣiṇā syād yenāyaṃ na śaknuyāt parārtha kartum /",
    "T06bsa034_u:555": " tasmādubhayasānnidhye ubhayasaṃpadiṃ satyāṃ bodhisattvasya sattvārthakriyā pracurā bhavati pradakṣiṇā yena śaknoti parārthaṃ kartum /",
    "T06bsa034_u:556": " tathābhūtaścāsau bodhisattvaḥ ātmanaśca buddhadharmān sattvāṃśca triṣu yāneṣu kṣiprameva paripācayati /",
    "T06bsa034_u:557": " ātmanā cānuttarāṃ samyaksaṃbodhimadhisaṃbudhyate /",
    "T06bsa034_u:558": " paripakvāṃśca sattvān vimocayati /",
    "T06bsa034_u:559": " tadanena paryāyeṇa bodhisattvānāṃ yasmādaṣṭavidhaṃ vipākaphalaṃ hitasukhāya sattvānāṃ saṃvartate /",
    "T06bsa034_u:560": " tasmād yaḥ sarvasattvānāṃ bandhyo nirarthaḥ saṃsāraḥ sa teṣāmavandhyaśca mahārthaśca bhavati /",
    "T06bsa034_u:561": " tatra katamat puṇyam /",
    "T06bsa034_u:562": " katamajjñānam /",
    "T06bsa034_u:563": " puṇyamucyate samāsatastisraḥ pāramitāḥ /",
    "T06bsa034_u:564": " dānapāramitā śīlapāramitā kṣāntipāramitā ca /",
    "T06bsa034_u:565": " jñānaṃ punarekā pāramitā yaduta prajñāpāramitā /",
    "T06bsa034_u:566": " vīryapāramitā dhyānapāramitā ca puṇyapakṣyā jñānapakṣyā ca veditavyā /",
    "T06bsa034_u:567": " yadvīrya niśritya dānaṃ dadāti śīlaṃ vā samādatte rakṣati maitryādīni cāpramāṇāni bhāvayati /",
    "T06bsa034_u:568": " idamevaṃbhāgīyaṃ puṇyapakṣyaṃ vīryam /",
    "T06bsa034_u:569": " yatpunarvīryaṃ niśritya śrutacintābhāvanāmayyāṃ prajñāyāṃ yogaṃ karoti skandhakauśalyaṃ",
    "T06bsa034_u:570": " vā karoti dhātukauśalyamāyatanakauśalyaṃ pratītyasamutpādakuśalyaṃ sthānāsthānakauśalyaṃ",
    "T06bsa034_u:571": " duḥkhaṃ vā duḥkhataḥ samudayaṃ vā samudayato nirodhaṃ vā nirodhato mārgaṃ vā mārgataḥ pratyavekṣate /",
    "T06bsa034_u:572": " kuśalākuśalāndharmān sāvadyānanavadyān hīnapraṇītān kṛṣṇaśuklasapravibhāgapratītyasamutpannān dharmān yathābhūtaṃ pravicinoti pratyavekṣate",
    "T06bsa034_u:573": " idamucyate jñānapakṣyaṃ vīryam /",
    "T06bsa034_u:574": " yaddhyānaṃ niśrityaṃ dānaṃ vā dadāti śīlaṃ vā samādatte rakṣati maitryādīni cāpramāṇāni bhāvayati /",
    "T06bsa034_u:575": " idamevaṃbhāgīyaṃ puṇyapakṣyaṃ dhyānam /",
    "T06bsa034_u:576": " (Dutt 23) yatpunardhyānaṃ niśritya śrutacintābhāvanāyyāṃ prajñāyāṃ yogaṃ karoti skandhakauśalyaṃ vā pūrvavat sarvaṃ vaktavyaṃ tadyathā vīrye",
    "T06bsa034_u:577": " idamucyate jñānapakṣyaṃ dhyānam /",
    "T06bsa034_u:578": " taccaitat puṇyajñānaṃ samāsataḥ ṣaḍvidhaṃ bhavati /",
    "T06bsa034_u:579": " apramāṇaṃ tvetadekaikaprabhedato veditavyam /",
    "T06bsa034_u:580": " puṇyajñānahetuḥ katamaḥ /",
    "T06bsa034_u:581": " samāsatastrayaḥ puṇyajñānahetavo veditavyāḥ /",
    "T06bsa034_u:582": " puṇyajñānapratilambhasthānopacayāya yacchandaḥ anukūlo 'vidhuraḥ pratyayaḥ pūrvakaśca puṇyajñānābhyāsaḥ /",
    "T06bsa034_u:583": " tatrāyamavidhuraḥ pratyayaḥ yā viparītasya ca pratyayasyāpratyupasthānamasannihitatā /",
    "T06bsa034_u:584": " aviparītasya ca pratyayasya pratyupasthānaṃ sannihitatā /",
    "T06bsa034_u:585": " tatra yā pāpamitramāgamya viparītā puṇyajñānadeśanā viparītena vā manaskāreṇa viparītagrāhitā /",
    "T06bsa034_u:586": " idamucyate viparītapratyasānnidhyam /",
    "T06bsa034_u:587": " etadviparyayeṇa śuklapakṣeṇa aviparītapratyayasānnidhyaṃ veditavyam /",
    "T06bsa034_u:588": " ye ca puṇyajñānapratilambhasthityupacayāya prayuktasyāntarāyāḥ /",
    "T06bsa034_u:589": " teṣāñca vivarjanamanutpādaḥ pratyayo 'vidhura ityucyate bodhisattvasya puṇyajñānayoḥ /",
    "T06bsa034_u:590": " eṣāṃ trayāṇāṃ hetūnāmanyatamavaikalyānnāpi puṇyasya nāpi jñānasya prasūtirveditavyā /",
    "T06bsa034_u:591": " puṇyajñānaphalaṃ katamat /",
    "T06bsa034_u:592": " puṇyamāśritya bodhisattvo 'kṣataḥ saṃsāre saṃsarati nātyarthaṃ duḥkhairbādhyamānaḥ /",
    "T06bsa034_u:593": " yathepsitañca sattvārthaṃ sattvānugrahaṃ śaknoti kartum /",
    "T06bsa034_u:594": " jñānamāśritya bodhisattvaḥ samyak puṇyaparigrahaṃ karoti na mithyā vicitrāprameyakauśalyakriyayā ca yāvadanuttarāṃ samyaksaṃbodhimabhisaṃbudhyate",
    "T06bsa034_u:595": " itīdaṃ samāsena puṇyajñānaphalaṃ yathāyogaṃ caturvidhaṃ veditavyam /",
    "T06bsa034_u:596": " apramāṇantve tatprakāraprabhedataḥ /",
    "T06bsa034_u:597": " tatra yaśca vipāko yaśca vipākaheturyacca vipākaphalaṃ sarvametatpuṇyāśritaṃ puṇyaprabhavam /",
    "T06bsa034_u:598": " puṇyaṃ punarjñānāśritaṃ jñānaprabhavam tasmādubhayametatpradhānamanuttarāyai samyaksaṃbodhaye /",
    "T06bsa034_u:599": " puṇyaṃ pradhānaṃ jñānaṃ punarnirūttaram puṇyajñānaṃ tadanyataravaikalyādayaṃ bodhisattvo 'nuttarāṃ samyaksaṃbodhiṃ nādhigacchet /",
    "T06bsa034_u:600": " ityayaṃ bodhisattvasya hetuphalasaṃgṛhītaḥ svaparārtho veditavyaḥ /",
    "T06bsa034_u:601": " tatra katamo bodhisattvasya dṛṣṭadhārmikaḥ svaparārthaḥ /",
    "T06bsa034_u:602": " katamaḥ sāṃparāyikaḥ /",
    "T06bsa034_u:603": " yuktena śilpasthānakarmasthānena puruṣakāreṇa yā bhogānāmarjanā /",
    "T06bsa034_u:604": " teṣāmeva copārjitānāṃ bhogānāṃ mātrayopabhogaḥ /",
    "T06bsa034_u:605": " pūrvakasya ceṣṭaphalasya karmaṇo vipakvavipākasya (Dutt 24)",
    "T06bsa034_u:606": " yo dṛṣṭe dharme phalopabhogaḥ /",
    "T06bsa034_u:607": " dhyānavyāvartanakuśalasya ca bodhisattvasya dṛṣṭadharmasukhavihārārthaṃ dṛṣṭa eva ca dharme tatsanniśrayo na parārthaprasādhanārthaṃ dhyānasanniśrayaḥ",
    "T06bsa034_u:608": " yacca dṛṣṭadharmanirvāṇaṃ tathāgatabhūtasya ye ca laukikalokottarā dṛṣṭadharmanirvāṇasaṃprāpakāḥ saṃskṛtā dharmāḥ /",
    "T06bsa034_u:609": " ayamucyate bodhisattvasya dṛṣṭadhārmikā eva svārthaḥ /",
    "T06bsa034_u:610": " yathā bodhisattvasyaivaṃ pareṣāmapi parārtho veditavyaḥ /",
    "T06bsa034_u:611": " ye sattvā bodhisattvavinītāḥ /",
    "T06bsa034_u:612": " tatra yā ca kāmadhātau bhogasaṃpatparatra yā cātmabhāvasaṃpat paratra /",
    "T06bsa034_u:613": " yā ca paratra dhyānārūpyopapattiḥ tasyāśca paratra bhogātmabhāvasaṃpado dhyānārūpyopapatteśca",
    "T06bsa034_u:614": " yā dṛṣṭe dharme sahaiva duḥkhena sahaiva daurmanasyena pratisaṃkhyāya pratisaṃkhyāya hetvāsevanā /",
    "T06bsa034_u:615": " ayaṃ sāṃparāyika eva bodhisattvasya svaparārtho veditavyaḥ /",
    "T06bsa034_u:616": " yā punardṛṣṭe dharme sahaiva sukhena sahaiva saumanasyena bhogātmabhāvasaṃpado hetvāsevanā /",
    "T06bsa034_u:617": " yā cehāhānabhāgīyā dhyānārūpyasamāpattiḥ /",
    "T06bsa034_u:618": " dṛṣṭadharmasāṃparāyikaḥ svaparārtho veditavyaḥ /",
    "T06bsa034_u:619": " ātyantikaḥ svaparārthaḥ katamaḥ /",
    "T06bsa034_u:620": " katamaścānātyantikaḥ /",
    "T06bsa034_u:621": " kāmadhātau bhogātmabhāvasaṃpattiḥ sahetuphalā laukikī ca pṛthagjanānāṃ śuddhiḥ sahetuphalā anātyantikaḥ svaparārthaḥ /",
    "T06bsa034_u:622": " sarvātyantakleśaprahāṇamāryāṣṭāṅgaśca mārgaḥ tadāśrayeṇa ca ye laukikāḥ kuśalā dharmāḥ pratilabdhāḥ /",
    "T06bsa034_u:623": " ayamucyate ātyantikaḥ svaparārthaḥ /",
    "T06bsa034_u:624": " tatra tribhiḥ kāraṇairātyantikatā anātyantikatā ca veditavyā /",
    "T06bsa034_u:625": " svabhāvataḥ parihāṇitaḥ phalopabhoga parikṣayataśca /",
    "T06bsa034_u:626": " tatra svabhāvato nirvāṇamātyantikam /",
    "T06bsa034_u:627": " saṃskṛtaṃ sarvamevānātyantikam /",
    "T06bsa034_u:628": " āryāṣṭāṅgo mārgaḥ aparihāṇīyatvādaphalopa bhogāparikṣayādātyantikaḥ /",
    "T06bsa034_u:629": " tadanye kuśalasāstravā dharmāḥ parihāṇitaḥ phalopabhogaparikṣayataścānātyantikāḥ /",
    "T06bsa034_u:630": " ityayaṃ bodhisattvānāṃ daśavidhaḥ svaparārthaḥ samāsavistarataḥ yatra bodhisattvairyathāśakti yathābalaṃ śikṣitavyam nāta ūttari nāto bhūyaḥ",
    "T06bsa034_u:631": " atīte 'pyadhvanyanāgate 'pi ye svaparārthe śikṣitavantaḥ śikṣiṣyante sarve te 'sminneva daśavidhe svaparārthe /",
    "T06bsa034_u:632": " nāta uttari nāto bhūyaḥ /",
    "T06bsa034_u:633": " bodhisattvabhūmāvādhāre yogasthāne svaparārthapaṭalaṃ tṛtīyaṃ samāptam /",
    "T06bsa034_u:634": " (Dutt 25)",
    "T06bsa034_u:635": " Tattvārtha-paṭalam (Chapter 1.4)",
    "T06bsa034_u:636": " tattvārthaḥ katamaḥ /",
    "T06bsa034_u:637": " samāsato dvividhaḥ /",
    "T06bsa034_u:638": " yathāvadbhāvikatāñca dharmāṇāmārabhya yā dharmāṇāṃ bhūtatā yāvadbhāvikatāñcārabhya yā dharmāṇāṃ sarvatā /",
    "T06bsa034_u:639": " iti bhūtatā sarvatā ca dharmāṇāṃ samastastattvārtho veditavyaḥ /",
    "T06bsa034_u:640": " sa punareva tattvārthaḥ prakārabhedataścaturvidhaḥ /",
    "T06bsa034_u:641": " lokaprasiddho yuktiprasiddhaḥ kleśāvaraṇaviśuddhijñānagocaro jñeyāvaraṇaviśuddhijñānagocaraśca /",
    "T06bsa034_u:642": " tatra laukikānāṃ sarveṣāṃ yasmin vastuni saṃketasaṃvṛtisaṃstavanāgamapraviṣṭayā buddhyā darśanatulyatā bhavati tadyathā pṛthivyāṃ pṛthivyaiveyaṃ nāgniriti /",
    "T06bsa034_u:643": " yathā pṛthivyāmevamagnāvapsu vāyau rūpeṣu śabdeṣu gandheṣu raseṣu spraṣṭavyeṣu bhojane",
    "T06bsa034_u:644": " pāne yāne vastre alaṅkāropavicāre bhāṇḍopaskare gandhamālyavilepane nṛtyagītavāditre",
    "T06bsa034_u:645": " āloke strīpuruṣaparicaryāyāṃ kṣetrāpaṇagṛhavastuni sukhaduḥkhe duḥkhamidaṃ na sukhaṃ",
    "T06bsa034_u:646": " sukhamidaṃ na duḥkhamiti /",
    "T06bsa034_u:647": " samāsata idamidaṃ nedam /",
    "T06bsa034_u:648": " evamidaṃ nānyatheti niścitādhimuktigocaro yadvastu sarveṣāmeva laukikānāṃ paraṃparāgatayā saṃjñayā svavikalpa-prasidvaṃ na cintayitvā tulayitvopaparīkṣyodgṛhītam",
    "T06bsa034_u:649": " idamucyate lokaprasiddhatattvam /",
    "T06bsa034_u:650": " yuktiprasiddhatattvaṃ katamat /",
    "T06bsa034_u:651": " satāṃ yuktārthapaṇḍitānāṃ vicakṣaṇānāṃ tārkikāṇāṃ mīmāṃsakānāṃ tarkaparyāpannāyāṃ",
    "T06bsa034_u:652": " bhūmau sthitānāṃ svayaṃ prātibhānikyāṃ pārthagjanikyāṃ mīmāṃsānucaritāyāṃ pratyakṣamanumānamāptāgamaṃ",
    "T06bsa034_u:653": " pramāṇaṃ niśritya suvidita-suviniścitajñānagocara-jñeyaṃ vastūpapattisādhanayuktyā",
    "T06bsa034_u:654": " prasādhitaṃ vyavasthāpitam /",
    "T06bsa034_u:655": " idamucyate yuktiprasiddhaṃ tattvam /",
    "T06bsa034_u:656": " kleśāvaraṇaviśuddhijñānagocarastattvaṃ katamat /",
    "T06bsa034_u:657": " sarvaśrāvakapratyekabuddhānāmanāsraveṇānāsravāvāhakena cānāsravapṛṣṭalabdhena ca laukikena jñānena yo gocaraviṣayaḥ /",
    "T06bsa034_u:658": " idamucyate kleśāvaraṇaviśudvijñānagocarastattvam /",
    "T06bsa034_u:659": " tenālambanena kleśāvaraṇāj (Dutt 26)",
    "T06bsa034_u:660": " jñānaṃ viśudhyati /",
    "T06bsa034_u:661": " anāvaraṇatve cāyatyāṃ santiṣṭhate /",
    "T06bsa034_u:662": " tasmātkleśāvaraṇaviśuddhijñānagocarastattvamityucyate /",
    "T06bsa034_u:663": " tatpunastatvaṃ katamat /",
    "T06bsa034_u:664": " catvāryāryaisatyāni duḥkhaṃ samudayo nirodho mārgaśca /",
    "T06bsa034_u:665": " ityetāni catvāryāryasatyāni pravicinvato 'bhisamāgacchato 'bhisamāgateṣu ca tajjñānamutpadyate /",
    "T06bsa034_u:666": " sa punaḥ satyābhisamayaḥ śrāvakapratyekabuddhānāṃ skandhamātramupalabhamānānāṃ skandhebhyaścānyamarthāntaramātmānamanupalabhamānānāṃ",
    "T06bsa034_u:667": " pratītyasamutpannasaṃskārodayavyayapratisaṃyuktayā prajñayā skandhavinirmuktapudgalābhāvadarśanābhyāsādutpadyate /",
    "T06bsa034_u:668": " jñeyāvaraṇaviśuddhijñānagocarastattvaṃ katamat /",
    "T06bsa034_u:669": " jñeye jñānasya pratighāta āvaraṇamityucyate /",
    "T06bsa034_u:670": " tena jñeyāvaraṇena vimuktasya jñānasya yo gocaraviṣayastajjñeyāvaraṇaviśuddhijñānagocarastattvaṃ veditavyam /",
    "T06bsa034_u:671": " tatpunaḥ katamat /",
    "T06bsa034_u:672": " bodhisattvānāṃ buddhānāñca bhagavatāṃ dharmanairātmyapraveśāya praviṣṭena suviśuddhena",
    "T06bsa034_u:673": " ca sarvadharmāṇāṃ nirabhilāpyasvabhāvatāmārabhya prajñaptivāda svabhāvanirvikalpajñeyasamena",
    "T06bsa034_u:674": " jñānena yo gocaraviṣayaḥ sāsau paramā tathatā niruttarā jñeyaparyantagatā yasyāḥ",
    "T06bsa034_u:675": " sarva samyagdharmapravicayā nivartante nābhivartante /",
    "T06bsa034_u:676": " tatpunastattvalakṣaṇaṃ vyavasthānataḥ advayaprabhāvitaṃ veditavyam /",
    "T06bsa034_u:677": " dvayamucyate bhāvaścābhāvaśca /",
    "T06bsa034_u:678": " tatra bhāvo yaḥ prajñaptivādasvabhāvo vyavasthāpitaḥ /",
    "T06bsa034_u:679": " tathaiva ca dīrghakālamabhiniviṣṭo lokena /",
    "T06bsa034_u:680": " sarvavikalpaprapañcamūlaṃ lokasya /",
    "T06bsa034_u:681": " tadyathā rūpamiti vā vedanā saṃjñā saṃskārā vijñānamiti vā /",
    "T06bsa034_u:682": " cakṣuriti vā srotraṃ ghrāṇaṃ jihvā kāyo mana iti vā /",
    "T06bsa034_u:683": " pṛthivīti vā āpastejo vāyuriti vā /",
    "T06bsa034_u:684": " rūpamiti vā śabdo gandho rasaḥ spraṣṭavyamiti vā /",
    "T06bsa034_u:685": " kuśalamiti vā akuśalamiti vā avyākṛtamiti vā /",
    "T06bsa034_u:686": " utpāda iti vā vyaya iti vā pratītyasamutpanna iti vā /",
    "T06bsa034_u:687": " atītamiti vā anātagamiti vā pratyutpannamiti vā /",
    "T06bsa034_u:688": " saṃskṛtamiti vā [asaṃskṛtamiti vā /",
    "T06bsa034_u:689": " ] ayaṃ lokaḥ paro lokaḥ /",
    "T06bsa034_u:690": " ubhau sūryācandramasau /",
    "T06bsa034_u:691": " yadapi dṛṣṭaśrutamatavijñātaṃ prāptaṃ paryeṣitaṃ manasā 'nuvitarkitamanuvicāritamiti vā /",
    "T06bsa034_u:692": " antato yāvannirvāṇamiti vā /",
    "T06bsa034_u:693": " ityevaṃbhāgīyaḥ prajñaptivādanirūḍhaḥ svabhāvo dharmāṇāṃ lokasya bhāva ityucyate /",
    "T06bsa034_u:694": " (Dutt 27)",
    "T06bsa034_u:695": " tatrābhāvo yā asyaiva rūpamiti prajñaptivādasya yāvadantato nirvāṇamiti prajñaptivādasya",
    "T06bsa034_u:696": " nirvastukatā nirnimittatā prajñaptivādāśrayasya sarveṇa sarvaṃ nāstikatā asaṃvidyamānatā",
    "T06bsa034_u:697": " yāmāśritya prajñaptivādaḥ pravartate /",
    "T06bsa034_u:698": " ayamucyate 'bhāvaḥ /",
    "T06bsa034_u:699": " yatpunaḥ pūrvakeṇa ca bhāvenānena cābhāvena ubhābhyāṃ bhāvābhāvābhyāṃ vinirmuktaṃ dharmalakṣaṇasaṃgṛhītaṃ vastu /",
    "T06bsa034_u:700": " tadadvayaṃm yadadvayam tanmadhyamā-pratipadantadvayavarjitam /",
    "T06bsa034_u:701": " niruttaretyucyate /",
    "T06bsa034_u:702": " tasmiṃśca tattve buddhānāṃ bhagavatāṃ suviśuddhaṃ jñānaṃ veditavyam /",
    "T06bsa034_u:703": " bodhisattvānāṃ punaḥ śikṣāmārgaprabhāvitaṃ tatra jñānaṃ veditavyam /",
    "T06bsa034_u:704": " sā ca prajñā mahānupāyo bodhisattvasyānuttarāyāḥ samyaksaṃbodheḥ prāptaye /",
    "T06bsa034_u:705": " taktasya heto /",
    "T06bsa034_u:706": " tathā hi bodhisattvastena śūnyatādhimokṣeṇa tāsu tāsu jātiṣu prayujyamānaḥ sattveṣu buddhadharmaparipākāya saṃsāre saṃsaran tañca saṃsāraṃ yathābhūtaṃ parijānāti /",
    "T06bsa034_u:707": " na ca punastasmātsaṃsārādanityādibhirākārairmānasamudvejayati / sa",
    "T06bsa034_u:708": " cetsaṃsāraṃ yathābhūtaṃ na parijānīyānnaśaknuyādrāgadveṣamohādikāt sarvasaṃkleśāccittamadhyupekṣitum /",
    "T06bsa034_u:709": " anadhyupekṣamāṇaścasaṃkliṣṭacittaḥ saṃsāre saṃsaret saṃkliṣṭacittaḥ saṃsarannaiva buddhadharmān paripācayennāpi sattvān /",
    "T06bsa034_u:710": " sa cet punaranityādibhirākāraiḥ saṃsārānmānasamudvejayedevaṃ sati bodhisattvo laghu ladhveva parinirvāyāt /",
    "T06bsa034_u:711": " laghu ladhveva ca parinirvāyan bodhisattva evamapi naiva buddhadharmānnaiva sattvān paripācayet /",
    "T06bsa034_u:712": " kutaḥ punaranuttarāṃ samyaksambodhimabhisaṃbhotsyate /",
    "T06bsa034_u:713": " tenaiva ca śūnyatādhimokṣeṇa bodhisattvaḥ prayujyamānaḥ na nirvāṇāduttrasyati nāpi nirvāṇaṃ prārthayate /",
    "T06bsa034_u:714": " sa cedvodhisattvo nirvāṇāduttrasyet paratra nirvāṇasaṃbhāro 'sya na paripūryeta yathāpi",
    "T06bsa034_u:715": " ca taduttrastamānasatvānnirvāṇe 'nanuśaṃsadarśinastadgataguṇadarśanaprasādādhimuktivivarjitasya bodhisattvasya /",
    "T06bsa034_u:716": " sa cetpunarbodhisattvo nirvāṇo prārthanābahulavihārī bhavedāśveva parinirvāyāt /",
    "T06bsa034_u:717": " āśu parinirvāyam naiva buddhadharmānna sattvān paripācayet /",
    "T06bsa034_u:718": " tatra yā ca saṃsāraṃ yathābhūtamaparijānataḥ saṃkliṣṭacittasya saṃsārasaṃsṛtiḥ /",
    "T06bsa034_u:719": " yā ca saṃsārādudvignamānasasyāśunirvṛtiḥ /",
    "T06bsa034_u:720": " yā ca nirvāṇāduttrastamānasasya tatsaṃbhārāparipūriḥ /",
    "T06bsa034_u:721": " yā ca nirvāṇaprārthanābahulavihāriṇa (Dutt 28)",
    "T06bsa034_u:722": " āśu parinirvṛtiḥ ayamanupāyo bodhisattvasya veditavyo 'nuttarāyāḥ samyaksaṃbodheḥ /",
    "T06bsa034_u:723": " yā punaḥ saṃsāraṃ yathābhūtaṃ parijānato 'saṃkliṣṭacittasya saṃsārasaṃsṛtiḥ /",
    "T06bsa034_u:724": " yā ca saṃsārādanityādibhirākārairanudvignamānasasyānāśunirvṛtiḥ /",
    "T06bsa034_u:725": " yā ca nirvāṇādanuttrastamānasasya tatsaṃbhāraparipūriryā ca nirvāṇe guṇānuśaṃsadarśino na cātyarthamutkaṇṭhāprāptasyāśu nirvṛtiḥ /",
    "T06bsa034_u:726": " ayaṃ bodhisattvasya mahānupāyo 'nuttarāyāḥ samyaksambodheranu prāptaye /",
    "T06bsa034_u:727": " sa cāyamupāyastasmin paramaśūnyatādhimokṣe sanniśritaḥ /",
    "T06bsa034_u:728": " tasmātsā paramanśūyatādhimokṣabhāvanā bodhisattvasya śikṣāmārgasaṃgṛhīto mahānupāya ityucyate yaduta tathāgatajñānādhigamāya /",
    "T06bsa034_u:729": " sa khalu bodhisattvastena dūrānupraviṣṭe na dharmanairātmyajñānena nirabhilāpyasvabhāvatāṃ",
    "T06bsa034_u:730": " sarvadharmāṇāṃ yathābhūtaṃ viditvā na kiñcidvikalpayati nānyatra vastumātraṃ gṛhṇāti tathatāmātram /",
    "T06bsa034_u:731": " na cāsyaivaṃ bhavati vastumātraṃ vā etattathatāmātraṃ caiti /",
    "T06bsa034_u:732": " arthe tu sa bodhisattvaścarati /",
    "T06bsa034_u:733": " arthe parame caran sarvadharmāṃstayā tathatayā samasamān yathābhūtaṃ prajñayā paśyati /",
    "T06bsa034_u:734": " sarvatra ca samadarśī samacittaḥ san paramāmupekṣāṃ pratilabhate /",
    "T06bsa034_u:735": " yāmāśritya sarvavidyāsthānakauśaleṣu prayujyamāno bodhisattvaḥ sarvapariśramaiḥ sarvaduḥkhopanipātaiḥ na nivartate /",
    "T06bsa034_u:736": " kṣiprañcāklāntakāyaḥ aklāntacittaḥ tatkauśalaṃ samudāyanayati /",
    "T06bsa034_u:737": " mahāsmṛtibalādhānaprāptaśca bhavati /",
    "T06bsa034_u:738": " na ca tena kauśalenonnatiṃ gacchati /",
    "T06bsa034_u:739": " na ca pareṣāmācāryamuṣṭiṃ karoti /",
    "T06bsa034_u:740": " sarvakauśaleṣu cāsaṃlīnacitto bhavati /",
    "T06bsa034_u:741": " utsāhavānavyāhatagatiśca bhavati /",
    "T06bsa034_u:742": " dṛḍhasannāhaprayogaḥ yathā yathā saṃsāre saṃsaran duḥkhaviśeṣaṃ labhate tathā tathotsāhaṃ bardhayatyanuttarāyāṃ samyaksaṃbodhau /",
    "T06bsa034_u:743": " yathā yathā samucchrayaviśeṣamadhigacchati tathā tathānirmānataro bhavati sattvānāmantike /",
    "T06bsa034_u:744": " yathā yathā jñānaviśeṣamadhigacchati tathā tathā bhūyasyā mātrayā paropārambhavivādaprakīrṇalapitākleśopakleśebhyaśca",
    "T06bsa034_u:745": " vṛttaskha litasamudācārebhyaḥ parijñāya parijñāya cittamadhyupekṣate /",
    "T06bsa034_u:746": " yathā yathā guṇairvi[va]rdhate tathā tathā praticchannakalyāṇo bhavati /",
    "T06bsa034_u:747": " na parato jñātuṃ samanveṣate na lābha satkāram /",
    "T06bsa034_u:748": " imā (Dutt 29) evaṃbhāgīyā bahavo 'nuśaṃsā bhavanti bodhisattvasya bodhipakṣyā bodhyanukūlāstajjñānasanniśritasya /",
    "T06bsa034_u:749": " tasmād ye kecidbodhimanuprāptavanto ye ca kecitprāpsyanti ye ca prāpnuvanti sarve ta etadeva jñānaṃ niśritya nānyannyūnaṃ prativiśiṣṭaṃ vā /",
    "T06bsa034_u:750": " evaṃ niṣprapañcanayārūḍho bodhisattva evaṃ caṃ bahvanuśaṃsa ātmanaśca buddhadharmaparipākāya pareṣāñca yānatrayadharmaparipākāya samyak pratipanno bhavati /",
    "T06bsa034_u:751": " evañca punaḥ samyak pratipanno bhavati /",
    "T06bsa034_u:752": " bhogeṣvātmabhāve ca nistṛṣṇo bhavati /",
    "T06bsa034_u:753": " nistṛṣṇatāyāñca śikṣate sattveṣu bhogātmabhāvaparityāgāya sattvānāmevārthāya /",
    "T06bsa034_u:754": " saṃvṛtaśca bhavati susaṃvṛtaḥ /",
    "T06bsa034_u:755": " kāyena vācā sambareṇa ca śikṣate prakṛtyā pāpārucitāyai prakṛtibhadrakalyāṇatāyai ca /",
    "T06bsa034_u:756": " kṣamo bhavati parataḥ sarvopatāpakipratipattīnām /",
    "T06bsa034_u:757": " kṣamitvaṃ ca śikṣate mandakrodhatāyai ca a-paropatāpanatāyai ca /",
    "T06bsa034_u:758": " sarvavidyāsthāneṣu cābhiyukto bhavati kuśalaśca sattvānāṃ vicikitsāprahāṇāyānugrahopasaṃhārāya ca ātmanaśca sarvajñatvahetuparigrahāya /",
    "T06bsa034_u:759": " adhyātmasthitacittaśca bhavati susamāhitacittaḥ /",
    "T06bsa034_u:760": " cittasthitaye ca śikṣate caturbrāhmavihārapariśodhanatāyai pañcābhijñāvikrīḍanatāyai ca sattvakṛtyānuṣṭhānatāyai sarvakauśalyābhiyogajakleśa-vinodanatāyai ca /",
    "T06bsa034_u:761": " vicakṣaṇaśca bhavati paramatattvajñaḥ /",
    "T06bsa034_u:762": " paramatattvajñatāyai ca śikṣate mahāyāne cāyatyāmātmanaḥ parinirvāṇāya /",
    "T06bsa034_u:763": " sa khalu bodhisattva evaṃ samyakprayukto guṇavatsu sattveṣu pūjālābhasatkāreṇa pratyupasthito bhavati /",
    "T06bsa034_u:764": " doṣavatsu sattveṣu parameṇa kāruṇyacittenānukampācittena pratyupasthito bhavati /",
    "T06bsa034_u:765": " yathāśaktyā ca yathābalaṃ doṣaprahāṇāyaiṣāṃ prayujyate /",
    "T06bsa034_u:766": " apakāriṣu sattveṣu maitracittatayā pratyupasthito bhavati /",
    "T06bsa034_u:767": " yathāśaktyā ca yathābalam aśaṭho bhūtvā amāyāvī teṣāṃ hitasukhamupasaṃharati /",
    "T06bsa034_u:768": " teṣāmapakāriṇāṃ svenāśayaprayogadoṣeṇa vairacittatāyāḥ prahāṇārthamupakāriṣu sattveṣu kṛtajñatayā tulyādhikena pratyupakāreṇa pratyupasthito bhavati /",
    "T06bsa034_u:769": " āśāñca dhārmikī paripūrayatyasya yathāśaktyā yathābalam /",
    "T06bsa034_u:770": " apratibalo 'pi ca yācitaḥ san teṣu teṣu kṛtyakaraṇīyeṣvādaraṃ vyāyāmamupadarśayati na sakṛdeva nirākaroti /",
    "T06bsa034_u:771": " kathamayaṃ saṃjñāpyetā 'śakto 'haṃ nākarttukāma iti /",
    "T06bsa034_u:772": " ityayamevaṃbhāgīyo bodhisattvasya niṣprapañcanayārūḍhasya paramatattvajñāna-sanniśritasya samyakprayogo veditavyaḥ /",
    "T06bsa034_u:773": " (Dutt 30)",
    "T06bsa034_u:774": " tatra kayā yuktyā nirabhilāpyasvabhāvatā sarvadharmāṇāṃ pratyavagantavyā /",
    "T06bsa034_u:775": " yeyaṃ svalakṣaṇaprajñaptirdharmāṇāṃ yaduta rūpamiti vā vedaneti vā pūrvavadantato yāvannirvāṇamiti vā prajñaptimātrameva tadveditavyam /",
    "T06bsa034_u:776": " na svabhāvo nāpi ca tadvinirmuktastadanyo vāggocaro vāgaviṣayaḥ /",
    "T06bsa034_u:777": " evaṃ sati na svabhāvo dharmāṇāṃ tathā vidyate yathābhilapyate /",
    "T06bsa034_u:778": " na ca punaḥ sarveṃṇa sarvaṃ na vidyate /",
    "T06bsa034_u:779": " sa punarevamavidyamāno na ca sarveṇa sarvamavidyamānaḥ /",
    "T06bsa034_u:780": " kathaṃ vidyate /",
    "T06bsa034_u:781": " asadbhū tasamāropāsaṃgrāhavivarjitaśca bhūtāpavādāsaṃgrāhavivarjitaśca vidyate /",
    "T06bsa034_u:782": " sa punaḥ pāramārthikaḥ svabhāvaḥ sarvadharmāṇāṃ nirvikalpasyaiva jñānasya gocaro veditavyaḥ /",
    "T06bsa034_u:783": " sa cetpunaryathaivābhilāpo yeṣu dharmeṣu yasminvastuni pravartate tadātmakāste dharmā vā tadvastu syāt /",
    "T06bsa034_u:784": " evaṃ sati bahuvidhā bahavaḥ svabhāvā ekasya dharmasyaikasya vastuno bhaveyuḥ /",
    "T06bsa034_u:785": " tat kasya hetoḥ /",
    "T06bsa034_u:786": " tathā hyekasmindharme ekasminvastuni bahuvidhā bahavo bahubhirabhilāpaiḥ prajñaptaya upacārāḥ kriyante /",
    "T06bsa034_u:787": " na ca bahuvidhānāñca bahūnāṃ prajñaptivādānāṃ niyamaḥ kaścidupalabhyate /",
    "T06bsa034_u:788": " yadanyatamena prajñaptivādenaikena tasya dharmasya tasya vastunaḥ tādātmyaṃ tanmayatā tatsvabhāvatā syānnānyairavaśiṣṭaiḥ prajñaptivādaiḥ /",
    "T06bsa034_u:789": " tasmātsakalavikalaiḥ sarvaprajñaptivādaiḥ sarvadharmāṇāṃ sarvavastūnāṃ nāsti tādātmyaṃ nāsti tanmayatā nāsti tatsvabhāvatā /",
    "T06bsa034_u:790": " api ca sa cedrūpādayo dharmā yathāpūrvanirdiṣṭāḥ prajñaptivādasvabhāvā bhaveyuḥ /",
    "T06bsa034_u:791": " evaṃ sati pūrva tāvadvastu paścāttatra chandataḥ prajñaptivādopacāraḥ /",
    "T06bsa034_u:792": " prākprajñaptivādopacārādakṛte prajñaptivādopacāre sa dharmastadvastu niḥsvabhāva eva syāt /",
    "T06bsa034_u:793": " sati niḥsvabhāvatve nirvastukaḥ prajñaptivādo na yujyate /",
    "T06bsa034_u:794": " prajñaptivādopacāre cāsati prajñaptivādasvabhāvatā dharmasya vastuno na yujyeta /",
    "T06bsa034_u:795": " sa cetpunaḥ pūrvameva prajñaptivādopacārādakṛte prajñaptivādopacāre sa dharmastadvastu tadātmakaṃ syāt /",
    "T06bsa034_u:796": " evaṃ sati vinā tena rūpamiti prajñaptivādopacāreṇa rūpasaṃjñake dharme rūpasaṃjñake vastuni rūpabuddhiḥ pravarteta /",
    "T06bsa034_u:797": " na ca pravartate /",
    "T06bsa034_u:798": " tadanena kāraṇonānayā yuktyā nirabhilāpyaḥ svabhāvaḥ sarvadharmāṇāṃ pratyavagantavyaḥ /",
    "T06bsa034_u:799": " yathārūpamevaṃ vedanādayo yathānirdiṣṭā dharmā antato yāvannirvāṇaparyantā veditavyāḥ /",
    "T06bsa034_u:800": " dvāvimāvasmāddharmavinayātpranaṣṭau veditavyau /",
    "T06bsa034_u:801": " yaśca rūpādīnāṃ dharmāṇāṃ rūpādikasya vastunaḥ prajñaptivādasvabhāvaṃ svalakṣaṇamasadbhūtasamāropato 'bhiniviśate /",
    "T06bsa034_u:802": " yaścāpi prajñaptivādanimittādhiṣṭhānaṃ prajñaptivādanimittasanniśrayaṃ (Dutt 31)",
    "T06bsa034_u:803": " nirabhilāpyātmakatayā paramārthasadbhūtaṃ vastvapadamāno nāśayati sarveṇa sarvaṃ nāstīti /",
    "T06bsa034_u:804": " asadbhūtasamārope tāvadye doṣāste pūrvameva nirūpitā uttānā viśaditāḥ prakāśitāḥ /",
    "T06bsa034_u:805": " yairdoṣai rūpādike vastunayasadbhūtasamāropātpranaṣṭo bhavatyasmāddharmavinayāditi veditavyaḥ /",
    "T06bsa034_u:806": " yathā punā rūpādikeṣu dharmeṣuvastumātramapyapavadamānaḥ sarvavaināśikaḥ pranaṣṭo",
    "T06bsa034_u:807": " bhavatyasmāddharmavinayāt tathā vakṣyāmi rūpādīnāṃ dharmānāṃ vastumātramapavadato",
    "T06bsa034_u:808": " naiva tattvaṃ nāpi prajñaptistadubhayametanna yujyate /",
    "T06bsa034_u:809": " tadyathā satsu rūpādiṣu skandheṣu pudgalaprajñaptiryujyate /",
    "T06bsa034_u:810": " nāsatsu /",
    "T06bsa034_u:811": " nirvastukāpudgalaprajñaptiḥ /",
    "T06bsa034_u:812": " evaṃ sati rūpādīnāṃ dharmāṇāṃ vastumātre [sa] rūpādidharmaprajñaptivādopacāro yujyate /",
    "T06bsa034_u:813": " nāsati /",
    "T06bsa034_u:814": " nirvastukaḥ prajñaptivādopacāraḥ /",
    "T06bsa034_u:815": " tatra prajñaptervastu nāstīti niradhiṣṭhānā prajñaptirapi nāsti /",
    "T06bsa034_u:816": " ato ya ekatyā durvijñeyān sūtrāntānmahāyānapratisaṃyuktān gambhīrān śūnyatāpratisaṃyuktānābhiprāyikārthanirūpitān",
    "T06bsa034_u:817": " śrutvā yathābhūtaṃ bhāṣitasyārthamavijñāyāyoniśo vikalpyāyogavihitena tarkamātrakeṇaivaṃ",
    "T06bsa034_u:818": " dṛṣṭayo bhavantyevaṃvādinaḥ /",
    "T06bsa034_u:819": " prajñaptimātrameva sarvametacca tattvam /",
    "T06bsa034_u:820": " yaścaivaṃ paśyati sa samyak paśyatīti /",
    "T06bsa034_u:821": " teṣāṃ prajñaptyadhiṣṭhānasya vastumātrasyābhāvātsaiva prajñaptiḥ sarveṇa sarvaṃ na bhavati /",
    "T06bsa034_u:822": " kutaḥ punaḥ prajñaptimātraṃ tattvaṃ bhaviṣyatīti /",
    "T06bsa034_u:823": " tadanena paryāyeṇa taistattvamapi prajñaptirapi tadubhayamapyapavāditaṃ bhavati /",
    "T06bsa034_u:824": " prajñaptitattvāpavādācca pradhāno nāstiko veditavyaḥ /",
    "T06bsa034_u:825": " sa evaṃ nāṣṭikaḥ sannakathyo bhavatyasaṃvāsyo bhavati vijñānāṃ sabrahmacāriṇām /",
    "T06bsa034_u:826": " sa ātmānamapi vipādayati /",
    "T06bsa034_u:827": " loko 'pi yo 'sya dṛṣṭyanumata āpādyate /",
    "T06bsa034_u:828": " idañca sandhāyoktaṃ bhagavatā- varamihaikatyasya pudgaladṛṣṭirna tvevaikatyasya durgṛhītā śūnyateti /",
    "T06bsa034_u:829": " taktasya hetoḥ /",
    "T06bsa034_u:830": " pudgaladṛṣṭiko janturjñeye kevalaṃ muhyennatu sarva jñeyamapavadeta /",
    "T06bsa034_u:831": " na tato nidānamapāyeṣūpapadyeta /",
    "T06bsa034_u:832": " nāpi dharmārthikaṃ duḥkhavimokṣārthikañca paraṃ visaṃvādayenna vipralambhayet /",
    "T06bsa034_u:833": " dharme (Dutt 32) satye ca pratiṣṭhāpayet /",
    "T06bsa034_u:834": " [na ca śaithiliko bhavecchikṣāpadeṣu /",
    "T06bsa034_u:835": " durgṛhītayā punaḥ śūnyatayā jñeye vastuni muhyet /",
    "T06bsa034_u:836": " apyapavadet jñeyaṃ sarvam /",
    "T06bsa034_u:837": " tannidānaṃ cāpāyeṣūpapadyate /",
    "T06bsa034_u:838": " dhārmikaṃ ca duḥkhavimokṣārthikaṃ paraṃ vipādayet /",
    "T06bsa034_u:839": " śaithilikaśca syācchikṣāpadeṣu /",
    "T06bsa034_u:840": " evaṃbhūtaṃ vastu apavadamānaḥ praṇaṣṭo bhavatyasmād dharmavinayāt /",
    "T06bsa034_u:841": " kathaṃ punardurgṛhītā bhavati śūnyatā /",
    "T06bsa034_u:842": " yaḥ kaści] cchramaṇo vā brāhmaṇo vā tacca necchati yena śūnyam /",
    "T06bsa034_u:843": " tadapi necchati yat śūnyam /",
    "T06bsa034_u:844": " iyamevaṃrūpā durgṛhītā śūnyatetyucyate /",
    "T06bsa034_u:845": " taktasya hetoḥ /",
    "T06bsa034_u:846": " yena hi śūnyaṃ tadasadbhāvāt /",
    "T06bsa034_u:847": " yacca śūnyaṃ tatsadbhāvācchūnyatā yujyeta /",
    "T06bsa034_u:848": " sarvābhāvācca kutra kiṃ kena śūnyaṃ bhaviṣyati /",
    "T06bsa034_u:849": " na ca tena tasyaiva śūnyatā yujyate /",
    "T06bsa034_u:850": " tasmādevaṃ durgṛhītā śūnyatā bhavati /",
    "T06bsa034_u:851": " kathañca punaḥ sugṛhītā śūnyatā bhavati /",
    "T06bsa034_u:852": " yataśca yad yatra na bhavati tat tena śūnyamiti samanupaśyati /",
    "T06bsa034_u:853": " yatpunaratrāvaśiṣṭaṃ bhavati tatsadihāstīti yathābhūtaṃ prajānāti /",
    "T06bsa034_u:854": " iyamucyate śūnyatāvakrāntiryathābhūtā aviparītā /",
    "T06bsa034_u:855": " tadyathā rūpādisaṃjñake yathā nirdiṣṭe vastuni rūpamityevamādiprajñaptivādātmako dharmo nāsti /",
    "T06bsa034_u:856": " atastadrūpādisaṃjñakaṃ vastu tena rūpamityevamādiprajñaptivādātmanā śūnyam /",
    "T06bsa034_u:857": " kiṃ punastatra rūpādisaṃjñake vastunayavaśiṣṭam /",
    "T06bsa034_u:858": " yaduta tadeva rūpamityevamādiprajñaptivādāśrayaḥ /",
    "T06bsa034_u:859": " taccobhayaṃ yathābhūtaṃ prajānāti yaduta vastamātrañca vidyamānaṃ vastamātre ca prajñaptimātraṃ ca cāsadbhūtaṃ samāropayati /",
    "T06bsa034_u:860": " na bhūtamapavadate nādhikaṃ karoti na nyūnīkaroti notkṣipati na pratikṣipati /",
    "T06bsa034_u:861": " yathābhūtañca tathatāṃ nirabhilāpyasvabhāvatāṃ yathābhūtaṃ prajānāti /",
    "T06bsa034_u:862": " iyamucyate sugṛhītā śūnyatā samyak prajñayā supratividdheti /",
    "T06bsa034_u:863": " iyaṃ tāvadupapattisādhanayuktirānulomikī yayā nirabhilāpyasvabhāvatā sarvadharmāṇāṃ pratyavagantavyā /",
    "T06bsa034_u:864": " āptāgamato 'pi nirabhilāpyasvabhāvāḥ sarvadharmā veditavyāḥ /",
    "T06bsa034_u:865": " yathoktaṃ bhagavatā evamevārthaṃ gāthābhigītena paridīpayatā bhavasaṃkrāntisūtre /",
    "T06bsa034_u:866": " (Dutt 33)",
    "T06bsa034_u:867": " yena yena hi nāmnā vai yo yo dharmo 'bhilapyate /",
    "T06bsa034_u:868": " na sa saṃvidyate tatra dharmāṇāṃ sā hi dharmatā // iti /",
    "T06bsa034_u:869": " kathañca punariyaṃ gāthā etamevārthaṃ paridīpayati /",
    "T06bsa034_u:870": " rūpādisaṃjñakasya dharmasya yadrūpamityevamādi nāma /",
    "T06bsa034_u:871": " yena rūpamityevamādinā nāmnā te rūpādisaṃjñakā dharmā abhilapyante 'nuvyavahriyante rūpamiti vā vedaneti vā vistareṇa yāvannirvāṇamiti vā /",
    "T06bsa034_u:872": " tatra na ca rūpādisaṃjñakā dharmāḥ svayaṃ rūpādyātmakāḥ /",
    "T06bsa034_u:873": " na ca teṣu tadanyo rūpādyātmako dharmo vidyate /",
    "T06bsa034_u:874": " yā punasteṣāṃ rūpādisaṃjñakānāṃ dharmāṇāṃ nirabhilāpyenārthena vidyamānatā saiṣā paramārthataḥ svabhāvadharmatā veditavyā /",
    "T06bsa034_u:875": " uktañca bhagavatā arthavargīyeṣu /",
    "T06bsa034_u:876": " yāḥ kāñcana saṃvṛtayo hi loke sarvā hi tā munirno upaiti /",
    "T06bsa034_u:877": " anupago hyasau kena upādadīta dṛṣṭaśrute kāntimasaṃprakurvan /",
    "T06bsa034_u:878": " kathamiyaṃ gāthā etamevārthaṃ paridīpayati /",
    "T06bsa034_u:879": " rūpādisaṃjñake vastuni yā rūpamityevamādyāḥ prajñaptayaḥ /",
    "T06bsa034_u:880": " tāḥ saṃvṛtaya ityucyante /",
    "T06bsa034_u:881": " tābhiḥ prajñaptibhistasya vastunastādātmyamityevaṃ nopaiti tāḥ saṃvṛtīḥ /",
    "T06bsa034_u:882": " tatkasya hetoḥ /",
    "T06bsa034_u:883": " samāropāpavādikā dṛṣṭirasya nāsti /",
    "T06bsa034_u:884": " ato 'sau tasyā viparyāsapratyupasthānāyā dṛṣṭerabhāvādanupaga ityucyate /",
    "T06bsa034_u:885": " sa evamanapagaḥ san kenopādadīta /",
    "T06bsa034_u:886": " tayā dṛṣṭyā vinā tadvastusamāropato vāpavādato vā anupādadānaḥ samyagdarśī bhavati jñeye tadasya dṛṣṭam /",
    "T06bsa034_u:887": " yastasyaiva jñeyasyābhilāpānuśravastadasya śrutam /",
    "T06bsa034_u:888": " tasmin dṛṣṭaśrute tṛṣṇāṃ notpādayati na vivardhayati /",
    "T06bsa034_u:889": " nānyatra tenāvalambanena prajahātyupekṣakaśca viharati /",
    "T06bsa034_u:890": " evaṃ kāntiṃ karoti /",
    "T06bsa034_u:891": " panaścoktaṃ bhagavatā saṃthakātyāyanamārabhya-iha saṃtha bhikṣurna pṛthivīṃ niśritya dhyāyati /",
    "T06bsa034_u:892": " nāpaḥ /",
    "T06bsa034_u:893": " na tejaḥ /",
    "T06bsa034_u:894": " na vāyum /",
    "T06bsa034_u:895": " (Dutt 34) nākāśavijñānākiñcanyanaivasaṃjñānāsaṃjñāyatanaṃ nemaṃ lokaṃ na paraṃ lokaṃ",
    "T06bsa034_u:896": " nobhau sūryācandramasau na dṛṣṭaśrutamatavijñātaṃ prāptaṃ paryeṣitaṃ manasānuvitarkitamanuvicāritam /",
    "T06bsa034_u:897": " tatsarvaṃ na niśritya dhyāyati /",
    "T06bsa034_u:898": " kathaṃ dhyāyī /",
    "T06bsa034_u:899": " pṛthivīṃ na niśritya dhyāyati vistareṇa yāvat sarvaṃ na niśritya dhyāyati /",
    "T06bsa034_u:900": " iha saṃtha bhikṣoryā pṛthivyāṃ pṛthivīsaṃjñā sā vibhūtā bhavati /",
    "T06bsa034_u:901": " apsu apsaṃjñā vistareṇa yāvat sarvatra yā saṃjñā sā vibhūtā bhavati /",
    "T06bsa034_u:902": " evaṃdhyāyī bhikṣurna pṛthivīṃ niśritya dhyāyati vistareṇa yāvanna sarvaṃ sarvamiti niśritya dhyāyati /",
    "T06bsa034_u:903": " evaṃ dhyāyinaṃ bhikṣuṃ sendrā devāḥ seśānāḥ saprajāpataya ārānnamaṣyanti /",
    "T06bsa034_u:904": " namaste puruṣājanya namaste puruṣottama /",
    "T06bsa034_u:905": " yasya te nābhijānīmaḥ kiṃ tvaṃ niśritya dhyāyasi // iti /",
    "T06bsa034_u:906": " kathañca punaretatsūtrapadametamevārthaṃ paridīpayati pṛthivyādisaṃjñake vastuni yā pṛthivītyevamādikā nāmasaṃketaprajñaptiḥ sā pṛthivyādisaṃjñetyucyate",
    "T06bsa034_u:907": " sā punaḥ saṃjñā pṛthivyādisaṃjñake vastuni samāropikā cāpavādikā ca /",
    "T06bsa034_u:908": " tanmayasvabhāvavastugrāhikā samāropikā /",
    "T06bsa034_u:909": " vastumātraparamārthanāśagrāhikā cāpavādikā saṃjñetyucyate /",
    "T06bsa034_u:910": " sā ca saṃjñāsya vibhūtā bhavati /",
    "T06bsa034_u:911": " vibhava ucyate prahāṇaṃ tyāgaḥ /",
    "T06bsa034_u:912": " tasmādāgamato 'pi tathāgatāt paramāptāgamādveditavyaṃ nirabhilāpyasvabhāvāḥ sarvadharmā iti /",
    "T06bsa034_u:913": " evaṃ nirabhilāpyasvabhāveṣu sarvadharmeṣu kasmādabhilāpaḥ prayujyate tathā hi vinābhilāpena sā nirabhilāpyadharmatā pareṣāṃ vakta mapi na śakyate śrotumapi /",
    "T06bsa034_u:914": " vacane śravaṇe cāsati sā nirabhilāpyasvabhāvatā jñātumapi na śakyate /",
    "T06bsa034_u:915": " tasmādabhilāpaḥ prayujyate śravaṇajñānāya /",
    "T06bsa034_u:916": " tasyā eva tathatāyā evamaparijñātatvādvālānāṃ tannidāno 'ṣṭavidho vikalpaḥ pravartate trivastujanakaḥ /",
    "T06bsa034_u:917": " sarvasattvabhājanalokānāṃ nirvartakaḥ /",
    "T06bsa034_u:918": " tadyathā svabhāva vikalpo viśeṣavikalpaḥ piṇḍagrāhavikalpaḥ ahamiti vikalpaḥ mameti vikalpaḥ priyavikalpaḥ apriyavikalpaḥ tadubhayaviparītaśca vikalpaḥ /",
    "T06bsa034_u:919": " sa punarayamaṣṭavidho vikalpaḥ katameṣāṃ trayāṇāṃ vastūnāṃ janako bhavati /",
    "T06bsa034_u:920": " yaśca (Dutt 35) svabhāvavikalpo yaśca viśeṣavikalpo yaśca piṇḍagrāhavikalpa itīme trayo vikalpā vikalpaprapañcādhiṣṭhānaṃ vikalpaprapañcālambanaṃ vastu janayanti rūpādisaṃjñakam /",
    "T06bsa034_u:921": " yadvastvadhiṣṭhāya sa nāmasaṃjñābhilāpaparigṛhīto nāmasaṃjñābhilāpaparibhāvito vikalpaḥ prapañcayan tasminneva vastuni vicaratyanekavidho bahunānāprakāraḥ",
    "T06bsa034_u:922": " tatra yañcāhamiti vikalpo yaśca mameti vikalpaḥ itīmau dvau vikalpau satkāyadṛṣṭiśca tadanyasarvadṛṣṭi[-mūlaṃ māna-]mūlamasmimānañca tadanyasarvamānamūlaṃ janayataḥ /",
    "T06bsa034_u:923": " tatra priyavikalpo 'priyavikalpastadubhayaviparītaśca vikalpo yathāyogaṃ rāgadveṣamohān janayanti /",
    "T06bsa034_u:924": " evamayamaṣṭavidho vikalpaḥ asya trividhasya vastunaḥ prādurbhāvāya saṃvartate yaduta vikalpādhiṣṭhānasya prapañcavastunaḥ dṛṣṭyasmimānasya rāgadveṣamohānāñca",
    "T06bsa034_u:925": " tatra vikalpaprapañcavastvāśrayā satkāyadṛṣṭirasmimānaśca /",
    "T06bsa034_u:926": " satkāyadṛṣṭyasmimānāśritā rāgadveṣamohāḥ /",
    "T06bsa034_u:927": " ebhiśca tribhirvastubhiḥ sarvalokānāṃ pravṛttipakṣo niravaśeṣaḥ paridīpito bhavati /",
    "T06bsa034_u:928": " tatra svabhāvavikalpaḥ katamaḥ /",
    "T06bsa034_u:929": " rūpādisaṃjñake vastuni rūpamityevamādiryo vikalpaḥ /",
    "T06bsa034_u:930": " ayamucyate svabhāvavikalpaḥ /",
    "T06bsa034_u:931": " viśeṣavikalpaḥ katamaḥ /",
    "T06bsa034_u:932": " tasminneva rūpādisaṃjñake vastuni ayaṃ rūpī ayamarūpī ayaṃ sanidarśano 'yamanidarśana evaṃ sapratigho 'pratighaḥ /",
    "T06bsa034_u:933": " sāsravo 'nāsravaḥ saṃskṛto 'saṃskṛtaḥ kuśalo 'kuśalo vyākṛto 'vyākṛtaḥ atīto 'nāgataḥ",
    "T06bsa034_u:934": " pratyutpanna ityevaṃbhāgīyenāpramāṇena prabhedanayena yā svabhāvavikalpādhiṣṭhānā",
    "T06bsa034_u:935": " tadviśiṣṭārthavikalpanā /",
    "T06bsa034_u:936": " ayamucyate viśeṣavikalpaḥ /",
    "T06bsa034_u:937": " piṇḍagrāhavikalpaḥ katamaḥ /",
    "T06bsa034_u:938": " yastasminneva rūpādisaṃjñake vastuni ātmasattva jīvajantusaṃjñāsaṃketopasaṃhitaḥ",
    "T06bsa034_u:939": " piṇḍiteṣu bahuṣu dharmeṣu piṇḍagrāhahetukaḥ pravartate gṛhasenāvanādiṣu bhojanapānayānavastrādiṣu",
    "T06bsa034_u:940": " ca tatsaṃjñāsaṃketopasaṃhitaḥ /",
    "T06bsa034_u:941": " ayamucyate piṇḍagrāhavikalpaḥ /",
    "T06bsa034_u:942": " ahamiti mameti ca vikalpaḥ katamaḥ /",
    "T06bsa034_u:943": " yadvastu sāsravaṃ sopādānīyaṃ dīrghakālamātmato vā ātmīyato vā saṃstutamabhiniviṣṭaṃ",
    "T06bsa034_u:944": " paricitaṃ tasmādasaṃgrāha-saṃstavāt svaṃ dṛṣṭisthānīyaṃ vastu pratītyotpadyate vitatho viakalpaḥ /",
    "T06bsa034_u:945": " ayamucyate ahamiti mameti ca vikalpaḥ /",
    "T06bsa034_u:946": " (Dutt 36)",
    "T06bsa034_u:947": " priyavikalpaḥ katamaḥ /",
    "T06bsa034_u:948": " yaḥ śubha-manāpa-vastvālambano vikalpaḥ /",
    "T06bsa034_u:949": " apriyavikalpaḥ katamaḥ /",
    "T06bsa034_u:950": " yo 'śubhāmanāpa-vastvālambano vikalpaḥ /",
    "T06bsa034_u:951": " priyāpriyobhayaviparīto vikalpaḥ katamaḥ /",
    "T06bsa034_u:952": " yaḥ śubhāśubha-manāpāmanāpatadubhayavivarjitavastvālambano vikalpaḥ /",
    "T06bsa034_u:953": " taccaitad dvayaṃ bhavati samāsataḥ vikalpaśca vikalpādhiṣṭhānaṃ vikalpālambanañca vastu /",
    "T06bsa034_u:954": " taccaitadubhayamanādikālikaṃ cānyonyahetukañca veditavyam /",
    "T06bsa034_u:955": " pūrvako vikalpaḥ pratyutpannasya vikalpālambanasya vastunaḥ prādurbhāvāya pratyutpannaṃ",
    "T06bsa034_u:956": " punarvikalpālambanaṃ vastu prādurbhūtaṃ pratyutpannasya tadālambanasya [vikalpasya]",
    "T06bsa034_u:957": " prādurbhāvāya hetuḥ /",
    "T06bsa034_u:958": " tatraitarhi vikalpasyāparijñānamāyatyāṃ tadālambanasya vastunaḥ prādurbhāvāya /",
    "T06bsa034_u:959": " tatsaṃbhāvācca punarniyataṃ tadadhiṣṭhānasyāpi tadāśritasya vikalpasya prādurbhāvo bhavati /",
    "T06bsa034_u:960": " kathañca punarasya vikalpasya parijñānaṃ bhavati /",
    "T06bsa034_u:961": " catasṛbhiḥ paryeṣaṇābhiḥ caturvidhena ca yathābhūtaparijñānena /",
    "T06bsa034_u:962": " catasraḥ paryeṣaṇāḥ katamāḥ /",
    "T06bsa034_u:963": " nāmaparyeṣaṇā /",
    "T06bsa034_u:964": " vastuparyeṣaṇā /",
    "T06bsa034_u:965": " svabhāvaprajñaptiparyeṣaṇā ca /",
    "T06bsa034_u:966": " viśeṣaprajñaptiparyeṣaṇā ca /",
    "T06bsa034_u:967": " tatra nāmaparyeṣaṇā yadvodhisattvo nāmni nāmamātraṃ paśyati /",
    "T06bsa034_u:968": " evaṃ vastuni vastumātradarśanaṃ [vastu]paryeṣaṇā /",
    "T06bsa034_u:969": " svabhāvaprajñaptau svabhāvaprajñaptimātradarśanaṃ svabhāvaprajñaptiparyeṣaṇā /",
    "T06bsa034_u:970": " viśeṣaprajñaptau viśeṣaprajñaptimātradarśanaṃ viśeṣaprajñaptiparyeṣaṇā /",
    "T06bsa034_u:971": " sa nāmavastuno bhinnañca lakṣaṇaṃ paśyatyanuśliṣṭañca /",
    "T06bsa034_u:972": " nāmavastvanuśleṣasanniśritāṃ ca svabhāvaprajñapti viśeṣaprajñaptiñca [prati]vidhyati /",
    "T06bsa034_u:973": " catvāri yathābhūtaparijñānāni katamāni /",
    "T06bsa034_u:974": " nāmaiṣaṇāgataṃ yathābhūtaparijñānaṃ vastveṣaṇāgataṃ svabhāvaprajñaptyeṣaṇāgataṃ viśeṣaprajñaptyeṣaṇāgatañca yathābhūtaparijñānam /",
    "T06bsa034_u:975": " nāmaiṣaṇāgataṃ yathābhūtaparijñānaṃ katamat /",
    "T06bsa034_u:976": " sa khalu bodhisattvo nāmni nāmamātratāṃ paryeṣya tannāmaivaṃ yathābhūtaṃ parijānāti itīdaṃ nāma ityarthaṃ vastuni vyavasthāpyate yāvadeva saṃjñārtha dṛṣṭyarthamupacārārtham /",
    "T06bsa034_u:977": " yadi rūpādisaṃjñake vastuni rūpamiti nāma na vyavasthāpyeta na kañcittadvastu rūpamitmevaṃ saṃjānīyāt /",
    "T06bsa034_u:978": " (Dutt 37) asaṃjānan samāropato nābhiniveśeta /",
    "T06bsa034_u:979": " anabhiniveśaṃ nābhilapet /",
    "T06bsa034_u:980": " iti yadevaṃ yathābhūtaṃ prajānāti /",
    "T06bsa034_u:981": " idamucyate nāmaiṣaṇāgataṃ yathābhūtaparijñānam /",
    "T06bsa034_u:982": " vastveṣaṇāgataṃ yathābhūtaparijñānaṃ katamat /",
    "T06bsa034_u:983": " yataśca bodhisattvo [vastuni] vastumātratāṃ paryeṣya sarvābhilāpaviśliṣṭaṃ nirabhilāpyaṃ tadrūpādisaṃjñakaṃ vastu paśyati /",
    "T06bsa034_u:984": " idaṃ dvitīyaṃ yathābhūtaparijñānaṃ vastveṣaṇāgatam /",
    "T06bsa034_u:985": " svabhāvaprajñaptyeṣaṇāgataṃ yathābhūtaparijñānaṃ katamat yataśca bodhisattvaḥ rūpādisaṃjñake",
    "T06bsa034_u:986": " vastuni svabhāvaprajñaptau prajñaptimātratāṃ paryeṣya tathā svabhāvaprajñaptyā atatsvabhāvasya",
    "T06bsa034_u:987": " vastunaḥ tatsvabhāvābhāsatāṃ yathābhūtaṃ pratividhyati prajānāti /",
    "T06bsa034_u:988": " tasya nirmāṇapratibimbapratiśrutkā-pratibhāsodakacandrasvapnamāyopamaṃ tatsvabhāvaṃ paśyataḥ tadābhāsamatanmayam idṃ tṛtīyaṃ yathābhūtaṃ parijñānaṃ sugambhīrārthagocaram /",
    "T06bsa034_u:989": " viśeṣaprajñaptyeṣaṇāgataṃ yathābhūtaparijñānaṃ katamat /",
    "T06bsa034_u:990": " yataśca bodhisattvo viśeṣaprajñaptau prajñaptimātratāṃ paryeṣya tasmin rūpādisaṃjñake vastuni viśeṣaprajñaptimadvayārthena paśyati /",
    "T06bsa034_u:991": " na tadvastu bhāvo nābhāvaḥ /",
    "T06bsa034_u:992": " abhilāpyenātmanā 'pariniṣpannatvānna bhāvaḥ /",
    "T06bsa034_u:993": " na punarabhāvo nirabhilāpyenātmanā vyavasthitatvāt /",
    "T06bsa034_u:994": " evaṃ na rūpī paramārthasatyatayā /",
    "T06bsa034_u:995": " nārūpī saṃvṛtisatyena tatra rūpopacāratayā /",
    "T06bsa034_u:996": " yathā bhāvaścābhāvaśca rūpī cārūpī ca /",
    "T06bsa034_u:997": " tathā sanidarśanānidarśanādayo viśeṣaprajñaptiparyāyāḥ sarve 'nena nayenaivaṃ veditavyāḥ /",
    "T06bsa034_u:998": " iti yadetāṃ viśeṣaprajñaptimevamadvayārthena yathābhūtaṃ prajānāti /",
    "T06bsa034_u:999": " idamucyate viśeṣaprajñaptyeṣaṇāgataṃ yathābhūtaparijñānam /",
    "T06bsa034_u:1000": " tatra yo 'sāvaṣṭavidho mithyāvikalpo bālānāṃ trivastujanako lokanirvartakaḥ so 'sya caturvidhasya yathābhūtaparijñānasya vaikalyādasamavadhānātpravartate",
    "T06bsa034_u:1001": " tasmācca punarmithyāvikalpātsaṃkleśaḥ /",
    "T06bsa034_u:1002": " saṃkleśātsaṃsārasaṃsṛtiḥ saṃsārasaṃsṛteḥ saṃsārānugataṃ jātijarāvyādhimaraṇādikaṃ duḥkhaṃ pravartate /",
    "T06bsa034_u:1003": " yadā ca bodhisattvena caturvidhaṃ yathābhūtaparijñānaṃ niśritya so 'ṣṭavidho vikalpaḥ",
    "T06bsa034_u:1004": " parijñāto bhavati dṛṣṭe dharme tasya samyak parijñānādāyatyāṃ tadadhiṣṭhānasya tadālambanasya",
    "T06bsa034_u:1005": " prapañcapatitasya (Dutt 38)",
    "T06bsa034_u:1006": " vastunaḥ prādurbhāvo na bhavati /",
    "T06bsa034_u:1007": " tasyānudayādaprādurbhāvāttadālambanasyāpi vikalpasyāyatyāṃ prādurbhāvo na bhavati /",
    "T06bsa034_u:1008": " evaṃ tasya savastukasya vikalpasya nirodho yaḥ sa sarvaprapañcanirodho veditavyaḥ /",
    "T06bsa034_u:1009": " evañca prapañcanirodho bodhisattvasya mahāyānaparinirvāṇamiti veditavyam /",
    "T06bsa034_u:1010": " dṛṣṭe ca dharme tasya śreṣṭhatattvārtha gocarajñānasya viśuddhatvāt sarvatra vaśitāprāpti labhate sa bodhisattvaḥ /",
    "T06bsa034_u:1011": " yaduta nirmāṇe 'pi vicitre nairmāṇikyā ṛddhyā /",
    "T06bsa034_u:1012": " pariṇāme ca vicitre pāriṇāmikyā ṛddhyā /",
    "T06bsa034_u:1013": " sarvajñeyasya ca jñāne yāvadabhipretaṃ cāvasthāne /",
    "T06bsa034_u:1014": " kāmakārataśca vinopakramaṃ cyutau /",
    "T06bsa034_u:1015": " sa evaṃ vaśitāprāptaḥ sarvasattvaśreṣṭho bhavati niruttaraḥ /",
    "T06bsa034_u:1016": " evañca sarvatra vaśinastasya bodhisattvasya uttamāḥ pañcānuśaṃsā veditavyāḥ /",
    "T06bsa034_u:1017": " paramāṃ cittaśāntimanuprāpto bhavati vihārapraśāntatayā na kleśapraśāntatayā /",
    "T06bsa034_u:1018": " sarvavidyāsthāneṣu cāsyāvyāhataṃ pariśuddhaṃ paryavadātaṃ jñānadarśanaṃ pravartate /",
    "T06bsa034_u:1019": " akhinnaśca bhavati sattvānāmarthe saṃsārasaṃsṛtyā /",
    "T06bsa034_u:1020": " tathāgatānāñca sarvasandhāyavacanānyanupraviśati /",
    "T06bsa034_u:1021": " na ca mahāyānādhimukteḥ saṃhāryo bhavatyaparapratyayatayā /",
    "T06bsa034_u:1022": " asya khalu pañcavidhasyānuśaṃsasya pañcavidhameva karma veditavyam /",
    "T06bsa034_u:1023": " paramo dṛṣṭadharmasukhavihāro bodhisattvasya bodhāya prayoganiryātasya kāyikacaitasikasya vyāyāmaklamasya nāśāya cittaśānteranuśaṃsasyaitatkarma veditavyam /",
    "T06bsa034_u:1024": " sarvabuddhadharmāṇāṃ paripāko bodhisattvasya sarvavidyāsthāneṣvavyāhatajñānatāyā anuśaṃsasyai tatkarma veditavyam /",
    "T06bsa034_u:1025": " sattvaparipāko bodhisattvasya saṃsārākheditāyā anuśaṃsasyaitatkarma veditavyam /",
    "T06bsa034_u:1026": " vineyānāmut pannotpannānāṃ saṃśayānāṃ prativinodanaṃ dharmanetryāśca dīrghakālaṃ",
    "T06bsa034_u:1027": " parikarṣaṇaṃ sandhāraṇaṃ saddharmapratirūpakāṇāṃ śāsanāntardhāyakānāṃ parijñānaprakāśanāpakarṣaṇatayā",
    "T06bsa034_u:1028": " sarvasandhāyavacanapraveśānuśaṃsasyaitatkarma veditavyam /",
    "T06bsa034_u:1029": " sarvaparapravādinigraho dṛḍhavīryatā ca prāṇidhānāccācyutiḥ asaṃhāryatā 'parapratyayatvānuśaṃsasyaitatkarma veditavyam /",
    "T06bsa034_u:1030": " evaṃ hi bodhisattvasya yāvat kiñcidbodhisattvakaraṇīyaṃ tatsarvamebhiḥ pañcabhiranuśaṃsakarmabhiḥ parigṛhītaṃ bhavati /",
    "T06bsa034_u:1031": " tatpunaḥ karaṇīyaṃ katamat /",
    "T06bsa034_u:1032": " asaṃkliṣṭañca ātmasukhaṃ buddhadharmaparipākaḥ sattvaparipākaḥ saddharmasya dhāraṇam acalapraṇidhānasyottaptavīryasya paravādavinigrahaśca /",
    "T06bsa034_u:1033": " (Dutt 39)",
    "T06bsa034_u:1034": " tatra caturṇā tattvārthānāṃ prathamau dvau hīnau /",
    "T06bsa034_u:1035": " tṛtīyo madhyamaḥ /",
    "T06bsa034_u:1036": " caturtha uttamo veditavyaḥ /",
    "T06bsa034_u:1037": " bodhisattvabhūmāvādhāre yogasthāne caturthaṃ tattvārthapaṭalam //",
    "T06bsa034_u:1038": " (Dutt 40)",
    "T06bsa034_u:1039": " Prabhāvapaṭalam (Chapter 1.5)",
    "T06bsa034_u:1040": " tatra prabhāvo bodhisattvānāṃ katamaḥ /",
    "T06bsa034_u:1041": " samāsataḥ samādhivaśitāprāptasya samādhivaśitāsanniśrayeṇocchāmātrāt sarvārthasamṛddhiḥ karmaṇyacittasya suparibhāvitacittasyāryaḥ prabhāva ityucyate /",
    "T06bsa034_u:1042": " dharmāṇāñca yā mahāphalatā mahānuśaṃsatā sā teṣāṃ prabhāva ityucyate /",
    "T06bsa034_u:1043": " pūrvaṃ mahāpuṇyasaṃbhāropacayād buddhānāṃ bodhisattvānāṃ ca sahajā āścaryādbhutadharmatā /",
    "T06bsa034_u:1044": " ayamapi teṣāṃ sahajo 'paraḥ prabhāvo veditavyaḥ /",
    "T06bsa034_u:1045": " sa khalveṣa prakārabhedena buddhabodhisattvānāṃ pañcavidho bhavati /",
    "T06bsa034_u:1046": " abhijñāprabhāvo dharmaprabhāvaḥ sahajaśca prabhāvaḥ sādhāraṇaśca śrāvaka pratyekabudvairasādhāraṇaśca taiḥ /",
    "T06bsa034_u:1047": " tatra ṣaḍbhijñāḥ - ṛddhiviṣayo divyaṃ śrotraṃcetasaḥ paryāyaḥ pūrvanivāsānusmṛtiścyutyupapādadarśanamāsravakṣayajñānasākṣātkriyā ca abhijñāprabhāva ityucyate /",
    "T06bsa034_u:1048": " tatra ṣaṭpāramitāḥ-dānaṃ śīlaṃ kṣāntirvīryaṃ dhyānaṃ prajñā ca dharmā ityucyante /",
    "T06bsa034_u:1049": " teṣāṃ dharmāṇāṃ yo 'nubhāvaḥ sa dharmaprabhāva ityucyate /",
    "T06bsa034_u:1050": " tatra ṛddhiḥ katamā /",
    "T06bsa034_u:1051": " samāsato dvividhā /",
    "T06bsa034_u:1052": " pāriṇāmikī nairmāṇikī ca /",
    "T06bsa034_u:1053": " sā punardvidhāpyanekavidhā prakārabhedataḥ /",
    "T06bsa034_u:1054": " tatra pāriṇāmikyā ṛddheḥ prakāraprabhedaḥ katamaḥ /",
    "T06bsa034_u:1055": " tadyathā kampanaṃ jvalanaṃ spharaṇaṃ vidarśanamanyathībhāvakaraṇaṃ gamanāgamanaṃ",
    "T06bsa034_u:1056": " saṃkṣepaḥ prathanaṃ sarvarūpakāyapraveśanaṃ sabhāgatopasaṃkrāntirāvirbhāvastirobhāvaḥ",
    "T06bsa034_u:1057": " vaśitvakaraṇaṃ pararddhayabhibhavanaṃ pratibhānadānaṃ (Dutt 41)",
    "T06bsa034_u:1058": " smṛtidānaṃ sukhadānaṃ raśmipramokṣaśca ityevaṃbhāgīyā ṛddhi pāriṇāmikītyucyate /",
    "T06bsa034_u:1059": " tatra kampanam /",
    "T06bsa034_u:1060": " iha tathāgataḥ samādhivaśitāprāpto vā karmaṇyacitto vā bodhisattvo vihāramapi kampayati /",
    "T06bsa034_u:1061": " gṛhamapi grāmanagarakṣetramapi narakalokamapi tiryaglokamapi pretalokamapi manuṣyalokamapi",
    "T06bsa034_u:1062": " devalokamapi cāturdvīpakamapi sāhasrikamapi lokadhātuṃ dvisāhasrikamapi trisāhasramahāsāhasramapi",
    "T06bsa034_u:1063": " lokadhātuṃ trisāhasraśatamapi sahasramapi śatasahasramapi yāvadaprameyānasaṃkhyeyān",
    "T06bsa034_u:1064": " trisāhasramahāsāhasrān lokadhātūn kampayati /",
    "T06bsa034_u:1065": " tatra jvalanam /",
    "T06bsa034_u:1066": " ūrdhva kāyāt prajvalati /",
    "T06bsa034_u:1067": " adhaḥkāyācchītalā vāridhārāḥ syandante /",
    "T06bsa034_u:1068": " adhaḥkāyāt prajvalati /",
    "T06bsa034_u:1069": " uparimāt kāyācchītalā vāridhārāḥ syandante /",
    "T06bsa034_u:1070": " tejodhātumapi samāpadyate /",
    "T06bsa034_u:1071": " sarvakāyena prajvalati /",
    "T06bsa034_u:1072": " sarvakāyena prajvalitasya vividhā arciṣaḥ kāyānnirgacchanti nīlapītalohitāvadātamāñjiṣṭhāḥ sphaṭikavarṇāḥ /",
    "T06bsa034_u:1073": " tatra spharaṇam /",
    "T06bsa034_u:1074": " yathāpi tadgṛhamapyābhayā spharati vihāramapi pūrvavadyāvadaprameyānasaṃkhyām lokadhātūnābhayā spharati pūrvavattadyathā kampane /",
    "T06bsa034_u:1075": " tatra vidarśanam /",
    "T06bsa034_u:1076": " yathā sukhopaniṣaṇṇādyāgatāyāḥ śramaṇabrāhmaṇaśrāvakabodhisattvadevanāgayakṣagandharvāsuragaruḍakinnaramahoragāyāḥ",
    "T06bsa034_u:1077": " pariṣadaḥ tathāgato vā bodhisattvo vā apāyānapi vidarśayatyadhaḥ /",
    "T06bsa034_u:1078": " devamanuṣyānapi vidarśayatyūrdhvam /",
    "T06bsa034_u:1079": " tadanyāni ca buddhakṣetrāṇi vidarśayati /",
    "T06bsa034_u:1080": " teṣu ca buddhabodhisattvān yāvadgaṅgānadībālukāsamānyapi buddhakṣetrāṇyatikramya",
    "T06bsa034_u:1081": " yena nāmnā saṃśabditaṃ bhavati buddhakṣetraṃ tatra ca buddhakṣetre yannāmako bhavati",
    "T06bsa034_u:1082": " tathāgataḥ tacca buddhakṣetraṃ darśayati tañca tathāgatam /",
    "T06bsa034_u:1083": " tacca nāma vyapadiśati tasya buddhakṣetrasya tathāgatasya ca /",
    "T06bsa034_u:1084": " tato 'pyarvāgvidarśaṃyati vyapadiśati tato 'pi pareṇa yatkāmaṃ yāvatkāmam /",
    "T06bsa034_u:1085": " (Dutt 42)",
    "T06bsa034_u:1086": " tatrānyathībhāvakaraṇam /",
    "T06bsa034_u:1087": " sa cet pṛthivīmapo 'dhimucyate tattathaiva bhavati nānyathā /",
    "T06bsa034_u:1088": " tejo vāyumadhimucyate tadapi tathaiva bhavati nānyathā /",
    "T06bsa034_u:1089": " sa cedapaḥ pṛthivīmadhimucyate /",
    "T06bsa034_u:1090": " sa cettejaḥ pṛthivīmadhimucyate /",
    "T06bsa034_u:1091": " apo vāyumadhimucyate /",
    "T06bsa034_u:1092": " sa cedvāyu pṛthivīmadhimucyate /",
    "T06bsa034_u:1093": " apastejo 'dhimucyate /",
    "T06bsa034_u:1094": " sarvaṃ tattathaiva bhavati nānyathā /",
    "T06bsa034_u:1095": " yathā mahābhūteṣvanyonyapariṇāme nānyathībhāvakriyā evaṃ rūpagandharasaspraṣṭavyeṣu veditavyam /",
    "T06bsa034_u:1096": " sa cettṛṇaparṇagomayamṛttikādīni dravyāṇi bhojanapānayānavastrālaṅkārabhāṇḍopaskaragandhamālyavilopanamadhimucyate /",
    "T06bsa034_u:1097": " pāṣāṇaśarkarakapālādīni ca maṇimuktāvaidūryaśaṅkhaśilāpravāḍamadhimucyate /",
    "T06bsa034_u:1098": " himavantaṃ vā parvatarājamādiṃ kṛtvā sarvaparvatān suvarṇaṃmadhimucyate /",
    "T06bsa034_u:1099": " tadapi sarvaṃ tathaiva bhavati nānyathā /",
    "T06bsa034_u:1100": " tathā suvarṇānāṃ sattvānāṃ durvarṇatāmadhimucyate /",
    "T06bsa034_u:1101": " durvarṇānāṃ suvarṇatām /",
    "T06bsa034_u:1102": " tadubhayavivarjitānāṃ suvarṇatāṃ vā durvarṇatāṃ vā tadubhayaṃ vā /",
    "T06bsa034_u:1103": " yathā suvarṇadurvarṇatāmevaṃ vyaṅgāvyaṅgatāṃ kṛśa sthūlatāmityevamādi yatkiñcidanyathā satsvalakṣaṇataḥ śakyarūpañcā [nyathā] 'dhimucyate /",
    "T06bsa034_u:1104": " tatsarvaṃ tathā bhavati yathā 'dhimucyate /",
    "T06bsa034_u:1105": " tatra gamanāgamanam /",
    "T06bsa034_u:1106": " tiraḥ kuḍyaṃ tiraḥ śailaṃ tiraḥ prākāramasajyamānena kāyena gacchati vistareṇa yāvadbrahmalokamupasaṃkrāmati",
    "T06bsa034_u:1107": " pratyāgacchati ca yāvadakaniṣṭhādūrdhvaṃ tiryagvā punaryāvadaprameyānasaṃkhyeyāṃstrisāhasramahāsāhasrān",
    "T06bsa034_u:1108": " lokadhātūn gacchati āgacchati ca kāyena vā audārikeṇa cāturmahābhautikena /",
    "T06bsa034_u:1109": " dūraṃ cāsannamadhimucya manaḥsadṛśena vā javena gacchati cāgacchati ca /",
    "T06bsa034_u:1110": " tatra saṃkṣepaprathanam /",
    "T06bsa034_u:1111": " himavantamapi parvatarājaṃ paramāṇumātramabhisaṃkṣipati /",
    "T06bsa034_u:1112": " paramāṇumapi hima vantaṃ parvatarājaṃ pratānayati /",
    "T06bsa034_u:1113": " (Dutt 43)",
    "T06bsa034_u:1114": " tatra sarvarūpakāyapraveśanam /",
    "T06bsa034_u:1115": " mahatyā vicitrāyāḥ pariṣadaḥ purastāt sa grāmanigamatṛṇavana[-bhūmi-]parvataṃ rūpakāyamātmakāye praveśayati /",
    "T06bsa034_u:1116": " sā ca sarvā pariṣattasminneva kāye praviṣṭamātmānaṃ saṃjānīte /",
    "T06bsa034_u:1117": " tatra sabhāgatopasaṃkrāntiḥ /",
    "T06bsa034_u:1118": " kṣatriyapariṣada mupasaṃkrāmati /",
    "T06bsa034_u:1119": " upasaṃkrāntasya yādṛśī teṣāṃ varṇapuṣkalatā bhavati tādṛśī tasya /",
    "T06bsa034_u:1120": " yādṛśa ārohapariṇāhastādṛśastasya bhavati /",
    "T06bsa034_u:1121": " yādṛśī svaraguptisteṣāṃ tādṛśī tasya bhavati /",
    "T06bsa034_u:1122": " yañca te 'rthaṃ mantrayante tamasāvarthaṃ mantrayate /",
    "T06bsa034_u:1123": " yamapi te 'rthaṃ na mantrayante tamapi so 'rthaṃ na mantrayate /",
    "T06bsa034_u:1124": " uttaraṃ caitānānudhārmyā kathayā saṃdarśayitvā samādāpayitvā samuttejayitvā saṃpraharṣayitvā 'ntarddhīyate /",
    "T06bsa034_u:1125": " antarhitañcainaṃ na prajānanti ko 'nveṣo 'ntarhito devo vā manuṣyo veti /",
    "T06bsa034_u:1126": " yathā kṣatriyapariṣadamevaṃ brāhmaṇagṛhapatiśramaṇapariṣadaṃ cāturmahārājakāyikān",
    "T06bsa034_u:1127": " devān trayastriṃśān yāmāṃstuṣitānnirmāṇaratīnparanirmitavaśavartino devānevaṃ brahmakāyikān",
    "T06bsa034_u:1128": " brahmapurohitānmahābrahmaṇaḥ parīttābhānapramāṇābhānābhāsvarān parīttaśubhānapramāṇaśubhān",
    "T06bsa034_u:1129": " śubhakṛssnān anabhrakān puṇyaprasavān bṛhatphalānasaṃjñisattvān abṛhān atapān sudṛśān",
    "T06bsa034_u:1130": " sudarśanānakaniṣṭhān /",
    "T06bsa034_u:1131": " tatrāvirbhāvatirobhāvaḥ /",
    "T06bsa034_u:1132": " mahatyā pariṣadaḥ purastācchatakṛtvaḥ sahasrakṛtvaḥ ato vā pareṇāntardhīyate /",
    "T06bsa034_u:1133": " punaśca tathaivātmabhāva mupadarśayatyāviṣkaroti /",
    "T06bsa034_u:1134": " tatra vaśitvakaraṇam /",
    "T06bsa034_u:1135": " yāvān kaścit sattvadhātuḥ taṃ sarva gamanāgamanasthānādyāsu kriyāsu saṃvartayati /",
    "T06bsa034_u:1136": " sa cedasyai vaṃ bhavati gacchatu gacchati /",
    "T06bsa034_u:1137": " tiṣṭhatu tiṣṭhati /",
    "T06bsa034_u:1138": " āgacchatvāgacchati /",
    "T06bsa034_u:1139": " bhāṣatāṃ bhāṣate /",
    "T06bsa034_u:1140": " tatra pararddhyabhibhavaḥ /",
    "T06bsa034_u:1141": " tathāgatastadanyeṣāṃ sarvarddhimatāmṛdhyabhisaṃskāramabhibhūya yathākāmaṃ sarvaṃ saṃpādayati /",
    "T06bsa034_u:1142": " niṣṭhāgato bodhisattva ekajātipratibaddhaśca caramabhaviko vā tathāgataṃ sthāpayitvā tulyajātīyañca bodhisattvaṃ tadanyeṣāṃ (Dutt 44)",
    "T06bsa034_u:1143": " sarveṣāmṛddhyabhisaṃskāramabhibhavati /",
    "T06bsa034_u:1144": " tadanye bodhisattvā utkṛṣṭatarabhūmipraviṣṭāṃstulyajātīyāṃśca bodhisattvān sthāpayitvā tadanyeṣāṃ sarvarddhimatāmṛddhyabhisaṃskāramabhibhavanti",
    "T06bsa034_u:1145": " tatra pratibhānadānam /",
    "T06bsa034_u:1146": " pratibhā[na]dāne paryādatte pratibhānamupasaṃharati /",
    "T06bsa034_u:1147": " tatra smṛtidānam /",
    "T06bsa034_u:1148": " dharmeṣu smṛtau pramuṣitāyāṃ smṛtimupasaṃharati /",
    "T06bsa034_u:1149": " tatra sukhadānam /",
    "T06bsa034_u:1150": " ye 'sya bhāṣamāṇasya dharmaṃ śṛṇvanti teṣāṃ tādṛśaṃ kāyikaṃ caitasikamanugrahamupasaṃharati pratiprasrabdhi sukham /",
    "T06bsa034_u:1151": " yena te vigatanivaraṇā dharmaṃ śrṛṇvanti /",
    "T06bsa034_u:1152": " tacca tāvatkālikayogena na tvatyantam dhātuvaiṣamikāṃścaupakramikānamanuṣyābhisṛṣṭāṃścopasargān vyupaśamayati /",
    "T06bsa034_u:1153": " tatra raśmipramokṣaḥ bodhisattvo vā tathāgato vā ṛddhyātadrūpān raśmīn kāyatpramuñcati",
    "T06bsa034_u:1154": " ya ekatyā daśasu dikṣvaprameyāsaṃkhyeyeṣu lokadhātuṣu gatvā nārakāṇāṃ sattvānāṃ nārakāṇi",
    "T06bsa034_u:1155": " duḥkhāni pratiprasrambhayati /",
    "T06bsa034_u:1156": " ekatyā devalokasthānudārān devanāgayakṣagandharvāsuragaruḍakinnaramahoragān svabhavanasthān gatvā ihāgamanāya saṃcodayati /",
    "T06bsa034_u:1157": " tathā tadanyalokadhātusthitān bodhisattvānihāgamanāya saṃcodayati daśasu dikṣvaprameyāsaṃkhyeyeṣu lokadhātuṣu /",
    "T06bsa034_u:1158": " samāsatasthāgataḥ aprameyairasaṃkhyeyairnānāprakārai raśmibhirapramāṇānāṃ sattvānāṃ vicitramaprameyamasaṃkhyeyamarthaṃ karoti /",
    "T06bsa034_u:1159": " te punarete sarve pāriṇāmikyā ṛddhyāḥ prakārā ekaikaśaḥ prabhidyamānā aprameyā asaṃkhyeyā veditavyāḥ /",
    "T06bsa034_u:1160": " anyathā prakṛtyā vidyamānasya vastunastadanyathāvikārāpādanatā pariṇāma ityucyate /",
    "T06bsa034_u:1161": " tasmādeṣā pāriṇāmikī ṛddhirityucyate /",
    "T06bsa034_u:1162": " tatra nairmāṇikī ṛddhiḥ katamā /",
    "T06bsa034_u:1163": " samāsato nirvastukaṃ nirmāṇam /",
    "T06bsa034_u:1164": " nirmāṇacittena yathākāmamabhisaṃskṛtaṃ smṛddhyatīyaṃ nairmāṇikī ṛddhirityucyate /",
    "T06bsa034_u:1165": " sā cānekavidhā /",
    "T06bsa034_u:1166": " kāyanirmāṇaṃ vāḍnirmāṇaṃ viṣayanirmāṇañca /",
    "T06bsa034_u:1167": " tatpunaḥ kāyanirmāṇamātmano vā sadṛśaṃ visadṛśaṃ vā parasya vā sadṛśaṃ visadṛśaṃ vā nirmimīte /",
    "T06bsa034_u:1168": " tatpunaḥ kāyanirmāṇamātmanastu pareṣāñca sadṛśāsadṛśam /",
    "T06bsa034_u:1169": " indriyasabhāgamindriyādhiṣṭhānaṃ nirmimīte na tvindriyam /",
    "T06bsa034_u:1170": " viṣayasadṛśamapi nirmāṇaṃ (Dutt 45) nirmimīte /",
    "T06bsa034_u:1171": " tadyathā bhojanapānādi maṇimuktāvaidūryādi ca yatkiñcidrūpagandharasaspraṣṭavyasaṃgṛhītaṃ bāhyamupakaraṇaṃ tatsadṛśaṃ tadvinirmuktaṃ sarvaṃ yathākāmaṃ nirmimīte /",
    "T06bsa034_u:1172": " tatpunarātmasabhāgamanekavidhaṃ bahu nānāprakāraṃ devanāga[yakṣā]suragaruḍakinnaramahoragavarṇa",
    "T06bsa034_u:1173": " manuṣyavarṇa tiryakpretanārakavarṇaṃ śrāvakavarṇaṃ pratyekabuddhavarṇaṃ bodhisattvavarṇaṃ tathāgatavarṇam /",
    "T06bsa034_u:1174": " sa yadi tādṛśa eva bodhisattvo bhavati tādṛśameva nirmimīte /",
    "T06bsa034_u:1175": " ātmasabhāgamasya tannirmāṇaṃ bhavati /",
    "T06bsa034_u:1176": " anyathā tu visabhāgaṃ bhavati nirmāṇamātmanaḥ /",
    "T06bsa034_u:1177": " sa cetparaṃ devabhūtaṃ tatsādṛśyena nirmimīte parasadṛśamasya tannirmāṇaṃ bhavati /",
    "T06bsa034_u:1178": " sacedvaisādṛśyena nirmimīte paravisabhāgaṃ bhavati /",
    "T06bsa034_u:1179": " yathā devabhūtamevaṃ yāvattathāgatabhūtaṃ veditavyam /",
    "T06bsa034_u:1180": " tatra prabhūtakāyanirmāṇaṃ katamat /",
    "T06bsa034_u:1181": " iha tathāgato vā bodhisattvo vā daśasu dikṣvaprameyāsaṃkhyeyeṣu lokadhātuṣu sakṛdaprameyāsaṃkhyeyānāṃ sattvānām arthaṃ karoti tairvicitravarṇanirmitaiḥ",
    "T06bsa034_u:1182": " kiñcicca nirmāṇamadhitiṣṭhati yaduparate 'pi bodhisattve tathāgete vā 'nuvartata eva /",
    "T06bsa034_u:1183": " kiñcinnirmāṇaṃ buddhabodhisattvānāṃ kevalaṃ sattvānāṃ vidarśanāya māyopamaṃ bhavati /",
    "T06bsa034_u:1184": " kiñcitpunarbhūtaṃ bhojanapānayānavastrādimaṇimuktāvaidūryaśaṃkhaśīlāpravāḍādi ca nirmitaṃ bhavati /",
    "T06bsa034_u:1185": " tathaiva nānyathā /",
    "T06bsa034_u:1186": " yena vittopakaraṇonaiva vittopakaraṇakāryaṃ kriyate /",
    "T06bsa034_u:1187": " idantāvat kāyanirmāṇaṃ viṣayanirmāṇaṃ ca /",
    "T06bsa034_u:1188": " vāṅnirmāṇaṃ punarasti susvaratāyuktam /",
    "T06bsa034_u:1189": " asti viśadasvarānvitaṃ svasambaddhaṃ parasambaddhamasambaddhaṃ dharmadeśanāsaṃgṛhītaṃ pramattasaṃcodanā-saṃgṛhītañca /",
    "T06bsa034_u:1190": " tatra susvaratā /",
    "T06bsa034_u:1191": " buddhabodhisattvānāṃ nirmito vāgvyāhāro gambhīro bhavati megharavaḥ kalaviṅkamanojñasvarasadṛśo hṛdayaṃgamaḥ gremaṇīyaḥ /",
    "T06bsa034_u:1192": " paurī ca sā vāṅnirmitā bhavati valguvispaṣṭā vijñeyā śravaṇīyā apratikūlā aniśritā aparyantā /",
    "T06bsa034_u:1193": " tatra viśadasvaratā /",
    "T06bsa034_u:1194": " ākāṃkṣamāṇaḥ tathāgato vā bodhisattvo vā vicitrāṃ devanāgayakṣāsura garuḍakinnaramahoragaśrāvakabodhisattvapariṣadaṃ (Dutt 46)",
    "T06bsa034_u:1195": " sanniṣaṇṇāṃ sannipatitāṃ yāvadyojanaśatapariṣanmaṇḍalaparyantāṃ sarvāṃ svareṇa suparipūrṇena vijñāpayati ye 'pi dūre ya 'pyantike niṣaṇṇāḥ /",
    "T06bsa034_u:1196": " ākāṃkṣamāṇaḥ sāhasrikacūḍikalokadhātun svareṇa vijñāpayati /",
    "T06bsa034_u:1197": " dvisāhasraṃ vā trisāhasraṃ vā yāvaddaśasu dikṣvaprameyāsaṃkhyeyān lokadhātūn svareṇa vijñāpayati /",
    "T06bsa034_u:1198": " tasmācca ghoṣādanekaprakārā sattvānāṃ dharmadeśanā niścarati /",
    "T06bsa034_u:1199": " yā sattvānāmarthāya saṃvartate /",
    "T06bsa034_u:1200": " tatra svasambaddhaṃ vāṅnirmāṇaṃ yatsvayameva nirmitayā vācā dharmaṃ vā deśayati pramattaṃ vā saṃcodayati /",
    "T06bsa034_u:1201": " parasaṃbaddhaṃ punaryat paranirmitayā vācā dharmaṃ vā deśayati pramattaṃ vā saṃcodayati /",
    "T06bsa034_u:1202": " tatrāsambaddhaṃ vāṅnirmāṇaṃ yadākāśāt vāṅniścarati nirmitādvā na sattvasantānāt /",
    "T06bsa034_u:1203": " tatra dharmadeśanānirmāṇaṃ yat tatra tatra sammūḍhānāṃ yuktisaṃdarśanārtham /",
    "T06bsa034_u:1204": " tatra codanānirmāṇaṃ yadasammūḍhānāṃ pratilabdhaprasādānāṃ pramattānāṃ pramāde hrīsaṃjananāya apramāde ca samādāpanāya /",
    "T06bsa034_u:1205": " tadetadanekavidhaṃ nirmāṇam /",
    "T06bsa034_u:1206": " samāsataḥ kāyanirmāṇaṃ vāṅnirmāṇaṃ viṣaya nirmāṇañca veditavyam /",
    "T06bsa034_u:1207": " itīyaṃ nairmāṇikī ṛddhiḥ /",
    "T06bsa034_u:1208": " eṣāpi caikaikaprakārabhedenāprameyā cāsaṃkhyeyā ca veditavyā /",
    "T06bsa034_u:1209": " sā punareṣā dvividhāpi ṛddhirbuddhabodhisattvānāṃ samāsato dve kārye niṣpādayati /",
    "T06bsa034_u:1210": " āvarjayitvā vā ṛddhiprātihāryeṇa sattvān buddhaśāsane 'vatārayati anugrahaṃ vā anekavidhaṃ bahu nānāprakāraṃ duḥkhitānāṃ sattvānāmupasaṃharati",
    "T06bsa034_u:1211": " tatra pūrvenivāsajñānaṃ buddhabodhisattvānāṃ katamat /",
    "T06bsa034_u:1212": " iha tathāgato vā bodhisattvo vā ātmanaivātmanastāvatpūrvanivāsaṃ samanusmarati amukā",
    "T06bsa034_u:1213": " nāma te sattvā yatrāhamabhūvamevannāmeti vistareṇa yathāsūtraṃ sattvakāyadikaṃ sarvamanusmarati /",
    "T06bsa034_u:1214": " yathā cātmanātmanaḥ samanusmarati tathā pareṣāmapi anusmārayati /",
    "T06bsa034_u:1215": " svayameva ca pareṣāmanusmarati /",
    "T06bsa034_u:1216": " ye 'pi te sattvakāyāḥ pūrvānte yannivāsāstānapyātmanā (Dutt 47)",
    "T06bsa034_u:1217": " smarati pareṣāṃ smārayati amukā nāma te sattvā yatrāhamabhūvamevaṃnāmeti vistareṇa /",
    "T06bsa034_u:1218": " teṣāmapi sattvānāṃ tathaiva sarvaṃ pūrvenivāsamanusmarati yathaivātmano dṛṣṭadharme /",
    "T06bsa034_u:1219": " sūkṣmamapi samanusmarati yatkiñcidalpaṃ vā prabhūtaṃ vā pūrvaceṣṭitaṃ pūrvameva cetayitvā apramuṣitam /",
    "T06bsa034_u:1220": " nirantaramapi samanusmarati /",
    "T06bsa034_u:1221": " kṣaṇaṃ nairantaryayogenāvicchinnaṃ yayaivānupūrvyā kṛtamitamapyanusmarati /",
    "T06bsa034_u:1222": " yasya kalpagaṇanāyogena śakyā saṃkhyāṃ kartum aprameyāsaṃkhyeyamapyanusmarati /",
    "T06bsa034_u:1223": " yasya kalpagaṇanāyogenāśakyā saṃkhyāṃ kartum avyāhatamasya samāsataḥ pūrvenivāsajñānaṃ pravartate yatreṣṭaṃ yatheṣṭaṃ yāvadiṣṭam /",
    "T06bsa034_u:1224": " evaṃrūpo bodhisattvasya tathāgatasya ca pūrvenivāsasaṃgṛhītaḥ prabhāvaḥ /",
    "T06bsa034_u:1225": " sa tena pūrvenivāsānusmṛtijñānena jātakān pūrvān bodhisattvacaryāṃ sattvānāṃ buddhe",
    "T06bsa034_u:1226": " bhagavati prasādajananārthaṃ gauravotpādanārthaṃ ca vicitrānanekaprakārān prakāśayati",
    "T06bsa034_u:1227": " itivṛttakāṃśca pūrvayogapratisaṃyuktān sattvānāṃ karmaphalavipākamārabhya /",
    "T06bsa034_u:1228": " śāśvatadṛṣṭikānāṃ ca sattvānāṃ śāśvatadṛṣṭiṃ nāśayati tadyathā pūrvāntakalpakānāṃ śāśvatavādināmekatya-śāśvatikānāṃ vā /",
    "T06bsa034_u:1229": " divyaṃ śrotrajñānaṃ buddhabodhisattvānāṃ katamat /",
    "T06bsa034_u:1230": " iha tathāgato vā bodhisattvo vā divyena śrotreṇa divyān mānuṣyakān śabdānāryānapyanāryānapi ghanānapyaṇukānapi vyaktānapyavktānapi nirmitānapyanirmitānapi dūrāntikasthān śṛṇoti /",
    "T06bsa034_u:1231": " tatra divyāḥ śabdāḥ ūrdhvaṃ yāvadakaniṣṭhabhavanopapannānāṃ sattvānām /",
    "T06bsa034_u:1232": " sa cetpareṇābhogaṃ na karoti atha karoti tato 'pi pareṇānyeṣūrdhvaṃ lokadhātuṣu śṛṇoti /",
    "T06bsa034_u:1233": " tatra mānuṣyakāḥ śabdāḥ /",
    "T06bsa034_u:1234": " tiryak sarvacāturdvīpakopapannānāṃ sattvānām /",
    "T06bsa034_u:1235": " tatrāryāḥ śabdāḥ /",
    "T06bsa034_u:1236": " ye buddhānāṃ buddhaśrāvakānāṃ ca bodhisattvānāṃ pratyekabuddhānāñca /",
    "T06bsa034_u:1237": " teṣāṃ vā 'ntikācchrutvānuśrāvayatāṃ tadanyeṣāṃ sattvānām /",
    "T06bsa034_u:1238": " tadyathā saṃdarśayatāṃ samādāpayatāṃ vā samuttejayatāṃ saṃpraharṣayatāṃ kuśalasamādānamārabhyākuśalatyāgañca /",
    "T06bsa034_u:1239": " (Dutt 48) tathā 'saṃkliṣṭacittānāmuddeśaḥ svādhyāyo viniścayaḥ samyak codanā smāraṇāvavādānuśāsanī iti yadvā punaranyadapi kiñcit subhāṣitaṃ sulapitamarthopasaṃhitam /",
    "T06bsa034_u:1240": " amī ucyante āryāḥ śabdāḥ /",
    "T06bsa034_u:1241": " tatrānāryāḥ śabdāḥ /",
    "T06bsa034_u:1242": " ye sattvānāṃ mṛṣāvādapaiśunyapārūṣyasaṃbhinnapralāpaśabdā adho vā 'pāyopapannānāmūrdhvaṃ vā devopapannānāṃ tiryagvā manuṣyeṣūpapannānām /",
    "T06bsa034_u:1243": " tatra dhanāḥ śabdāḥ /",
    "T06bsa034_u:1244": " ye mahāsattvasaṃghaśabdā vā vividhairvā kāraṇaiḥ kāryamāṇānāmārttasvaraṃ kandamānānāṃ vikrośatāṃ vā meghastanitaśabdā vā śaṃkhabherīpaṭahaśabdā vā /",
    "T06bsa034_u:1245": " aṇukāḥ śabdāḥ /",
    "T06bsa034_u:1246": " antato yāvat karṇajāpaśabdāḥ /",
    "T06bsa034_u:1247": " vyaktāḥ śabdāḥ /",
    "T06bsa034_u:1248": " yeṣāmartho vijñāyate /",
    "T06bsa034_u:1249": " avyaktāḥ śabdāḥ /",
    "T06bsa034_u:1250": " yeṣāmartho na vijñāyate /",
    "T06bsa034_u:1251": " tadyathā drāmiḍānāṃmantrāṇāṃ vāyuvanaspatiśukasārikākokilajīvaṃjīvakādīnām /",
    "T06bsa034_u:1252": " tatra nirmitāḥ śabdāḥ /",
    "T06bsa034_u:1253": " ye ṛddhimadbhiścetovaśiprāptairvā ṛddhyabhisaṃskṛtāḥ /",
    "T06bsa034_u:1254": " dūrāḥ śabdāḥ /",
    "T06bsa034_u:1255": " yatra grāme kṣetre vihāre vā tathāgato vā bodhisattvo vā viharati tatra ye śabdā niścaranti tān sthāpayitvā tadanyatra yāvadaprameyāsaṃkhyeyeṣu lokadhātuṣu /",
    "T06bsa034_u:1256": " cyutyupapattijñānaṃ buddhabodhisattvānāṃ katamat /",
    "T06bsa034_u:1257": " iha tathāgato vā bodhisattvo vā divyena cakṣuṣā viśuddhenātikrāntamānuṣyakeṇa sattvān paśyati cyutikāle 'pi cyutānapi suvarṇadurvarṇān hīnapraṇītānaparānte ca jātān /",
    "T06bsa034_u:1258": " vṛddheścānvayādindriyāṇāṃ paripākādvicitre kāyaceṣṭite kuśalākuśalāvyākṛteṣu pravartamānān /",
    "T06bsa034_u:1259": " tathāvabhāsamapi paśyati jānīte sūkṣmamapi paśyati /",
    "T06bsa034_u:1260": " yadrūpaṃ nirmitaṃ yacca divyamacchaṃ rūpamadho yāvadavīcimūrdhvaṃ yāvadakaniṣṭhabhavanam /",
    "T06bsa034_u:1261": " sa cedadha ūrdhvaṃ vānyeṣu lokadhātuṣu rūpadarśanamārabhyābhogaṃ karoti tiryagyāvadaprameyeṣvasaṃkhyeyeṣu lokadhātuṣu sarvaṃ rūpagataṃ paśyati",
    "T06bsa034_u:1262": " antatasteṣu teṣu buddhakṣetreṣu (Dutt 49)",
    "T06bsa034_u:1263": " tāṃstāṃstathāgatān vicitreṣu mahatsu parṣanmaṇḍaleṣu niṣaṇṇān dharma deśayataḥ paśyati /",
    "T06bsa034_u:1264": " tatra divyena cakṣuṣā tathāgato vā bodhisattvo vā daśasu dikṣu kāyaceṣṭitaṃ śubhāśubhaṃ dṛṣṭvā yathāyogaṃ yathārha teṣu sattveṣu pratipadyate",
    "T06bsa034_u:1265": " divyena ca śrotreṇa vākceṣṭitaṃ śubhāśubhaṃ śrutvā teṣu sattveṣu yathāyogaṃ yathārhaṃ pratipadyate /",
    "T06bsa034_u:1266": " evaṃ divyena cakṣuṣā divyena śrotreṇa bodhisattvastathāgato vā samāsena karma karoti /",
    "T06bsa034_u:1267": " tatra cetaḥparyāyajñānaṃ buddhabodhisattvānāṃ katamat /",
    "T06bsa034_u:1268": " iha bodhisattvo vā tathāgato vā pareṣāṃ daśasu dikṣvaprameyāsaṃkhyeyeṣu lokadhātuṣu sattvānāṃ kleśaparyavasthitamapi cittaṃ jānāti /",
    "T06bsa034_u:1269": " vigatakleśaparyavasthānamapi kleśasānubandhaṃ sānuśayamapi kleśaniranubandhaṃ niranuśayamapi mithyāpraṇihitamapi cittaṃ jānāti /",
    "T06bsa034_u:1270": " tadyathā tīrthikacittaṃ sāmiṣābhiprāyasya kliṣṭamapi cittaṃ samyak praṇihitamapi cittaṃ jānāti /",
    "T06bsa034_u:1271": " etadviparyayeṇa hīnamapi cittaṃ jānāti /",
    "T06bsa034_u:1272": " tadyathā kāmadhātūpapannānāṃ sarvasattvānāmantato mṛgapakṣiṇāmapi /",
    "T06bsa034_u:1273": " madhyamacittaṃ jānāti tadyathā sarveṣāṃ rūpadhātūpapannānāṃ sattvānām /",
    "T06bsa034_u:1274": " praṇītamapi cittaṃ jānāti tadyathā sarveṣāmārūpyopapannāṃ sattvānām /",
    "T06bsa034_u:1275": " sukhaprasaṃyuktamapi duḥkhaprasaṃyuktamapyaduḥkhāsukhavedanāsaṃprayuktamapi cittaṃ jānāti /",
    "T06bsa034_u:1276": " ekena paracittajñānenaikasya sattvasya yasya yadyathā yādṛśaṃ yāvaccitaṃ pratyupasthitaṃ bhavati tatsakṛdyathābhūtaṃ prajānāti /",
    "T06bsa034_u:1277": " ekenaiva paracittajñānena prabhūtānāmapi sattvānāṃ yeṣāṃ yadyathā yādṛśaṃ yāvaccittaṃ pratyupasthitaṃ bhavati tadapi sakṛdyathābhūtaṃ prajānāti",
    "T06bsa034_u:1278": " sā punariyamabhijñā buddhasya bodhisattvānāmindriyaparāparajñānāya sattvānāṃ nānādhimuktijñānāya",
    "T06bsa034_u:1279": " nānādhātucaritajñānāya yathāyogañca pratipatsu citrāsu nirvāṇapuraḥsarīṣu samyaksanniyogāya /",
    "T06bsa034_u:1280": " idamasyāḥ karma veditavyam /",
    "T06bsa034_u:1281": " tatrāsravakṣayajñānaṃ buddhabodhisattvānāṃ katamat /",
    "T06bsa034_u:1282": " iha tathāgato vā bodhisattvo vā kleśānāṃ kṣayaprāptiṃ yathābhūtaṃ prajānāti /",
    "T06bsa034_u:1283": " prāpto mayā parairvā āsravakṣayo na veti /",
    "T06bsa034_u:1284": " āsravakṣayaprāptyupāyamapyātmanaḥ pareṣāñca yathābhūtaṃ prajānāti /",
    "T06bsa034_u:1285": " (Dutt 50) yathā upāyamevamanupāyamapi yathābhūtaṃ prajānāti /",
    "T06bsa034_u:1286": " āsravakṣayaprāptāvabhimānaṃ pareṣāṃ yathābhūtaṃ prajānāti /",
    "T06bsa034_u:1287": " nirabhimānamapi yathābhūtaṃ prajānāti /",
    "T06bsa034_u:1288": " bodhisattvaḥ punaḥ sarvaṃ caitat prajānātyāsravakṣayañca svayaṃ na sākṣātkaroti /",
    "T06bsa034_u:1289": " ataḥ sāsravañca svayaṃ na sākṣātkaroti /",
    "T06bsa034_u:1290": " ataḥ sāsravāñca vastu bodhisattvaḥ sahasravairna vijahāti /",
    "T06bsa034_u:1291": " tatra ca vicarati sāsrave vastuni /",
    "T06bsa034_u:1292": " na ca saṃkliśyata iti so 'sya sarvaprabhāvāṇāṃ mahattamaḥ prabhāvo veditavyaḥ /",
    "T06bsa034_u:1293": " tena khalvāsravakṣayajñānena buddhabodhisattvāḥ svayaṃ na kliśyante /",
    "T06bsa034_u:1294": " pareṣāñca vyapadiśantya bhimānañca nāśayanti /",
    "T06bsa034_u:1295": " idamasya karma veditavyam /",
    "T06bsa034_u:1296": " tatra dharmaprabhāvaḥ katamaḥ /",
    "T06bsa034_u:1297": " dānaprabhāvaḥ śīlakṣāntivīryadhyānaprajñāprabhāvaśca /",
    "T06bsa034_u:1298": " sa punareṣa dānādīnāṃ dharmāṇāṃ prabhāvaḥ samāsataścaturbhirākārairveditavyaḥ /",
    "T06bsa034_u:1299": " vipakṣaprahāṇataḥ saṃbhāraparipākataḥ svaparānugrahataḥ āyatyāṃ phaladānataśca /",
    "T06bsa034_u:1300": " dānaṃ dadad bodhisattvo dānavipakṣaṃ mātsaryaṃ prajahāti /",
    "T06bsa034_u:1301": " ātmano bodhisaṃbhārabhūtañca bhavati tadasya dānam /",
    "T06bsa034_u:1302": " dānena ca saṃgrahavastunā sattvān paripācayati /",
    "T06bsa034_u:1303": " pūrvaṃ dānāt sumanā dadaccittaṃ prasādayati /",
    "T06bsa034_u:1304": " dattvā cāvipratisārī /",
    "T06bsa034_u:1305": " triṣu kāleṣu pramuditacittatayā ātmānamanugṛhaṇāti /",
    "T06bsa034_u:1306": " pareṣāṃ ca jighatsāpipāsāśotoṣṇavyādhīcchāvighātabhayaduḥkhāpanayanāt paramanugṛhṇāti /",
    "T06bsa034_u:1307": " paratra ca yatra yatra pratyājāyate āḍhyo bhavati mahābhogo mahāpakṣo mahāparivāra ityeṣa caturākāro dānasya prabhāvo nāta uttari nāto bhūyaḥ",
    "T06bsa034_u:1308": " kāyavāksaṃvaraśīlaṃ samādadāno bodhisattvaḥ śīlavipakṣaṃ dauḥśīlyaṃ prajahāti /",
    "T06bsa034_u:1309": " bodheśca saṃbhārabhūtaṃ bhavati tadasya śīlasamādānam /",
    "T06bsa034_u:1310": " samānārthatayā ca saṃgrahavastunā sattvān paripācayati /",
    "T06bsa034_u:1311": " dauḥśīlyapratyayaṃ bhayamavadyaṃ vairaṃ prajahadātmānamanugṛhaṇāti sukhaṃ svapan sukhaṃ pratibudhyamānaḥ /",
    "T06bsa034_u:1312": " tathā śīlavato 'vipratisāraḥ prāmodyaṃ yāvaccittasamādhiḥ /",
    "T06bsa034_u:1313": " ityevamātmānamanugṛhṇāti /",
    "T06bsa034_u:1314": " sarvasattvānāñca sarvaprakārairaviheṭhanatayā abhayamanuprayacchati /",
    "T06bsa034_u:1315": " evaṃ paramapyanugṛhṇāti /",
    "T06bsa034_u:1316": " (Dutt 51) tannidānañca kāyasya bhedātsugatau svargaloke deveṣūpapadyate /",
    "T06bsa034_u:1317": " ityayaṃ caturākāraḥ prabhāvaḥ śīlasya /",
    "T06bsa034_u:1318": " nāta uttari nāto bhūyaḥ /",
    "T06bsa034_u:1319": " kṣamo bodhisattvaḥ kṣāntivipakṣamakṣānti prajahāti /",
    "T06bsa034_u:1320": " bodheśca saṃbhārabhūtā sāsya kṣānti rbhavati /",
    "T06bsa034_u:1321": " samānārthatayaiva ca sattvān paripācayati /",
    "T06bsa034_u:1322": " ātmānañca parañca mahato bhayātparitrāyamāṇastayā kṣyāntyā ātmānañca paraṃścānugṛhṇāti /",
    "T06bsa034_u:1323": " tato nidānañca bodhisattva āyatyāmavairabahulo bhavatyabhedabahulaścāduḥkhadaurmanasyabahulaḥ /",
    "T06bsa034_u:1324": " dṛṣṭe ca dharme 'vipratisārī kālaṃ karoti /",
    "T06bsa034_u:1325": " kāyasya ca bhedātsugatau svargaloke deveṣūpapadyate /",
    "T06bsa034_u:1326": " ityayañcaturākāraḥ kṣānteḥ prabhāvo nāta uttari nāto bhūyaḥ /",
    "T06bsa034_u:1327": " ārabdhavīryo bodhisattvo viharan vīryavipakṣaṃ kausīdyaṃ prajahāti /",
    "T06bsa034_u:1328": " bodheśca saṃbhārabhūtaṃ bhavati sanniśrayaśca tadvīryam /",
    "T06bsa034_u:1329": " samānārthatayaiva ca sattvān paripācayati /",
    "T06bsa034_u:1330": " ārabdhavīryaśca sukhaṃ sparśaṃ viharannavyavakīrṇaḥ pāpakairakuśalairdharmaḥ pūrveṇāparaṃ viśeṣādhigamaṃ paśyan prītiprāmodyenātmānamanugṛhṇāti",
    "T06bsa034_u:1331": " kuśalapakṣābhiyuktaśca paraṃ na kāyena vācā vā viheṭhayati /",
    "T06bsa034_u:1332": " pareṣāṃ cārabdhavīryatāyāṃ chandaṃ janayati /",
    "T06bsa034_u:1333": " evaṃ paramapyanugṛhṇāti /",
    "T06bsa034_u:1334": " hetubalikaśca bhavati āyatyāṃ puruṣakārābhirataśca /",
    "T06bsa034_u:1335": " ityayaṃ caturākāro vīryaprabhāvaḥ /",
    "T06bsa034_u:1336": " nāta uttari nāto bhūyaḥ /",
    "T06bsa034_u:1337": " dhyānaṃ samāpadyamāno bodhisattvo dhyānavipakṣaṃ kleśaṃ kāma vitarkaprītisukharūpasaṃjñādīṃścopakleśān prajahāti /",
    "T06bsa034_u:1338": " bodheśca saṃbhārabhūtaṃ sanniśrayabhūtaṃ bhavati tadasya dhyānam /",
    "T06bsa034_u:1339": " samānārthatayaiva ca sattvān paripācayati /",
    "T06bsa034_u:1340": " dṛṣṭadharmasukhavihāratayātmānamanugṛhṇāti /",
    "T06bsa034_u:1341": " śāntapraśāntavītarāgacittatayā sattveṣvavyābādhyo bhavannavikopyaḥ paramapyanugṛhṇāti /",
    "T06bsa034_u:1342": " jñānaviśuddhirabhijñānirhāraviśuddhirdevopapattiścāyatyāṃ dhyānaphalam /",
    "T06bsa034_u:1343": " ityeṣa caturākāro dhyānaprabhāvo nāta uttari nāto bhūyaḥ /",
    "T06bsa034_u:1344": " prajñāvān bodhisattvaḥ prajñāvipakṣamavidyāṃ prajahāti /",
    "T06bsa034_u:1345": " bodheśca saṃbhārabhūtā bhavatyasya sā prajñā /",
    "T06bsa034_u:1346": " dānenāpi priyavāditayāpyarthacaryayāpi samānārthatayāpi (Dutt 52)",
    "T06bsa034_u:1347": " ca sattvān paripācayati /",
    "T06bsa034_u:1348": " jñeyavastu-yathārtha-pratyavagamopasaṃhitenodāreṇa prītiprāmodyenātmānamanugṛhṇāti /",
    "T06bsa034_u:1349": " sarvatra nyāyopadeśena dṛṣṭe dharme saṃparāye ca hitasukhābhyāṃ sattvānapyanugṛhṇāti /",
    "T06bsa034_u:1350": " sarvakuśalamūlaparigrahañca tayā samyakkaroti /",
    "T06bsa034_u:1351": " āyatyāñca dvividhamapyāvaraṇavisaṃyogaṃ sākṣātkaroti kleśāvaraṇavisaṃyogaṃ jñeyāvaraṇavisaṃyogañca /",
    "T06bsa034_u:1352": " ityayaṃ caturākāraḥ prajñāyāḥ prabhāvaḥ /",
    "T06bsa034_u:1353": " nāta uttari nāto bhūyaḥ /",
    "T06bsa034_u:1354": " ayamucyate dharmaprabhāvaḥ /",
    "T06bsa034_u:1355": " sahajaḥ prabhāvo buddhabodhisattvānāṃ katamaḥ /",
    "T06bsa034_u:1356": " prakṛtijātismaratā /",
    "T06bsa034_u:1357": " sattvānāmarthe apratisaṃkhyāya dīrghakālikavicitra-tīvranirantaraduḥkhasahiṣṇutā /",
    "T06bsa034_u:1358": " sattvānāmevārthe sattvārthasaṃpādakena duḥkhena modanā /",
    "T06bsa034_u:1359": " tuṣiteṣu copapannasya yāvadāyustuṣiteṣvavasthānam /",
    "T06bsa034_u:1360": " tribhiśca sthānaistuṣitopapannānāṃ tadanyeṣāṃ deva putrāṇāmabhibhavaḥ divyenāyuṣā divyena varṇena divyena yaśasā /",
    "T06bsa034_u:1361": " upapadyamānasya ca mātuḥ kukṣāvudāreṇāvabhāsena lokadhātuspharaṇaṃ saṃprajānataśca mātuḥ kukṣipraveśaḥ sthānaṃ nirgamo janma ca /",
    "T06bsa034_u:1362": " jātamātrasya ca pṛthivyāṃ saptapadagamanamaparigṛhītasyākenacit /",
    "T06bsa034_u:1363": " vācaśca bhāṣaṇā jātasya codāradevanāgayakṣāsuragaruḍakinnaramahoragairdivyaimālyairvādyairdhūpaiścelavikṣepaiśchatradhva-japatākādibhirvarapravarābhiḥ pūjākarma /",
    "T06bsa034_u:1364": " niruttaraiśca dvātriṃśatā mahāpuruṣalakṣaṇaiḥ sulakṣitagātratā /",
    "T06bsa034_u:1365": " carame ca bhave paścime janmani sarvapratyarthikairmārānīkairapi sarvopakramaiścābādhyatā /",
    "T06bsa034_u:1366": " bodhimaṇḍe ca niṣaṇṇasya maitryā sarvamārabalaparājayaḥ /",
    "T06bsa034_u:1367": " sarvaparvasu caikaikasminnārāyaṇa balasanniviṣṭatā /",
    "T06bsa034_u:1368": " dahrasyaiva kumārakasya svayameva kauśalakṛtāvinaḥ /",
    "T06bsa034_u:1369": " sarvalaukikaśilpasthānānāṃ tvaritatvaritamanupraveśaḥ /",
    "T06bsa034_u:1370": " svayañcānācārya kamekākina eva ca trisāhasramahāsāhasre mahābodherabhisaṃbodhaḥ /",
    "T06bsa034_u:1371": " brahmaṇā ca sahāṃpatinā svayamupasaṃkramya loke saddharmadeśanāyai adhyeṣaṇā /",
    "T06bsa034_u:1372": " mahāmegharavāpratisaṃvedanā /",
    "T06bsa034_u:1373": " avyutthānatayā ca samāpatteḥ śāntatā /",
    "T06bsa034_u:1374": " bodhisattve ca mṛgapakṣiṇāmapyantataḥ kṣudramṛgāṇāmapi paramā viśvāsyatā /",
    "T06bsa034_u:1375": " sarvakālamupasaṃkramaṇaṃ tasya cāntike yathākāmavihāritā /",
    "T06bsa034_u:1376": " (Dutt 53) tiraścāmantikāttathāgatasya pūjā tadyathā markaṭo madhvaneḍakaṃ tathāgatāyānupradattavān /",
    "T06bsa034_u:1377": " pratigṛhīte ca tasmin bhagavatā sa markaṭo hṛṣṭamānasaḥ pratyavasṛṣṭaḥ sa nṛtyamānaḥ /",
    "T06bsa034_u:1378": " bhagavantamevoddiśya tathāgataḥ snāsyati taṃ snāpayiṣyāmīti meghapratīkṣaṇā /",
    "T06bsa034_u:1379": " vṛkṣamūle ca bodhisattvasya tathāgatasya vā santiṣṭhatastasya sarvavṛkṣāṇāṃ prācīnanimnāsu chāyāsu tasya vṛkṣasya chāyayā kāyāvijahanatā /",
    "T06bsa034_u:1380": " ṣaḍbhirvarṣairabhisaṃbuddhabodhestathāgatasyāvatāragaveṣiṇo 'pi mārasyālabdhāvatāratā /",
    "T06bsa034_u:1381": " sārūpya sahagatāyāśca smṛteḥ satatasamitaṃ pratyupasthānatā /",
    "T06bsa034_u:1382": " smṛtasya ca pratisaṃviditānāṃ vedanānāṃ saṃjñānāṃ vitarkāṇāmutpādaḥ sthānaṃ nirodhaśca /",
    "T06bsa034_u:1383": " tathā darśanānugrahakaraḥ sahajaḥ prabhāvo buddhānāmāryacāravihārasaṃgṛhītaśca /",
    "T06bsa034_u:1384": " tatra darśanānugrahakaraḥ /",
    "T06bsa034_u:1385": " tadyathā unmattāḥ kṣiptacittāḥ tathāgataṃ dṛṣṭvā svacittaṃ pratilabhante /",
    "T06bsa034_u:1386": " vilomagarbhāḥ striyaḥ anulomagarbhā bhavanti /",
    "T06bsa034_u:1387": " andhāścakṣūṃṣi pratilabhante badhirāḥ śrotrāṇi /",
    "T06bsa034_u:1388": " raktānāṃ rāgaparyavasthānāṃ vigacchati dviṣṭānāṃ dveṣaparyavasthānaṃ mūḍhānāṃ mohaparyavasthānam /",
    "T06bsa034_u:1389": " ityayamevaṃbhāgīyo darśanānugrahakaraḥ sahajaḥ prabhāvo veditavyaḥ /",
    "T06bsa034_u:1390": " tatrāryacāravihārasaṃgṛhītaḥ sahajaḥ prabhāvaḥ /",
    "T06bsa034_u:1391": " tadyathā dakṣiṇena pārśvena siṃhaśayyāṃ kalpayati /",
    "T06bsa034_u:1392": " sa cāsya tṛṇaparṇasaṃstara ekapārśvādhiśayito bhavati /",
    "T06bsa034_u:1393": " avikopitastathāgatārhatsamyaksaṃbuddhaḥ śayānaḥ /",
    "T06bsa034_u:1394": " na cāsya vāyuḥ kāyāccīvaramapakarṣati /",
    "T06bsa034_u:1395": " siṃhagatimapi gacchati /",
    "T06bsa034_u:1396": " ṛṣabhagatimapi gacchati /",
    "T06bsa034_u:1397": " dakṣiṇaṃ pādaṃ tatprathamata uddharati /",
    "T06bsa034_u:1398": " tato vāmena pādenānugacchati /",
    "T06bsa034_u:1399": " gacchataścāsya uccā bhūmipradeśā nīcā bhavanti /",
    "T06bsa034_u:1400": " nīcā ścoccāḥ /",
    "T06bsa034_u:1401": " samāḥ pāṇitalajātāḥ /",
    "T06bsa034_u:1402": " apagatapāṣāṇaśarkarakapālāḥ /",
    "T06bsa034_u:1403": " vivekanimnena ca cittena grāmaṃ praviśati /",
    "T06bsa034_u:1404": " praviśataścāsya nīcāni dvārāṇi uccāni bhavanti /",
    "T06bsa034_u:1405": " āhāramāharato naikaudanapulākamapyatibhinnaṃ praviśati /",
    "T06bsa034_u:1406": " na cāvaśiṣṭaṃ bhavati yāvad dvitīyamālopaṃ (Dutt 54)",
    "T06bsa034_u:1407": " prakṣipati /",
    "T06bsa034_u:1408": " ityayamevaṃbhāgīya āryacāravihārasaṃgṛhītaḥ prabhāvo veditavyaḥ /",
    "T06bsa034_u:1409": " parinirvāṇasamaye ca mahāpṛthivīcāla ulkāpātā diśo dāhā antarikṣe devadundubhīnāmabhinadanam /",
    "T06bsa034_u:1410": " so 'pi sahaja eva tathāgatānāṃ prabhāvo nābhijñāsaṃskṛtaḥ /",
    "T06bsa034_u:1411": " ayaṃ buddhabodhisattvānāṃ sahajaḥ prabhāva ityucyate /",
    "T06bsa034_u:1412": " tatra katamo buddhabodhisattvānāṃ śrāvakapratyekabuddhairasādhāraṇaḥ prabhāvaḥ /",
    "T06bsa034_u:1413": " katamaśca sādhāraṇaḥ /",
    "T06bsa034_u:1414": " asādhāraṇatā samāsatastribhirākārairveditavyā /",
    "T06bsa034_u:1415": " sūkṣmataḥ prakārato dhātutaśca /",
    "T06bsa034_u:1416": " iha tathāgato bodhisattvo vā 'prameyāsaṃkhyeyānāṃ sattvānāmaprameyāsaṃkhyena prabhāvopāyena yathā 'rthakriyā bhavati tadyathābhūtaṃ prajānāti",
    "T06bsa034_u:1417": " evaṃ sūkṣmataḥ /",
    "T06bsa034_u:1418": " sarvaprakāreṇa cābhijñāprabhāveṇa dharmaprabhāveṇa sahajena prabhāveṇa samanvāgato bhavati /",
    "T06bsa034_u:1419": " evaṃ prakārataḥ /",
    "T06bsa034_u:1420": " sarvalokadhātavaḥ sarvasattvadhātavaścāsya prabhāvaviṣayañca bhavati /",
    "T06bsa034_u:1421": " evaṃ dhātutaḥ /",
    "T06bsa034_u:1422": " śrāvakasya tu saha sattvadhātunā dvisāhasro lokadhāturabhijñāviṣayaḥ /",
    "T06bsa034_u:1423": " pratyekabuddhasya sarva eva trisāhasro 'bhijñāviṣayaḥ /",
    "T06bsa034_u:1424": " tatkasya hetoḥ /",
    "T06bsa034_u:1425": " tathā hi te ekasyaivātmano damāya pratipannāḥ /",
    "T06bsa034_u:1426": " no tu sarvasattvānām /",
    "T06bsa034_u:1427": " tasmātteṣāmeka eva dhātuḥ paramaprabhāvaviṣayo bhavati /",
    "T06bsa034_u:1428": " etānākārān sthāpayitvā buddhabodhisattvānāṃ tadanyaḥ prabhāvaḥ śrāvakapratyekabuddhaiḥ sādhāraṇo veditavyaḥ /",
    "T06bsa034_u:1429": " tadevaṃ sati śrāvakapratyekabuddhā eva tāvadbuddhabodhisattvaiḥ saha na tulyābhijñā bhavanti /",
    "T06bsa034_u:1430": " kutaḥ punaḥ sarve devamanuṣyāstīrthyāḥ pṛthagjanāśca /",
    "T06bsa034_u:1431": " yaścāpi prātihāryaprabhāvo buddhabodhisattvānāmṛddhyādeśanānuśāsti-saṃgṛhītaḥ so",
    "T06bsa034_u:1432": " 'pyabhijñāprabhāva eva yathāyogaṃ praviṣṭo veditavyaḥ ṛddhiviṣayacetasaḥ paryāyāsravakṣayajñānābhijñāprabhāveṣu /",
    "T06bsa034_u:1433": " bodhisattvabhūmāvādhāre yogasthāne pañcamaṃ prabhāvapaṭalam // 5 //",
    "T06bsa034_u:1434": " (Dutt 55)",
    "T06bsa034_u:1435": " Paripākapaṭalam (Chapter 1.6)",
    "T06bsa034_u:1436": " tatra paripākaḥ katamaḥ /",
    "T06bsa034_u:1437": " paripākaḥ samāsataḥ ṣaḍbhirākārairveditavyaḥ /",
    "T06bsa034_u:1438": " svabhāvato 'pi paripācya pudgalato 'pi paripākaprakārabhedato 'pi paripākopāyato 'pi paripācakapudgalato 'pi paripakvapudgala-lakṣaṇato 'pi ca /",
    "T06bsa034_u:1439": " tatrāyaṃ paripākasvabhāvaḥ /",
    "T06bsa034_u:1440": " kuśaladharmavīje sati kuśalānāṃ dharmāṇāmāsevanānvayād yā kleśajñeyāvaraṇaprahāṇaviśuddhyanukūlā",
    "T06bsa034_u:1441": " kāyacittakarmaṇyatā kalyatā samyak prayoganiṣṭhā yatra sthitāḥ śāstāraṃ vā āgamyānāgamya",
    "T06bsa034_u:1442": " vā śāstāraṃ bhavyo bhavati pratibalo 'nantaraṃ kleśāvaraṇaprahāṇaṃ vā sākṣātkartuṃ",
    "T06bsa034_u:1443": " jñeyāvaraṇaprahāṇaṃ vā /",
    "T06bsa034_u:1444": " tadyathā vraṇo yadā paripāṭanāya niṣṭhāgato bhavatyanantaraṃ pāṭanārhaḥ /",
    "T06bsa034_u:1445": " saḥ paripakva ityucyate /",
    "T06bsa034_u:1446": " ghaṭaghaṭīśarāvādi ca mṛnmayaṃ bhāṇḍaṃ yadā paribhogāya niṣṭhāgataṃ bhavati anantaraṃ paribhogārha tadā parikvamityucyate /",
    "T06bsa034_u:1447": " phalāni vā āmrapanasādīni yadā paribhogāya niṣṭhāgatāni bhavantyanantaraṃ paribhogārhāṇi tadā paripakvānītyucyante /",
    "T06bsa034_u:1448": " evameva kuśalānāṃ dharmāṇāmāsevanānvayād asau samyak prayoganiṣṭhā anantaraṃ viśuddhye saṃvartate /",
    "T06bsa034_u:1449": " sa paripākasvabhāvaḥ /",
    "T06bsa034_u:1450": " tatra paripācyāḥ pudgalāḥ samāsataścatvāraḥ /",
    "T06bsa034_u:1451": " śrāvakagotraḥ śrāvakayāne /",
    "T06bsa034_u:1452": " pratyekabuddhagotraḥ pratyekabuddhayāne /",
    "T06bsa034_u:1453": " buddhagotro mahāyāne paripācayitavyaḥ /",
    "T06bsa034_u:1454": " agotrastho 'pi pudgalaḥ sugatigamanāya paripācayitavyo bhavati /",
    "T06bsa034_u:1455": " bodhisattvānāṃ buddhānāñca bhagavatām ityete catvāraḥ pudgalāḥ eṣu caturṣu vastuṣu paripācayitavyāḥ /",
    "T06bsa034_u:1456": " evaṃ paripācyapudgalataḥ paripāko veditavyaḥ /",
    "T06bsa034_u:1457": " tatra paripākaprabhedaḥ katamaḥ /",
    "T06bsa034_u:1458": " samāsataḥ ṣaḍvidhaḥ paripākaḥ /",
    "T06bsa034_u:1459": " indriyaparipākaḥ kuśalamūlaparipākaḥ jñānaparipākaśca mṛdumadhyādhimātraśca paripākaḥ /",
    "T06bsa034_u:1460": " tatrendriyaparipākaḥ /",
    "T06bsa034_u:1461": " yā āryurvarṇakulaiśvaryasampadādeyavacanatā maheśākhyatāmanuṣyatvaṃ (Dutt 56)",
    "T06bsa034_u:1462": " mahotsāhatā yāmāśrayaparipākaphalasaṃpadamāgamya bhavyo bhavatyātaptānuprayogāyāparikhinnamānasaśca bhavati sarvavidyāsthānasamudāgamābhiyogeṣu",
    "T06bsa034_u:1463": " kuśalamūlaparipākaḥ katamaḥ /",
    "T06bsa034_u:1464": " yā prakṛtyā mandarajaskatāyāmāgamya prakṛtyaivāsya pāpakeṣvakuśaleṣu dharmeṣu /",
    "T06bsa034_u:1465": " cittaṃ na krāmati mandanivaraṇaśca bhavati mandavitarka ṛjupradakṣiṇagrāhī /",
    "T06bsa034_u:1466": " jñānaparipākaḥ katamaḥ /",
    "T06bsa034_u:1467": " smṛtimān bhavati meghāvī pratibalaśca bhavati subhāṣitadurbhāṣitānāṃ dharmāṇāmarthasya ājñānāyodgrahaṇāya dhāraṇāya prativedhāya /",
    "T06bsa034_u:1468": " sahajayā prajñayā samanvāgato bhavati yāṃ prajñāmāgamya bhavyo bhavati pratibalaḥ sarvato 'tyantaṃ sarvakleśāccittaṃ vimocayitum /",
    "T06bsa034_u:1469": " tatrendriyaparipākena vipākāvaraṇādvimukto bhavati /",
    "T06bsa034_u:1470": " kuśalamūlaparipākena karmāvaraṇādvimukto bhavati /",
    "T06bsa034_u:1471": " jñānaparipākena kleśāvaṇādvimukto bhavati /",
    "T06bsa034_u:1472": " mṛduparipākaḥ katamaḥ /",
    "T06bsa034_u:1473": " dvābhyāṃ kāraṇābhyāṃ mṛduḥ paripāko bhavati /",
    "T06bsa034_u:1474": " adīrghakālābhyāsataścendriyakuśalamūlajñānaparipākahetoḥ aparipuṣṭanihīnahetvabhyāsataśca /",
    "T06bsa034_u:1475": " madhyaḥ paripāko 'nayoreva dvayoḥ kāraṇayoranyataravaikalyādanyatarasānnidhyācca veditavyaḥ /",
    "T06bsa034_u:1476": " adhimātraḥ punaḥ paripāka ubhayoranayoḥ kāraṇayoravaikalyādveditavyaḥ /",
    "T06bsa034_u:1477": " tatra paripākopāyaḥ katamaḥ /",
    "T06bsa034_u:1478": " sa saptaviṃśatividho veditavyaḥ /",
    "T06bsa034_u:1479": " dhātupuṣṭayā vartaṃmānapratyayopasaṃhārataḥ avatārato ratigrahaṇataḥ ādiprasthānataḥ",
    "T06bsa034_u:1480": " anādiprasthānataḥ śuddhidūrataḥ śuddhyāsannataḥ prayogataḥ āśayataḥ āmiṣopasaṃhārataḥ",
    "T06bsa034_u:1481": " dharmopasaṃhārataḥ ṛddhyāvarjanatayā dharmadeśanayā guhyadharmākhyānataḥ vivṛtadharmākhyānataḥ",
    "T06bsa034_u:1482": " mṛduprayogato madhyaprayogataḥ adhimātraprayogataḥ śravaṇataḥ cintanato bhāvanataḥ",
    "T06bsa034_u:1483": " saṃgrahaṇato nigrahaṇataḥ svayaṃkṛtataḥ parādhyeṣaṇataḥ tadubhayataśca /",
    "T06bsa034_u:1484": " tatra dhātupuṣṭiḥ katamā /",
    "T06bsa034_u:1485": " yā prakṛtyā kuśaladharmabījasaṃpadaṃ niśritya pūrvakuśaladharmābhyāsāduttarottarāṇāṃ kuśaladharmabījānāṃ paripuṣṭatarā paripuṣṭatamā utpattiḥ sthitiḥ /",
    "T06bsa034_u:1486": " iyamucyate dhātupuṣṭiḥ /",
    "T06bsa034_u:1487": " (Dutt 57)",
    "T06bsa034_u:1488": " tatra vartamānapratyayopasaṃhāraḥ katamaḥ /",
    "T06bsa034_u:1489": " dṛṣṭe dharme aviparītā dharmadeśanā /",
    "T06bsa034_u:1490": " tatra cāviparītagrāhitā /",
    "T06bsa034_u:1491": " yathāvaddharmānudharmapratipattiśca /",
    "T06bsa034_u:1492": " tatra dhātupuṣṭeḥ pūrvakeṇa hetunā vartamānaḥ paripāko nivartate /",
    "T06bsa034_u:1493": " vartamānapratyayopasaṃhārato vartamāna evaṃ heturvartamānaḥ paripāko veditavyaḥ /",
    "T06bsa034_u:1494": " tatrāvatāraḥ katamaḥ /",
    "T06bsa034_u:1495": " śraddhāpratilambhamadhipatiṃ kṛtvā āgārikasya duścaritavivekaśikṣāpadasamādānam /",
    "T06bsa034_u:1496": " anāgārikāṃ vā pravrajataḥ kāmavivekaśikṣāpadasamādānam /",
    "T06bsa034_u:1497": " ratigrāhaḥ katamaḥ /",
    "T06bsa034_u:1498": " yā sarvaduḥkha-nairyāṇikīñca pratipadaṃ kāmasukhātmaklamathānta-vivarjitāñca sukhāṃ pratipadamāgamya svākhyāte dharmavinaye śāsanābhiratiḥ",
    "T06bsa034_u:1499": " tatrādiprasthānaṃ katamat /",
    "T06bsa034_u:1500": " ya eva tatprathamataḥ saṃvejanīyeṣu dharmeṣu saṃvegamāgamya nyāyārthapratipādane cānuśaṃsāṃ viditvā 'vatāraḥ /",
    "T06bsa034_u:1501": " idamevādiprasthānamityucyate /",
    "T06bsa034_u:1502": " anādiprasthānaṃ katamat /",
    "T06bsa034_u:1503": " yā avatīrṇasya pudgalasya paripācyamānatāyāṃ vartamānasya bodhisattvebhyo buddhebhyaścānadhyupekṣāmāgamya",
    "T06bsa034_u:1504": " vivṛtānāñca sthānānāṃ bhūyo bhūyaḥ uttānakriyāmāgamya uttarottaraparipākagamanatā /",
    "T06bsa034_u:1505": " tatra viśuddhidūratā katamā /",
    "T06bsa034_u:1506": " yat kausīdyaṃ vā āgamya pratyayavaidhuryaṃ vā mahatā dīrgheṇa kālena prabhūtairjanmāntarāparivartaiḥ kalpaparivartairvā bhavyo bhavati viśuddhaye",
    "T06bsa034_u:1507": " etadviparyayeṇa viśuddhyāsannatā veditavyā /",
    "T06bsa034_u:1508": " tatra prayogaḥ katamaḥ /",
    "T06bsa034_u:1509": " yā svārthaprāptau tīvracchandatāmāgamya vinipātabhayaṃ vā 'mutra dṛṣṭe vā dharme parato 'yaśobhayamāgamya śikṣāpadeṣvanupālanā sātatyakāritā satkṛtyakāritā ca /",
    "T06bsa034_u:1510": " tatrāśayaḥ katamaḥ /",
    "T06bsa034_u:1511": " dharmeṣu ca yā samyak santīraṇā-kṣāntimāgamyāsmāddharmavinayādasaṃhāryatāyai pareṣāñcādhigame",
    "T06bsa034_u:1512": " 'bhisaṃpratyaya guṇasaṃbhāvanāmāgamya yā triṣu ratneṣu svārthaprāptau cāvicalā śraddhadhānatā /",
    "T06bsa034_u:1513": " (Dutt 58)",
    "T06bsa034_u:1514": " ābhiṣopasaṃhāraḥ katamaḥ /",
    "T06bsa034_u:1515": " yaḥ sarveṇa ca sarvaṃ bhojanapānādivikalānāṃ bhojanapānādyupasaṃhāraḥ /",
    "T06bsa034_u:1516": " anukūlapānabhojanādivikālānāñcānukūlapānabhojanādyupasaṃhāraḥ /",
    "T06bsa034_u:1517": " tatra dharmopasaṃhāraḥ katamaḥ /",
    "T06bsa034_u:1518": " yaduddeśato vā dharmāṇāmanupradānaṃ samyagarthavivaraṇato vā /",
    "T06bsa034_u:1519": " ṛddhyāvarjanatā katamā /",
    "T06bsa034_u:1520": " yā ṛddhimata ṛddhiprātihāryavidarśanā sattvānukampayā sattvānāmāśayaviśuddhiṃ vādhipatiṃ",
    "T06bsa034_u:1521": " kṛtvā prayogaviśuddhiṃ vā ete sattvāḥ prātihāryaṃ dṛṣṭvā śrutvā vā āśayaśuddhiṃ vā",
    "T06bsa034_u:1522": " śāsane pratilapsyante prayokṣyante samyagiti /",
    "T06bsa034_u:1523": " te ca tena prātihāryeṇāvarjitamānasā āśayaśuddhiṃ vā pratilabhante prayujyante vā samyak /",
    "T06bsa034_u:1524": " tatra deśanā katamā /",
    "T06bsa034_u:1525": " svayaṃ svārthaprāptāvaśaktasya saddharmadeśanā samyak pratipattisahāyabhūtā /",
    "T06bsa034_u:1526": " śaktasyāpi ca kṣiprābhijñatāyai anukūlā saddharmadeśanā /",
    "T06bsa034_u:1527": " tatra guhyadharmākhyānaṃ katamat /",
    "T06bsa034_u:1528": " yā bālaprajñānāṃ sattvānāmatyudāragambhīrārthadharmapraticchādanatā uttānasupraveśasukhopāyāvatāradharmadeśanatā /",
    "T06bsa034_u:1529": " vivṛtadharmākhyānaṃ katamat /",
    "T06bsa034_u:1530": " yā pṛthuprajñānāṃ sattvānāṃ sukhapraviṣṭabuddhaśāsanānayānāmatyudāragambhīrasthānavivaraṇatā /",
    "T06bsa034_u:1531": " tatra mṛduḥ prayogaḥ katamaḥ /",
    "T06bsa034_u:1532": " yaḥ sātatyaprayogavivarjitaḥ satkṛtyaprayogavivarjitaśca /",
    "T06bsa034_u:1533": " madhyaḥ prayogaḥ katamaḥ /",
    "T06bsa034_u:1534": " yaḥ sātatyaprayogavivarjito vā satkṛtyaprayogavivarjito vā /",
    "T06bsa034_u:1535": " ityanayordvayoḥ prayogayoranyataravivarjitaḥ /",
    "T06bsa034_u:1536": " adhimātraḥ prayogaḥ katamaḥ /",
    "T06bsa034_u:1537": " yastadubhayaprayogasaṃyuktaḥ sātatyaprayogasaṃyuktaḥ satkṛtyaprayogasaṃyuktaśca /",
    "T06bsa034_u:1538": " tatra śrutaṃ katamat /",
    "T06bsa034_u:1539": " yo bauddhapravacanādhimuktasya sūtrādīnāṃ dharmāṇāṃ śravaṇodgrahaṇa-dhāraṇasvādhyāyābhiyogaḥ /",
    "T06bsa034_u:1540": " cintā katamā /",
    "T06bsa034_u:1541": " praviveke dharmanidhyānābhiratasya arthābhyūhanāsaṃlakṣaṇāniścayaḥ /",
    "T06bsa034_u:1542": " (Dutt 59)",
    "T06bsa034_u:1543": " bhāvanā katamā /",
    "T06bsa034_u:1544": " śamathapragrahopekṣānimitteṣu samyagupalakṣaṇāpūrvikā śamathavipaśyanopekṣā 'bhyāsaratiḥ /",
    "T06bsa034_u:1545": " saṃgrahaḥ katamaḥ /",
    "T06bsa034_u:1546": " samyag nirāmiṣacittasya niśrayadānamācāryopādhyāyanyāyena /",
    "T06bsa034_u:1547": " pṛthagvidhā ca paricaryā tadyathā glānopasthānaparicaryā dharmyacīvarapiṇḍapātaśayanāsanaglānapratyayabhaiṣajyaparicaryā",
    "T06bsa034_u:1548": " śokakaukṛtyaprativinodanaparicaryā kleśaprativinodanaparicaryā /",
    "T06bsa034_u:1549": " ityevaṃbhāgīyāḥ pṛthagvidhā paricaryāṃ veditavyāḥ /",
    "T06bsa034_u:1550": " nigrahaḥ katamaḥ /",
    "T06bsa034_u:1551": " ātmagatāṃ saṃkleśārakṣāṃ saṃvidhāya skhalitacodanā mṛdau vyatikrame /",
    "T06bsa034_u:1552": " madhye vyatikrame 'vasādanā /",
    "T06bsa034_u:1553": " adhimātre vyatikrame pravāsanā /",
    "T06bsa034_u:1554": " tatra yā ca codanā yā cāvasādanā sā teṣāmeva hitasukhārthaṃ tadanyeṣāñca /",
    "T06bsa034_u:1555": " yā punaḥ pravāsanā punaḥ pratisaṃharaṇāya sāpi teṣāṃ cānyeṣāṃ ca hitasukhāya /",
    "T06bsa034_u:1556": " yā punarapratisaṃhāryā pravāsanā sā pareṣāmeva hitasukhāya /",
    "T06bsa034_u:1557": " tathāhi pareṣāṃ pravāsanāṃ vyatikramanidānam /",
    "T06bsa034_u:1558": " pareṣūpalabhyāvyatikramāya cetayate /",
    "T06bsa034_u:1559": " kathaṃ svayaṃ paripācayati /",
    "T06bsa034_u:1560": " ānulomikañca dharmaṃ deśayati akuśalāt sthānādyutthāpya kuśale sthāne pratiṣṭhāpanāya /",
    "T06bsa034_u:1561": " yathāvādī ca bhavati tathākārī /",
    "T06bsa034_u:1562": " dharmānudharmapratipannastatsvabhāvānuvartī /",
    "T06bsa034_u:1563": " yenainaṃ pare naivamāha /",
    "T06bsa034_u:1564": " tvameva tāvat svayaṃ nākuśalātsthānādyutthitaḥ kuśale ca sthāne pratiṣṭhitaḥ kasmāttvaṃ tatra paraṃ samādāpayitavyaṃ codayitavyaṃ smārayitavyaṃ manyase /",
    "T06bsa034_u:1565": " tvameva tāvat paraiścodayitavyaḥ smārayitavyaḥ samādāpayitavyaḥ /",
    "T06bsa034_u:1566": " kathaṃ paramadhyeṣate /",
    "T06bsa034_u:1567": " yasyāntike sattvānāmadhimātraśca premagauravaṃ niviṣṭaṃ bhavati /",
    "T06bsa034_u:1568": " yaścopāyajño bhavati dharmadeśanāyāṃ suśikṣitaḥ /",
    "T06bsa034_u:1569": " stamadhyeṣate vyāpārayati paripākāya /",
    "T06bsa034_u:1570": " ubhābhyāmābhyāṃ samastābhyāṃ svaparādhyeṣaṇākṛtaḥ paripāko veditavyaḥ /",
    "T06bsa034_u:1571": " ityanena saptaviṃśatividhena paripākopāyena sā ṣaḍvidhā paripākaprabheda saṃpadveditavyā /",
    "T06bsa034_u:1572": " indriyaparipākasya kuśalamūlaparipākasya jñānaparipākasya mṛdumadhyādhimātrasya ca paripākasya /",
    "T06bsa034_u:1573": " tatra paripācakāḥ pudgalāḥ katame /",
    "T06bsa034_u:1574": " samāsataḥ ṣaṭ bodhisattvāḥ ṣaṭasu bodhisattvabhūmiṣu vyavasthitāḥ sattvān paripācayanti /",
    "T06bsa034_u:1575": " adhimukticaryābhūmisthito (Dutt 60)",
    "T06bsa034_u:1576": " bodhisattvo 'dhimukticārī /",
    "T06bsa034_u:1577": " śuddhādhyāśayabhūmisthito bodhisattvaḥ śuddhādhyāśayaḥ /",
    "T06bsa034_u:1578": " caryāpratipattibhūmisthito bodhisattvaścaryāpratipannaḥ /",
    "T06bsa034_u:1579": " niyata bhūmisthito bodhisattvo niyata-patitaḥ /",
    "T06bsa034_u:1580": " niyatacaryā-pratipattibhūmisthito bodhisattvo niyatacaryāpratipannaḥ /",
    "T06bsa034_u:1581": " niṣṭhāgamanabhūmisthito bodhisattvo niṣṭhāgataḥ /",
    "T06bsa034_u:1582": " tatrāgotrasthānāṃ pudgalānāṃ sugatigamanāya paripākaḥ punaḥ punaḥ pratyāvartyo bhavati punaḥ punaḥ karaṇīyaḥ /",
    "T06bsa034_u:1583": " gotrasthānāṃ punaḥ paripāko na pratyāvartyo bhavati na punaḥ punaḥ karaṇīyaḥ /",
    "T06bsa034_u:1584": " tatra paripakvapudgalalakṣaṇaṃ katamat /",
    "T06bsa034_u:1585": " śrāvakaḥ pūrvakuśalābhyāsād yadāmṛdupākavyavasthito bhavati sa mṛducchando bhavati",
    "T06bsa034_u:1586": " mṛduprayogaścāpāyānapi gacchati na ca dṛṣṭe dharme śrāmaṇyaphalamadhigacchati na",
    "T06bsa034_u:1587": " ca dṛṣṭe dharme parinirvāti /",
    "T06bsa034_u:1588": " yadā tu madhyapākavyavasthito bhavati sa madhyacchandaśca bhavati madhyaprayogo na cāpāyān gacchati /",
    "T06bsa034_u:1589": " dṛṣṭe ca dharme śrāmaṇyaphalaṃ prāpnoti /",
    "T06bsa034_u:1590": " no tu dṛṣṭe dharme parinirvāti /",
    "T06bsa034_u:1591": " adhimātre paripāke sthitaḥ adhimātracchando bhavati adhimātraprayogaśca na cāpāyān gacchati /",
    "T06bsa034_u:1592": " dṛṣṭe ca dharme śrāmaṇyaphalaṃ prāpnoti /",
    "T06bsa034_u:1593": " dṛṣṭa eva ca dharme parinirvāti /",
    "T06bsa034_u:1594": " pratyekabuddhastathaiva veditavyaḥ yathā śrāvakaḥ /",
    "T06bsa034_u:1595": " tatkasya hetoḥ /",
    "T06bsa034_u:1596": " tulyajātīyo 'sya mārgaḥ śrāvakaiḥ /",
    "T06bsa034_u:1597": " ayantu śrāvakebhyaḥ pratyekabuddhasya viśeṣaḥ /",
    "T06bsa034_u:1598": " paścime bhave paścime ātmabhāvapratilambhe 'nācāyakaṃ pūrvābhyāsavaśāt saptatriṃśadvodhipakṣyān dharmān bhāvayitvā sarvakleśaprahāṇādarhattvaṃ sākṣātkaroti /",
    "T06bsa034_u:1599": " tasmātpratyekabuddha ityucyate /",
    "T06bsa034_u:1600": " bodhisattvaḥ punaradhimukticaryābhūmisthito muduparipāko veditavyaḥ /",
    "T06bsa034_u:1601": " adhyāśayaśuddho caryāpratipattibhūmau ca madhyaparipākaḥ /",
    "T06bsa034_u:1602": " niyāto niṣṭhitaścādhimātraparipākaḥ /",
    "T06bsa034_u:1603": " tatra mṛdupākavyavasthito bodhisattvo mṛducchando bhavati mṛduprayogaḥ apāyāṃśca gacchati /",
    "T06bsa034_u:1604": " prathamakalpāsaṃkhyeyaparyantataśca sa veditavyaḥ /",
    "T06bsa034_u:1605": " uttaptairacalaiḥ suviśuddhaiśca bodhipakṣyaiḥ kuśalaidharmaiḥ sarvaireva visaṃyukto bhavati /",
    "T06bsa034_u:1606": " madhyapāko bodhisattvo madhyacchando bhavati madhyaprayogaḥ /",
    "T06bsa034_u:1607": " na cāpāyān gacchati dvitīyakalpāsaṃkhyeyaparyantataśca bhavati /",
    "T06bsa034_u:1608": " uttaptairacalaiśca bodhipakṣyaiḥ kuśalairdharmaiḥ (Dutt 61)",
    "T06bsa034_u:1609": " saṃyukto bhavati /",
    "T06bsa034_u:1610": " suviśuddhairvisaṃyuktaḥ /",
    "T06bsa034_u:1611": " adhimātrapākasthito bodhisattvaḥ adhimātracchando bhavatyadhimātraprayogaśca /",
    "T06bsa034_u:1612": " na cāpāyān gacchati /",
    "T06bsa034_u:1613": " tṛtīyakalpāsaṃkhyeyaparyantataśca bhavati /",
    "T06bsa034_u:1614": " uttaptairacalaiḥ suviśuddhairbodhipakṣyaiḥ kuśalairdharmaiḥ samanvāgato bhavati /",
    "T06bsa034_u:1615": " tatra prakṛtyā ghanatvādujjvalatvādadhimātramahāphalatvānmahānuśaṃsatvāccottaptā ityucyante /",
    "T06bsa034_u:1616": " apratyāvartyatvādaparihāṇīyatvādviśeṣagāmitvādacalā ityucyante /",
    "T06bsa034_u:1617": " bodhisattvabhūmau niruttaratvātsuviśuddhā ityucyante /",
    "T06bsa034_u:1618": " tatra yaścāmiṣakṛtaḥ paripāko yaśca ṛddhyāvarjanajo yaśca guhyadharmākhyānajo yaśca",
    "T06bsa034_u:1619": " mṛduprāyogiko yaśca śrutamātrakṛtaḥ paripāka ityeṣa pañcavidhaḥ paripākaḥ dīrghakālābhyāsādapyeṣāṃ",
    "T06bsa034_u:1620": " dharmāṇāṃ mṛduka eva bhavati prāgevettakakālābhyāsāt /",
    "T06bsa034_u:1621": " tadanyaistu sarvaiḥ paripākasya kāraṇaiḥ paripākasya triprakāranayo veditavyaḥ /",
    "T06bsa034_u:1622": " mṛdukenābhyāsena mṛduko madhyena madhyaḥ adhimātreṇādhimātraḥ paripāko veditavyaḥ /",
    "T06bsa034_u:1623": " tasya ca mṛdumadhyādhimātrasya paripākasyaikaikasya triprakāranayo veditavyaḥ /",
    "T06bsa034_u:1624": " mṛdukasya [mṛdu-]mṛduko mṛdumadhyo mṛdvadhimātraḥ /",
    "T06bsa034_u:1625": " madhyasya ca madhyamṛduko madhyamadhyo madhyādhimātraḥ /",
    "T06bsa034_u:1626": " adhimātrasyādhimātramṛduradhimātramadhyo 'dhimātrādhimātraḥ /",
    "T06bsa034_u:1627": " ityevaṃ bhāgīyottarottaraprabhedanayenāpramāṇaḥ paripākaprabhedaḥ sattvānāṃ buddhabodhisattvakṛto veditavyaḥ /",
    "T06bsa034_u:1628": " tatra bodhisattvaḥ ebhiḥ paripākakāraṇairyathānirdiṣṭairātmanaśca buddhadharmaparipākāyendriyaparipākaṃ",
    "T06bsa034_u:1629": " kuśalamūlaparipākaṃ jñānaparipākañca mṛdumadhyādhimātrañca samudānayati parasattvānāñca",
    "T06bsa034_u:1630": " parapudgalānāṃ yānatrayaniryāṇāya /",
    "T06bsa034_u:1631": " iti bodhisattvabhūmāvādhāre yogasthāne ṣaṣṭhaṃ paripākapaṭalam //",
    "T06bsa034_u:1632": " (Dutt 62)",
    "T06bsa034_u:1633": " Bodhipaṭalam (Chapter 1.7)",
    "T06bsa034_u:1634": " tatra bodhiḥ katamā /",
    "T06bsa034_u:1635": " samāsato dvividhañca prahāṇaṃ dvividhañca jñānaṃ bodhirityucyate /",
    "T06bsa034_u:1636": " tatra dvividhaṃ prahāṇaṃ-kleśāvaraṇaprahāṇaṃ jñeyāvaraṇaprahāṇañca /",
    "T06bsa034_u:1637": " dvividhaṃ punarjñānaṃ yat kleśāvaraṇaprahāṇācca nirmalaṃ sarvakleśaniranubandhajñānam /",
    "T06bsa034_u:1638": " jñeyāvaraṇaprahāṇācca yatsarvasmin jñeye 'pratihatamanāvaraṇaṃ jñānam /",
    "T06bsa034_u:1639": " aparaḥ paryāyaḥ /",
    "T06bsa034_u:1640": " śuddhajñānaṃ sarvajñānamasaṅgajñānañca /",
    "T06bsa034_u:1641": " sarvakleśavāsanāsamuddhātaścākliṣṭāyāścāvidyāyāḥ niḥśeṣaprahāṇamanuttarā samyaksaṃbodhirityucyate /",
    "T06bsa034_u:1642": " tatra savāsanānāṃ sarvakleśānāṃ sarvataścātyantañca prahāṇādyad jñānaṃ tacchuddhamityucyate /",
    "T06bsa034_u:1643": " sarvadhātuṣu sarvavastuṣu sarvaprakāreṣu sarvakāleṣu yadjñānamavyāhataṃ pravartate tatsarvajñānamityucyate /",
    "T06bsa034_u:1644": " tatra dvau vā dhātū /",
    "T06bsa034_u:1645": " lokadhātuḥ sattvadhātuśca /",
    "T06bsa034_u:1646": " tatra dvividhaṃ vastu /",
    "T06bsa034_u:1647": " saṃskṛtamasaṃskṛtañca /",
    "T06bsa034_u:1648": " tasyaiva ca saṃkṛtāsaṃskṛtasya vastuno 'pramāṇaḥ prakārabhedaḥ svalakṣaṇottarajātiprabhedena sāmānyalakṣaṇaprabhedena hetuphalaprabhedena dhātugatikuśalākuśalāvyākṛtādiprabhedena",
    "T06bsa034_u:1649": " tatra kālastrividhaḥ /",
    "T06bsa034_u:1650": " atīto 'nāgataḥ pratyutpannaśca /",
    "T06bsa034_u:1651": " ityetatsarvadhātukaṃ sarvavastukaṃ sarvaprakāraṃ sarvakālaṃ jñānaṃ sarvajñānamityucyate /",
    "T06bsa034_u:1652": " tatrāsaṅgajñānaṃ yadābhogamātrādeva sarvatrādhiṣṭhitaṃ tvaritamasaktaṃ jñānaṃ pravartate /",
    "T06bsa034_u:1653": " na punaḥ punarābhogaṃ kurvato nānyatraikābhogapratibaddhameva tajjñānaṃ bhavati /",
    "T06bsa034_u:1654": " aparaḥ paryāyaḥ /",
    "T06bsa034_u:1655": " catvāriṃśaduttaramāveṇikaṃ buddhadharmaśataṃ yā ca tathāgatasyāraṇā praṇidhijñānaṃ pratisaṃvidaśca /",
    "T06bsa034_u:1656": " iyamanuttarā samyaksaṃbodhirucyate /",
    "T06bsa034_u:1657": " tatredaṃ catvāriṃśaduttaramāveṇikaṃ buddhadharmaśatam /",
    "T06bsa034_u:1658": " dvātriṃśanmahāpuruṣalakṣaṇānyaśītyanuvyañjanāni catasraḥ sarvākārāḥ pariśuddhayaḥ",
    "T06bsa034_u:1659": " daśa balāni catvāri vaiśāradyāni trīṃṇi smṛtyupasthānāni trīṇyarakṣyāṇi mahākaruṇā",
    "T06bsa034_u:1660": " 'sammoṣadharmatā (Dutt 63)",
    "T06bsa034_u:1661": " vāsanāsamudghātaḥ sarvākāravarajñānañca /",
    "T06bsa034_u:1662": " eṣāñca buddhadharmāṇāṃ vibhāgaḥ pratiṣṭhāpaṭale bhaviṣyati /",
    "T06bsa034_u:1663": " tatreyaṃ paramā bodhiḥ saptabhiḥ paramatābhiryuktā yeneyaṃ sarvabodhīnāṃ parametyucyate /",
    "T06bsa034_u:1664": " sapta paramatāḥ katamāḥ āśrayaparamatā pratipattiparamatā sampattiparamatā jñānaparamatā prabhāvaparamatā prahāṇaparamatā vihāraparamatā ca",
    "T06bsa034_u:1665": " yattathāgato dvātriṃśatā mahāpuruṣalakṣaṇaiḥ sulakṣitagātraḥ /",
    "T06bsa034_u:1666": " iyamasyāśrayaparamatetyucyate /",
    "T06bsa034_u:1667": " yattathāgata ātmahitāya parahitāya bahujanahitāya [bahujanasukhāya] lokānukampāyai arthāya hitāya sukhāya devamanuṣyāṇāṃ pratipannaḥ /",
    "T06bsa034_u:1668": " iyamasya pratipattiparamatetyucyate /",
    "T06bsa034_u:1669": " yattathāgato niruttarābhirapratisamābhiścatasṛbhiḥ saṃpattibhiḥ samanvāgataḥ śīlasaṃpattyā dṛṣṭisaṃpattyā ācārasaṃpattyā ājīvasaṃpattyā [pratipannaḥ]",
    "T06bsa034_u:1670": " iayamasya sampattiparamatetyucyate /",
    "T06bsa034_u:1671": " yattathāgato niruttarābhirapratisamābhiścatasṛbhiḥ pratisaṃvidbhiḥ samanvāgataḥ dharmapratisaṃvidā 'rthapratisaṃvidā niruktipratisaṃvidapratibhānapratisaṃvidā ca /",
    "T06bsa034_u:1672": " iyamasya jñānaparamatetyucyate /",
    "T06bsa034_u:1673": " yattathāgato niruttarābhirapratisamābhiḥ ṣaḍbhirabhijñābhiḥ samanvāgataḥ yathā pūrvanirdiṣṭābhiḥ /",
    "T06bsa034_u:1674": " iyaṃ tathāgatasya prabhāvaparamatetyucyate /",
    "T06bsa034_u:1675": " yattathāgataḥ savāsanasarvakleśaprahāṇena niruttareṇāpratisamena jñeyāvaraṇa prahāṇena ca samanvāgataḥ /",
    "T06bsa034_u:1676": " iyamasya prahāṇaparamatetyucyate /",
    "T06bsa034_u:1677": " yattathāgatastribhirniruttarairapratisamairvihāraistabdahula vihārī āryeṇa vihāreṇa divyena brāhmeṇa /",
    "T06bsa034_u:1678": " iyamasya vihāraparamatetyucyate /",
    "T06bsa034_u:1679": " tatra śūnyatānimittāpraṇihitavihārā nirodhasamāpattivihāraścāryo vihāra ityucyate /",
    "T06bsa034_u:1680": " catvāri dhyānānyārūpyasamāpattayaśca divyo vihāra ityucyate /",
    "T06bsa034_u:1681": " catvāryapramāṇāni brāhmo vihāra ityucyate /",
    "T06bsa034_u:1682": " tasmātpunastrividhādvihārāścatvāraḥ paramavihārā yaistathāgatāstadvahulavihāriṇo bhavanti /",
    "T06bsa034_u:1683": " āryādvihārācchūnyatā vihāro nirodhasamāpattivihāraśca /",
    "T06bsa034_u:1684": " divyādvihārādāniṃjyacaturthadhyānavihāraḥ /",
    "T06bsa034_u:1685": " brāhmādvihārātkaruṇāvihāro yena tathāgatastriskṛto rātrau triskṛtvo divase ṣaṭkṛtvo rātriṃdivena buddhacakṣaṣā lokaṃ vyavalokayati ko hīyate (Dutt 64)",
    "T06bsa034_u:1686": " ko vardhate kasyānutpannāni kuśalamūlānyavaropayāmi kvaṃ yāvadvistareṇāgraphale 'rhattve pratiṣṭhāpayāmīti /",
    "T06bsa034_u:1687": " tatrāśrayaparamatayā tathāgatā mahāpuruṣā ityucyante /",
    "T06bsa034_u:1688": " pratipattiparamatayā mahākāruṇikā ityucyante /",
    "T06bsa034_u:1689": " saṃpattiparamatayā mahāśīlamahādharmāṇa ityucyante /",
    "T06bsa034_u:1690": " jñānaparamatayā mahāprajñā ityucyante /",
    "T06bsa034_u:1691": " prabhāvaparamatayā mahābhijñā ityucyante /",
    "T06bsa034_u:1692": " prahāṇaparamatayā mahāvimuktaya ityucyante /",
    "T06bsa034_u:1693": " vihāraparamatayā mahāvihāratad bahulavihāriṇa ityucyante /",
    "T06bsa034_u:1694": " teṣāñca punastathāgatānāṃ daśabhirākārairguṇābhidhānañca bhavati guṇānusmaraṇatā ca /",
    "T06bsa034_u:1695": " katamairdaśabhiḥ /",
    "T06bsa034_u:1696": " ityapi sa bhagavāṃstathāgato 'rhansamyaksaṃbuddho vidyācaraṇasaṃpannaḥ sugato lokavidanuttaraḥ puruṣadamyasārathiḥ śāstā devamanuṣyāṇāṃ buddho bhagavāniti /",
    "T06bsa034_u:1697": " tatrāvitathavacanāttathāgataḥ /",
    "T06bsa034_u:1698": " sarvaprāptayārthaprāptatvāt anuttarapuṇyakṣetratvāt pūjārhatvāccārhan /",
    "T06bsa034_u:1699": " yathāvatparamārthena dharmānubodhātsamyaksaṃbuddhaḥ /",
    "T06bsa034_u:1700": " tisṛbhirvidyābhiryathāsūtroktena ca caraṇena vipaśyanāśamathapakṣobhayasusampannatvādvidyācaraṇasampannaḥ /",
    "T06bsa034_u:1701": " paramotkarṣagamanādapunaḥ pratyāgamanācca sugataḥ /",
    "T06bsa034_u:1702": " sattvadhātulokadhātvoḥ sarvākāreṇa kleśavyavadānajñānāllokavit /",
    "T06bsa034_u:1703": " paramacittadamopāyajñatayā ekasyaiva loke puruṣabhūtasya ca prādurbhāvāt anuttaraḥ puruṣadamyasārathiḥ /",
    "T06bsa034_u:1704": " cakṣurbhūtatvājjñānārthadharmatattva bhūtatvād vyaktasyārthasya nirṇetṛtvāt sarvārthapratisaraṇatvādavyutpannasyārthasya",
    "T06bsa034_u:1705": " vyutpādakatvā dutpannasya saṃśayasyocchedakatvāt gambhīrāṇāṃ sthānānāṃ vivaraṇāt",
    "T06bsa034_u:1706": " paryavadāpakatvāttanmūlatvāt sarvadharmāṇāṃ tannetṛkatvāttatpratisaraṇatvāt sarvaduḥkhasya",
    "T06bsa034_u:1707": " niḥsaraṇaṃ śāsti vyapadiśati samyagdevamanuṣyāṇām /",
    "T06bsa034_u:1708": " tasmācchāstā devamanuṣyāṇāmityucyate /",
    "T06bsa034_u:1709": " arthopasaṃhitasya dharmarāśeranarthopasaṃhitasya dharmarāśernnaivārthopasaṃhitasya nānārthopasaṃhitasya dharmarāśeḥ sakalasarvākārābhisaṃbodhād buddha ityucyate /",
    "T06bsa034_u:1710": " sarvamārabalamahāsaṃgrāmāvabhaṅgādbhagavān /",
    "T06bsa034_u:1711": " (Dutt 65)",
    "T06bsa034_u:1712": " tatra prabhūtairapi kalpairekasyāpi buddhasya prādurbhāvo na bhavati /",
    "T06bsa034_u:1713": " ekasminneva ca kalpe prabhūtānāṃ buddhānāmutpādo bhavati /",
    "T06bsa034_u:1714": " teṣu teṣu ca daśasu dikṣvaprameyāsaṃkhyeyeṣu lokadhātuṣvaprameyāṇāmeva buddhānāmutpādo veditavyaḥ /",
    "T06bsa034_u:1715": " tatkasya hetoḥ /",
    "T06bsa034_u:1716": " santi daśasu dikṣvaprameyāsaṃkhyeyā bodhisattvā ye tulyakālakṛtapraṇidhānāstulyasaṃbhārasamudāgatāśca /",
    "T06bsa034_u:1717": " yasminneva divase pakṣe māse saṃvatsare ekena bodhisattvena bodhau cittaṃ praṇihitaṃ tasminneva divase pakṣe māse saṃvatsare sarvaiḥ /",
    "T06bsa034_u:1718": " yathā caika utsahito ghaṭito vyāyacchitaśca tathā sarve /",
    "T06bsa034_u:1719": " tathāhi dṛśyante 'sminneva lokadhātāvanekāni bodhisattvaśatāni yāni tulyakālapraṇidhānāni tulyatyāgāni tulyakṣāntikāni tulyavīryāṇi tulyadhyānāni tulyaprajñānāni /",
    "T06bsa034_u:1720": " prāgeva daśasu dikṣvanantāparyanteṣu lokadhātuṣu /",
    "T06bsa034_u:1721": " buddhakṣetrāṇyapi trisāhasramahāsāhasrāṇyaprameyāsaṃkhyeyāni daśasu dikṣu saṃvidyante /",
    "T06bsa034_u:1722": " na ca tulyasaṃbhārasamudāgatayordvayostāvadbodhisattvayorekasmin lokadhātau buddhakṣetre yugapadutpattyavakāśo 'sti prāgevāprameyāsaṃkhyeyānām",
    "T06bsa034_u:1723": " na ca punastulyasaṃbhārāṇāṃ krameṇānuparipāṭikayā utpādoyujyate /",
    "T06bsa034_u:1724": " nāpi sarveṇa sarvamanutpāda eva yujyate /",
    "T06bsa034_u:1725": " tasmāddaśasu dikṣvaprameyāsaṃkhyeyeṣu lokadhātuṣu yathā pariśodhiteṣu tathāgataśūnyeṣu te tulyasaṃbhārā bodhisattvā anyonyeṣu buddhakṣetreṣūtpadyanta iti veditavyam /",
    "T06bsa034_u:1726": " tadanena paryāyeṇa bahuṣu lokadhātuṣu buddhabāhulyameva yujyate /",
    "T06bsa034_u:1727": " na caikasmin buddhakṣetre dvayostathāgatayoryugapadutpādo bhavati /",
    "T06bsa034_u:1728": " tatkasya hetoḥ /",
    "T06bsa034_u:1729": " dīrgharātraṃ khalu bodhisattvenaivaṃ praṇidhānamanubṛṃhitaṃ bhavati /",
    "T06bsa034_u:1730": " yathāhameko 'pariṇāyake loke pariṇāyakaḥ syāṃ sattvānāṃ vinetā sarvaduḥkhebhyo vimocayitā parinirvāpayiteti /",
    "T06bsa034_u:1731": " yasyaivaṃ dīrgharātraṃ praṇidhānamanubṛṃhayataḥ samyak pratipattiparigṛhītamṛdhyatyeva tat /",
    "T06bsa034_u:1732": " punaśca śakta ekastathāgatastrisāhasramahāsāhasre ekasmin buddhakṣetre sarvabuddhakārya kartum /",
    "T06bsa034_u:1733": " ato dvitīyasya tathāgatasya vyartha evotpādaḥ syāt /",
    "T06bsa034_u:1734": " bhūyaścaikasya tathāgatasya loke utpādātsattvānām evārthakaraṇaprasiddhiḥ pracuratarā bhavati pradakṣiṇatarā /",
    "T06bsa034_u:1735": " tatkasya hetoḥ /",
    "T06bsa034_u:1736": " teṣāmevaṃ bhavatyayameva kṛtsne jagatyekastathāgato na dvitīyaḥ /",
    "T06bsa034_u:1737": " asmiñjanapadacārikāṃ vā viprakānte parinirvṛte vā nāsti sa kaścid dvitīyaḥ /",
    "T06bsa034_u:1738": " (Dutt 66) yasyāsmābhirantike brahmacaryaṃ caritavyaṃ syāt dharmo vā śrotavya iti viditvā 'titvarante ghanatareṇa chandavyāyāmena brahmacaryavāsāya saddharmaśravaṇāya ca /",
    "T06bsa034_u:1739": " buddhabahutvaṃtu te upalabhya nātitvareran /",
    "T06bsa034_u:1740": " evameṣāmekasya buddhasyotpādātsvārthe karaṇaprasiddhiḥ pracuratarā ca bhavati pradakṣiṇatarā ca /",
    "T06bsa034_u:1741": " tatra sarvabuddhānāṃ sarvaṃ samasamaṃ bhavati nirviśiṣṭaṃ sthāpayitvā catvāri sthānāni-āyurnāma kulaṃ kāyañca /",
    "T06bsa034_u:1742": " ityeṣāñcaturṇāṃ dharmāṇāṃ hrāsavṛddhyā vilakṣaṇatā buddhānām /",
    "T06bsa034_u:1743": " na tvanyena kenacit /",
    "T06bsa034_u:1744": " na ca strī anuttarāṃ samyaksaṃbodhimasaṃbudhyate /",
    "T06bsa034_u:1745": " tatkasya hetoḥ /",
    "T06bsa034_u:1746": " tathā hi bodhisattvaḥ prathamasyaiva kalpāsaṃkhyeyasyātyayāt /",
    "T06bsa034_u:1747": " strībhāvaṃ vijahāti /",
    "T06bsa034_u:1748": " bodhimaṇḍaniṣadanamupādāya na punarjātu strī bhavati /",
    "T06bsa034_u:1749": " prakṛtyā ca bahukleśo duṣprajñaśca bhavati sarvo mātṛgrāmaḥ /",
    "T06bsa034_u:1750": " na ca prakṛtyā bahukleśasantānena duṣprajñasantānena ca śakyamanuttarāṃ samyaksaṃbodhimabhisaṃboddhum /",
    "T06bsa034_u:1751": " evamiyamanuttarā samyaksaṃbodhiḥ svabhāvato 'pi yathānirdiṣṭā yathābhūtaṃ veditavyā /",
    "T06bsa034_u:1752": " paramato 'pi guṇanirdeśānusmaraṇato 'pi saṃbhavato 'pi viśeṣato 'pi yathānirdiṣṭā yathābhūtaṃ veditavyā /",
    "T06bsa034_u:1753": " api tvacintyaiva sarvatarkamārgasamatikrāntatvādaprameyāsaṃkhyeyaguṇasamuditatvādanuttaraiva ca samyaksaṃbodhiḥ sarvaśrāvaka-pratyekabuddhatathāgatānābhi nirvṛttaye bhavati /",
    "T06bsa034_u:1754": " tasmādeṣaiva bodhiragryā śreṣṭhā varā praṇīteti /",
    "T06bsa034_u:1755": " iti bodhisattvabhūmāvādhāre yogasthāne saptamaṃ bodhipaṭalam /",
    "T06bsa034_u:1756": " (Dutt 67)",
    "T06bsa034_u:1757": " Balagotrapaṭalam (Chapter 1.8)",
    "T06bsa034_u:1758": " nirdiṣṭaṃ tāvadyatra bodhisattvena śikṣitavyam /",
    "T06bsa034_u:1759": " yathā punaḥ śikṣitavyaṃ tadvakṣyāmi /",
    "T06bsa034_u:1760": " uddānam /",
    "T06bsa034_u:1761": " adhimukterbahulatā dharmaparyeṣṭideśanā /",
    "T06bsa034_u:1762": " pratipattistathā samyagavavādānuśāsanam /",
    "T06bsa034_u:1763": " upāyasahitaṃ kāyavāṅmanaḥkarma paścimam /",
    "T06bsa034_u:1764": " ihādita eva bodhisattvena bodhisattvaśikṣāsu śikṣitukāmenādhimuktibahulena bhavitavyaṃ",
    "T06bsa034_u:1765": " dharmeparyeṣakeṇa dharmadeśakena dharmānudharmapratipannena samyagavavādānuśāsakena",
    "T06bsa034_u:1766": " samyagavavādānuśāsanyāñca sthitena upāyaparigṛhītakāyavāṅmanaḥkarmaṇā ca bhavitavyam /",
    "T06bsa034_u:1767": " kathañca bodhisattvo 'dhimuktibahulo bhavati /",
    "T06bsa034_u:1768": " iha bodhisattvo 'ṣṭavidhe 'dhimuktyadhiṣṭhāne śraddhāprasādapūrvaṃkeṇa niścayena rucyā samanvāgato bhavati /",
    "T06bsa034_u:1769": " triṣu ratneṣu buddhadharmaṃsaṃghaguṇeṣu buddhabodhisattvaprabhāve ca yathānirdiṣṭe",
    "T06bsa034_u:1770": " tattvārthe ca yathānirdiṣṭe hetau ca phale ca vicitre yathāyogapatite aviparīte prāptavye",
    "T06bsa034_u:1771": " cārthe samartho 'haṃ prāptumiti /",
    "T06bsa034_u:1772": " yathā prāptavye arthe evaṃ prāptyupāye astyayaṃ prāptyupāyaḥ prāptavyasyārthasyeti /",
    "T06bsa034_u:1773": " tatra prāptavyo 'yathā bodhiranuttarā /",
    "T06bsa034_u:1774": " prāptyupāyaḥ punaḥ sarve bodhisattvaśikṣāmārgāḥ /",
    "T06bsa034_u:1775": " tathā subhāṣite sulapite supravyāhṛte 'dhimuktistadyathā sūtraṃ geyaṃ vyākaraṇādiṣu dharmeṣu /",
    "T06bsa034_u:1776": " tatrāsminnaṣṭavidhe 'dhimuktyādhiṣṭhāne bodhisattvasya dvābhyāṃ kāraṇābhyāmadhimuktibahulatā veditavyā /",
    "T06bsa034_u:1777": " adhimuktyabhyāsabahulīkārataśca tīvrakṣāntisanniveśataśca /",
    "T06bsa034_u:1778": " tatra dharmaṃ bodhisattvaḥ paryeṣamāṇaḥ kiṃ paryeṣate /",
    "T06bsa034_u:1779": " kathaṃ paryeṣate /",
    "T06bsa034_u:1780": " kimarthaṃ (Dutt 68) paryeṣate /",
    "T06bsa034_u:1781": " samāsato bodhisattvo bodhisattvapiṭakañca paryeṣate śrāvakapiṭakañca /",
    "T06bsa034_u:1782": " vāhyakāni ca śāstrāṇi laukikāni ca śilpakarmapasthānāni paryeṣate /",
    "T06bsa034_u:1783": " tatra dvādaśāṅgādvacogatādyadvaipulyaṃ tadvodhisattvapiṭakam /",
    "T06bsa034_u:1784": " avaśiṣṭaṃ śrāvakapiṭakaṃ veditavyam /",
    "T06bsa034_u:1785": " bāhyakāni punaḥ śāstrāṇi samāsatastrīṇi /",
    "T06bsa034_u:1786": " hetuśāstraṃ śabdaśāstraṃ cikitsaka śāstrañca /",
    "T06bsa034_u:1787": " tatra laukikāni śilpakarmasthānānyanekavidhāni bahunānāprakārāṇi /",
    "T06bsa034_u:1788": " suvarṇakārāyaskāramaṇikārakarmajñānaprabhṛtīni /",
    "T06bsa034_u:1789": " tānyetāni sarvavidyāsthānaparigṛhītāni pañcavidyāsthānāni bhavanti /",
    "T06bsa034_u:1790": " adhyātmavidyā hetuvidyā śabdavidyā vyādhicikitsāvidyā śilpakarmasthānavidyā ca /",
    "T06bsa034_u:1791": " itīmāni pañca vidyāsthānāni yāni bodhisattvaḥ paryeṣate /",
    "T06bsa034_u:1792": " evamanena sarvavidyāsthānāni paryeṣitāni bhavanti /",
    "T06bsa034_u:1793": " tatra buddhavacanamadhyātmaśāstramityucyate /",
    "T06bsa034_u:1794": " tatpunaḥ katyākāraṃ pravartate /",
    "T06bsa034_u:1795": " evaṃ yāvallaukikāni śilpakarmasthānāni katyākārāṇi pravartante /",
    "T06bsa034_u:1796": " buddhavacanaṃ samāsato dvyākāraṃ pravartate /",
    "T06bsa034_u:1797": " samyaghetuphalaparidīpanākāraṃ kṛtāviprahāṇā kṛtānabhyāgamaparidīpanākārañca /",
    "T06bsa034_u:1798": " hetuśāstramapi dvyākāram /",
    "T06bsa034_u:1799": " paropāraṃbhakathānuśaṃsaparidīpanākāraṃ parataścetivādavipramokṣānuśaṃsaparidīpanākārañca /",
    "T06bsa034_u:1800": " śabdaśāstramapi dvyā kāram /",
    "T06bsa034_u:1801": " dhāturūpasādhanavyavasthānaparidīpanākāraṃ vāksaṃskārānuśaṃsaparidīpanākārañca /",
    "T06bsa034_u:1802": " cikitsāśāstrañcaturākāraṃ pravartate /",
    "T06bsa034_u:1803": " āvādhakośalaparidīpanākaram /",
    "T06bsa034_u:1804": " āvādhasamutthānakauśalaparidīpanākāram /",
    "T06bsa034_u:1805": " utpannasyāvādhasya prahāṇakauśalaparidīpanākāram /",
    "T06bsa034_u:1806": " prahāṇasya cāvādhasyāyatyāmanutpādakauśalaparidīpanākāram /",
    "T06bsa034_u:1807": " laukikāni śilpakarmasthānajñānāni",
    "T06bsa034_u:1808": " svakasvakaśilpakarmasthānānuṣṭhānakāryapariniṣpattiparidīpanākārāṇi /",
    "T06bsa034_u:1809": " kathañca buddhavacanamaviparītaṃ hetuphalaṃ paridīpayati /",
    "T06bsa034_u:1810": " daśeme hetavaḥ aviparītaṃ hetuvyavasthānaṃ sarvahetusaṃgrahe veditavyāḥ saṃkleśāya vā vyavadānāya vā laukināmapi ca teṣāṃ sasyādīnāmavyākṛtānāṃ pravṛttaye /",
    "T06bsa034_u:1811": " daśa hetavaḥ (Dutt 69) katame /",
    "T06bsa034_u:1812": " anuvyavahārahetuḥ /",
    "T06bsa034_u:1813": " apekṣāhetuḥ /",
    "T06bsa034_u:1814": " ākṣepahetuḥ /",
    "T06bsa034_u:1815": " parigrahahetuḥ /",
    "T06bsa034_u:1816": " abhinirvṛttihetuḥ /",
    "T06bsa034_u:1817": " āvāhakahetuḥ pratiniyamahetuḥ /",
    "T06bsa034_u:1818": " sahakārihetuḥ virodhahetuḥ /",
    "T06bsa034_u:1819": " avirodhahetuśca /",
    "T06bsa034_u:1820": " tatra sarvadharmāṇāṃ yannāma nāmapūrvikā ca saṃjñā saṃjñāpūrvakaścābhilāpaḥ /",
    "T06bsa034_u:1821": " ayamucyate teṣāṃ dharmāṇāmanuvyavahārahetuḥ /",
    "T06bsa034_u:1822": " tatra yadapekṣaṃ yaddhetukaṃ yasmin vastunyarthitvamupādānañca bhavatyayamasyocyate 'pekṣāhetuḥ /",
    "T06bsa034_u:1823": " tadyathā hastāpekṣaṃ hastahetukamādānakarma /",
    "T06bsa034_u:1824": " pādāpekṣaṃ pādahetukamabhikramapratikramakarma /",
    "T06bsa034_u:1825": " parvāpekṣaṃ parvahetukaṃ samiñjitaprasāritakarma /",
    "T06bsa034_u:1826": " jighatsāpipāsāpekṣaṃ jighatsāpipāsāhetukaṃ bhojanapānādānaṃ paryeṣaṇatā ca /",
    "T06bsa034_u:1827": " ityevaṃbhāgīyo 'pramāṇa-nayānugataḥ apekṣāheturveditavyaḥ /",
    "T06bsa034_u:1828": " tatra bījamāvasānikasya svaphalasyākṣepahetuḥ /",
    "T06bsa034_u:1829": " bījanirmuktaḥ tadanyaḥ pratyayaḥ parigrahahetuḥ /",
    "T06bsa034_u:1830": " tadeva bījaṃ svaphalasya nirvṛttihetuḥ /",
    "T06bsa034_u:1831": " tatpunarbījanirvṛttaṃ phalamuttarasya bījākṣiptasya phalasyāvāhakahetuḥ nānāvijātīya-vibhinnakāraṇatvaṃ pratiniyamahetuḥ /",
    "T06bsa034_u:1832": " yaścāpekṣāhetuḥ yaścākṣepahetuḥ yaśca parigrahaheturyaśca nirvṛttiheturyaścāvāhakaheturyaśca pratiniyamaheturityetān sarvān hetūn ekadhyamabhisaṃkṣipya sahakāriheturityucyate /",
    "T06bsa034_u:1833": " utpattāvāntarāyiko hetuvirodhahetuḥ /",
    "T06bsa034_u:1834": " antarāyavaikalyamavirodhahetuḥ /",
    "T06bsa034_u:1835": " tatra virodhaḥ samāsataḥ ṣaḍvidhaḥ /",
    "T06bsa034_u:1836": " vāgvirodhaḥ /",
    "T06bsa034_u:1837": " tadyathā śāsrāṇi pūrvāparaviruddhāni bhavanti tadekatyānāṃ śramaṇabrāhmaṇānām yuktivirodhaḥ /",
    "T06bsa034_u:1838": " sādhyasya jñeyasyārthasya sādhanāyopapattisādhanayuktirayujyamānā bhavati /",
    "T06bsa034_u:1839": " utpativirodhaḥ /",
    "T06bsa034_u:1840": " tadyathā utpatti pratyayavaikalpādutpattyāntarāyikadharmasānnidhyāccopattirna bhavati /",
    "T06bsa034_u:1841": " sahavasthāna virodhaḥ /",
    "T06bsa034_u:1842": " tadyathā ālokatamaso rāgadveṣayoḥ sukhaduḥkhayoḥ /",
    "T06bsa034_u:1843": " vipratyanīkavirodhaḥ /",
    "T06bsa034_u:1844": " tadyathā ahinakulayormārjāramūṣikayoranyonyapratyarthikayośca pratyamitrayoḥ /",
    "T06bsa034_u:1845": " vipakṣaprātipakṣikaśca virodhaḥ /",
    "T06bsa034_u:1846": " tadyathā 'śubhabhāvanā-kāmarāgayoḥ maitrībhāvanā-vyāpādayoḥ karuṇābhāvanāvihiṃsayoḥ",
    "T06bsa034_u:1847": " bodhyaṅgāryāṣṭāṅgamārgabhāvanāyāḥ sarvakleśānāñca traidhātukāvacarāṇām asmiṃstvarthe",
    "T06bsa034_u:1848": " utpattivirodha evābhipretaḥ /",
    "T06bsa034_u:1849": " punaḥ sarveṣāmeṣāṃ hetūnāṃ dvābhyāṃ hetubhyāṃ saṃgrahaḥ /",
    "T06bsa034_u:1850": " janakena ca hetunā (Dutt 70)",
    "T06bsa034_u:1851": " upāyahetunā ca /",
    "T06bsa034_u:1852": " yadākṣepakaṃ nirvartakañca bījaṃ tajjanako hetuḥ /",
    "T06bsa034_u:1853": " avaśiṣṭā hetava upāyaheturveditavyaḥ /",
    "T06bsa034_u:1854": " catvāraḥ pratyayāḥ hetupratyayaḥ samanantarapratyayaḥ ālambanapratyayaḥ adhipatipratyayaśca /",
    "T06bsa034_u:1855": " tatra yo janako hetuḥ saḥ hetupratyayaḥ /",
    "T06bsa034_u:1856": " yaḥ punarupāyahetuḥ so 'dhipatipratyayo veditavyaḥ /",
    "T06bsa034_u:1857": " samanantarapratyayaścālambanapratyayaśca cittacaitasikānāmeva dharmāṇām /",
    "T06bsa034_u:1858": " tathā hi cittacaitasikā dharmāḥ prāgutpannāvakāśadānaparigṛhītā ālambanaparigṛhītāśca prādurbhavanti pravartante ca /",
    "T06bsa034_u:1859": " tasmātsamanantarapratyaya ālambanapratyayaśca parigrahahetunā saṃgṛhītau veditavyau /",
    "T06bsa034_u:1860": " tatra kathamebhirdaśabhirhetubhiḥ sarvalaukikā bhāvāḥpravartante /",
    "T06bsa034_u:1861": " kathañca saṃkleśo bhavati /",
    "T06bsa034_u:1862": " kathañca vyavadānam /",
    "T06bsa034_u:1863": " yānīmāni vividhāni sasyāni dhānyasaṃkhyātāni loke yairayaṃ loko jīvikāṃ kalpayati",
    "T06bsa034_u:1864": " teṣāṃ tāvadyadidaṃ nāma saṃjñā vyāgvyāhāro vividhastad yathā yavaśāligodhūmatilamudgamāṣakulatthādikaḥ /",
    "T06bsa034_u:1865": " ayameṣāmanuvyavahārahetuḥ yavā ānīyantāṃ dīyantāṃ piṣyantāṃ sthāpyantāmityevamādikasya",
    "T06bsa034_u:1866": " vyavahārasya yathā yavā evamavaśiṣṭheṣvapi veditavyam jighatsāpipāsādaurbalyaṃ kāyasthityapekṣaṃ",
    "T06bsa034_u:1867": " kavaḍīkārāhārāsvādāpekṣañca /",
    "T06bsa034_u:1868": " teṣvarthitvaṃ paryeṣaṇā upanādānamupabhogaśca bhavati /",
    "T06bsa034_u:1869": " ayameṣāmapekṣāhetuḥ /",
    "T06bsa034_u:1870": " yato yataḥ svabījād yasya [yasya] sasyasya prādurbhāvo bhavati tadbījaṃ tasyākṣepahetuḥ /",
    "T06bsa034_u:1871": " pṛthivīvṛṣṭyādikaḥ pratyayo 'ḍkuraprādurbhāvāya parigrahahetuḥ tadbījaṃ tasyāṅkurasyābhinirvṛttihetuḥ /",
    "T06bsa034_u:1872": " sa khalvaṅkurakāṇḍa patraparaṃparāsantānastasyāḥ sasyaniṣpatteḥ sasyaparipākagyāvāhakahetuḥ /",
    "T06bsa034_u:1873": " yavabījācca yavāṅkurasya yavasasyasya ca prādurbhāvo bhavati nānyasya /",
    "T06bsa034_u:1874": " evaṃ pariśiṣṭebhyo veditavyam /",
    "T06bsa034_u:1875": " ayameṣāṃ pratiniyamahetuḥ /",
    "T06bsa034_u:1876": " sarve caite apekṣāhetumupādāya pratiniyamahetvantāheta vaḥ sasyasyābhiniṣpattaye sahakārihetuḥ /",
    "T06bsa034_u:1877": " na hi taddhānyamanyatamahetuvaikalyānniṣpadyate /",
    "T06bsa034_u:1878": " tasmātsarvā sā sāmagrī sahakāriheturityucyate /",
    "T06bsa034_u:1879": " aśani-sasyaroganipātādayo 'ntarāyā virodhahetuḥ /",
    "T06bsa034_u:1880": " tadvaikalyaṃ nānantarāyaḥ avirodhahetuḥ /",
    "T06bsa034_u:1881": " evamete daśa hetavastadanyeṣvapi laukikeṣu bhāveṣu yathāyogaṃ veditavyāḥ /",
    "T06bsa034_u:1882": " tadyathā dhānyaparigrahe /",
    "T06bsa034_u:1883": " (Dutt 71)",
    "T06bsa034_u:1884": " tatra sarvasya pratītyasamutpādasya yadidaṃ nāmasaṃjñā-vāgvyāhāraḥ tadyathā avidyā saṃskārā vijñānaṃ nāmarūpaṃvistareṇa yāvajjarāmaraṇaśokaparidevaduḥkhadaurmanasyopāyāsāḥ",
    "T06bsa034_u:1885": " ityayantāvat saṃkleśasyānuvyavahārahetuḥ /",
    "T06bsa034_u:1886": " avidyāpratyayāḥ saṃskārā yāvajjātipratyayaṃ jarāmaraṇamityevamādikasya anuvyavahārasya viṣayāsvādāpekṣā caiṣu bhavāṅgeṣu pravṛtiḥ /",
    "T06bsa034_u:1887": " ayamasya saṃkleśasyāpekṣāhetuḥ /",
    "T06bsa034_u:1888": " avidyādīnāṃ dharmāṇāṃ dṛṣṭe dharme yāni bījāni jātasya bhūtasyeha tānyanyajānmikasya jātijarāmaraṇasyākṣepahetuḥ /",
    "T06bsa034_u:1889": " asatpuruṣasaṃsevā 'saddharmaśravaṇamayoniśomanaskāraḥ pūrvābhyāsāvedhaścāvidyādīnāmutpattaye parigrahahetuḥ /",
    "T06bsa034_u:1890": " svakasvakaṃ bījamavidyādīnāṃ nirvṛṃttihetuḥ /",
    "T06bsa034_u:1891": " te punaravidyādayo bhavaparyavasānā uttarottarāvāhanapāraṃparyeṇa tasyānyajānmikasya jātijarāmaraṇasyāvāhakahetuḥ /",
    "T06bsa034_u:1892": " anye saha svavīryairavidyādayo bhavaparyavasānā narakopapattaye saṃvartante /",
    "T06bsa034_u:1893": " anye tiryakpretamanuṣyadevopapattaye /",
    "T06bsa034_u:1894": " ityeyaṃ saṃkleśasya pratiniyamahetuḥ /",
    "T06bsa034_u:1895": " apekṣāhetumādiṃ kṛtvā sarva ete hetavaḥ pratiniyamahetuparyavasānāḥ sahakāriheturityucyate /",
    "T06bsa034_u:1896": " tasya punaḥ saṃkleśasya virodhahetuḥ gotrasaṃpad buddhānāmutpādaḥ saddharmasya deśanā",
    "T06bsa034_u:1897": " satpuruṣasaṃsevā saddharmaśravaṇaṃ yoniśo manaskāro dharmānudharmapratipattiḥ sarve",
    "T06bsa034_u:1898": " ca bodhipakṣyā dharmāḥ /",
    "T06bsa034_u:1899": " avirodhahetureṣāmeva yathoddiṣṭānāṃ dharmāṇāṃ vaikalyaṃ virahitatvam /",
    "T06bsa034_u:1900": " evamebhirdaśabhirhetubhiḥ sarvaḥ saṃkleśaḥ sarvasattvānāṃ veditavyaḥ /",
    "T06bsa034_u:1901": " tatra yaḥ sarveṣu vyavadānapakṣyeṣu dharmeṃṣu nirodhe ca nirvāṇe nāmasaṃjñāvāgvyāhāraḥ /",
    "T06bsa034_u:1902": " ayaṃ vyavadānasyānuvyavahārahetuḥ /",
    "T06bsa034_u:1903": " itīmāni smṛtyupasthānāni samyak prahāṇāni yāvadāryāṣṭāṅgo mārgaṃḥ /",
    "T06bsa034_u:1904": " avidyānirodhācca saṃskāranirodho vistareṇa yāvajjātinirodhājjarāmaraṇanirodha ityasyaivaṃbhāgīyasyānuvyavahārasya /",
    "T06bsa034_u:1905": " tatra yā saṃskārādīnavāpekṣā vyavadānaparyeṣaṇā vyavadānaparigraho vyavadānapariniṣpattiḥ ayamasyāpekṣāhetuḥ /",
    "T06bsa034_u:1906": " yā gotrasthasya pudgalasya gotrasaṃpat sopadhiśeṣa [nirūpadhiśeṣa] nirvāṇādhigamāya pūrvaṅgamāya /",
    "T06bsa034_u:1907": " [ayaṃ] vyavadānasyākṣepahetuḥ /",
    "T06bsa034_u:1908": " satpuruṣasaṃsevā saddharmaśravaṇaṃ yoniśomanaskāraḥ pūrvakṛtaścendriyaparipākaḥ parigrahahetuḥ /",
    "T06bsa034_u:1909": " tāni gotrasaṃgṛhītānyanāsravabodhipakṣyadharmabījāni teṣāṃ bodhipakṣyāṇāṃ dharmāṇāmabhinirvṛttihetuḥ",
    "T06bsa034_u:1910": " te punaḥ svabījānnirvṛttā bodhipakṣyā dharmāḥ sopadhiśeṣa-nirupadhiśeṣanirvāṇadhātvoḥ",
    "T06bsa034_u:1911": " krameṇāvāhakahetuḥ /",
    "T06bsa034_u:1912": " (Dutt 72) tatra yacchrāvakagotraṃ śrāvakayānena parinirvāṇāya saṃvartate pratyekabuddhagotraṃ",
    "T06bsa034_u:1913": " pratyekabuddhayānena parinirvāṇāya saṃvartate mahāyānagotraṃ mahāyānena parinirvāṇāya",
    "T06bsa034_u:1914": " saṃvartate ayaṃ vyavadānasya pratiniyamahetuḥ /",
    "T06bsa034_u:1915": " yaścāpekṣāheturvyavadānapakṣyo yaśca yāvat pratiniyamaheturayamasya sahakāriheturityucyate /",
    "T06bsa034_u:1916": " gotrāsampannatā buddhānāmanutpādaḥ akṣaṇepapattirasatpuruṣasaṃsevā 'saddharmaśravaṇamayoniśomanaskāro mithyāpratipattiḥ virodhahetuḥ /",
    "T06bsa034_u:1917": " asyaiva virodhahetoryadvaikalyavirahitatvamayamucyate 'virodhahetuḥ /",
    "T06bsa034_u:1918": " tatra yaḥ saṃkleśapakṣyo virodhahetuḥ sa vyavadānaheturdraṣṭavyaḥ /",
    "T06bsa034_u:1919": " yo vyavadānapakṣyo virodhahetuḥ sa saṃkleśaheturdraṣṭavyaḥ /",
    "T06bsa034_u:1920": " evaṃ ebhirdaśabhirhetubhiḥ saṃkleśo daśabhireva vyavadānaṃ bhavatyatīte 'pyadhvanyabhūdanāgate",
    "T06bsa034_u:1921": " 'pyadhvani bhaviṣyati saṃkleśāya vā vyavadānāya vā na ebhya uttari na ebhyo bhūyānanyo heturvidyate /",
    "T06bsa034_u:1922": " tatra phalaṃ katamat /",
    "T06bsa034_u:1923": " samāsataḥ pañca phalāni /",
    "T06bsa034_u:1924": " vipākaphalaṃ niṣyandaphalaṃ visaṃyogaphalaṃ puruṣakāraphalamadhipatiphalañca /",
    "T06bsa034_u:1925": " akuśalānāṃ dharmāṇāmapāyeṣu vipāko vipacyate /",
    "T06bsa034_u:1926": " kuśalasāsravāṇāṃ sugatau /",
    "T06bsa034_u:1927": " tadvipākaphalam /",
    "T06bsa034_u:1928": " yatpunarakuśalābhyāsādakuśalārāmatā saṃtiṣṭhate akuśalabahulatā kuśalābhyāsātkuśalārāmatā kuśalabahulatā pūrvakarmasādṛśyena vā paścātphalānuvartanatā tanniṣyandaphalam /",
    "T06bsa034_u:1929": " āryāṣṭāṅgasya mārgasya kleśanirodho visaṃyogaphalam /",
    "T06bsa034_u:1930": " yaḥ punalaukikena mārgeṇa kleśanirodhaḥ sa nātyantamanuvartate pṛthagjanānām /",
    "T06bsa034_u:1931": " tasmāttanna visaṃyogaphalam /",
    "T06bsa034_u:1932": " yatpunarekatyadṛṣṭe dharme 'nyatamānyatamena śilpakarmasthānasanniśritena puruṣakāreṇa",
    "T06bsa034_u:1933": " yadi vā kṛṣyā yadi vā vaṇijyayā yadi vā rājapauruṣṭeṇa lipi-gaṇana-nyasana-saṃkhyā-mudrayā",
    "T06bsa034_u:1934": " sasyādikaṃ lābhādikañca phalamabhinirvartayati idamucyate puruṣakāraphalam /",
    "T06bsa034_u:1935": " cakṣuvijñānañcukṣurindriyasyādhipatiphalam /",
    "T06bsa034_u:1936": " evaṃ yāvanmanovijñānaṃ manaindriyasya /",
    "T06bsa034_u:1937": " tathā prāṇairaviyogo jīvitendriyasya /",
    "T06bsa034_u:1938": " iti sarveṣāmindriyasya /",
    "T06bsa034_u:1939": " iti sarveṣāmindriyāṇāṃ dvāviṃśatīnāṃ svena svenādhipatyena yatphalaṃ nirvartate tadadhipatiphalaṃ veditavyam /",
    "T06bsa034_u:1940": " taccādhipatyaṃ dvāviṃśatīnāmindriyāṇāṃ veditavyam /",
    "T06bsa034_u:1941": " tadyathā vastu saṃgrahaṇyām /",
    "T06bsa034_u:1942": " (Dutt 73) evaṃ hi bodhisattvo buddhavacanaṃ samyaghetuphalaparidīpanākāraṃ viditvā sthānāsthānajñānabalagotramāsevanānvayāt krameṇa viśodhayati vivardhayati ca /",
    "T06bsa034_u:1943": " na cākṛtamanyakṛtaṃ vā kasyacidvipacyate /",
    "T06bsa034_u:1944": " na ca svayaṃ kṛtānāṃ karmaṇāṃ kalpaśatairapi praṇāśo bhavati phaladānaṃ prati /",
    "T06bsa034_u:1945": " evamakṛtānabhyāgamakṛtāvipraṇāśaṃ buddhavacanaṃ paridīpitaṃ bodhisattvo yathābhūtaṃ jñātvā karma-svakatā-jñānabalagotraṃ krameṇa viśodhayati vivardhayati ca /",
    "T06bsa034_u:1946": " tatra kathaṃ bodhisattvaḥ śrutaṃ paryeṣate /",
    "T06bsa034_u:1947": " iha bodhisattvastīvraṃ gauravamupasthāpya subhāṣite sulapite dharma paryeṣate /",
    "T06bsa034_u:1948": " evaṃrūpaścāsya samāsena subhāṣitagauravaṃ pratyupasthitaṃ bhavati /",
    "T06bsa034_u:1949": " yadasau bodhisattva ekasubhāṣitaśravaṇahetorapi taptāṃ jvalitāmapyayomayīṃ bhūmiṃ",
    "T06bsa034_u:1950": " pareṇa prāmodyenādareṇa praviśedyadyanyathā subhāṣitaśravaṇaṃ na labheta prāgeva",
    "T06bsa034_u:1951": " prabhūtasya subhāṣitasyārthe /",
    "T06bsa034_u:1952": " yacca bodhisattvasya sve ātmabhāve samucchraye premagauravaṃ prāgevānyeṣu sarvakāyapariṣkāreṣu bhojanapānādiṣu /",
    "T06bsa034_u:1953": " yacca subhāṣitaśravaṇe pūrvakaṃ premagauravaṃ paścimaṃ premagauravamupanidhāya śatatamīmapi",
    "T06bsa034_u:1954": " kalāṃ nopaiti sahasratamīmapi saṃkhyāmapi kalāmapi gaṇanāmapyupaniṣadamapi nopaiti",
    "T06bsa034_u:1955": " sa tathā subhāṣite gauravajātaḥ subhāṣitaṃ śṛṇvannakhinnaśca bhavattyatṛptaśca /",
    "T06bsa034_u:1956": " śrāddhaśca bhavati prasādabahalaścārdrasantāna ṛjukadṛṣṭiḥ /",
    "T06bsa034_u:1957": " saguṇa kāmatayā dharmakāmatayā dharmabhāṇakamupasaṃkrāmati nopārambhābhiprāyeṇa sagauravatayā",
    "T06bsa034_u:1958": " na mānastambhena kiṃkuśalagaveṣaṇatayā na ātmodbhāvanārtham ātmānañca parāṃśca kuśalamūle",
    "T06bsa034_u:1959": " saṃniyojayiṣyāmīti na lābhasatkārahetoḥ /",
    "T06bsa034_u:1960": " sa evamupasaṃkramaṇasaṃpannaḥ asaṃkliṣṭaśca dharma śṛṇotyavikṣiptaśca /",
    "T06bsa034_u:1961": " kathamasaṃkliṣṭaḥ śṛṇoti /",
    "T06bsa034_u:1962": " stambhasaṃkleśavigato 'vamanyanāsaṃkleśavigataḥ laya-saṃkleśavigataśca /",
    "T06bsa034_u:1963": " tatra ṣaḍbhirākāraiḥ stambhasaṃkleśavigato bhavati /",
    "T06bsa034_u:1964": " caturbhirākārairavamanyāsaṃkleśavigato bhavati /",
    "T06bsa034_u:1965": " ekenākāreṇa layasaṃkleśavigato bhavati /",
    "T06bsa034_u:1966": " kālena śṛṇoti satkṛtya śuśrūṣamāṇo nāsūyannanuvidhīyamāno 'nupārambhaprekṣī /",
    "T06bsa034_u:1967": " ebhiḥ ṣaḍbhirākāraiḥ stambhasaṃkleśavigataḥ /",
    "T06bsa034_u:1968": " (Dutt 74)",
    "T06bsa034_u:1969": " dharme gauravamupasthāpya dharmabhāṇake pudgale gauravamupasthāpya dharmamaparibhavan dharmabhāṇakaṃ pudgalamaparibhavan ebhiścaturbhirākārairavamanyanāsaṃkleśavigataḥ śṛṇoti /",
    "T06bsa034_u:1970": " ātmānamaparibhavan śṛṇoti /",
    "T06bsa034_u:1971": " anenaikenākāreṇa layasaṃkleśavigataḥ śṛṇoti /",
    "T06bsa034_u:1972": " evaṃ hi bodhisattvaḥ asaṃkliṣṭo dharma śṛṇoti /",
    "T06bsa034_u:1973": " tatra kathaṃ bodhisattvaḥ avikṣipto dharmaṃ śṛṇoti /",
    "T06bsa034_u:1974": " pañcabhirākāraiḥ /",
    "T06bsa034_u:1975": " ājñācitta ekāgracittaḥ avihitaśrotraḥ samāvarjitamānasaḥ sarvacetasā samanvāhṛtya dharmaṃ śṛṇoti /",
    "T06bsa034_u:1976": " evaṃ hi bodhisattvaḥ śrutaṃ paryeṣate /",
    "T06bsa034_u:1977": " tatra kimarthaṃ bodhisattvaḥ śrutaṃ paryeṣate /",
    "T06bsa034_u:1978": " buddhavacanaṃ tāvad bodhisattvaḥ paryeṣate /",
    "T06bsa034_u:1979": " samyagdharmāpratipatti saṃpādanārthaṃ pareṣāñca vistareṇasaṃprakāśanārtham /",
    "T06bsa034_u:1980": " hetuvidyāṃ bodhisattvaḥ paryeṣate tasyaiva śāstrasya durbhāṣitadurlapitatāyā yathābhūta",
    "T06bsa034_u:1981": " parijñānārthaṃ paravādanigrahārthaṃ cāprasannānāmasmiṃcchāsane prasādāya prasannānāñca bhūyobhāvāya /",
    "T06bsa034_u:1982": " śabdavidyāṃ bodhisattvaḥ paryeṣate /",
    "T06bsa034_u:1983": " saṃskṛtalapitādhimuktānātmani saṃpratyayotpādanārthaṃ saniruktapadavyañjananirūpaṇatayā ekasya cārthasya nānāprakāraniruttyanuvyavahārānupraveśārtham",
    "T06bsa034_u:1984": " cikitsāśāstraṃ bodhisattvaḥ paryeṣate sattvānāṃ nānāprakāravyādhivyupaśamanārthaṃ mahājanakāyasyānugrahārtham /",
    "T06bsa034_u:1985": " laukikāni śilpakarmasthānāni bodhisattvaḥ paryeṣate 'lpakṛcchreṇa bhogasaṃharaṇārthaṃ",
    "T06bsa034_u:1986": " sattvānāmarthāya sattvānāñca bahumānotpādanārthaṃ śilpajñānasaṃvibhāgena cānugrahasaṃgrahārtham /",
    "T06bsa034_u:1987": " sarvāṇi ca etāni pañcavidyāsthānāni bodhisattvaḥ paryeṣate 'nuttarāyāḥ samyaksaṃbodhermahājñānasambhāraparipūṇārtham /",
    "T06bsa034_u:1988": " na hi sarvatraivamaśikṣamāṇaḥ krameṇa sarvajñajñānamanāvaraṇaṃ pratilabhate /",
    "T06bsa034_u:1989": " yattāvadvodhisattvaḥ paryeṣate yathā ca paryeṣate yadarthañca paryeṣate tannirdiṣṭam /",
    "T06bsa034_u:1990": " tatra kiṃ bodhisattvaḥ pareṣāṃ deśayati /",
    "T06bsa034_u:1991": " kathañca deśayati /",
    "T06bsa034_u:1992": " kimarthañca deśayati /",
    "T06bsa034_u:1993": " tatra yadeva paryeṣate tadeva deśayati /",
    "T06bsa034_u:1994": " yadarthañca paryeṣate tadarthameva pareṣāṃ deśayati /",
    "T06bsa034_u:1995": " dvābhyāṃ punarākārābhyāṃ deśayati /",
    "T06bsa034_u:1996": " anulomāṃ ca kathāṃ kathayati pariśuddhāṃ ca /",
    "T06bsa034_u:1997": " tatra (Dutt 75) kathamanulomāṃ kathāṃ kathayati /",
    "T06bsa034_u:1998": " anurūpeṇeryāpithena sthitāya deśayati nāpratirūpeṇa /",
    "T06bsa034_u:1999": " na uccatarake āsane niṣaṇṇāyāglānāya nodgunṭhikākṛtāya na purato gacchate vistareṇa yathāsūtraṃ veditavyam /",
    "T06bsa034_u:2000": " tatkasya hetoḥ /",
    "T06bsa034_u:2001": " dharmaguravo hi buddhabodhisattvāḥ /",
    "T06bsa034_u:2002": " dharme hi tatkriyamāṇe pareṣāmadhimātraṃ dharmagauravamutpadyate /",
    "T06bsa034_u:2003": " śravaṇe cādarajātā bhavanti nāvajñājātāḥ /",
    "T06bsa034_u:2004": " sarveṣāṃ ca deśayati /",
    "T06bsa034_u:2005": " nirantaraṃ sarvaṃ ca deśayati /",
    "T06bsa034_u:2006": " dharmamātsaryamakurvannācāryamuṣṭiṃ dharmeṣu karoti /",
    "T06bsa034_u:2007": " yathākramaṃ padavyaṃjanamuddiśati /",
    "T06bsa034_u:2008": " yathākramoddiṣṭaṃ ca padavyaṃjanaṃ yathākramamevārthato vibhajati /",
    "T06bsa034_u:2009": " arthopasaṃhitaṃ ca dharmamarthaṃ coddiśati nānarthopasaṃhitam /",
    "T06bsa034_u:2010": " saṃdarśayitavyāṃ saṃdarśayati samādāpayitavyāṃ samādāpayati samuttejayitavyāṃ samuttejayati saṃpraharṣayitavyāṃ saṃpraharṣayati /",
    "T06bsa034_u:2011": " pratyakṣānumānāptāgamayuktāṃ ca kathāṃ karoti nāpramāṇayuktām /",
    "T06bsa034_u:2012": " sugatigamanānukūlāmapi avyākulāmapi supraveśāṃna gahanāṃ caturāryasatyapratisaṃyuktāmapi sarvāsāñca pariṣadāṃ yā pariṣad yā kathā yathārhati tāṃ tathāsyai kathaṃ karoti /",
    "T06bsa034_u:2013": " ebhistāvatpañcadaśabhirākārairbodhisattvānāṃ sattveṣvanulomā sarvaparārtheṣu kathā veditavyā /",
    "T06bsa034_u:2014": " punaśca bodhisattvaḥ apakāriṣu [sattveṣu] maitracittatāmupasthāpya kathāṃ karoti /",
    "T06bsa034_u:2015": " duścaritacāriṣu sattveṣu hitacittatāmupasthāpya kathāṃ kathayati /",
    "T06bsa034_u:2016": " sukhitaduḥkhiteṣu sattveṣu pramatteṣu dīneṣu hitasukhānukampācittatāmupasthāpya kathāṃ karoti /",
    "T06bsa034_u:2017": " na cerṣyāparyavasthānamadhipatiṃ kṛtvā ātmānamutkarṣayati /",
    "T06bsa034_u:2018": " na parān paṃsayati /",
    "T06bsa034_u:2019": " nirāmiṣeṇa ca cittenāpratikāṃkṣamāṇo lābhasatkāraślokaṃ pareṣāṃ dharmān deśayati /",
    "T06bsa034_u:2020": " ebhiḥ pañcabhirākārairbodhisattvaḥ pariśuddhāṃ kathāṃ kathayati /",
    "T06bsa034_u:2021": " ta ete samāsato viṃśatirākārā bhavanti /",
    "T06bsa034_u:2022": " kālena satkṛtyānupūrvamanusandhyanusahitaṃ harṣayatā roca[yatā] toṣayatā utsāhayatā",
    "T06bsa034_u:2023": " anavasādayatā yuktā sahitā 'vyavakīrṇānudhārmikī yathā pariṣat maitracittena hitacittenānukampācittenāniśritena",
    "T06bsa034_u:2024": " lābhasatkāraśloke ātmānamanutkarṣayatā parāṃścāpaṃsayatā /",
    "T06bsa034_u:2025": " evaṃ bodhisattvaḥ pareṣāṃ dharmaṃ deśayati /",
    "T06bsa034_u:2026": " (Dutt 76)",
    "T06bsa034_u:2027": " [tatra] katamā bodhisattvasya dharmānudharmapratipattiḥ /",
    "T06bsa034_u:2028": " samāsataḥ pañcavidhā veditavyā /",
    "T06bsa034_u:2029": " teṣāmeva [yathā] paryeṣitānāṃ yathodgṛhītānāṃ dharmāṇāṃ kāyena vācā manasā cānuvartanā samyak cintanā bhāvanā ca /",
    "T06bsa034_u:2030": " yeṣāṃ dharmāṇāṃ bhagavatā kāyena vācā manasā kriyā niṣiddhā yeṣāñcābhyanujñātā kāyena",
    "T06bsa034_u:2031": " vācā manasā kriyā tasya kāyavāṅmanaskarmaṇastathaiva parivarjanaṃ pratiniṣevaṇā samudānayatā ca /",
    "T06bsa034_u:2032": " kāyena vācā manasā cānuvartanā dharmānudharmapratipattirityucyate /",
    "T06bsa034_u:2033": " tatra samyak cintanā bodhisattvasya katamā /",
    "T06bsa034_u:2034": " iha bodhisattva ekākī rahogato yathāśrutāṃ dharmāṃścintayitukāmastulayitukāma upaparīkṣitukāma",
    "T06bsa034_u:2035": " ādita evācintyāni sthānāni vivarjayitvā dharmāṃścintayitumārabhate pratatañca cintayati /",
    "T06bsa034_u:2036": " sātasya satkṛtya prayogeṇa na ślatham /",
    "T06bsa034_u:2037": " kiñcicca bodhisattvaścintāprayukto yuktyā vicārayatyanupraviśati /",
    "T06bsa034_u:2038": " kiñcidadhimucyata eva /",
    "T06bsa034_u:2039": " arthapratisaraṇaśca bhavati cintayanna vyañjanapratisaraṇaḥ /",
    "T06bsa034_u:2040": " kālānadeśamahāpadeśāṃśca yathābhūtaṃ prajānāti /",
    "T06bsa034_u:2041": " ādipraveśena na cintāṃ praviśati /",
    "T06bsa034_u:2042": " praviṣṭaśca punaḥ punarmanasikārataḥ sāratāmupanayati /",
    "T06bsa034_u:2043": " aciṃntyaṃ varjayan bodhisattvaḥ sammohaṃ ciṃttāvikṣepaṃ nādhigacchati /",
    "T06bsa034_u:2044": " pratataṃ sātatya-satkṛtya-prayuktaścintayannavijñātapūrvañcārtha vijānāti labhate vijñātañca /",
    "T06bsa034_u:2045": " pratilabdhamarthaṃ na vināśayati na saṃpramoṣayati /",
    "T06bsa034_u:2046": " yuktyā punaḥ kiñcit pravi[cinvan] praviśayan vicārayan na parapratyayo bhavati /",
    "T06bsa034_u:2047": " teṣu yuktiparīkṣiteṣu dharmeṣu kiñcitpunaradhimucyamāno ye 'pyasya dharmeṣu gambhīreṣu",
    "T06bsa034_u:2048": " buddhirnāvagāhate tathāgatagocarā ete dharmā nāsmadbuddhigocarā ityevamapratikṣipaṃstān",
    "T06bsa034_u:2049": " dharmānātmānamakṣatañcānupahatañca pariharatyanavadyam /",
    "T06bsa034_u:2050": " arthaṃ pratisaran bodhisattvo na vyañjanaṃ buddhānaṃ bhagavatāṃ sarvasandhyāya-vacanānyanupraviśati /",
    "T06bsa034_u:2051": " kālāpadeśamahāpadeśakuśalo bodhisattvaḥ tattvārthānna vicalayituṃ na vikampayituṃ kenacit kathaṃcicchakyate /",
    "T06bsa034_u:2052": " āditaścintāmanupraviśan bodhisattvaḥ apratilabdhapūrvāṃ kṣāntiṃ pratilabhate /",
    "T06bsa034_u:2053": " tāmeva punaḥ pratilabdhāṃ (Dutt 77)",
    "T06bsa034_u:2054": " kṣāntiṃ sāratāmupanayan bodhisattvaḥ bhāvanāma nupraviśati /",
    "T06bsa034_u:2055": " ebhiraṣṭābhirākārairbodhisattvaścintāsaṃgṛhītāṃ dharmānudharmapratipatti pratipanno bhavati /",
    "T06bsa034_u:2056": " bhāvanā katamā /",
    "T06bsa034_u:2057": " samāsataścaturvidhā veditavyā /",
    "T06bsa034_u:2058": " śamatho vipaśyanā śamathavipaśyanābhyāsaḥ śamathavipaśyanābhiratiśca /",
    "T06bsa034_u:2059": " tatra śamathaḥ katamaḥ /",
    "T06bsa034_u:2060": " yathāpi tadvodhisattvaḥ aṣṭākārāyāśvintāyāḥ susamāptatvānnirabhilāpye vastumātre",
    "T06bsa034_u:2061": " 'rthamātre ālambane cittamupanibadhya sarvaprapañcāpagatena sarvacittapariplavāpagatena",
    "T06bsa034_u:2062": " saṃjñā-manasikāreṇa sarvālambanānyadhimucyamānaḥ adhyātmasamādhinirmitteṣu cittaṃ",
    "T06bsa034_u:2063": " saṃsthāpayati avasthāpayati vistareṇa yāvadekotīkaroti samādhatte /",
    "T06bsa034_u:2064": " ayamucyate śamathaḥ /",
    "T06bsa034_u:2065": " vipaśyanā katamā tenaiva punaḥ śamathaparibhāvitena manaskāreṇa yathā cintitānāṃ",
    "T06bsa034_u:2066": " dharmāṇāṃ nimittamanasikriyā vicayaḥ pravicayo dharmapravicayaḥ vistareṇa yāvatpāṇḍityaṃ prajñācāraḥ /",
    "T06bsa034_u:2067": " iyamucyate vipaśyanā /",
    "T06bsa034_u:2068": " śamathavipaśyanābhyāsaḥ katamaḥ /",
    "T06bsa034_u:2069": " yaḥ śamathavipaśyanāyāñca sātatyaprayogaḥ satkṛtyaprayogaśca /",
    "T06bsa034_u:2070": " śamathavipaśyanābhiratiḥ katamā /",
    "T06bsa034_u:2071": " teṣveva śamathavipaśyanā-nimitteṣu yaccittasyācalanaṃ svarasenaivābhisaṃskāravāhitāsthānaṃ saṃgraho 'visaraṇā /",
    "T06bsa034_u:2072": " iyamucyate śamathavipaśyanābhiratiḥ",
    "T06bsa034_u:2073": " tatra bodhisattvo yathā yathā śamathavipaśyanābhyāsaṃ karoti tathā tathā śamathavipaśyanābhiratiḥ saṃtiṣṭhate /",
    "T06bsa034_u:2074": " yathā yathā śamathavipaśyanābhiratiḥ saṃtiṣṭhate tathā tathā śamatho vipaśyanā ca pariśudhyataḥ /",
    "T06bsa034_u:2075": " yathā yathā śamatho viśudhyati tathā tathā kāyaprasrabdhiścittaprasrabdhiḥ pṛthuvṛddhivaipulyatāṃ gacchati /",
    "T06bsa034_u:2076": " yathā yathā vipaśyanā viśudhyati tathā tathā jñānadarśanaṃ pṛthuvṛddhivaipulyatāṃ gacchati /",
    "T06bsa034_u:2077": " etāvacca bhāvanāyāḥ karaṇīyam /",
    "T06bsa034_u:2078": " yadutāśrayagatañca dauṣṭhulyamanapanetavyaṃ sarvatra ca jñeye jñānadarśanaṃ viśodhayitavyaṃ ca /",
    "T06bsa034_u:2079": " caitatsarvaṃ bhāvanākarmānayā caturākārayā bhāvanayā bodhisattvasya saṃpadyate /",
    "T06bsa034_u:2080": " (Dutt 78)",
    "T06bsa034_u:2081": " avavādaḥ katamaḥ /",
    "T06bsa034_u:2082": " samāsato 'ṣṭavidho veditavyaḥ /",
    "T06bsa034_u:2083": " yathāpi tadvodhisattvaḥ samādhisanniśrayeṇa vā saṃvāsānvayādvā yeṣāmavavaditukāmo",
    "T06bsa034_u:2084": " bhavati yo vā punaranyo bodhisattvo 'smai avavadati tathāgato vā sa ādita eva cittaṃ paryeṣate jānāti /",
    "T06bsa034_u:2085": " cittaṃ paryeṣya indriya paryeṣate jānāti /",
    "T06bsa034_u:2086": " indriyaṃ paryeṣya āśrayaṃ paryeṣate jānāti /",
    "T06bsa034_u:2087": " āśayaṃ paryeṣyānuśayaṃ paryeṣate jānāti /",
    "T06bsa034_u:2088": " anuśayaṃ paryeṣya yathāyogaṃ yathārhameva vicitreṣvavatāramukheṣvavatārayati /",
    "T06bsa034_u:2089": " yadi vā 'śubhayā yadi vā maitryā yadi vā idaṃpratyayatā-pratītyasamutpādena yadi",
    "T06bsa034_u:2090": " vā dhātubhedena yadi vā ānāpānasmṛtyā yathāyogaṃ yathārhamavaratāramukheṣvavatārya",
    "T06bsa034_u:2091": " śāśvatāntāsadgrāha pratipakṣeṇa madhyamāṃ pratipadaṃ deśayati /",
    "T06bsa034_u:2092": " ucchedāntāsadgrāha pratipakṣeṇa madhyamāṃ pratipadaṃ deśayati /",
    "T06bsa034_u:2093": " akṛte ca kṛtābhimānaṃ tyājayati /",
    "T06bsa034_u:2094": " aprāpte asparśite asākṣātkṛte sākṣātkṛtābhimānaṃ tyājayati /",
    "T06bsa034_u:2095": " so 'yamaṣṭavidho 'vavādaḥ punaḥ samāsatastribhiḥ sthānaiḥ saṃgṛhīto veditavyaḥ /",
    "T06bsa034_u:2096": " trīṇi sthānāni katamāni /",
    "T06bsa034_u:2097": " asthitasya cittasyādito 'vasthitaye samyagālambanopanibandhaḥ /",
    "T06bsa034_u:2098": " sthitacittasya ca svārthaprāptaye samyagupāyamārgadeśanā /",
    "T06bsa034_u:2099": " aniṣṭhitasvakāryasya cāntarādhiṣṭhānaparityāgaḥ /",
    "T06bsa034_u:2100": " tatra cittendriyāśayānuśayajñānena yathāyogamavatāramukhāvatāraṇatayā ca cittasthitaye samyagālambanopanibandho veditavyaḥ /",
    "T06bsa034_u:2101": " tatra śāśvatocchedāntāsadgrāhapratipakṣeṇa madhyamayā pratipadā sthitacittasya svārthaprāptaye samyagupāyamārgadeśanā veditavyā /",
    "T06bsa034_u:2102": " tatrākṛte yāvadasākṣātkṛte sākṣātkṛtābhimānatyājanatayā aniṣṭhitasvakāryasyāntarādhiṣṭhānaparityāgo veditavyaḥ /",
    "T06bsa034_u:2103": " evamebhistribhiḥ sthānairaṣṭavidho 'vavādaḥ saṃgṛhīto veditavyaḥ /",
    "T06bsa034_u:2104": " eva mevāvavādaṃ parato vā labhamāno bodhisattvaḥ pareṣāṃ vānuprayacchannaṣṭānāṃ balānāṃ",
    "T06bsa034_u:2105": " gotraṃ krameṇa viśodhayati vivardhayati dhyānavimokṣasamādhisamāpattijñānabalasyendriyaparāparajñānabalasya",
    "T06bsa034_u:2106": " nānādhimuktijñānabalasya nānādhātujñānabalasya sarvatra gāminī pratipaj jñānabalasya",
    "T06bsa034_u:2107": " pūrvenivāsānusmṛtijñānabalasya cyutyupapattijñānabalasya ca /",
    "T06bsa034_u:2108": " (Dutt 79)",
    "T06bsa034_u:2109": " tatrānuśāsanaṃ katamat /",
    "T06bsa034_u:2110": " tatpañcavidhaṃ veditavyam /",
    "T06bsa034_u:2111": " sāvadyasamudācārapratiṣedhaḥ anavadyasamudācārābhyanujñā pratiṣiddhābhyanujñāteṣu",
    "T06bsa034_u:2112": " dharmeṣu skhalitasamācāra-saṃcodanā punaḥ punaranādarajātasya skhalataḥ avasādanayā",
    "T06bsa034_u:2113": " smṛtikaraṇānupradānamakaluṣeṇāvipariṇatena snigdhenāśayena /",
    "T06bsa034_u:2114": " samyak pratipannasya ca pratiṣiddhābhyanujñāteṣu dharmeṣu bhūtaguṇapriyākhyānatayā saṃpraharṣaṇā /",
    "T06bsa034_u:2115": " itīdaṃ samāsataḥ pañcākāraṃ bodhisattvānāmanuśāsanaṃ veditavyam /",
    "T06bsa034_u:2116": " yaduta pratiṣedho 'bhyanujñā codanā 'vasādanā saṃpraharṣaṇā ca /",
    "T06bsa034_u:2117": " tatropāyasaṃgṛhītaṃ bodhisattvānāṃ kāyavāṅmanaskarma katamat /",
    "T06bsa034_u:2118": " samāsato bodhisattvānāṃ catvāri saṃgrahavastūnyupāya ityucyante /",
    "T06bsa034_u:2119": " yathoktaṃ bhagavatā catuḥsaṃgrahavastusaṃgṛhītenopāyena samanvāgato bodhisattvo bodhisattva ityucyata iti /",
    "T06bsa034_u:2120": " kena punaḥ kāraṇena catvāri saṃgrahavastūnyupāya ityucyante /",
    "T06bsa034_u:2121": " samāsataścaturvidha upāyaḥ sattvānāṃ vinayāya saṃgrahāya /",
    "T06bsa034_u:2122": " nāstyata ūttari nāstyato bhūyaḥ /",
    "T06bsa034_u:2123": " tadyathā 'nugrāhako grāhakaḥ avatārako 'nuvartakaśca /",
    "T06bsa034_u:2124": " tatra dānaṃ bodhisattvasyānugrāhakaṃ upāyaḥ /",
    "T06bsa034_u:2125": " tathā hi vicitreṇāmiṣadānenānugṛhyamāṇāḥ sattvāḥ śrotavyaṃ kartavyaṃ vacanaṃ manyate /",
    "T06bsa034_u:2126": " tadanantaraṃ bodhisattvaḥ priyavāditayā tatra tatra sammūḍhānāṃ tatsammohāśeṣāpanayāya yuktiṃ grāhayati sandarśayati /",
    "T06bsa034_u:2127": " evamasya priyavāditā grāhaka upāyo bhavati /",
    "T06bsa034_u:2128": " tathā ca yuktyā grāhitān sandarśitānsattvān akuśalātsthānād vyutthāpya kuśale sthāne samādāpayati vinayati niveśayati pratiṣṭhāpayati /",
    "T06bsa034_u:2129": " sāsyārthacaryā bhavatyavatāraka upāyaḥ /",
    "T06bsa034_u:2130": " evañca bodhisattvaḥ tānsarvānavatārya tatsabhāgavṛttasamācāreṇānuvartate yenāsya na bhavanti vineyā vaktāraḥ /",
    "T06bsa034_u:2131": " tvaṃ tāvadātmanā na śraddhāsampannaḥ śīlasampannastyāgasampannaḥ prajñāsampannaḥ kasmādbhavān parānatra samādāpayati /",
    "T06bsa034_u:2132": " tena ca codayati smārayatīti tasmātsamānarthatā bodhisattvasya caturtho 'nuvartaka upāyo veditavyaḥ /",
    "T06bsa034_u:2133": " ityebhiścaturbhirupāyaryatparigṛhītaṃ samastairvyastairvā bodhisattvasya kāyakarma vākkarma manaskarma /",
    "T06bsa034_u:2134": " tadupāyaparigrahaṇāmityucyate sattvānāṃ samyaksaṃgrahāya vinayāya paripācanāya /",
    "T06bsa034_u:2135": " iti bodhisattvabhūmāvādhāre yogasthāne aṣṭamaṃ balagotrapaṭalam /",
    "T06bsa034_u:2136": " (Dutt 80)",
    "T06bsa034_u:2137": " Dānapaṭalam (Chapter 1.9)",
    "T06bsa034_u:2138": " uddānaṃ /",
    "T06bsa034_u:2139": " svabhāvaścaiva sarvañca duṣkaraṃ sarvatomukham /",
    "T06bsa034_u:2140": " syāt sātpauruṣyayuktañca sarvākāraṃ tathaiva ca //",
    "T06bsa034_u:2141": " vighātārthikayuktañca ihāmutra sukhaṃ tathā /",
    "T06bsa034_u:2142": " viśuddhañca navākāraṃ dānametatsamāsataḥ //",
    "T06bsa034_u:2143": " iha bodhisattvaḥ krameṇa ṣaṭpāramitāṃ paripūryānuttarāṃ samyaksaṃbodhimabhisaṃbudhyate /",
    "T06bsa034_u:2144": " dānapāramitāṃ śīlakṣāntivīryadhyānaprajñāpāramitāñca /",
    "T06bsa034_u:2145": " tatra katamā bodhisattvasya dānapāramitā /",
    "T06bsa034_u:2146": " navākāraṃ dānaṃ bodhisattvasya dānapāramitetyucyate /",
    "T06bsa034_u:2147": " svabhāvadānaṃ sarvadānaṃ duṣkaradānaṃ sarvatomukhaṃ dānaṃ satpuruṣadānaṃ sarvākāradānaṃ vighātārthikadānamihāmutrasukhaṃ dānaṃ viśuddhadānaṃ ca /",
    "T06bsa034_u:2148": " kaśca dānasya svabhāvaḥ /",
    "T06bsa034_u:2149": " yā cetanā sarvapariṣkāra-svadehanirapekṣasya bodhisattvasya kevalādhyātmikavastuparityāgāya kāyavākkarmānavadyaśca sarvadeyavastuparityāgaḥ",
    "T06bsa034_u:2150": " saṃvarasthāyinaḥ āgamadṛṣṭeḥ phaladarśino yo yenārthī tasya ca tadvastupratipādanā bodhisattvasya dānasvabhāvo veditavyaḥ /",
    "T06bsa034_u:2151": " tatra sarvadānaṃ katamat /",
    "T06bsa034_u:2152": " sarvamucyate samāsato dvividhaṃ deyavastu /",
    "T06bsa034_u:2153": " ādhyātmikaṃ bāhyañca /",
    "T06bsa034_u:2154": " tatra ā majjñaḥ svadehaparityāgo bodhisattvasya kevalādhyātmikavastuparityāga ityucyate /",
    "T06bsa034_u:2155": " yatpunarbodhisattvo vāntāśināṃ sattvānāmarthe bhuktvā bhuktvā 'nnapānaṃ vamati /",
    "T06bsa034_u:2156": " tatsaṃsṛṣṭamādhyātmikabāhyavastudānaṃ bodhisattvasyetyucyate /",
    "T06bsa034_u:2157": " etadyathoktaṃ sthāpayitvā pariśiṣṭadeyavastuparityāgo bāhyadeyavastuparityāgaḥ evocyate /",
    "T06bsa034_u:2158": " tatra bodhisattvaḥ pareṣāṃ dehārthināṃ samāsato dvābhyāmākārābhyāṃ svadehamanuprayacchati /",
    "T06bsa034_u:2159": " yathākāmakaraṇīyaṃ vā paravaśyaṃ paravidheyamātmānaṃ pareṣāmanuprayacchati /",
    "T06bsa034_u:2160": " tadyathāpi nāma kaścit pareṣāṃ (Dutt 81)",
    "T06bsa034_u:2161": " bhaktācchādanahetordāsabhāvamupagacchet /",
    "T06bsa034_u:2162": " evameva nirāmiṣacitto bodhisattvaḥ paramabodhikāmaḥ parahitasukhakāmo dānapāramittāṃ paripūrayitukāmo yathākaraṇīyaṃ pareṣāṃ vaśyaṃ paravidheyamātmānaṃ pareṣāmanuprayacchati /",
    "T06bsa034_u:2163": " karacaraṇanayanaśiro 'ṅgapratyaṅgārthināṃ māṃsarudhirasnāyvarthināṃ yāvanmajjāyināṃ yāvanmajjānamanuprayacchati /",
    "T06bsa034_u:2164": " dvābhyāmeva kāraṇābhyāṃ bodhisattvo bāhyaṃ vastu sattvebhyaḥ parityajati /",
    "T06bsa034_u:2165": " yathāsukhaparibhogāya vā yācitakamanuprayacchati /",
    "T06bsa034_u:2166": " tadvaśitvāya vā sarveṇa sarva nirmuktena cittenānuprayacchati /",
    "T06bsa034_u:2167": " na ca punarbodhisattvaḥ sarvamādhyātmikabāhyaṃ vastvaviśeṣeṇaiva sarvathā ca sattvānāṃ dadāti /",
    "T06bsa034_u:2168": " kiñca bodhisattvo dvividhādasmādādhyātmikabāhyādvastunaḥ sattvānāṃ dadāti /",
    "T06bsa034_u:2169": " kathaṃ na dadāti /",
    "T06bsa034_u:2170": " yadasmādādhyātmikabāhyādvastunaḥ sattvānāṃ dānaṃ sukhāyaiva syānna tu hitāya naiva vāsukhāya nāpi hitāya tadbodhisattvaḥ pareṣāṃ na dadāti /",
    "T06bsa034_u:2171": " yatpunarhitāya syānnāvaśyaṃ sukhāyā-sukhāya vā punarhitāya ca tadvodhisattvaḥ pareṣāṃ dānaṃ dadāti /",
    "T06bsa034_u:2172": " ityayaṃ tāvaddānasya cādānasya ca samāsanirdeśaḥ /",
    "T06bsa034_u:2173": " ataḥ paraṃ vistaravibhāgo veditavyaḥ /",
    "T06bsa034_u:2174": " iha bodhisattvaḥ parotpīḍanāya [paravadhāya] paravañcanāya cāyogavihitena copanimantritamātmānaṃ paravaśyaṃ paravidheyaṃ na dadāti /",
    "T06bsa034_u:2175": " apyeva nāma bodhisattvaḥ śatakṛtvaḥ sahasrakṛtvaḥ svajīvitaparityāgamapi pareṣāmantikādabhyupagacchet /",
    "T06bsa034_u:2176": " natveva rājñayā parārādhanārthaṃ parotpīḍanāṃ paravadhaṃ paravañcanāṃ vā kuryāt /",
    "T06bsa034_u:2177": " yadi ca bodhisattvaḥ śuddhāśayo bhavati dānamārabhya so 'pi sattvakārye prabhūte",
    "T06bsa034_u:2178": " karaṇīye pratyupasthite svadehāṅgapratyaṅgayācanake ca pratyupasthite na svadehāṅgapratyaṅgānyanuprayacchati /",
    "T06bsa034_u:2179": " tatkasya hetoḥ /",
    "T06bsa034_u:2180": " na hyasya bodhisattvasya dānamārabhya śuddhāśayasya punaḥ kenacitparyāyeṇedaṃ dātavyamasmai dātanyamiti bhavati cetasaḥ saṃkocaḥ /",
    "T06bsa034_u:2181": " tasmādasau bodhisattvo yadāśayaśuddhyarthaṃ pratyupasthitaṃ sattvakāryamadhyupekṣya dadyāt so 'syāśayaḥ śuddha iti na (Dutt 82)",
    "T06bsa034_u:2182": " pratyupasthitaṃ sattvakāryamadhyupekṣya dadāti /",
    "T06bsa034_u:2183": " na ca mārakāyikeṣu deveṣu yācanakeṣu viheṭhābhiprāyeṣu pratyupasthiteṣu svadehamaṅgavibhāgaśo dadāti /",
    "T06bsa034_u:2184": " mā haiva teṣāmadhimātrā kṣatiścopahatiśca bhaviṣyatīti yathā mārakāyikeṣu deveṣu /",
    "T06bsa034_u:2185": " eva tadādiṣṭeṣu sattveṣu veditavyam /",
    "T06bsa034_u:2186": " nāpi conmattakṣiptacitteṣu bodhisattvaḥ svadehamaṅgavibhāgaśo 'nuprayacchati /",
    "T06bsa034_u:2187": " na hi te svacitte 'vasthitāḥ /",
    "T06bsa034_u:2188": " nārthino mṛgayante /",
    "T06bsa034_u:2189": " nānyatra vipralāpaḥ /",
    "T06bsa034_u:2190": " sa teṣāmasvatantratvāccetasaḥ tasmānna dadāti /",
    "T06bsa034_u:2191": " etānākārān sthāpayitvā etadviparyayāt svadehaṃ tāvadbodhisattvaḥ paravidheyatayā vā 'ṅgapratyaṅgavibhāgaśo vārthibhyaḥ parityajati /",
    "T06bsa034_u:2192": " evantāvadbodhisattvasyādhyātmikasya vastuno dānañcādānañca veditavyam /",
    "T06bsa034_u:2193": " bāhyātpunarvastuno bodhisattvo yāni viṣāgniśastramadyāni sattvānāmupaghātāya tāni nānuprayacchatyarthibhyaḥ ātmopaghātāya vā yācitānyarthināṃ paropaghātāya [vā] /",
    "T06bsa034_u:2194": " yāni punarviṣāgniśasramadyānyanugrahāya sattvānāṃ tāni bodhisattvo dadātyarthibhya ātmano vā 'nugrahāya yācitānyarthināṃ parānugrahāya vā /",
    "T06bsa034_u:2195": " punarna ca bodhisattvaḥ parakīyaṃ draviṇamaviśvāsyaṃ parebhyo 'nuprayacchati /",
    "T06bsa034_u:2196": " na ca bodhisattvaḥ sāñcaritreṇa paradāramupasaṃhṛtya pareṣāmanuprayacchati /",
    "T06bsa034_u:2197": " na ca saprāṇakaṃ pānabhojanamanuprayacchati /",
    "T06bsa034_u:2198": " yadapi [rati]krīḍopasaṃhitamanarthopasaṃhitaṃ sattvānāṃ bodhisattvasya deyaṃ vastu tadapi bodhisattvo 'rthibhyo na dadāti /",
    "T06bsa034_u:2199": " tatkasya hetoḥ /",
    "T06bsa034_u:2200": " yadyapi tadvastu teṣāṃ cittaprasādamātrakamutpādayed bodhisattvasyāntike /",
    "T06bsa034_u:2201": " apitu vipulataramasya taddānamanarthaṃ kuryādyaddhetorasau madaṃ pramādaṃ duścaritamadhyāpadyamānaḥ kāyasya bhedādapāyeṣūpapadyate /",
    "T06bsa034_u:2202": " sa cetpunastadratikrīḍādikaṃ va tu nāpāyagamanāya bhavennāpi cākuśalamūlopacayāya",
    "T06bsa034_u:2203": " kāmaṃ tadbodhisattvastādṛśaṃ ratikrīḍādikaṃ vasta cittaprasādahetoranupracchedarthibhyastenāpi",
    "T06bsa034_u:2204": " vastunā saṃgrahāya paripākāya /",
    "T06bsa034_u:2205": " kīdṛśaṃ punā ratikrīḍāvastu bodhisattvo na dadātyarthibhyaḥ /",
    "T06bsa034_u:2206": " kidṛśaṃ dadāti /",
    "T06bsa034_u:2207": " tadyathā mṛgavadhaśikṣāṃ bodhisattvo na dadāti /",
    "T06bsa034_u:2208": " kṣudrayajñeṣu ca mahārambheṣu yeṣu bahavaḥ prāṇinaḥ saṃghātamāpadya jīvitādvyaparopyante /",
    "T06bsa034_u:2209": " tadrūpān yajñānna svayaṃ yajati na parairyājayati /",
    "T06bsa034_u:2210": " nāpi ca devakuleṣu paśuvadhamanuprayacchati /",
    "T06bsa034_u:2211": " na ca prabhūtaprāṇyāśritān [deśān] jalajairvā [sthalajairvā] prāṇibhiradhyuṣitāṃsteṣāṃ prāṇināmuparodhāya yācito 'nuprayacchati /",
    "T06bsa034_u:2212": " (Dutt 83) na jālāni na yantrāṇi na jālayantraśikṣāṃ prāṇināmuparodhāya yācito 'nuprayacchati /",
    "T06bsa034_u:2213": " nāpyākrośāya vadhāya bandhāya daṇḍanāya kāraṇāya śatrūṇāṃ śatrumanuprayacchati /",
    "T06bsa034_u:2214": " samāsato bodhisattvo yatkiñcit parasattvotpīḍayā parasattvabādhāya sattvānāṃ ratikrīḍāvastu tatsarvaṃbodhisattvo na dadātyarthibhyaḥ /",
    "T06bsa034_u:2215": " yāni punarimāni vicitrāṇi hastyaśvarathayānavāhanāni vastrālaṅkārāṇi praṇītāni ca",
    "T06bsa034_u:2216": " pānabhojanāni nṛttagītavāditaśikṣā nṛttagītavāditabhājanāni ca gandhamālyavilepanaṃ",
    "T06bsa034_u:2217": " vicitraśca bhāṇḍopaskara udyānāni ca gṛhāṇi striyaśca paricaryāyai vividheṣu ca śilpakarmasthāneṣu",
    "T06bsa034_u:2218": " śikṣā ityevaṃrūpaṃ ratikrīḍāvastu bodhisattvaścittaprasādahetorarthibhyo 'nuprayacchati /",
    "T06bsa034_u:2219": " na ca bodhisattvaḥ amātrayā 'pathyaṃ vā glānāyārthine 'pi pānabhojanamanuprayacchati /",
    "T06bsa034_u:2220": " na tṛpteṣu lolupajātīyeṣu sattveṣu praṇītaṃ pānabhojanamanuprayacchati /",
    "T06bsa034_u:2221": " nāpi ca śokārtānāṃ sattvānāmātmodbandhanāya vā tāḍnāya vā viṣabhakṣaṇāya vā prapātapatanāya vā kāmakāraṃ dadāti /",
    "T06bsa034_u:2222": " na ca bodhisattvo mātāpitaraṃ sarveṇa sarvaṃmarthibhyo 'nuprayacchati /",
    "T06bsa034_u:2223": " tathāhi bodhisattvasya mātāpitaraṃ paramaguru-sthānīyamāpāyakaṃ poṣakaṃ saṃvardhakaṃ tadbodhisattvena dīrgharātraṃ śirasodvahatā na khedamāpattavyam",
    "T06bsa034_u:2224": " tayoścādhamanabandhaka sthāpanavikraye ātmā vaśyo vidheyo dātavyaḥ /",
    "T06bsa034_u:2225": " tatkathaṃ bodhisattvaḥ parebhyo 'nupradātumutsaheta kutaḥ punaḥ pradadyāt /",
    "T06bsa034_u:2226": " nāpi bodhisattvo rājā mūrdhābhiṣiktaḥ prabhuḥ sve pṛthivīmaṇḍale sattvānāṃ saparigrahāṇāṃ parakīyaṃ putradāraṃ pareṣāmantikādācchidya pareṣāmanuprayacchati",
    "T06bsa034_u:2227": " nānyatra kṛtsnaṃ grāmaṃ vā grāmapradeśaṃ vā janapadapradeśaṃ vā bhogamanuprayacchet /",
    "T06bsa034_u:2228": " yathā mamābhūttathā te bhavatviti /",
    "T06bsa034_u:2229": " na ca bodhisattvaḥ svaṃ putradāraṃ dāsīdāsakarmakarapauruṣeyaparigrahaṃ samyagasaṃjñaptamakāmakaṃ vimanaskaṃ pareṣāmarthināmanuprayacchati /",
    "T06bsa034_u:2230": " samyak saṃjñaptamapi ca sumanaskaṃ chandajātaṃ nāmitreṣu na yakṣarākṣaseṣu na raudrakarmasu pratipādayati /",
    "T06bsa034_u:2231": " nāpi ca dāsabhāvāya pratipādayati putradāraṃ sukumāraṃ kulaputraṃ janam /",
    "T06bsa034_u:2232": " na ca bodhisattvo 'dhimātraparapīḍāpravṛtteṣu raudrakarmasu yācanakeṣu rājyapradānaṃ dadāti /",
    "T06bsa034_u:2233": " rājyādapi ca tāṃstathāvidhān pudgalāṃścyāvayati sa cet pratibalo bhavati cyāvayitum /",
    "T06bsa034_u:2234": " na ca bodhisattvo mātāpitrorantikādbhogānācchidya yācanakebhyaḥ prayacchati /",
    "T06bsa034_u:2235": " yathā mātāpitrorevaṃ putradāradāsīdāsakarmakarapauruṣeyebhyaḥ /",
    "T06bsa034_u:2236": " nāpi ca (Dutt 84) mātāpitaraṃ bādhitvā vistareṇa yāvatkarmakarapauruṣeyaṃ bādhitvā parebhyo yācanakebhyo deyavastu parityajati /",
    "T06bsa034_u:2237": " dharmaṇa cāsāhasena bodhisattvo bhogān saṃhṛtya dānaṃ dadāti nādharmeṇa sāhasena /",
    "T06bsa034_u:2238": " na paramutpīḍyopahatya na ca buddhānāṃ bhagavatāṃ śāsane bodhisattvo vyavasthitaḥ śikṣāṃ vyatikramya kathañcit dānaṃ dadāti /",
    "T06bsa034_u:2239": " dānañca dadad bodhisattvaḥ sarvasattveṣu samacitto dadāti dakṣiṇīyabuddhimupasthāpya mitrāmitrodāsīneṣu guṇavatsu doṣasatsu hīneṣu tulyeṣu viśiṣṭeṣu sukhiteṣu duḥkhiteṣu ca /",
    "T06bsa034_u:2240": " na ca bodhisattvo yathoktādyathāpratijñātādyācanakāya nyūnaṃ dāna dadāti /",
    "T06bsa034_u:2241": " nānyatra sama vā adhikaṃ vā /",
    "T06bsa034_u:2242": " na ca bodhisattvaḥ praṇītaṃ vastu pratijñāya lūhaṃ pratyavaraṃ dadāti /",
    "T06bsa034_u:2243": " nānyatralūhaṃ pratyavaraṃ pratijñāya praṇītaṃ dadāti saṃvidyamāne praṇīte /",
    "T06bsa034_u:2244": " na ca bodhisattvo vimanasko na kruddhaḥ kṣubhitamānaso dānaṃ dadāti /",
    "T06bsa034_u:2245": " nāpi ca dānaṃ dattvā nindayati punaḥ punaḥ parikīrtanatayā evaṃ caivañca tvaṃ mayā dānenānugṛhītaḥ savardhito 'bhyuddhṛto veti /",
    "T06bsa034_u:2246": " na ca bodhisattvo nihīnapuruṣasyāpi dānaṃ dadadapaviddhamasatkṛtyānuprayacchati prāgeva guṇavataḥ /",
    "T06bsa034_u:2247": " na ca bodhisattvo vividhavipratipattisthitānāmuddhatānāmasaṃvṛtātmanāṃ",
    "T06bsa034_u:2248": " yācanakānāmākrośakānāṃ roṣakāṇāṃ paribhāṣakāṇāṃ vipratipattyā khinnamānaso dānaṃ dadāti /",
    "T06bsa034_u:2249": " nānyatra teṣāmevāntike bodhisattvo bhūyasyā mātrayā kleśāveśaprakṛtitāmavagamyānukampācittamupasthāpya dānaṃ dadāti /",
    "T06bsa034_u:2250": " na cāsaddṛṣṭyā parāmṛṣṭaṃ [dānaṃ] dadāti /",
    "T06bsa034_u:2251": " tadyathā mahāraudrayajñeṣu na hiṃsādānena dharmaṃ pratyeti /",
    "T06bsa034_u:2252": " nāpi kautakamaṅgalapratisaṃyuktaṃ dānaṃ dadāti /",
    "T06bsa034_u:2253": " nāpi suviśuddhenāpi sarvākāreṇa dānamātrakeṇa laukikalokottarāṃ vairāgyaviśuddhiṃ pratyeti nānyatra /",
    "T06bsa034_u:2254": " saṃbhāramātrakatayā viśuddherdānaṃ dhārayati /",
    "T06bsa034_u:2255": " na ca phaladarśī dadāti /",
    "T06bsa034_u:2256": " sarvañca dānamanuttarāyāṃ samyak sambodhau pariṇāmayati /",
    "T06bsa034_u:2257": " sarvaprakārasya dānasya sarvaṃ prakāraṃ yathābhūtaṃ phalaṃ vipāke 'bhisaṃpratyayajāto bodhisattvo 'parapratyayo 'nanyaneyo dānaṃ dadāti tadyathā 'nnado balavān bhavati /",
    "T06bsa034_u:2258": " vastrado varṇavān yānadaḥ sukhitaḥ cakṣuṣmān pradīpada ityevamādi vistareṇa veditavyam /",
    "T06bsa034_u:2259": " na ca bodhisattvo dāridryabhayabhīto dānaṃ dadāti /",
    "T06bsa034_u:2260": " nānyatra kāruṇyābhiprāya eva /",
    "T06bsa034_u:2261": " na ca bodhisattvo yācanakānāmapratirūpaṃ dānaṃ dadāti /",
    "T06bsa034_u:2262": " tadyathā yatīnāmucchiṣṭaṃ vā pānabhojanamuccāraprasrāvakheṭaśiṃghāṇakavāntaviriktapūyarudhiṃrasaṃsṛṣṭaṃ (Dutt 85)",
    "T06bsa034_u:2263": " vā abhidūṣitaṃ vā /",
    "T06bsa034_u:2264": " anākhyātamapratisaṃveditamodanakulmāṣamutsarjanadharmī / tathā",
    "T06bsa034_u:2265": " apalāṇḍubhakṣāṇāṃ palāṇḍusaṃmiśraṃ palāṇḍusaṃsṛṣṭam /",
    "T06bsa034_u:2266": " evamamāṃsabhakṣāṇām /",
    "T06bsa034_u:2267": " amadyapānāṃ madyamiśraṃ madyasaṃsṛṣṭaṃ vā /",
    "T06bsa034_u:2268": " tathā 'pratirūpe karmaṇi viniyojya bodhisattvo na pareṣāṃ dānaṃ dadāti /",
    "T06bsa034_u:2269": " ityevaṃbhāgīyamapratirūpaṃ dānaṃ na dadāti /",
    "T06bsa034_u:2270": " na ca punarbodhisattvo yācanakaṃ punaḥ punaryācanatayā gatapratyāgatikatayā sevāvṛttasaṃvidhānena parikliśya dānaṃ dadāti /",
    "T06bsa034_u:2271": " nānyatra yācitamātra eva /",
    "T06bsa034_u:2272": " na ca bodhisattvaḥ kīrtiśabdaślokamiśritaṃ dānaṃ dadāti /",
    "T06bsa034_u:2273": " na [ca] parataḥ pratikārasanniśritaṃ na śakratvamāratvacakravartitvaiśvaryasanniśritaṃ [dadāti] /",
    "T06bsa034_u:2274": " na ca pareṣāṃ kuhanārthaṃ dānaṃ dadāti /",
    "T06bsa034_u:2275": " kaccinmāṃ pare rājāno vā rājamahāmātyā vā naigamajanapadā brāhmaṇagṛhapatayo dhaninaḥ śreṣṭhinaḥ sārthavāhā dātāraṃ dānapatiṃ viditvā satkuryurgurūkuryurmānayeyuḥ pūjayeyuriti /",
    "T06bsa034_u:2276": " na ca kārpaṇyadānaṃ dadāti /",
    "T06bsa034_u:2277": " alpādapi viśadaṃ dadāti prāgeva prabhūtāt /",
    "T06bsa034_u:2278": " na ca pareṣāṃ vipralambhāya dānaṃ dadāti /",
    "T06bsa034_u:2279": " anena dānena vilobhya viśrambhayitvā paścādenaṃ vipravādayiṣyāmīti /",
    "T06bsa034_u:2280": " na ca vibhedāya parataḥ pareṣāṃ dānaṃ dadāti /",
    "T06bsa034_u:2281": " tadyathā dānena grāmaṃ vā grāmapradeśaṃ vā janapadaṃ vā janapadapradeśaṃ vā vibhedya svāmināmantikādācchetsyāmyākramiṣyāmīti /",
    "T06bsa034_u:2282": " dakṣaśca bodhisattvo bhavatyanalasaśca utthānasampannaḥ svayaṃ ca sannaddhaḥ parikare",
    "T06bsa034_u:2283": " pūrvaṅgamo deyavastu parityāge svayañca dadāti paraiśca dāpayati na svayaṃ kausīdyaṃ",
    "T06bsa034_u:2284": " prāviṣkṛtya parānājñāpayati dānāya /",
    "T06bsa034_u:2285": " mahāntamapi gaṇasannipātamarthināṃ śīlavadduḥśīlānāṃ sanniṣaṇṇaṃ saṃnipatitaṃ viditvā",
    "T06bsa034_u:2286": " vṛddhāntamupādāya yāvannavakāntaṃ tatsarvaṃ deyavastu gatapratyāgatikatayā punaḥ",
    "T06bsa034_u:2287": " punaranukrameṇa pratipādayati na ca bodhisattvaḥ prabhūteṣu vipuleṣu vistīrṇeṣu bhogeṣu",
    "T06bsa034_u:2288": " saṃvidyamāneṣu mitaṃ dānaṃ dadāti /",
    "T06bsa034_u:2289": " na ca paraviheṭhanāya pareṣāṃ dānaṃ dadāti /",
    "T06bsa034_u:2290": " ākrośanāya vā roṣaṇatāḍanatarjanakutsanakabandhanacchedanarodhanapravāsanāya vā dānaṃ dadāti /",
    "T06bsa034_u:2291": " pūrvameva ca dānād bodhisattvaḥ sumanā bhavati dadaccittaṃ prasādayati /",
    "T06bsa034_u:2292": " dattvā cāvipratisārī bhavati /",
    "T06bsa034_u:2293": " na ca śāṭhyāddānaṃ dadāti maṇimuktāśaṅkhaśilāvaidūryapravāḍādipratirūpakāṇi tadāśāvatāṃ sattvānām /",
    "T06bsa034_u:2294": " na ca bodhisattvena kiñcidalpaṃ [vā prabhūtaṃ vā] deyavastu yanna prāgeva cetasā sarvasattvānāṃ (Dutt 86)",
    "T06bsa034_u:2295": " nirmuktaṃ bhavati /",
    "T06bsa034_u:2296": " paścādyācakaḥ svakamiva dhanaṃ yācitakānupradattaṃ bodhisattvādyācate /",
    "T06bsa034_u:2297": " kālena ca bodhisattvo dānaṃ dadāti nākālena /",
    "T06bsa034_u:2298": " kalpikamātmanaḥ parasya ca nākalpikam /",
    "T06bsa034_u:2299": " ācāreṇa nānācāreṇa /",
    "T06bsa034_u:2300": " avikṣiptena ca cetasā na vikṣiptena /",
    "T06bsa034_u:2301": " na ca bodhisattvo yācanakamavahasati nāvaspaṇḍayati /",
    "T06bsa034_u:2302": " ma maṅkubhāvamasyopasaṃharati /",
    "T06bsa034_u:2303": " na bhṛkuṭīkṛto bhavati /",
    "T06bsa034_u:2304": " uttānamukhavarṇaḥ smitapūrvaṃṅgamaḥ pūrvābhibhāṣī bhavati /",
    "T06bsa034_u:2305": " na ca vilambitaṃ tvaritaṃ tvaritaṃ dānaṃ dadāti /",
    "T06bsa034_u:2306": " ayācito 'pi bodhisattvaḥ svayaṃ pravārayitvā parān yo yenārthī bhavati tasya taddadāti /",
    "T06bsa034_u:2307": " svayaṃ gṛhītaṃ caiṣāmabhyanujānāti /",
    "T06bsa034_u:2308": " na ca bodhisattvo dauṣprajñadānaṃ dadāti /",
    "T06bsa034_u:2309": " dadat prājñadānameva dadāti /",
    "T06bsa034_u:2310": " prājñadānaṃ bodhisattvasya katamat /",
    "T06bsa034_u:2311": " iha bodhisattvaḥ satsu saṃvidyamāneṣu deyadharmeṣu pūrvameva yācanakābhyāgamanādevaṃ cittamabhisaṃskaroti /",
    "T06bsa034_u:2312": " sa cenme dvau yācanakāvāgacchetāṃ sukhitaścākṛpaṇo 'varākaḥ sanāthaḥ sapratisaraṇaḥ duḥkhitaśca kṛpaṇo varākaḥ anāthaḥ apratisaraṇaḥ /",
    "T06bsa034_u:2313": " tena mayā sacenme bhogānāṃ dvayorapi santarpaṇāyecchāparipūraye tadā saṃbhavo 'sti ubhau santarpayitavyau /",
    "T06bsa034_u:2314": " dvayorapīcchā paripūriḥ karaṇīyā /",
    "T06bsa034_u:2315": " sa cenna tāvadbhogasaṃbhavaḥ syādahaṃ dvayoḥ santarpayeyaṃ yadicchāparipūriñca kuryāṃ sukhitamapahāya duḥkhitāya dānaṃ deyam /",
    "T06bsa034_u:2316": " akṛpaṇamavarākaṃ sanāthaṃ sapratisaraṇamapahāya kṛpaṇāya varākāya anāthāyāpratisaraṇāya dānaṃ deyamiti /",
    "T06bsa034_u:2317": " sa evaṃ cittamabhisaṃskṛtya yathābhisaṃskārameva karmaṇā saṃpādayati /",
    "T06bsa034_u:2318": " sa cetpunaḥ sukhitasya yācanakasyecchāṃ na śaknoti paripūrayituṃ sa tameva pūrvakaṃ svacittābhisaṃskārakalpamupādāya taṃ yācakamevaṃ saṃjñapya preṣayati /",
    "T06bsa034_u:2319": " asya mayā duḥkhitasya pūrvanisṛṣṭaṃ pūrvapratijñātametaddeyavastu ato mayā 'syaiva pratipāditam /",
    "T06bsa034_u:2320": " na ca me tvayyadātukāmamanā asti /",
    "T06bsa034_u:2321": " ato na bhadramukhenāsmākamantike praṇayavimukhatā karaṇīyeti /",
    "T06bsa034_u:2322": " punaraparaṃ bodhisattvaḥ satsu saṃvidyamāneṣu deyadharmeṣu yāni tāni matsarikulāni",
    "T06bsa034_u:2323": " bhavanti paramamatsarikulānyāgṛhītapariṣkārāṇi kuṭakuñcakāni yeṣu na jātu śramaṇabrāhmaṇeṣu",
    "T06bsa034_u:2324": " deyadharme prajāyate tāni bodhisattvaḥ kulānyupasaṃkramya pratisaṃmodya praṇayañca saṃvidhāyaivamāha /",
    "T06bsa034_u:2325": " aṅga tāvatte bhavantaḥ akośakṣayeṇa mahatā upakāreṇa pratyavasthitā bhavantu /",
    "T06bsa034_u:2326": " mama gṛhe vipulā bhogā vipulā deyadharmāḥ (Dutt 87)",
    "T06bsa034_u:2327": " saṃvidyante /",
    "T06bsa034_u:2328": " so 'haṃ dānapāramitāparipūraye yācanakenārthī /",
    "T06bsa034_u:2329": " sa cedyūyaṃ yācanakamārāgayatha mā nirākṛtya visarjayiṣyatha madīyaṃ dhanaṃ deyadharmamādāya tebhyo vā visṛjata yathāsukhameva /",
    "T06bsa034_u:2330": " athavā taṃ yācanakamasmākamupasaṃharatha dīyamānañca mayā dānamanumodatha /",
    "T06bsa034_u:2331": " te ca tasya pratiśrutyākośakṣayeṇa priyeṇāyaṃ kulaputro 'smākamārādhitacitto bhavatīti tathā kurvanti /",
    "T06bsa034_u:2332": " evaṃ hi tena bodhisattvena yeṣāmāyatyāṃ mātsaryamalavinayāya bījamavaropitaṃ bhavati /",
    "T06bsa034_u:2333": " krameṇa ca tenābhyāsena tena prajñāpūrvakeṇopāyakauśalyena svakamapi parīttaṃ parebhyo dhanamanuprayacchanti /",
    "T06bsa034_u:2334": " mṛdukamalobhaṃ niśritya madhyaṃ pratilabhante /",
    "T06bsa034_u:2335": " madhyaṃ niśrityādhimātraṃ pratilabhante /",
    "T06bsa034_u:2336": " punaraparaṃ bodhisattvo ye 'sya bhavantyācāryopādhyāyāḥ sārdhavihāryantevāsinaḥ sabrahmacāriṇaśca",
    "T06bsa034_u:2337": " lobhaprakṛtayo lubdhajātīyā ye ca na lubdhajātīyā api tu deyadharmavaikalyādicchāvighātavantastatra",
    "T06bsa034_u:2338": " bodhisattvo buddhāvaropitaṃ vā dharmā[varopitaṃ vā] saṃghāvaropitaṃ vā dānamayaṃ",
    "T06bsa034_u:2339": " puṇyakriyāvastu kartukāmasteṣāmevotsṛjati /",
    "T06bsa034_u:2340": " tān deya dharmāṃstaiḥ kārayati na svayaṃ karoti /",
    "T06bsa034_u:2341": " evaṃ tena bodhisattvena svayañca bahutaraṃ puṇyaṃ prasūtaṃ bhavati /",
    "T06bsa034_u:2342": " tadekatyānāñca sabrahmacāriṇāṃ kleśavinayaḥ kṛto bhavati /",
    "T06bsa034_u:2343": " tadekatyānāṃ dharmecchāparipūriḥ kṛtā bhavati /",
    "T06bsa034_u:2344": " sattvasaṃgrahaḥ sattvaparipākaśca kṛto bhavati /",
    "T06bsa034_u:2345": " punaraparaṃ bodhisattvaḥ satsu saṃvidyamāneṣu deyadharmeṣu yācanakamākūṭananimittamātrakeṇaiva jñātvā yathākāmaṃ deyadharmaiḥ pratipādayati",
    "T06bsa034_u:2346": " yo 'pi cainamupasaṃkrānto bhavati kūṭavāṇijyanaivaṃ vyaṃsayiṣyāmīti /",
    "T06bsa034_u:2347": " tasyāpi bhāvamājñāya tadduścaritamanyeṣāmapi tāvacchādayati prāgeva tasyaiva /",
    "T06bsa034_u:2348": " icchāñcāsya paripūrayati yenāsāvamaṅkurudagro viśāradaḥ saumanasyajāto viprakrāmati /",
    "T06bsa034_u:2349": " yenāpi ca bodhisattvaḥ kūṭa-kapaṭena vañcito bhavati na cānena sā vañcanā pūrvaṃ pratividdhā bhavati paścācca pratividhyati /",
    "T06bsa034_u:2350": " pratividhya na ca tena vastunā punastaṃ vyaṃsakaṃ pudgalañcodayati smārayati /",
    "T06bsa034_u:2351": " sarvañca tacchalakṛta madattādānamasmai bhāvenābhyanumodate /",
    "T06bsa034_u:2352": " ityevaṃbhāgīyaṃ tāvadbodhisattvasya satsu saṃvidyamāneṣu prājñadānaṃ veditavyam /",
    "T06bsa034_u:2353": " punaraparaṃ bodhisattvaḥ asatsu asaṃvidyamāneṣu deyadharmeṣu kṛtāvī bodhisattvasteṣu teṣu śilpakarmasthāneṣu sa tadrūpaṃ śilpakarmasthānamāmukhīkaroti",
    "T06bsa034_u:2354": " (Dutt 88) yenālpakṛcchreṇa mahāntaṃ dhanaskandhamabhinirjityādhyāvasati /",
    "T06bsa034_u:2355": " pareṣāñcitrakatho madhurakathaḥ kalyāṇapratibhāno bodhisattvāstathā dharmadeśanāṃ pravartayati yathā daridrāṇāmapi sattvānāṃ dātukāmatā santiṣṭhate prāgevāḍhyānām /",
    "T06bsa034_u:2356": " matsariṇāmapi prāgeva tyāgaśīlānām /",
    "T06bsa034_u:2357": " yāni vā punastāni śrāddhakulāni yeṣvaharahaḥ pravṛtā eva deyadharmā vistīrṇabhogatayā teṣu kuleṣu āgatāgatān yācanakānupasaṃharati /",
    "T06bsa034_u:2358": " svayameva vā gatvā dāneṣu dīyamāneṣu puṇyeṣu kriyamāṇeṣu dakṣo 'nalasa utthānasampannaścittamabhiprasādya kāyena vācā yathāśaktyā yathābalaṃ vyāpāraṃ gacchati /",
    "T06bsa034_u:2359": " supratipāditañca taddānaṃ yācanakeṣu karoti /",
    "T06bsa034_u:2360": " evaṃ hi taddānam /",
    "T06bsa034_u:2361": " yadupasthāpaka-vaiguṇyād duṣpratipāditaṃ syāt pakṣapatitaṃ vā anādarato vā smṛtisaṃpramoṣato vā tanna bhavati /",
    "T06bsa034_u:2362": " evaṃ hi bodhisattvaḥ asatsvasaṃvidyamāneṣu bhogeṣu prājñadānasya dātā bhavati yāvadāśayaśuddhi nādhigacchati /",
    "T06bsa034_u:2363": " śuddhāśayastu bodhisattvo yathaivāpāsamatikramaṃ pratilabhate tathaivākṣayabhogatāṃ janmani pratilabhate /",
    "T06bsa034_u:2364": " punaraparaṃ bodhisattvo na tīrthikāya randhraprekṣiṇe dharmaṃ mukhoddeśato vā pustakagataṃ vā dadāti /",
    "T06bsa034_u:2365": " nāpi lobhaprakṛtaye pustakaṃ vikretukāmāya sannidhiṃ vā kartukāmāya /",
    "T06bsa034_u:2366": " na tu tena jñānenānarthine [jñānenārthine vā] /",
    "T06bsa034_u:2367": " punaḥ sa cetkṛtārthaḥ pustakena bhavati svayaṃ dadātyasmai yathāsukhameva /",
    "T06bsa034_u:2368": " sa cedakṛtārtho bhavati yasyārthe tena tatpustakamanvāvartitam /",
    "T06bsa034_u:2369": " evamasau bodhisattvaḥ ādarśamanyaṃ dṛṣṭvā lekhayitvā vānyaddadāti /",
    "T06bsa034_u:2370": " sa cennaivādarśaṃ paśyati nāpi lekhayituṃ śaknoti tenādita evaṃ svacittaṃ pratyavekṣitavyam /",
    "T06bsa034_u:2371": " mā haiva me dharmamātsaryamalaparyavasthitaṃ cittam /",
    "T06bsa034_u:2372": " mā haivāhamāśayata eva na dātukāmo 'bhilikhitaṃ dharmam /",
    "T06bsa034_u:2373": " sa cetsa evaṃ pratyavekṣamāṇo jānīyādasti me dharmamātsaryamalasamudācāro 'pi tena bodhisattvenaivaṃ cittamabhisaṃskṛtya dātavyam /",
    "T06bsa034_u:2374": " evaṃ dharmadānaṃ syāt /",
    "T06bsa034_u:2375": " yadyahamanena dharmadānena mūka evaṃ syāṃ dṛṣṭe dharme tathāpi mayā 'nadhivāsya kleśaṃ dātavyameva syāddharmadānam /",
    "T06bsa034_u:2376": " prāgeva jñānasaṃbhāravikalaḥ /",
    "T06bsa034_u:2377": " sa cetpunaḥ pratyavekṣamāṇo jānīyānnāsti me [dharma] mātsaryamalasamudācāro 'pi tena bodhisattvenaivaṃ pratisaṃśikṣitavyam /",
    "T06bsa034_u:2378": " aham [ātmanaḥ] kleśanirghātanārthaṃ vā etaddharmadānaṃ dadyāṃ jñānasaṃbhāraparipūraṇārthaṃ vā sattva (Dutt 89)",
    "T06bsa034_u:2379": " priyatāyaiva vā /",
    "T06bsa034_u:2380": " so 'haṃ kleśaṃ tāvanna paśyāmi /",
    "T06bsa034_u:2381": " jñānasaṃbhāramapi dṛṣṭadharmasāmparāyikaṃ prabhūtataramananupradānāt paśyāmi /",
    "T06bsa034_u:2382": " na padānāt /",
    "T06bsa034_u:2383": " sāmparāyikameva pratanukaṃ dharmalābhapracuratāyai /",
    "T06bsa034_u:2384": " ananuprayacchaṃścāhaṃ sarvasattvānāṃ hitasukhāya jñānaṃ samudānaya tasya ca sattvasya tadanyeṣāñca sarvasattvānāṃ priyakārī bhavāmi /",
    "T06bsa034_u:2385": " anupracchannasyaivaikasya sattvasya priyakārī iti viditvā yathābhūtaṃ sa cedbodhisattvo na dadātyanavadyo bhavatyavipratisārī /",
    "T06bsa034_u:2386": " asamatikrāntaśca bhavati bodhisattvavṛttam /",
    "T06bsa034_u:2387": " kathañca punarna dadāti /",
    "T06bsa034_u:2388": " na khalu punarbodhisattvaḥ utsahate yācanakaṃ niṣṭhurayā vācā pratikṣeptum /",
    "T06bsa034_u:2389": " na te dāsyāmītyapi upāyakauśalyanainaṃ saṃjñapyānupreṣayati /",
    "T06bsa034_u:2390": " tatredamupāyakauśalyam /",
    "T06bsa034_u:2391": " prāgeva bodhisattvena sarvapariṣkārāḥ sarvadeyadharmā daśasu dikṣu viśaddhenāśayena",
    "T06bsa034_u:2392": " buddhabodhisattvānāṃ visṛṣṭā bhavanti vikalpitāstadyathāpi nāma bhikṣurācāryāya vā",
    "T06bsa034_u:2393": " upādhyāyāya vā cīvaraṃ vikalpayet /",
    "T06bsa034_u:2394": " sa evaṃ vikalpahetoḥ sarvavicitrodārapariṣkāradeyadharmasannidhiprāpto 'pyāryavaṃśavihārī bodhisattva ityucyate /",
    "T06bsa034_u:2395": " aprameyapuṇyaprasotā ca bhavati /",
    "T06bsa034_u:2396": " tañca puṇyamasya nityakālaṃ tadbahulamanaskārasya sarvakālānugatamabhivardhate /",
    "T06bsa034_u:2397": " sa tān deyadharmān buddhabodhisattvanikṣiptāniva dhārayati /",
    "T06bsa034_u:2398": " yadi yācanakaṃ paśyati yuktarūpaścāsmin yathepsitaṃ deyadharmapratipādanaṃ paśyati /",
    "T06bsa034_u:2399": " sa nāsti tat kiñcid buddhabodhisattvānāṃ yatsattveṣu aparityaktamiti viditvā yācanakasyecchāṃ paripūrayati /",
    "T06bsa034_u:2400": " no cedyuktarūpaṃ samanupaśyati sa tameva kalpamupādāya parakīyametad bhadramukha na caitadyuṣmākamanujñātaṃ dātumiti ślakṣnena vacasā saṃjñapyainaṃ preṣayati /",
    "T06bsa034_u:2401": " anyadvā tad dviguṇaṃ triguṇaṃ dānamānasatkāraṃ kṛtvānupreṣayati /",
    "T06bsa034_u:2402": " yenāsau jānīte nāyaṃ bodhisattvo lobhātmakatayā 'smākaṃ na dātukāmaḥ /",
    "T06bsa034_u:2403": " api tu nūnamasvatantra evaṃ tasmin pustakadharmadāne yena na dadātīti /",
    "T06bsa034_u:2404": " idamapi bodhisattvasya dharmadānamārabhya prājñadānaṃ veditavyam /",
    "T06bsa034_u:2405": " punaraparaṃ bodhisattvaḥ sarvadānāni dharmāmiṣābhaya[dānā]ni praryāyato 'pi lakṣaṇato 'pi nirvacanato 'pi hetuphalaprabhedato 'pi yathābhūtaṃ prajānannanuprayacchati /",
    "T06bsa034_u:2406": " idamapi bodhisattvasya prājñadānaṃ veditavyam /",
    "T06bsa034_u:2407": " punaraparaṃ bodhisattvaḥ apakāriṣu sattveṣu maitryāśayo dānaṃ dadāti /",
    "T06bsa034_u:2408": " duḥkhiteṣu karuṇāśayaḥ /",
    "T06bsa034_u:2409": " guṇavatsu muditāśayaḥ /",
    "T06bsa034_u:2410": " (Dutt 90) upakāriṣu mitreṣu suhṛtsūpekṣāśayaḥ /",
    "T06bsa034_u:2411": " idamapi bodhisattvasya prājñadānaṃ veditavyam /",
    "T06bsa034_u:2412": " punaraparaṃ bodhisattvo dānavibandhanamapi dānavibandhapratipakṣamapi yathābhūtaṃ prajānāti /",
    "T06bsa034_u:2413": " tatra catvāro dānavibandhāḥ /",
    "T06bsa034_u:2414": " pūrvako 'nabhyāsaḥ /",
    "T06bsa034_u:2415": " deyadharmaparīttatāvaikalyam /",
    "T06bsa034_u:2416": " agre manorame ca vastuni gṛddhiḥ āyatyāñca bhogasampatti phaladarśanābhinandanatā /",
    "T06bsa034_u:2417": " yataśca bodhisattvasya deyadharmeṣu saṃvidyamāneṣu yācanake ca samyagupasthite dāne cittaṃ na krāmati /",
    "T06bsa034_u:2418": " so 'nabhyāsakṛto me 'yaṃ doṣa iti laghu ladhveva prajñayā pratisidhyati /",
    "T06bsa034_u:2419": " evañca punaḥ pratividhyati /",
    "T06bsa034_u:2420": " nūnaṃ mayā pūrvaṃ dānaṃ na dattaṃ yena me etarhi samyak saṃvidyamāneṣu bhogeṣu samyak pratyupasthite ca yācanake dāne cittaṃ na krāmati /",
    "T06bsa034_u:2421": " sa cedetarhina pratisaṃkhyāya dāsyāmi punarapi me āyatyāṃ dānavidveṣo bhaviṣyati /",
    "T06bsa034_u:2422": " sa eva pratibidhya dānapratibandhapratipakṣa niśṛtya pratisaṃkhyāya dadāti /",
    "T06bsa034_u:2423": " nābhyāsakṛtadoṣānusārī bhavati na tadvaśagaḥ /",
    "T06bsa034_u:2424": " punaraparaṃ bodhisattvasya sa cedyad yācanake samyak pratyupasthite parīttabhogatayā",
    "T06bsa034_u:2425": " dāne cittaṃ na krāmati sa ta vighātakṛta dānavipratibandhahetuṃ laghu-laghveva prajñayā",
    "T06bsa034_u:2426": " pratividhya tadvighātakṛtaṃ duḥkhamadhivāsayan pratisaṃkhyāya kāruṇyāddānaṃ dadāti /",
    "T06bsa034_u:2427": " tasyaivaṃ bhavati /",
    "T06bsa034_u:2428": " pūrvakarmadoṣeṇa vā paravineyatayā vā mayā bahūni pragāḍhāni kṣut pipāsādikāni duḥkhānyanubhūtāni bhave vinā parānugraham /",
    "T06bsa034_u:2429": " yadi ca me maraṇāya kālakriyāyai savarteta etaddānakṛta parānugrahahetuka dṛṣṭe dharme duḥkha tathāpi me dānameva śreyo na tu yācanakanirākaraṇam",
    "T06bsa034_u:2430": " prāgeva yaḥ kaścidyena kenacicchākapatreṇa jīvati ityevaṃ bodhisattvastadvighātakṛtaṃ dukhamadhivāsya dāna dadāti /",
    "T06bsa034_u:2431": " panarapara bodhisattvasya samyag yācake pratyupasthite sa cedadhimātramanāpatvādagryatvāddeyavastuno",
    "T06bsa034_u:2432": " dāne citta na krāmati ta bodhisattvo gardhakṛt doṣa laghu-laghveva pratijñayā pratividhya",
    "T06bsa034_u:2433": " duḥkhe me eṣa sukhasaṃjñāviparyāsaḥ āyatyāṃ duḥkhajanaka iti viparyāsaparijñānāttañca",
    "T06bsa034_u:2434": " prahāya prati saṃkhyāya tadvastu dadāti /",
    "T06bsa034_u:2435": " punaraparaṃ bodhisattvasya sa ceddānaṃ dattvā dānaphale (Dutt 91)",
    "T06bsa034_u:2436": " mahābhogatāyāmanuśaṃsadarśanamutpadyate nānuttarāyāṃ samyaksaṃbodhau taṃ bodhisattvo",
    "T06bsa034_u:2437": " mithyāphaladṛṣṭikṛtaṃ doṣaṃ laghu-laghveva prajñayā pratividhya sarvasaṃskārāṇāmasāratāṃ",
    "T06bsa034_u:2438": " yathābhūtaṃ pratyavekṣate /",
    "T06bsa034_u:2439": " sarvasaṃskārāḥ kṣaṇabhaṅgurāḥ phalopabhogaparikṣayabhaṅgurā viprayogabhaṅgurāśca /",
    "T06bsa034_u:2440": " sa evaṃ pratyavekṣamāṇaḥ phaladarśanaṃ prahāya yatkiñciddānaṃ dadāti sarvaṃ tanmahābodhi-pariṇāmitameva dadāti /",
    "T06bsa034_u:2441": " tadidaṃ bodhisattvasya caturvidhasya dānavibandhasya caturvidhaṃ dānaprativandhapratipakṣajñānaṃ veditavyam /",
    "T06bsa034_u:2442": " prativedho duḥkhādivāsanā viparyāsaparijñānaṃ saṃskārāsāratvadarśanañca /",
    "T06bsa034_u:2443": " tatra trividhena bodhisattvaḥ pratipakṣajñānena pūrvakeṇa niyataṃ samyak ca dānaṃ dadāti /",
    "T06bsa034_u:2444": " ekena paścimena pratipakṣajñānena samyak puṇyaphalaparigrahaṃ karoti /",
    "T06bsa034_u:2445": " idamapi bodhisattvasya prājñadānaṃ veditavyam /",
    "T06bsa034_u:2446": " punaraparaṃ bodhisattvaḥ adhyātmyaṃ rahogataḥ śuddhenāśayena ghanarasena prasādena",
    "T06bsa034_u:2447": " saṃkalpairvicitrānudārānaprameyān deyadharmānadhimucya sattveṣu dānāya pratipāditāyābhilaṣati",
    "T06bsa034_u:2448": " yena bodhisattvaḥ alpakṛcchreṇāprameyaṃ puṇyaṃ prasūyate /",
    "T06bsa034_u:2449": " idamapi bodhisattvasya prājñadānaṃ veditavyam /",
    "T06bsa034_u:2450": " tadidaṃ bodhisattvasya prājñasya [mahā]prājñadānam /",
    "T06bsa034_u:2451": " evaṃ samāsataḥ saṃvidyamāneṣvasaṃvimādeṣu cāmiṣadānasaṃgṛhīteṣu deyadharmeṣu tathā",
    "T06bsa034_u:2452": " dharmadānamupādāya pratisaṃvidamupādāyādhyāśayadānamupādāya dānavipratibandhapratipakṣajñānamupādāyāśayādhimuktidānañcopādāya",
    "T06bsa034_u:2453": " bodhisattvasyaivāveṇikaṃ veditavyam /",
    "T06bsa034_u:2454": " evaṃ hi bodhisattvasyādhyātmika-bāhyasarvavastudānaprabhedo vistareṇa veditavyaḥ /",
    "T06bsa034_u:2455": " ata ūrdhvamasmādeva sarvadānaprabhedāttadanyaḥ sarvo duṣkarādidānaprabhedo veditavyaḥ /",
    "T06bsa034_u:2456": " tatra katamadbodhisattvasya duṣkaradānam /",
    "T06bsa034_u:2457": " yadbodhisattvaḥ parīttaṃ deyavastu saṃvidyamānamātmānaṃ bādhitvā duḥkhamadhivāsya pareṣāmanuprayacchati /",
    "T06bsa034_u:2458": " idaṃ bodhisattvasya prathamaṃ duṣkaradānam /",
    "T06bsa034_u:2459": " yadbodhisattvaḥ iṣṭañca vastu prakṛtisnehādvā dīrghakāla saṃstavādvā 'dhimātropakārādvā 'gryañca pravaraṃ deyavastugardhaṃ prativinodya parebhyo 'nuprayacchati /",
    "T06bsa034_u:2460": " (Dutt 92) idaṃ bodhisattvasya dvitīyaṃ duṣkaradānaṃ yadbodhisattvaḥ kṛcchatārjitān deyadharmān parebhyo 'nuprayacchati /",
    "T06bsa034_u:2461": " idaṃ tṛtīyaṃ bodhisattvasya duṣkaradānam /",
    "T06bsa034_u:2462": " tatra katamadbodhisattvasya sarvatomukhaṃ dānam /",
    "T06bsa034_u:2463": " yadbodhisattvaḥ svakaṃ vā paraṃ vā samādāpya deyavastu svabhṛtyeṣu vā mātāpitṛputradāradāsīdāsakarmakarapauruṣeyamitrāmātyajñātisālohiteṣvanuprayacchati",
    "T06bsa034_u:2464": " pareṣu vā 'rthiṣu /",
    "T06bsa034_u:2465": " etatsarvatomukhaṃ dānamityucyate /",
    "T06bsa034_u:2466": " samāsato bodhisattvasya caturākāraṃ satpuruṣasya satpuruṣadānam /",
    "T06bsa034_u:2467": " tava katamad bodhisattvasya satpuruṣasya satpuruṣadānam /",
    "T06bsa034_u:2468": " yadbodhisattvaḥ śraddhayā dānaṃ dadāti satkṛtya svahastena kālena parānanupahatya idaṃ bodhisattvasya satpuruṣasya satpuruṣadānamityucyate /",
    "T06bsa034_u:2469": " tatra katamadbodhisattvasya sarvākāraṃ dānam /",
    "T06bsa034_u:2470": " aniścitadānatā /",
    "T06bsa034_u:2471": " viśadadānatā /",
    "T06bsa034_u:2472": " pramuditadānatā /",
    "T06bsa034_u:2473": " abhīkṣṇadānatā /",
    "T06bsa034_u:2474": " pātradānatā /",
    "T06bsa034_u:2475": " apātradānatā sarvadānatā /",
    "T06bsa034_u:2476": " sarvatradānatā /",
    "T06bsa034_u:2477": " sarvakāladānatā /",
    "T06bsa034_u:2478": " anavadyadānatā sarvavastudānatā /",
    "T06bsa034_u:2479": " deśavastudānatā /",
    "T06bsa034_u:2480": " dhanadhānyavastudānatā /",
    "T06bsa034_u:2481": " itīda trayodaśākāraṃ dānaṃ bodhisattvasya sarvākāramityucyate /",
    "T06bsa034_u:2482": " tatra katamadbodhisattvasya vighātārthika dānam /",
    "T06bsa034_u:2483": " iha bodhisattvo bhojanena pānena vighātiṣvarthikeṣu bhojanapānaṃ dadāti /",
    "T06bsa034_u:2484": " yānārthikeṣu yānaṃ vastrārthikeṣu vastramalaṅkārārthikeṣu alaṃkāraṃ vicitrabhāṇḍopaskārārthikeṣu vicitrabhāṇḍopaskāraṃ dadāti /",
    "T06bsa034_u:2485": " gandhamālyavilepanārthikeṣu gandhamālyavilepanam /",
    "T06bsa034_u:2486": " pratiśrayārthikeṣu pratiśrayam /",
    "T06bsa034_u:2487": " ālokavighātārthikeṣvālokaṃ dadāti /",
    "T06bsa034_u:2488": " idamaṣṭākāra bodhisattvasya vighātārthikadānaṃ veditavyam /",
    "T06bsa034_u:2489": " tatra katamadbodhisattvasyehāmutrasukhaṃ dānam /",
    "T06bsa034_u:2490": " āmiṣadānaṃ dharmadānamabhayadānañca samāsataḥ ihāmutrasukhaṃ bodhisattvānāṃ dānaṃ veditavyam /",
    "T06bsa034_u:2491": " tatpunarāmiṣadānaṃ praṇītaṃ śucikalpikam /",
    "T06bsa034_u:2492": " vinīya mātsaryamalaṃ sannidhimalañca dadāti /",
    "T06bsa034_u:2493": " tatra mātsaryamalavinayaścittāgrahaparityāgāt sannidhimalavinayo bhogāgrahaparityāgādveditavyaḥ /",
    "T06bsa034_u:2494": " abhayadānaṃ siṃhavyādhragrāharājacaurodakādibhayaparitrāṇatayā veditavyam /",
    "T06bsa034_u:2495": " dharmadānamaviparītadharmadeśanā nyāyopadeśaḥ śikṣāpadasamādāpanā (Dutt 93) ca /",
    "T06bsa034_u:2496": " tadetatsarvamabhisamasya navākāraṃ bodhisattvasya dānaṃ sattvānābhihāmutrasukhaṃ bhavati /",
    "T06bsa034_u:2497": " tatrāmiṣābhayadānaṃ saprabhedabhihasukham dharmadānaṃ punaḥ saprabhedamamutrasukham /",
    "T06bsa034_u:2498": " tatra katamadbodhisattvasya viśuddhaṃ dānam /",
    "T06bsa034_u:2499": " taddaśākaraṃ veditavyam /",
    "T06bsa034_u:2500": " asaktamaparāmṛṣṭamasaṃbhṛtamanunnatamaniśritamalīnamadīnamavimukhaṃ pratīkārānapekṣaṃ vipākānapekṣañca /",
    "T06bsa034_u:2501": " tatrāsaktaṃ dānaṃ katamat /",
    "T06bsa034_u:2502": " iha bodhisattvo yācanake samyak pratyupasthite tvaritamavilambitaṃ dadāti /",
    "T06bsa034_u:2503": " na yācanakasya tathā lābhamāramya tvarā bhavati yathā bodhisattvasya dānamārabhya /",
    "T06bsa034_u:2504": " aparāmṛṣṭaṃ dānaṃ katamat /",
    "T06bsa034_u:2505": " na hi bodhisattvo dṛṣṭyā evaṃ dānaṃ parāmṛśati /",
    "T06bsa034_u:2506": " nāsti vā 'sya dānasya phalam /",
    "T06bsa034_u:2507": " hiṃsādānena vā punardharmo bhavatīti /",
    "T06bsa034_u:2508": " susampannena vā punardānamātrakeṇa laukikalokottarā viśuddhirbhavatīti /",
    "T06bsa034_u:2509": " asaṃbhṛtaṃ dānaṃ katamat /",
    "T06bsa034_u:2510": " na khalu bodhisattvaḥ saṃbhṛtya dīrghakālikaṃ deyadharmasannicarya kṛtvā paścāt sakṛddānaṃ dadāti /",
    "T06bsa034_u:2511": " tatkasya hetoḥ /",
    "T06bsa034_u:2512": " na hi bodhisattvaḥ saṃvidyamāneṣu deyadharmeṣu samyak pratyupasthitasya yācanakasya nirākaraṇamutsahate nāpi pratirūpaṃ paśyati yena tannirākaroti",
    "T06bsa034_u:2513": " kutaḥ punaḥ sannicayaṃ kariṣyati /",
    "T06bsa034_u:2514": " na ca saṃbhṛtadānena bodhisattvaḥ puṇyasyāyadvāramadhikaṃ paśyati /",
    "T06bsa034_u:2515": " samaṃ deyavastu tulyeṣu vyastasamasteṣu yācanakeṣu krameṇa vā sakṛdvā dīyamānaṃ kena",
    "T06bsa034_u:2516": " kāraṇena puṇyaviśeṣatāṃ parigṛhṇīyāditi sampaśyannapi ca bodhisattvaḥ sāvadyameva",
    "T06bsa034_u:2517": " saṃbhṛtadānaṃ paśyati /",
    "T06bsa034_u:2518": " niravadyaṃ paśyati yathotpannaṃ bhogadānam /",
    "T06bsa034_u:2519": " tatkasya hetoḥ /",
    "T06bsa034_u:2520": " tathāhi saṃbhṛtadātā 'rthito yācanakairyācanakaśatāni pūrvaṃ nirākṛtya teṣāmāghātamakṣamapratyayaṃ janayitvā paścādanarthito 'pi tadekatyānāṃ saṃbhṛtadānaṃ dadāti /",
    "T06bsa034_u:2521": " tasmādbodhisattvaḥ sambhṛtadānaṃ na dadāti /",
    "T06bsa034_u:2522": " (Dutt 94)",
    "T06bsa034_u:2523": " anunnatadānaṃ katamat /",
    "T06bsa034_u:2524": " yācanakāya nīcacitto bodhisattvo dānaṃ dadāti /",
    "T06bsa034_u:2525": " na ca paraspardhayā dadāti /",
    "T06bsa034_u:2526": " na ca dānaṃ dattvā tena dānena manyate ahamasmi dātā dānapatiranye ca na tatheti /",
    "T06bsa034_u:2527": " aniścitadānaṃ katamat /",
    "T06bsa034_u:2528": " na hi bodhisattvaḥ kīrtiśabdaghoṣaślokaṃ niśritya dānaṃ dadāti /",
    "T06bsa034_u:2529": " vikalpākṣarasaṃbhūtāṃ ghoṣamātrapratibaddhāṃ vṛṣamatropamāṃ kīrtiṃ manyamānaḥ /",
    "T06bsa034_u:2530": " alīnaṃ dānaṃ katamat /",
    "T06bsa034_u:2531": " iha bodhisattvaḥ pūrvameva dānāt sumanā bhavati /",
    "T06bsa034_u:2532": " dadaccittaṃ prasādayati /",
    "T06bsa034_u:2533": " dattvā cāvipratisārī bhavati /",
    "T06bsa034_u:2534": " vipulāni ca paramodārāṇi bodhisattvānāṃ dānāni śrutvā nātmānaṃ paribhavan saṃkocamāpadyate /",
    "T06bsa034_u:2535": " adīnaṃ dānaṃ katamat /",
    "T06bsa034_u:2536": " vicintya vicintya bodhisattvo yatnena deyadharmebhyo yānyagrāṇi pravarāṇi bhojanapānayānavastrādīni tānyanuprayacchati /",
    "T06bsa034_u:2537": " avimukhaṃ dānaṃ katamat /",
    "T06bsa034_u:2538": " samacitto bodhisattvaḥ apakṣapatito mitrāmitrodāsīneṣu samakāruṇyo dānaṃ dadāti /",
    "T06bsa034_u:2539": " pratīkārānapekṣaṃ dānaṃ katamat /",
    "T06bsa034_u:2540": " kāruṇyacitto 'nukampācitto bodhisattvo dānaṃ dadanna parataḥ pratyupakāraṃ pratyāśaṃsate /",
    "T06bsa034_u:2541": " sukhakāmāṃ tṛṣṇādāhena dahyamānāmapratibalāṃ prakṛtiduḥkhitāṃ janatāṃ saṃpaśyan /",
    "T06bsa034_u:2542": " vipākānapekṣaṃ dānaṃ katamat /",
    "T06bsa034_u:2543": " na bodhisattvo dānaṃ dattvā dānasyāyatyāṃ bhogasampadaṃ vā ātmabhāvasampadaṃ vā phalavipākaṃ pratyāśaṃsate /",
    "T06bsa034_u:2544": " sarvasaṃskāreṣu phalgudarśī paramabodhāvanuśaṃsadarśī /",
    "T06bsa034_u:2545": " ebhirdaśabhirākārairbodhisattvānāṃ viśuddhaṃ suviśuddhaṃ dānaṃ bhavati /",
    "T06bsa034_u:2546": " evaṃ hi bodhisattva etannavākāraṃ dānaṃ niśritya dānapāramitāṃ paripūrayitvā 'nuttarāṃ samyaksaṃbodhimabhisaṃbudhyate /",
    "T06bsa034_u:2547": " iti bodhisattvabhūmāvādhāre yogasthāne navamaṃ dānapaṭalam /",
    "T06bsa034_u:2548": " (Dutt 95)",
    "T06bsa034_u:2549": " Śīlapaṭalam (Chapter 1.10)",
    "T06bsa034_u:2550": " uddānam /",
    "T06bsa034_u:2551": " svabhāvaścaiva sarvañca duṣkaraṃ sarvatomukham /",
    "T06bsa034_u:2552": " syāt [sāt]pauruṣyayuktañca sarvākāraṃ tathaiva ca //",
    "T06bsa034_u:2553": " vighātārthikayuktañca ihāmutrasukhaṃ tathā /",
    "T06bsa034_u:2554": " viśuddhañca navākāraṃ śīlametatsamāsataḥ //",
    "T06bsa034_u:2555": " tatra śīlaṃ bodhisattvānāṃ katamat /",
    "T06bsa034_u:2556": " tadapi navavidhaṃ veditavyam /",
    "T06bsa034_u:2557": " svabhāva śīlaṃ sarvaśīlaṃ duṣkaraśīlaṃ sarvatomukhaṃ śīlaṃ satpuruṣaśīlaṃ sarvākāraśīlaṃ vighātārthikaśīlaṃ ihāmutrasukhaṃ śīlaṃ viśuddhaśīlañca",
    "T06bsa034_u:2558": " tatra svabhāvaśīlaṃ katamat /",
    "T06bsa034_u:2559": " caturbhirguṇairyuktaṃ samāsato bodhisattvānāṃ svabhāvaśīlaṃ veditavyam /",
    "T06bsa034_u:2560": " katamaiścaturbhiḥ /",
    "T06bsa034_u:2561": " parataḥ samyaksamādānataḥ suviśuddhāśayatayā vyatikrāntaiḥ pratyāpattyā 'vyatikramāya cādarajātasyopasthitasmṛtitayā /",
    "T06bsa034_u:2562": " tatra parataḥ śīlasamādānādbodhisattvasya paramupanidhāya śikṣāvyatikrame vyapatrāpyamutpadyate /",
    "T06bsa034_u:2563": " suviśuddhāśayatayā śīleṣu bodhisattvasyātmānamupanidhāya śikṣāvyatikrame hīrutpadyate /",
    "T06bsa034_u:2564": " śikṣāpadānāṃ vyatikrama-pratyāpattyā ādarajātasya cādita evāvyatikramādbodhisattvo dvābhyāmākārābhyāṃ niṣkaukṛtyo bhavati /",
    "T06bsa034_u:2565": " evamayaṃ bodhisattvaḥ samādanamāśayaviśuddhiñca niśritya hrīvyapatrāpyamutpādayati /",
    "T06bsa034_u:2566": " hrīvyapatrāpyāt śīlaṃ samāttaṃ rakṣati /",
    "T06bsa034_u:2567": " rakṣamāṇo niṣkaukṛtyo bhavati /",
    "T06bsa034_u:2568": " tatra yacca parataḥ samādānaṃ yaśca viśuddho 'dhyāśayaḥ itīmau dvau dhamauṃ yā ca vyatikramapratyāpattiryaścādaraḥ avyatikrame 'nayordvayordharmayorāvāhakau",
    "T06bsa034_u:2569": " tatra yacca parataḥ samādānaṃ yaśca suviśuddho 'dhyāśayaḥ yaścāvyatikramāyādarajāta ityebhistribhirdharmairavipattirbodhisattvaśīlasya veditavyā",
    "T06bsa034_u:2570": " vyatikramapratyāpattyā punaśchidritasya pratyānayanavyutthānaṃ veditavyam /",
    "T06bsa034_u:2571": " tatpunaretaccaturbhiguṇairyuktaṃ svabhāvaśīlaṃ bodhisattvānāṃ (Dutt 96)",
    "T06bsa034_u:2572": " kalyāṇaṃ veditavyamātmahitāya parahitāya bahujanahitāya bahujanasukhāya lokānukampāyai cārthāya hitāya sukhāya devamanuṣyāṇāṃ samādānato 'nuśikṣaṇataśca",
    "T06bsa034_u:2573": " aprameyaṃ veditavyamaprameyabodhisattvaśikṣāparigṛhītatayā /",
    "T06bsa034_u:2574": " sattvānugrāhakaṃ veditavyaṃ sarvasattvahitasukhapratyupasthānatayā /",
    "T06bsa034_u:2575": " mahāphalānuśaṃsaṃ veditavyam anuttarasamyak saṃbodhiphalaparigrahānupradānatayā /",
    "T06bsa034_u:2576": " tatra katamad bodhisattvasya sarvaśīlam /",
    "T06bsa034_u:2577": " samāsato bodhisattvasya gṛhipakṣagataṃ pravrajitapakṣagatañca śīlaṃ sarvaśīlamityucyate /",
    "T06bsa034_u:2578": " tatpunargṛhipakṣāśritaṃ pravrajitapakṣāśritañca śīlaṃ samāsatastrividham /",
    "T06bsa034_u:2579": " saṃvaraśīlaṃ kuśaladharmasaṃgrāhakaśīlaṃ sattvārthakriyāśīlañca /",
    "T06bsa034_u:2580": " tatra saṃvaraśīlaṃ bodhisattvasya katamat /",
    "T06bsa034_u:2581": " yatsaptanairṇāyikaṃ prātimokṣasaṃvarasamādānaṃ bhikṣubhikṣuṇī-śikṣamāṇā-śrāmaṇera-śramaṇeryyupāsakopāsikāśīlam /",
    "T06bsa034_u:2582": " tadetad gṛhipravrajitapakṣe yathāyogaṃ veditavyam /",
    "T06bsa034_u:2583": " tatra kuśaladharmasaṃgrāhakaṃ śīlaṃ yatkiñcidbodhisattvaḥ śīlasaṃvarasamādānādūrdhvaṃ",
    "T06bsa034_u:2584": " mahābodhāya kuśalamācinoti kāyena vācā manasā sarvaṃ tatsamāsataḥ kuśaladharmasaṃgrāhakaṃ śīlamityucyate /",
    "T06bsa034_u:2585": " tatpunaḥ katamat /",
    "T06bsa034_u:2586": " iha bodhisattvaḥ śīlaṃ niśritya śīlaṃ pratiṣṭhāya śrute yogaṃ karoti cintāyāṃ śamathavipaśyanābhāvanāyāmekārāmatāyām /",
    "T06bsa034_u:2587": " tathā gurūṇāmabhivādana-vandana pratyutthānāñjalikarmaṇaḥ kālena kālaṃ kartā bhavati /",
    "T06bsa034_u:2588": " tathā kālena kālaṃ teṣāmeva gurūṇāṃ gauraveṇopasthānasya kartā bhavati /",
    "T06bsa034_u:2589": " glānānāṃ satkṛtya kāruṇyena glānopasthānasya kartā bhavati tathā subhāṣite sādhukārasya dātā bhavati /",
    "T06bsa034_u:2590": " guṇavatāṃ pudgalānāṃ bhūtasya varṇasyāhartā bhavati /",
    "T06bsa034_u:2591": " tathā sarvasattvānāṃ daśasu dikṣu sarvapuṇyasyāśayena prasannacittamutpādya vācaṃ bhāṣāmāṇo 'numoditā bhavati /",
    "T06bsa034_u:2592": " tathā sarvaṃ vyatikramaṃ pratisaṃkhyāya pareṣāṃ kṣamitā bhavati /",
    "T06bsa034_u:2593": " tathā sarvaṃ kāyena vācā manasā kṛtaṃ kuśalamanuttarāyāṃ samyaksaṃbodhau pariṇāmayitā bhavati /",
    "T06bsa034_u:2594": " kālena ca kālaṃ vicitrāṇāṃ samyak praṇidhānānāṃ triratnapūjāyāśca sarvākārāyā udārāyāḥ kartā (Dutt 97) bhavati /",
    "T06bsa034_u:2595": " abhiyuktaśca bhavatyārabdhavīryaḥ satatasamitaṃ kuśalapakṣe /",
    "T06bsa034_u:2596": " apramādavihārī kāyena vācā /",
    "T06bsa034_u:2597": " śikṣāpadānāṃ smṛtisaṃprajanyacārikayā cārakṣakaḥ /",
    "T06bsa034_u:2598": " indriyaiśca guptadvāro bhojane mātrajñaḥ pūrvarātrāpararātraṃ jāgarikānuyuktaḥ satpuruṣasevī kalyāṇamitrasanniśritaḥ ātmaskhalitānāñca parijñātā bhavati doṣadarśī /",
    "T06bsa034_u:2599": " parijñāya ca doṣaṃ dṛṣṭvā pratisaṃhartā bhavati /",
    "T06bsa034_u:2600": " skhalitaśca buddhabodhisattvānāṃ sahadhārmikāṇāṃ cāntike 'tyayadeśako bhavati /",
    "T06bsa034_u:2601": " evaṃbhāgīyānāṃ kuśalānāṃ dharmāṇāmarjanarakṣaṇavivardhanāya yacchīlaṃ [tad] bodhisattvasya kuśaladharmasaṃgrāhakaṃ śīlamityucyate /",
    "T06bsa034_u:2602": " tatra katamad bodhisattvasya sattvānugrāhakaṃ śīlam /",
    "T06bsa034_u:2603": " tatsamāsata ekādaśākāraṃ veditavyam /",
    "T06bsa034_u:2604": " ekādaśākārāḥ katame /",
    "T06bsa034_u:2605": " sattvakṛtyeṣvarthopasaṃhiteṣu [vicitreṣu] sahāyībhāvaḥ /",
    "T06bsa034_u:2606": " sattvānāmutpannotpanneṣu vyādhyādiduḥkheṣu glānopasthānādikaḥ sahāyībhāvaḥ /",
    "T06bsa034_u:2607": " tathā laukikalokottareṣvartheṣu dharmadeśanāpūrvaka upāyopadeśapūrvakaśca nyāyopadeśaḥ /",
    "T06bsa034_u:2608": " upakāriṣu ca sattveṣu kṛtajñatāmanurakṣato 'nurūpa[pratyupakāra-]pratyupasthānam /",
    "T06bsa034_u:2609": " vivighebhyaśca siṃhavyāghrarājacaurodakāgnyādikebhyo vicitrebhyo bhayasthānebhyaḥ sattvānāmārakṣā /",
    "T06bsa034_u:2610": " bhogajñātivyasaneṣu śokavinodanā /",
    "T06bsa034_u:2611": " upakaraṇavighātiṣu sattveṣu sarvopakaraṇopasaṃhāraḥ /",
    "T06bsa034_u:2612": " nyāyapatitaḥ samyaṅniśrayadānato dharmeṇa gaṇaparikarṣaṇā /",
    "T06bsa034_u:2613": " ālapanasaṃlapanapratisammodanaiḥ kālenopasaṃkramaṇatayā parato bhojanapānādi [prati]grahato",
    "T06bsa034_u:2614": " laukikārthānuvyavahārataḥ āhūtasyāgamanagamanataḥ samāsataḥ sarvānarthopasaṃhitāmanāpasamudācāraparivarjanaiścittānuvartanatā /",
    "T06bsa034_u:2615": " bhūtaiśca guṇaiḥ saṃpraharṣaṇatā /",
    "T06bsa034_u:2616": " rahaḥ prakāśaṃ vodbhāvanatāmupādāya /",
    "T06bsa034_u:2617": " snigdhena hitādhyāśayānugatenāntargatamānasena nigrahakriyā avasādanā vā daṇḍakarmānupradānaṃ va pravāsanā vā yāvadevākuśalāsthānāt vyutthāpya kuśale sthāne sanniyojanārtham /",
    "T06bsa034_u:2618": " ṛddhibalena ca narakādigatipratyakṣaṃ sandarśanatayā 'kuśalādudvejanā buddhaśāsanāvatārāya cāvarjanā toṣaṇā vismāpanā /",
    "T06bsa034_u:2619": " kathañca bodhisattvaḥ saṃvaraśīle sthitaḥ kuśaladharmasaṃgrāhake śīle sthitaḥ sattvārthakriyāśīle ca sthitaḥ susaṃvṛtaśīlī ca bhavati susaṃgṛhītakuśalaśīlī ca (Dutt 98)",
    "T06bsa034_u:2620": " sarvākārasattvārthakriyāśīlī ca /",
    "T06bsa034_u:2621": " iha bodhisattvaḥ prātimokṣasaṃvaravyavasthitaḥ sa ceccakravartirājyamapyutsṛjya pravrajito bhavati sa tasmiṃścakravartirājye evaṃ nirapekṣo bhavati tadyathā tṛṇe vā 'medhye vā /",
    "T06bsa034_u:2622": " nihīnapuruṣasya jīvikābhiprāyasya pravrajitasya pratyavarān kāmānapahāya na tathā",
    "T06bsa034_u:2623": " teṣu pratyavareṣu kāmeṣu nirapekṣatā bhavati yathā bodhisattvasyāśayaviśuddhatāmupādāya",
    "T06bsa034_u:2624": " pravrajitasya sarvamānuṣyakakāmapravareṣu cakravartikāmeṣu /",
    "T06bsa034_u:2625": " anāgateṣvapi mārabhavanaparyāpanneṣvapi kāmeṣu bodhisattvo nābhinandī bhavati nāpi",
    "T06bsa034_u:2626": " ca teṣāmarthāya praṇidhāya brahmacaryaṃ carati mahāvicitrapratibhayagahanapraveśamiva",
    "T06bsa034_u:2627": " tān kāmān yathābhūtaṃ saṃpaśyan prāgeva tadanyeṣu divyeṣu /",
    "T06bsa034_u:2628": " vartamāne 'pyadhvani pravrajito bodhisattva udārebhyaḥ sattvebhya udāramapi lābhasatkāraṃ",
    "T06bsa034_u:2629": " vāntāśanamiva samyak prajñayā paśyan nāsvādayati prāgeva pratyavarebhyaḥ [sattvebhyaḥ] pratyavaram /",
    "T06bsa034_u:2630": " pravivekābhirataśca bhavati ekākī saṃvamadhye vā sarvakālaṃ cittavyapakṛṣṭavihārī /",
    "T06bsa034_u:2631": " sa na śīlasaṃvaramātrakeṇa tuṣṭho bhavati /",
    "T06bsa034_u:2632": " api tu śīlaṃ niśritya śīlaṃ pratiṣṭhāya ye te 'prameyā bodhisattvasamādhayasteṣāmabhinirhārāya vaśitāprāptaye vyāyacchate /",
    "T06bsa034_u:2633": " saḥ saṃsargato 'pyaṇukām apyasatsaṃkathā masadvācaṃ nādhivāsayati pravivekagataścāṇukamapyasadvitarkam /",
    "T06bsa034_u:2634": " pramuṣitayā ca smṛtyā tatsamudācārahetoḥ kālena kālaṃ tīvraṃ vipratisāramādīnavadarśanamutpādayati /",
    "T06bsa034_u:2635": " yamābhīkṣṇakaṃ vipratisāramādīnavadarśanamāgamyotpannamātrāyāmasatsaṃkathāyāmasadvitarke ca tvaritatvaritaṃ sā smṛtirupatiṣṭhate /",
    "T06bsa034_u:2636": " akaraṇacittañca pratilabhate /",
    "T06bsa034_u:2637": " yena pratisaṃharati /",
    "T06bsa034_u:2638": " pratisaṃharaṇābhyāsataśca krameṇa tadyathā pūrvaṃ tatsamudācāra-ratirabhūt tathā etaharyasamudācāra-ratiḥ santiṣṭhate samudācāraprātikūlyañca",
    "T06bsa034_u:2639": " sarvabodhisattvaśikṣāpadāni cāsya mahābhūmipraviṣṭānāṃ bodhisattvānāṃ śrutvā udārāṇyaprameyāṇyacintyāni",
    "T06bsa034_u:2640": " dīrghakālikāni paramaduśkarāṇi na bhavati cetasa uttāso vā layaḥ saṃkoco vā nānyatrāsyaivaṃ bhavati /",
    "T06bsa034_u:2641": " te 'pi manuṣyabhūtāḥ krameṇa śikṣamāṇāḥ bodhisattvaśikṣāṣvaprameyācintyakāyavāksaṃvarasamanvāgatāḥ saṃvṛttāḥ /",
    "T06bsa034_u:2642": " vayamapi manuṣyabhūtāḥ krameṇa ca śikṣamāṇāḥ asaṃśayamanuprāpsyāmastāṃ kāyavāksaṃvarasampattimiti /",
    "T06bsa034_u:2643": " ātmadoṣāntaraskhalitagaveṣī ca bodhisattvo bhavati śīlasaṃvare vyavasthito na paradoṣāntaraskhalitagaveṣī /",
    "T06bsa034_u:2644": " sarvaraudraduḥśīlānāñca (Dutt 99)",
    "T06bsa034_u:2645": " sattvānāmantike nāghātacitto bhavati na pratighacittaḥ /",
    "T06bsa034_u:2646": " dharmamahākaruṇatāmupādāyādhimātrameva teṣāmantike bodhisattvānāmanukampācittañca kartukāmatācittañca pratyupasthitaṃ bhavati /",
    "T06bsa034_u:2647": " saṃvaraśīlavyasthitaśca bodhisattvaḥ pāṇiloṣṭadaṇḍaśastrasaṃsparśairapi pareṣāmantike cittamapi na pradūṣayati /",
    "T06bsa034_u:2648": " kutaḥ punaḥ pāpikāṃ vācaṃ niścārayiṣyati pratihaniṣyati vā prāgeva punaḥ ākrośaroṣaṇaparibhāṣaṇaistanukaduḥkhasparśajairapakāraiḥ /",
    "T06bsa034_u:2649": " saṃvaraśīlavyavasthitaśca bodhisattvaḥ pañcāṅgaparigṛhītenāpramādena samanvāgato",
    "T06bsa034_u:2650": " bhavati pūrvāntasahagatenāparāntasahagatena madhyāntasahagatena pūrvakālakaraṇīyena sahānucareṇa ca /",
    "T06bsa034_u:2651": " bodhisattvaśikṣāsu śikṣamāṇo bodhisattvaḥ atītamadhvānamupādāya yāmāpattimāpannaḥ sā 'nena yathādharmaṃ pratikṛtā bhavati /",
    "T06bsa034_u:2652": " ayamasya pūrvāntasahagato 'pramādaḥ /",
    "T06bsa034_u:2653": " anāgate 'pyadhvani yāmāpattimāpatsyate tāmapi yathādharmaṃ pratikariṣyati /",
    "T06bsa034_u:2654": " ayamasyāparāntasahagato 'pramādaḥ /",
    "T06bsa034_u:2655": " pratyutpanne 'pyadhvani yāmāpattimāpadyate tāmapi yathādharmaṃ pratikaroti /",
    "T06bsa034_u:2656": " ayamasya madhyāntasahagato 'pramādaḥ /",
    "T06bsa034_u:2657": " pūrvameva cāpatterbodhisattvastīvramautsukyamāpadyate /",
    "T06bsa034_u:2658": " kaccidahaṃ tathā tathā careyaṃ yathā yathā caran yathā yathā viharan āpattiṃ nāpadyeyam /",
    "T06bsa034_u:2659": " ayaṃ bodhisattvasya pūrvakālakaraṇīyo 'pramādaḥ /",
    "T06bsa034_u:2660": " sa pūrvakālakaraṇīyamevāpramādaṃ niśritya tathā tathā carati tathā tathā viharati yathā yathāsya carato viharato vā āpattirnottiṣṭhate /",
    "T06bsa034_u:2661": " ayamasya sahānucaro 'pramādaḥ /",
    "T06bsa034_u:2662": " saṃvaraśīla-vyavasthito bodhisattvaḥ praticchannakalyāṇo bhavati vivṛtapāpaḥ alpecchaḥ",
    "T06bsa034_u:2663": " santuṣṭaḥ duḥkhasahiṣṇuraparitasanajātīyaḥ anuddhataśca acapalaśca praśānteryāpathaḥ",
    "T06bsa034_u:2664": " kuhanādisarvamithyājīvakarakadharmavivarjitaḥ /",
    "T06bsa034_u:2665": " ebhirdaśabhiraṅgaiḥ samanvāgato bodhisattvaḥ saṃvaraśīlavyavasthitaḥ susaṃvṛtaśīlī bhavati /",
    "T06bsa034_u:2666": " yadutātīteṣu kāmeṣu nirapekṣatayā anāgateṣvanabhinandanatayā pratyutpa-nneṣvanadhyavasānatayā",
    "T06bsa034_u:2667": " pravivekavāsābhiratyā vāgvitarkapariśodhanatayā ātmano 'paribhavanatayā sauratyena",
    "T06bsa034_u:2668": " kṣāntyā 'pramādena ācārājīvaviśuddhyā ceti /",
    "T06bsa034_u:2669": " punarbodhisattvaḥ kuśala[dharma]saṃgrāhakaśīle vyavasthitaḥ uttpannāṃ kāyabhogāpekṣāṃ svalpāmapi nādhivāsayati prāgeva prabhūtām /",
    "T06bsa034_u:2670": " sarvadauḥśīlyanidānabhūtāṃśca (Dutt 100)",
    "T06bsa034_u:2671": " kleśopakleśān krodhopanāhādīnutpannān nādhivāsayati /",
    "T06bsa034_u:2672": " utpannāṃ pareṣāmantike āghātapratighavairacittatāṃ nādhivāsayati /",
    "T06bsa034_u:2673": " utpannamālasyakausīdyaṃ nādhivāsayati /",
    "T06bsa034_u:2674": " utpannaṃ samāpatyāsvādaṃ samāpattikleśaṃ nādhivāsayati /",
    "T06bsa034_u:2675": " pañca ca sthānāni yathābhūtaṃ prajānāti /",
    "T06bsa034_u:2676": " kuśalaphalānuśaṃsaṃ yathābhūtaṃ prajānāti /",
    "T06bsa034_u:2677": " kuśalahetuṃ kuśalahetuphale viparyāsamaviparyāsañca kuśalasaṃgrahāya cāntarāyaṃ yathābhūtaṃ prajānāti /",
    "T06bsa034_u:2678": " kuśalaphale bodhisattvaḥ anuśaṃsadarśī kuśalahetuṃ paryeṣate /",
    "T06bsa034_u:2679": " kuśalasaṃgrahāya viparyāsañcāviparyāsañca yathābhūtaṃ prajānan bodhisattvaḥ prāpya kuśalaphalaṃ nānitye nityadarśī bhavati /",
    "T06bsa034_u:2680": " na duḥkhe sukhadarśī /",
    "T06bsa034_u:2681": " nāśucau śacidarśī /",
    "T06bsa034_u:2682": " nānātmanyātmadarśī /",
    "T06bsa034_u:2683": " antarāyañca prajānan kuśalasaṃgrahāya parivarjayati /",
    "T06bsa034_u:2684": " tasyaibhirdaśabhirākāraiḥ kuśaladharmasaṃgrāhakaśīlavyavasthitasya kṣiprameva kuśalasaṃgraho",
    "T06bsa034_u:2685": " bhavati sarvākāra[saṃgraha]śca yaduta dānopaniṣadāśīlopaniṣadā kṣāntyupaniṣadā vīryopaniṣadā",
    "T06bsa034_u:2686": " dhyānopaniṣadā pañcākārayā ca [pra]jñayā /",
    "T06bsa034_u:2687": " punarbodhisattvaḥ ekādaśabhirākāraiḥ sarvākāre sattvārthakriyāśīle vyavasthitaḥ /",
    "T06bsa034_u:2688": " ekaikena sarvākāreṇākāreṇa samanvāgato bhavati /",
    "T06bsa034_u:2689": " iha bodhisattvaḥ sattvānāṃ teṣu teṣu kṛtyeṣu sahāyībhāvaṃ gacchan kṛtyacintāyāṃ kṛtyasamarthane",
    "T06bsa034_u:2690": " sahāyībhāvaṃ gacchati adhvagamanāgamane samyakkarmāntaprayoge bhogānāmārakṣaṇe vibhinnānyo",
    "T06bsa034_u:2691": " 'nyapratisandhāne utsave puṇyakriyāyāñca duḥkheṣu vā /",
    "T06bsa034_u:2692": " punarbodhisattvaḥ sahāyībhāvaṃ gacchan vyādhitān sattvān paricarati /",
    "T06bsa034_u:2693": " andhān praṇayati panthānaṃ vyapadiśati /",
    "T06bsa034_u:2694": " badhirān hastasavācikayārthaṃ grāhayati saṃjñānimittavyapadeśena /",
    "T06bsa034_u:2695": " vyaṅgān śirasā vā yānena vā vahati /",
    "T06bsa034_u:2696": " kāmacchandaparyavasthānaduḥkhitānāṃ sattvānāṃ kāmacchandaparyavasthānaduḥkhaṃ prativinodayati /",
    "T06bsa034_u:2697": " vyāpādastyānamiddhauddhatyakaukṛtyavicikitsāparyavasthānaduḥkhitānāṃ sattvānāṃ yāvadvicikitsāparyavasthānaduḥkhaṃ prativinodayati /",
    "T06bsa034_u:2698": " kāmavitarkaparyavasthānena duḥkhitānāṃ sattvānāṃ kāmavitarkaṃ prativinodayati /",
    "T06bsa034_u:2699": " yathākāmavitarkam evaṃ vyāpādahiṃsājñātijanapadāpara vitarkāvamanyanāpratisaṃyuktaḥ",
    "T06bsa034_u:2700": " kulodaya pratisaṃyuktaśca vitarko veditavyaḥ pariparibhavaparājayaduḥkhena duḥkhitānāṃ",
    "T06bsa034_u:2701": " sattvānāṃ paraparibhavaparājayaduḥkhaṃ (Dutt 101)",
    "T06bsa034_u:2702": " prativinodayati /",
    "T06bsa034_u:2703": " adhvapariśrāntānāṃ sthānāsanadānenāṅgaprapīḍanena śramaklamaduḥkhaṃ prativinodayati /",
    "T06bsa034_u:2704": " punarbodhisattvaḥ sattvānāṃ nyāyaṃ vyapadiśan duścaritacāriṇāṃ sattvānāṃ duścaritaprahāṇāya",
    "T06bsa034_u:2705": " dharmaṃ deśayati yuktaiḥ padavyañjanaiḥ sahitairānulomikairānucchavikairaupayikaiḥ",
    "T06bsa034_u:2706": " pratirūpaiḥ pradakṣiṇaiḥ nipakasyāṅgasaṃbhāraiḥ /",
    "T06bsa034_u:2707": " upāyakauśalyaṃ vā punarvyapadiśati yathā duścaritacāriṇāṃ sattvānāṃ duścaritaprahāṇāya",
    "T06bsa034_u:2708": " evaṃ matsāriṇāṃ [sattvānāṃ] mātsaryaprahāṇāya dṛṣṭe vā dharme samyagalpakṛcchreṇa",
    "T06bsa034_u:2709": " bhogānāmarjanāya rakṣaṇāya ca śāsane 'smin pratihatānāṃ śraddhāpratilambhāya darśanapratilambhāya /",
    "T06bsa034_u:2710": " darśanaviśuddhyā 'pāyasamatikramāya sarvasaṃyojanaparyādānāt sarvaduḥkhasamatikramāya",
    "T06bsa034_u:2711": " punarbodhisattva upakāriṇāṃ sattvānāṃ kṛtajñatāṃ prāviṣkurvan dṛṣṭvā satkṛtyālapati",
    "T06bsa034_u:2712": " [saṃlapati] pratisammodayati-ehi svāgatavāditayā /",
    "T06bsa034_u:2713": " āsanasthānānupradānena ca saṃpratīcchati /",
    "T06bsa034_u:2714": " tulyādhikena cāsya pratilābhasatkāreṇa pratyupasthito bhavati na nyūnena /",
    "T06bsa034_u:2715": " sa kṛtyeṣvasyāyācito 'pi sahāyībhāvaṃ gacchati prāgeva yācitaḥ /",
    "T06bsa034_u:2716": " yathā kṛtyeṣu evaṃ duḥkheṣu nayopadeśe bhayaparitrāṇe vyasanasthaśokaprativinodane",
    "T06bsa034_u:2717": " upakaraṇopasaṃhāre sanniśrayadāne cittānuvartane bhūtairguṇaiḥ saṃpraharṣaṇe snigdhena",
    "T06bsa034_u:2718": " cāntarbhāvena vinigrahe ṛddhyā cottāsanāvarjaneneti /",
    "T06bsa034_u:2719": " peyālam /",
    "T06bsa034_u:2720": " punarbodhisattvo bhītānāṃ sattvānāṃ bhayesvārakṣakaḥ /",
    "T06bsa034_u:2721": " kṣudramṛgabhayādapi sattvān rakṣati āvartagrāhabhayādapi rājabhayādapi corabhayādapi",
    "T06bsa034_u:2722": " pratyarthikabhayādapi svāmyadhipatibhayādapi anājīvikabhayādapyaślokabhayātpariṣacchāradyabhayādapi",
    "T06bsa034_u:2723": " amanuṣyavetāḍabhayādapi /",
    "T06bsa034_u:2724": " punarbodhisattvo vyasanasthānāṃ sattvānāṃ śokaprativinodanaṃ jñātivyasanamārabhya mātāpitṛmaraṇe 'pi śokaṃ [prati]vinodayati /",
    "T06bsa034_u:2725": " putradāramaraṇe 'pi dāsīdāsakarmakarapauruṣeyamaraṇe 'pi mitrāmātyajñātisālohitamaraṇepyācāryopādhyāyagurūsthānīyamaraṇe 'pi śokaṃ prativinodayati",
    "T06bsa034_u:2726": " bhoga vyasanaṃ vā punarārabhya sa cedbhogā rājñā vā pareṣāmapahṛtā bhavanti /",
    "T06bsa034_u:2727": " tatra śokaṃ prativinodayati /",
    "T06bsa034_u:2728": " caurairvā 'pahṛtā bhavanti /",
    "T06bsa034_u:2729": " agninā vā dagdhā udakena vā apahṛtāḥ kunihitā vā nidhayaḥ pranaṣṭā bhavanti /",
    "T06bsa034_u:2730": " kuprayuktā vā karmāntāḥ pralugnā bhavanti /",
    "T06bsa034_u:2731": " apriyairvā dāyādairadhigatā bhavanti /",
    "T06bsa034_u:2732": " kule vā kulāṃgāra (Dutt 102)",
    "T06bsa034_u:2733": " utpanno bhavati /",
    "T06bsa034_u:2734": " yena te bhogā anayena vyasanamāpāditā bhavanti /",
    "T06bsa034_u:2735": " tannidānamapi śokamutpannaṃ mṛdumadhyādhimātraṃ sattvānāṃ bodhisattvaḥ samyak prativinodayati /",
    "T06bsa034_u:2736": " punarupakaraṇārthinām upakaraṇopasaṃhāraṃ kurvan bodhisattvo bhojanaṃ bhojanārthibhyo dadāti /",
    "T06bsa034_u:2737": " pānaṃ pānārthibhyaḥ /",
    "T06bsa034_u:2738": " yānaṃ yānārthibhyaḥ /",
    "T06bsa034_u:2739": " vastraṃ vastrārthibhyaḥ /",
    "T06bsa034_u:2740": " alaṅkāramalaṅkārārthibhyaḥ /",
    "T06bsa034_u:2741": " bhāṇḍopaskaraṃ bhāṇḍopaskarārthibhyaḥ /",
    "T06bsa034_u:2742": " gandhamālyavilepanaṃ gandhamālyavilepanārthibhyaḥ /",
    "T06bsa034_u:2743": " pratiśrayaṃ pratiśrayārthibhyaḥ /",
    "T06bsa034_u:2744": " ālokamālokārthibhyo dadāti /",
    "T06bsa034_u:2745": " punaḥ parigrahaśīlena bodhisattvaḥ sattvānāṃ gaṇaparikarṣaṇayogena parigrahaṃ kurvan pūrvantāvat niśrayaṃ dadāti nirāmiṣeṇa cittenānukampācittenānukampācittameva [saṃ]puraṣkṛtya /",
    "T06bsa034_u:2746": " tato dharmeṇa cīvarapiṇḍapātaśayanāsanaglānapratyayabhaiṣajyapariṣkārāneṣāmarthe śrāddhānāṃ brāhmaṇagṛhapatīnāmantikātparyeṣate /",
    "T06bsa034_u:2747": " dhārmikaiśca dharmalabdhaiḥ svaiścīvarapiṇḍapātaśayānāsanaglāna pratyayabhaiṣajyapariṣkāraiḥ sādhāraṇaparibhogī ca bhavatyapratiguptabhojī /",
    "T06bsa034_u:2748": " aṣṭākārañcānulomikamavavādaṃ kālena kālamanuprayacchati /",
    "T06bsa034_u:2749": " pañcākārayā cānuśāsanyā samyaksamanuśāsti /",
    "T06bsa034_u:2750": " tadyathokte 'nuśāsanī-balagotrapaṭale tathehāpi veditavyā /",
    "T06bsa034_u:2751": " punarbodhisattvaścittānuvartanaśīlena sattvānāṃ cittamanuvartamānaḥ ādita evaṃ sattvānāṃ bhāvaṃ ca jānāti prakṛtiñca /",
    "T06bsa034_u:2752": " bhāvañca jñātvā prakṛtiñca yathā yaiḥ sattvaiḥ sārdhaṃ saṃvastavyaṃ bhavati tathā [taiḥ] saṃvasati /",
    "T06bsa034_u:2753": " yathā yeṣu sattveṣu pratipattavyaṃ bhavati tathā teṣu pratipadyate /",
    "T06bsa034_u:2754": " yasya ca sattvasya bodhisattvaścittamanuvartitukāmo bhavati tasya ca cetpaśyatyevaṃrūpeṇāsya vastusamudācāreṇa kāyikavācikena duḥkhadaurmasyamutpatsyete",
    "T06bsa034_u:2755": " taccaduḥkhadaurmanasyamasya nākuśalāt sthānād vyutthānāya kuśale ca sthāne pratiṣṭhāpanāya saṃvartiṣyate /",
    "T06bsa034_u:2756": " pratisaṃkhyāya bodhisattvastaṃ kāyikavācikaṃ vastasamudācāraṃ yatnataḥ pariharati na samudācarati /",
    "T06bsa034_u:2757": " sa cetpunastad duḥkhadaurmanasyamasyākuśalāt sthānād vyutthāpya (Dutt 103)",
    "T06bsa034_u:2758": " kuśale sthāne pratiṣṭhāpanāya paśyati nānuvartate /",
    "T06bsa034_u:2759": " pratisaṃkhyāya bodhisattvaḥ paracittaṃ yaduta parānukampāmevopādāya yena ca pareṣāṃ",
    "T06bsa034_u:2760": " vastusamudācāreṇa kāyikavācikenānyeṣāmutpadyate duḥkhadaurmanasyam tacca pareṣāṃ",
    "T06bsa034_u:2761": " tadanyeṣāmakuśalāt sthānād vyutthānāya kuśale sthāne pratiṣṭhā[pa]nāya [na] saṃvartate",
    "T06bsa034_u:2762": " pratisaṃkhyāya pratisaṃharati bodhisattvastatkāyavāk [karma]samudācāraṃ tadanyeṣāṃ cittānurakṣayā /",
    "T06bsa034_u:2763": " sa cetpunaḥ paśyati pareṣāṃ tadanyeṣāṃ vā tadubhayorvā akuśalāt sthānād vyutthāpya kuśale sthāne pratiṣṭhāpanāya pratisaṃkhyāya samudācarati bodhisattvastaṃ kāyavāksamudācāram /",
    "T06bsa034_u:2764": " nānuvartate teṣāṃ sattvānāṃ cittamanukampācittamevopasthāpya /",
    "T06bsa034_u:2765": " yena ca bodhisattva ātmano vastusamudācāreṇa kāyikavācikena pareṣāṃ duḥkhadaurmanasyamutpadyamānaṃ",
    "T06bsa034_u:2766": " samanupaśyati sa ca kāyavāksamudācāro na śikṣāpadaparigṛhīto bhavati na puṇyajñānasambhārānugataḥ",
    "T06bsa034_u:2767": " tacca duḥkhadaurmanasyaṃ pareṣāṃ nākuśalāt sthānāditi pūrvavadveditavyam /",
    "T06bsa034_u:2768": " pratisaṃharati bodhisattvastaṃ kāyavāksamudācāraṃ paracittānurakṣayā /",
    "T06bsa034_u:2769": " [tad] viparyayātsamudācāraḥ pūrvavadveditavyaḥ /",
    "T06bsa034_u:2770": " yathā duḥkhadaurmanasyamevaṃ sukhasaumanasyaṃ yathāyogaṃ vistareṇa veditavyam /",
    "T06bsa034_u:2771": " na ca paracittānuvartī bodhisattvaḥ parasya krodhaparyavasthānena paryavasthitasya sammukhamavigate krodhaparyavasthāne varṇamapi bhāṣate prāgevāvarṇam",
    "T06bsa034_u:2772": " nāpi saṃjñāptimanuprayacchati /",
    "T06bsa034_u:2773": " punaḥ paracittānuvartī bodhisattvaḥ paramanālapantamapyālapati [prati]sammodayati prāgevālapantaṃ pratisammodayantam /",
    "T06bsa034_u:2774": " [na ca] paracittānuvartī bodhisattvaḥ pareṣāṃ kṣubhyati nānyatrāvasādayitukāmaḥ /",
    "T06bsa034_u:2775": " teṣāmevānukampayā praśāntairindriyairavasādayati /",
    "T06bsa034_u:2776": " na ca paricittānuvartī bodhisattvaḥ paramavahasati nāvaspaṇḍayati na maḍkubhāvamasyopasaṃharati nāpyasparśavihārāya kaukṛtyamupasaṃharati /",
    "T06bsa034_u:2777": " nigṛhītasyāpi parājitasya na nigrahasthānena saṃcodayati /",
    "T06bsa034_u:2778": " nīcaiḥ prapannasya na cocchritamātmānaṃ vikhyāpayati /",
    "T06bsa034_u:2779": " na ca paracittānuvartī bodhisattvaḥ pareṣāmasevī bhavati nāpyatisevī nāpyakālasevī nāpi teṣāṃ purastātpriyavigarhako bhavati nāpyapriyapraśaṃsakaḥ",
    "T06bsa034_u:2780": " nāpyasaṃstutaviśvāsī bhavati /",
    "T06bsa034_u:2781": " nābhīkṣṇayācakaḥ /",
    "T06bsa034_u:2782": " pratigrahe 'pi ca mātrāṃ jānāti /",
    "T06bsa034_u:2783": " pratigraheṇa ca bhojanapānādikenopanimantrito na nirākaroti /",
    "T06bsa034_u:2784": " dhārmiko vā nyāyasaṃjñaptimanuprayacchati /",
    "T06bsa034_u:2785": " (Dutt 104) punarbodhisattvo bhūtaguṇasaṃharṣaṇaśīlena sattvān saṃpraharṣayan śraddhāguṇasampannān",
    "T06bsa034_u:2786": " śraddhāguṇasaṃkathayā saṃpraharṣayati śīlaguṇasampannān śīlaguṇasaṃkathayā śrutaguṇasaṃpannān",
    "T06bsa034_u:2787": " śrutaguṇasaṅkathayā tyāgaguṇasampannāṃstyāgaguṇasaṅkathayā prajñāguṇasampannān prajñāguṇasaṃkathayā saṃpraharṣayati /",
    "T06bsa034_u:2788": " punarbodhisattvaḥ nigrahaśīlena sattvānnigṛhṇan mṛdvaparādhaṃ mṛduvyatikramaṃ snigdhenāntarbhāvenāvipannena mṛdvyā 'vasādanikayā avasādayati",
    "T06bsa034_u:2789": " madhyāparādhaṃ madhyavyatikramaṃ madhyayā ['vasādanikayā] adhimātrāparādhamadhimātrabyatikramamadhimātrayā 'vasādanikayā 'vasādayati /",
    "T06bsa034_u:2790": " yathā cāvasādanikā tathā daṇḍakarma veditavyam /",
    "T06bsa034_u:2791": " mṛdumadhyāparādhaṃ mṛdumadhyavyatikramaṃ bodhisattvastāvatkālikayogena punarādānāya",
    "T06bsa034_u:2792": " pravāsayati teṣāmeva cānyeṣāñca samanuśāsanārthamanukampācittatayā adhimātrāparādhaṃ",
    "T06bsa034_u:2793": " [adhimātravyatikramaṃ] punarasaṃvāsāyāsaṃbhogāya yāvajjīvenāpyapunaḥpratigrahaṇāya",
    "T06bsa034_u:2794": " pravāsayati teṣāmeva cānukampayā /",
    "T06bsa034_u:2795": " mā te bahutaramasmin śāsane 'puṇyaparigrahaṃ kariṣyantīti /",
    "T06bsa034_u:2796": " pareṣāñca hitakāmatayā samanuśāsanārtham /",
    "T06bsa034_u:2797": " punarbodhisattvaḥ ṛddhibalena sattvānuttrāsāyitukāmaḥ āvarjayitukāmo vā duścaritacāriṇāṃ",
    "T06bsa034_u:2798": " sattvānāṃ duścaritavipākaphalamapāyānnarakānmahānarakān śītalanarakān pratyekanarakānupanīyopanīya darśayati /",
    "T06bsa034_u:2799": " paśyantu bhavanto duścaritasya [kṛtopacitasya] manuṣyabhūtairidamīdṛśaṃ raudraṃ paramakaṭukamaniṣṭaṃ phalavipākaṃ pratyanubhūyamānamiti /",
    "T06bsa034_u:2800": " te ca taṃ dṛṣṭvā uttrasyanti saṃvegamāpadyante duścaritātprativiramanti /",
    "T06bsa034_u:2801": " tadekatyāṃśca sattvān bodhisattvasya mahatyāṃ pariṣadi sannisannasya praśnasaṃpādenānādeyaṃ",
    "T06bsa034_u:2802": " vacanaṃ kartukāmān bodhisattvo vajrapāṇiṃ vā 'nyatamaṃ vā udāravarṇamahākāyaṃ [mahābalaṃ]",
    "T06bsa034_u:2803": " yakṣamabhinirmimīya bhīṣayatyuttrāsayati /",
    "T06bsa034_u:2804": " tannidānaṃ saṃpratyayajātasya bahumānajātasya samyageva praśnaprativyākaraṇārtham /",
    "T06bsa034_u:2805": " tasya ca mahājanakāyasya tena praśnavyākaraṇena vinayanārtham /",
    "T06bsa034_u:2806": " vicitreṇa vā punaḥ ṛdvyabhisaṃskāreṇa tadyathā eko bhūtvā bahudhā bhavan bahudhā bhūtvā eko bhavan tiraḥ kuḍayaṃ tiraḥ",
    "T06bsa034_u:2807": " śailaṃ tiraḥ prākāramasajjamānena kāyena gacchanvistareṇa yāvadbrahmalokaṃ kāyena",
    "T06bsa034_u:2808": " vaśe vartayan yamakānyapi prātihāryāṇi vidarśayastejodhātumapi samāpadyamānaḥ śrāvakāsādhāraṇaṃ",
    "T06bsa034_u:2809": " vā punarṛddhimupadarśayannāvarjayan toṣayitvā saṃpraharṣya aśraddhaṃ (Dutt 105)",
    "T06bsa034_u:2810": " śraddhāsaṃpadi niveśayati /",
    "T06bsa034_u:2811": " duḥśīlaṃ śīlasaṃpadi alpaśrutaṃ śrutasaṃpadi matsariṇaṃ tyāgasaṃpadi duṣprajñaṃ prajñāsaṃpadi niveśayati /",
    "T06bsa034_u:2812": " evaṃ hi bodhisattvaḥ sarvākāreṇa sattvārthakriyāśīlena samanvāgato bhavati /",
    "T06bsa034_u:2813": " ta ete bhavanti trayo bodhisattvasya śīlaskandhāḥ aprameyāḥ puṇyaskandhāḥ /",
    "T06bsa034_u:2814": " saṃvaraśīlasaṃgṛhītaḥ kuśala dharmasaṃgrāhaka[śīla]saṃgṛhītaḥ sattvārthakriyāśīlasaṃgrahītaśca śīlaskandhaḥ /",
    "T06bsa034_u:2815": " tatra bodhisattvenāsmin trividhe 'pi śīlaskandhe bodhisattvaśikṣāyāṃ śikṣitukāmena",
    "T06bsa034_u:2816": " gṛhiṇā vā pravrajitena vā 'nuttarāyāṃ samyaksaṃbodhau kṛtapraṇidhānena sahadhārmikasya",
    "T06bsa034_u:2817": " bodhisattvasya kṛtapraṇidhānasya vijñasya pratibalasya vāgvijñaptyarthagrahaṇāvabodhāya",
    "T06bsa034_u:2818": " ityevaṃrūpasya bodhisattvasya pūrvaṃ pādayornipatyādhyeṣaṇāṃ kṛtvā yathā tavāhaṃ",
    "T06bsa034_u:2819": " kulaputrāntikādbodhisattvaśīlasaṃvarasamādānamākāṃkṣāmyādātuṃ tadarhasyanuparodhena",
    "T06bsa034_u:2820": " muhūrtamasmākamanukampayā dātuṃ śrotuñca /",
    "T06bsa034_u:2821": " ityevaṃ samyagadhyeṣyaikāṃsamuttarāsaṅgaṃ kṛtvā buddhānāṃ bhagavatāmatītānāgatapratyutpannānāṃ",
    "T06bsa034_u:2822": " daśamu dikṣu mahābhūmipraviṣṭānāñca mahājñānaprabhāvaprāptānāṃ bodhisattvānāṃ sāmīcīṃ",
    "T06bsa034_u:2823": " kṛtvā guṇāṃśca teṣāṃmāmukhīkṛtya ghanarasaṃ prasādaṃ cetasaḥ sañjanayya parīttaṃ",
    "T06bsa034_u:2824": " vā yasya [vā] yācati śaktirhetubalañca /",
    "T06bsa034_u:2825": " sa vijño bodhisattvo nīcairjānu-maṇḍalanipatitena vā utkuṭu[ka]sthitena vā tathāgatapratimāṃ purataḥ sthāpayitvā saṃpūraskṛtyaivaṃ syādvacanīyaḥ",
    "T06bsa034_u:2826": " anuprayaccha me kulaputrāyuṣman bhadanteti vā bodhisattvaśīlasaṃvarasamādānam /",
    "T06bsa034_u:2827": " ityuktvā ekāgrāṃ smṛtimupasthāpya cittapraśādamevānupabṛṃhayatā na cirasyedānīṃ me",
    "T06bsa034_u:2828": " 'kṣayasyāprameyasya niruttarasya mahāpuṇyanidhānasya prāptirbhaviṣyatīti etamevārthamanucintayatā",
    "T06bsa034_u:2829": " tūṣṇīṃ bhavitavyam /",
    "T06bsa034_u:2830": " tena punarvijñena bodhisattvena sa tathā pratipanno bodhisattvaḥ avikṣiptena cetasā sthitena vā niṣaṇṇena vā āsane idaṃ syādvacanīyaḥ /",
    "T06bsa034_u:2831": " śruṇu evaṃnāman kulaputra dharmabhrātariti vā bodhisattvo 'si bodhau ca kṛtapraṇidhānaḥ /",
    "T06bsa034_u:2832": " tena omiti [prati]jñātavyam /",
    "T06bsa034_u:2833": " sa punaruttari idaṃ syādvacanīyaḥ /",
    "T06bsa034_u:2834": " pratīcchasi tvamevaṃnāman (Dutt 106)",
    "T06bsa034_u:2835": " kulaputra mamāntikāt sarvāṇi bodhisattvaśikṣāpadāni sarvañca bodhisattvaśīlaṃ saṃvaraśīlaṃ kuśaladharmasaṃgrāhakaśīlaṃ sattvārthakriyāśīlañca",
    "T06bsa034_u:2836": " yāni śikṣāpadāni yacchīlamatītānāṃ sarvabodhisattvānāmabhūt /",
    "T06bsa034_u:2837": " yāni śikṣāpadāni yacchīlamanāgatānāṃ sarvabodhisattvānāṃ bhaviṣyati /",
    "T06bsa034_u:2838": " yāni śikṣāpadāni yacchīlametarhi daśasu dikṣu pratyutpannānāṃ sarvabodhisattvānāṃ bhavati /",
    "T06bsa034_u:2839": " yeṣu śikṣāpadeṣu yacchīle 'tītāḥ sarvabodhisattvāḥ śikṣitavantaḥ /",
    "T06bsa034_u:2840": " anāgatāḥ sarvabodhisattvāḥ śikṣiṣyante /",
    "T06bsa034_u:2841": " pratyutpannāḥ sarvabodhisattvāḥ śikṣante /",
    "T06bsa034_u:2842": " tena pratigṛhṇāmīti pratijñātavyam /",
    "T06bsa034_u:2843": " evaṃ dvirapi trirapi tena ca vijñena bodhisattvena vaktavyam /",
    "T06bsa034_u:2844": " tena ca mamādāyakena bodhisattvena yāvat trirapi pratijñātavyaṃ pṛṣṭena /",
    "T06bsa034_u:2845": " evaṃ hi tena vijñena bodhisattvena tasya pratigrāhakasya bodhisattvasya yāvat trirapi",
    "T06bsa034_u:2846": " bodhisattvaśīlasaṃvarasamādāna dattvā pratijñāñca pratigṛhyāvyutthita eva tasmin",
    "T06bsa034_u:2847": " pratigrāhake bodhisattve tasyā eva tathāgatapratimāyāḥ purato daśasu dikṣu sarvabuddhabodhisattvānāṃ",
    "T06bsa034_u:2848": " tiṣṭhatāṃ dhriyatāṃ yāpayatāṃ pādayornipatya sāmīcīṃ kṛtvā evamārocayitavyam /",
    "T06bsa034_u:2849": " pratigṛhītamanena evanāmnā bodhisattvena mama evaṃnāmno bodhisattvasyāntikādyāvat trirapi bodhisattvaśīlasaṃvarasamādānam /",
    "T06bsa034_u:2850": " so 'hamevanāmātmānaṃ sākṣibhūtamasyaitannāmno bodhisattvasya paramāryāṇāṃ viparokṣāṇāmapi",
    "T06bsa034_u:2851": " sarvatra sarvasattvāviparokṣabuddhīnāṃ daśasu dikṣvanantāparyanteṣu lokadhātuṣvārocayāmyasmin",
    "T06bsa034_u:2852": " bodhisattvaśīlasaṃvarasamādanam /",
    "T06bsa034_u:2853": " eva dvirapyevaṃ trirapi vaktavyam /",
    "T06bsa034_u:2854": " evañca punaḥ śīlasaṃvarasamādānakarmaparisamāptyanantaraṃ dharmatā khalveṣā yadvā",
    "T06bsa034_u:2855": " daśasu dikṣvanantāparnyateṣu lokadhātuṣu tathāgatānāṃ mahābhūmipraviṣṭānāñca bodhisattvānāñca",
    "T06bsa034_u:2856": " tiṣṭhatāṃ dhriyatāṃ tadrūpaṃ nimittaṃ pradurbhāvati /",
    "T06bsa034_u:2857": " yena teṣāmevaṃ bhavati /",
    "T06bsa034_u:2858": " bodhisattvena bodhisattvaśīlasaṃvarasamādānaṃ samāptamiti /",
    "T06bsa034_u:2859": " teṣāñcānantaraṃ samanvāharastasya bodhisattvasyāntike bhavati /",
    "T06bsa034_u:2860": " samanvāharatāñca jñānadarśanaṃ pravartate /",
    "T06bsa034_u:2861": " te tena jñānadarśanena yathābhūtamevaṃ pratisaṃvedayanti /",
    "T06bsa034_u:2862": " yathā evaṃnānmā bodhisattvena amuṣmin lokadhātāvevaṃnāmno bodhisattvasyāntikāt samyagbodhisattvaśīla saṃbarasamādānaṃ gṛhītamiti /",
    "T06bsa034_u:2863": " te cāsya sarve putrasyaiva bhrāturivakalyāṇairmanobhiḥ pratyanukampante /",
    "T06bsa034_u:2864": " evaṃ kalyāṇamanaḥpratyanukampitasya [tasya] bodhisattvasya (Dutt 107)",
    "T06bsa034_u:2865": " bhūyasyā mātrayā vṛddhiḥ pratikāṃkṣitavyā kuśalānāṃ dharmāṇāṃ na hāniḥ /",
    "T06bsa034_u:2866": " pratigṛhītañca tacchīlasaṃvarasamādānārocanaṃ tairveditavyam /",
    "T06bsa034_u:2867": " parisamāptau ca tasmin bodhisattvaśīlasaṃvarasamādānakarmaṇyubhābhyāṃ tābhyāṃ bodhisattvābhyāṃ",
    "T06bsa034_u:2868": " daśasu dikṣu teṣāmanantāparyantalokadhātugatānāṃ buddhabodhisattvānāṃ sāmīcīṃ kṛtvā",
    "T06bsa034_u:2869": " pādayornipatyotthātavyam /",
    "T06bsa034_u:2870": " idaṃ tasya bodhisattvasya śīlasaṃvarasamādānaṃ sarvaśīla-saṃvarasamādānaprativiśiṣṭaṃ",
    "T06bsa034_u:2871": " bhavati niruttaramaprameyapuṇyaskandhasamanvāgataṃ paramakalyāṇacittāśayasamutthāpitaṃ",
    "T06bsa034_u:2872": " sarvasattveṣu sarvākāraduścaritapratipakṣabhūtam /",
    "T06bsa034_u:2873": " yasya śīlasaṃvarasamādānasya sarvaprātimokṣasaṃvarasamādānāni śatatamīmapi kalāṃ",
    "T06bsa034_u:2874": " nopayanti sahasratamīmapi saṃkhyāmapi kalāmapi gaṇanāmapyupamāmapyupaniṣadamapi nopayanti",
    "T06bsa034_u:2875": " yaduta puṇyaparigrahamupādāya /",
    "T06bsa034_u:2876": " tena punarbodhisattvenaivaṃ bodhisattvaśīlasaṃvarasamādānavyavasthitena svayaṃ cābhyuhyābhyuhyedaṃ",
    "T06bsa034_u:2877": " bodhisattvasya pratirūpaṃ kartum idamapratirūpaṃ kartumiti tathaiva tata ūrdhvaṃ",
    "T06bsa034_u:2878": " karmaṇā saṃpādayitavyaṃ śikṣā karaṇīyā /",
    "T06bsa034_u:2879": " bodhisattvasūtrapiṭakādvā yatnataḥ śrutvā 'smābodhisattvasūtrapiṭakamātṛkānibandhāt śrutvā tathaiva śikṣā karaṇīyā /",
    "T06bsa034_u:2880": " na ca punaḥ sarveṣāṃ bodhisattvānāmantikādvijñānāmapyetacchīlasaṃvarasamādānamādātavyam /",
    "T06bsa034_u:2881": " bodhisattvena nāśrāddhasyāntikāt pragrahītavyam /",
    "T06bsa034_u:2882": " yastatprathamata etadevaṃvidhaṃ śīlasaṃvarasamādānaṃ nādhimucyeta nāvatarennāvakalpayennalubdhasya",
    "T06bsa034_u:2883": " na lobhābhibhūtasya mahecchasyāsantuṣṭasya na śīlavipannasya śikṣāsvanādarakāriṇaḥ",
    "T06bsa034_u:2884": " śaithilikasya na krodhanasyopanāhinaḥ akṣāntibahulasya parato vyatikramāsahiṣṇoḥ",
    "T06bsa034_u:2885": " nālasasya kusīdasya yadbhūyasā rātrindivaṃ nidrāsukhaṃ pārśvasukhaṃ śayanasukhañca",
    "T06bsa034_u:2886": " svīkurvataḥ saṅgaṇikayā cātināmayataḥ /",
    "T06bsa034_u:2887": " na vikṣiptacittasyāntato godohanamātramapi kuśalacittaikāgratābhāvanā 'samarthasya /",
    "T06bsa034_u:2888": " na mandasya na momuhajātīyasyātyarthaṃ saṃlīnacittasya bodhisattvasūtrapiṭakaṃ bodhisattvapiṭakamātṛkāmapavadamānasya /",
    "T06bsa034_u:2889": " na ca punaretat saṃvarasamādānavidhānaṃ bodhisattvenodgṛhya paryavāpyāpi bodhisattvapiṭaka pratihatānāmaśrāddhānāṃ sattvānāṃ sahasaivārocayitavya pravedayitavyam /",
    "T06bsa034_u:2890": " tatkasya hetoḥ /",
    "T06bsa034_u:2891": " tathāhi śrutvā '[na]dhimucyamānā mahatājñānāvaraṇenāvṛtā (Dutt 108)",
    "T06bsa034_u:2892": " apavaderan /",
    "T06bsa034_u:2893": " yaścainamapavadate sa yāvadapramāṇena puṇyaskandhena samanvāgataḥ saṃvarasthāyī bodhisattvo",
    "T06bsa034_u:2894": " bhavati tāvadapramāṇenaiva so 'puṇyaskandhenānuṣakto bhavati yāvattāṃ pāpikāṃ vācaṃ",
    "T06bsa034_u:2895": " pāpikāṃ dṛṣṭiṃ pāpakān sakalpān sarveṇa sarva notsṛjati /",
    "T06bsa034_u:2896": " śīlasaṃvarasamādānañca kartukāmasya bodhisattvasya purato 'syāṃ bodhisattvasūtrapiṭakamātṛkāyāṃ yāni bodhisattvasya śikṣāpadānyāpattisthānāni cākhyātāni tānyanuśrāvayitavyāni /",
    "T06bsa034_u:2897": " ca cedāśayato vicārayitvā prajñayā pratisaṃkhyāyotsahate /",
    "T06bsa034_u:2898": " na parasamādāpanikayā nāpi paraspardhayā [sa]dhīro bodhisattvo veditavyaḥ /",
    "T06bsa034_u:2899": " tena ca pratigṛhītavyaṃ tasya ca dātavyametena vidhinā etacchīlasaṃvarasamādānam /",
    "T06bsa034_u:2900": " evañca śīlasaṃvaravyavasthitasya bodhisattvasya catvāraḥ pārājayikasthānīyadharmā bhavanti /",
    "T06bsa034_u:2901": " katame catvāraḥ /",
    "T06bsa034_u:2902": " lābhasatkārādhyavasitasyātmotkarṣaṇā parapaṃsanā bodhisattvasya pārājāyikasthānīyo dharmaḥ /",
    "T06bsa034_u:2903": " satsu saṃvidyamāneṣu bhogeṣu lobhaprakṛtitvāt duḥkhiteṣu kṛpaṇeṣvanātheṣvapratiśaraṇeṣvasamyagayācakeṣu",
    "T06bsa034_u:2904": " pratyupasthiteṣu nairvṛṇyādāmiṣāvisargaḥ dharmamātsaryāccārthināṃ samyakpratyupasthitānāṃ",
    "T06bsa034_u:2905": " dharmāṇāmasaṃvibhāgakriyā bodhisattvasya pārājayikasthānīyo dharmaḥ /",
    "T06bsa034_u:2906": " yadapi bodhisattvastadrūpaṃ krodhaparyavasthānamanuvṛṃhayati yena tato na vākpāruṣyaniścāraṇamātrakeṇa nivartate /",
    "T06bsa034_u:2907": " krodhābhibhūtaḥ pāṇinā vā loṣṭena vā daṇḍena vā śastreṇa sattvāṃstāḍayati vihiṃsayati viheṭhayati /",
    "T06bsa034_u:2908": " krodhāśayameva ca tīvramantarākṛtvā pareṣāmantikādvyatikramasajñapti na pratigṛhaṇāti na kṣamate nāśayaṃ vimuñcati /",
    "T06bsa034_u:2909": " ayamapi bodhisattvasya pārājayikasthānīyo dharmaḥ /",
    "T06bsa034_u:2910": " bodhisattvapiṭakāpavādaḥ saddharmapratirūpakāṇāñca rocanā dīpanā vyavasthāpanā /",
    "T06bsa034_u:2911": " svayaṃ vā saddharmapratirūpakādhimuktasya pareṣāṃ cā 'nuvṛttyā bodhisattvasya pārājayikasthānīyo dharmaḥ /",
    "T06bsa034_u:2912": " itīme catvāraḥ pārājayikasthānīyā dharmāḥ /",
    "T06bsa034_u:2913": " yeṣāṃ bodhisattvo 'nyatamānyatamaṃ dharmamadhyāpadya prāgeva sarvānabhavyo bhavati dṛṣṭe dharme vipulasya bodhisattvasaṃbhārasyopacayāya parigrahāya",
    "T06bsa034_u:2914": " abhavyo bhavati ca dṛṣṭe (Dutt 109)",
    "T06bsa034_u:2915": " dharme āśayaviśuddheḥ /",
    "T06bsa034_u:2916": " [sa] bodhisattvapratirūpakaśca bhavati /",
    "T06bsa034_u:2917": " no tu bhūto bodhisattvaḥ /",
    "T06bsa034_u:2918": " mṛdumadhyaparyavasthāna[ta]śca bodhisattvaḥ ebhiścaturbhiḥ pārājayikasthānīyadharmasamudācārādbodhisattvaśīlasaṃvarasamādānaṃ [na] vijahāti",
    "T06bsa034_u:2919": " adhimātraparyavasthānatastu vijahāti /",
    "T06bsa034_u:2920": " yataśca bodhisattvaḥ eṣāṃ caturṇāṃ pārājayikasthānīyānāṃ dharmāṇāmabhīkṣṇa-samudācārāt parīttamapi hrībyapatrāpyaṃ notpādayati /",
    "T06bsa034_u:2921": " tena ca prīyate /",
    "T06bsa034_u:2922": " tena ca ramate /",
    "T06bsa034_u:2923": " tatraiva guṇadarśī bhavati /",
    "T06bsa034_u:2924": " iyamadhimātratā paryavasthānasya veditavyā /",
    "T06bsa034_u:2925": " na tu bodhisattvaḥ sakṛdeva pārājayikasthānīyadharmasamudācārāt bodhisattvaśīlasaṃvarasamādānaṃ vijahāti /",
    "T06bsa034_u:2926": " tadyathā pārājayirkaidharmairbhikṣuḥprātimokṣasaṃvaram /",
    "T06bsa034_u:2927": " parityaktasamādāno 'pi ca bodhisattvo dṛṣṭe dharme bhavyaḥ punarādānāya bodhisattvaśīlasaṃvarasamādānasya",
    "T06bsa034_u:2928": " bhavati nābhavya eva tadyathā pārājayikādhyāpannaḥ prātimokṣasaṃvarastho bhikṣuḥ /",
    "T06bsa034_u:2929": " samāsataśca dvābhyāmeva kāraṇābhyāṃ bodhisattvaśīlasaṃvarasamādānasya tyāgo bhavati /",
    "T06bsa034_u:2930": " anuttarāyāṃ samyaksaṃbodhau praṇidhānaparityāgataśca pārājayikasthānīyadharmādhimātraparyavasthānasamucārataśca /",
    "T06bsa034_u:2931": " na ca parivṛttajanmāpi bodhisattvaḥ bodhisattvaśīlasaṃvarasamādānaṃ vijahāti /",
    "T06bsa034_u:2932": " adha urdhvaṃ tiryaksarvatropapadyamāno yena bodhisattvena praṇidhānaṃ na tyaktaṃ bhavati /",
    "T06bsa034_u:2933": " nāpi ca pārājayikasthānīyānāṃ dharmāṇāmadhimātraṃ paryavasthānaṃ samudācaritaṃ bhavati /",
    "T06bsa034_u:2934": " muṣitasmṛtistu parivṛttajanmā bodhisattvaḥ kalyāṇamitrasamparkamāgamya smṛtyudbodhanārthaṃ punaḥ punarādānaṃ karoti /",
    "T06bsa034_u:2935": " na tvabhinavasamādānam /",
    "T06bsa034_u:2936": " evaṃ bodhisattvaśīlasaṃvarasthitasya bodhisattvasyāpattirapi veditavyā /",
    "T06bsa034_u:2937": " anāpattirapi kliṣṭāpyakliṣṭāpi mṛdvī madhyā 'dhimātrā api /",
    "T06bsa034_u:2938": " evaṃ bodhisattvaśīlasaṃvarasthito bodhisattvaḥ pratidivasaṃ tathāgatasya vā tathāgatamuddiśya caitye dharmasya vā dharmamuddiśya pustakagate 'pi bodhisattvasūtrapiṭake (Dutt 110)",
    "T06bsa034_u:2939": " [bodhisattvasūtrapiṭaka]mātṛkāyāṃ vā saṃghasya vā yo 'sau daśasu dikṣu mahābhūmipraviṣṭānāṃ",
    "T06bsa034_u:2940": " bodhisattvānāṃ saṃghaḥ kiñcidevālpaṃ vā prabhūtaṃ vā pūjādhikārikamakṛtvā 'ntata",
    "T06bsa034_u:2941": " ekapraṇāmamapi kāyena antato guṇānārabhya buddhadharmasaṃghānāmekacatuṣpadāyā api",
    "T06bsa034_u:2942": " gāthāyāḥ pravyāhāraṃ vācā antata ekaprasādamapi buddhadharmasaṃghaguṇānusmaraṇapūrvakañcetasā",
    "T06bsa034_u:2943": " rātriṃdivamatināmayati sāpattiko bhavati sātisāraḥ /",
    "T06bsa034_u:2944": " sa cedagauravādālasyakausīdyādāpadyate kliṣṭāmāpattimāpanno bhavati /",
    "T06bsa034_u:2945": " sa cet smṛtisaṃpramoṣādāpadyate akliṣṭāmāpattimāpanno bhavati /",
    "T06bsa034_u:2946": " anāpattiḥ kṣiptacetasaḥ /",
    "T06bsa034_u:2947": " anāpattiḥ śuddhāśayabhūmipraviṣṭasya /",
    "T06bsa034_u:2948": " tathāhi śuddhāśayo bodhisattvaḥ tadyathā avetyaprasādalābhī bhikṣarnityakālameva dharmatayā śāstāraṃ paricarati paramayā ca pūjayā pūjayati dharmasaṃghañca /",
    "T06bsa034_u:2949": " bodhisattvo mahecchatāmasantuṣṭiṃ lābhasatkāragardhamutpannamadhivāsayati sāpattiko bhavati sātisāraḥ kliṣṭāmāpattimāpadyate /",
    "T06bsa034_u:2950": " anāpattistatprahāṇāya cchandajātasya vīryamārabhata statpratipakṣaparigraheṇa tatpratibandhāvasthitasya prakṛtyā tīvrakleśatayābhibhūya punaḥ punaḥ samudācārāṇāt /",
    "T06bsa034_u:2951": " bodhisattvo vṛddhatarakaṃ guṇavantaṃ satkārārhaṃ sahadhārmikaṃ dṛṣṭvā mānābhinigrahītaḥ āghātacittaḥ pratighacitto vā utthāyāsanaṃ nānuprayacchati",
    "T06bsa034_u:2952": " paraiścālapyamānaḥ pratisammodyamānaḥ paripṛṣṭaśca na yuktarūpeṇa vāk pratyudāhāreṇa",
    "T06bsa034_u:2953": " pratyupatiṣṭhate mānābhinigṛhīta eva āghātacittaḥ pratighacitto vā sāpattiko bhavati",
    "T06bsa034_u:2954": " sātisāraḥ kliṣṭāmāpattimāpadyate /",
    "T06bsa034_u:2955": " no cenmānābhinigṛhīto nāghātacittaḥ pratighacitto vā api tvālasyakausīdyādavyākṛtacitto vā smṛtisaṃpramoṣād [vā] sāpattika eva bhavati sātisāro no tu kliṣṭāmāpattimāpadyate /",
    "T06bsa034_u:2956": " anāpattirvāḍhaglānaḥ syāt kṣiptacitto vā /",
    "T06bsa034_u:2957": " anāpattiḥ [suptaḥ] syādayañca prativibuddhasaṃjñī upaśliṣyed ālapet saṃlapet pratisammodayet paripṛcchet /",
    "T06bsa034_u:2958": " anāpattiḥ pareṣāṃ dharmadeśanāyāṃ prayuktasya sāṃkathyaviniścaye vā /",
    "T06bsa034_u:2959": " anāpattistadanyeṣāṃ pratisaṃmodayataḥ /",
    "T06bsa034_u:2960": " anāpattiḥ pareṣāṃ dharmaṃ deśayatāmavahitaśrotrasya śṛṇvataḥ sāṃkathyaṃviniścayaṃ vā /",
    "T06bsa034_u:2961": " anāpattirdharmasaṃkathāvirasatāṃ dhārmakathikacittañcānurakṣataḥ /",
    "T06bsa034_u:2962": " (Dutt 111) anāpattistenopāyena teṣāṃ sattvānāṃ damayato vinayataḥ akuśalātsthānādvyutthāpya kuśale sthānepratiṣṭhāpayataḥ /",
    "T06bsa034_u:2963": " [anāpattiḥ] sāṃdhikakriyākāramanurakṣataḥ anāpattiḥ pareṣāṃ prabhūtatarāṇāṃ cittamanurakṣataḥ /",
    "T06bsa034_u:2964": " bodhisattvaḥ parairupanimantryamāṇo gṛhe vā vihārāntare vā gṛhāntare vā bhojanapānavastrādibhiḥ pariṣkāraiḥ mānābhinigṛhītaḥ āghātacittaḥ pratighacitto vā na gacchati /",
    "T06bsa034_u:2965": " na nimantraṇāṃ svīkaroti /",
    "T06bsa034_u:2966": " sāpattiko bhavati sātisāraḥ kliṣṭāmāpattimāpadyate /",
    "T06bsa034_u:2967": " ālasyakausīdyānna gacchati akliṣṭāmāpattimāpadyate /",
    "T06bsa034_u:2968": " anāpattirglānaḥ syādapratibalaḥ kṣiptacitto va /",
    "T06bsa034_u:2969": " anāpattirviprakṛṣṭo deśaḥ syāt mārgaśca sapratibhayaḥ /",
    "T06bsa034_u:2970": " anāpattistenopāyenāsya damayitukāmaḥ syāt vinetukāmo 'kuśalātsthānād vyutthāpya kuśale sthāne pratiṣṭhāpayitukāmaḥ /",
    "T06bsa034_u:2971": " anāpattiranyasya pūrvataraṃ pratijñānaṃ bhavet /",
    "T06bsa034_u:2972": " anāpattirnirantarakuśalapakṣa-[prayuktasya kuśalapakṣa-]cchidrīkārānurakṣārthamagacchataḥ anāpattirapūrvasyārthopasaṃhitasya dharmārthaśravaṇasya parihāṇihetoḥ /",
    "T06bsa034_u:2973": " yathā dharmārthaśravaṇasya evaṃ sāṃkathyaviniścayasyāpi veditavyam /",
    "T06bsa034_u:2974": " anāpattirviheṭhanābhiprāyeṇa nimantritaḥ syāt /",
    "T06bsa034_u:2975": " anāpattiḥ pareṣāṃ prabhūtatarakāṇāmāghatacittamanurakṣataḥ /",
    "T06bsa034_u:2976": " anāpattiḥ sāṃdhikaṃ kriyākāramanurakṣataḥ /",
    "T06bsa034_u:2977": " bodhisattvaḥ pareṣāmantikājajātarūpajatamaṇimuktāvaidūryādikāni ca dhanajātāni vicitrāṇi",
    "T06bsa034_u:2978": " prabhūtāni pravarāṇi labhamāno 'nudadhyamānaḥ āghātacittaḥ pratighacitto na pratigṛhṇāti pratikṣipati /",
    "T06bsa034_u:2979": " sāpattiko bhavati sātisāraḥ kliṣṭāmāpattimāpadyate sattvopekṣayā /",
    "T06bsa034_u:2980": " ālasyakausīdyānna pratigṛhṇāti /",
    "T06bsa034_u:2981": " sāpattiko bhavati sātisāro no tu kliṣṭāmāpattimāpadyate /",
    "T06bsa034_u:2982": " anāpattiḥ kṣiptacittasya /",
    "T06bsa034_u:2983": " anāpattistasmin pratigrahe ratiṃ cetasaḥ paśyataḥ /",
    "T06bsa034_u:2984": " [anāpattirvipratisāramasya paścāt saṃbhāvayavaḥ /",
    "T06bsa034_u:2985": " ] anāpattirdānavibhramasya saṃbhāvayataḥ /",
    "T06bsa034_u:2986": " anāpattirvinirmuktāgrahasya dānapaterdāridrayaṃ vighātaṃ tannidānaṃ saṃbhāvayataḥ /",
    "T06bsa034_u:2987": " anāpattiḥ sāṃdhikaṃ staupikaṃ saṃbhāvayataḥ /",
    "T06bsa034_u:2988": " anāpattiḥ parāhṛtamanena saṃbhāvayataḥ yato nidānamasyotpadyeta vadho vā bandho vā daṇḍo vā jyā-nirgarhaṇā vā /",
    "T06bsa034_u:2989": " (Dutt 112)",
    "T06bsa034_u:2990": " bodhisattvaḥ pareṣāṃ dharmārthināmāghātacittaḥ pratighacittaḥ īrṣyāviprakṛto vā dharmaṃ nānuprayacchati /",
    "T06bsa034_u:2991": " sāpattiko bhavati sātisāraḥ kliṣṭāmāpattimāpadyate /",
    "T06bsa034_u:2992": " ālasyakausīdyānna dadāti sāpattiko bhavati sātisāro na kliṣṭāmāpattimāpadyate /",
    "T06bsa034_u:2993": " anāpattistīrthikaḥ syāt randhraprekṣī /",
    "T06bsa034_u:2994": " anāpattirbāḍhaglānaḥ syāt kṣiptacitto vā /",
    "T06bsa034_u:2995": " anāpattistenopāyena damayitukāmaḥ syādvinetukāmaḥ akuśalāt sthānād vyutthāpya kuśale sthāne pratiṣṭhāpayitukāmaḥ /",
    "T06bsa034_u:2996": " anāpattirdharme na pravṛttaḥ syāt /",
    "T06bsa034_u:2997": " anāpattiryadyagauravo 'pratīśo durīryāpathaḥ pratigṛhṇīyāt /",
    "T06bsa034_u:2998": " anāpattirmṛdvindriyasyodārayā dharmadeśanayā dharmaparyāptyā uttrāsaṃ mithyādarśanaṃ mithyābhiniveśaṃ kṣatiñcopahatiñca saṃbhāvayet /",
    "T06bsa034_u:2999": " anāpattistaddhastagatasya parebhyaḥ abhājanabhūtebhyo visāraṃ dharmasya saṃbhāvayet /",
    "T06bsa034_u:3000": " bodhisattvo raudreṣu duḥśīleṣu ca sattveṣvāghātacittaḥ pratighacittaḥ upekṣate viceṣṭate vā raudratāṃ duḥśīlatāmeva ca pratyayaṃ kṛtvā /",
    "T06bsa034_u:3001": " sāpattiko bhavati sātisāraḥ kliṣṭāmāpattimāpadyate /",
    "T06bsa034_u:3002": " ālasyakausīdyādupekṣate smṛtisaṃpramoṣācca viceṣṭate /",
    "T06bsa034_u:3003": " sāpattiko bhavati sātisāro no tu kliṣṭāmāpattimāpadyate /",
    "T06bsa034_u:3004": " tatkasya hetoḥ /",
    "T06bsa034_u:3005": " na hi bodhisattvasya śīlavataḥ śānteḥ kāyavāṅmanaskarmapracāre tathānukampācittañca",
    "T06bsa034_u:3006": " kartukāmatā ca pratyupasthitā bhavati yathā raudreṣu duḥśīleṣu sattveṣu duḥkhahetau vartamāneṣu /",
    "T06bsa034_u:3007": " anāpattiḥ kṣiptacittasya /",
    "T06bsa034_u:3008": " anāpattistenopāyenāsya damayitukāmaḥ syādvistareṇa pūrvavat /",
    "T06bsa034_u:3009": " anāpattiḥ pareṣāṃ prabhūtānāñcittānurakṣiṇaḥ /",
    "T06bsa034_u:3010": " anāpattiḥ saṃghakriyākārānurakṣiṇaḥ /",
    "T06bsa034_u:3011": " bodhisattvo yadbhagavatā prātimokṣe vinaye pratikṣepaṇa-sāvadyaṃ vyavasthāpitaṃ paracittānurakṣāmupādāyāprasannānāṃ sattvānāṃ prasādāya prasannānāñca bhūyobhāvāya /",
    "T06bsa034_u:3012": " tatra tulyāṃ śrāvakaiḥ śikṣāṃ karoti nirnirākaraṇam /",
    "T06bsa034_u:3013": " tatkasya hetoḥ /",
    "T06bsa034_u:3014": " śrāvakāstāvadātmārthaparamāḥ /",
    "T06bsa034_u:3015": " te tāvanna paraniranurakṣā aprasannānāṃ prasādāya prasannānāñca bhūyobhāvāya śikṣāsu śikṣante /",
    "T06bsa034_u:3016": " prāgeva bodhisattvāḥ parārthaparamāḥ /",
    "T06bsa034_u:3017": " (Dutt 113)",
    "T06bsa034_u:3018": " yatpunaḥ pratikṣepaṇasāvadyamalpārthatāmalpakṛtyatāmalpotsukavihāratāmārabhya śrāvakāṇāṃ bhagavatā vyavasthāpitāṃ tatra bodhisattvo na tulyāṃ śikṣāṃ śrāvakaiḥ karoti /",
    "T06bsa034_u:3019": " tatkasya hetoḥ /",
    "T06bsa034_u:3020": " śobhate śrāvakaḥ svārthaparamaḥ parārthanirapekṣaḥ parārthamārabhyālpārthaḥ alpakṛtyaścālpotsukavihārī ca /",
    "T06bsa034_u:3021": " na tu bodhisattvaḥ parārthaparamaḥ śobhate parārthamārabhyālpārtho 'lpakṛtyaścālpotsukavihārī",
    "T06bsa034_u:3022": " ca tathāhi bodhisattvena pareṣāmarthe cīvaraśatāni sahastrāṇyajñātikānāṃ brāhmaṇagṛhapatīnāmantikātparyeṣitavyāni pravāritena /",
    "T06bsa034_u:3023": " teṣāṃ ca sattvānāṃ balābalaṃ saṃlakṣya yāvadartha pratigṛhītavyāni /",
    "T06bsa034_u:3024": " yathā cīvarakāṇyevaṃ pātrāṇi /",
    "T06bsa034_u:3025": " yathā paryeṣitavyānyevaṃ svayaṃ yācitena sūtreṇājñātibhistantuvāyairvāryayitavyāni /",
    "T06bsa034_u:3026": " pareṣāñcārthāya kauśeyasaṃstaraṇaśatāni niṣadanasaṃstaraṇaśatānyūpasthāpayitavyāni /",
    "T06bsa034_u:3027": " jātarūparajataśatasahasrakoḍhyagrāṇyapi svīkartavyāni /",
    "T06bsa034_u:3028": " evamādike 'lpārthatāmalpakṛtyatāmalpotsukavihāratāmārabhya śrāvakāṇāṃ pratikṣepaṇasāvadyena samānaśikṣo bhavati /",
    "T06bsa034_u:3029": " bodhisattvo bodhisattvaśīlasaṃvarasthaḥ sattvārthamārabhya āghātacittaḥ pratighacittaḥ alpārtho bhavati alpakṛtyaḥ alpotsukavihārī /",
    "T06bsa034_u:3030": " sāpattiko bhavati sātisāraḥ kliṣṭāmāpattimāpadyate /",
    "T06bsa034_u:3031": " ālasyakausīdyādalpārtho bhavatyalpakṛtyaḥ alpotsukavihārī /",
    "T06bsa034_u:3032": " sāpattiko bhavati sātisāro 'kliṣṭāmāpattimāpadyate /",
    "T06bsa034_u:3033": " asti kiñcitprakṛtisāvadyamapi [yad] bodhisattvastadrūpeṇopāyakauśalyena samudācarati yenānāpattikaśca bhavati bahu ca puṇyaṃ prasūyate /",
    "T06bsa034_u:3034": " yathāpi tadbodhisattvaścauraṃ taskaraṃ prabhūtānāṃ prāṇiśatānāṃ mahātmanāṃ śrāvakapratyekabuddhabodhisattvānāṃ",
    "T06bsa034_u:3035": " vadhāyodyatamāmiṣakiñcitkahetoḥ prabhūtānantaryakarmakriyāprayuktaṃ paśyati /",
    "T06bsa034_u:3036": " dṛṣṭvā ca punarevaṃ cetasā cittamabhisaṃskaroti /",
    "T06bsa034_u:3037": " yadyapyahamenaṃ prāṇinaṃ jīvitādvyaparopya narakeṣūpapadyeyaṃ kāmaṃ bhavatu me narakopapattiḥ /",
    "T06bsa034_u:3038": " eṣa ca sattva ānantaryakarma kṛtvā mā bhūnnarakaparāyaṇa iti /",
    "T06bsa034_u:3039": " evamāśayo bodhisattvastaṃ prāṇinaṃ kuśalacitto 'vyākṛtacitto vā viditvā ṛtīyamānaḥ (Dutt 114)",
    "T06bsa034_u:3040": " anukampācittamevāyatyāmupādāya jīvitādvyaparopayati /",
    "T06bsa034_u:3041": " anāpattiko bhavati bahu ca puṇyaṃ prasūyate /",
    "T06bsa034_u:3042": " yathāpi tad bodhisattvo ye sattvā rājāno vā bhavanti rājamahāmātrā vā adhimātraraudrāḥ sattveṣu nirdayā ekāntaparapīḍāpravṛttāḥ /",
    "T06bsa034_u:3043": " tāṃ satyāṃ śaktau tasmādrājyaiśvaryādhipatyāccyāvayati yatra sthitāste tannidānaṃ bahvapuṇyaṃ prasavanti anukampācitto hitasukhāśayaḥ /",
    "T06bsa034_u:3044": " ye ca paradravyāpahāriṇaścaurāstaskarāḥ sāṃdhikaṃ staupikañca prabhūtaṃ dravyaṃ hṛtvā svīkṛtyopabhoktukāmāsteṣāmantikāttad dravyaṃ bodhisattva ācchinatti /",
    "T06bsa034_u:3045": " mā haiva teṣāṃ sa dravyaparibhogo dīrgharātramanarthāyāhitāya bhaviṣyati iti /",
    "T06bsa034_u:3046": " evameva pratyayaṃ kṛtvā ācchidya sādhikaṃ saṃdhe niryātayati staipikaṃ stūpe /",
    "T06bsa034_u:3047": " ye ca vaiyāvṛtyakarā vā ārāmikā vā sāṃdhikaṃ staupikañca prabhūtaṃ dravyaṃ vipratipādayantyanayena /",
    "T06bsa034_u:3048": " svayaṃ [ca] paudgalikaṃ paribhuñjate /",
    "T06bsa034_u:3049": " tān bodhisattvaḥ pratisaṃkhyāya mā haiva tatkarma /",
    "T06bsa034_u:3050": " sa ca mithyāparibhogasteṣāṃ bhaviṣyati dīrgharātramanartāyāhitāyaiti /",
    "T06bsa034_u:3051": " tasmādādhipatyāccyāvayati /",
    "T06bsa034_u:3052": " tadanena paryāyeṇa bodhisattvaḥ adattamādadāno 'pyanāpattiko bhavati /",
    "T06bsa034_u:3053": " bahu ca puṇyaṃ prasūyate /",
    "T06bsa034_u:3054": " yathāpi tadgṛhī bodhisattvaḥ abrahmacaryeṣaṇārtaṃ tatpratibaddhacittamaparaparigṛhītaṃ mātṛgrāmaṃ maithunena dharmeṇa niṣevate /",
    "T06bsa034_u:3055": " mā haivāghātacittatāṃ pratilabhya bahvapuṇyaṃ prasoṣyati /",
    "T06bsa034_u:3056": " yathepsitakuśalamūlasanniyoge ca vaśyā bhaviṣyatyakuśala[mūla]parityāge cetyanukampācittamevopasthāpya abrahmacaryaṃ maithunaṃ [dharmaṃ] pratiṣevamāno 'pyanāpattiko bhavati /",
    "T06bsa034_u:3057": " bahu ca puṇyaṃ prasūyate /",
    "T06bsa034_u:3058": " pravrajitasya punarbodhisattvasya śrāvakaśāsanabhedamanurakṣamāṇasya sarvathā na kalpate 'brahmacaryaniṣevaṇam /",
    "T06bsa034_u:3059": " yathāpi tad bodhisattvo bahūnāṃ sattvānāṃ jīvita-vipramokṣārthaṃ bandhanavipramokṣārthaṃ hastapādanāsākarṇaccheda-cakṣurvikalībhāva-paritrāṇārthaṃ yāṃ bodhisattva (Dutt 115)",
    "T06bsa034_u:3060": " svajīvitahetorapi samprajānan mṛṣāvācaṃ na bhāṣeta /",
    "T06bsa034_u:3061": " tāṃ teṣāṃ sattvānāmarthāya pratisaṃkhyāya bhāṣate /",
    "T06bsa034_u:3062": " iti samāsato yena yena bodhisattvaḥ sattvānāmarthameva paśyati /",
    "T06bsa034_u:3063": " nānarthaṃ paśyati /",
    "T06bsa034_u:3064": " svayaṃ ca nirāmiṣacitto bhavati /",
    "T06bsa034_u:3065": " kevala-sattvahitakāmatānidānaṃ ca vinidhāya saṃjñāṃ samprajānan anyathā-vācaṃ bhāṣate /",
    "T06bsa034_u:3066": " bhāṣamāṇaḥ anāpattiko bhavati /",
    "T06bsa034_u:3067": " bahu ca puṇyaṃ prasūyate /",
    "T06bsa034_u:3068": " yathāpi tad bodhisattvo ye sattvā akalyāṇamitra parigṛhītā bhavanti teṣāṃ tebhyaḥ akalyāṇamitrebhyo yathāśakti yathābalaṃ byagrakaraṇīṃ vācaṃ bhāṣate /",
    "T06bsa034_u:3069": " vyagrārāmaśca bhavati tena prīyamāṇaḥ /",
    "T06bsa034_u:3070": " anukampācittamevopādāya mā bhūdeṣāṃ sattvānāṃ pāpamitrasaṃsargo dīrgharātramanarthāyāhitāyeti /",
    "T06bsa034_u:3071": " anena paryāyeṇa mitrabhedamapi kurvan bodhisattvo 'nāpattiko bhavati /",
    "T06bsa034_u:3072": " bahu ca puṇyaṃ prasūyate /",
    "T06bsa034_u:3073": " yathāpi tad bodhisattvaḥ utpathacāriṇo 'nyāyacāriṇaḥ sattvān paruṣayā vācā tīkṣṇayāvasādayati yāvadeva tenopāyenākuśalāt sthānād vyutthāpya kuśale sthāne pratiṣṭhāpanārtham /",
    "T06bsa034_u:3074": " evaṃ pārūṣiko bodhisattvo 'nāpattiko bhavati /",
    "T06bsa034_u:3075": " bahu ca puṇyaṃ prasūyate /",
    "T06bsa034_u:3076": " yathāpi tad bodhisattvo nṛttagītavāditādhimuktānāṃ sattvānāṃ rājacaurānnapāna-veśyā-vīthī-kathādyadhimuktānāṃ",
    "T06bsa034_u:3077": " ca sattvānāṃ nṛttagītavāditena vicitrābhiśca sambhinnapralāpa-pratisaṃyuktābhiḥ saṃkathābhiranukampāśayena",
    "T06bsa034_u:3078": " toṣayitvāvarjya vaśyatāṃ vidheyatāṃ copanīyākuśalāt sthānād vyutthāpya kṛśale sthāne pratiṣṭhāpayati /",
    "T06bsa034_u:3079": " evaṃ sambhinnapralāpī api bodhisattvo 'nāpattiko bhavati /",
    "T06bsa034_u:3080": " bahu ca puṇyaṃ prasūyate /",
    "T06bsa034_u:3081": " bodhisattvaḥ utpannāṃ kuhanāṃ lapanāṃ naimittikatāṃ naiṣpeṣikatāṃ lābhena lābhaṃ niścikīrṣutāṃ mithyājīvakarāṃ dharmānadhivāsayati /",
    "T06bsa034_u:3082": " na tai ritīyate /",
    "T06bsa034_u:3083": " na vinodayati /",
    "T06bsa034_u:3084": " sāpattiko bhavati sātisāraḥ kliṣṭāmāpattimāpadyate /",
    "T06bsa034_u:3085": " anāpattistatprativinodanāya cchandajātasya yatnamārabhamāṇasya kleśapracuratayā cittamabhibhūya samudācaraṇāt /",
    "T06bsa034_u:3086": " bodhisattvaḥ auddhatyābhinigṛhītena cetasā 'vyupaśāntaḥ avyayupaśamārāmaḥ uccaiḥ saṃñcagdhati saṃkrīḍate saṃkilikilāyate auddhatyaṃ dravaṃ prāviṣkaroti (Dutt 116)",
    "T06bsa034_u:3087": " pareṣāṃ hāsayitukāmo ramayitukāmaḥ /",
    "T06bsa034_u:3088": " evameva ca pratyayaṃ kṛtvā sāpattiko bhavati sātisāraḥ kliṣṭāmāpattimāpadyate smṛtisaṃpramoṣādakliṣṭāmāpattimāpadyate /",
    "T06bsa034_u:3089": " anāpattistadvinodanāya cchandajātasya pūrvavat /",
    "T06bsa034_u:3090": " anāpattiḥ pareṣāmutpannamāghātaṃ tenopāyena prativinodayitukāmaḥ syāt /",
    "T06bsa034_u:3091": " anāpattiḥ pareṣāmutpannaṃ śokamapahāpayitukāmaḥ syāt /",
    "T06bsa034_u:3092": " anāpattiḥ pareṣāṃ tatprakṛtikānāṃtadārāmāṇāṃ saṃgrahāya vā praṇayānusaṃrakṣaṇāya vā tadanuvartanārtham /",
    "T06bsa034_u:3093": " anāpattiḥ pareṣāṃ bodhisattve manyusambhāvanājātānāmāghātavaimukhyasaṃbhāvanājātānāṃ saumukhyāntarbhāvaśuddhyupadarśanārtham /",
    "T06bsa034_u:3094": " [yaḥ] punarbodhisattva evaṃdṛṣṭiḥ syādevaṃvādī na bodhisattvena nirvāṇārāmeṇa vihartavyam /",
    "T06bsa034_u:3095": " api tu nirvāṇavimukhena vihartavyam /",
    "T06bsa034_u:3096": " na ca kleśopakleśebhyo bhetavyam na caikāntena tebhyaścittaṃ vivecayitavyam /",
    "T06bsa034_u:3097": " tathā hi bodhisattvena trīṇi kalpāsaṃkhyeyāni saṃsāre saṃsaratā bodhiḥ samudānetavyeti /",
    "T06bsa034_u:3098": " sāpattiko bhavati sātisāraḥ kliṣṭāmāpattimāpadyate /",
    "T06bsa034_u:3099": " tatkasya hetoḥ /",
    "T06bsa034_u:3100": " yathā khalu śrāvakeṇa nirvāṇābhiratirāsevitavyā kleśopakleśebhyaśca cittamudvejayitavyaṃ",
    "T06bsa034_u:3101": " tataḥ śatasahasrakoṭiguṇena bodhisattvena nirvāṇābhiratirāsevitavyā kleśopakleśebhyaśca",
    "T06bsa034_u:3102": " cetasa udvego bhāvayitavyaḥ /",
    "T06bsa034_u:3103": " tathā hi śrāvako 'syātmano 'rthāya prayukto bodhisattvaḥ sarvasattvānāmarthāya prayuktaḥ /",
    "T06bsa034_u:3104": " tena tathā cittāsaṃkleśābhyāsaḥ samudānetavyo yathāyamanarhannapi tatprativiśiṣṭenāsaṃkleśena samanvāgataḥ sāstrave vastuni anuvicaret /",
    "T06bsa034_u:3105": " bodhisattvo 'nādeyavacanakaramapaśabdamātmanaḥ ayaśo 'kīrti na rakṣati na pariharati bhūtavastukām /",
    "T06bsa034_u:3106": " sāpattiko bhavati sātisāraḥ kliṣṭāmāpattimāpadyate /",
    "T06bsa034_u:3107": " abhūtavastukāṃ na pariharati /",
    "T06bsa034_u:3108": " sāpattiko bhavati sātisāraḥ akliṣṭāmāpattimāpadyate /",
    "T06bsa034_u:3109": " anāpattistīrthikaḥ paraḥ syāt /",
    "T06bsa034_u:3110": " iti yo vā punaranyo 'pyabhiniviṣṭaḥ /",
    "T06bsa034_u:3111": " anāpattiḥ pravrajyā-bhikṣācaryā-kuśalacaryā-nidāno 'paśabdo niścaret /",
    "T06bsa034_u:3112": " anāpattiḥ krodhābhibhūto viparyastacitto niścārayet /",
    "T06bsa034_u:3113": " bodhisattvo yena kaṭukaprayogeṇa tīkṣṇaprayogeṇa sattvānāmarthaṃ paśyati taṃ prayogaṃ daurmanasyārakṣayā na samudācarati /",
    "T06bsa034_u:3114": " sāpattiko bhavati [sātisāraḥ] (Dutt 117)",
    "T06bsa034_u:3115": " akliṣṭāmāpattimāpadyate /",
    "T06bsa034_u:3116": " anāpattiryat parīttamarthaṃ dṛṣṭadhārmikaṃ paśyet prabhūtaśca tannidānaṃ daurmanasyam /",
    "T06bsa034_u:3117": " bodhisattvaḥ parairākruṣṭaḥ pratyākrośati /",
    "T06bsa034_u:3118": " roṣitaḥ pratiroṣayati /",
    "T06bsa034_u:3119": " tāḍitaḥ pratitāḍayati /",
    "T06bsa034_u:3120": " bhaṇḍitaḥ pratibhaṇḍayati /",
    "T06bsa034_u:3121": " sāpattiko bhavati sātisāraṃ kliṣṭāmāpattibhāpadyate /",
    "T06bsa034_u:3122": " bodhisattvaḥ pareṣāṃ vyatikramaṃ kṛtvā vyatikrameṇa vā sambhāvitaḥ āghātacitto mānābhinigṛhītaḥ saṃjñaptimanurūpāṃ nānuprayacchatyupekṣate /",
    "T06bsa034_u:3123": " sāpattiko bhavati sātisāraḥ kliṣṭāmāpattimāpadyate /",
    "T06bsa034_u:3124": " ālasyakausīdyāt pramādādvā na saṃjñaptimanuprayacchati /",
    "T06bsa034_u:3125": " sāpattiko bhavati sātisāraḥ akliṣṭāmāpattimāpadyate /",
    "T06bsa034_u:3126": " anāpattistenopāyena damayitukāmaḥ syādvinetukāmaḥ akuśalāt sthānādvyutthāpya kuśale sthāne pratiṣṭhāpayitukāmaḥ /",
    "T06bsa034_u:3127": " anāpattistīrthikaḥ syāt /",
    "T06bsa034_u:3128": " anāpattirakalpikena sāvadyasamudācāreṇa saṃjñaptipratigrahaṇamākāṃkṣet /",
    "T06bsa034_u:3129": " anāpattiḥ sa cet prakṛtyā kalahakārakaḥ syādādhikaraṇikaḥ /",
    "T06bsa034_u:3130": " saṃjñapyamānaśva bhūyasyā mātrayā kupyet adhyārohet /",
    "T06bsa034_u:3131": " anāpattiḥ paraṃ kṣamaṇaśīlamanā-ghātaśīlaṃ ca saṃbhāvayet parato vyatikramamārabhya saṃjñaptilābhenātyarthaṃ ritīyamānam /",
    "T06bsa034_u:3132": " bodhisattvaḥ pareṣāṃ kasmiṃścidadhikaraṇe nisṛtānāṃ dharmeṇa samena saṃjñaptimanuprayacchatāmāghātacittaḥ paraviheṭhanābhiprāyaḥ saṃjñaptiṃ na pratigṛhṇāti /",
    "T06bsa034_u:3133": " sāpattiko bhavati sātisāraḥ kliṣṭāmāpattimāpadyate /",
    "T06bsa034_u:3134": " no cedāghātacitaḥ api tvakṣamaṇaśīlatayā na pratigṛhṇāti /",
    "T06bsa034_u:3135": " kliṣṭāmāpatti māpadyate /",
    "T06bsa034_u:3136": " anāpattistenopāyena paraṃ damayitukāmaḥ syāt pūrvavat sarvaṃ veditavyam /",
    "T06bsa034_u:3137": " anāpattiradharmeṇāsamena saṃjñaptimanuprayacchet /",
    "T06bsa034_u:3138": " bodhisattvaḥ pareṣāṃ krodhāśayaṃ vahati dhārayatyutpannamadhivāsayati /",
    "T06bsa034_u:3139": " sāpattiko bhavati sātisāraḥ kliṣṭāmāpattimāpadyate /",
    "T06bsa034_u:3140": " anāpattistatprahāṇāya cchandajātasya pūrvavat /",
    "T06bsa034_u:3141": " (Dutt 118)",
    "T06bsa034_u:3142": " bodhisattva upasthānaparicaryāparigardhamadhipatiṃ kṛtvā sāmiṣeṇa cittena gaṇaṃ parikarṣati /",
    "T06bsa034_u:3143": " sāpattiko bhavati sātisāraḥ kliṣṭāmāpattimāpadyate /",
    "T06bsa034_u:3144": " anāpattirnirāmiṣacittasyopasthānaparicaryāṃ svīkurvataḥ /",
    "T06bsa034_u:3145": " bodhisattva utpannamālasyakausīdyaṃ nidrāsukhaṃ śayanasukhaṃ pārśvasukhañcākāle amātrayā svīkaroti /",
    "T06bsa034_u:3146": " sāpattiko bhavati sātisāraḥ kliṣṭāmāpattimāpadyate /",
    "T06bsa034_u:3147": " anāpatti[rvāḍha]glānaḥ syādapratibalaḥ /",
    "T06bsa034_u:3148": " anāpattiradhvapariśrāntasya /",
    "T06bsa034_u:3149": " anāpattistatprahāṇāya cchandajātasya pūrvavadveditavyam /",
    "T06bsa034_u:3150": " bodhisattvaḥ saṃraktacittaḥ saṃgaṇikayā kālamatināmayati /",
    "T06bsa034_u:3151": " sāpattiko bhavati sātisāraḥ kliṣṭāmāpattimāpadyate /",
    "T06bsa034_u:3152": " muṣitayā ssṛtyā 'tināmayati /",
    "T06bsa034_u:3153": " akliṣṭāmāpattimāpadyate /",
    "T06bsa034_u:3154": " anāpattiḥ para udāharet /",
    "T06bsa034_u:3155": " sa ca parānuvṛttyā muhūrtamupasthitasmṛtiḥ śṛṇuyāt /",
    "T06bsa034_u:3156": " anāpattiḥ kautukajātasya paripraśnamātre pṛṣṭasya ca pratyudāhāramātre /",
    "T06bsa034_u:3157": " bodhisattvaścittasthitimārabhyaṃ citaṃ samādhātukāma āghātacitto mānabhinigṛhīto nopasaṃkramyāvavādaṃ yācate /",
    "T06bsa034_u:3158": " sāpattiko bhavati sātisāraḥ kliṣṭāmāpattimāpadyate /",
    "T06bsa034_u:3159": " ālasyakausīdyākliṣṭamāpattimāpadyate /",
    "T06bsa034_u:3160": " anāpattiglānaḥ syādapratibalaḥ /",
    "T06bsa034_u:3161": " anāpattiḥ viparītamavavādaṃ saṃbhāṣayet /",
    "T06bsa034_u:3162": " anāpattiḥ svayaṃ bahaśrutaḥ syātpratibalaścittaṃ samādhātum /",
    "T06bsa034_u:3163": " kṛtaṃ cānenāvavādakaraṇīyaṃ syāt /",
    "T06bsa034_u:3164": " bodhisattva utpannaṃ kāmacchandanivaraṇamadhivasayati na vinodayati /",
    "T06bsa034_u:3165": " sāpattiko bhavati sātisāraḥ kliṣṭamāpattimāpadyate /",
    "T06bsa034_u:3166": " anāpattistatprahāṇāya cchandajātasya vyāyacchata stīvrakleśatayā cittamabhibhūya samudācaraṇāt /",
    "T06bsa034_u:3167": " yathā kāmacchanda evaṃ vyāpādaḥ styānamiddhamauddhatyaṃ kaukṛtyaṃ vicikitsā ca veditavyā /",
    "T06bsa034_u:3168": " bodhisattvo dhyānamāsvādayati /",
    "T06bsa034_u:3169": " dhyānāsvāde ca guṇadarśī bhavati /",
    "T06bsa034_u:3170": " sāpattiko bhavati sātisāraḥ kliṣṭāmāpattimādte /",
    "T06bsa034_u:3171": " anāpattistatprahāṇāya cchandajātasya pūrvavat /",
    "T06bsa034_u:3172": " (Dutt 119)",
    "T06bsa034_u:3173": " yaḥ punarbodhisattvaḥ evaṃdṛṣṭi syādevaṃvādī na bodhisattvena śrāvakayānapratisaṃyukto dharmaḥ śrotavyo nodgrahītavyo na tatra śikṣā karaṇīyā",
    "T06bsa034_u:3174": " kiṃ bodhisattvasya śrāvakapratisaṃyuktena dharmeṇa śrutenodgṛhītena /",
    "T06bsa034_u:3175": " kiṃ tatra śikṣayā prayojanamiti /",
    "T06bsa034_u:3176": " sāpattiko bhavati sātisāraḥ kliṣṭāmāpattimāpadyate /",
    "T06bsa034_u:3177": " tathā hi bodhisattvena tīrthikaśāstreṣvapi tāvadyogaḥ karaṇīyaḥ prāgeva buddhavacane /",
    "T06bsa034_u:3178": " anāpattiḥ aikāntikasya tatparasya vicchandanārtham /",
    "T06bsa034_u:3179": " bodhisattvo bodhisattvapiṭake sati bodhisattvapiṭake akṛtayogyaḥ sarveṇa sarvaṃ bodhisattvapiṭakamadhyupekṣya śrāvakapiṭake yogyāṃ karoti /",
    "T06bsa034_u:3180": " sāpattiko bhavati sātisāraḥ kliṣṭāmāpattimāpadyate /",
    "T06bsa034_u:3181": " bodhisattvo buddhavacane sati buddhavacane akṛtayogyastīrthikaśāstreṣu bahiḥśāstreṣu yogyāṃ karoti /",
    "T06bsa034_u:3182": " sāpattiko bhavati sātisāraḥ kliṣṭāmāpattimāpadyate /",
    "T06bsa034_u:3183": " anāpattiradhimātramedhasaḥ āśūdgrahaṇa-samarthasya cireṇāpyavismaraṇa-samarthasya",
    "T06bsa034_u:3184": " arthacintanāprativedhasamarthasya buddhavacane yuktyupaparīkṣāsahagatayā 'vicalayā",
    "T06bsa034_u:3185": " buddhyā samanvāgatasya taddviguṇena pratyahaṃ buddhavacane yogyāṃ kurvataḥ /",
    "T06bsa034_u:3186": " evamapi ca bodhisattvo vidhimanatikramya tīrthikaśāstreṣu bahiḥśāstreṣu kauśalaṃ kurvannabhiratarūpastatra karauti tena ca ramate na tu kaṭubhaiṣajyamiva niṣevamāṇaḥkaroti /",
    "T06bsa034_u:3187": " sāpattiko bhavati sātisāraḥ kliṣṭāmāpattimāpadyate /",
    "T06bsa034_u:3188": " bodhisattvo bodhisattvapiṭake gambhīrāṇi sthānāni śrutvā paramagaṃbhīrāṇi tattvārthaṃ vārabhya buddhabodhisattvaprabhāvaṃ vā 'nadhimucyamāno 'pavadate /",
    "T06bsa034_u:3189": " naite arthopasaṃhitā na dharmopasaṃhitā na tathāgatabhāṣitā na hitasukhāya sattvānāmiti /",
    "T06bsa034_u:3190": " sāpattiko bhavati sātisāraḥ kliṣṭāmāpattimāpadyate /",
    "T06bsa034_u:3191": " svena vā 'yoniśomanaskāreṇa parānuvṛtyā vā 'pavadamānaḥ /",
    "T06bsa034_u:3192": " bhavati khalu bodhisattvasya gambhīrāṇi paramagaṃbhīrāṇi sthānāni śrutvā cetaso 'nadhimokṣaḥ /",
    "T06bsa034_u:3193": " tatra śrāddhenāśaṭhena bodhisattvenedaṃ pratisaṃśikṣitavyam /",
    "T06bsa034_u:3194": " na me pratirūpaṃ syādandhasyācakṣuṣmatastathāgatacakṣuṣaivānuvyavaharatastathāgatasandhāya bhāṣitaṃ pratikṣeptum /",
    "T06bsa034_u:3195": " iti [evaṃ] sa bodhisattva ātmānañcājñaṃ vyavasthāpayati (Dutt 120)",
    "T06bsa034_u:3196": " tathāgatameva ca teṣu buddhadharmeṣvaparokṣatāyāṃ samanupaśyati /",
    "T06bsa034_u:3197": " evaṃ samyak pratipanno bhavati /",
    "T06bsa034_u:3198": " anāpattiranadhimucyamānasyāpratikṣipataḥ /",
    "T06bsa034_u:3199": " bodhisattvaḥ sāmiṣacittaḥ pratighacittaḥ pareṣāmantike ātmānamutkarṣayati parān paṃsayati /",
    "T06bsa034_u:3200": " sāpattiko bhavati sātisāraḥ kliṣṭāmāpattimāpadyate /",
    "T06bsa034_u:3201": " anāpattistīrthikānabhibhavitukāmasya śāsanasthitikāmasya /",
    "T06bsa034_u:3202": " anāpattistenopāyena tameva pudgalaṃ damayitukāmasya vistareṇa pūrvavat /",
    "T06bsa034_u:3203": " anāpattiraprasannānāṃ prasādāya prasannānāñca bhūyobhāvāya /",
    "T06bsa034_u:3204": " bodhisattvo dharmaśravaṇa-dharmasāṃkathyaviniścayaṃ vā mānābhinigṛhītaḥ āghātacittaḥ pratighacitto nopasaṃkrāmati /",
    "T06bsa034_u:3205": " sāpattiko bhavati sātisāraḥ kliṣṭāmāpattimāpadyate /",
    "T06bsa034_u:3206": " ālasyakausīdyānnopasaṃkrāmati /",
    "T06bsa034_u:3207": " akliṣṭāmāpattimāpadyate /",
    "T06bsa034_u:3208": " anāpattirapratisaṃvedayataḥ /",
    "T06bsa034_u:3209": " anāpattirglānaḥ syādapratibalaḥ anāpattirviparītāṃ deśanāṃ saṃbhāvayet /",
    "T06bsa034_u:3210": " anāpattirdhārmakathikacitattānurakṣiṇaḥ anāpattiḥ punaḥ punaḥ [anu]śrutāmavadhṛtāṃ vijñātārthāṃ kathāṃ saṃjānataḥ /",
    "T06bsa034_u:3211": " anāpattirbahuśrutaḥ syācchrutādhāraḥ śrutasannicayaḥ /",
    "T06bsa034_u:3212": " anāpattirnirantaramālamba nacittasthiteḥ bodhisattvasamādhyabhinirhārābhiyuktasya /",
    "T06bsa034_u:3213": " anāpattiradhimātradhandhaprajñasya dhandhaṃ dharmamudgṛhṇataḥ dhandhaṃ dhārayataḥ dhandhamālambane cittaṃ samādadhataḥ /",
    "T06bsa034_u:3214": " bodhisattvo dharmabhāṇakaṃ pudgalaṃ saṃcintyāvamānayatyasatkarotyavahasatyavaspaṇṅyati vyañjanapratisaraṇaśca bhavati nārthapratisaraṇaḥ /",
    "T06bsa034_u:3215": " sāpattiko bhavati sātisāraḥ kliṣṭāmāpattimāpadyate /",
    "T06bsa034_u:3216": " saṃvarastho bodhisattvaḥ sattvakutyeṣvāghātacittaḥ pratighacittaḥ sahāyībhāvaṃ na",
    "T06bsa034_u:3217": " gacchati yacca tatkutyasamarthe vā adhvagamanāgamane vā samyakkarmānta prayoge vā",
    "T06bsa034_u:3218": " bhogarakṣaṇe vā bhinnapratisandhāne vā utsave vā puṇyakriyāyāṃ vā /",
    "T06bsa034_u:3219": " sāpattiko bhavati sātisāraḥ kliṣṭāmāpattimāpadyate /",
    "T06bsa034_u:3220": " ālasyakausīdyānna (Dutt 121)",
    "T06bsa034_u:3221": " sahāyībhāvaṃ gacchati /",
    "T06bsa034_u:3222": " akliṣṭāmāpattimāpadyate /",
    "T06bsa034_u:3223": " anāpattirglānaḥ syādapratibalaḥ /",
    "T06bsa034_u:3224": " anāpattiḥ svayaṃ kartumasamarthaḥ syāt sapratisaraṇaśca yācakaḥ /",
    "T06bsa034_u:3225": " anāpattiranarthopasaṃhitamadharmopasaṃhitaṃ kṛtyaṃ syāt /",
    "T06bsa034_u:3226": " anāpattistenopāyena damayitukāmaḥ syādvistareṇa pūrvavat /",
    "T06bsa034_u:3227": " anāpattiranyasya pūrvataramabhyupagataṃ syāt /",
    "T06bsa034_u:3228": " anāpattiranyamadhyeṣataḥ pratibalam /",
    "T06bsa034_u:3229": " anāpattiḥ kuśalapakṣe nairantaryeṇa samyak prayuktaḥ syāt /",
    "T06bsa034_u:3230": " anāpattiḥ prakṛtyā dhandhaḥ sthāddhandhamuddiśetpūrvavat /",
    "T06bsa034_u:3231": " anāpattirbahutarakāṇāmanyeṣāñcittamanurakṣitukāmasya /",
    "T06bsa034_u:3232": " anāpattiḥ sāṃdhikaṃ kriyākāramanurakṣitukāmasya /",
    "T06bsa034_u:3233": " bodhisattvo glānaṃ vyādhitaṃ sattvamāsādya nopasthānaparicaryāṃ karoti āghātacittaḥ pratighacittaḥ /",
    "T06bsa034_u:3234": " sāpattiko bhavati sātisāraḥ kliṣṭāmāpattimāpadyate /",
    "T06bsa034_u:3235": " ālasyakausīdyānna karoti /",
    "T06bsa034_u:3236": " akliṣṭāmāpattimāpadyate /",
    "T06bsa034_u:3237": " anāpattiḥ svayameva glānaḥ syādapratibalaḥ /",
    "T06bsa034_u:3238": " anāpattiḥ paraṃ pratibalamadhyeṣato 'nukūlam /",
    "T06bsa034_u:3239": " anāpattirglānaḥ sanāthaḥ syātsapratisaraṇaḥ /",
    "T06bsa034_u:3240": " anāpattiryāpyena dīrgharogeṇa spṛṣṭaḥ syāt /",
    "T06bsa034_u:3241": " anāpattirūdāranirantarakuśalapakṣābhiyuktasya kuśalapakṣacchidrānurakṣaṇārtham /",
    "T06bsa034_u:3242": " anāpattiradhimātradhandhaprajñasya dhandhaṃ dharmamuddiśato dhandhaṃ dhārayato dhandhamālambane cittaṃ samādadhataḥ /",
    "T06bsa034_u:3243": " anāpattiranyasya pūrvataramabhyupagataṃ syād /",
    "T06bsa034_u:3244": " yathā glānasyopasthānam /",
    "T06bsa034_u:3245": " evaṃ duḥkhitasya duḥkhāpanayāya sāhāyyaṃ veditavyam /",
    "T06bsa034_u:3246": " bodhisattvo dṛṣṭadhārmike sāṃparāyike cārthe anayaprayuktān [sattvān] dṛṣṭvā āghātacittaḥ pratighacitto nyāyaṃ nayaṃ na vyapadiśati /",
    "T06bsa034_u:3247": " sāpattiko bhavati sātisāraḥ kliṣṭāmāpattimāpadyate /",
    "T06bsa034_u:3248": " ālasyakausīdyānna vyapadiśati /",
    "T06bsa034_u:3249": " akliṣṭāmāpattimāpadyate /",
    "T06bsa034_u:3250": " anāpattiḥ svayamajñaḥ syādapratibalaḥ /",
    "T06bsa034_u:3251": " anāpattiḥ paraṃ pratibalamadhyeṣeta /",
    "T06bsa034_u:3252": " anāpattiḥ sa eva svayaṃ pratibalaḥ syāt /",
    "T06bsa034_u:3253": " anāpattiranyena kalyāṇamitreṇa parigṛhītaḥ syāt /",
    "T06bsa034_u:3254": " anāpattistenopāyena damayitukāmaḥ syādvistareṇa pūrvavat /",
    "T06bsa034_u:3255": " anāpattiryasya nyāyopadeśaḥ karaṇīyaḥ sa āghātacittaḥsyāddurvaco viparītagrāhī vigatapremagauravaḥ khaṭuṅkajātīyaḥ /",
    "T06bsa034_u:3256": " (Dutt 122)",
    "T06bsa034_u:3257": " bodhisattva upakāriṇāṃ sattvānāmakṛtajño bhavatyakṛtavedī āghātacitto na pratyupakāreṇānurūpeṇa pratyupatiṣṭhate /",
    "T06bsa034_u:3258": " sāpattiko bhavati sātisāraḥ kliṣṭāmāpattimāpadyate /",
    "T06bsa034_u:3259": " ālasyakausīdyānna pratyupatiṣṭhate /",
    "T06bsa034_u:3260": " akliṣṭāmāpattimāpadyate /",
    "T06bsa034_u:3261": " anāpattiryatnavataḥ aśaktasyāpratibalasya /",
    "T06bsa034_u:3262": " anāpattistenopāyena damayitukāmaḥ syāt pūrvavat /",
    "T06bsa034_u:3263": " anāpattiḥ sa eva na saṃpratīcchetpratyupakāram /",
    "T06bsa034_u:3264": " bodhisattvo jñātibhogavyasanasthānāṃ sattvānāmāghātacittaḥ utpannaṃśokaṃ na vinodayati /",
    "T06bsa034_u:3265": " sāpattiko bhavati sātisāraḥ kliṣṭāmāpattimāpadyate /",
    "T06bsa034_u:3266": " ālasyakausīdyānna prativinodayati /",
    "T06bsa034_u:3267": " akliṣṭāmāpattimāpadyate /",
    "T06bsa034_u:3268": " pūrvavadanāpattirveditavyā tadyathā kṛtyeṣvasahāyībhāvamārabhya /",
    "T06bsa034_u:3269": " bodhisattvo bhojanapānādinyupakaraṇajātāni bhojanapānādikārthibhyaḥ samyagyācito na prayacchatyāghātacittaḥ pratighacittaḥ /",
    "T06bsa034_u:3270": " sāpattiko bhavati sātisāraḥ kliṣṭāmāttimāpadyate /",
    "T06bsa034_u:3271": " ālasyakausīdyātpramādānnānuprayacchati /",
    "T06bsa034_u:3272": " akliṣṭāmāpattimāpadyate /",
    "T06bsa034_u:3273": " anāpattirasatsvasaṃvidyamāneṣu bhogeṣu /",
    "T06bsa034_u:3274": " anāpattirakalpikamapathyaṃ vastu yācitaḥ /",
    "T06bsa034_u:3275": " anāpattistenopāyena damayitukāmaḥ syādvinetukāmaḥ pūrvavat /",
    "T06bsa034_u:3276": " anāpattī rājāpathyamanurakṣataḥ anāpattiḥ sāṃdhikaṃ kriyākāramanurakṣataḥ /",
    "T06bsa034_u:3277": " bodhisattvaḥ pariṣadamupasthāpya na kālena kālaṃ sabhyagavavadati samyaksamanuśāsti /",
    "T06bsa034_u:3278": " na ca teṣāmarthavighātināṃ śrāddhānāṃ brāhmaṇagṛhapatīnāmantikāddharmeṇa cīvarapiṇḍapātaśayanāsana[glāna]pratyayamaiṣajyapariṣkārān paryeṣate āghātacittaḥ /",
    "T06bsa034_u:3279": " sāpattiko bhavati sātisāraḥ kliṣṭāmāpattimāpadyate /",
    "T06bsa034_u:3280": " [ālasyakausīdyāt pramādādvā nāvavadati na samanuśāsti na paryeṣate akliṣṭāmāpattimāpadyate /",
    "T06bsa034_u:3281": " ] anāpattistenopāyena damayitukāmaḥ syādvinetukāmaḥ pūrvavat /",
    "T06bsa034_u:3282": " anāpattiḥ sāṃdhikaṃ kriyākāramanurakṣataḥ /",
    "T06bsa034_u:3283": " anāpattirglānaḥ syāt aprayogakṣamaḥ /",
    "T06bsa034_u:3284": " anāpattiranyaṃ pratibalamadhyeṣate /",
    "T06bsa034_u:3285": " anāpattiḥ pariṣajjātamahāpuṇyā syāt /",
    "T06bsa034_u:3286": " svayaṃ pratibalo vā cīvarādīnāṃ paryeṣaṇāya /",
    "T06bsa034_u:3287": " kṛtaṃ caiṣā syāt avavādānuśāsanyām avavādānuśāsanīkaraṇīyam /",
    "T06bsa034_u:3288": " anāpattistīrthikapūrvī dharmasteyena praviṣṭaḥ syāt /",
    "T06bsa034_u:3289": " sa ca syādabhavyarupo vinayāya /",
    "T06bsa034_u:3290": " (Dutt 123)",
    "T06bsa034_u:3291": " bodhisattvaḥ āghātacittaḥ pareṣāṃ cittaṃ nānuvartate /",
    "T06bsa034_u:3292": " sāpattiko bhavati sātisāraḥ kliṣṭāmāpattimāpadyate /",
    "T06bsa034_u:3293": " ālasyakausīdyāt pramādānnānuvartaṃte akliṣṭāmāpattimāpadyate /",
    "T06bsa034_u:3294": " anāpattiḥ pareṣāṃ yadabhipretaṃ tadapathyaṃ syāt /",
    "T06bsa034_u:3295": " anāpattirglānaḥ syādaprayogakṣamaḥ /",
    "T06bsa034_u:3296": " anāpattiḥ sāṃdhikaṃ kriyākāramanurakṣataḥ /",
    "T06bsa034_u:3297": " anāpattistasyābhipretaṃ pathyañca syāt pareṣāṃ prabhūtatarakāṇāmanabhipretamapathyañca syāt /",
    "T06bsa034_u:3298": " anāpattistīrthiko nirgrāhyaḥ syāt /",
    "T06bsa034_u:3299": " anāpattistenopāyena damayitukāmaḥ syādvinetukāmaḥ pūrvavat /",
    "T06bsa034_u:3300": " bodhisattvaḥ āghātacittaḥ pareṣāṃ bhūtān guṇān nodbhāvayati bhūtaṃ varṇaṃ na bhāṣate subhāṣite sādhukāraṃ na dadāti /",
    "T06bsa034_u:3301": " sāpattiko bhavati sātisāraḥ /",
    "T06bsa034_u:3302": " kliṣṭāmāpattimāpadyate /",
    "T06bsa034_u:3303": " ālasyāt kausīdyāt pramādādvā na bhāṣate akliṣṭāmāpattimāpadyate /",
    "T06bsa034_u:3304": " anāpattiḥ prakṛtyā 'lpecchatāṃ saṃbhāvayatastadanurakṣayaiva /",
    "T06bsa034_u:3305": " anāpattirglānaḥ syādapratibalaḥ /",
    "T06bsa034_u:3306": " anāpattistenopāyena damayitukāmaḥ syādvinetukāmaḥ pūrvavat /",
    "T06bsa034_u:3307": " anāpattiḥ sāṃghikaṃ kriyākāramanurakṣataḥ /",
    "T06bsa034_u:3308": " anāpattistato nidānaṃ saṃkleśaṃ madamunnatimanarthāya saṃbhāvayataḥ tasya ca parihārārtham /",
    "T06bsa034_u:3309": " anāpattirguṇaṃpratirūpakā guṇāḥ syurna bhūtāḥ /",
    "T06bsa034_u:3310": " subhāṣitapratirūpakañca subhāṣitaṃ syānna bhūtam /",
    "T06bsa034_u:3311": " anāpattistīrthikaḥ syānnirgrāhyaḥ /",
    "T06bsa034_u:3312": " anāpattiḥ kathāparyavasānakālamāgamayataḥ /",
    "T06bsa034_u:3313": " bodhisattvo 'vasādanārhān sattvān daṇḍakarmārhān [pravāsanārhān] kliṣṭacitto nāvasādayati /",
    "T06bsa034_u:3314": " avasādayati vā na ca daṇḍakarmaṇā samanuśāsti /",
    "T06bsa034_u:3315": " samanuśāsti vā na pravāsayati /",
    "T06bsa034_u:3316": " sāpattiko bhavati sātisāraḥ /",
    "T06bsa034_u:3317": " kliṣṭāmāpattimāpadyate /",
    "T06bsa034_u:3318": " ālasyakausīdyāt pramādādvā nāvasādāyati yāvanna pravāsayati akliṣṭāmāttimāpadyate /",
    "T06bsa034_u:3319": " anāpattirasādhyarūpamakathyaṃ durvacasamāghātabahulamadhyupekṣataḥ /",
    "T06bsa034_u:3320": " anāpattiḥ kālāpekṣiṇaḥ /",
    "T06bsa034_u:3321": " anāpattistato nidānaṃ kalahabhaṇḍanavigrahavivādaprekṣiṇaḥ /",
    "T06bsa034_u:3322": " anāpattiḥ saṃvaraṇavibhedaprekṣiṇaḥ /",
    "T06bsa034_u:3323": " anāpattiste sattvā aśaṭhā bhaveyustrīvreṇa hrīvyapatrāpyena samanvāgatā laghu laghveva pratyāpadyeran /",
    "T06bsa034_u:3324": " bodhisattvo vicitrarddhivikurvitaprabhāvasamanvāgataḥ uttrāsanārhāṇāṃ sattvānāmuttrāsanāya āvarjanārhāṇāñca sattvānāmāvarjanāya śraddhādeyaparihārāya [ṛddhyā] (Dutt 124)",
    "T06bsa034_u:3325": " nottrāsayati nāvarjayati /",
    "T06bsa034_u:3326": " sāpattiko bhavati sātisāraḥ akliṣṭāmāpattimāpadyate /",
    "T06bsa034_u:3327": " anāpattiryatra sattvā yadbhūyasā pratiniviṣṭā bhaveyustīrthikā āryāpavādikayā mithyādṛṣṭ samanvāgatāḥ /",
    "T06bsa034_u:3328": " sarvatra cānāpattiradhikacittakṣepato duḥkhavedanābhinna syāsamāttasaṃvarasya veditavyā /",
    "T06bsa034_u:3329": " itīmānyutpannavastukāni bodhisattvānāṃ śikṣāpadāni teṣu teṣu sūtrānteṣu vyagrāṇi bhagavatā ākhyātāni saṃvaraśīlaṃ kuśalasaṃgrāhakaṃ śīlaṃ sattvārthakriyāśīlañcārabhya",
    "T06bsa034_u:3330": " tānyasyāṃ bodhisattvapiṭakamātṛkāyāṃ samagrāṇyākhyātāni yeṣu bodhisattvenāradajātena paramagauravamupasthāpya śikṣā karaṇīyā /",
    "T06bsa034_u:3331": " parataḥ saṃvarasamādanaṃ kṛtvā suviśuddhena śikṣitukāmāśayena bodhyāśayena sattvārthāśayena ādita eva cāvyatikramāyādarajātena bhavitavyam /",
    "T06bsa034_u:3332": " vyatikrāntena ca yathādharmapratikaraṇatayā pratyāpattiḥ karaṇīyā /",
    "T06bsa034_u:3333": " sarvā ceyamāpattirbodhisattvasya duṣkṛtyataḥ saṃgṛhītā veditavyā /",
    "T06bsa034_u:3334": " yasya kasyacicchrāvakayānīyasya vā mahāyānīyasya vā 'ntike deśayitavyā yastāṃ vāgvijñaptiṃ pratibalaḥ syādavaboddhaṃ pratigrahītum /",
    "T06bsa034_u:3335": " sa cedbodhisattvaḥ pārājayikasthānīyaṃ dharmamadhyāpanno bhavatyadhimātreṇa paryavasthānena tena tyaktaḥ saṃvaraḥ /",
    "T06bsa034_u:3336": " dvirapi punarādātavyaḥ /",
    "T06bsa034_u:3337": " sa cenmadhyena paryavasthānenāpanno bhavati tena trayāṇāṃ pudgalānāmantike tato vā uttari duṣkṛtā deśayitavyā /",
    "T06bsa034_u:3338": " pūrva vastu parikīrtayitvā parato niṣadyedaṃ syādvacanīyam /",
    "T06bsa034_u:3339": " samanvāharatvāyupmannahamevaṃnāmā bodhisattva-vinayātisāriṇīṃ yathā parikīrtite vastuni dṛṣkṛtāmāpattimāpannaḥ /",
    "T06bsa034_u:3340": " śiṣṭaṃ yathā bhikṣorduṣkṛtān deśayatastathaiva vaktavyam /",
    "T06bsa034_u:3341": " pārājayikasthānīyasya ca dharmasya mṛdunā paryavasthānena tadanyāsāñcāpattīnāmekasyaiva purato deśanā veditavyā /",
    "T06bsa034_u:3342": " asati cānukūle pudgale yasya purato deśyetāśayato bodhisattvena punaranadhyācārāya cittamutpādayitavyam /",
    "T06bsa034_u:3343": " āyatyāñca saṃvaraḥ karaṇīyaḥ /",
    "T06bsa034_u:3344": " evamasau vyutthito vaktavyastasyāḥ āpatteḥ /",
    "T06bsa034_u:3345": " etadapi bodhisattvasaṃvarasamādānam /",
    "T06bsa034_u:3346": " yadi tairguṇairyuṃktaḥ puṅgalo na sannihitaḥsyāttato bodhisattvena tathāgatapratimāyāḥ purataḥ svayameva bodhisattvaśīlasaṃvarasamādānaṃ karaṇīyam",
    "T06bsa034_u:3347": " evañca punaḥ karaṇīyam /",
    "T06bsa034_u:3348": " ekāṃsamuttarāsaṃgaṃ kṛtvā (Dutt 125)",
    "T06bsa034_u:3349": " dakṣiṇaṃ jānumaṇḍalaṃ pṛthivyāṃ pratiṣṭhāpya purato vā utkuṭukasthitena idaṃ syādvacanīyam /",
    "T06bsa034_u:3350": " ahamevaṃnāmā daśasu dikṣu sarvāstathāgatān mahābhūmipraviṣṭāṃśca bodhisattvān vijñāpayāmi /",
    "T06bsa034_u:3351": " teṣāñca purataḥ sarvāṇi bodhisattvaśikṣāpadāni sarvaṃ bodhisattvaśīlaṃ samādade saṃvaraśīlaṃ",
    "T06bsa034_u:3352": " kuśaladharmaṃsaṃgrāhakaṃ sattvārthakriyāśīlañca yatrātītāḥ sarvabodhisattvāḥ śikṣitavantaḥ",
    "T06bsa034_u:3353": " anāgatāḥ sarvabodhisattvāḥ śikṣiṣyante pratyutpannā daśasu dikṣu sarvabodhisattvā etarhi śikṣante /",
    "T06bsa034_u:3354": " dvirapi trirapyevaṃ vaktavyam /",
    "T06bsa034_u:3355": " uktvā utthātavyam /",
    "T06bsa034_u:3356": " śiṣṭaṃ tu sarvaṃ pūrvavadveditavyam /",
    "T06bsa034_u:3357": " nāsti ca bodhisattvasyāpattimārge niravaśeṣā āpattiḥ /",
    "T06bsa034_u:3358": " yadapi coktaṃ bhagavatā yadbhūyasā bodhisattvasya dveṣasamutthitā āpattirjñātavyā na rāgasamutthiteti tatrāyamabhiprāyo draṣṭavyaḥ /",
    "T06bsa034_u:3359": " bodhisattvaḥ sattvānunayaṃ sattvapremādhipatiṃ kṛtvā yatkiñcicceṣṭate sarvaṃ tadbodhisattvakṛtyam /",
    "T06bsa034_u:3360": " nākṛtyaṃ na ca kṛtyaṃ kurvataḥ āpattiryujyate /",
    "T06bsa034_u:3361": " sattveṣu tu dviṣṭo bodhisattvo nātmano na pareṣāṃ hitamācarati /",
    "T06bsa034_u:3362": " na caitadbodhisattvakṛtyam /",
    "T06bsa034_u:3363": " evamakṛtyaṃ kurvataḥ āpattiryujyate /",
    "T06bsa034_u:3364": " mṛdumadhyādhimātratā ca bodhisattvasyāpattīnāṃ veditavyā /",
    "T06bsa034_u:3365": " tadyathā vastusaṃgrahaṇyām /",
    "T06bsa034_u:3366": " evañca punaḥ svavinaye śikṣāprayukto bodhisattvastisṛbhiḥ saṃpattibhiḥ samanvāgataḥ sukhaṃ sparśaṃ viharati prayogasampattyā āśayasampattyā pūrvahetusampattyā ca /",
    "T06bsa034_u:3367": " tatra prayogasampat katamā /",
    "T06bsa034_u:3368": " yathāpi tadbodhisattvaḥ śīleṣvakhaṇḍacārī bhavati pariśuddhakāyavāṅmanaḥsamudācāro nābhīkṣṇāpattiko vivṛtapāpaśca bhavati /",
    "T06bsa034_u:3369": " iyamucyate prayogasampat /",
    "T06bsa034_u:3370": " āśayasampat katamā /",
    "T06bsa034_u:3371": " dharmābhiprāyaḥ pravrajito bhavati na jīvikābhiprāyaḥ /",
    "T06bsa034_u:3372": " arthī bhavati mahābodhyā nānarthī /",
    "T06bsa034_u:3373": " arthī śrāmaṇyena nirvāṇena nānarthī /",
    "T06bsa034_u:3374": " sa evamarthī na kusīdo viharati [na] hīnavīryo [nāvīryo] na vyavakīrṇa pāpakairakuśalairdharmaiḥ sāṃkleśikaiḥ paunarbhavikaiḥ sajvarairduḥkhavipākairāyatyāṃ jātijarāmaraṇīyaiḥ /",
    "T06bsa034_u:3375": " itīyamucyate āśayasampat /",
    "T06bsa034_u:3376": " (Dutt 126)",
    "T06bsa034_u:3377": " pūrvahetusaṃpat katamā /",
    "T06bsa034_u:3378": " yathāpi tadbodhisattvaḥ pūrvamanyāsu jātiṣu kṛtapuṇyo bhavati kṛtakuśalamūlo yenaitarhi svayañca na vihanyate covarapiṇḍapātaśayanāsanaglānapratyayabhaiṣajyapariṣkāraiḥ",
    "T06bsa034_u:3379": " anyeṣāmapi pratibalo bhavati saṃvibhāgakriyāyaiḥ /",
    "T06bsa034_u:3380": " itīyaṃ bodhisattvasya pūrvahetusampadveditavyā /",
    "T06bsa034_u:3381": " ābhistisṛbhiḥ saṃpattibhiḥ samanvāgato vinaye śikṣāprayukto bodhisattvaḥ sukhaṃ sparśaṃ viharati /",
    "T06bsa034_u:3382": " etadviparyayāttisṛbhirvipattibhiḥ samanvāgato duḥkhaṃ saṃsparśaṃ viharatīti veditavyam /",
    "T06bsa034_u:3383": " idaṃ tāvadbodhisattvasya samāsavyāsataḥ sarvaśīlamityucyate gṛhipakṣagataṃ pravrajitapakṣagatañca /",
    "T06bsa034_u:3384": " asyaiva ca sarvaśīlasya pravibhāgastadanyānyapi duṣkaraśīlādīni veditavyāni /",
    "T06bsa034_u:3385": " tatra katamadbodhisattvasya duṣkaraśīlam /",
    "T06bsa034_u:3386": " tat trividhaṃ draṣṭavyam /",
    "T06bsa034_u:3387": " mahābhogasya bodhisattvasya mahatyaiśvaryādhipatye vartamānasya prahāya bhogān prahāya mahadaiśvaryādhipatyaṃ śīlasaṃvarasamādānaṃ bodhisattvasya duṣkaraśīlamityucyate /",
    "T06bsa034_u:3388": " kṛcchrāpanno 'pi ca bodhisattvaḥ samāttaśīlaḥ āprāṇairvipadyamānastacchīlasaṃvarasamādānaṃ na chidrīkaroti /",
    "T06bsa034_u:3389": " kutaḥ punarvipādayiṣyati /",
    "T06bsa034_u:3390": " idaṃ bodhisattvasya dvitīya duṣkaraśīlamityucyate /",
    "T06bsa034_u:3391": " tathā tathā bodhisattvaḥ sarvācāravihāramanasikāreṣūpasthitasmṛtirapramatto bhavati /",
    "T06bsa034_u:3392": " yathā yāvajjīvena [api] pratanukāmapyāpatiṃ nāpadyate na śīle ca skhalati kutaḥ punargurvīm /",
    "T06bsa034_u:3393": " idaṃ bodhisattvasya tṛtīyaṃ duṣkaraśīlamityucyate /",
    "T06bsa034_u:3394": " tatra katamadbodhisattvasya sarvatomukha śīlam /",
    "T06bsa034_u:3395": " taccaturvidhaṃ draṣṭavyam /",
    "T06bsa034_u:3396": " samāttaṃ prakṛtiśīlamabhyastamupāyayuktañca /",
    "T06bsa034_u:3397": " tatra samāttaṃ śīlaṃ yena trividhamapi bodhisattvaśīlasaṃvarasamādānaṃ kṛtaṃ bhavati saṃvaraśīlasya kuśalasaṃgrāhaka[śīlasya] sattvārthakriyāśīlasya ca /",
    "T06bsa034_u:3398": " tatra prakṛtiśīlaṃ yadgotrasthasyaiva bodhisattvasya prakṛtibhadratayaiva santānasya pariśuddhaṃ kāyavākkarma pravartate /",
    "T06bsa034_u:3399": " (Dutt 127)",
    "T06bsa034_u:3400": " tatrābhyastaṃ śīlaṃ yena bodhisattvena pūrvamanyāsu jātiṣu trividhamapi yathānirdiṣṭaṃ śīlamabhyastaṃ bhavati /",
    "T06bsa034_u:3401": " sa tena pūrvahetubalādhānena [na] sarveṇa sarvaṃ pāpasamacāreṇa ramate /",
    "T06bsa034_u:3402": " pāpādudvijate /",
    "T06bsa034_u:3403": " kuśalasamācāre ramate /",
    "T06bsa034_u:3404": " kuśalasamācāramevābhilaṣati /",
    "T06bsa034_u:3405": " tatredamupāyayuktaṃ śīlaṃ yaccatvāri saṃgrahavastūni niśritya bodhisattvasya sattveṣu kuśalaṃ kāyavakkarma pravartate /",
    "T06bsa034_u:3406": " tatra katamadbodhisattvasya satpuruṣaśīlam /",
    "T06bsa034_u:3407": " tatpañcavidhaṃ veditavyam /",
    "T06bsa034_u:3408": " iha bodhisattvaḥ svayañca śīlavān bhavati /",
    "T06bsa034_u:3409": " parāṃśca śīle samādāpayati /",
    "T06bsa034_u:3410": " śīlasya /",
    "T06bsa034_u:3411": " ca varṇaṃ bhāṣate /",
    "T06bsa034_u:3412": " sahadhārmikañca dṛṣṭvā sumanā bhavati /",
    "T06bsa034_u:3413": " āpattiṃ cāpanno yathādharma pratikaroti /",
    "T06bsa034_u:3414": " tatra katamadbodhisattvasya sarvākāraṃ śīlam /",
    "T06bsa034_u:3415": " tat ṣaḍvidhaṃ saptavidhaṃ caikadhyamabhisaṃkṣipya trayodaśavidhaṃ veditavyam /",
    "T06bsa034_u:3416": " mahābodhau pariṇamitam /",
    "T06bsa034_u:3417": " vistīrṇaśikṣāpadaparigṛhītattvād viśadam /",
    "T06bsa034_u:3418": " kāmasukhallikātmaklamathāntadvayavivarjitattvādanavadyapramodasthānīyam /",
    "T06bsa034_u:3419": " yāvajjīvenāpi śikṣāpratyākhyānāt sātatyam /",
    "T06bsa034_u:3420": " sarvalābhasatkāraparapravādikleśopakleśairanabhibhavanīyatvādahāryatvād dṛḍham /",
    "T06bsa034_u:3421": " śīlālaṅkārasaṃyuktaṃ ca /",
    "T06bsa034_u:3422": " śīlālaṅkāro veditavyastadyathā śrāvakabhūmau prāṇātipātādiviratyā /",
    "T06bsa034_u:3423": " nivṛttiśīlam /",
    "T06bsa034_u:3424": " kuśalasaṃgrahāt sattvārthakaraṇācca pravṛttiśīlam /",
    "T06bsa034_u:3425": " pravṛttinivṛttiśīlānurakṣaṇādārakṣakaṃ śīlam /",
    "T06bsa034_u:3426": " mahāpuruṣalakṣaṇavaipākyaṃ śīlam /",
    "T06bsa034_u:3427": " adhicittavaipākyam /",
    "T06bsa034_u:3428": " iṣṭa gativaipākyam /",
    "T06bsa034_u:3429": " sattvārthakriyā vaipākyaṃ ceti /",
    "T06bsa034_u:3430": " tatra katamadbodhisattvasya vighātārthikaśīlam /",
    "T06bsa034_u:3431": " tadaṣṭavidhaṃ veditavyam /",
    "T06bsa034_u:3432": " iha bodhisattvaḥ svayamevaivamanucintayati /",
    "T06bsa034_u:3433": " yathāhamarthī [jīvitena] na me kaścijjīvatād vyaparopayet /",
    "T06bsa034_u:3434": " adattamādadyāt kāmeṣu mithyācaret mṛṣāvācaṃ bhāṣeta paiśunyaṃ pāruṣyaṃ sabhinnapralāpaṃ kuryāt pāṇiloṣṭatāḍana saṃsparśaiścāniṣṭairvihiṃsāsaṃsparśaiḥ samudācarediti /",
    "T06bsa034_u:3435": " tasya me evamarthinaḥ sa cet pare viparyayeṇa samudācareyuḥ tena me syādvidhātastanme syādamanāpam /",
    "T06bsa034_u:3436": " paro 'pyarthino yathā 'smākaṃ pare na jīvitadvyaparopayeyurvistareṇa yāvanna vihiṃsāsasparśai samudācareyuriti /",
    "T06bsa034_u:3437": " (Dutt 128) teṣāmapyevamarthināṃ sa cedahaṃ viparyayeṇa samudācareyaṃ tena te syurvighātinastatteṣāṃ syādamanāpam /",
    "T06bsa034_u:3438": " iti yanmama pareṣāñcāmanāpaṃ so 'haṃ kiṃ tena parān samudācariṣyāmi /",
    "T06bsa034_u:3439": " iti pratisaṃkhyāya bodhisattvo jīvitahetorapi parānaṣṭavidhenāmanāpena na samudācarati /",
    "T06bsa034_u:3440": " idaṃ bodhisattvasyāṣṭākāraṃ vighātārthikaśīlamityucyate /",
    "T06bsa034_u:3441": " tatra katamadbodhisattvasyehāmutra sukhaṃ śīlam /",
    "T06bsa034_u:3442": " tannavavidhaṃ draṣṭavyam /",
    "T06bsa034_u:3443": " iha bodhisattvaḥ sattvānāṃ pratiśeddhavyāni sthānāni pratiṣedhayati /",
    "T06bsa034_u:3444": " abhyanujñeyāni sthānānyabhyanujānāti /",
    "T06bsa034_u:3445": " saṃgrahītavyān sattvān saṃgṛhṇāti /",
    "T06bsa034_u:3446": " nigṛhītavyān sattvān nigṛhṇāti /",
    "T06bsa034_u:3447": " tatra bodhisattva ya yatkāyavākkarmapariśuddhaṃ pravartate /",
    "T06bsa034_u:3448": " idaṃ tāvaccaturvidhaṃ śīlam /",
    "T06bsa034_u:3449": " punaranyaddānasahagataṃ śīlaṃ kṣāntisahagataṃ [vīryasahagataṃ] dhyānasahagataṃ prajñāsahagatañca pañcavidham /",
    "T06bsa034_u:3450": " tadetadaikadhyamabhisaṃkṣipya navākāraṃ śīlaṃ bhavati /",
    "T06bsa034_u:3451": " tasya ca bodhisattvasya pareṣāñca dṛṣṭadharmasaṃparāyasukhāya saṃvartate /",
    "T06bsa034_u:3452": " tasmādihāmutra sukhamityucyate /",
    "T06bsa034_u:3453": " tatra viśuddhaṃ śīlaṃ bodhisattvasya katamat /",
    "T06bsa034_u:3454": " taddaśavidhaṃ veditavyam /",
    "T06bsa034_u:3455": " ādita eva sugṛhīta bhavati śrāmaṇyasabodhikāmatayā na jīvikānimittam /",
    "T06bsa034_u:3456": " nātilīnaṃ bhavati vyatikrame mandakaukṛtyāpagatatvāt /",
    "T06bsa034_u:3457": " nātisṛtaṃ bhavatyasthānakaukṛtyāpagatatvāt /",
    "T06bsa034_u:3458": " kausīdyāpagataṃ bhavati nidrāsukhapārśvasukhaśayanasukhāsvīkaraṇatayā rātriṃdivaṃ kuśalapakṣābhiyogācca /",
    "T06bsa034_u:3459": " apramādaparigṛhītaṃ bhavati /",
    "T06bsa034_u:3460": " pūrvavat pañcāṅgāpramādapratiniṣevaṇatayā /",
    "T06bsa034_u:3461": " samyakpraṇihitaṃ bhavati lābhasatkāragardhavigamāt devatvāya praṇidhāya brahmacaryāvāsānābhyupagamācca /",
    "T06bsa034_u:3462": " ācārasapattyā parigṛhītamīryāpathetikaraṇīyakuśalapakṣaprayogeṣu susampannapratirūpakāyavāk samudācāratayā /",
    "T06bsa034_u:3463": " ājīvasampattyā parigṛhītaṃ kuhanādisarvamithyājīvakarakadoṣavivarjitatayā /",
    "T06bsa034_u:3464": " antadvayavivarjita kāmasukhallikātmakaklamathānuyogavivarjitatvāt /",
    "T06bsa034_u:3465": " nairyāṇika sarvatīrthikadṛṣṭivivarjitatayā /",
    "T06bsa034_u:3466": " samādānāparibhraṣṭaṃ śīlaṃ bodhisattvānāmachidrīkaraṇāvipādanatayā /",
    "T06bsa034_u:3467": " ityetaddaśākāra śīlaṃ bodhisattvānāṃ viśuddhamityucyate /",
    "T06bsa034_u:3468": " ityeṣa bodhisattvasya mahān śīlaskandho mahābodhiphalodayo yamāśritya (Dutt 129)",
    "T06bsa034_u:3469": " bodhisattvaḥ śīlapāramitāṃ paripūrayitvā anuttarāṃ samyaksaṃbodhimabhisambudhyate /",
    "T06bsa034_u:3470": " yāvacca nābhisabudhyate tāvadayamasminnaprameye bodhisattvaśīlaskandhe śikṣamāṇaḥ pañcānuśaṃsān pratilabhate /",
    "T06bsa034_u:3471": " buddhaiḥ samanvāhriyate /",
    "T06bsa034_u:3472": " mahāprāmodyasthitaḥ kālaṃ karoti /",
    "T06bsa034_u:3473": " kāyasya ca bhedāttatropapadyate yatrāsya samānādhikaśīlā bodhisattvāḥ sabhāgāḥ sahadhārmikāḥ kalyāṇamitrabhūtā bhavanti /",
    "T06bsa034_u:3474": " aparimāṇena puṇyaskandhena śīlapāramitāparipūrakeṇa samanvāgato bhavati /",
    "T06bsa034_u:3475": " dṛṣṭe dharme samparāye 'pi prakṛtiśīlatāṃ śīlatanmayatāṃ pratilabhate /",
    "T06bsa034_u:3476": " sarvañcaitacchīlaṃ yathānirdiṣṭaṃ svabhāvaśīlādikaṃ navākāraṃ trividhena śīlena saṃgṛhītaṃ veditavyam /",
    "T06bsa034_u:3477": " saṃvaraśīlena kuśaladharmamaṃgrāhakeṇa sattvārthakriyāśīlena ca /",
    "T06bsa034_u:3478": " tatpunastrividhaṃ śīlaṃ samāsato bodhisattvasya trīṇi kāryāṇi karoti /",
    "T06bsa034_u:3479": " saṃvaraśīlaṃ cittasthitaye saṃvartate /",
    "T06bsa034_u:3480": " kuśaladharmasaṃgrāhakamātmano buddhadharmaṃparipākāya saṃvartate /",
    "T06bsa034_u:3481": " sattvārthakriyāśīlaṃ sattvaparipākāya saṃvartate /",
    "T06bsa034_u:3482": " etāvacca bodhisattvasya sarvaṃ karaṇīyaṃ bhavati /",
    "T06bsa034_u:3483": " yaduta dṛṣṭadharmasukhavihārāya cittasthitiḥ /",
    "T06bsa034_u:3484": " aklāntakāyacittasya ca buddhadharmaparipākaḥ sattvaparipākaśca /",
    "T06bsa034_u:3485": " etāvadbodhisattvaśīlam /",
    "T06bsa034_u:3486": " etāvān bodhisattvaśīlānuśaṃsaḥ /",
    "T06bsa034_u:3487": " etāvat bodhisattvaśīlakāryaṃ nāta uttari nāto bhūyaḥ /",
    "T06bsa034_u:3488": " yatrātītā bodhisattvā mahābodhikāmāḥ śikṣitavantaḥ /",
    "T06bsa034_u:3489": " anāgatā api śikṣiṣyante /",
    "T06bsa034_u:3490": " vartamānā api daśasu dikṣvanantāparyantesu /",
    "T06bsa034_u:3491": " lokadhātuṣu śikṣante",
    "T06bsa034_u:3492": " iti bodhisattvabhūmāvādhāre yogasthāne daśamaṃ śīlapaṭalam /",
    "T06bsa034_u:3493": " (Dutt 130)",
    "T06bsa034_u:3494": " Kṣāntipaṭalam (Chapter 1.11)",
    "T06bsa034_u:3495": " uddānaṃ pūrvadveditavyaṃ tadyathā śīlapaṭale /",
    "T06bsa034_u:3496": " tatra katamā bodhisattvasya svabhāvakṣāntiḥ /",
    "T06bsa034_u:3497": " yā pratisaṃkhyānabalasanniśrayeṇa vā prakṛtyā vā parāpakārasya marṣaṇā sarveṣāñca marṣaṇā sarvasya ca marṣaṇā nirāmiṣeṇa ca cittena kevalayā karuṇayā [marṣaṇā] /",
    "T06bsa034_u:3498": " ayaṃ samāsato bodhisattvasya kṣāntisvabhāvo veditavyaḥ /",
    "T06bsa034_u:3499": " tatra katamā bodhisattvasya sarvā kṣāntiḥ /",
    "T06bsa034_u:3500": " yā dvividhā draṣṭavyā /",
    "T06bsa034_u:3501": " gṛhipakṣāśritā pravrajitapakṣāśritā ca /",
    "T06bsa034_u:3502": " sā punarubhayapakṣāśritāpi trividhā veditavyā /",
    "T06bsa034_u:3503": " parāpakāramarpaṇā-kṣāntiḥ /",
    "T06bsa034_u:3504": " duḥkhādhivāsanā-kṣāntiḥ /",
    "T06bsa034_u:3505": " dharmanidhyānādhimokṣa kṣāntiñca /",
    "T06bsa034_u:3506": " tatra kathaṃ bodhisattvaḥ parāpakāraṃ marṣayati kṣamate /",
    "T06bsa034_u:3507": " iha bodhisattvastīvre nirantare citre dīrghakālikea 'pi parāpakāraje duḥkhe sammukhībhūte idaṃ pratisaṃśikṣate /",
    "T06bsa034_u:3508": " svakarmāparādha eṣa me /",
    "T06bsa034_u:3509": " yenāhaṃ svayaṃkṛtasyāśubhasya karmaṇo duḥkhamīdṛśaṃ phalaṃ pratyanubhavāmi /",
    "T06bsa034_u:3510": " duḥkhena cāhamanarthī /",
    "T06bsa034_u:3511": " iyañcākṣāntirāyatyāṃ puranapi me duḥkhahetusthānīyā /",
    "T06bsa034_u:3512": " so 'hametadduḥkhahetubhūtaṃ dharmaṃ samādāya varteyam /",
    "T06bsa034_u:3513": " yaddhā yanmamaivāniṣṭaṃ tenāhamātmanaivātmānaṃ sayojayeyam /",
    "T06bsa034_u:3514": " ata ātmana eva me 'pakṛtaṃ syāt /",
    "T06bsa034_u:3515": " na tathā pareṣām /",
    "T06bsa034_u:3516": " svabhāvataśca duḥkhaprakṛtikā eveme sarvasaṃskārāḥ svaparasāntānikāḥ /",
    "T06bsa034_u:3517": " tatpare tāvadajñāḥ ye asmākaṃ prakṛtiduḥkhitānāṃ bhūyo duḥkhamupasaṃharanti /",
    "T06bsa034_u:3518": " asmākaṃ tu vijñānāṃ satāṃ na pratirūpaṃ syādyadvayamapi pareṣāṃ prakṛtiduḥkhitānāṃ bhūyo duḥkhamupasaṃharemaḥ /",
    "T06bsa034_u:3519": " bhūyo 'pi cātmārthe tāvatprayuktānāṃ śrāvakāṇāmakṣāntirna yuktarūpā syāt svapareṣāṃ duḥkhajanikā /",
    "T06bsa034_u:3520": " prāgevāsmākaṃ tu parārthaprayuktānām /",
    "T06bsa034_u:3521": " idaṃ pratisaṃkhyāya sa (Dutt 131)",
    "T06bsa034_u:3522": " bodhisattvaḥ pañcākārāṃ saṃjñāṃ bhāvayan mitrāmitrodāsīnebhyaḥ hīnatulyaviśiṣṭebhyaḥ sukhitaduḥkhitebhyo guṇadoṣayuktebhyaśca sattvebhyaḥ sarvāpakārāṃstitikṣate",
    "T06bsa034_u:3523": " pañca saṃjñāḥ katamāḥ /",
    "T06bsa034_u:3524": " pūrvajanmasuhṛtsaṃjñā /",
    "T06bsa034_u:3525": " dharmamātrānusāriṇīsaṃjñā [anityasaṃjñā] duḥkhasaṃjñā /",
    "T06bsa034_u:3526": " parigrahasaṃjñā ceti /",
    "T06bsa034_u:3527": " kathañca bodhisattvo 'pakāriṣu sattveṣu suhṛtsaṃjñāṃ bhāvayati /",
    "T06bsa034_u:3528": " iha bodhisattva idaṃ pratisaṃśikṣate /",
    "T06bsa034_u:3529": " nāsau sattvaḥ sulabharūpo yo me na dīrghasyādhvano 'tyayāt pūrvamanyāsu jātiṣu mātā vābhūt pitā vā bhrātā vā bhaginī vā ācāryo vā upādhyāyo vā gururvā gurusthānīyo vā /",
    "T06bsa034_u:3530": " tasyaivaṃ yoniśo manasikurvataḥ pratyarthikasaṃjñā apakāriṣu sattveṣu antardhīyate suhṛtsaṃjñā ca saṃtiṣṭhate /",
    "T06bsa034_u:3531": " sa tāṃ suhṛtsaṃjñāṃ niśrityāpakārān marṣayati kṣamate /",
    "T06bsa034_u:3532": " kathañca bodhisattvaḥ apakāriṣu sattveṣu dharmamātrānusāriṇīṃ saṃjñāṃ bhāvayati /",
    "T06bsa034_u:3533": " iha bodhisattva idaṃ pratiṣaṃśikṣate /",
    "T06bsa034_u:3534": " pratyayādhīnamidaṃ saṃskāramātraṃ dharmamātram /",
    "T06bsa034_u:3535": " nāstyatra kaścidātmā vā sattvo vā jīvo vā janturvāya ākrośedroṣayettāḍayed bhaṇḍayet paribhāṣeta vā yo vā punarākruśyeta vā roṣyeta vā tāḍayeta vā bhaṇḍayeta vā paribhāṣyeta vā /",
    "T06bsa034_u:3536": " tasyaivaṃ yoniśo manasikurvataḥ sattvasaṃjñā cāntardhīyate /",
    "T06bsa034_u:3537": " dharmamātrasaṃjñā ca saṃtiṣṭhate /",
    "T06bsa034_u:3538": " sa tāṃ dharmamātrasaṃjñāniścitya pratiṣṭhāpya parataḥ sarvāpakārān marṣayati kṣamate /",
    "T06bsa034_u:3539": " kathañca bodhisattvo 'pakāriṣu sattveṣu anityasaṃjñāṃ bhāvayati /",
    "T06bsa034_u:3540": " iha bodhisattva idaṃ pratisaṃśikṣate /",
    "T06bsa034_u:3541": " ye kecit sattvā jātā bhūtāḥ sarve te anityā maraṇadharmāṇaḥ /",
    "T06bsa034_u:3542": " eṣa ca paramaḥ pratyatakāro yaduta jīvitādvayaparopaṇam /",
    "T06bsa034_u:3543": " evañca prakṛttyā maraṇadharmakeṣvanityeṣu sattveṣu na pratirūpaṃ syādvijñapuruṣasya",
    "T06bsa034_u:3544": " kaluṣamapi tāvaccittamutpādayituṃ prāgeva pāṇinā vā prahartuṃ loṣṭena vā daṇḍena",
    "T06bsa034_u:3545": " vā prāgeva sarveṇa sarvaṃ jīvitādvyaparopayitum /",
    "T06bsa034_u:3546": " tasyaivaṃ yoniśo manasi kurvataḥ nityasārasajñā ca prahīyate /",
    "T06bsa034_u:3547": " anityāsārasaṃjñā ca saṃtiṣṭhate /",
    "T06bsa034_u:3548": " sa tāmapi anityāsārasaṃjñāṃ niśritya sarvāpakārān marṣayati kṣamate /",
    "T06bsa034_u:3549": " kathañca bodhisattvaḥ apakāriṣu sattveṣu duḥkhasaṃjñāṃ bhāvayati /",
    "T06bsa034_u:3550": " iha bodhisattvo ye tāvat sattvā mahatyāmapi sampadi vartante tānapi tisṛbhiḥ (Dutt 132)",
    "T06bsa034_u:3551": " duḥkhatābhiranuṣaktān paśyati- saṃskāraduḥkhatayā vipariṇāmaduḥkhatayā duḥkhaduḥkhatayā ca prāgeva vipattisthitān /",
    "T06bsa034_u:3552": " sa evaṃ paśyannidaṃ pratisaṃśikṣate /",
    "T06bsa034_u:3553": " evaṃ sadā duḥkhānugatānāṃ sattvānāṃ duḥkhāpakarṣaṇāyāsmābhirvyāyacchitavyaṃ na duḥkhopasaṃhārāya /",
    "T06bsa034_u:3554": " tasyaivaṃ yoniśo manasi kurvataḥ sukhasaṃjñā prahīyate duḥkhasaṃjñā cotpadyate /",
    "T06bsa034_u:3555": " sa tāṃ duḥkhasaṃjñāṃ niśritya pareṣāṃ sarvāpakārān marṣayati kṣamate /",
    "T06bsa034_u:3556": " kathañca bodhisattvo 'pakāriṣu sattveṣu parigrahasaṃjñāṃ bhāvayati /",
    "T06bsa034_u:3557": " iha bodhisattva idaṃ pratisaṃśikṣate /",
    "T06bsa034_u:3558": " mayā khalu sarvasattvā bodhāya cittamutpādayatā kaḍatrabhāvena parigṛhītāḥ /",
    "T06bsa034_u:3559": " sarvasattvānāṃ mayārthaḥ karaṇīya iti /",
    "T06bsa034_u:3560": " tanna me pratirūpaṃ syādyadahamevaṃ sarvasattvānupādāyaiṣāmarthaṃ kariṣyāmītyanarthameva kuryāmapakāramamarṣayan /",
    "T06bsa034_u:3561": " tasyaiva yāniśo manasi kurvataḥ apakāriṣu sattveṣu parasaṃjñā prahīyate /",
    "T06bsa034_u:3562": " parigrahasaṃjñā ca saṃtiṣṭhate /",
    "T06bsa034_u:3563": " sa tāṃ parigrahasajñāṃ niśritya pareṣāṃ sarvāpakārān marṣayati kṣamate /",
    "T06bsa034_u:3564": " kṣāntiḥ katamā /",
    "T06bsa034_u:3565": " yanna kupyati na pratyapakāraṃ karoti /",
    "T06bsa034_u:3566": " nāpyanuśayaṃ vahati /",
    "T06bsa034_u:3567": " iyamucyate kṣāntiḥ /",
    "T06bsa034_u:3568": " tatra bodhisattvasya duḥkhādhivāsanākṣāntiḥ katamā /",
    "T06bsa034_u:3569": " iha bodhisattva idaṃ pratisaṃśikṣate /",
    "T06bsa034_u:3570": " mayā khalu pūrva kāmacaryāsu vartamānena kāmānparyeṣatā pratisaṃkhyāya duḥkhahetutayā",
    "T06bsa034_u:3571": " duḥkhātmakānāṃ kāmānāmarthe prabhūtāni tīvrāṇi duḥkhāni abhyupagatāni adhivāsitānyanubhūtāni",
    "T06bsa034_u:3572": " kṛṣivaṇijyā rājapauruṣyaprayuktena /",
    "T06bsa034_u:3573": " evaṃ tadvayarthaṃ duḥkhasyaivārthe mayā mahad duḥkhamabhyupagataṃ pratisaṃkhyāyājñānadoṣeṇa /",
    "T06bsa034_u:3574": " sāṃprataṃ tu mama sukhāhārake kuśale prayuktasya [pratisaṃkhyāya] tataḥ koṭīśatasahasraguṇasya duḥkhasyādhivāsanābhyupagamaḥ pratirūpaḥ syāt",
    "T06bsa034_u:3575": " prāgeva tato nyūnasya /",
    "T06bsa034_u:3576": " evaṃ yoniśo manasi kurvan bodhāya prayukto bodhisattvaḥ sarvavastukaṃ duḥkhamadhivāsayati /",
    "T06bsa034_u:3577": " sarvavastukaṃ duḥkhaṃ katamat /",
    "T06bsa034_u:3578": " tatsamāsataḥ aṣṭākāraṃ veditavyam /",
    "T06bsa034_u:3579": " sanniśrayādhiṣṭhānaṃ lokadharmādhiṣṭhānam īryāpathādhiṣṭhānaṃ dharmaparigrahādhiṣṭhāna",
    "T06bsa034_u:3580": " bhikṣākavṛttādhiṣṭhānam abhiyogaklamādhiṣṭhānaṃ sattvārthakriyādhiṣṭhānam itikaraṇīyādhiṣṭhānañceti /",
    "T06bsa034_u:3581": " (Dutt 133)",
    "T06bsa034_u:3582": " catvāraḥ sanniśrayāḥ /",
    "T06bsa034_u:3583": " yānāśritya svākhyāte dharmavinaye pravrajyā-upasampadbhikṣubhāvaḥ /",
    "T06bsa034_u:3584": " tadyathā cīvaraṃ piṇḍapātaḥ śayanāsanaṃ glānapratyayabhaiṣajyapariṣkārāśca /",
    "T06bsa034_u:3585": " tairbodhisattvo lūhaiḥ stokairasatkṛtya dhandhañca labdhairnotkaṇṭhyate na paritrasyati nāpi tato nidānaṃ vīryaṃ sraṃsayati /",
    "T06bsa034_u:3586": " evaṃ sanniśrityādhiṣṭhānaṃ duḥkhamadhivāsayati /",
    "T06bsa034_u:3587": " nava lokadharmāḥ /",
    "T06bsa034_u:3588": " alābhaḥ ayaśo nindā duḥkhaṃnāśadharmakasya nāśaḥ kṣayadharmakasya kṣayaḥ jarādharmakasya jarā vyādhidharmakasya vyādhiḥ maraṇadharmakasya maraṇam",
    "T06bsa034_u:3589": " eṣāṃ lokadharmāṇāṃ samastavyastānām āpatanāt sammukhībhāvāt yadduḥkhamutpadyate tallokadharmādhiṣṭhānamityucyate /",
    "T06bsa034_u:3590": " tenāpi spṛṣṭo bodhisattvo na tannidānaṃ vīryaṃ sraṃsayati pratisaṃkhyāyodvahate adhivāsayati /",
    "T06bsa034_u:3591": " catvāra īryāpathāḥ /",
    "T06bsa034_u:3592": " caṃkramaḥ sthānaṃ niṣadyā śayyā ca /",
    "T06bsa034_u:3593": " tatra bodhisattvaḥ caṃkramaniṣadyābhyāṃ divārātrau vā āvaraṇīyebhyo dharmebhyaścittaṃ pariśodhayaṃstana nidānaṃ pariśramajaṃ duḥkhamadhivāsayati",
    "T06bsa034_u:3594": " na tvakāle pārśvamanuprayacchati mañce vā pīṭhe vā tṛṇasaṃstare vā parṇasaṃstare vā /",
    "T06bsa034_u:3595": " saptavidho dharmaparigrahaḥ /",
    "T06bsa034_u:3596": " ratnatrayapūjopasthānaṃ gurupūjopasthānaṃ dharmāṇāmudgrahaṇamudgṛhītānāṃ pareṣāṃ",
    "T06bsa034_u:3597": " vistareṇa deśanā vistareṇa svareṇa svādhyāyakriyā ekākino rahogatasya samyak cintanā",
    "T06bsa034_u:3598": " tulanā upaparīkṣaṇā yogamanasikārasaṃgṛhītā śamathavipaśyanā bhāvanā ca /",
    "T06bsa034_u:3599": " asmin saptākāre dharmaparigrahe bodhisattvasya vyāyacchamānasya yad duḥkhamutpadyate tadapyasāvadhivāsayati /",
    "T06bsa034_u:3600": " na ca tannidānaṃ vīryaṃ straṃsayati /",
    "T06bsa034_u:3601": " bhikṣākavṛttamapi saptākāraṃ veditavyam /",
    "T06bsa034_u:3602": " vairūpyābhyupagamaḥ śirastuṇḍamuṇḍanādibhirapahṛtagṛhivyañjanatayā /",
    "T06bsa034_u:3603": " vaivarṇyābhyupagamo vikṛtavivarṇavastradhāraṇatayā /",
    "T06bsa034_u:3604": " ākalpāntarakriyā sarvalaukikapracāreṣu tantritavihāratayā /",
    "T06bsa034_u:3605": " parapratibaddhājīvikā kṛṣyādikarmāntavivarjitasya paralabdhena yātrākalpanatayā /",
    "T06bsa034_u:3606": " yāvajjīvaṃ parataścīvarādiparyeṣaṇā labdhānāṃ sannidhikārāparibhogatayā /",
    "T06bsa034_u:3607": " yāvajjīvaṃ (Dutt 134)",
    "T06bsa034_u:3608": " mānuṣyakebhyaḥ kāmebhya āvaraṇakriyā abrahmacaryamaithunadharmaprativivaraṇatayā /",
    "T06bsa034_u:3609": " yāvajjīvaṃ mānuṣyakebhyo ratikrīḍābhya āvaraṇakiyā naṭanartanakahāsakalāsakādisaṃdarśanaprativiramaṇatayā /",
    "T06bsa034_u:3610": " mitrasuhṛdvayasyaiśca saha hasitakrīḍitaramitaparicārita-prativiramaṇatayā /",
    "T06bsa034_u:3611": " ityevaṃ rūpaṃ kṛcchrasaṃbādhaṃ bhikṣākavṛttamāgamya yadduḥkhamutpadyate tadapi bodhisattvo 'dhivāsayati /",
    "T06bsa034_u:3612": " na ca tannidānaṃ vīyu sraṃsayati /",
    "T06bsa034_u:3613": " kuśalapakṣābhiyuktasyāpi ca bodhisattvasya [ye] pariśramanidānā utpadyante kāyikāḥ klamāḥ caitasikāḥ apyupāyāsā na bodhisattvastannidānaṃ vīryaṃ saṃstrayati /",
    "T06bsa034_u:3614": " sattvārthakarma tvekādaśaprakāraṃ pūrvavadveditavyamu /",
    "T06bsa034_u:3615": " tannidānamapi bodhisattvo duḥkhasamutpannamadhivāsayati /",
    "T06bsa034_u:3616": " na ca tannidānaṃ vīryaṃ straṃsayati /",
    "T06bsa034_u:3617": " itikaraṇīyaṃ pravrajitasya cīvarapātrakarmādi /",
    "T06bsa034_u:3618": " gṛhiṇaḥ punaḥ samyakkṛṣivaṇijyā-rājapauruṣyādi /",
    "T06bsa034_u:3619": " tannidānamapi bodhisattvo duḥkhamadhivāsayati /",
    "T06bsa034_u:3620": " no tu tannidānaṃ vīryaṃ sraṃsayati /",
    "T06bsa034_u:3621": " yatpunarbodhisattvaḥ spṛṣṭaḥ sannanyatamena duḥkhena prayujyata evānuttarāyai samyaksaṃbodhaye /",
    "T06bsa034_u:3622": " na [na] prayujyate /",
    "T06bsa034_u:3623": " prayuktaśca na vivartaṃte /",
    "T06bsa034_u:3624": " avimanaskaścāsaṃkliṣṭacittaḥ prayujyate /",
    "T06bsa034_u:3625": " iyamasyocyate duḥkhādhivāsanākṣāntiḥ /",
    "T06bsa034_u:3626": " tatra katamā bodhisattvasya dharmanidhyānādhimuktikṣāntiḥ /",
    "T06bsa034_u:3627": " iha bodhisattvasya samyagdharmapravicayasuvicāritayā buddhyā aṣṭavidhe adhimuktyadhiṣṭhāne",
    "T06bsa034_u:3628": " adhimuktiḥ susanniviṣṭā bhavati ratnaguṇeṣu tattvārthe buddhabodhisattvānāṃ mahāprabhāve",
    "T06bsa034_u:3629": " hetau phale prāptavye 'rthe ātmanastatprāptyupāye jñeyagocare ca /",
    "T06bsa034_u:3630": " sā punaradhimuktirdvābhyāṃ kāraṇābhyāṃ susanniviṣṭā bhavati /",
    "T06bsa034_u:3631": " dīrghakālābhyāsataśca suviśuddhajñānasamudāgamataśca /",
    "T06bsa034_u:3632": " itīyaṃ bodhisattvānāṃ sarvakṣāntiḥ pakṣadvayamāśritā /",
    "T06bsa034_u:3633": " yāmāśritya duṣkarakṣāntyādivistaravibhāgo bodhisattvānāṃ veditavyaḥ /",
    "T06bsa034_u:3634": " tatra katamā bodhisattvasya duṣkarakṣāntiḥ /",
    "T06bsa034_u:3635": " sā trividhā draṣṭavyā /",
    "T06bsa034_u:3636": " iha bodhisattvo durbalānāṃ sattvānāmantikādapakāraṃ kṣamate /",
    "T06bsa034_u:3637": " iyaṃ prathamā duṣkarakṣāntiḥ /",
    "T06bsa034_u:3638": " prabhurbhūtvā svayaṃ kṣamate /",
    "T06bsa034_u:3639": " iyaṃ dvitīyā duṣkarakṣāntiḥ /",
    "T06bsa034_u:3640": " jātigotranīcatarāṇāñca sattvānāmantikādutkṛṣṭamadhimātramapakāraṃ kṣamate /",
    "T06bsa034_u:3641": " iyaṃ tṛtīyā duṣkarakṣāntiḥ /",
    "T06bsa034_u:3642": " (Dutt 135)",
    "T06bsa034_u:3643": " tatra katamā bodhisattvasya sarvatomukhī kṣāntiḥ /",
    "T06bsa034_u:3644": " sā caturvidhā draṣṭavyā /",
    "T06bsa034_u:3645": " iha bodhisattvo mitrādapyapakāraṃ kṣamate 'mitrādapyudāsīnādapi /",
    "T06bsa034_u:3646": " tebhyaśca tribhyo hīnatulyādhikebhyaḥ kṣamate /",
    "T06bsa034_u:3647": " tatra katamā bodhisattvasya satpuruṣakṣāntiḥ /",
    "T06bsa034_u:3648": " sā pañcavidhā draṣṭavyā /",
    "T06bsa034_u:3649": " iha bodhisattvaḥ ādita eva kṣāntāvanuśaṃsadarśī bhavati /",
    "T06bsa034_u:3650": " kṣamaḥ pudgalaḥ āyattyāmavairabahulo bhavati /",
    "T06bsa034_u:3651": " abhedabahulo bhavati /",
    "T06bsa034_u:3652": " sukhasaumanasyabahulo bhavati /",
    "T06bsa034_u:3653": " avipratisārī kālaṃ karoti /",
    "T06bsa034_u:3654": " kāyasya ca bhedātsugatau svargaloke deveṣūpapadyate /",
    "T06bsa034_u:3655": " iti sa evamanuśaṃsadarśī /",
    "T06bsa034_u:3656": " svayañca kṣamo bhavati /",
    "T06bsa034_u:3657": " parañca kṣāntau samādāpayati /",
    "T06bsa034_u:3658": " kṣamāyāśca varṇaṃ bhāṣate /",
    "T06bsa034_u:3659": " kṣamiṇañca pudgalaṃ dṛṣṭvā sumanasko bhavatyānandījātaḥ /",
    "T06bsa034_u:3660": " tatra katamā bodhisattvasya sarvākārakṣāntiḥ /",
    "T06bsa034_u:3661": " sā ṣaḍvidhā saptavidhā caikadhyamabhisaṃkṣipya trayodaśavidhā veditavyā /",
    "T06bsa034_u:3662": " iha bodhisattvo 'niṣṭavipākamakṣāntiṃ viditvā bhayādapi kṣamate /",
    "T06bsa034_u:3663": " sattveṣu ca dayācittaḥ kāruṇyacitta [snigdhacittaḥ] snehādapi kṣamate /",
    "T06bsa034_u:3664": " anuttarāyāṃ samyaksaṃbodhau tīvracchandaḥ kṣāntipāramitāṃ paripūrayitukāmaḥ kāraṇahetorapi kṣamate /",
    "T06bsa034_u:3665": " kṣāntibalāśca pravrajitā uktā bhagavatā /",
    "T06bsa034_u:3666": " tadanenāpi paryāyeṇa na yuktarūpā samāttaśīlasya pravrajitasyākṣāntiriti dharmasamādānato 'pi kṣamate /",
    "T06bsa034_u:3667": " gotrasampadi pūrvake ca kṣāntyabhyāse vartamāno 'vasthitaḥ prakṛtyāpi kṣamate /",
    "T06bsa034_u:3668": " [niḥ]sattvāṃśca sarvadharmān viditvā nirabhilāpyadharmamātradarśī dharmanidhyānato 'pi kṣamate /",
    "T06bsa034_u:3669": " sarvañcāpakāraṃ kṣamate /",
    "T06bsa034_u:3670": " sarvataśca kṣamate /",
    "T06bsa034_u:3671": " sarvatra ca deśe kṣamate /",
    "T06bsa034_u:3672": " rahasi vā mahājanasamakṣaṃ vā sarvakālañca kṣamate /",
    "T06bsa034_u:3673": " pūrvāhne 'pi madhyāhne 'pi sāyāhne 'pi rātrau ca divā vā 'tī tamapyanāgatamapi pratyutpannamapi glāno 'pi svastho 'pi patito 'pyutthito 'pi",
    "T06bsa034_u:3674": " kāyenāpi kṣamate 'praharaṇatayā /",
    "T06bsa034_u:3675": " vācāpi kṣamate 'manāpavacanāniścāraṇatayā /",
    "T06bsa034_u:3676": " manasāpi kṣamate 'kopyatayā kaluṣāśayādhāraṇatayā ca /",
    "T06bsa034_u:3677": " tatra katamā bodhisattvasya vighātārthikakṣāntiḥ /",
    "T06bsa034_u:3678": " sā 'ṣṭavidhā draṣṭavyā /",
    "T06bsa034_u:3679": " duḥkhitānāṃ yācakānāmantikādyāñcoparodhanakṣāntiḥ /",
    "T06bsa034_u:3680": " raudreṣvadhimātrapāpakarmasu sattveṣu dharmamahākaruṇāṃ niśrityāghātākaraṇa-kṣāntiḥ /",
    "T06bsa034_u:3681": " duḥśīleṣu pravrajiteṣu (Dutt 136)",
    "T06bsa034_u:3682": " dharmamahākaruṇāṃ niśrityāghātākaraṇa-kṣāntiḥ /",
    "T06bsa034_u:3683": " pañcākārā ca vyavasāyasahiṣṇutākṣāntiḥ /",
    "T06bsa034_u:3684": " duḥkhitānāṃ sattvānāṃ duḥkhāpanayanāya vyāyacchataḥ dharmān paryeṣataḥ dharmasyānudharme",
    "T06bsa034_u:3685": " pratipadyabhānasya tāneva dharmān pareṣāṃ vistareṇa saṃprakāśayataḥ sattvakṛtyeṣu",
    "T06bsa034_u:3686": " [sattvakaraṇīyeṣu] ca samyaksahāyībhāvaṃ gacchato yā vyavasāyasahiṣṇutā /",
    "T06bsa034_u:3687": " itīyamaṣṭākārā vighātārthikakṣāntirityucyate /",
    "T06bsa034_u:3688": " yena ca sattvā vidhātinaḥ syuḥ tasya ca kṣāntyā parivarjanāt /",
    "T06bsa034_u:3689": " yena cārthinastasyopasaṃhārāt /",
    "T06bsa034_u:3690": " tatra katamā bodhisattvasya ihāmutrasukhā kṣāntiḥ /",
    "T06bsa034_u:3691": " sā navavidhā dṛṣṭavyā /",
    "T06bsa034_u:3692": " iha bodhisattvaḥ apramatto viharan kuśaleṣu dharmeṣu kṣamo bhavati /",
    "T06bsa034_u:3693": " śītasyoṣṇasya jighatsāpipāsayoḥ daṃśasaṃsparśānāṃ [maśakasaṃsparśānāṃ vātātapayoḥ sarīsṛpasaṃsparśānāṃ] kṣamo bhavati /",
    "T06bsa034_u:3694": " pariśramajanyakāyacittaklamopāyāsasya kṣamo bhavati /",
    "T06bsa034_u:3695": " saṃsārapatitajarāvyādhimaraṇādikānāṃ duḥkhānāṃ sattvānukampāmeva puraskṛtā ityevaṃ",
    "T06bsa034_u:3696": " kṣamo bodhisattva ātmanā ca dṛṣṭe ca dharme sukhasaṃsparśaṃ viharatyavyavakīrṇaḥ",
    "T06bsa034_u:3697": " pāpakairakuśalairdharmaiḥ /",
    "T06bsa034_u:3698": " sāṃparāyikañca sukhahetuṃ samādāya vartate /",
    "T06bsa034_u:3699": " [pareṣāmapi ca sukhahetuṃ samādāya vartate /",
    "T06bsa034_u:3700": " ] pareṣāmapi ca dṛṣṭe dharme saṃparāya sukhāya pratipanno bhavati /",
    "T06bsa034_u:3701": " tasmādiyamihāmutrasukhā kṣāntirityucyate /",
    "T06bsa034_u:3702": " tatra katamā bodhisattvasya viśuddhā kṣāntiḥ /",
    "T06bsa034_u:3703": " sā daśavidhā draṣṭavyā /",
    "T06bsa034_u:3704": " iha bodhisattvaḥ pareṣāmantikādapakāraṃ vighātaṃ vyatikramaṃ labhamāno nāpi pratyapakāraṃ karoti /",
    "T06bsa034_u:3705": " nāpi manasā kupyati /",
    "T06bsa034_u:3706": " nāpi pratyarthikāśayaṃ vahati /",
    "T06bsa034_u:3707": " upakārāya cābhimukho bhavati yathā pūrvaṃ tathā paścānnopakārakriyayā 'pakāramupekṣate",
    "T06bsa034_u:3708": " apakāriṣu ca svayameva saṃjñaptimanuprayacchati na ca khedayitvā pareṣāmantikāt saṃjñaptiṃ",
    "T06bsa034_u:3709": " pratigṛhaṇāti khedito bhavatviti /",
    "T06bsa034_u:3710": " etameva pratyayaṃ kṛtvā akṣāntimārabhya tīvreṇa [hrīvyapatrāpyena] samanvāgato bhavati /",
    "T06bsa034_u:3711": " kṣāntimārabhya tīvreṇa śāstari premagauraveṇa samanvāgato bhavati /",
    "T06bsa034_u:3712": " sattvāviheṭhanatāmārabhya tīvreṇa sattveṣu karuṇāśayena sanvāgato bhavati /",
    "T06bsa034_u:3713": " sarveṇa vā sarvamakṣāntidharmasahāyaṃ prahāya kāmavītarāgo bhavati /",
    "T06bsa034_u:3714": " sarveṇa ebhirdaśabhirākārairbodhisattvasya kṣāntiviśuddhā veditavyā nirmalā /",
    "T06bsa034_u:3715": " (Dutt 137)",
    "T06bsa034_u:3716": " ityetāṃ svabhāva-[kṣāntyādikaṃ viśuddha-]kṣāntiparyavasānāṃ kṣāntiṃ vipulāmapramāṇāṃ mahābodhiphalo[dayāṃ] niśritya bodhisattvo 'nuttarāṃ samyaksaṃbodhimabhisaṃbudhyate",
    "T06bsa034_u:3717": " iti bodhisattvabhūmāvādhāre yogasthāne ekādaśamaṃ kṣāntipaṭalaṃ samāptam /",
    "T06bsa034_u:3718": " (Dutt 138)",
    "T06bsa034_u:3719": " Vīryaṃpaṭalam (Chapter 1.12)",
    "T06bsa034_u:3720": " uddānaṃ pūrvavadveditavyama /",
    "T06bsa034_u:3721": " tatra katamadbodhisattvasya svabhāvavīryam /",
    "T06bsa034_u:3722": " yo bodhisattvasya cittābhyutsāho 'prameyakuśaladharmasaṃgrahāya sattvārthakriyāyai /",
    "T06bsa034_u:3723": " uttaptaśca niśchidraścāviparyastaśca tatsamutthitaśca kāyavāṅmanaḥ parispandaḥ /",
    "T06bsa034_u:3724": " ayaṃ bodhisattvasya vīryasvabhāvo veditavyaḥ /",
    "T06bsa034_u:3725": " tatra katamadbodhisattvasya sarvavīryaṃm /",
    "T06bsa034_u:3726": " tatsamāsato dvividhaṃ veditavyam /",
    "T06bsa034_u:3727": " gṛhipakṣāśritaṃ pravrajitapakṣāśritañca /",
    "T06bsa034_u:3728": " tatpunarubhayapakṣāśritamapi trividhaṃ veditavyam /",
    "T06bsa034_u:3729": " sannāhavīryaṃ kuśaladharmasaṃgrāhakaṃ sattvārthakriyāyai ca /",
    "T06bsa034_u:3730": " tatredaṃ bodhisattvasya sannāhavīryam /",
    "T06bsa034_u:3731": " iha bodhisattvaḥ pūrvameva vīryārambhaprayogādevaṃ cetaso 'bhyutsāhapūrvakaṃ sannāhaṃ sannahyate /",
    "T06bsa034_u:3732": " sa cedahamekasattvasyāpi duḥkhavimokṣahetormahākalpasahasratulyai rātrindivasairnaṃrakavāsenaiva",
    "T06bsa034_u:3733": " nānyagativāsena yāvatā kālena bodhisattvā anuttarāṃ samyaksaṃbodhimabhisaṃbudhyante",
    "T06bsa034_u:3734": " tenaiva koṭīniyutaśatasahasraguṇitena kālenāhamanuttarāṃ samyaksaṃbodhimāsādayeyam /",
    "T06bsa034_u:3735": " tathāpi cotsaheyam /",
    "T06bsa034_u:3736": " na nānuttarāyāḥ samyaksaṃbodherarthena prayujyeyam /",
    "T06bsa034_u:3737": " na ca prayukta-vīryaṃ saṃsrayeyam /",
    "T06bsa034_u:3738": " prāgeva nyūnatareṇa kālena tanutareṇa ca duḥkhena /",
    "T06bsa034_u:3739": " idamevaṃrūpaṃ bodhisattvasya sannāhavīryam /",
    "T06bsa034_u:3740": " yo bodhisattvaḥ evarūpe bodhisattvānāṃ sannāhavīrye 'dhimuktimātrakaṃ prasādamātrakamapyutpādayet",
    "T06bsa034_u:3741": " so 'pi tāvadbodhisattvo dhīro 'pramāṇasya bodhāya vīryārambhasya dhātuṃ paripoṣayet /",
    "T06bsa034_u:3742": " prāgeva yo bodhisattvaḥ īdṛśenaiva sannāhavīryeṇa samanvāgataḥ syāt na ca punastasya",
    "T06bsa034_u:3743": " bodhisattvasya bodherarthe sattvānāmarthāya kiñcidasti duṣkaraṃ karaṇīyaṃ karma yatrāsya",
    "T06bsa034_u:3744": " bodhisattvasya saṃkoco vā syāt cetaso duṣkaraṃ vā kartum /",
    "T06bsa034_u:3745": " tatra katamadbodhisattvānāṃ kuśaladharmasaṃgrāhakaṃ vīryam /",
    "T06bsa034_u:3746": " yadvīryaṃ dānapāramitāprāyogikaṃ dānapāramitāsamudāgamāya yadvīryaṃ śīlakṣāntivīryadhyānaprajñāpāramitāprāyogikaṃ (Dutt 139)",
    "T06bsa034_u:3747": " yāvatprajñāpāramitāsamudāgamāya /",
    "T06bsa034_u:3748": " tatpunaḥ samāsataḥ saptākāraṃ veditavyam /",
    "T06bsa034_u:3749": " acalaṃ sarvakalpavikalpakleśopakleśaparapravādiduḥkhasaṃsparśairavicālyatvāt /",
    "T06bsa034_u:3750": " gāḍhaṃ satkṛtya prayogitvāt /",
    "T06bsa034_u:3751": " aprameyaṃ sarvavidyāsthānasamudāgamapratyupasthānatvāt /",
    "T06bsa034_u:3752": " upāyaprayuktaṃ prāptavyasyārthasyāviparītamārgā nugatatvāt samatāprativedhācca /",
    "T06bsa034_u:3753": " samyagvīryamarthopasaṃhitasya prāptavyasyārthasya prāptaye praṇihitatvāt /",
    "T06bsa034_u:3754": " pratataṃ sātatyaprayogitvāt /",
    "T06bsa034_u:3755": " vigatamānaṃ tena vīryārambheṇānunnamanāt /",
    "T06bsa034_u:3756": " ityebhiḥ saptabhirākāraiḥ kuśaladharmasaṃgrahāya vīryārambhaprayogo bodhisattvānāṃ kṣipraṃ pāramitāparipūraye 'nuttarasamyaksaṃbodhyadhigamāya saṃvartate /",
    "T06bsa034_u:3757": " yataśca sarveṣāṃ bodhikarakāṇāṃ kuśalānāṃ dharmaṇāmevaṃ samudāgamāya vīryameva pradhānaṃ śreṣṭhaṃ kāraṇaṃ na tathānyat /",
    "T06bsa034_u:3758": " tasmādvīryamanuttarāyai samyaksaṃbodhaye iti nirdiśanti tathāgatāḥ /",
    "T06bsa034_u:3759": " sattvārthakriyāvīryaṃ punarbodhisattvānāṃ veditavyamekādaśaprakāram /",
    "T06bsa034_u:3760": " tadyathā śīlapaṭale /",
    "T06bsa034_u:3761": " yattatra śīlayuktaṃ tadiha vīryaṃ vaktavyam /",
    "T06bsa034_u:3762": " ayaṃ viśeṣaḥ /",
    "T06bsa034_u:3763": " tatra katamadbodhisattvasya duṣkaravīryam /",
    "T06bsa034_u:3764": " tat trividhaṃ draṣṭavyam /",
    "T06bsa034_u:3765": " yadbodhisattvo nairantaryeṇa cīvarasaṃjñāṃ piṇḍapātasaṃjñāṃ śayanāsanasaṃjñāmapi ātmasaṃjñāmakurvan kuśaleṣu dharmeṣu bhāvanāsātatyena prayukto bhavati /",
    "T06bsa034_u:3766": " idaṃ bodhisattvasya prathamaṃ duṣkaravīryam /",
    "T06bsa034_u:3767": " punarbodhisattvastena tathārūpeṇa vīryārambheṇa ā-nikāyasabhāganikṣepāt sarvakālaṃ prayukto bhavati /",
    "T06bsa034_u:3768": " idaṃ dvitīyaṃ bodhisattvasya duṣkaravīryam /",
    "T06bsa034_u:3769": " punarbodhisattvaḥ samatāprativedhaguṇayuktena nātilīnena nātyārabdhenāviparītenārthopasaṃhitena vīryeṇa samanvāgato bhavati /",
    "T06bsa034_u:3770": " idaṃ bodhisattvasya tṛtīyaṃ duṣkaravīryaṃ veditavyam /",
    "T06bsa034_u:3771": " asya khalu bodhisattvānāṃ duṣkaravīryasya balaṃ sattveṣu karuṇā prajñā ca saṃgrahaheturveditavyaḥ /",
    "T06bsa034_u:3772": " tatra katamadbodhisattvasya sarvatomukhaṃ vīryam /",
    "T06bsa034_u:3773": " taccaturvidha draṣṭavyam /",
    "T06bsa034_u:3774": " kliṣṭadharmavivarjakaṃ śukladharmāvarjakaṃ karmapariśodhakaṃ jñānavivardhakañca /",
    "T06bsa034_u:3775": " tatra kliṣṭadharmavivarjakaṃ bodhisattvasya vīryamanutpannānāñca saṃyojanabandhanānuśayopakleśaparyavasthānānāmanutpādāyotpannānāñca prahāṇāya",
    "T06bsa034_u:3776": " tatra śukladharmāvarjakaṃ bodhisattvasya (Dutt 140)",
    "T06bsa034_u:3777": " vīryaṃ yadanutpannānāñca kuśalānāṃ dharmāṇāmutpattaye vīryam /",
    "T06bsa034_u:3778": " utpannānāñca sthitaye asaṃmoṣāyai vṛddhivipulatāyai yadvīryam /",
    "T06bsa034_u:3779": " tatra karmapariśodhakaṃ bodhisattvasya vīryaṃ yat trayāṇāṃ karmaṇāṃ viśuddhaye saṃgrahāya kuśalasya kāyakarmaṇo vākkarmaṇo manaskarmaṇaśca /",
    "T06bsa034_u:3780": " tatra jñānavivardhake bodhisattvasya vīryam /",
    "T06bsa034_u:3781": " yacchru tacintābhāvanāmayyāḥ prajñāyāḥ samudāgamāya parivṛddhaye saṃvartate /",
    "T06bsa034_u:3782": " tatra katamadbodhisattvasya satpuruṣavīryam /",
    "T06bsa034_u:3783": " tatpañcavidhaṃ draṣṭavyam /",
    "T06bsa034_u:3784": " anirākṛtaṃ sarveṇa sarvaṃ chandaprayogānirākaraṇatayā /",
    "T06bsa034_u:3785": " anyūnaṃ yathopāttatulyādhikavīryānubṛṃhaṇatayā /",
    "T06bsa034_u:3786": " alīnamuttaptadīrghakālika-nirantaravīryārambhāyāsaṃkucitāviṣaṇṇacittatayā /",
    "T06bsa034_u:3787": " aviparītamarthopasaṃhitopāyaparigṛhītatayā /",
    "T06bsa034_u:3788": " uttaptaprayogañca bodhisattvānāṃ vīryamanuttarāyāṃ samyak saṃbodhāvabhikaraṇatayā /",
    "T06bsa034_u:3789": " tatra katamadbodhisattvānāṃ sarvākāraṃ vīryam /",
    "T06bsa034_u:3790": " tatṣaḍākāraṃ saptākārañca aikadhyamabhisaṃkṣipya trayodaśākāraṃ veditavyam /",
    "T06bsa034_u:3791": " sātatyavīryaṃ nityakālaprayogitayā /",
    "T06bsa034_u:3792": " satkṛtyavīryaṃ nipuṇaprayogitayā /",
    "T06bsa034_u:3793": " naiṣyandikaṃ vīryaṃ pūrvavīryahetubalādhānatayā /",
    "T06bsa034_u:3794": " prāyogikaṃ vīryaṃ pratisaṃkhyāya kuśalapakṣaprayogitayā /",
    "T06bsa034_u:3795": " akopyavīryaṃ sarvaduḥkhasaṃsparśairavikopyatayā 'nanyathābhāvopagamanatayā asaṃtuṣṭivīryamalpāvaramātraviśeṣādhigamāsantuṣṭatayā /",
    "T06bsa034_u:3796": " idaṃ tāvat ṣaḍvidhaṃ sarvākāraṃ vīryaṃ yena samanvāgato bodhisattvaḥ ārabdhavīryaḥ sthāmavān vīryavānutsāhī dṛḍhaparākramaḥ anikṣiptadhuraḥ kuśaleṣu dharmeṣvityucyate /",
    "T06bsa034_u:3797": " saptavidhaṃ punaḥ chandasahagataṃ bodhisattvasya vīryaṃ punaḥ punaranuttarāyāṃ samyaksaṃbodhau",
    "T06bsa034_u:3798": " tīvracchanda praṇidhānānuvṛṃhaṇatayā sāmyayuktaṃ bodhisattvasya vīryaṃ yadanyatamena",
    "T06bsa034_u:3799": " kleśopakleśenāsaṃkliṣṭacetaso 'paryavasthitasya yena vīryeṇa bodhisattvaḥ kuśaleṣu",
    "T06bsa034_u:3800": " dharmeṣu tulyocittavihārī saṃbhavati /",
    "T06bsa034_u:3801": " vaiśeṣikaṃ vīryaṃ bodhisattvasyānyatamenopakleśenopakliṣṭacetasaḥ [paryavasitacetasaḥ] tasyopakleśasya prahāṇāya yadādīptaśiro nirvāṇopamaṃ vīryam /",
    "T06bsa034_u:3802": " eṣakaṃ vīryaṃ bodhisattvasya sarvavidyāsthānaparyeṣaṇatayā /",
    "T06bsa034_u:3803": " śikṣāvīryaṃ bodhisattvasya teṣveva paryeṣiteṣu dharmeṣu yathāyogyaṃ yathārhaṃ dharmānudharmapratipattisaṃpādanatayā /",
    "T06bsa034_u:3804": " parārthakriyāvīryaṃ bodhisattvasya pūrvavadekādaśavidhaṃ veditavyam /",
    "T06bsa034_u:3805": " ātmanaḥ samyakprayogārakṣāyai (Dutt 141)",
    "T06bsa034_u:3806": " skhalitasya ca yathādharmapratikaraṇatāyai vīryaṃ saptamaṃ bodhisattvasya /",
    "T06bsa034_u:3807": " itīdaṃ trayodaśākāraṃ bodhisattvasya vīrya sarvākāramityucyate /",
    "T06bsa034_u:3808": " vighātārthikavīryaṃ cehāmutrasukhañca bodhisattvānāṃ vīryaṃ kṣāntivad draṣṭavyam /",
    "T06bsa034_u:3809": " tatrāyaṃ viśeṣaḥ /",
    "T06bsa034_u:3810": " yā tatra kṣāntiḥ seha vīryamabhyutsāho vaktavyaḥ /",
    "T06bsa034_u:3811": " tatra katamadbodhisattvasya viśuddhaṃ vīryam /",
    "T06bsa034_u:3812": " tatsamāsato daśavidhaṃ veditavyam /",
    "T06bsa034_u:3813": " anurūpamabhyastamaślathaṃ sugṛhītaṃ kālābhyāsa-prayuktaṃ nimittaprativedhayuktamalīnamavidhuraṃ samaṃ mahābodhipariṇamitañceti /",
    "T06bsa034_u:3814": " iha bodhisattvo yena yenopakleśenātyarthaṃ bādhyate /",
    "T06bsa034_u:3815": " tasya tasyopakleśasya prahāṇāyānurūpaṃ pratipakṣaṃ bhajate /",
    "T06bsa034_u:3816": " kāmarāgasya pratipakṣeṇāśubhāṃ bhāvayati /",
    "T06bsa034_u:3817": " vyāpādapratipakṣeṇa maitrīm /",
    "T06bsa034_u:3818": " mohapratipakṣeṇedaṃpratyayatā-pratītyasamutpādaṃ bhāvayati /",
    "T06bsa034_u:3819": " vitarkapratipakṣeṇānāpānasmṛtim /",
    "T06bsa034_u:3820": " mānapratipakṣeṇa dhātuprabhedaṃ bhāvayati /",
    "T06bsa034_u:3821": " idamevaṃbhāgīyaṃ bodhisattvasya anurūpaṃ [vīrya]mityucyate /",
    "T06bsa034_u:3822": " iha bodhisattvo na ādikarmika-tatprathamakarmikavīryeṇa samanvāgato bhavati /",
    "T06bsa034_u:3823": " yaduta cittasthitaye ' 'vavādānuśāsanyām /",
    "T06bsa034_u:3824": " nānyatrābhyastaprayogo bhavati paricitaprayogaḥ /",
    "T06bsa034_u:3825": " itīdaṃ bodhisattvasyābhyastaṃ vīryamityucyate /",
    "T06bsa034_u:3826": " na cāpi bodhisattvaḥ abhyastaprayogo bhavati avavādānuśāsanyāṃ cittasthitimārabhya /",
    "T06bsa034_u:3827": " api tvādikarmika eva sa bodhisattvastasmin prayoge 'ślathaprayogo bhavati sātatyasatkṛtyaprayogitayā /",
    "T06bsa034_u:3828": " itīdaṃ bodhisattvasyāślathaṃ vīryamityucyate /",
    "T06bsa034_u:3829": " punarbodhisattvo guruṇāmantikāta svayameva vā bāhuśrutyabalādhānatayā 'viparītagrāhitayā cittasthitaye vīryamārabhate /",
    "T06bsa034_u:3830": " itīdaṃ bodhisattvasya sugṛhītaṃ vīryamityucyate /",
    "T06bsa034_u:3831": " punarbodhisattvaḥ evamaviparītagrāhī śamathakāle śamathaṃ bhāvayati /",
    "T06bsa034_u:3832": " pragrahakāle cittaṃ pratigṛhaṇāti /",
    "T06bsa034_u:3833": " upekṣākāle upekṣāṃ bhāvayati /",
    "T06bsa034_u:3834": " idamasya kālaprayuktaṃ vīryamityucyate /",
    "T06bsa034_u:3835": " (Dutt 142)",
    "T06bsa034_u:3836": " punarbodhisattvaḥ śamathapragrahopekṣānimittānāṃ samādhisthitivyutthānanimittānāṃ copalakṣaṇāsaṃpramoṣa-prativedhāya sātatyakārī bhavati satkṛtyakārī",
    "T06bsa034_u:3837": " itīdaṃ bodhisattvasya nimittaprativedhaṃ vīryamityucyate /",
    "T06bsa034_u:3838": " punarbodhisattvaḥ paramodārān paramagambhīrānacintyāprameyān bodhisattvānāṃ vīryārambhanirdeśān śrutvā nātmānaṃ paribhavati na salīnacitto bhavati",
    "T06bsa034_u:3839": " nāpi cālpamātrakeṇāvaramātrakeṇa viśeṣādhigamena santuṣṭo bhavati /",
    "T06bsa034_u:3840": " nottari na vyāyacchate /",
    "T06bsa034_u:3841": " itīdaṃ bodhisattvasyālīnaṃ vīryamityucyate /",
    "T06bsa034_u:3842": " punarbodhisattvaḥ kālena kālamindriyairguptadvāratāṃ bhojane mātrajñatāṃ pūrvarātrāpararātraṃ",
    "T06bsa034_u:3843": " jāgarikānuyuktatāṃ saprajānan vihāritāmityevaṃbhāgīyān samādhisaṃbhārān samādāya vartate /",
    "T06bsa034_u:3844": " teṣu codyukto bhavati /",
    "T06bsa034_u:3845": " aviparītañcārthopasaṃhitaṃ sarvatra yatnamārabhate /",
    "T06bsa034_u:3846": " itīdaṃ bodhisattvasyāvidhuraṃ vīryamityucyate /",
    "T06bsa034_u:3847": " punarbodhisattvo nātilīnaṃ nātyārabdhaṃ vīryamārabhate /",
    "T06bsa034_u:3848": " sama yogavāhi sarveṣu cārambhakaraṇīyeṣu samaṃ satkṛtyakārī bhavati /",
    "T06bsa034_u:3849": " iyaṃ bodhisattvasya samaṃ vīryamityucyate /",
    "T06bsa034_u:3850": " punarbodhisattvaḥ sarvavīryārambhānabhisaṃskṛtānanuttarāyāṃ samyaksaṃbodhau pariṇamayatīdaṃ bodhisattvasya samyak pariṇamitaṃ vīryamityucyate",
    "T06bsa034_u:3851": " ityetatsvabhāvavīryādikaṃ viśuddhavīryāvasānañca bodhisattvānāṃ vīrya mahābodhiphalaṃ",
    "T06bsa034_u:3852": " yadāśritya bodhisattvā vīryapāramitāṃ paripūrya anuttarāṃ samyak saṃbodhimabhisaṃbuddhā",
    "T06bsa034_u:3853": " abhisaṃbhotsyante 'bhisaṃbudhyante ca /",
    "T06bsa034_u:3854": " iti bodhisattvabhūmāvādhāre yogasthāne dvādaśamaṃ vīryapaṭalaṃ samāptam /",
    "T06bsa034_u:3855": " (Dutt 143)",
    "T06bsa034_u:3856": " Dhyānapaṭalama (Chapter 1.13)",
    "T06bsa034_u:3857": " uddānaṃ pūrvaṃvadveditavyam /",
    "T06bsa034_u:3858": " tatra katamo bodhisattvānāṃ dhyānasvabhāvaḥ /",
    "T06bsa034_u:3859": " bodhisattvapiṭakaśravaṇacintāpūrvakaṃ yallaukikaṃ lokottaraṃ bodhisattvānāṃ kuśalaṃ",
    "T06bsa034_u:3860": " cittaikāgryañcittasthitiḥ śamathapakṣyā vā vipaśyanāpakṣyā vā yuganaddhavāhimārgaṃ",
    "T06bsa034_u:3861": " tadubhayāpakṣyā vā /",
    "T06bsa034_u:3862": " ayaṃ bodhisattvānāṃ dhyānasvabhāvo veditavyaḥ /",
    "T06bsa034_u:3863": " tatra katamadbodhisattvānāṃ sarvaṃdhyānam /",
    "T06bsa034_u:3864": " tad dvividhaṃ draṣṭavyam /",
    "T06bsa034_u:3865": " laukikaṃ lokottarañca /",
    "T06bsa034_u:3866": " tatpunaryathāyogaṃ trividhaṃ veditavyam /",
    "T06bsa034_u:3867": " dṛṣṭadharmasukhavihārāya dhyānaṃ bodhisattva-samādhiguṇanirhārāya dhyāna sattvārthakriyāyai dhyānam /",
    "T06bsa034_u:3868": " tatra yadbodhisattvānāṃ sarvavikalpāpagataṃ kāyikacaittasikaprasrabdhijanakaṃ paramapraśāntaṃ manyanāpagatamanāsvāditaṃ sarvanimittāpagataṃ dhyānam /",
    "T06bsa034_u:3869": " idameṣāṃ dṛṣṭadharmasukhavihārāya veditavyam /",
    "T06bsa034_u:3870": " tatra yadbodhisattvānāṃ dhyānaṃ vicitrācintyāpramāṇadaśabalagotra-saṃgṛhītasamādhinirhārāya saṃvartate /",
    "T06bsa034_u:3871": " yeṣāṃ samādhīnāṃ sarvaśrāvakapratyekabuddhā api nāmāpi na prajānanti kutaḥ punaḥ samāpatsyante /",
    "T06bsa034_u:3872": " yacca bodhisattvavimokṣābhibhvāyatanakṛtsnāyatanānāṃ pratisaṃvid-araṇā-praṇidhijñānādīnāṃ [guṇānāṃ] śrāvakasādhāraṇānāmabhinirhārāya saṃvartate",
    "T06bsa034_u:3873": " idaṃ bodhisattvasya dhyānaṃ samādhiguṇābhinirhārāya veditavyam /",
    "T06bsa034_u:3874": " sattvārthakarmaṇi dhyānaṃ bodhisattvasyaikādaśākāraṃ pūrvavadveditavyam /",
    "T06bsa034_u:3875": " yaddhyānaṃ niśritya bodhisattvaḥ sattvānāṃ kṛtyeṣvarthopasaṃhiteṣu sahāyībhāvaṃ gacchati /",
    "T06bsa034_u:3876": " duḥkhamanapanayati /",
    "T06bsa034_u:3877": " duḥkhitānāṃ nyāyamupadiśati /",
    "T06bsa034_u:3878": " kṛtajñaḥ kṛtavedī upakāriṣu pratyupakāraṃ karoti /",
    "T06bsa034_u:3879": " bhayebhyo rakṣati /",
    "T06bsa034_u:3880": " vyasanasthānāṃ śokaṃ prativinodayati /",
    "T06bsa034_u:3881": " upakaraṇavikalānāmupakaraṇopasaṃhāraṃ karoti /",
    "T06bsa034_u:3882": " samyak pariṣadaṃ parikarṣati /",
    "T06bsa034_u:3883": " cittamanuvartate /",
    "T06bsa034_u:3884": " bhūtairguṇairharṣayati /",
    "T06bsa034_u:3885": " samyak ca nigṛhṇāti /",
    "T06bsa034_u:3886": " (Dutt 144) ṛddhyā cotrāsayatyāvarjayati ceti /",
    "T06bsa034_u:3887": " tadaitatsarvamekadhyamabhisaṃkṣipya bodhisattvānāṃ sarvadhyānamityucyate /",
    "T06bsa034_u:3888": " nāta uttari nāto bhūyaḥ /",
    "T06bsa034_u:3889": " tatra katamadbodhisattvānāṃ duṣkaradhyānam /",
    "T06bsa034_u:3890": " tat trividhaṃ draṣṭavyam /",
    "T06bsa034_u:3891": " yadbadhisattvā udārairvicitraiḥ suparicitairdhyānavihārairabhinirhṛtairvihṛtya svecchayā",
    "T06bsa034_u:3892": " tatparamaṃ dhyānasukhaṃ vyāvartya pratisaṃkhyāya sattvānukampā prabhūtāṃ sattvārthakriyāṃ",
    "T06bsa034_u:3893": " sattvārthaparipākaṃ samanupaśyantaḥ kāmadhātāvupapadyante /",
    "T06bsa034_u:3894": " idaṃ bodhisattvānāṃ prathama duṣkaradhyānaṃ veditavyam /",
    "T06bsa034_u:3895": " punaryadbodhisattvo dhyānaṃ niśrityāprameyāsaṃkhyeyācintyānsarvaśrāvakapratyekabuddhaviṣayasamatikrāntān bodhisattvasamādhīnabhinirharati /",
    "T06bsa034_u:3896": " idaṃ bodhisattvasya dvitīyaṃ duṣkaradhyānaṃ veditavyam /",
    "T06bsa034_u:3897": " punaryadbodhisattvo dhyānaṃ niśrityānuttarāṃ samyaksaṃbodhimabhisaṃbudhyate /",
    "T06bsa034_u:3898": " itīdaṃ bodhisattvasya tṛtīya duṣkaradhyānaṃ veditavyam /",
    "T06bsa034_u:3899": " tatra katamadbodhisattvasya sarvatomukhaṃ dhyānam /",
    "T06bsa034_u:3900": " taccaturvidhaṃ draṣṭavyam /",
    "T06bsa034_u:3901": " savitarkaṃ-savicāraṃ [vivekajaṃ samādhijaṃ] prītisahagataṃ sāta-sukhasahagatamupekṣāsahagata ca /",
    "T06bsa034_u:3902": " tatra katamadbodhisattvasya satpuruṣadhyānam /",
    "T06bsa034_u:3903": " tatpañcavidhaṃ draṣṭavyam /",
    "T06bsa034_u:3904": " anākhāditaṃ maitrīsahagataṃ karuṇāsahagataṃ muditāsahagatamupekṣāsahagatañca /",
    "T06bsa034_u:3905": " tatra katamadbodhisattvasya sarvākāra-dhyānam /",
    "T06bsa034_u:3906": " tatṣaḍvidhaṃ [saptavidhaṃ] caikadhyamabhisaṃkṣipya trayodaśavidhaṃ veditavyam /",
    "T06bsa034_u:3907": " kuśalaṃ dhyānamavyākṛtaṃ ca nirmitanirmāṇāya dhyānaṃ śamathapakṣyaṃ vipaśyanāpakṣyaṃ",
    "T06bsa034_u:3908": " svaparārthasamyagupanidhyānāya dhyānaṃ abhijñāprabhāvaguṇarnirhārāya dhyānaṃ nāmālambanaṃmarthālambanaṃ",
    "T06bsa034_u:3909": " śamathanimittālambanaṃ pragrahanimittālambanamupekṣānimittālambanaṃ [dṛṣṭadharmasukha]vihārāya",
    "T06bsa034_u:3910": " parārthakriyāyai ca dhyānam /",
    "T06bsa034_u:3911": " itīdaṃ trayodaśākāraṃ bodhisattvānāṃ dhyānaṃ sarvākāramityucyate /",
    "T06bsa034_u:3912": " tatra katamadbodhisattvasya vighātārthikadhyānam /",
    "T06bsa034_u:3913": " tadaṣṭavidhaṃ draṣṭavyam /",
    "T06bsa034_u:3914": " viṣāśani viṣamajvarabhūtagrahādyupadravasaṃśamakānāṃ siddhaye mantrāṇāmadhiṣṭhāyakaṃ dhyānam /",
    "T06bsa034_u:3915": " dhātubhaiṣamyajātānāñca vyādhīnāṃ vividhānāṃ vyupaśamāya dhyānam /",
    "T06bsa034_u:3916": " durbhikṣeṣu mahārauraveṣu pratyupasthiteṣu vṛṣṭinirhārakaṃ dhyānam /",
    "T06bsa034_u:3917": " vividhebhyo bhayebhyo (Dutt 145)",
    "T06bsa034_u:3918": " manuṣyāmanuṣyakṛtebhyo jalasthalagatebhyaḥ samyak paritrāṇā dhyayānam /",
    "T06bsa034_u:3919": " tathā bhojanapānahīnānāmaṭavīkāntāragatānāṃ bhojanapānopasaṃhārāya dhyānam /",
    "T06bsa034_u:3920": " bhogavihīnānāṃ vineyānāṃ bhogopasahārāya dhyānam /",
    "T06bsa034_u:3921": " daśasu dikṣu pramattānāṃ sattvānāṃ samyaksaṃbodhanāya dhyānam /",
    "T06bsa034_u:3922": " utpannotpannānāñca sattvakṛtyānāṃ samyak kriyāyai dhyānam /",
    "T06bsa034_u:3923": " tatra katamadbodhisattvasyehāmutrasukhaṃ dhyānam /",
    "T06bsa034_u:3924": " tannavavidhaṃ draṣṭavyam /",
    "T06bsa034_u:3925": " ṛddhiprātihāryeṇa sattvānāṃ vinayāya dhyānam /",
    "T06bsa034_u:3926": " ādeśanāprātihāryeṇānuśāstiprātihāryeṇa sattvānāṃ vinayāya dhyānam /",
    "T06bsa034_u:3927": " pāpaśāriṇāmapāyabhūmividarśanaṃ dhyānam /",
    "T06bsa034_u:3928": " naṣṭapratibhānānāṃ sattvānāṃ pratibhānopasaṃhārāya dhyānam /",
    "T06bsa034_u:3929": " muṣitasmṛtīnāṃ sattvānāṃ smṛtyupasaṃhārāya dhyānam /",
    "T06bsa034_u:3930": " aviparītaśāsrakāvyamātṛkānibandhavyavasthānāya saddharmacirasthitikatāyai dhyānam /",
    "T06bsa034_u:3931": " laukikānāṃ śilpakarmasthānānāmarthopasaṃhitānāṃ sattvānugrāhakāṇāṃ lipigaṇananyasanasaṃkhyāmudrādīnāṃ",
    "T06bsa034_u:3932": " mañcapīṭhacchatropānahādīnāñca vicitrāṇāṃ vividhānāṃ bhāṇḍopaskarāṇāmanupravartakaṃ dhyānam /",
    "T06bsa034_u:3933": " apāyabhūmyupapannānāñca sattvānāṃ tat kālāpāyikaduḥkhapratiprasrambhaṇatāyai raśmipramocakaṃ dhyānam /",
    "T06bsa034_u:3934": " tatra katamadbodhisattvasya viśuddhaṃ dhyānam /",
    "T06bsa034_u:3935": " taddaśavidhaṃ draṣṭavyam /",
    "T06bsa034_u:3936": " laukikyā śuddhyā [vi]śuddhamanāsvāditaṃ dhyānam /",
    "T06bsa034_u:3937": " akliṣṭaṃ lokottarayā śuddhyā [vi]śuddhaṃ dhyānam /",
    "T06bsa034_u:3938": " prayogaśuddhyā [vi]śuddhaṃ maulaviśuddhyā [vi]śuddhaṃ maulaviśeṣottaraviśuddhyā viśuddhaṃ dhyānam /",
    "T06bsa034_u:3939": " praveśasthitivyutthānavaśitāviśuddhyā viśuddhaṃ dhyānam /",
    "T06bsa034_u:3940": " dhyānavyāvartane punaḥ samādapanavaśitā-viśuddhyā viśuddhaṃ dhyānam abhijñāvikurvaṇavaśitā-viśuddhyā viśuddhaṃ dhyānam /",
    "T06bsa034_u:3941": " sarvadṛṣṭigatāpagamaviśuddhyā viśuddhaṃ dhyānam /",
    "T06bsa034_u:3942": " kleśajñeyāvaraṇaprahāṇaviśuddhyā ca viśuddhaṃ dhyānam /",
    "T06bsa034_u:3943": " ityetaddhyānamaprameya bodhisattvānāṃ mahābodhiphalaṃ yadāśritya bodhisattvā dhyānapāramitāṃ",
    "T06bsa034_u:3944": " paripūrya anuttarāṃ samyaksaṃbodhimabhisambuddhavanto 'bhisaṃ[bhotsyante 'bhisaṃ]budhyante ca /",
    "T06bsa034_u:3945": " iti bodhisattvabhūmāvādhāre yogasthāne trayodaśamaṃ dhyānapaṭalam /",
    "T06bsa034_u:3946": " (Dutt 146)",
    "T06bsa034_u:3947": " Prajñāpaṭalam (Chapter 1.14)",
    "T06bsa034_u:3948": " uddānaṃ pūrvavadveditavyam /",
    "T06bsa034_u:3949": " tatra katamo bodhisattvasya prajñāsvabhāvaḥ /",
    "T06bsa034_u:3950": " sarvajñeyapraveśāya ca sarvajñeyānupraviṣṭaśca yo dharmāṇāṃ pravicayaḥ pañcavidyāsthānānyālambya",
    "T06bsa034_u:3951": " pravartate adhyātmavidyāṃ hetuvidyāṃ śabdavidyāñcikitsāvidyāṃ śilpakarmasthānavidyāñca /",
    "T06bsa034_u:3952": " ayaṃ bodhisattvānāṃ prajñāsvabhāvo veditavyaḥ /",
    "T06bsa034_u:3953": " tatra katamā bodhisattvānāṃ sarvā prajñā /",
    "T06bsa034_u:3954": " sā dvividhā draṣṭavyā /",
    "T06bsa034_u:3955": " laukikī lokottarā ca /",
    "T06bsa034_u:3956": " sā punaḥ samāsatastrividhā veditavyā /",
    "T06bsa034_u:3957": " jñeyatattvānubodhaprativedhāya /",
    "T06bsa034_u:3958": " pañcasu ca yathānirdiṣṭeṣu vidyāsthāneṣu triṣu ca rāśiṣu kauśalyakriyāyai sattvārthakriyāyai ca /",
    "T06bsa034_u:3959": " yā bodhisattvānāmanabhilāpyaṃ dharmanairātmyamārabhya satyāvabodhāya vā satyāvabodhakāle",
    "T06bsa034_u:3960": " vā satyābhisaṃbodhādvā urddhaṃ prajñā paramapraśamapratyupasthānā nirvikalpā sarvaṃprapañcāgatā",
    "T06bsa034_u:3961": " sarvaṃdharmeṣu samatānugatā mahāsāmānyalakṣaṇapraviṣṭā jñeyaparyantagatā samāropāpavādāntadvaya",
    "T06bsa034_u:3962": " vivarjitatvānmadhyamapratipadanusāriṇī /",
    "T06bsa034_u:3963": " iyaṃ bodhisattvānāṃ tattvānubodhaprativedhāya prajñā veditavyā /",
    "T06bsa034_u:3964": " pañcasu vidyāsthāneṣu kauśalyaṃ vistareṇa pūrvavadveditavyaṃ tadyathā balagotrapaṭale /",
    "T06bsa034_u:3965": " trayaḥ punā rāśayorthopasaṃhitānāṃ dharmāṇāṃ rāśiḥ /",
    "T06bsa034_u:3966": " anarthopasaṃhitānāṃ dharmāṇāṃ rāśiḥ /",
    "T06bsa034_u:3967": " naivārthopasaṃhitānāṃ nānā 'rthopasaṃhitānāṃ dharmāṇāṃ rāśiḥ /",
    "T06bsa034_u:3968": " ityeteṣvaṣṭāsu sthāneṣu prajñāyāḥ kauśalyaparigraho mahāntaṃ niruttaraṃ jñānasambhāraṃ paripūrayatyanuttarāyai samyaksaṃbodhaye /",
    "T06bsa034_u:3969": " sattvārthakriyā punaḥ pūrvavadekādaśaprakāraiva veditavyā /",
    "T06bsa034_u:3970": " teṣveva sthāneṣu yā prajñā sā sattvārthakriyāyai prajñā veditavyā /",
    "T06bsa034_u:3971": " tatra katamā bodhisattvasya duṣkarā prajñā /",
    "T06bsa034_u:3972": " sā trividhā draṣṭavyā gambhīrasya dharmanairātmyajñānāya duṣkarā /",
    "T06bsa034_u:3973": " sattvānāṃ vinayopāyasya prajñānāya duṣkarā /",
    "T06bsa034_u:3974": " sarvajñeyānāvaraṇajñānāya ca paramaduṣkarā /",
    "T06bsa034_u:3975": " (Dutt 147)",
    "T06bsa034_u:3976": " tatra katamā bodhisattvasya sarvatomukhī prajñā /",
    "T06bsa034_u:3977": " sā caturvidyā draṣṭavyā /",
    "T06bsa034_u:3978": " śrāvakapiṭakaṃ bodhisattvapiṭakaṃ cārabhya śrutamayī prajñā cintāmayī prajñā /",
    "T06bsa034_u:3979": " pratisaṃkhyāya bodhisattvakaraṇīyānuvṛttāvakaraṇīyanivṛttau ca pratisaṃkhyānabalasaṃgṛhītā prajñā /",
    "T06bsa034_u:3980": " bhāvanābalasaṃgṛhītā ca samāhitabhūmikā apramāṇā prajñā /",
    "T06bsa034_u:3981": " tatra katamā bodhisattvasya satpuruṣasya satpuruṣaprajñā /",
    "T06bsa034_u:3982": " sā pañcavidhā draṣṭavyā /",
    "T06bsa034_u:3983": " saddharmaśravaṇasamudāgatā pratyātmaṃ yoniśo manaskārasahagatā svaparārthaniścitā prajñā kleśavijahanā ca prajñā /",
    "T06bsa034_u:3984": " aparaḥ paryāyaḥ /",
    "T06bsa034_u:3985": " sūkṣmā yathāvad bhāvikatayā jñeyapraveśāt /",
    "T06bsa034_u:3986": " nipuṇā yāvadbhāvikatayā jñeyapraveśāt /",
    "T06bsa034_u:3987": " sahajā pūrvakajñānasaṃbhārasamudāgamāt /",
    "T06bsa034_u:3988": " āgamopetā buddhairmahābhūmipraviṣṭaiśca bodhisattvaiḥ saṃprakāśitadharmārthasyodgrahaṇadhāraṇāt /",
    "T06bsa034_u:3989": " adhigamopetā śuddhāśayabhūmimupādāya yāvanniṣṭhāgamanabhūmiparigrahāt /",
    "T06bsa034_u:3990": " tatra katamā bodhisattvasya sarvākārā prajñā /",
    "T06bsa034_u:3991": " sā ṣaḍvidhā saptavidhā caikadhyamabhisaṃkṣipya trayodaśavidhā veditavyā /",
    "T06bsa034_u:3992": " satyeṣu duḥkhajñānaṃ samudayajñānaṃ nirodhajñānaṃ mārgajñānam /",
    "T06bsa034_u:3993": " niṣṭhāyāṃ kṣayajñānamanutpādajñānam /",
    "T06bsa034_u:3994": " iyaṃ tāvat ṣaḍvidhā prajñā /",
    "T06bsa034_u:3995": " saptavidhā punaḥ dharmajñānamanvayajñānaṃ saṃvṛtijñānamabhijñājñānaṃ lakṣaṇajñānaṃ daśabalapūrvaṅgamaṃ jñānaṃ catasṛṣu ca yuktiṣu yuktijñānam",
    "T06bsa034_u:3996": " tatra katamā bodhisattvasya vidhātārthikaprajñā /",
    "T06bsa034_u:3997": " sā 'ṣṭavidhā draṣṭavyā /",
    "T06bsa034_u:3998": " dharmāṇāṃ paryāyajñānamārabhya bodhisattvasya dharmapratisaṃvit /",
    "T06bsa034_u:3999": " dharmāṇāṃ lakṣaṇajñānamārabhyārthapratisaṃvit /",
    "T06bsa034_u:4000": " dharmāṇāṃ nirvacanajñānamārabhya niruktipratisaṃvit /",
    "T06bsa034_u:4001": " dharmāṇāṃ prakārapadaprabhedamārabhya pratibhānapratisaṃvit /",
    "T06bsa034_u:4002": " sarvaparapravādinigrahāya bodhisattvasya prajñā /",
    "T06bsa034_u:4003": " sarvasvavādavyavasthānapratiṣṭhāpanāya ca prajñā /",
    "T06bsa034_u:4004": " gṛhatantrasamyak praṇayanāya kulodayāya prajñā /",
    "T06bsa034_u:4005": " rājanītilaukikavyavahāranītiṣu ca bodhisattvasya yā niścitā prajñā /",
    "T06bsa034_u:4006": " tatra katamā bodhisattvasyehāmutrasukhā prajñā /",
    "T06bsa034_u:4007": " sā navavidhā draṣṭavyā /",
    "T06bsa034_u:4008": " adhyātmavidyāyāṃ suvyavadātā supratiṣṭhitā prajñā /",
    "T06bsa034_u:4009": " hetuvidyāyāṃ śabdavidyāyāṃ cikitsāvidyāyāṃ laukikaśilpakarmasthānavidyāyāṃ suvyavadātā no tu pratiṣṭhitā prajñā /",
    "T06bsa034_u:4010": " tāmeva ca suvyavadātāṃ pañcaprakārāṃ vidyāṃ niśritya yā bodhisattvasya (Dutt 148)",
    "T06bsa034_u:4011": " pareṣāṃ vineyānāṃ mūḍhānāṃ pramattānāṃ saṃlīnānāṃ samyak pratipannānāṃ yathākramaṃ saṃdarśanī samādāpanī samuttejanī saṃpraharṣaṇī ca prajñā",
    "T06bsa034_u:4012": " tatra katamā bodhisattvasya viśuddhā prajñā /",
    "T06bsa034_u:4013": " sā samāsato daśavidhā veditavyā /",
    "T06bsa034_u:4014": " tattvārthe dvividhā yāvadbhāvikatayā yathāvadbhāvikatayā ca tattvārthasya grahaṇāt /",
    "T06bsa034_u:4015": " pravṛttyarthe dvividhā samyagahetutaḥ phalataśca grahaṇāt /",
    "T06bsa034_u:4016": " upādānārthe dvividhā viparyāsāviparyāsa-yathābhūtaparijñānāt /",
    "T06bsa034_u:4017": " upāyārthe dvividhā sarvakaraṇīyākaraṇīya-yathābhūtaparijñānāt /",
    "T06bsa034_u:4018": " itīyaṃ bodhisattvānāṃ paścākārā daśaprabhedā prajñā viśuddhā paramayā viśuddhyā veditavyā /",
    "T06bsa034_u:4019": " itīyaṃ bodhisattvānāṃ su-viniścitā cāprameyā ca prajñā mahābodhiphalā yāmāśritya bodhisattvāḥ prajñāpāramitāṃ paripūryānuttarāṃ samyaksambodhimabhisaṃbudhyante",
    "T06bsa034_u:4020": " sa khalveṣa ṣaṇṇāṃ pāramitānāṃ teṣu-teṣu sūtrāntareṣu bhagavatā vyagrāṇāṃ nirdiṣṭānāmayaṃ samāsa-saṃgraha-nirdeśo veditavyaḥ /",
    "T06bsa034_u:4021": " yasmiṃtathāgata-bhāṣite sūtre dānapāramitā vā yāvat prajñāpāramitā vā uddeśamāgacchati nirdeśaṃ vā sā svabhāva-dāne vā yāvat viśuddhe vā dāne 'vatārayitavyā /",
    "T06bsa034_u:4022": " saṃgrahaśca tasyā yathā yogaṃ veditavyaḥ /",
    "T06bsa034_u:4023": " evamanyeṣāṃ śīlādīnāṃ prajñāvasānānāṃ yathānirdiṣṭānāmavatāraḥ saṃgrahaśca yathāyogaṃ veditavyaḥ /",
    "T06bsa034_u:4024": " yāni ca tathāgatānāṃ bodhisattvacaryā-janmāprameyāṇi jātakāni duṣkaracaryā-pratisaṃyuktāni tāni sarvāṇi dānapratisaṃyuktāni dānamārabhya veditavyāni",
    "T06bsa034_u:4025": " yathā dānamevaṃ śīlaṃ kṣāntiṃ vīryaṃ dhyānaṃ sarvāṇiṃ prajñāpratisaṃyuktāni prajñāmārabhya veditavyāni /",
    "T06bsa034_u:4026": " kāniciddānamevārabhya kānicidyāvat prajñāmevārabhya kāniciddvayasaṃsṛṣṭāni kānicitrayasaṃsṛṣṭāni",
    "T06bsa034_u:4027": " kāniciccatuḥsaṃsṛṣṭāni kānicitpañcasaṃsṛṣṭāni kānicitsarvā eva ṣaṭpāramitā ārabhya veditavyāni /",
    "T06bsa034_u:4028": " ābhiḥ ṣaḍbhiḥ pāramitābhiranuttarāyai samyak saṃbodhaye samudāgacchanto bodhisattvā mahāśukladharmārṇavā mahāśukladharmasamudrā ityucyante /",
    "T06bsa034_u:4029": " sarvasattvasarvākārasaṃpattihetumahāratnahradā ityucyante /",
    "T06bsa034_u:4030": " asya punareṣāmevamapramāṇasya puṇyajñānasaṃbhārasamudāgamasya nānyatphalamevamanurūpaṃ yathānuttaraivaṃ samyaksaṃbodhiriti /",
    "T06bsa034_u:4031": " iti bodhisattvabhūmāvādhāre yogasthāne caturdaśamaṃ prajñāpaṭalam /",
    "T06bsa034_u:4032": " (Dutt 149) (Chapter 1.15)",
    "T06bsa034_u:4033": " Saṃgrahavastupaṭalam",
    "T06bsa034_u:4034": " uddānaṃ pūrvavadveditavyam /",
    "T06bsa034_u:4035": " tatra katamo bodhisattvānāṃ priyavāditāsvabhāvaḥ /",
    "T06bsa034_u:4036": " iha bodhisattvo manāpāṃ satyāṃ dharmyāñcārthopasaṃhitāñca sattveṣu vācamudāharati /",
    "T06bsa034_u:4037": " ayaṃ bodhisattvānāṃ samāsataḥ priyavāditāsvabhāvaḥ /",
    "T06bsa034_u:4038": " tatra katamā bodhisattvasya sarvā priyavāditā /",
    "T06bsa034_u:4039": " sā trividhā draṣṭavyā /",
    "T06bsa034_u:4040": " iha bodhisattvasya yā vāksammodanī yayā vācā bodhisattvo vigatabhṛkuṭiḥ pūrvābhilāpī",
    "T06bsa034_u:4041": " uttānamukhavarṇaḥ smitamukha pūrvaṅgamaḥ kṣemasvastyayanaparipṛcchayā vā dhātusāmyaparipṛcchayā",
    "T06bsa034_u:4042": " vā sukharātrindivaparipṛcchayā vā ehīti svāgata[vādi]tayā vā ityevamādibhirākāraiḥ",
    "T06bsa034_u:4043": " sattvān pratisammodayati lokayātrāṃ nāgarakabhāvamanuvartamānaḥ /",
    "T06bsa034_u:4044": " yā ca vāgbodhisattvasyānandanī yayā vācā bodhisattvaḥ putravṛddhiṃ [dāravṛddhiṃ]",
    "T06bsa034_u:4045": " jñātivṛddhiṃ dhanavṛddhiṃ dhānyavṛddhiṃ vā dṛṣṭvā apratisaṃviditātmavṛddhikānāṃ sattvānāmāvedayannānandayati",
    "T06bsa034_u:4046": " śraddhāśīlaśrutatyāgaprajñāvṛddhyā vā punarānandayati /",
    "T06bsa034_u:4047": " yā ca bodhisattvasya sarvākāraguṇopetadharmadeśanāpratisaṃyuktā vāk sattvānāṃ hitasukhāya satatasamitaṃ pratyupasthitā parameṇopakāreṇopakāribhūtā",
    "T06bsa034_u:4048": " iyaṃ bodhisattvānāṃ priyavāditā prabhedaśaḥ sarvā veditavyā /",
    "T06bsa034_u:4049": " tatra katamā bodhisattvānāṃ samāsataḥ sarvā priyavāditā /",
    "T06bsa034_u:4050": " sā dvividhā draṣṭavyā /",
    "T06bsa034_u:4051": " lokayātrānugatā samyagdharmadeśanānugatā ca /",
    "T06bsa034_u:4052": " tatra yā ca sammodanīvāg yā cānandanī iyaṃ lokayātrānugatā veditavyā /",
    "T06bsa034_u:4053": " tatra yeyaṃ vāgupakarā parameṇopakāreṇa pratyupasthitā nirdiṣṭā iyaṃ samyagdharmadeśanānugratā veditavyā /",
    "T06bsa034_u:4054": " tatra katamā bodhisattvasya duṣkarā priyavāditā /",
    "T06bsa034_u:4055": " sā trividhā draṣṭavyā /",
    "T06bsa034_u:4056": " yadbodhisattvo vadhakeṣu pratyarthiṣu pratyamitreṣu suviśuddhena niṣkaluṣeṇa cetasā pratisaṃkhyāya sammodanīṃ vā ānandanīṃ vā upakarāṃ vācamudīrayati iyaṃ (Dutt 150)",
    "T06bsa034_u:4057": " bodhisattvasya prathamā duṣkarā priyavāditā veditavyā /",
    "T06bsa034_u:4058": " yatpunarbodhisattvaḥ adhimātraṃ saṃmūḍheṣu sattveṣu dhandhendriyeṣvaparitasyamānaḥ",
    "T06bsa034_u:4059": " pratisaṃkhyāya dharmyāṃ kathāṃ kathayati khedamabhyupagamya grāhayati nyāyaṃ dharmaṃ",
    "T06bsa034_u:4060": " kuśalam iyaṃ dvitīyā bodhisattvasya duṣkarā priyavāditā veditavyā /",
    "T06bsa034_u:4061": " punaryadbodhisattvaḥ śaṭheṣu māyāviṣu sattveṣvācāryopādhyāyagurudakṣiṇīyavisaṃvādakeṣu",
    "T06bsa034_u:4062": " mithyāpratipanneṣu anāghātacitto 'pratighacittaḥ sammodanīmānandanīmupakarāṃ vācamudīrayati",
    "T06bsa034_u:4063": " iyaṃ bodhisattvasya tṛtīyā duṣkarā priyavāditā veditavyā /",
    "T06bsa034_u:4064": " tatra katamā bodhisattvasya sarvato-mukhī priyavāditā /",
    "T06bsa034_u:4065": " sā caturvidhā draṣṭavyā /",
    "T06bsa034_u:4066": " nivaraṇa-prahāṇāya sugatigamanāya pūrvakālakaraṇīyā dharmadeśanā /",
    "T06bsa034_u:4067": " vigatanivaraṇasya kalya-cittasya sāmutkarṣikī caturāryasatya-pratisaṃyuktā dharmadeśanā /",
    "T06bsa034_u:4068": " pramattānāṃ sattvānāṃ gṛhi-pravrajitānāṃ samyaksaṃcodanā pramādacaryāyā utthāpya apramādacaryāyāṃ pratiṣṭhāpanārtham /",
    "T06bsa034_u:4069": " utpannotpannāñca saṃśayānāmapanayāya yā dharmadeśanā sāṃkathyaviniścaya-kriyā /",
    "T06bsa034_u:4070": " tatra katamā bodhisattvānāṃ sat-puruṣāṇāṃ satpuruṣapriyavāditā /",
    "T06bsa034_u:4071": " sā pañcavidhā draṣṭavyā /",
    "T06bsa034_u:4072": " iha bodhisattvabhūtāstathāgatabhūtāśca bodhisattvāḥ sanidānameva vineyānāṃ dharmaṃ deśayanti saniḥsaraṇaṃ sapratisaraṇaṃ saparākramaṃ saprātihāryam",
    "T06bsa034_u:4073": " sthāne sotpattikaṃ śikṣāpadaṃ prajñapayanti /",
    "T06bsa034_u:4074": " tasmāt eṣāṃ dharmaḥ sanidāno bhavati /",
    "T06bsa034_u:4075": " samāttaśikṣāṇāñcāpannānāmāpatteḥ vyutthānaṃ prajñapayanti /",
    "T06bsa034_u:4076": " tasmāt eṣā dharmaḥ saniḥsaraṇo bhavati /",
    "T06bsa034_u:4077": " caturbhiḥ pratisaraṇaiḥ saṃgṛhītāmaviparītāṃ dharmavinaye 'smin pratipattiṃ prajñapayanti /",
    "T06bsa034_u:4078": " tasmādeṣāṃ dharmaḥ sapratisaraṇo bhavati /",
    "T06bsa034_u:4079": " sarvaduḥkha-nairyāṇikīmapratyudāvartāṃ pratipadaṃ saṃprakāśayanti /",
    "T06bsa034_u:4080": " tasmādeṣāṃ dharmaḥ saparākramo bhavati /",
    "T06bsa034_u:4081": " tribhiśca prātihāryaiḥ sarvāṃ deśanāmabandhyāṃ kurvanti /",
    "T06bsa034_u:4082": " tasmādeṣāṃ dharmaḥ saprātihāryo bhavati /",
    "T06bsa034_u:4083": " tatra katamā bodhisattvānāṃ sarvākārā priyavāditā /",
    "T06bsa034_u:4084": " sā ṣaḍvidhā saptavidhā caikadhyamabhisaṃkṣipya trayodaśavidhā draṣṭavyā /",
    "T06bsa034_u:4085": " anujñeyeṣu dharmeṣvanujñāne priyavāditā /",
    "T06bsa034_u:4086": " pratiṣeddhavyeṣu dharmeṣu pratiṣedhe /",
    "T06bsa034_u:4087": " dharmāṇāṃ dharmaparyāyodbhāvikā priyavāditā /",
    "T06bsa034_u:4088": " dharmalakṣaṇāviparītodbhāvikā /",
    "T06bsa034_u:4089": " dharma-nirvacanāviparītodbhāvikā /",
    "T06bsa034_u:4090": " dharmapadaprakāraprabhedodbhāvikā (Dutt 151)",
    "T06bsa034_u:4091": " priyavāditā /",
    "T06bsa034_u:4092": " sammodanī priyavāditā /",
    "T06bsa034_u:4093": " ānandanī priyabāditā /",
    "T06bsa034_u:4094": " pareṣāṃ sarvopakaraṇairalpotsukatāyāṃ sarvakṛtyeṣu ca samyaggateṣvalpotsukatāyāṃ viśadapravāraṇī priyavāditā /",
    "T06bsa034_u:4095": " vividheṣu ca bhayeṣu bhītānāmāśvāsanī priyavāditā /",
    "T06bsa034_u:4096": " nyāyopadeśasaṃgahītā ca priyavāditā /",
    "T06bsa034_u:4097": " akuśalāt sthānād vutthāpya kuśale sthāne pratiṣṭhāpanārthaṃ samyagdṛṣṭa-śruta-pariśaṅkita-saṃcodanāvasādanī priyavāditā /",
    "T06bsa034_u:4098": " paraṃ pratibalamadhyeṣyopasaṃhṛtā priyavāditā /",
    "T06bsa034_u:4099": " iyaṃ bodhisattvānāṃ trayodaśākārā priyavāditā sarvākārā veditavyā /",
    "T06bsa034_u:4100": " tatra katamā bodhisattvānāṃ vidhātārthika-priyavāditā /",
    "T06bsa034_u:4101": " sā 'ṣṭavidhā draṣṭavyā /",
    "T06bsa034_u:4102": " yā bodhisattvasya caturvidhāṃ vāgviśuddhiṃ niśrityāṣṭaskāryeṣu vyavahāreṣu vāk /",
    "T06bsa034_u:4103": " iyaṃ vighātārthika-priyavāditā bodhisattvānāmucyate /",
    "T06bsa034_u:4104": " tatreyaṃ catuvidhā vāgviśuddhiḥ /",
    "T06bsa034_u:4105": " mṛṣāvādātprativiratiḥ /",
    "T06bsa034_u:4106": " paiśunyātpāruṣyātsaṃbhinnapralāpāt prativiratiḥ /",
    "T06bsa034_u:4107": " tatreme 'ṣṭāvāryā vyavahārāḥ /",
    "T06bsa034_u:4108": " dṛṣṭe dṛṣṭavāditā śrute mate vijñāte vijñātabāditā /",
    "T06bsa034_u:4109": " adṛṣṭe 'dṛṣṭavāditā /",
    "T06bsa034_u:4110": " aśrute 'mate avijñāte 'vijñātavāditā /",
    "T06bsa034_u:4111": " tatra katamā bodhisattvānāmihāmutrasukhā priyavāditā /",
    "T06bsa034_u:4112": " sā navavidhā draṣṭavyā /",
    "T06bsa034_u:4113": " jñātivyasanaśokaprahāṇāya priyavāditā /",
    "T06bsa034_u:4114": " bhogavyasanaśoka prahāṇāya ārogyavyasanaśokaprahāṇāya priyavāditā /",
    "T06bsa034_u:4115": " śīlavyasanaprahāṇāya dṛṣṭivyasanaprahāṇāya priyavāditā /",
    "T06bsa034_u:4116": " śīlasaṃpade dṛṣṭisaṃpade ācārasaṃpade ājīvasaṃpade ca yā priyavāditā saddharmadeśanā /",
    "T06bsa034_u:4117": " tatra katamā bodhisattvasya viśuddhā priyavādittā /",
    "T06bsa034_u:4118": " saḥ viṃśatividhā draṣṭavyā /",
    "T06bsa034_u:4119": " viṃśatyākārairyā dharmadeśanā sā punaḥ pūrvavadveditavyā /",
    "T06bsa034_u:4120": " tadyathā balagotrapaṭale /",
    "T06bsa034_u:4121": " tatrārthacaryā yathaiva priyavāditā tathaiva vistareṇa veditavyā /",
    "T06bsa034_u:4122": " eyadviśiṣṭāñcārthacaryāmanyāṃ vakṣyāmi /",
    "T06bsa034_u:4123": " tathā hi bodhisattvaḥ sarvaprakārayā 'nayā priyavāditayā tatra-tatropagamārthaṃ sattvānāmācarati /",
    "T06bsa034_u:4124": " tatra katamo bodhisattvānāmarthacaryāsvabhāvaḥ /",
    "T06bsa034_u:4125": " evaṃ priyavāditayā yuktisaṃdarśitānāṃ sattvānāṃ yathāyogaṃ śikṣāsvarthacaryāyāṃ dharmānudharmapraticaryāyāṃ kāruṇyacittamupasthāpya nirāmiṣeṇa (Dutt 152)",
    "T06bsa034_u:4126": " cetasā samādāpanā vinayanā niveśanā pratiṣṭhāpanā /",
    "T06bsa034_u:4127": " ayamarthacaryāyāḥ samāsataḥ svabhāvanirdeśaḥ",
    "T06bsa034_u:4128": " tatra katamā bodhisattvānāṃ sarvārthacaryā /",
    "T06bsa034_u:4129": " sā dvividhā draṣṭavyā /",
    "T06bsa034_u:4130": " aparipakvānāñca sattvānāṃ paripācanā /",
    "T06bsa034_u:4131": " paripakvānāñca sattvānāṃ vimocanā /",
    "T06bsa034_u:4132": " sā punastribhirmukhaiḥ veditavyā /",
    "T06bsa034_u:4133": " dṛṣṭadhārmike 'rthe samādāpanā /",
    "T06bsa034_u:4134": " sāṃparāyike 'rthe samādāpanā /",
    "T06bsa034_u:4135": " dṛṣṭadharma-sāṃparāyike 'rthe samādāpanā /",
    "T06bsa034_u:4136": " tatra dhārmikaiḥ karmaguṇaiḥ bhogānāmarjana-rakṣaṇa-vardhana-samyak-samādāpanatayā dṛṣṭadhārmike 'rthe samādāpanā veditavyā /",
    "T06bsa034_u:4137": " yenāyaṃ parataśca praśaṃsāṃ labhate dṛṣṭe ca dharmai sukham /",
    "T06bsa034_u:4138": " upakaraṇasukhenānugṛhīto viharati /",
    "T06bsa034_u:4139": " tatra bhogān utsṛjya bhikṣākavṛtta-jīvikā-pratibaddhamavrajyā-samādāpanā /",
    "T06bsa034_u:4140": " sāṃparāyike 'rthe samādāpanā veditavyā /",
    "T06bsa034_u:4141": " yenāyaṃ niyataṃ saṃparāyasukhito bhavati na tvavaśyaṃ dṛṣṭe dharme /",
    "T06bsa034_u:4142": " tatra yā gṛhiṇo vā pravrajitasya vānupūrveṇa vairāgya-gamana-samādāpanā /",
    "T06bsa034_u:4143": " iyaṃ dṛṣṭadharma-sāṃparāyike 'rthe samādāpanā veditavyā /",
    "T06bsa034_u:4144": " yenāyaṃ dṛṣṭe ca dharme prasrabdha-kāya prasrabdha-cittaḥ sukhaṃ sparśaṃ viharati /",
    "T06bsa034_u:4145": " saṃparāye ca viśuddhideveṣūpadyate /",
    "T06bsa034_u:4146": " nirūpadhiśeṣe nirvāṇadhātau parinirvāti /",
    "T06bsa034_u:4147": " tatra katamā bodhisattvānāṃ duṣkarā arthacaryā /",
    "T06bsa034_u:4148": " sā trividhā draṣṭavyā /",
    "T06bsa034_u:4149": " pūrvakuśalamūlahetvacariteṣu sattveṣvarthacaryā bodhisattvānāṃ duṣkarā /",
    "T06bsa034_u:4150": " tathā hi te duḥkhasamādāpyā bhavanti kuśale /",
    "T06bsa034_u:4151": " mahatyāṃ bhogasaṃpadi vartamāneṣu sattveṣu tadadhyavasānagateṣvarthacaryā bodhisattvānāṃ duṣkarā /",
    "T06bsa034_u:4152": " tathāhi te mahati pramādapade pramādasthāne vartante /",
    "T06bsa034_u:4153": " ito bāhyakeṣu tīrthikeṣu pūrvaṃ [ca] tīrthika dṛṣṭicariteṣu sattveṣvarthaṃcaryā bodhisattvānāṃ duṣkarā /",
    "T06bsa034_u:4154": " tathā hi te svayaṃ saṃmūḍhāścābhiniviṣṭāścāsmin dharmavinaye /",
    "T06bsa034_u:4155": " tatra katamā bodhisattvānāṃ sarvatomukhī arthacaryā /",
    "T06bsa034_u:4156": " sā caturvidhā draṣṭavyā /",
    "T06bsa034_u:4157": " iha bodhisattvaḥ aśrāddhaṃ śraddhāsaṃpadi samādāpayati yāvatpratiṣṭhāpayati /",
    "T06bsa034_u:4158": " duḥśīlaṃ śīlasaṃpadi duṣprajñaṃ prajñāsaṃpadi matsariṇaṃ tyāgasaṃpadi samādāpayati yāvatpratiṣṭhāpayati /",
    "T06bsa034_u:4159": " (Dutt 153)",
    "T06bsa034_u:4160": " tatra katamā bodhisattvasya satpuruṣārthacaryā /",
    "T06bsa034_u:4161": " sā pañcavidhā draṣṭavyā /",
    "T06bsa034_u:4162": " iha bodhisattvaḥ sattvān bhūte 'rthe samādāpayati /",
    "T06bsa034_u:4163": " kālena samādāyapati /",
    "T06bsa034_u:4164": " arthopasaṃhite 'rthe samādāpayati /",
    "T06bsa034_u:4165": " ślakṣṇena samādāpayati /",
    "T06bsa034_u:4166": " maitracittena samādāpayati /",
    "T06bsa034_u:4167": " tatra katamā bodhisattvānāṃ sarvākārārthacaryā /",
    "T06bsa034_u:4168": " sā ṣaḍvidhā saptavidhā caikadhyamabhisakṣipya trayodaśavidhā draṣṭavyā /",
    "T06bsa034_u:4169": " iha bodhisattvaḥ saṃgrahītavyāṃśca sattvān samyak saṃgṛhṇāti /",
    "T06bsa034_u:4170": " nigrahītavyāṃśca sattvān samyagnigṛhṇāti /",
    "T06bsa034_u:4171": " śāsanapratihatānāñca sattvānāṃ pratighātamapanayati /",
    "T06bsa034_u:4172": " madhyasthān sattvānasmin śāsanee 'vatārayati /",
    "T06bsa034_u:4173": " avatīrṇāśca sattvān samyak triṣu yāneṣu paripācayati /",
    "T06bsa034_u:4174": " paripakvāṃśca sattvān vimocayati /",
    "T06bsa034_u:4175": " tadekatyāṃśca sambhāra-rakṣopacaye saṃniyojayati /",
    "T06bsa034_u:4176": " yaduta hīnayāna-niḥsṛtiṃ vārabhya mahāyāna-niḥsṛtiṃ vārabhya /",
    "T06bsa034_u:4177": " yathā sambhārarakṣopacaye evaṃ praviveke cittaikāgratāyāmāvaraṇaviśudau manaskārabhāvanāyāṃ ca sanniyojayati /",
    "T06bsa034_u:4178": " śrāvaka-pratyeka-buddhagotrān śrāvaka-pratyeka-buddhayāne sanniyojayati /",
    "T06bsa034_u:4179": " tathāgata-gotrānanuttare samyaksaṃbodhiyāne niyojayati /",
    "T06bsa034_u:4180": " tatra katamā bodhisattvānāṃ vighātārthikārthacaryā /",
    "T06bsa034_u:4181": " sā 'ṣṭavidhā draṣṭavyā /",
    "T06bsa034_u:4182": " hretavyeṣu sthāneṣvāhrīkyaparyavasthāna-paryavasthitānāṃ sattvānāmāhrīkyaparyavasthānaṃ vinodayatyapanayati /",
    "T06bsa034_u:4183": " yathā āhrīkyaparyavasthānamevamapatrapitavyeṣu anapatrāpyaparyavasthānaṃ middhaparyasthānamauddhatyaparyavasthānaṃ",
    "T06bsa034_u:4184": " kaukṛtyaparyaṃvasthānamīrṣāparyasthānaṃ [mātsaryaparyavasthānaṃ] vinodayatyapanayati /",
    "T06bsa034_u:4185": " tatra katamā bodhisattvasyehāmutrasukhā 'rthacaryā /",
    "T06bsa034_u:4186": " sā navavidhā draṣṭavyā /",
    "T06bsa034_u:4187": " parasattvānāṃ kāyakarmapariśuddhimārabhya sarvākārā prāṇātipātāt prativiratisamānāpanatā /",
    "T06bsa034_u:4188": " sarvākārādattādānāt-prativirati-samādāpanatā /",
    "T06bsa034_u:4189": " sarvākārā kāmamithyācārāt-prativirati-samādāpanatā /",
    "T06bsa034_u:4190": " sarvākārā surāmaireyamadyapramādasthānāt prativirati-samādāpanatā /",
    "T06bsa034_u:4191": " vākkarmapariśuddhimārabhya sarvākārā mṛṣāvāda-prativirati-samādāpanatā /",
    "T06bsa034_u:4192": " sarvākārā paiśunya-prativirati-samādāpanatā /",
    "T06bsa034_u:4193": " sarvākārā pāruṣya-prativirati-samādāpanatā /",
    "T06bsa034_u:4194": " sarvākārā sambhinnapralāpa-prativirati-samādāpanatā /",
    "T06bsa034_u:4195": " (Dutt 154) manaskarmapariśuddhimārabhya sarvākārābhidhyāvyāpādamithyādṛṣṭi-prativirati-samādāpanatā /",
    "T06bsa034_u:4196": " tatra katamā bodhisattvasya viśuddhā 'rthacaryā /",
    "T06bsa034_u:4197": " sā daśavidhā draṣṭavyā /",
    "T06bsa034_u:4198": " bahiḥśuddhimupādāya pañcavidhā /",
    "T06bsa034_u:4199": " antaḥśuddhimupādāya pañcavidhā /",
    "T06bsa034_u:4200": " bahiḥśuddhimupādāya bodhisattvānāṃ pañcavidhā sattveṣvarthacaryā katamā /",
    "T06bsa034_u:4201": " anavadyā 'parāvṛttā 'nupūrvā sarvatragā yathāyogaṃ ca /",
    "T06bsa034_u:4202": " iha bodhisattvaḥ sattvānna duścaritavyāmiśre duścaritapūrvagame sāvadye sakliṣṭe 'kuśale sanniyojayati /",
    "T06bsa034_u:4203": " iyamasyānavadyā bhavatyarthacaryā sattveṣu /",
    "T06bsa034_u:4204": " punarbodhisattvo nāmokṣe cānekāntaviśuddhe cāyatane mokṣa eṣa ekāntaviśuddha eṣa iti sattvāṃstatraiva samādāpayati /",
    "T06bsa034_u:4205": " iyamasyāparāvṛttā sattveṣvarthacaryā /",
    "T06bsa034_u:4206": " punarbodhisattvaḥ pūrvaṃ bālaprajñānāṃ sattvānāmuttānāṃ dharmadeśanāṃ karoti /",
    "T06bsa034_u:4207": " uttānāmavavādānuśāsanīmanupravartayati /",
    "T06bsa034_u:4208": " madhyaprajñāṃścaināṃviditvā madhyāṃ dharmadeśanāṃ sūkṣmāmavavādānuśāsanīmanupravartayati anupūrveṇa kuśalapakṣasamudāgamāya /",
    "T06bsa034_u:4209": " iyamasyānupūrvā sattveṣvarthacaryā /",
    "T06bsa034_u:4210": " punarbodhisattvaścaturṇāṃ varṇānām ā-devamanuṣyāṇāṃ sarvasattvānāṃ yathāśaktiyathābalamarthamācarati /",
    "T06bsa034_u:4211": " hitasukhaṃ paryeṣate /",
    "T06bsa034_u:4212": " tatraiva samādāpayati /",
    "T06bsa034_u:4213": " imamasya marvatrḥgā sattveṣvarthacaryā /",
    "T06bsa034_u:4214": " punarbodhisattvo ye sattvā yasmin svārthe kuśale parītte madhye 'dhimātre vā śakyarūpāḥ samādāpayituṃ yena copāyena śakyarūpāḥ samādāyituṃ tān yathāyogaṃ tatra tathā samādāpayati /",
    "T06bsa034_u:4215": " iyaṃ tāvadbodhisattvānāṃ sattveṣu pañcavidhā vahiḥśuddhā arthacaryā /",
    "T06bsa034_u:4216": " tatra katamā bodhisattvānāṃ pañcavidhā 'ntaḥśuddhā sattveṣvarthacaryā /",
    "T06bsa034_u:4217": " iha bodhisattvo vipulena sattveṣu kāruṇyāśayena pratyupasthitenārthamācarati /",
    "T06bsa034_u:4218": " punarbodhisattvaḥ sattvānāmarthe sarvaduḥkhapariśramairapyaparikhinnamānasaḥ pramudita evaṃ sattvānāmarthamācarati /",
    "T06bsa034_u:4219": " punarbodhisattvaḥ pravarāyāmagryāyāmapi saṃpadi vartamāno dāsavatpreṣyavadvaśyaputravaccaṇḍāladārakavannīcacitto nihatamadamānāhaṃkāraḥ nāmarthamācarati",
    "T06bsa034_u:4220": " (Dutt 155) punarbodhisattvo nirāmiṣeṇākṛtrimeṇa ca parameṇa ca premṇā sattvānāmarthamācarati /",
    "T06bsa034_u:4221": " punarbodhisattva ātyantikenāpunaḥ pratyudāvartyena maitreṇa cetasā sattvānāmarthamācarati /",
    "T06bsa034_u:4222": " iyaṃ bodhisattvasya pañcavidhā 'ntaḥśuddhā sattveṣvarthacaryā veditavyā /",
    "T06bsa034_u:4223": " yā ca pañcavidhā vahiḥśuddhā yā ca pañcavidhā 'ntaḥśuddhā tāṃ sarvāmekadhyamabhisaṃkṣipya daśavidhā bodhisattvānāṃ viśuddhā 'rthacaryetyucyate",
    "T06bsa034_u:4224": " tatra katamā bodhisattvasya samānārthatā /",
    "T06bsa034_u:4225": " iha bodhisattvo yasminnarthe yasmin kuśalamūle parān samādāpayati tasminnarthe tasmin kuśalamūla samādāpane tulye vā 'dhike vā svayaṃ saṃśikṣyate",
    "T06bsa034_u:4226": " iti yaivaṃ bodhisattvasya paraistulyārthatā iyamucyate samānārthatā /",
    "T06bsa034_u:4227": " tāṃ samānārthatāṃ pare vineyā bodhisattvebhya upalabhya dṛḍhaniścayā bhavantyapratyudāvartyāstasmin kuśala[mūla]samādāpane /",
    "T06bsa034_u:4228": " tatkasya hetoḥ /",
    "T06bsa034_u:4229": " teṣāmevaṃ bhavati /",
    "T06bsa034_u:4230": " nūnametadasmākaṃ hitametatsukhaṃ yatrāyaṃ bodhisattvo 'smān samādāpitavān /",
    "T06bsa034_u:4231": " yasmādayaṃ bodhisattvo yatraivāsmān sanniyojayati tadevātmanā samudācarati /",
    "T06bsa034_u:4232": " tatrāyaṃ jānannahitamasukhaṃ nātmanā samudācarediti na cāsya samānārthasya bodhisattvasyaivaṃ bhavanti pare vaktāraḥ /",
    "T06bsa034_u:4233": " tvaṃ tāvat svayaṃ na kuśalaṃ samādāya vartase /",
    "T06bsa034_u:4234": " kasmāttvaṃ paraṃ kuśale 'tyartha samādāpayitavyaṃ vaktavyamavavaditavyaṃ manyase /",
    "T06bsa034_u:4235": " tvameva tāvadanyairvaktavyo 'vavaditavyo 'nuśāsitavya iti /",
    "T06bsa034_u:4236": " asti bodhisattvaḥ paraiḥ samānārtha eva saṃstāṃ samānārthatāṃ pareṣāṃ nopadarśayati /",
    "T06bsa034_u:4237": " astyasamānārtha eva san samānārthatāmupadarśayati /",
    "T06bsa034_u:4238": " asti samānārthaḥ sasānārthatāmupadarśayati /",
    "T06bsa034_u:4239": " asti naiva samānārtho nāpi samānārthatāmupadarśayati /",
    "T06bsa034_u:4240": " tatra prathamā koṭi tulyaguṇaprabhāvānāṃ bodhisattvānāṃ bodhisattvamārge ācāryatvamabhyupagatānāṃ",
    "T06bsa034_u:4241": " tulyaguṇaprabhāvo bodhisattvaḥ praticchannakalyāṇatayā guṇān prabhāvañca nopadarśayati /",
    "T06bsa034_u:4242": " dvitīyā koṭī hīnādhimuktikānāṃ sattvānāṃ gaṃbhīreṣu sthāneṣūttrastānāṃ pratisaṃkhyāya bodhisattvaḥ teṣāmeva sattvānāṃ tenopāyena vinayanārthaṃ sahadhārmikamātmānamupadarśayati /",
    "T06bsa034_u:4243": " saṃcintya ā-caṇḍālānām ā-śunāmarthaṃ kartukāma upadravaṃ saṃśamitukāmo vinayitukāma ā-caṇḍālānām āśunāṃ (Dutt 156)",
    "T06bsa034_u:4244": " sabhāgatāyāmupapadyate /",
    "T06bsa034_u:4245": " tṛtīyā koṭī calakuśalamūlasamādānānāṃ vineyānāṃ sthirīkaraṇārthaṃ bodhisattvaḥ samānārthaḥ adhikārtho vā samānārthatāmupadarśayati /",
    "T06bsa034_u:4246": " caturthī koṭī svayaṃ pramattaḥ parārthamapyabhyupekṣate /",
    "T06bsa034_u:4247": " tatra yacca dānamanekavidhaṃ nirdiṣṭaṃ yacca śīlaṃ vistareṇa yāvadyā ca samānārthatā tatra pāramitābhiradhyātmaṃ buddhadharmaparipākaḥ /",
    "T06bsa034_u:4248": " saṃgrahavastubhiḥ [sarva]sattvaparipākaḥ /",
    "T06bsa034_u:4249": " samāsato bodhisattvasyaitatkuśalānāṃ dharmāṇāṃ karma veditavyam /",
    "T06bsa034_u:4250": " tatra yacca dānamanekavidhaṃ pūrvavadyāvat samānārthatā ityeṣāmanekavidhānāmaprameyāṇāṃ kuśalānāṃ dharmāṇāṃ bodhipākṣikānāṃ tribhiḥ kāraṇaiḥ samudācāro veditavyaḥ /",
    "T06bsa034_u:4251": " dvābhyāṃ kāraṇābhyāṃ śreṣṭhatā veditavyā /",
    "T06bsa034_u:4252": " tribhiḥ kāraṇairviśuddhirveditavyā /",
    "T06bsa034_u:4253": " kāyena vācā manasā samudācāro veditavyaḥ /",
    "T06bsa034_u:4254": " udāratvādasaṃkliṣṭatvācca śreṣṭhatā niruttaratā asādhāraṇatā ca veditavyā /",
    "T06bsa034_u:4255": " tatra sattvābhedato vastvabhedataḥ kālābhedattaścodāratā veditavyā /",
    "T06bsa034_u:4256": " tatra sattvābhedo yadbodhisattvaḥ sarvasattvānadhiṣṭhāya sarvasattvānārabhya tāni dānādīni kuśalamūlāni samudācarati na kevalasyātmana evārthe",
    "T06bsa034_u:4257": " tatra vastvabhedo yadbodhisattvaḥ sarvāṇi sarvākārāṇi tāni kuśalamūlāni dānādikāni samādāya vartate /",
    "T06bsa034_u:4258": " tatra kālābhedo yadbodhisattvaḥ satatasamitamanirākṛtaprayogo 'nikṣiptadhuro rātrau",
    "T06bsa034_u:4259": " ca divā vā dṛṣṭe vā dharme tenaiva ca hetunā 'bhisaṃparāye 'pi tāni dānādīni kuśalamūlāni samudācarati /",
    "T06bsa034_u:4260": " tatra caturbhirākārairasaṃkliṣṭatā veditavyā /",
    "T06bsa034_u:4261": " iha bodhisattvo muditacittaḥ tān kuśalān dharmānniṣevate na duḥkhī na durmanā avipratisārī bhavati tato nidānam /",
    "T06bsa034_u:4262": " punarbodhisattvaḥ paramanapahatya dṛṣṭigatānyanabhiniviśya duścaritenāvyāmiśrāṇi tāni kuśalamūlāni dānādikāni samudācarati /",
    "T06bsa034_u:4263": " punarbodhisattvaḥ satkṛtya sarvātmanā teṣveva guṇadarśī sāradarśī śāntadarśī suniścito 'parapratyayo 'nanyaneyaḥ tān kuśalān dharmān dānādīn samādāya vartate /",
    "T06bsa034_u:4264": " punarbodhisattvo na terṣā dānādīnāṃ kuśalānāṃ dharmāṃṇāṃ vipākaṃ pratikāṃkṣate cakravartitvaṃ vā śakratvaṃ vā māratvaṃ vā brahmatvaṃ vā nāpi parataḥ pratikāraṃ pratyāśaṃsate /",
    "T06bsa034_u:4265": " na tatra niśrito bhavati /",
    "T06bsa034_u:4266": " na sarvalābhasatkāraślokeṣu nāpyantataḥ kāyajīvite 'pi niśrito bhavati /",
    "T06bsa034_u:4267": " iti ya ebhirākāraiḥ prasādaprāmodyasahagataścāviṣamaśca satkṛtya cāniśritaśca dānādīnāṃ samānārthatāparyavasānānāṃ (Dutt 157)",
    "T06bsa034_u:4268": " kuśalānāṃ dharmāṇāṃ samudācāraḥ /",
    "T06bsa034_u:4269": " sā eṣāmasaṃkliṣṭatetyucyate /",
    "T06bsa034_u:4270": " viśuddhiruttaptatā acalatā suviśuddhatā ca veditavyā /",
    "T06bsa034_u:4271": " tatrāśaya śuddhibhūmipraviṣṭasya bodhisattvasya uttaptānyacalāni caitāni kuśalamūlāni bhavanti /",
    "T06bsa034_u:4272": " tatreyamuttaptatā yadāśayaśuddhasya bodhisattvasya sarve te kuśalā dharmā apratisaṃkhyānakaraṇīyā bhavanti /",
    "T06bsa034_u:4273": " tatreyamacalanatā yadāśayaśuddho bodhisattvo yathā pratilabdhebhyo yathopacitebhyaśca ebhyaḥ kuśalebhyo dharmebhyo na parihīyate /",
    "T06bsa034_u:4274": " na bhavyo bhavatyāyatyāṃ parihāṇāya /",
    "T06bsa034_u:4275": " nānyatra teṣāṃ teṣāṃ rātridivānāmatyayātteṣāṃ teṣāmātmabhāvānāṃ samatikramāccandro",
    "T06bsa034_u:4276": " vā śuklapakṣe pratyupasthite vardhata eva ebhiḥ kuśalairdharmairna [pari]hīyate bodhisattvaḥ",
    "T06bsa034_u:4277": " niṣṭhāgamanabhūmibyavasthitasya punarbodhisattvasyaikajātipratibaddhasya caramabhavikasya",
    "T06bsa034_u:4278": " vā ete kuśalā dharmāḥ suviśuddhā veditavyā yeṣāmuttari bodhisattvabhūmau pariśuddhataratā nāsti /",
    "T06bsa034_u:4279": " evaṃ tribhiḥ kāraṇaireṣāṃ kuśalānāṃ dharmāṇāṃ samudācāraḥ /",
    "T06bsa034_u:4280": " dvābhyāṃ kāraṇābhyāṃ śreṣṭhatā /",
    "T06bsa034_u:4281": " tribhiḥ kāraṇaiḥ suviśuddhatā veditavyā dānādīnāṃ samānarthatāvasānānām /",
    "T06bsa034_u:4282": " tatra sarvadānasya sarvaśīlasya vistareṇa yāvatsarvasamānarthatāyā āsevitāyāḥ suviśodhitāyāḥ",
    "T06bsa034_u:4283": " sakalasaṃpūrṇāyā anuttarā samyaksaṃbodhirvajrasāraśarīratā saddharmacirasthitikatā",
    "T06bsa034_u:4284": " ca phalamabhinirvartate /",
    "T06bsa034_u:4285": " tatra duṣkaradānena duṣkaraśīlena yāvadduṣkarasamānārthatayā āsevitayā suviśodhitayā tathāgatasyāpratisamāścaryādbhutadharmasamanvāgatatvaṃ phalamabhinirvartate /",
    "T06bsa034_u:4286": " tatra sarvatomukhena dānena sarvatomukhena śīlena vistareṇa yāvatsarvatomukhayā samānārthatayā tathāgatasya sarvataḥ pradhānasattvairdevamanuṣyaiḥ pūjyatvaṃ phalamabhinivartate /",
    "T06bsa034_u:4287": " tatra satpuruṣadānasya satpuruṣaśīlasya yāvatsatpuruṣasamānārthatāyāḥ tathāgatasya",
    "T06bsa034_u:4288": " ye kecitsattvā apadā vā [dvipadā vā] catuṣpadā vā bahupadā vā rūpiṇo vā 'rūpiṇo vā",
    "T06bsa034_u:4289": " saṃjñino vāsaṃjñino vā naivasaṃjñānāsaṃjñāyatanopagā vā [teṣāṃ] sarveṣāṃ sattvānāmagryatvaṃ",
    "T06bsa034_u:4290": " phalamabhinirvartate /",
    "T06bsa034_u:4291": " tatra sarvākārasya dānasya [sarvākārasya] śīlasya vistareṇa yāvatsarvākārāyāḥ samānārthatāyāstathāgatasyāprameyavicitrapuṇyaparigṛhītaṃ",
    "T06bsa034_u:4292": " dvātriṃśanmahāpuruṣalakṣaṇāśītyanuvyañjanakāyatā phalamabhinirvartate /",
    "T06bsa034_u:4293": " (Dutt 158) tatra vighātārthikadānasya vighātārthikaśīlasya vistareṇa yāvadvighātārthikasamānārthatāyāḥ",
    "T06bsa034_u:4294": " tathāgatasya bodhimaṇḍa niṣaṇṇasya sarvamārapratyarthikavidhātāviheṭhāvikampanāpratibalanatā",
    "T06bsa034_u:4295": " phalamabhinirvartate /",
    "T06bsa034_u:4296": " tatrehāmutrasukhasya dānasya ihāmutrasukhasya śīlasya vistareṇa yāvadihāmutrasukhāyāḥ samānārthatāyāstathāgatasya paramadhyānavimokṣasamādhisamāpattisukhaṃ phalamabhinirvartate /",
    "T06bsa034_u:4297": " tatra viśuddhasya dānasya viśuddhasya śīlasya vistareṇa yāvadviśuddhāyāḥ samānārthaṃtāyā",
    "T06bsa034_u:4298": " āsevitāyāḥ suviśodhitāyāḥ sakalasaṃpūrṇayāstathāgatasya sarvākārāścatasraḥ pariśuddhayaḥ",
    "T06bsa034_u:4299": " āśrayapariśuddhirālambanapariśuddhiścittapariśuddhirjñānapariśuddhiḥ phalamabhinirvartate /",
    "T06bsa034_u:4300": " tathā trīṇyārakṣyāṇi daśabalavaiśāradyasmṛtyupasthāna-sarvāveṇikabuddhadharmaviśuddhiśca phalamabhinirvartate /",
    "T06bsa034_u:4301": " idamasya bodhisattvasya dānādīnāṃ kuśalānāṃ dharmāṇāṃ paryantagataṃ phalaṃ niruttaram /",
    "T06bsa034_u:4302": " anyaccāsyāpramāṇamiṣṭamanavadyaṃ bodhisattvacaryāsu saṃsarato veditavyam /",
    "T06bsa034_u:4303": " iti bodhisattvabhūmāvādhāre yogasthāne pañcadaśamaṃ saṃgrahavastupaṭalam /",
    "T06bsa034_u:4304": " (Dutt 159)",
    "T06bsa034_u:4305": " Pūjāsevā 'pramāṇapaṭalam (Chapter 1.16)",
    "T06bsa034_u:4306": " uddānam /",
    "T06bsa034_u:4307": " ratna-pūjā mitra-sevā apramāṇaiśca paścimam /",
    "T06bsa034_u:4308": " tatra bodhisattvasya tathāgateṣu tathāgata-pūjā katamā /",
    "T06bsa034_u:4309": " sā sāmāsato daśavidhā veditavyā /",
    "T06bsa034_u:4310": " śarīra-pūjā caitya-pūjā sammukha-pūjā vimukha-pūjā svayaṃkṛta-pūjā para-kārita-pūjā lābha-satkāra-pūjā udāra-pūjā asaṃkliṣṭapūjā pratipatti-pūjā ca /",
    "T06bsa034_u:4311": " tatra yadbodhisattvaḥ sākṣāt tathāgata-rūpa-kayameva pūjayati /",
    "T06bsa034_u:4312": " iyamasyocyate śarīra pūjā /",
    "T06bsa034_u:4313": " tatra yadbodhisattvastathāgatamuddisya stūpaṃ vā gahaṃ vā kūṭaṃ vā purāṇacaitya vā abhinava-caityaṃ vā pūjayati /",
    "T06bsa034_u:4314": " iyamasyocyate caitya-pūjā /",
    "T06bsa034_u:4315": " yad bodhisattvastathāgata-kāya vā tathāgata-caityaṃ vā sammukhībhūtamadhyakṣa pūjayati /",
    "T06bsa034_u:4316": " iyamasya sammukha-pūjetyucyate /",
    "T06bsa034_u:4317": " tatra yad bodhisattvastathāgate vā tathāgate-caitye vā sammukha-pūjāṃ kurvannevamadhyāśaya-sahagataṃ prasāda-sahagataṃ cittamabhisaṃskaroti",
    "T06bsa034_u:4318": " yā ekasya tathāgatasya dharmatā sā sarveṣāṃ tathāgatānāmatītānāgatapratyutpannānāṃ dharmatā /",
    "T06bsa034_u:4319": " yā ekasya tathāgata-caityasya dharmatā sā sarveṣāṃ tathāgata-caityānāṃ dharmatā /",
    "T06bsa034_u:4320": " ityato 'hametañca sammukhībhūtaṃ tathāgataṃ pūjayāmi sarvāṃśca tān atītānāgatapratyutpannāṃśca tathāgatān pūjayāmi /",
    "T06bsa034_u:4321": " etacca sammukhībhūta tathāgata-caityaṃ pūjayāmi /",
    "T06bsa034_u:4322": " tadanyāni ca daśasu dikṣvanantāparyanteṣu lokadhātuṣu sarvāṇi stūpāni gahāni kūṭāgārāṇi purāṇa-caityāni abhinava-caityāni pūjayāmi /",
    "T06bsa034_u:4323": " itīyaṃ tāvad bodhisattvasya sādhāraṇā sammukhā /",
    "T06bsa034_u:4324": " vimukhā ca tathāgata-pūjā tathāgata-caitya-pūjā ca veditavyā /",
    "T06bsa034_u:4325": " yatpunarbodhisattvaḥ asammukhībhūte tathāgate tathāgata-caitye vā tathāgatacittamabhisaṃskṛtya (Dutt 160)",
    "T06bsa034_u:4326": " pūjāṃ prayojayati sarvabuddhānuddiśya sarvatathāgatacaityāni coddiśya /",
    "T06bsa034_u:4327": " sāsya kevalā vimukhaiva pūjā veditavyā /",
    "T06bsa034_u:4328": " yadapi bodhisattvaḥ parinirvṛte tathāgate tathāgatamuddiśya tathāgatasya śarīraṃ",
    "T06bsa034_u:4329": " stūpaṃ vā kārayati gahaṃ vā kūṭaṃ vā ekaṃ vā dvau vā sambahulāni vā yāvat koṭi-śatasahasrāṇi",
    "T06bsa034_u:4330": " yathāśakti-yathābalam /",
    "T06bsa034_u:4331": " iyamapi bodhisattvasya tathāgateṣu vimukhā vipulā pūjā apramāṇa-puṇya-phalā 'nekabrāhmapuṇyaparigṛhītā /",
    "T06bsa034_u:4332": " yathā bodhisattvaḥ anekaireva kalpai[rmahākalpai]ravinipātagāmī bhavati /",
    "T06bsa034_u:4333": " na cānuttarāyāḥ samyaksaṃbodheḥ sambhāraṃ na paripūrayati tannidānam /",
    "T06bsa034_u:4334": " tatra yeyaṃ bodhisattvasya kevalaiva tathāgate tathāgatacaitye vā pūjā iyameva tāvadvipulapuṇyaphalā draṣṭavyā tato vipulatarapuṇyaphalā kevalaiva vimukhā draṣṭavyā /",
    "T06bsa034_u:4335": " tato vipulatamapuṇyaphalā sādhāraṇasamsukhavimukhā pūjā draṣṭavyā /",
    "T06bsa034_u:4336": " tatra yad bodhisattvastathāgate vā tathāgatacaitye vā pūjāṃ kartukāmaḥ svayameva",
    "T06bsa034_u:4337": " svahastaṃ karoti na dāsīdāsakarmaṃkara-[pauruṣeya-]mitrāmātyajñātisālohitaiḥ kārayatyālasyakausīdyaṃ",
    "T06bsa034_u:4338": " pramādasthānaṃ vā niśritya /",
    "T06bsa034_u:4339": " iyaṃ bodhisattvasya svayaṃkṛtā pūjā veditavyā /",
    "T06bsa034_u:4340": " tatra yadbodhisattvastathāgate vā tathāgatacaitye vā pūjāṃ kartukāmo na kevalaṃ svayeva",
    "T06bsa034_u:4341": " karotyapi tu mātāpitṛbhyāṃ kārayati putradāreṇa dāsīdāsakarmakarapauruṣeyairmitrāmātyajñātisālohitaiḥ",
    "T06bsa034_u:4342": " paraiśca rājabhiḥ rājamahāmātrairbrāhmaṇaigṛhapatibhirnaigamairjānapadairdhanibhiḥ",
    "T06bsa034_u:4343": " śreṣṭhabhiḥ sārthavāhairantataḥ strīpuruṣadārakadārikābhiḥ kṛpaṇaiduḥkhitaira ā-caṇḍālairapi kārayati /",
    "T06bsa034_u:4344": " tathā 'cāryopādhyāyaiḥ sārdhavihāryantevāsibhiḥ sabrahmacāribhiśca pravrajitairapyanyatīrthyaistathāgate [vā tathāgata-]caitye vā pūjāṃ kārayati",
    "T06bsa034_u:4345": " iyaṃ bodhisattvasya sādhāraṇā pūjā svaparakṛtā veditavyā /",
    "T06bsa034_u:4346": " yatpunarbodhisattvaḥ parītte pūjākaraṇīye deyavastuni saṃvidyamāne karuṇāsahagatena",
    "T06bsa034_u:4347": " cetasā saṃcintya pareṣāmeva tadvastvanuprayacchatyete duḥkhitāḥ sattvā alpapuṇyāścāśaktāśca",
    "T06bsa034_u:4348": " tathāgate vā tathāgatacaitye vā kārāṃ kṛtvā sukhitā bhavantviti /",
    "T06bsa034_u:4349": " pare ca tena vastunā tathāgate vā tathāgatacaitye vā pūjāṃ kurvanti na bodhisattvaḥ iyaṃ bodhisattvasya kevalā parakāritā pūjā veditavyā /",
    "T06bsa034_u:4350": " (Dutt 161)",
    "T06bsa034_u:4351": " tatra yā kevalā svayaṃkṛtā sā mahāpuṇyaphalā /",
    "T06bsa034_u:4352": " yā kevalā parakāritā sā mahattarapuṇyaphalā /",
    "T06bsa034_u:4353": " yā punaḥ sādhāraṇā yā mahattamapuṇyaphalā niruttarā veditavyā /",
    "T06bsa034_u:4354": " tatra yadbodhisattvaḥ tathāgate vā tathāgatacaitye vā cīvarapiṇḍapātaśayanāsanaglānapratyayabhaiṣajyapariṣkārairabhivādanavandanapratyutthānāñjalikarmabhiśca",
    "T06bsa034_u:4355": " dhūpagandhaiścūrṇagandhairanulepanagandhairvicitraiśca mālyairvicitrairvādyai rvicitraiśchatradhvajapatākāpradīpadānairvicitraiḥ",
    "T06bsa034_u:4356": " stotrābhivyāhāraiḥ pañcamaṇḍalapraṇāmaiḥ pradakṣiṇāvartaiḥ pūjāṃ karoti /",
    "T06bsa034_u:4357": " tathā 'kṣayaṇikāpradānaiḥ maṇimuktāvaidūryaśaṃkhaśilāpravāḍāśmagarbhamusāragalvajātarūparajatalohitikā-dakṣiṇāvartaprabhṛtibhiḥ",
    "T06bsa034_u:4358": " ratnapradānairmaṇikuṇḍalakeyūrādyalaṅkārapradānairantataśca ghaṇṭāpradānakārṣāpaṇa-kṣepasūtrapariveṣṭanaiḥ pūjayati /",
    "T06bsa034_u:4359": " iyaṃ bodhisattvasya tathāgate vā tathāgatacaitye vā lābhasatkārapūjā veditavyā /",
    "T06bsa034_u:4360": " tatra yadbodhisattvo dīrghakālikīñca tathāgate vā tathāgatacaitye vā etāmeva lābhasatkārapūjāṃ",
    "T06bsa034_u:4361": " karoti prabhūtavastukāñca praṇītavastukāñca sammukhavimukhāñca svayaṃkṛtaparakṛtāñca",
    "T06bsa034_u:4362": " ghanarasena ca prasādena sammukhībhūtena tīvrayā cādhimuktyā pūjāṃ karoti /",
    "T06bsa034_u:4363": " tacca kuśalamūlamanuttarāyai samyaksaṃbodhaye pariṇāmayati /",
    "T06bsa034_u:4364": " iyaṃ bodhisattvasya saptākārā udārapūjetyucyate /",
    "T06bsa034_u:4365": " tatra yadbodhisattvaḥ svahastaṃ tathāgate vā tathāgatacaitye vā kārāṃ karoti na parairavajñayā kārayati pramādakausīdyādvā /",
    "T06bsa034_u:4366": " satkṛtya karoti /",
    "T06bsa034_u:4367": " nāpaviddhamavikṣiptacittaḥ karotyasaṃkliṣṭacittaḥ /",
    "T06bsa034_u:4368": " na buddhābhiprasannānāṃ rājādīnāmudārasattvānāṃ lābhasatkārahetoḥ kuhanārthaṃ pratirūpeṇa ca vastunā pūjayati /",
    "T06bsa034_u:4369": " na haritāla-lepana-dhṛtasnāna-gugguludhūpārkapuṣpādibhiranyaiścākalpikairupakaraṇaiḥ /",
    "T06bsa034_u:4370": " iyaṃ bodhisattvasya ṣaḍākārā 'saṃkliṣṭā pūjā veditavyā /",
    "T06bsa034_u:4371": " tāṃ punaretāmudārāmasaṃkliṣṭāṃ lābhasatkārapūjāṃ bodhisattvastathāgate vā tathāgatacaitye vā svabāhubalopārjitairbhogaiḥ karoti parato vā paryeṣitaiḥ",
    "T06bsa034_u:4372": " ṣariṣkāravaśitā-pratilabdhairvā /",
    "T06bsa034_u:4373": " tatra pariṣkāravaśitāprāpto bodhisattvaḥ dvau vā (Dutt 162)",
    "T06bsa034_u:4374": " trīnvā saṃbahulān vā samucchrayān yāvat samucchryakoṭīniyutaśatasahastrāṇyanekānyabhinirmāya sarvaistaiḥ samucchrayaistathāgateṣu praṇāmaṃ karoti",
    "T06bsa034_u:4375": " teṣāñca samucchrayāṇāmekaikasya hastaśataṃ hastasahasraṃ vā tato vā pareṇa nirmāya",
    "T06bsa034_u:4376": " sarvaistairdivyasamatikrāntaiḥ kusumaiḥ paramasugandhibhiḥ paramamanoramaiḥ tāṃstathāgatānabhyavakirati /",
    "T06bsa034_u:4377": " sarve ca te samucchrayā atyudārāṇi tathāgatabhūtaguṇopasaṃhitāni stotrāṇi bhāṣante /",
    "T06bsa034_u:4378": " sarvaireva ca taiḥ samucchrayairvicitrāṇyamātrāṇi [agrāṇi] praṇītāni keyūramaṇikuṇḍalāni chatradhvajapatākāśca tathāgateṣūtsṛjayattyāropayati",
    "T06bsa034_u:4379": " iyamevaṃbhāgīyā pariṣkāravaśitā-prāptasya bodhisattvasya svacittapratibaddhā pūjā /",
    "T06bsa034_u:4380": " na cāsya punarbuddhotpādaḥ pratyāśaṃsitavyaḥ prārthayitavyo vā bhavati /",
    "T06bsa034_u:4381": " tatkasya hetoḥ /",
    "T06bsa034_u:4382": " tathāhi tasyāvaivartikabhūmipraviṣṭatvāt sarvabuddhakṣetreṣvavyāhatā gatirbha vati /",
    "T06bsa034_u:4383": " no cāpi bodhisattvasya svabāhubalopārjitā bhogā bhavantināpi ca parataḥ paryeṣitalabdhā vā /",
    "T06bsa034_u:4384": " nāpi ca bodhisattvaḥ pariṣkāravaśitāprāpto bhavati /",
    "T06bsa034_u:4385": " api tu yā kācit tathāgatapūjā jambūdvīpe [vā] cāturdvīpe vā sāhasre [vā dvisāhasre",
    "T06bsa034_u:4386": " vā trisāhasra-]mahāsāhasre vā yāvaddaśasu dikṣvanantāparyanteṣu lokadhātuṣu mṛdumadhyādhimātrā pravartate /",
    "T06bsa034_u:4387": " tāṃ sarvāṃ śrāddho bodhisattvaḥ prasādasahagatenodārādhimuktisahagatena cetasā spharitvābhyanumodate /",
    "T06bsa034_u:4388": " iyamapi bodhisattvasyālpakṛcchreṇa mahatī apramāṇā tathāgatapūjā bodhāya mahāsaṃbhāraparigṛhītā yasyāṃ bodhisattvena satata-samitaṃ kalyāṇacittena hṛṣṭacittena yogaḥ karaṇīyaḥ /",
    "T06bsa034_u:4389": " tatra yadbodhisattvaḥ stokastokaṃ muhūrtamuhūrtamantato godohamātramapi sarvasattva prāṇibhūteṣu maitracittaṃ bhāvayati /",
    "T06bsa034_u:4390": " karuṇāsahagataṃ muditāsahagatamupekṣāsahagataṃ cittaṃ bhāvayati /",
    "T06bsa034_u:4391": " tathā sarvasaṃskāreṣvanityasaṃjñāmanitye duḥkhasaṃjñāṃ duḥkhe 'nātmasaṃjñāṃ nirvāṇe cānuśaṃsasaṃjñāṃ bhāvayati /",
    "T06bsa034_u:4392": " tathā tathāgatānusmṛtiṃ dharmasaṃghapāramitānusmṛtiṃ bhāvayati /",
    "T06bsa034_u:4393": " tathā stokastokaṃ muhūrtamuhūrtaṃ sarvadharmāṇāṃ prādeśikena mṛdukṣāntikenāpi jñānena nirabhilāpyadharmasvabhāvatathatādhimukto nirvikalpena nirnimittena cetasā viharati /",
    "T06bsa034_u:4394": " prāgeva tata uttari tato bhūyaḥ /",
    "T06bsa034_u:4395": " tathā bodhisattvaśīlasaṃvaraparipālanā /",
    "T06bsa034_u:4396": " śamathavipaśyanāyāṃ bodhipākṣikeṣu ca dharmeṣu yogakriyā /",
    "T06bsa034_u:4397": " tathā pāramitāsu saṃgrahavastuṣu ca samyagyogakriyā /",
    "T06bsa034_u:4398": " itīyaṃ bodhisattvasya pratipattisahagatā tathāgata pūjā 'gryāvarā (Dutt 163)",
    "T06bsa034_u:4399": " praṇītā niruttarā /",
    "T06bsa034_u:4400": " yasyāḥ pūjāyāḥ pūrvikā lābhasatkārapūjā sarvākārāpi śatatamīmapi kalāṃ nopaiti sahasratamīmapi kalāṃ nopaiti vistareṇa yāvadupaniṣadamapi nopaiti",
    "T06bsa034_u:4401": " itīyaṃ daśabhirākāraiḥ sarvākārā tathāgatapūjā veditavyā /",
    "T06bsa034_u:4402": " yathā tathāgatapūjā evaṃ dharmapūjā saṃghapūjā yathāyogaṃ veditavyā /",
    "T06bsa034_u:4403": " tatra triṣu ratneṣvetāṃ daśākārāṃ pūjāṃ kurvanbodhisattvastathāgatālambanaiḥ ṣaḍmiradhyāśayaiḥ karoti /",
    "T06bsa034_u:4404": " guṇakṣetraniruttarādhyāśayatayā upakāriniruttarādhyāśayatayā 'padadvipadādisarvasattvāgryādhyāśayatayā",
    "T06bsa034_u:4405": " udumbarapuṣpavat sudurlaṃbhā 'dhyāśayatayā ekākinastrisāhasrama sāhasre loka utpādātkevalādhyāśayatayā",
    "T06bsa034_u:4406": " laukikalokottarasampatsarvārthaṃpratisaraṇādhyāśayatayā /",
    "T06bsa034_u:4407": " tasyaibhiḥ ṣaḍbhiradhyāśayaiḥ tathāgate tasya vā dharme tasya vā saṃghe pūjā prakalpitā parīttāpyaprameyaphalā bhavanti prāgeva prabhūtā /",
    "T06bsa034_u:4408": " tatra katibhirākāraiḥ samanvāgataṃ bodhisattvasya kalyāṇamitraṃ veditavyam /",
    "T06bsa034_u:4409": " katibhiścākāraiḥ kalyāṇamitratā 'bandhyā bhavati /",
    "T06bsa034_u:4410": " katibhikārāraiḥ samanvāgataṃ kalyāṇamitraṃ prasādapadasthānagataṃ bhavati /",
    "T06bsa034_u:4411": " kati kalyāṇamitrabhūtasya [bodhisattvasya] vineyeṣu kalyāṇamitra-karaṇīyāni bhavanti /",
    "T06bsa034_u:4412": " katividhā ca kalyāṇamitrasaṃsevā bodhisattvasya /",
    "T06bsa034_u:4413": " katyākārayā ca saṃjñayā kalyāṇamitrasyāntikādbodhisattvena dharmaḥ śrotavyaḥ /",
    "T06bsa034_u:4414": " katiṣu ca sthāneṣu kalyāṇamitrasyāntikād bodhisattvena dharmaṃ śruṇvatā tasmindharmabhāṇake pudgale 'manasikāraḥ karaṇīyaḥ /",
    "T06bsa034_u:4415": " tatrāṣṭābhiraṅgaiḥ samanvāgataṃ bodhisattvasya kalyāṇamitraṃ sarvākāraparipūrṇaṃ veditavyam /",
    "T06bsa034_u:4416": " vṛttastho bhavati bodhisattvasaṃvaraśīleṣu vyavasthito 'khaṇḍacchidrakārī /",
    "T06bsa034_u:4417": " bahuśruto bhavati nāvyutpannabuddhiḥ /",
    "T06bsa034_u:4418": " adhigamayuktaśca bhavati lābhī bhāvanāmayasyānyatamānyatamasya kuśalasya lāmī śamathavipaśyanāyāḥ /",
    "T06bsa034_u:4419": " anukampakaśca bhavati kāruṇikaḥ so 'dhyupekṣya svaṃ dṛṣṭadharmaṃsukhavihāraṃ pareṣāmarthāya parayujyate /",
    "T06bsa034_u:4420": " viśārado bhavati na pareṣāmasya dharmaṃ deśayataḥ smṛtiḥ pratibhānaṃ - va śāradyabhayāt pramuṣyate /",
    "T06bsa034_u:4421": " kṣamaśca bhavati parato 'vamānanāvahasanāvaspandana durukta-durāga-tādīnāmaniṣṭānāṃ vacanspathānāṃ vividhānañca sattvavipratipattīnām /",
    "T06bsa034_u:4422": " aparikhinnamānasaśca (Dutt 164)",
    "T06bsa034_u:4423": " bhavati balavān pratisaṃkhyānabahulaḥ akilāsī catasṛṇāṃ pariṣadāṃ dharmadeśanāyai /",
    "T06bsa034_u:4424": " kalyāṇavākyaśca bhavati vākkaraṇenopeto dharmatāpraṇaṣṭaspaṣṭavāk /",
    "T06bsa034_u:4425": " tatra pañcabhirākāraireva sarvākāraguṇayuktasya bodhisattvasya kalyāṇamitrasyābandhyaṃ kalyāṇamitrakaraṇīyaṃ bhavati /",
    "T06bsa034_u:4426": " sa hi pareṣāmādita eva hitasukhaiṣī bhavati /",
    "T06bsa034_u:4427": " tacca hitasukhaṃ yathābhūtaṃ prajānāti /",
    "T06bsa034_u:4428": " na tatra viparyastabuddhirbhavati /",
    "T06bsa034_u:4429": " yena copāyena yadrupayā dharmadeśanayā yaḥ sattvaḥ śakyarūpo bhavati vinetuṃ tatra śakto bhavati pratibalaḥ /",
    "T06bsa034_u:4430": " aparikhinnamānasaśca bhavati /",
    "T06bsa034_u:4431": " samakāraṇyaśca bhavati /",
    "T06bsa034_u:4432": " sarvasattveṣu hīnamadhyaviśiṣṭeṣu na pakṣapatitaḥ /",
    "T06bsa034_u:4433": " tatra pañcabhirākāraistatkalyāṇamitraṃ prasādapadasthitaṃ bhavati yenainaṃ pare 'tyarthamabhiprasīdantyanuśraveṇāpi śrutvā prāgeva sammukhaṃ nirīkṣya /",
    "T06bsa034_u:4434": " īryāpathasaṃpanno bhavati praśānteryāpathaḥ sarvāṅgapratyaṅgainirvikāraḥ /",
    "T06bsa034_u:4435": " sthito bhavatyanuddhataacapalakāyavāṅmanaḥkarmāntapracāraḥ /",
    "T06bsa034_u:4436": " niṣkuhakaśca bhavati na pareṣāṃ kuhanārthamīryāpathaṃ sthairyaṃ vā pratisaṃkhyāya kalpayati /",
    "T06bsa034_u:4437": " anīrṣukaśca bhavati na pareṣāṃ dharmyaṃ kathāṃ lābhasatkāraṃ vā ārabhyāmarṣamutpādayati /",
    "T06bsa034_u:4438": " api tu svayamadhyeṣyamāṇo 'pi dharmakathane paraiḥ labhamāno 'pi vipulaṃ lābhasatkāraṃ paramapadiśati aśaṭhena cetasā prasannena /",
    "T06bsa034_u:4439": " pareṣāṃ tacca dhārmakathikatvaṃ tañca lābhasatkāramārabhyānujanāti /",
    "T06bsa034_u:4440": " yathā svena lābhasatkāreṇa tuṣṭo bhavati tathā bhṛśataraṃ paralābhena parasatkāreṇa tuṣṭo bhavati /",
    "T06bsa034_u:4441": " [sumanāḥ] saṃlikhitaśca bhavatyalpabhāṇḍo 'lpapariṣkāraḥ utpannotpannaparityaktasarvopakaraṇaḥ /",
    "T06bsa034_u:4442": " tatra pañcabhirākārairayaṃ kalyāṇamitrabhūto bodhisattvaḥ pareṣāṃ vineyānāṃ kalyāṇamitrakāryaṃ karoti /",
    "T06bsa034_u:4443": " codako bhavati /",
    "T06bsa034_u:4444": " smārako bhavati /",
    "T06bsa034_u:4445": " avavādako bhavati /",
    "T06bsa034_u:4446": " anuśāsako bhavati /",
    "T06bsa034_u:4447": " dharmadeśako bhavati /",
    "T06bsa034_u:4448": " eṣāñca padānāṃ vistareṇa vibhāgo veditavyaḥ /",
    "T06bsa034_u:4449": " tadyathā śrāvakabhūmāvavavādānuśāsanañca bhūyastata uttari veditavyaṃ tadyathā balagotrapaṭale /",
    "T06bsa034_u:4450": " tatra caturbhirākārairbodhisattvasya kalyāṇamitrasevā paripūrṇā veditavyā /",
    "T06bsa034_u:4451": " kālena kālaṃ glānopasthānasvasthopasthāna kriyayā premagauravaprasādopasaṃhṛtayā /",
    "T06bsa034_u:4452": " (Dutt 165) kālena kālamabhivādanavandanapratyutthānāñjalisāmicīkarmapūjākriyayā dharmacīvarapiṇḍapātaśayanāsanaglānapratyayabhaiṣajyapariṣkāradānapūjayā ca /",
    "T06bsa034_u:4453": " niśritasya ca dhārmikeṣvarthasaṃyoga-viyogeṣu vaśavartanatayā avikampanatayā yathābhūtatvāviṣkaraṇatayā /",
    "T06bsa034_u:4454": " kālena ca cājñāmiprāyasyopasaṃkramaṇaparyupāsanaparipṛcchanaśravaṇatayā /",
    "T06bsa034_u:4455": " tatra kalyāṇamitrasyāntikāddharmaṃ śrotukāmena bodhisattvena pañcākārayā saṃjñayā dharmaḥ śrotavyaḥ /",
    "T06bsa034_u:4456": " ratnasaṃjñayā durlabhārthena /",
    "T06bsa034_u:4457": " cakṣuḥsaṃjñayodārasahajaprajñāpratilābhāya hetubhāvārthena /",
    "T06bsa034_u:4458": " ālokasaṃjñayā pratilabdhasahajajñānacakṣuṣā sarvākāra-yathābhūta-jñeyasaṃprakāśanārthena /",
    "T06bsa034_u:4459": " mahāphalānuśaṃsasaṃjñayā nirvāṇasaṃbodhiniruttarapadaprāptihetubhāvārthena /",
    "T06bsa034_u:4460": " anavadyaratisaṃjñayā dṛṣṭe dharme 'prāpta nirvāṇasaṃbodhidharmayathābhūtapravicayaśamathavipaśyanā 'navadyamahāratihetubhāvārthe /",
    "T06bsa034_u:4461": " tatra bodhisattvena kalyāṇamitrasyāntikāddharmaṃ śruṇvatā tasmindharmabhāṇake pudgale pañcasthāneṣvamanasikāraṃ kṛtvā 'vahitaśrotreṇa prasannamānasena dharmaḥ śrotavyaḥ /",
    "T06bsa034_u:4462": " śīlabhraṃśe 'manasikāraḥ karaṇīyaḥ /",
    "T06bsa034_u:4463": " naivaṃ cittamabhisaṃskartavyaṃ duḥśīlo 'yamasaṃvarasthaḥ nāhamataḥ śroṣyāmi /",
    "T06bsa034_u:4464": " kulabhraṃśe 'pyamanasikāraḥ karaṇīyaḥ /",
    "T06bsa034_u:4465": " naivaṃ cittamabhisaṃskartabyaṃ nīlakulo 'yaṃ nāhamataḥ śroṣyāmi /",
    "T06bsa034_u:4466": " rūpabhraṃśe 'pyamanasikāraḥ karaṇīyaḥ /",
    "T06bsa034_u:4467": " naivaṃ cittamabhisaṃskartavyaṃ virupo 'yaṃ nāhamataḥ śroṣyāmi /",
    "T06bsa034_u:4468": " vyañjanabhraṃśe 'pyamanasikāraḥ karaṇīyaḥ /",
    "T06bsa034_u:4469": " naivaṃ cittamabhisaṃskartavyam anabhisaṃskṛtavākyo 'yaṃ nāhamataḥ śroṣyāmi /",
    "T06bsa034_u:4470": " nānyatrārthapratisaraṇena bhavitavyaṃ na vyañjanapratisaraṇena /",
    "T06bsa034_u:4471": " mādhuryabhraṃśe 'pyamanasikāraḥ karaṇīyaḥ /",
    "T06bsa034_u:4472": " naivaṃ cittamabhisaṃskartavyaṃ paruṣavākyoyaṃ krodhano na ca madhuraṃ dharmaṃ bhāṣate nāhamataḥ śroṣyāmīti /",
    "T06bsa034_u:4473": " ityevaṃ pañcasu sthāneṣvamanasikāraṃ kṛtvā bodhisattvena sādareṇa saddharmaparigrahaḥ kāryo na jātu dharmaḥ pudgaladoṣeṇa duṣṭo bhavati /",
    "T06bsa034_u:4474": " tatra yo 'sau mandaprajño bodhisattvaḥ pudgaladoṣeṣūpahatacitto dharmaṃ necchati śrotuṃ sa ātmana evāhitāya prajñāparihāṇāya pratipanno veditavyaḥ",
    "T06bsa034_u:4475": " (Dutt 166)",
    "T06bsa034_u:4476": " kathañca bodhisattvaścatvāryapramāṇāni bhāvayati /",
    "T06bsa034_u:4477": " maitrīṃ karuṇāṃ muditāmupekṣām /",
    "T06bsa034_u:4478": " iha bodhisattvaḥ samāsatastrividhāni catvāryapramāṇāni bhāvayati /",
    "T06bsa034_u:4479": " sattvālambanāni dharmālambanānyanālambanāni ca /",
    "T06bsa034_u:4480": " yadbodhisattvastriṣu rāśiṣu sarvasattvānavasthāpya sukhitān duḥkhitān aduḥkhitāsukhitān",
    "T06bsa034_u:4481": " sattvān sukhakāmānadhikṛtya sukhopasaṃhārādhyāśayagatena maitreṇa cetasā daśadiśaḥ",
    "T06bsa034_u:4482": " spharitvā sattvādhimokṣeṇa viharati /",
    "T06bsa034_u:4483": " iyamasya sattvālambanā maitrī veditavyā /",
    "T06bsa034_u:4484": " yatpunaḥ dharmamātrasaṃjñī dharmamātre sattvopacāramāśayataḥ saṃpaśyaṃstāmeva maitrīṃ bhāvayati /",
    "T06bsa034_u:4485": " iyamasya dharmālambanā maitrī veditavyā /",
    "T06bsa034_u:4486": " yatpunardharmānapyavikalpayaṃstāmeva maitrīṃ bhāvayati /",
    "T06bsa034_u:4487": " iyamasyānālambanā maitrī veditavyā /",
    "T06bsa034_u:4488": " yathā sattvālambanā dharmālambanā 'nālambanā maitrī evaṃ karuṇā muditopekṣā api veditavyā /",
    "T06bsa034_u:4489": " tatra bodhisattvo duḥkhitān sattvānārabhya duḥkhāpanayanādhyāśayo daśasu dikṣu karuṇāsahagataṃ cittaṃ bhāvayati /",
    "T06bsa034_u:4490": " sāsya karuṇā /",
    "T06bsa034_u:4491": " sukhitānvā punaḥ sattvānārabhya sukhānumodanādhyāśayo dasaśu dikṣu muditāsahagataṃ cittaṃ bhāvayati /",
    "T06bsa034_u:4492": " sāsya muditā /",
    "T06bsa034_u:4493": " sa teṣāmeva trividhānāṃ sattvānāmaduḥkhāsukhitānā duḥkhitānāṃ sukhitānāñca yathākramaṃ mohadveṣarāgakleśavivekādhyāśayo daśasu dikṣūpekṣāsahagataṃ cittaṃ bhāvayati /",
    "T06bsa034_u:4494": " iyamasyopekṣā /",
    "T06bsa034_u:4495": " tatra yāni bodhisattvasya maitryādīnyapramāṇāni sattvālambanāni tānyanyatīrthya sādhāraṇāni veditavyāni /",
    "T06bsa034_u:4496": " yāni punardharmālambanāni tāni śrāvakapratyekabuddhasādhāraṇāni na tvanyatīrthyasādhāraṇāni veditavyāni /",
    "T06bsa034_u:4497": " yāni tu bodhisattvasyānālambanānyapramāṇāni tāni sarvatīrthya-śrāvakapratyekabuddhāsādhāraṇāni veditavyāni /",
    "T06bsa034_u:4498": " tatra bodhisattvasya trīṇyapramāṇāni sukhādhyāśayasaṃgṛhītāni veditavyāni /",
    "T06bsa034_u:4499": " maitrī karuṇā muditā ca /",
    "T06bsa034_u:4500": " ekama pramāṇaṃ hitādhyāśayasaṃgṛhītaṃ veditavyaṃ yaduta upekṣā /",
    "T06bsa034_u:4501": " sarvāṇi caitānyapramāṇāni bodhisattvasyānukampetyucyate /",
    "T06bsa034_u:4502": " tasmāttaiḥ samanvāgatā bodhisattvā anukampakā ityucyante /",
    "T06bsa034_u:4503": " (Dutt 167)",
    "T06bsa034_u:4504": " tatra daśottaraśatākāraṃ duḥkhaṃ sattvadhātau saṃpaśyanto bodhisattvāḥ sattveṣu karuṇāṃ bhāvayanti /",
    "T06bsa034_u:4505": " daśottaraśatākāraṃ duḥkhaṃ katamat /",
    "T06bsa034_u:4506": " ekavidhaṃ duḥkham /",
    "T06bsa034_u:4507": " aviśeṣeṇa pravṛttiduḥkhamārabhya sarvasattvāḥ pravṛttipatitā duḥkhitāḥ /",
    "T06bsa034_u:4508": " dvividhaṃ duḥkham /",
    "T06bsa034_u:4509": " chandamūlakaṃ yeṣāṃ [priyāṇāṃ] vastūnāṃ pariṇāmādanyathībhāvād duḥkhamutpadyate /",
    "T06bsa034_u:4510": " sammohavipākañca duḥkhaṃ yaistīvraiḥ śārīrairveditaiḥ spṛṣṭastasminnātmabhāve ahamiti vā mameti vā sammūḍho 'tyarthaṃ śocati /",
    "T06bsa034_u:4511": " yena dviśalyāṃ vedanāṃ vedayate kāyikīñcaitasikīñca /",
    "T06bsa034_u:4512": " trividhaṃ duḥkhaṃ duḥkhaduḥkhatayā saṃskāraduḥkhatayā vipariṇāmaduḥkhatayā ca /",
    "T06bsa034_u:4513": " caturvidhaṃ duḥkham /",
    "T06bsa034_u:4514": " virahaduḥkhaṃ priyāṇāṃ visaṃyogādyadutpadyate /",
    "T06bsa034_u:4515": " samucchedaduḥkhaṃ nikāyasabhāganikṣepānmaraṇādyadutpadyate /",
    "T06bsa034_u:4516": " santatiduḥkhaṃ muttaratramṛtasya janmapāraṃparyeṇa yadutpadyate /",
    "T06bsa034_u:4517": " atyantaduḥkhamaparinirvāṇadharmakāṇāṃ sattvānāṃ ye pañcopādānaskandhāḥ /",
    "T06bsa034_u:4518": " pañcavidhaṃ duḥkham /",
    "T06bsa034_u:4519": " kāmacchandaparyavasthāna pratyayaṃ vyāpādastyāna-middhauddhatya-kaukṛtya-vicikitsā-paryavasthānapratyayañca yaddūḥkham /",
    "T06bsa034_u:4520": " ṣaḍvidhaṃ duḥkham /",
    "T06bsa034_u:4521": " hetuduḥkhamāpayaheturniṣevaṇāt phaladuḥkhamapāyopapattitaḥ /",
    "T06bsa034_u:4522": " bhogān punarārabhya paryeṣṭiduḥkhamārakṣāduḥkhamatṛptiduḥkhaṃ vipraṇāśaduḥkhañca /",
    "T06bsa034_u:4523": " tadetadabhisamasya ṣaḍvidhaṃ duḥkhaṃ bhavati /",
    "T06bsa034_u:4524": " saptavidhaṃ duḥkham /",
    "T06bsa034_u:4525": " jātirduḥkhaṃ jarāvyādhirmaraṇamapriyasaṃyogaḥ priyavinābhāvaḥ yadapīcchanparyeṣamāṇo na labhate tadapi duḥkham /",
    "T06bsa034_u:4526": " aṣṭavidhaṃ duḥkham /",
    "T06bsa034_u:4527": " śītaduḥkhabhuṣṇaduḥkhaṃ jighatsāduḥkhaṃ pipasāduḥkhamasvātantryaduḥkham /",
    "T06bsa034_u:4528": " ātmopakramaduḥkhaṃ tadyathā nigranthaprabhṛtīnām /",
    "T06bsa034_u:4529": " paropakramaduḥkhaṃ tadyathā paṇiloṣṭasaṃsparśādibhiḥ parato daṃśamaśakādisaṃsparśaiśca /",
    "T06bsa034_u:4530": " īryāṃpathaikajātīyavihāraduḥkhañca /",
    "T06bsa034_u:4531": " navavidhaṃ duḥkham /",
    "T06bsa034_u:4532": " ātmavipattiduḥkhaṃ paravipattiduḥkhaṃ [jñātivipattiduḥkhaṃ bhogavipattiduḥkham] ārogyavipattiduḥkhaṃ",
    "T06bsa034_u:4533": " śīlavipattiduḥkhaṃ dṛṣṭi-[vipattiduḥkhaṃ] dṛṣṭadhārmikaduḥkhaṃ sāmparāyikañca duḥkham /",
    "T06bsa034_u:4534": " daśavidhaṃ duḥkham /",
    "T06bsa034_u:4535": " bhojanakāyapariṣkāravaikalyaduḥkhaṃ pānayānavastrālaṅkārabhāṇḍopaṣkarapariṣkāravaikalyaduḥkhaṃ",
    "T06bsa034_u:4536": " gandhamālyavilepanapariṣkāravaikalyaduḥkhaṃ nṛtyagītavāditrapariṣkāravaikalyaduḥkham",
    "T06bsa034_u:4537": " ālokapariṣkāravaikalyaduḥkhaṃ strīpuruṣaparicaryākāyapariṣkāravaikalyaduḥkhañca daśamam",
    "T06bsa034_u:4538": " punaranyaṃ navavidhaṃ duḥkhaṃ veditavyam /",
    "T06bsa034_u:4539": " sarvaduḥkhaṃ mahāduḥkhaṃ sarvatomukhaṃ duḥkhaṃ vipratipattiduḥkhaṃ pravṛttiduḥkhamakāmakāraduḥkhaṃ vighātaduḥkhamānuṣaṅgikaṃ duḥkhaṃ sarvākārañca (Dutt 168) duḥkham /",
    "T06bsa034_u:4540": " tatra sarvaduḥkhaṃ yat pūrvahetusamutpannaṃ vartamānapratyayasamutpannañca /",
    "T06bsa034_u:4541": " tatra mahāduḥkhaṃ yaddīrghaṃkālikaṃ pragāḍhaṃ citraṃ nirantarañca /",
    "T06bsa034_u:4542": " tatra sarvatomukhaṃ duḥkhaṃ yannārakaṃ tairyagyonikaṃ pretalaukikaṃ sugatiparyāpannañca /",
    "T06bsa034_u:4543": " tatra vipratipattiduḥkhaṃ yad dṛṣṭe vā dharme paravyatikramāt parāpakārakaraṇāllabhate samutthāpayati /",
    "T06bsa034_u:4544": " viṣamabhojanaparibhogāddhātuvaiṣamyajaṃ duḥkhaṃ samutthāpayati /",
    "T06bsa034_u:4545": " anayena vātmadṛṣṭadharmaduḥkhopakramāt svayaṃ kṛtaṃ duḥkhaṃ samutthāpayati /",
    "T06bsa034_u:4546": " ayoniśomanaskāra-tadbahulavihāritayā vā kleśopakleśaparyavasthānaduḥkhaṃ pratyanubhavati /",
    "T06bsa034_u:4547": " kāyavāṅmanoduścaritabāhalyādbā āyatyāmāpāyikaṃ duḥkhaṃ pratyanubhavati /",
    "T06bsa034_u:4548": " tatra pravṛttiduḥkhaṃ yat ṣaḍākārādaniyamādutpadyate saṃsāre saṃsarataḥ /",
    "T06bsa034_u:4549": " ātmabhāvāniyamādrājā bhūtvā āḍhyaḥ kṛpaṇo bhavati /",
    "T06bsa034_u:4550": " mātāpitraniyamāt putradārāniyamāddāsīdāsakarmakarapauruṣeyāniyamāt",
    "T06bsa034_u:4551": " mitrāmātyajñātisālohitāniyamāt mātāpitarau bhūtvā yāvadvistareṇa mitrāmātyajñātisālohito bhūtvā 'pareṇa samayena saṃsarato vadhako bhavati pratyarthikaḥ pratyamitraḥ /",
    "T06bsa034_u:4552": " bhogāniyamācca saṃsāre saṃsaran mahābhogo bhūtvā punarapareṇa samayena paramadaridro bhavati /",
    "T06bsa034_u:4553": " tatrākāmakāraduḥkha yaddīrghāyuṣkāmasya akāmamalpāyuṣkatayotpadyate /",
    "T06bsa034_u:4554": " ābhirupyakāmasya cākāmaṃ vairupyataḥ /",
    "T06bsa034_u:4555": " uccakulopapattikāmasya cākāmaṃ nīcakulopapattitaḥ /",
    "T06bsa034_u:4556": " aiśvaryakāmasyākāmaṃ dāridryopanipātataḥ [mahā-]balakāmasya cākāmaṃ daurvalyopanipātata utpadyate /",
    "T06bsa034_u:4557": " jñeyaṃ jñātukāmasya cākāmaṃ sammohājñānasamudācāra utpadyate /",
    "T06bsa034_u:4558": " paraparājayakāmasya cākāmaṃ parāparājayādātmaparajayādyaddaḥkhamutpadyate /",
    "T06bsa034_u:4559": " tatra vighātaduḥkhaṃ yadgṛhiṇāñca putradārādyapacayād yadutpadyate /",
    "T06bsa034_u:4560": " pravrajitānāñca rāgādikleśopacayād yad duḥkhamutpadyate /",
    "T06bsa034_u:4561": " yacca dukhaṃ durbhikṣopaghātādvā paracakropadhātādvā 'ṭavīdurgapraveśasambādha saṃkaṭopaghātādvā utpadyate /",
    "T06bsa034_u:4562": " yacca duḥkhaṃ parāyattavṛttatayā utpadyate /",
    "T06bsa034_u:4563": " yacca duḥkhaṃmaṅgapratyaṅgavaikalyopaghātād votpadyate /",
    "T06bsa034_u:4564": " yacca duḥkhaṃ vadhabandhanacchedanatāḍanapravāsanādyupadyātādutpadyate /",
    "T06bsa034_u:4565": " tatrānuṣaṅgikaṃ duḥkhaṃ yadaṣṭāsu lokadharmeṣu duḥkhaṃ naśana dharmake naṣṭe kṣayadharmake",
    "T06bsa034_u:4566": " kṣīṇe jarādharmake jīrṇe vyādhidharmake vyādhite maraṇadharmake mṛte 'lābhato vā",
    "T06bsa034_u:4567": " punarayaśasto vā nindāto vā yaddaḥkham /",
    "T06bsa034_u:4568": " ityetadaṣṭavidhaṃ duḥkhaṃ prāryanāduḥkhañca /",
    "T06bsa034_u:4569": " idamucyate ānuṣaṅgikaṃ duḥkham /",
    "T06bsa034_u:4570": " tatra sarvākāraṃ duḥkhaṃ (Dutt 169)",
    "T06bsa034_u:4571": " yatpañcākāraṃ yathoddiṣṭasukhavipakṣeṇa duḥkhaṃ hetuduḥkhaṃ vedayitaduḥkhaṃ sukhābhāvamātraduḥkhaṃ",
    "T06bsa034_u:4572": " veditayānupacchedaduḥkhaṃ naiṣkramyapravivekopaśamasaṃbodhisukhavipakṣeṇa vāgārikakāmadhātusaṃyogaja-vitarka-pṛthagjanaduḥkhaṃ",
    "T06bsa034_u:4573": " pañcamaṃ veditavyam /",
    "T06bsa034_u:4574": " ityetacca paścavidhaṃ duḥkham /",
    "T06bsa034_u:4575": " aupakramikamupakaraṇavaikalyajaṃ dhātuvaiṣamyajaṃ priyavipariṇāmajaṃ traidhātukāvacarakleśapakṣyadoṣṭhulyaduḥkhañca pañcamam /",
    "T06bsa034_u:4576": " ityetat pañcavidhaṃ pūrvakaṃ caikadhyamabhisaṃkṣipya daśavidhaṃ dukhaṃ sarvākāramityucyate /",
    "T06bsa034_u:4577": " iti pūrvakañca [pañcapañcāśadākāramidañca] pañcapañcāśadākāramaikadhyamabhisaṃkṣipya",
    "T06bsa034_u:4578": " daśottaraśatākāraṃ duḥkhaṃ bhavati bodhisattvaḥ karuṇāyā ālambanaṃ yenālambanena",
    "T06bsa034_u:4579": " bodhisattvānāṃ karuṇotpadyate vivardhate bhāvanāparipūriṃ gacchati /",
    "T06bsa034_u:4580": " ataśca mahato duḥkhaskandhādekānnaviṃśatiprakāraduḥkhālambanā mahākaruṇā pravartate /",
    "T06bsa034_u:4581": " ekānnaviṃśatiprakāraṃ duḥkhaṃ katamat /",
    "T06bsa034_u:4582": " sammohavipākaṃ duḥkhaṃ saṃskāraduḥkhatāsaṃgṛhītaṃ duḥkhamātyantikaṃ duḥkhaṃ hetuduḥkhaṃ",
    "T06bsa034_u:4583": " jātiduḥkhaṃ svayaṃkṛtaupakramikaṃ duḥkhaṃ śīlavipattiduḥkhaṃ dṛṣṭivipattiduḥkhaṃ",
    "T06bsa034_u:4584": " pūrvahetukaṃ duḥkhaṃ mahadduḥkhaṃ nārakaṃ duḥkhaṃ sugatisaṃgṛhītaṃ duḥkhaṃ sarvavipratipattijaṃ",
    "T06bsa034_u:4585": " duḥkhaṃ sarvapravṛttiduḥkhamajñānaduḥkhamaupacayikaṃ duḥkhamānuṣaṅgikaṃ duḥkhaṃ vedayitaduḥkhaṃ",
    "T06bsa034_u:4586": " dauṣṭhulyaduḥkhañceti /",
    "T06bsa034_u:4587": " tatra caturbhiḥ kāraṇaiḥ karuṇā mahākaruṇetyucyate gambhīraṃ sūkṣmaṃ durvijñeyaṃ sattvānāṃ duḥkhamālamvyotpannā bhavati /",
    "T06bsa034_u:4588": " dīrghakālaparicitā ca bhavatyaneka kalpaśatasahasrābhyastā /",
    "T06bsa034_u:4589": " tīvreṇa cābhogenālambane pravṛttā bhavati yadrūpeṇābhogenāyaṃ karuṇāviṣṭo bodhisattvaḥ",
    "T06bsa034_u:4590": " sattvānāṃ duḥkhāpanayanahetoḥ svajīvitaśatānyapi parityajet prāgevaikaṃ jīvitaṃ prāgeva ca kāyapariṣkāram /",
    "T06bsa034_u:4591": " sarvaduḥkhayātanāprakārāṃścodvahet /",
    "T06bsa034_u:4592": " suviśuddhā ca bhavati tadyathā niṣṭhāgatānāśca bodhisattvānāṃ bodhisattvabhūmiviśuddhyā tathāgatānāñca tathāgatabhūmiviśuddhyā /",
    "T06bsa034_u:4593": " anena khalu daśottareṇākāraśatena ye bodhisattvaḥ karuṇāṃ bhāvayanti sattveṣu te sarvāṃ bodhisattvakaruṇāṃ bhāvayanti /",
    "T06bsa034_u:4594": " te punaḥ kṣiprameva karuṇāśayaśuddhimadhigacchanti śuddhāśayabhūmipraviṣṭām /",
    "T06bsa034_u:4595": " sattveṣu cātyarthaṃ snigdhacittāśca bhavanti premacittāśca kartukāmacittāścākhinnacittāśca duḥkhodbahanacittāśca karmaṇyavaśyacittāśca /",
    "T06bsa034_u:4596": " na ca tathā duḥkhasatyamabhisamitavata āryaśrāvakasya niṣṭhāgatasya dūrībhūtā (Dutt 170)",
    "T06bsa034_u:4597": " nirvit-sahagatā cittasaṃtatiḥ pravartate yathā bodhisattvasyura sattveṣu karuṇāpūrvaṅgamena cittena daśottarākāraśatapatitametaṃ mahāntaṃ duḥkhaskandhaṃ saṃpaśyataḥ /",
    "T06bsa034_u:4598": " na ca bodhisattva evaṃ karuṇāparibhāvitamānasaḥ kiñcidādhyātmikabāhyaṃ vastu yanna parityajet /",
    "T06bsa034_u:4599": " nāsti tacchīlasaṃvarasamādānaṃ yanna kuryāt /",
    "T06bsa034_u:4600": " nāsti sa parāpakāraḥ kaścidyanna kṣamet /",
    "T06bsa034_u:4601": " nāsti sa vīryārambho yannārabheta /",
    "T06bsa034_u:4602": " nāsti taddhyānaṃ yanna samāpadyeta /",
    "T06bsa034_u:4603": " nāsti sā prajñā yāṃ nānupraviśet /",
    "T06bsa034_u:4604": " tasmāttathāgatāḥ pṛṣṭāḥ santaḥ-kutra pratiṣṭhitā bodhisattvasya bodhiriti-samyak vyākurvāṇā vyākurvanti karuṇāpratiṣṭhitā bodhisattvasya bodhiriti",
    "T06bsa034_u:4605": " tatraikaikamatra yathānirdiṣṭamapramāṇa[mapramāṇayā] samṛddhyā samṛddhiṃ bodhisattvasya pravartate /",
    "T06bsa034_u:4606": " apramāṇeṣṭhaphalaparigrāhakamapramāṇaiścākārairekāntakuśalairanavadyaiḥ pravartate /",
    "T06bsa034_u:4607": " evamapramāṇabhāvanānuyuktasya bodhisattvasya catvāro 'nuśaṃsā veditavyāḥ /",
    "T06bsa034_u:4608": " sāsyāpramāṇabhāvanā ādita eva paramadṛṣṭadharmasukhavihārāya bhavati /",
    "T06bsa034_u:4609": " apramāṇapuṇyasaṃbhāraparigrahopacayāya bhavati /",
    "T06bsa034_u:4610": " anuttarāyāṃ samyaksaṃbodhāvāśayadṛḍhatvāya bhavati /",
    "T06bsa034_u:4611": " sattvānāṃ cārthe saṃsāre sarvaduḥkhodvahanāya bhavati /",
    "T06bsa034_u:4612": " iti bodhisattvabhūmāvādhāre yogasthāne ṣoḍaśamaṃ pūjāsevāpramāṇapaṭalam /",
    "T06bsa034_u:4613": " (Dutt 171)",
    "T06bsa034_u:4614": " Bodhipakṣyapaṭalam (Chapter 1.17)",
    "T06bsa034_u:4615": " uddānam /",
    "T06bsa034_u:4616": " hrīdhṛtyakhedatā caiva śāstra-lokajñatā tathā /",
    "T06bsa034_u:4617": " samyak syātpratisaraṇaṃ tathaiva pratisaṃvidaḥ //",
    "T06bsa034_u:4618": " saṃbhāro bodhipakṣyāśca śamathaśca vipaśyanā /",
    "T06bsa034_u:4619": " upāyakuśalatvañca dhāraṇī praṇidhānatā /",
    "T06bsa034_u:4620": " samādhayastrayo jñeyā dharmoddānacatuṣṭayamiti //",
    "T06bsa034_u:4621": " tatra katamad bodhisattvānāṃ hrīvyapatrāpyam /",
    "T06bsa034_u:4622": " tat samāsato dvividhaṃ veditavyam /",
    "T06bsa034_u:4623": " svabhāvataścādhiṣṭhānataśca /",
    "T06bsa034_u:4624": " avadyasamudācāre ātmana evāpratirūpatāṃ viditvā bodhisattvasya lajjā hrīḥ /",
    "T06bsa034_u:4625": " tatraiva pareṣāṃ bhayagauravāllajjā vyapatrāpyam /",
    "T06bsa034_u:4626": " sā punarllajjā bodhisattvasya prakṛtyaiva tīvrā bhavati prāgevābhyastā /",
    "T06bsa034_u:4627": " evaṃ svabhāvato bodhisattvasya hrīvyapatrābhyaṃ veditavyam /",
    "T06bsa034_u:4628": " adhiṣṭhānaṃ punaḥ samāsataścaturvidham /",
    "T06bsa034_u:4629": " bodhisattvakaraṇīyasyānanuṣṭhāne yā lajjā /",
    "T06bsa034_u:4630": " idaṃ prathamamadhiṣṭhānam /",
    "T06bsa034_u:4631": " tathā bodhisattvākaraṇīyasyānuṣṭhāne yā lajjā /",
    "T06bsa034_u:4632": " idaṃ dvitīyamadhiṣṭhānam /",
    "T06bsa034_u:4633": " tathā bodhisattvasyātmanaḥ praticchannapāpatāyāṃ yā lajjā /",
    "T06bsa034_u:4634": " idaṃ tṛtīyamadhiṣṭhānam /",
    "T06bsa034_u:4635": " tathā bodhisattvasya kaukṛtye samutpanne sapratisaraṇe ānuṣaṅgike yā lajjā /",
    "T06bsa034_u:4636": " idaṃ caturthamadhiṣṭhānam /",
    "T06bsa034_u:4637": " evamadhiṣṭhānato veditavyam /",
    "T06bsa034_u:4638": " tatra katamā bodhisattvasya dhṛtibalādhānatā /",
    "T06bsa034_u:4639": " sāpi dvividhā draṣṭavyā /",
    "T06bsa034_u:4640": " svabhāvataścādhiṣṭhānataśca /",
    "T06bsa034_u:4641": " kliṣṭacittasanniyacchanatā kleśavaśā[na]nuyāyitā duḥkhādhivāsanaśīlatā vicitraprabhūtodriktairapi",
    "T06bsa034_u:4642": " bhayabhairavairāmukhaiḥ samyak prayogāvikampanatā prakṛtisattvayogāt pratisaṃkhyānādvā dhīratā /",
    "T06bsa034_u:4643": " itīyaṃ dhṛtibalādhānatā svabhāvato veditavyā /",
    "T06bsa034_u:4644": " (Dutt 172)",
    "T06bsa034_u:4645": " asyāḥ khalu bodhisattvānāṃ dhṛtibalādhānatāyāḥ samāsataḥ pañcavidhamadhiṣṭhānaṃ veditavyam /",
    "T06bsa034_u:4646": " vicitraḥ saṃsāraduḥkhopanipāto vicitrā vineyakṛtā vipratipattiḥ /",
    "T06bsa034_u:4647": " dīrghakālikaḥ sattvānāmarthe saṃsārābhyupagamaḥ /",
    "T06bsa034_u:4648": " paravādibhirākalanānuyogo mahatyāñca pariṣadi dharmadeśanā /",
    "T06bsa034_u:4649": " sarvabodhi [sattva-]śikṣā[padā]bhyupagamaḥ /",
    "T06bsa034_u:4650": " udāragaṃbhīradharmaśravaṇañca pañcamamadhiṣṭhānaṃ veditavyam /",
    "T06bsa034_u:4651": " tatra pañcabhiḥ kāraṇairaparikhinnamānasatā bodhisattvānāṃ sarvasamyak prayogeṣu veditavyā /",
    "T06bsa034_u:4652": " iha bodhisattvaḥ prakṛtyā balavān bhavati yena na parikhidyate /",
    "T06bsa034_u:4653": " punaḥ saivākhinnamānasatā 'nena punaḥ punarabhyastā bhavati yena na parikhidyate /",
    "T06bsa034_u:4654": " punarupāyaparigṛhītenavīryāṃrambheṇa prayukto bhavati yena paurvāparyeṇa viśeṣaṃ samanupaśyan na parikhidyate /",
    "T06bsa034_u:4655": " tīvreṇa ca prajñāpratisaṃkhyānabalena samanvāgato bhavati yena na parikhidyate /",
    "T06bsa034_u:4656": " tīvrañcāsya bodhisattvasya sattveṣu kāruṇyacittamanukampācittaṃ satatasamitaṃ pratyupasthitaṃ bhavati yena na parikhidyate /",
    "T06bsa034_u:4657": " tatra katamā bodhisattvasya śāstrajñayā /",
    "T06bsa034_u:4658": " iha bodhisattvena pañcavidhāsthānānyārabhya nāmakāya-padakāya-vyañjanakāya-pratisaṃyukto dharmaḥ parataḥ sugṛhīto bhavati /",
    "T06bsa034_u:4659": " vacasā ca suparicitaḥ /",
    "T06bsa034_u:4660": " tasyaiva ca dharmasyārthaḥ parato vā suśruto bhavati /",
    "T06bsa034_u:4661": " svayaṃ vā suvici[nti]to bhavati svabhyūhitaḥ /",
    "T06bsa034_u:4662": " evamapi ca dharmajñenārthajñena bodhisattvena tasyaiva ca dharmasyārthasyāvismaraṇāya",
    "T06bsa034_u:4663": " prayogo 'nirākṛto bhavatyanyasya cābhinavasyābhinavasyottarottarasya dharmārthaviśeṣasya jñānāya /",
    "T06bsa034_u:4664": " śrutacintāniṣṭhāgatenāpi cānena kālāntarakṛtaḥ paripākaḥ prasādaḥ tasmindharme cārthe ca pratilabdho bhavati /",
    "T06bsa034_u:4665": " ebhirākārairbodhisattvasyāpramāṇā paripūrṇā aviparītā ca śāstrajñatā veditavyā /",
    "T06bsa034_u:4666": " tatra katamā bodhisattvasya lokajñatā /",
    "T06bsa034_u:4667": " iha bodhisattvaḥ sattvalokamārabhyaivaṃ yathābhūtaṃ prajānāti-kṛcchraṃ vatāyaṃ loka",
    "T06bsa034_u:4668": " āpanno yaduta jāyate 'pi jīryate 'pi mriyate 'pi cyavatepyupapadyatepyatha ca punaramī",
    "T06bsa034_u:4669": " sattvā jarāmaraṇasyottari niḥsaraṇaṃ yathābhūtaṃ [na] prajānantīti /",
    "T06bsa034_u:4670": " punaḥ sattvalokasyaiva kaṣāyotsadakālatāñca yathābhūtaṃ (Dutt 173) prajānāti /",
    "T06bsa034_u:4671": " niṣkaṣāyānutsadakaṣāyakālatāñca yaduta pañcakaṣāyānārabhya āyuṣkaṣāyaṃ [sattvakaṣāyaṃ] kleśakaṣāyaṃ kalpakaṣāyam /",
    "T06bsa034_u:4672": " tadyathā etarhyalpaṃ jīvitaṃ manuṣyāṇāṃ yaściraṃ jīvati sa varṣaśatam /",
    "T06bsa034_u:4673": " tadyathaitarhi sattvā yadbhūyasā [a]mātṛjñā apitṛjñā aśrāmaṇyā abrāhmaṇyā na kulajyeṣṭhāpacāyakā",
    "T06bsa034_u:4674": " nārthakarā na kṛtyakarā na iha loke na paraloke avadye bhayadarśino na dānāni dadati",
    "T06bsa034_u:4675": " na puṇyāni kurvanti nopavāsamupavasanti na śīlaṃ samādāya vartante /",
    "T06bsa034_u:4676": " tadyathaitarhi yadbhūyasā 'dharmarāgāśca viṣamalobhāśca śastrādānadaṇḍādānakalahabhaṇḍanavigrahavivādaśāṭhyavañcananikṛtimṛṣāvādamithyādharmasaṃgṛhītā",
    "T06bsa034_u:4677": " anekavidhāḥ pāpakā akuśalā dharmāḥ prajñāyante /",
    "T06bsa034_u:4678": " tadyathaitarhi saddharmapralopāya saddharmāntardhānāya saddharmapratirūpakāṇi prabhūtāni prādurbhūtāni mithyādharmārtha-santīraṇāpūrvikāṇi /",
    "T06bsa034_u:4679": " tadyathā etarhi durbhikṣāntarakalpasamāsannāni pracurāṇi durbhikṣāṇyupalabhyante /",
    "T06bsa034_u:4680": " rogāntarakalpasamāsannāśca rogāśca pracurā upalabhyante /",
    "T06bsa034_u:4681": " śastrāntarakalpasamāsannāśca pracurāḥ śastrakāḥ prāṇātipātā upalabhyante /",
    "T06bsa034_u:4682": " na tu tathā pūrvamāsīt /",
    "T06bsa034_u:4683": " evaṃ hi bodhisattvaḥ sattvalokamārabhya lokajño bhavati /",
    "T06bsa034_u:4684": " punarbodhisattvo bhājanalokasya saṃvartavivartaṃ yathābhūtaṃ prajānāti yathā bhājanalokaḥ saṃvartate vivartate ca /",
    "T06bsa034_u:4685": " punarbodhisattvo lokañca [loka]samudayañca lokanirodhañca lokasamudayagāminīñca pratipadaṃ",
    "T06bsa034_u:4686": " lokanirodhagāminīñca pratipadaṃ lokasyāsvādamādīnavañca niḥsaraṇañca yathābhūtaṃ prajānāti /",
    "T06bsa034_u:4687": " punarbodhisattvaḥ cakṣuryāvanmanaḥ arūpiṇaśca skandhāṃścāturmahābhautikañca puruṣasya samucchrayametāvanmanuṣyatvamityucyate /",
    "T06bsa034_u:4688": " tatra yā saṃjñā ātmā vā sattvo veti saṃjñāmātramevaitat /",
    "T06bsa034_u:4689": " tatra yā pratijñā ahaṃ cakṣuṣā rūpāṇi paśyāmi yāvanmanasā dharmāna vijānāmīti pratijñāmātrameva tat /",
    "T06bsa034_u:4690": " tatra yo vyavahāra ityapi sa āyuṣmānevaṃnāmā evaṃjātīya evaṃgotra evamāhāra evaṃ",
    "T06bsa034_u:4691": " sukhaduḥkhapratisaṃvedī evaṃ dīryāyurevaṃ cirasthitika evamāyuṣparyanta iti vyavahāramātramevaitaditi",
    "T06bsa034_u:4692": " sarvaṃ yathābhūtaṃ prajānāti /",
    "T06bsa034_u:4693": " iti hi sa bodhisattvaḥ sattvalokapravṛttiñca bhājanalokapravṛttiñca aṣṭākāralokopaparīkṣārthañca [lokaparamārthaṃ ca] yathābhūtaṃ prajānāti",
    "T06bsa034_u:4694": " tasmāllokajñaityucyate /",
    "T06bsa034_u:4695": " punarbodhisattvo vṛddhatarakaṃ guṇaprativiśiṣṭatarakaṃ dṛṣṭvā samyak saṃbhāṣayatyutthāyāsanenopanimantrayati (Dutt 174)",
    "T06bsa034_u:4696": " abhivādanavandanapratyutthānāñjalisāmīcīkarma pravartayati /",
    "T06bsa034_u:4697": " tulyaṃ vā punarvayasā guṇaiśca dṛṣṭvā samyagālapati pratisamodayati ślakṣṇairmadhurairvacanapathaiḥ /",
    "T06bsa034_u:4698": " na cānena saha mānamāśrityātmāna paritulayati /",
    "T06bsa034_u:4699": " hīnaṃ vā punarvayasā guṇaiśca dṛṣṭvā śaktyā guṇādhānamārabhya protsāhayati /",
    "T06bsa034_u:4700": " bhūtañcāsya guṇaṃ svalpamapyudbhāvayati /",
    "T06bsa034_u:4701": " bhūtañca doṣaṃ praticchādayati /",
    "T06bsa034_u:4702": " na vivṛṇoti yenāsya syānmaṃkubhāvaḥ /",
    "T06bsa034_u:4703": " na cainamavamanyate /",
    "T06bsa034_u:4704": " nāpyarthikaṃ kenaciddharmāmiṣeṇa taṃ jñātvā vimukho bhavati bhṛkuṭīkṛtaḥ /",
    "T06bsa034_u:4705": " nāpi cainaṃ skhalite 'vahasati /",
    "T06bsa034_u:4706": " nāpi vinipatitaṃ paribhavati /",
    "T06bsa034_u:4707": " tathā sarveṣāmeva hīnatulyaviśiṣṭānāṃ sattvānāṃ pūrvābhibhāṣī ca bhavati /",
    "T06bsa034_u:4708": " ehi svāgatavādī samyak pratiśāmakaśca samyagdharmāmiṣābhyāṃ yathāśaktyā saṃgrāhakaśca /",
    "T06bsa034_u:4709": " nāpi ca sattveṣu kuṭilagāmbhīryopeto bhavati na garvitaḥ kenacidevocchrayaviśeṣeṇa /",
    "T06bsa034_u:4710": " yathopāttaṃ sattvaṃ sarvopakaraṇairapi nādhyupekṣate glānaṃ vā svasthaṃ vā ānulomikena ca kāyavākkarmaṇā /",
    "T06bsa034_u:4711": " yathā saṃstutaṃ tathaivāsaṃstutaṃ sarvaṃ mitrasakhā ca bhavati vigatapratyarthikaḥ /",
    "T06bsa034_u:4712": " sarveṣāñcānāthānāmapratisaraṇānāṃ sattvānāṃ yathāśaktyā yathābalaṃ cārthakriyāṃ karoti /",
    "T06bsa034_u:4713": " na ca kenacit paryāyeṇa pareṣāṃ duḥkhadaurmanasyamupasaṃharati kaccideṣāṃ muhūrtamapyasparśavihāro bhavatviti /",
    "T06bsa034_u:4714": " etameva pratyayaṃ kṛtvā parihasannapi paraiḥ saha yuktaparihāso bhavati nāyuktaparihāsaḥ /",
    "T06bsa034_u:4715": " asatyavacanāni ca na kathayatyapi niratyayaiḥ paramaviśrambhopagatairvayasyakaiḥ /",
    "T06bsa034_u:4716": " na ca ciraṃ pareṣāṃ krudhyati /",
    "T06bsa034_u:4717": " kroddho 'pi ca pareṣāṃ na marmāṇi kīrtayati /",
    "T06bsa034_u:4718": " paraiśca kāyena vācā vāhataḥ san pratisaṃkhyāya dharmatāṃ vā pratisarati ātmānameva vā 'parādhikaṃ paśyati /",
    "T06bsa034_u:4719": " sthiracittaśca bhavatyacalaḥ /",
    "T06bsa034_u:4720": " sthirakāyavāṅmanaḥpracāraścaturdaśamalakarmāpagataśca bhavati /",
    "T06bsa034_u:4721": " ṣaḍdigbhāgapraticchannaḥ catuḥpāpamitraparivarjitaḥ /",
    "T06bsa034_u:4722": " catuḥkalyāṇamitraparigṛhītaḥ /",
    "T06bsa034_u:4723": " etacca yathāsūtrameva sarvaṃ veditavyam /",
    "T06bsa034_u:4724": " dṛṣṭadharmahitārthaṃ vā bhogapratisaṃyuktamārabhya utthānasaṃpanno bhavatyārakṣāsaṃpannaḥ samajīvī /",
    "T06bsa034_u:4725": " ca laukikeṣu ca śilpakarmasthāneṣu kauśalyaprāptaḥ /",
    "T06bsa034_u:4726": " aśaṭhaśca bhavatyamāyāvī na paravañcanaśīlaḥ /",
    "T06bsa034_u:4727": " hrīmāṃśca bhavatyavadyasamudācāriṣu /",
    "T06bsa034_u:4728": " cāritrasampannaśca (Dutt 175)",
    "T06bsa034_u:4729": " bhavati tadgurūkaścāritrarakṣakaḥ /",
    "T06bsa034_u:4730": " nikṣiptasya viśvāsena paradraviṇasya na drogdhā bhavati /",
    "T06bsa034_u:4731": " upāttasya parata ṛṇasya na visaṃvādayitā bhavati /",
    "T06bsa034_u:4732": " dāyādasya ca na parivañcayitā bhavati /",
    "T06bsa034_u:4733": " ratnaṃ vā ratnasammatamupādāya yāvat kārṣāpaṇe 'pi sammūḍhānāṃ na vipralambhayitā bhavati vipralobhyainām /",
    "T06bsa034_u:4734": " tathā laukikīṣu vyavahāranītiṣu laukānugrahakāriṣu paṭurbhavati /",
    "T06bsa034_u:4735": " teṣu ca teṣvarthakaraṇīyeṣu parairāyācitaḥ san sahāyībhāvaṃ gacchati na vikampate nānyenānyaṃ pratisarati /",
    "T06bsa034_u:4736": " susaṃprayukta-karmāntaśca bhavati na kuprayukta-karmāntaḥ /",
    "T06bsa034_u:4737": " rājyaṃ vā punaḥ kārayan dharmeṇa kārayati nāgharmeṇa /",
    "T06bsa034_u:4738": " na ca daṇḍarucirbhavati /",
    "T06bsa034_u:4739": " dauḥśīlyācca mahājanakāyaṃ vyāvartayitvā śīlesu samādāpayati /",
    "T06bsa034_u:4740": " tathāryairaṣṭābhirvyavahāraiḥ samanvāgato bhavati /",
    "T06bsa034_u:4741": " dṛṣṭe dṛṣṭavāditayā śrute mate vijñāte vijñātavāditayā adṛṣṭe 'dṛṣṭavāditayā aśrute",
    "T06bsa034_u:4742": " 'mate 'vijñāte avijñātavāditayā ityebhirevaṃ bhāgīyairdharmaiḥ samanvāgato bodhisattvo",
    "T06bsa034_u:4743": " yathā loke vijñātavyo yathā loke vartitavyaṃ tatsarvaṃ yathābhūtaṃ prajānāti tasmāllokajña ityucyate /",
    "T06bsa034_u:4744": " tatra kathaṃ bodhisattvaścaturṣu pratisaraṇeṣu prayujyate /",
    "T06bsa034_u:4745": " iha bodhisattvaḥ arthārthī parato dharmaṃ śruṇoti na vyañjanābhisaṃskārārthī /",
    "T06bsa034_u:4746": " so 'rthārthī dharmaṃ śuṇvan na vyañjanārthī prākṛtayāpi vācā dharmaṃ deśayamānamarthapratisaraṇo bodhisattvaḥ satkṛtya śṛṇoti /",
    "T06bsa034_u:4747": " punarbodhisattvaḥ kālāpadeśañca [mahāpadeśañca] yathābhūtaṃ prajānāti /",
    "T06bsa034_u:4748": " prajānan yuktipratiśaraṇo bhavati na sthavireṇābhijñātena vā pudgalena tathāgatena vā [saṃghena vā] ime dharmā bhāṣitā iti pudgalapratisaraṇo bhavati /",
    "T06bsa034_u:4749": " sa evaṃ yuktipratisaraṇo na pudgalapratisaraṇastattvārthāt na vicalati /",
    "T06bsa034_u:4750": " a-parapratyayaśca bhavati dharmeṣu punarbodhisattvastathāgate viviṣṭaśraddho niviṣṭaprasāda ekāntiko vacasyabhiprasannastathāgata-nītārthaṃ sūtraṃ pratisarati na neyārtham /",
    "T06bsa034_u:4751": " nītārthaṃ sūtraṃ pratisaran asaṃhāryo bhavatyasmāddharmavinayāt /",
    "T06bsa034_u:4752": " tathāhi neyārthasya sūtrasya nānāmukhaprakṛtārthavibhāgo 'niścitaḥ saṃdehakaro bhavati /",
    "T06bsa034_u:4753": " sacetpunarbodhisattvo nītārthe 'pi sūtre 'naikāntikaḥ syādevamasau saṃhāryaḥ syādasmāddharmavinayāt /",
    "T06bsa034_u:4754": " punarbodhisattvo 'dhigamajñāne sāradarśī bhavati na śrutacintādharmārthavijñānamātrake /",
    "T06bsa034_u:4755": " sa yadbhāvanāmayena jñānena jñātavyaṃ na tacchakyaṃ śrutacintāvijñānamātrakeṇa vijñātumiti (Dutt 176)",
    "T06bsa034_u:4756": " viditvā paramagambhīrānapi tathāgatabhāṣitāndharmān śrutvā na pratikṣipati nāpavadati /",
    "T06bsa034_u:4757": " evaṃ hi bodhisattvaścaturṣupratisaraṇeṣu prayujyate /",
    "T06bsa034_u:4758": " evañca punaḥ suprayukto bhavati /",
    "T06bsa034_u:4759": " tatraiṣu caturṣu pratisaraṇeṣu samāsataścaturṇāṃ prāmāṇyaṃ saṃprakāśitam /",
    "T06bsa034_u:4760": " bhāṣitasyārthasya yukteḥ śāstuḥ bhāvanāmayasya cādhigamajñānasya /",
    "T06bsa034_u:4761": " sarvaiśca [punaśca]turbhiḥ pratisaraṇaiḥ samyakprayogasamārambhagatasya bodhisattvasyāvibhrāntaniryāṇamabhidyotitaṃ bhavati /",
    "T06bsa034_u:4762": " tatra katamā bodhisattvasya catasro bodhisattvapratisaṃvidaḥ /",
    "T06bsa034_u:4763": " yatsarvadharmāṇāṃ sarvaparyāyeṣu yāvadbhāvikatayā yathāvadbhāvikatayā ca bhāvanāmayamasaktamavivartyaṃ jñānam /",
    "T06bsa034_u:4764": " iyameṣāṃ dharmapratisaṃvit /",
    "T06bsa034_u:4765": " yatpunaḥ sarvadharmāṇāmeva sarvalakṣaṇeṣu yāvadbhāvikatayā yathāvadbhāvikatayā ca bhāvanāmayamasaktamavivartyaṃ jñānam /",
    "T06bsa034_u:4766": " iyameṣāmarthapratisaṃvit /",
    "T06bsa034_u:4767": " yatpunaḥ sarvadharmāṇāmeva sarvanirvacaneṣu yāvadbhāvikatayā yathāvadbhāvikatayā ca bhāvanāmayamasaktamavivartyaṃ jñānam /",
    "T06bsa034_u:4768": " iyameṣāṃ niruktipratisaṃvit /",
    "T06bsa034_u:4769": " yatpunaḥ sarvadharmāṇāmeva sarvaprakārapadaprabhedeṣu yāvadbhāvikatayā yathāvadbhāvikatayā ca bhāvanāmayamasaktamavivartyaṃ jñānam /",
    "T06bsa034_u:4770": " iyameṣāṃ pratibhānapratisaṃvat /",
    "T06bsa034_u:4771": " etāścatasro bodhisattvapratisaṃvido niśrityo 'prameyaṃ bodhisattvānāṃ pañcasthānakauśalyaṃ veditavyam /",
    "T06bsa034_u:4772": " skandhakauśalyaṃ dhātvāyatanapratītyasamutpādasthānāsthānakauśalyañca /",
    "T06bsa034_u:4773": " ebhiścaturbhirākāraiḥ /",
    "T06bsa034_u:4774": " sarvadharmā bodhisattvena svayañca svabhisaṃbuddhā bhavanti /",
    "T06bsa034_u:4775": " pareṣāñca suprakāśitāḥ /",
    "T06bsa034_u:4776": " ata uttari svayamabhisaṃbodho nāsti kutaḥ punaḥ pareṣāṃ prakāśanā /",
    "T06bsa034_u:4777": " tatra katamo bodhisattvasya bodhisaṃbhāraḥ /",
    "T06bsa034_u:4778": " sa dvividho draṣṭavyaḥ /",
    "T06bsa034_u:4779": " puṇyasaṃbhāro jñānasaṃbhāraśca /",
    "T06bsa034_u:4780": " tasya punardvividhasyāpi saṃbhārasya vistaravibhāgo veditavyaḥ /",
    "T06bsa034_u:4781": " tadyathā svaparārthapaṭale /",
    "T06bsa034_u:4782": " sa punaḥ puṇyajñānasaṃbhāro bodhisattvasya prathame kalpāsaṃkhyeye mṛdurveditavyo dvitīye madhyastṛtīye 'dhimātro veditavyaḥ /",
    "T06bsa034_u:4783": " kathaṃ bodhisattvaḥ saptatriṃsatsu bodhipakṣyeṣu dharmeṣu yogaṃ karoti /",
    "T06bsa034_u:4784": " iha bodhisattvaścatasro bodhisattvapratisaṃvido niśrityopāya-parigṛhītena jñānena saptatriṃśadbodhipakṣyāndharmānyathābhūtaṃ prajānāti /",
    "T06bsa034_u:4785": " na caitān sākṣātkaroti /",
    "T06bsa034_u:4786": " sa (Dutt 177) dvividhenāpi yānanayena tān yathābhūtaṃ prajānāti śrāvakayānanayena ca mahāyānanayena ca /",
    "T06bsa034_u:4787": " tatra śrāvakayānanayena yathābhūtaṃ prajānāti /",
    "T06bsa034_u:4788": " tadyathā śrāvakabhūmau sarvaṃ yathā nirdiṣṭaṃ veditavyam /",
    "T06bsa034_u:4789": " kathañca bodhisattvo mahāyānanayena",
    "T06bsa034_u:4790": " saptatriṃśadbodhipakṣyān dharmān yathābhūtaṃ prajānāti /",
    "T06bsa034_u:4791": " iha bodhisattvaḥ kāye kāyānudarśī viharan naiva kāyaṃ kāyabhāvato vikalpayati /",
    "T06bsa034_u:4792": " nāpi sarveṇa sarvamabhāvataḥ /",
    "T06bsa034_u:4793": " tañca kāyanirabhilāpyasvabhāvadharmatāṃ yathābhūtaṃ prajānāti /",
    "T06bsa034_u:4794": " iyamasya paramārthikī kāye kāyānupaśyanā smṛtyupasthānam /",
    "T06bsa034_u:4795": " saṃvṛtinayena punarbodhisattvasyāpramāṇavyavasthāna-nayajñānānugataṃ kāye kāyānupaśyanā smṛtyupasthānaṃ veditavyam /",
    "T06bsa034_u:4796": " yathā kāye kāyānupaśyanā smṛtyupasthānaṃ evamavaśiṣṭāni smṛtyupasthānāni aviśiṣṭāśca bodhipakṣyā dharmā veditavyāḥ /",
    "T06bsa034_u:4797": " sa naiva kāyādīndharmān duḥkhato vā vikalpayati samudayato vā /",
    "T06bsa034_u:4798": " nāpi tatkṛtaṃ prahāṇaṃ nirodhataḥ kalpayati /",
    "T06bsa034_u:4799": " nāpi tatprāptihetuṃ mārgataḥ kalpayati /",
    "T06bsa034_u:4800": " nirabhilāpyasvabhāvadharmatayā ca duḥkhadharmatāṃ samudayadharmatāṃ nirodhadharmatāṃ mārgadharmatāṃ yathābhūtaṃ prajānāti /",
    "T06bsa034_u:4801": " iyamasya pāramārthikī bodhipakṣyabhāvanā-sanniśrayeṇa satyabhāvanā bhavati /",
    "T06bsa034_u:4802": " saṃvṛttyā punarapramāṇavyavasthāna-nayajñānānugatā bodhisattvasya satyālambanabhāvanā dṛṣṭavyā /",
    "T06bsa034_u:4803": " tatra yā bodhisattvasyaiṣā dharmāṇāmevamavikalpanā so 'sya śamatho draṣṭavyaḥ /",
    "T06bsa034_u:4804": " yacca tadyathābhūtajñānaṃ pāramārthikaṃ yacca tadapramāṇa-vyavasthānanayajñānaṃ dharmeṣu iyamasya vipaśyanā draṣṭavyā /",
    "T06bsa034_u:4805": " tatra bodhisattvasya samāsataścaturākāraḥ śamatho veditavyaḥ /",
    "T06bsa034_u:4806": " pāramārthikasāṅketika-jñānapūrvaṅgamaḥ pāramārthikasāṃketika-jñānaphalaṃ sarvaprapañcasaṃjñāsu",
    "T06bsa034_u:4807": " anābhogavāhanaḥ tasmiṃśca nirabhilāpye vastumātrai nirnimittatayā ca nirvikalpacittāśāntyā",
    "T06bsa034_u:4808": " sarvadharmasamataikarasagāmī /",
    "T06bsa034_u:4809": " ebhiścaturbhirākāraibodhisattvānāṃ śamathamārgaḥ pravartate yāvadanuttara-samyaksaṃbodhijñānadarśana-pariniṣpattaye samudāgamāya /",
    "T06bsa034_u:4810": " tatra bodhisattvānāṃ samāsataścaturākāraiva vipaśyanā veditavyā /",
    "T06bsa034_u:4811": " etaccaturākāra-śamathapūrvaṅgamā sarvadharmeṣu samāropāsadgrāhāntavivarjitā apavādāsadgrāhāntavivarjitā apramāṇadharmaprabhedavyavasthāna-nayānugatā ca vipaśyanā /",
    "T06bsa034_u:4812": " ebhiścaturbhirākārai rbodhisattvānāṃ vipaśyanāmārgaḥ pravartate yāvadanuttara-samyaksaṃbodhijñānidarśana-[pari]niṣpattaye (Dutt 178)",
    "T06bsa034_u:4813": " samudāgamāya /",
    "T06bsa034_u:4814": " itīyaṃ bodhisattvānāṃ śamathavipaśyanā samāsanirdeśataḥ /",
    "T06bsa034_u:4815": " tatra katamadbodhisattvānāmupāyakauśalyam /",
    "T06bsa034_u:4816": " tatsamāsato dvādaśākāram /",
    "T06bsa034_u:4817": " adhyātma-buddhadharmasamudāgamamārabhya [ṣaḍvidham /",
    "T06bsa034_u:4818": " ] bahirdhā-sattvaparipākamārabhya ṣaḍvidhameva /",
    "T06bsa034_u:4819": " adhyātma-buddhadharmasamudāgamamārabhya ṣaḍvidhamupāyakauśalyaṃ katamat /",
    "T06bsa034_u:4820": " yā bodhisattvasya sarvasattveṣu karuṇāsahagatā apekṣā yacca sarvasaṃskāreṣu yathābhūtasarvaparijñānaṃ yā cānuttarasamyaksaṃbodhijñāne spṛhā",
    "T06bsa034_u:4821": " yacca sattvāpekṣāṃ niśritya saṃsārāparityāgaḥ yā ca saṃskāreṣu yathābhūtaparijñānaṃ niśrityāsaṃkliṣṭacittasya saṃsārasaṃsṛtī /",
    "T06bsa034_u:4822": " yā ca buddhajñāne spṛhā niśrityottaptavīryatā /",
    "T06bsa034_u:4823": " idamadhyātmabuddhadharmaṃsamudāgamamārabhya ṣaḍivadhamupāyakauśalyaṃ veditavyam /",
    "T06bsa034_u:4824": " tatra katamadbahirdhā-sattvaparipākamārabhya ṣaḍvidhamupāyakauśalyam /",
    "T06bsa034_u:4825": " yenopāyakauśalyena bodhisattvaḥ parāttāni kuśalamūlāni apramāṇaphalatāyāmupanayati /",
    "T06bsa034_u:4826": " tathālpakṛcchreṇa vipulānyapramāṇāni kuśalamūlāni samāvartayatyupasaṃharati /",
    "T06bsa034_u:4827": " tathā buddhaśāsanapratihatānāṃ sattvānāṃ pratighātamapanayati /",
    "T06bsa034_u:4828": " madhyasthānavatārayati /",
    "T06bsa034_u:4829": " avatīrṇān paripācayati /",
    "T06bsa034_u:4830": " paripakvān vimocayati /",
    "T06bsa034_u:4831": " kathañca bodhisattvaḥ sattvānāṃ parīttāni kuśalamūlāni apramāṇaphalatāyāmupanayati /",
    "T06bsa034_u:4832": " iha bodhisattvo yat kiṃcit sattvaṃ pratyavaramapi vastvantataḥ saktuprasṛtaṃ pratyavara",
    "T06bsa034_u:4833": " eva kṣetre pradāpayati antatastiryagyonigate 'pi parīttaṃ tacca prāṇibhūte dāpayitvā",
    "T06bsa034_u:4834": " cānuttarāyāṃ samyaksaṃmbodhau pariṇāmayati /",
    "T06bsa034_u:4835": " evaṃ tatkuśalamūlaṃ vastuto 'pi kṣetrato 'pi parīttaṃ tacca pariṇāmanā-vaśenāpramāṇaphalatayāmupanītaṃ bhavati",
    "T06bsa034_u:4836": " kathaṃ ca bodhisattvaḥ sattvānāmalpakṛcchreṇa vipulānyapramāṇāni kuśalamūlāni saṃjanayati /",
    "T06bsa034_u:4837": " iha bodhisattvo mithyā-māsopavāsānaśanādyadhimuktānāṃ sattvānāmāryāṣṭāṅgamupavāsaṃ vyapadiśati /",
    "T06bsa034_u:4838": " tasmādvicchandayati kṛcchrādaniṣṭaphalādupavāsāt /",
    "T06bsa034_u:4839": " tasminnakṛcchrasamādāne mahāphale copavāse samādāpayati /",
    "T06bsa034_u:4840": " tathā ātmaklamathayogamanuyuktānāṃ mokṣakāmānāṃ mithyāprayuktānāṃ [sattvānāṃ] (Dutt 179)",
    "T06bsa034_u:4841": " madhyamāṃ pratipadamantadvayavigatāṃ vyapadiśati tasyāṃ cāvatārayati /",
    "T06bsa034_u:4842": " tathā svargakāmānāṃ [sattvānāṃ] mithyāprayuktānāmagnipraveśātaṭaprapātā 'naśanasthānādibhiḥ",
    "T06bsa034_u:4843": " samyagdhyānaṃ dṛṣṭadharmasukhavihārāya cāyatyāṃ akṛchreṇa sahaiva sukhena saha saumanasyena",
    "T06bsa034_u:4844": " svargopapattaye vyapadiśati /",
    "T06bsa034_u:4845": " punarvaidikamantroddeśasvādhyāyaśuddhiniṣṭhāgamanādhimuktān buddhavacanoddeśasvādhyāyakriyāyāmarthacintāyāñca samādāpayati /",
    "T06bsa034_u:4846": " punargambhīrāṃstathāgatabhāṣitān śūnyatāpratisaṃyuktāndharmān tathā tathā uttānīkaroti saṃprakāśayati yathā pare śrutvā tīvrañca saṃvegamutpādayanti tīvraṃ ca prasādam /",
    "T06bsa034_u:4847": " tadekakṣaṇikamapi saṃvegaprasādasahagataṃ cittaṃ vipula[kuśamūla]saṃgrahe saṃkhyāṃ gacchati prāgeva prābandhikam /",
    "T06bsa034_u:4848": " punarbodhisattvo yāni kānicinmālyāni gandhajātāni ca loke vividhāni pravarāṇi praṇītāni",
    "T06bsa034_u:4849": " taiḥ prasādasahagatenādhyāśayena buddhadharmasaṃgha[tri]ratnapūjāmadhimucyate parāṃścādhimocayati daśasu dikṣu /",
    "T06bsa034_u:4850": " punaḥ sarvā diśastenaiva prasādasahagatenādhyāśayena spharitvā sarvāṃ triratnapūjāmabhyanumodate parāṃścābhyanumodayati /",
    "T06bsa034_u:4851": " punarbuddhānusmṛtiṃ satatasamitaṃ bhāvayati pareṣāñca samādāpayati dharmānusmṛtiṃ saṃghānusmṛtiṃ yāvaddevatānusmṛtim /",
    "T06bsa034_u:4852": " punarmanojalpaistriratna-namaskriyayā abandhyaṃ kālaṃ karoti kārayati ca /",
    "T06bsa034_u:4853": " punaḥ sarvasattvānāṃ sarvapuṇyamanumodate anumodayati ca /",
    "T06bsa034_u:4854": " punaḥ sarvasattvānāṃ vipulakaruṇānupraviṣṭenādhyāśayena sarvaduḥkhamātmani saṃpratīcchati /",
    "T06bsa034_u:4855": " tatraiva paraṃ samādāpayati /",
    "T06bsa034_u:4856": " punaratītapratyutpannāni sarva-skhalitāni sarvavyatikramāṃśca kalyāṇena śikṣākāmānugatena cetasā sarvadikṣu buddhānāṃ bhagavatāmantike pratideśayati",
    "T06bsa034_u:4857": " tatraiva ca parān samādāpayati /",
    "T06bsa034_u:4858": " tasyaivamabhīkṣṇaṃ skhalitaṃ pratideśayataḥ sarvakarmāvaraṇebhyo vimokṣo bhavatyalpakṛcchreṇa /",
    "T06bsa034_u:4859": " punaḥ prabhūtairvicitraiśca nirmāṇaiḥ sarvadikṣu buddhadharmasaṃghādhiṣṭhānaṃ sattvādhiṣṭhānañcāprameyaṃ bodhisattvaḥ ṛddhimāṃścetovaśiprāptaḥ puṇyaparigrahaṃ karoti /",
    "T06bsa034_u:4860": " punarbodhisattvaḥ maitrīṃ karuṇāṃ muditāmupekṣāṃ bhāvayati /",
    "T06bsa034_u:4861": " tatraiva ca paraṃ samādāpayati /",
    "T06bsa034_u:4862": " evaṃ hi bodhisattvo 'lpakṛcchreṇa vipulānyaprameyaphalāni kuśalamūlānyabhinirharati samudānayati /",
    "T06bsa034_u:4863": " kathañca bodhisattvaḥ pratihatānāñca sattvānāṃ pratighātamapanayati /",
    "T06bsa034_u:4864": " madhyasthāṃścāvatārayati /",
    "T06bsa034_u:4865": " avatīrṇāṃśca paripācayati /",
    "T06bsa034_u:4866": " parikvāṃśca vimocayati /",
    "T06bsa034_u:4867": " (Dutt 180) atrāpi bodhisattvasya caturvidhasyāpyasya sattvārthasyābhiniṣpattaye samāsataḥ ṣaḍvidha evopāyo veditavyaḥ /",
    "T06bsa034_u:4868": " ānulomiko vibandhasthāyī visabhāgāśayaḥ avaṣṭambhajaḥ kṛtaprakṛtikaḥ viśuddhaśca ṣaṣṭha upāyaḥ /",
    "T06bsa034_u:4869": " tatrāyaṃ bodhisattvasyānulomika upāyaḥ /",
    "T06bsa034_u:4870": " iha bodhisattvaḥ pūrvameva tāvad yeṣāṃ sattvānāṃ dharmaṃ deśayitukāmo bhavati teṣāṃ",
    "T06bsa034_u:4871": " ślakṣṇairmadhuraiḥ kāyavāksamudācārairupapradānānuvṛttisamudācāraiścātmagataṃ teṣāṃ",
    "T06bsa034_u:4872": " pratighātamapanayati /",
    "T06bsa034_u:4873": " pratighātamapanīya premagaurava janayati /",
    "T06bsa034_u:4874": " premagauravaṃ janayitvā dharme 'rthitvaṃ janayati /",
    "T06bsa034_u:4875": " tata eṣāṃ paścāddharmaṃ deśayati /",
    "T06bsa034_u:4876": " tañca punardharmaṃ yathārhaṃ supraveśaṃ gamakaṃ kālenānupūrvamaviparītamarthopasaṃhitañca deśayati /",
    "T06bsa034_u:4877": " vimardasahiṣṇuśca bhavati /",
    "T06bsa034_u:4878": " sattvavinaye paramayā ca kartukāmatayā anukampācittena samanvāgato bhavati /",
    "T06bsa034_u:4879": " sa ṛddhyā cittādeśanayā yuktarūpayā dharmadeśanayā paraṃ vā 'dhyeṣya vicitrairvā prabhūtaiśca nirmitaiḥ sattvānvinayati /",
    "T06bsa034_u:4880": " saṃkṣiptānāñcārthopasaṃhitānāṃ śāstrāṇāṃ pravistaraṇatayā ativistṛtānāṃ cābhisaṃkṣepaṇatayā",
    "T06bsa034_u:4881": " tathā uddeśadānena anusmaraṇaparipṛcchādānena dhṛtānāñcodgṛhītānāñca dharmāṇāṃ samyagarthavivaraṇatayā",
    "T06bsa034_u:4882": " sarvālambanasamādhyavatāramukheṣucānulomikyā avavādānusāsanyā sattvānanugṛhṇāti sattvānāmarthamācarati /",
    "T06bsa034_u:4883": " ye ca sattvā gambhīrāṇāṃ tathāgatabhāṣitānāṃ śūnyatāpratisaṃyuktānāṃ sūtrāntānāmābhiprāyikaṃ",
    "T06bsa034_u:4884": " tathāgatānāmarthamavijñāya ye te sūtrāntāḥ niḥsvabhāvatāṃ dharmāṇāmabhivadanti nirvastukatāmanutpannāniruddhatāmā",
    "T06bsa034_u:4885": " kāśasamatāṃ māyāsvapnopamatāṃ dharmāṇāmabhivadanti teṣāṃ yathāvadarthamavijñāyotrastamānasāḥ",
    "T06bsa034_u:4886": " tān sūtrāntān sarveṇa sarvaṃ pratikṣipanti naite tathāgatabhāṣitā iti /",
    "T06bsa034_u:4887": " teṣāmapi sattvānāṃ sa bodhisattvaḥ ānulomikenopāyakauśalyena teṣāṃ sūtrāntānāṃ tathāgatābhiprāyikamarthaṃ yathāvadanulomayati /",
    "T06bsa034_u:4888": " tāṃśca sattvān grāhayati /",
    "T06bsa034_u:4889": " evañca punaranulomayati /",
    "T06bsa034_u:4890": " yathā neme dharmāḥ sarveṇa sarvaṃ na saṃvidyante api tvabhilāpātmakaḥ svabhāva eṣāṃ nāsti teneme niḥsvabhāvā ityucyante /",
    "T06bsa034_u:4891": " yadyapyetavabhilāpyavastu vidyate yadāśrityābhilāpāḥ pravartante tadapi yairabhilāpairyat svabhāvamabhilapyate tadapi na tatsvabhāva paramārthataḥ",
    "T06bsa034_u:4892": " tasmānnirvastukā ityucyante evañca sati te 'bhilāpyāḥ svabhāvā dharmāṇāmādita eva sarveṇa (Dutt 181)",
    "T06bsa034_u:4893": " sarvaṃ na saṃvidyante /",
    "T06bsa034_u:4894": " te kimutpatsyante vā nirotsyante vā tasmādanutpannā aniruddhā ityucyante /",
    "T06bsa034_u:4895": " tadyathā cākāśe vicitrāṇi prabhūtāni rūpāṇi rūpakarmāṇi copalabhyante /",
    "T06bsa034_u:4896": " sarveṣāñca teṣāṃ rūpāṇāṃ rūpakarmaṇāṃ cāvakāśaṃ dadāti /",
    "T06bsa034_u:4897": " tadākāśaṃ gamanāgamanasthānotpatananipatanākuñcanaprasāraṇādīnām /",
    "T06bsa034_u:4898": " yadā ca punastad rūpaṃ tāni ca rūpakarmāṇyapanītāni bhavanti tadā rūpābhāvamātrātmakameva pariśuddhamākāśaṃ khyāti /",
    "T06bsa034_u:4899": " evaṃ tasminnākāśasthānīye nirabhilāpye vastuni vividhābhilāpakṛtāḥ saṃjñā vikalpāḥ prapañcasaṃjñānugatāḥ rūpakarmasthānīyāḥ pravartante /",
    "T06bsa034_u:4900": " sarveṣāñca teṣāmabhilāpakṛtānāṃ saṃjñāvikalpānāṃ prapañcasaṃjñānugatānāṃ citrarūpakarmasthānīyānāṃ tannirabhilāpyaṃ vastvākāśa sthānīyamavakāśaṃ dadāti /",
    "T06bsa034_u:4901": " yadā ca punarbodhisattvairjñānenāryeṇa te 'bhilāpasamutthitā mithyāsaṃjñāvikalpāḥ",
    "T06bsa034_u:4902": " prapañcasaṃjñānugatāḥ sarveṇa sarvamapanītā bhavanti tadā teṣāṃ bodhisattvānāṃ paramāryāṇāṃ",
    "T06bsa034_u:4903": " tenāryajñānena tannirabhilāpyaṃ vastu sarvābhilāpyasvabhāvābhāvamātramākāśopamaṃ",
    "T06bsa034_u:4904": " pariśuddhaṃ khyāti /",
    "T06bsa034_u:4905": " na ca tasmāt paramanyaṃ svabhāvamasya mṛgayante /",
    "T06bsa034_u:4906": " tasmāddharmā ākāśa samā ityucyante /",
    "T06bsa034_u:4907": " tadyathā māyā na ca yathā khyāti tathāsti /",
    "T06bsa034_u:4908": " na ca punaḥ sarveṇaiva sarvaṃ nāsti tanmāyākṛtam /",
    "T06bsa034_u:4909": " evaṃ na caite dharmā yathaivābhilāpasaṃstavavaśena khyānti bālānāṃ tathaiva saṃvidyante /",
    "T06bsa034_u:4910": " na ca punaḥ sarveṇa sarvaṃ na saṃvidyante pāramārthika-nirabhilāpyātmanā /",
    "T06bsa034_u:4911": " te cānena nayapraveśena na santo nāsanta ityadvayā māyāvat /",
    "T06bsa034_u:4912": " tasmānmāyopamā ityucyante /",
    "T06bsa034_u:4913": " evaṃ hi bodhisattvaḥ sarvasmāddharmadhātorna kiñcidutkṣipati na ca kiñcit pratikṣipati nonī-karoti nādhikaṃ karoti na vināśayati /",
    "T06bsa034_u:4914": " bhūtañca bhūtataḥ prajānāti /",
    "T06bsa034_u:4915": " tathaiva ca saṃprakāśayati /",
    "T06bsa034_u:4916": " ayaṃ bodhisattvasyānulomika upāyo veditavyaḥ /",
    "T06bsa034_u:4917": " tatra katamo bodhisattvasya vibandhasthāyī upāyaḥ iha bodhisattvo bhojanapānādi-daśa-kāyādipariṣkārārthikānāṃ [sattvānāṃ] vipratibandhenāvatiṣṭhate",
    "T06bsa034_u:4918": " sa cenmātṛjñā bhavatheti pitṛjñāḥ śrāmaṇyāḥ brāhmaṇyā vistareṇa pūrvavat yāvatsacecchīlaṃ",
    "T06bsa034_u:4919": " samādāya vartadhve evamahaṃ yuṣmākaṃ bhojanapānādīn kāyapariṣkārānyāvadarthamanupradāsyāmi /",
    "T06bsa034_u:4920": " anyathā na dāsyāmīti /",
    "T06bsa034_u:4921": " tathā kṣetravastugṛhavastvāpaṇavastu-rājyavastu-deśavastu-dhanavastu-dhānyavastu arthikānāṃ (Dutt 182)",
    "T06bsa034_u:4922": " tathā śilpakarmasthānavidyārthikānāṃ tathā tena saha sakhyārthikānāmāvāhavivāhārthikānāmābhakṣaṇasaṃbhakṣaṇārthikānāṃ",
    "T06bsa034_u:4923": " kṛtyasahāyārthikānāñca sattvānāṃ kāryavipratibandhenāvatiṣṭhate /",
    "T06bsa034_u:4924": " evamahaṃ yuṣmākaṃ vistareṇa yāvatkṛtyeṣu sahāyībhāvaṃ gamiṣyāmi sa cenmātṛjñā bhavatheti pūrvavat /",
    "T06bsa034_u:4925": " punarbodhisattvaḥ aparādhiṣu duṣiṣvapakāriṣu sattveṣu parairvadhabandhanacchedanatāḍanakutsanatarjanapravāsanāyopātteṣvādhamanabandhana-vikrayāya",
    "T06bsa034_u:4926": " copātteṣu vipratibandhe nāvatiṣṭhate śaktaḥ pratibalaḥ /",
    "T06bsa034_u:4927": " sa cenmātṛjñāḥ [pitṛjñā] bhavatheti vistareṇa pūrvavat evamahaṃ bhavato 'smādvyasanādvimocayiṣyāmīti /",
    "T06bsa034_u:4928": " punarbodhisattvo rājacaurodakāgnimanuṣyāmanuṣyājīvikāślokādibhayabhītānāṃ sattvānāṃ vipratibandhenāvatiṣṭhate /",
    "T06bsa034_u:4929": " sa cenmātṛjñā bhavatheti pūrvavat vistareṇaivamahaṃ bhavato 'smādbhayāt paritrāsyāmīti /",
    "T06bsa034_u:4930": " punarbodhisattvaḥ priyasamāgamakāmānāṃ vāpriyaviyogakāmānāñca sattvānāṃ vipratibandhenāvatiṣṭhate /",
    "T06bsa034_u:4931": " sa cenmātṛjñā bhavatha vistareṇa pūrvavat evamahaṃ bhavatāṃ priyasamāgamamapriyavinābhāvaṃ copasaṃhariṣyāmīti /",
    "T06bsa034_u:4932": " punarbodhisattva ābādhikānāṃ sattvānāṃ vyādhitānāṃ vipratibandhenāvatiṣṭhate /",
    "T06bsa034_u:4933": " sa cenmātṛjñā bhavatha vistareṇa pūrvavat evamahaṃ bhavato 'smādvyādhiduḥkhāt parimocayiṣyāmīti /",
    "T06bsa034_u:4934": " te ca sattvāḥ evaṃ vibandhāvasthitasya bodhisattvasya laghuladhveva tasmin kuśalasamādāne pāpaprahāṇe ca yathākāmaṃ karaṇīyā bhavanti /",
    "T06bsa034_u:4935": " ayaṃ bodhisattvasya vibandhasthāyī upāya ityucyate /",
    "T06bsa034_u:4936": " ye punaḥ sattvā evaṃ vibandhasthāyino bodhisattvasya yathāparikīrtiteṣu vastuṣu na",
    "T06bsa034_u:4937": " laghu-laghveva yathākāmaṃ pratipadyante teṣāṃ bodhisattvo yathā parikīrtitairvastubhirarthikānāṃ",
    "T06bsa034_u:4938": " tāni vastūni nānuprayacchati hitakāmatayā /",
    "T06bsa034_u:4939": " na cādātukāmāśayo bhavati /",
    "T06bsa034_u:4940": " vyasanasthān bhītānpriyāpriyasaṃyogavisaṃyogakāmān vyādhiduḥkhena ārtān sattvān kañcitkālamadhyupekṣate hitakāmatayā /",
    "T06bsa034_u:4941": " na copekṣaṇāśayo bhavati nāparitrāṇāśayaḥ /",
    "T06bsa034_u:4942": " te ca sattvā evaṃ niṣṭhurakarmaṇā pratipadyamānasya bodhisattvasya na tvāśayataḥ apareṇa samayena yathākāmakaraṇīyā bhavanti pāpaprahāṇāya kuśalasamādānāya ca /",
    "T06bsa034_u:4943": " ye ca sattvā nāpyarthino (Dutt 183)",
    "T06bsa034_u:4944": " bodhisattvasya nāpi ca vyasanasthā nāpi vistareṇa yāvadvyādhitāste cāsya saṃstutāḥ sapraṇayāḥ /",
    "T06bsa034_u:4945": " tānapi bodhisattvastasminneva kuśala-[mūle] samādāpayati yaduta mātṛjñatāyāṃ vistareṇa yāvacchīlasamādānānuvartanāyām /",
    "T06bsa034_u:4946": " ta evaṃ bodhisattvena samādāpyamānāḥ sa cedvikampanena [na] pratipadyante teṣāṃ bodhisattvaḥ kupitamapyātmānamupadarśayati hitakāmatayā /",
    "T06bsa034_u:4947": " na cāśayataḥ kupito bhavati /",
    "T06bsa034_u:4948": " kṛtyeṣu vaimukhyamupadarśayati hitakāmatayā /",
    "T06bsa034_u:4949": " na cāśayato vimukho bhavati /",
    "T06bsa034_u:4950": " tadekatvamapyasyānarthaṃ laukikamupasaṃharati hitakāmatayā /",
    "T06bsa034_u:4951": " na cāśayato 'narthakāmo bhavati /",
    "T06bsa034_u:4952": " visabhāgo 'sya bodhisattvasya teṣu [sattveṣu] tasyāśceṣṭāyāḥ sa āśayo bhavati /",
    "T06bsa034_u:4953": " tena ca tānsattvāṃstasmin pāpaprahāṇe kuśalasamādāne ca sanniyojayati /",
    "T06bsa034_u:4954": " tasmādayaṃ sattvavinayopāyo bodhisattvasya visabhāgāśaya ityucyate /",
    "T06bsa034_u:4955": " tatra katamo bodhisattvasyāvaṣṭambhaja upāyaḥ /",
    "T06bsa034_u:4956": " iha bodhisattvaḥ svāmibhūto vā rājabhūto vā ādhipatyaprāptaḥ svaṃ vā parijanaṃ sva vā vijitamevaṃ samyak samanuśāsti /",
    "T06bsa034_u:4957": " yo me kaścitparijane vā vijite vā 'mātṛjño bhaviṣyati vistareṇa yāvaddauśīlyaṃ samādāya",
    "T06bsa034_u:4958": " vartiṣyate tasyāhamucitaṃ vā bhaktācchādanaṃ samucchetsyāmi vārayiṣyāmi vā tāḍayiṣyāmi",
    "T06bsa034_u:4959": " vā sarvasvena vā viyojayiṣyāmi sarveṇa vā sarva vijitāt pravāsayiṣyāmīti /",
    "T06bsa034_u:4960": " tatra ca karmaṇi kuśalān dakṣān pauruṣeyānviniyojayati /",
    "T06bsa034_u:4961": " te ca sattvāstasmānmahato daṇḍakarmaṇo bhītāḥ pāpañca prajahati kuśalañca samādāya vartante /",
    "T06bsa034_u:4962": " akāmakā api tena balāvaṣṭambhena kuśale sanniyojyante te sattvā anenopāyena /",
    "T06bsa034_u:4963": " tasmādayamavaṣṭambhaja upāya ityucyate /",
    "T06bsa034_u:4964": " tatra katamo bodhisattvasya kṛtapratikṛtika upāyaḥ /",
    "T06bsa034_u:4965": " saha bodhisattvena yeṣāṃ sattvānāṃ pūrvamevopakāraḥ parīttaḥ prabhūto vā kṛto bhavati dānena vā vyasanaparitrāṇatayā (Dutt 184)",
    "T06bsa034_u:4966": " vā bhayaparitrāṇatayā vā priyāpriyasaṃyogavisayogopasaṃharaṇatayā vā vyādhisaśamanatayā",
    "T06bsa034_u:4967": " vā teṣāṃ kṛtajñānāṃ kṛtavedināṃ pratyupakāra-kāmānāmantikādbodhisattvaḥ kuśalasamādānameva",
    "T06bsa034_u:4968": " pratikārato yācate saṃpratīcchati /",
    "T06bsa034_u:4969": " na kiñcidanyallokāmiṣam /",
    "T06bsa034_u:4970": " evaṃ cāha /",
    "T06bsa034_u:4971": " ayameva me bhavatāmantikānmahāpratyupakāro bhaviṣyati /",
    "T06bsa034_u:4972": " sa cedyūyameva mātṛjñā bhavatha pitṛjñā vistareṇa yāvacchīlaṃ samādāya vartadhve",
    "T06bsa034_u:4973": " kṛtasya pratikṛtaṃ kuśalasamādānaṃ parataḥ pratyāsaṃśate tena copāyena parāṃstatra",
    "T06bsa034_u:4974": " kuśale samādāpayati /",
    "T06bsa034_u:4975": " tasmādayamupāyaḥ kṛtipratikṛtika ityucyate /",
    "T06bsa034_u:4976": " tatra katamo bodhisattvasya viśuddha upāyaḥ /",
    "T06bsa034_u:4977": " iha niṣṭhāgamana-bodhisattvabhūmi-sthito bodhisattvaḥ suviśodhitabodhisattvamārgastuṣite devanikāye upapadyate /",
    "T06bsa034_u:4978": " amuko bodhisattvavastuṣite devanikāye upapannaḥ /",
    "T06bsa034_u:4979": " sa na cirasyedānīṃ jambūdvīpe anuttarāṃ samyaksaṃbodhimabhisaṃbhotsyate /",
    "T06bsa034_u:4980": " taṃ vayamārāgayema na virāgayema /",
    "T06bsa034_u:4981": " tasya ca bodhisattvasyāntike 'smākaṃ janma bhavedityaparimitasattva-samyak-chanda-jananārthaṃ chandabahulīkaraṇārtham /",
    "T06bsa034_u:4982": " punarbodhisattvastuṣitāddevanikāyāccyutvā ucce vā sammate vā kule upapadyate yaduta rājakule vā purohitakule vā /",
    "T06bsa034_u:4983": " tathodārān kāmānutsṛjya niṣkrāmati sattvānāṃ bahumānotpādanārtham /",
    "T06bsa034_u:4984": " punarduṣkaracaryāmabhyupagacchati duṣkaracaryādhimuktānāṃ sattvāna vicchandanārtham /",
    "T06bsa034_u:4985": " punaranuttarāṃ samyak saṃbodhimabhisaṃbudhyate /",
    "T06bsa034_u:4986": " tadanyeṣāṃ sattvānāṃ bodhivimuktisāmānyopagamanapariharṣaṇārtham /",
    "T06bsa034_u:4987": " punaranuttarāṃ samyaksaṃbodhimabhisaṃbudhya brahmādhyeṣaṇāṃ pratīkṣate /",
    "T06bsa034_u:4988": " na tāvatsattvānāṃ dharmaṃ deśayati /",
    "T06bsa034_u:4989": " teṣāṃ sattvānāṃ dharmagauravotpādanārtham /",
    "T06bsa034_u:4990": " nāvaramātrakametaddharmākhyānaṃ bhavati yatredānīṃ brahmā [svayaṃ] dharmadeśanāyai bhagavantamadhyeṣata iti /",
    "T06bsa034_u:4991": " punarbuddhacakṣuṣā lokaṃ vyavalokāṃ yati /",
    "T06bsa034_u:4992": " brahmādhyeṣite 'nena dharmo deśito brahmagauravāt /",
    "T06bsa034_u:4993": " paravyāpāritena na tu svena sattveṣu kāruṇyacittena nātmana eva pratirupatāṃ viditveti /",
    "T06bsa034_u:4994": " tadekatyānāṃ sattvānāmevaṃrūpasya mithyāgrāhasya vipraṇāśārtham /",
    "T06bsa034_u:4995": " punardharmacakramapravartitapūrvaṃ loke pravartayati /",
    "T06bsa034_u:4996": " tathā dharmaṃ deśayati /",
    "T06bsa034_u:4997": " śikṣāpadāni ca prajñapayati /",
    "T06bsa034_u:4998": " ayamucyate bodhisattvasya viśuddha upāyaḥ /",
    "T06bsa034_u:4999": " yasmādupāyādanya upāya uttari atikrāntataraśca praṇītataraśca nāsti /",
    "T06bsa034_u:5000": " (Dutt 185)",
    "T06bsa034_u:5001": " itīdaṃ ṣaḍvidhamupāyakauśalyaṃ bodhisattvānāṃ samāsavyāsanirdeśataḥ pratihatānāṃ",
    "T06bsa034_u:5002": " sattvānāṃ pratighātāya nayanāya madhyasthānāmavatārāyāvatīrṇānāṃ paripākāya paripakkānāṃ vimocanāya /",
    "T06bsa034_u:5003": " iti nāstyata uttari nāstyato bhūyaḥ /",
    "T06bsa034_u:5004": " idaṃ bodhisattvānāmupāyakauśalyam /",
    "T06bsa034_u:5005": " tatra katamā bodhisattvānāṃ dhāraṇī /",
    "T06bsa034_u:5006": " samāsataścaturvidhā draṣṭavyā /",
    "T06bsa034_u:5007": " dharmadhāraṇī /",
    "T06bsa034_u:5008": " arthadhāraṇī /",
    "T06bsa034_u:5009": " mantradhāraṇī /",
    "T06bsa034_u:5010": " bodhisattvakṣāntilābhāya ca dhāraṇī /",
    "T06bsa034_u:5011": " tatra dharmādhāraṇī katamā /",
    "T06bsa034_u:5012": " iha bodhisattvastadrūpāṃ smṛtiprajñābalādhānatāṃ pratilabhate yathā śrutamātrakeṇaivānāmnātān",
    "T06bsa034_u:5013": " vacasā 'paricitān nāmapadavyañjanakāyasaṃgṛhītānanupūrvacaritānanupūrvasamāyuktān",
    "T06bsa034_u:5014": " pramāṇān granthānapramāṇaṃ kālaṃ dhārayati /",
    "T06bsa034_u:5015": " tatrārthadhāraṇī katamā /",
    "T06bsa034_u:5016": " pūrvavat /",
    "T06bsa034_u:5017": " tatrāyaṃ viśeṣaḥ /",
    "T06bsa034_u:5018": " teṣāmeva dharmāṇāmapramāṇamarthamanāmnātamaparicitaṃ manasā 'pramāṇaṃ kālaṃ dhārayati /",
    "T06bsa034_u:5019": " tatra mantradhāraṇī katamā /",
    "T06bsa034_u:5020": " iha bodhisattvastadrūpaṃ samādhivaśitāṃ pratilabhate yathā yāni mantrapadānīti saṃśamanāya sattvānāmadhitiṣṭhanti /",
    "T06bsa034_u:5021": " tāni siddhāni bhavanti /",
    "T06bsa034_u:5022": " paramasiddhānyamoghānyenekavidhānāmītīnāṃ saṃśamanāya /",
    "T06bsa034_u:5023": " iyamucyate bodhisattvasya mantradhāraṇī /",
    "T06bsa034_u:5024": " tatra katamā bodhisattvasya bodhisattvakṣāntilābhāya dhāraṇī /",
    "T06bsa034_u:5025": " iha bodhisattvaḥ svayaṃ pragāḍhahetucaritaḥ prajñāvān praviviktavihārī vācamapyanudīrayan",
    "T06bsa034_u:5026": " darśanapathamapyanāgacchan kenacit saha tathā mātrābhojī asaṃkīrṇabhojī ekaprakārāśanabhojī",
    "T06bsa034_u:5027": " pradhyānaparataḥ alpaṃ rātrau svapan bahu jāgran yānīmāni tathāgatabhāṣitāni bodhisattvakṣāntilābhāya",
    "T06bsa034_u:5028": " mantrapadāni tadyathā iṭi miṭi kiṭibhiḥ kṣāntipadāni svāhā /",
    "T06bsa034_u:5029": " ityeteṣāṃ mantrapadānāmarthaṃ cintayati tulayatyupaparīkṣate /",
    "T06bsa034_u:5030": " sa teṣāṃ mantrapadānāmevaṃ samyak pratipanna evamarthaṃ svayamevāśrutvā kutaścit pratividhyati /",
    "T06bsa034_u:5031": " tad yathā nāstyeṣāṃ mantrapadānāṃ kācidarthapariniṣpattiḥ nirarthā evaite /",
    "T06bsa034_u:5032": " ayameva caiṣāmartho yaduta nirarthatā /",
    "T06bsa034_u:5033": " tasmācca paraṃ punaraparamarthaṃ na samanveṣate /",
    "T06bsa034_u:5034": " iyatā tena teṣāṃ mantrapadānāmarthaḥ supratividdho bhavati /",
    "T06bsa034_u:5035": " sa (Dutt 186) teṣāṃ mantrapadānāmarthaṃ samyak pratividhya tenaivārthānusāreṇa sarvadharmāṇāmatyarthaṃ samyak pratividhyati svayamevāśrutvā parataḥ /",
    "T06bsa034_u:5036": " evañca punararthaṃ pratividhyati /",
    "T06bsa034_u:5037": " sarvābhilāpaiḥ sarvadharmāṇāṃ svabhāvārthāpariniṣpattiḥ /",
    "T06bsa034_u:5038": " yā punareṣāṃ nirabhilāpyasvabhāvatā ayamevaiṣāṃ svabhāvārthaḥ /",
    "T06bsa034_u:5039": " sa evaṃ sarvadharmāṇāṃ svabhāvārthaṃ samyak pratividhya tasmātparamarthaṃ na samanveṣate /",
    "T06bsa034_u:5040": " udārañca tasyārthasya prativedhāt prītiprāmodyaṃ pratilabhate /",
    "T06bsa034_u:5041": " tena bodhisattvena pratilabdhā tāni dhāraṇīpadānyadhiṣṭhāya bodhisattvakṣāntirvaktavyā /",
    "T06bsa034_u:5042": " tasyāśca lābhāt sa bodhisattvo na cirasyedānīmadhyāśayaviśuddhiṃ pratilabhate /",
    "T06bsa034_u:5043": " adhimātrāyāmadhimutticaryābhūmikṣāntau vartate /",
    "T06bsa034_u:5044": " iyaṃ bodhisattvasya bodhisattvakṣāntilābhāya dhāraṇī veditavyā /",
    "T06bsa034_u:5045": " tatra dharmadhāraṇīmarthadhāraṇīñca bodhisattvaḥ prathamasya kalpāsaṃkhyeyasyātyayācchuddhādhyāśayabhūmipraviṣṭo labhate niyatāṃ sthirāmudārāñca",
    "T06bsa034_u:5046": " tataḥ punararvāg labhate praṇidhānavaśena vā dhyānasanniśrayeṇa vā natu niyatāṃ na sthirāṃ nodārām /",
    "T06bsa034_u:5047": " yathādharmārthadhāraṇī evaṃ mantradhāraṇī veditavyā /",
    "T06bsa034_u:5048": " bodhisattvakṣāntilābhāya tu dhāraṇī yathaiva vyākhyātā tathaiva labhyate /",
    "T06bsa034_u:5049": " etāḥ punaḥ sarvā dhāraṇīrbodhisattvaścaturbhiguṇairyukto labhate nānyatamavikalaḥ /",
    "T06bsa034_u:5050": " katamaiścaturbhiḥ /",
    "T06bsa034_u:5051": " kāmeṣvanadhvavasito bhavati parasamucchrayeṣvīryāṃ notpādayati /",
    "T06bsa034_u:5052": " anīrṣurbhavati sarva-yācita-pradaśca bhavatyananutāpyadāyī /",
    "T06bsa034_u:5053": " dharmārāmaśca bhavati dharmarato bodhisattvapiṭakamārabhya piṭakamātṛkāṃ vā",
    "T06bsa034_u:5054": " tatra katamadbodhisattvasya bodhisattvapraṇidhānam /",
    "T06bsa034_u:5055": " tat samāsataḥ pañcavidhaṃ draṣṭavyam /",
    "T06bsa034_u:5056": " cittotpādapraṇidhānaṃ upapattipraṇidhānaṃ gocarapraṇidhānaṃ samyakpraṇidhānaṃ mahāpraṇidhānañca /",
    "T06bsa034_u:5057": " tatra prathamacittotpādo bodhisattvasyānuttarāyāṃ samyaksaṃbodhau cittotpādapraṇidhānamityucyate /",
    "T06bsa034_u:5058": " āyatyāṃ sattvārthānukūlāsu sugatyupapattiṣu praṇidhānaṃ bodhisattvasyopapattipraṇidhānamityucyate /",
    "T06bsa034_u:5059": " (Dutt 187)",
    "T06bsa034_u:5060": " samyagdharmapravicayapraṇidhānaṃ apramāṇādikuśaladharmabhāvanā-viṣaya-praṇidhānañca bodhisattvasya gocarapraṇidhānamityucyate /",
    "T06bsa034_u:5061": " āyatyāṃ sarvabodhisattvakuśalasaṃgrahāya sarvaguṇasaṃgrahāya ca samāsato vyāsato vā praṇidhānaṃ bodhisattvasya samyak praṇidhānamityucyate /",
    "T06bsa034_u:5062": " mahāpraṇidhānaṃ punarbodhisattvasattvasyāsmādeva samyakpraṇidhānādveditavyam /",
    "T06bsa034_u:5063": " tat punardaśaviṃdham /",
    "T06bsa034_u:5064": " āyatyāṃ sarvākārāprameya-tathāgata-pūjopasthānatāyai prathamaṃ praṇidhāna bodhisattvasya mahāpraṇidhānamityucyate /",
    "T06bsa034_u:5065": " buddhānāṃ ca bhagavatāṃ saddharma-parigrahārakṣaṇatāyai dharmanetrīsandhāraṇāya mahāpraṇidhānam /",
    "T06bsa034_u:5066": " tuṣitabhavanavāsamupādāya purvavadyāvat parinirvāṇāya mahāpraṇidhānam /",
    "T06bsa034_u:5067": " bodhisattva-sarvākārasamyakcaryācaraṇatāyai mahāpraṇidhānam /",
    "T06bsa034_u:5068": " sarvasattvaparipākāya mahāpraṇidhānam /",
    "T06bsa034_u:5069": " sarvalokadhātusandarśanāya mahāpraṇidhānam /",
    "T06bsa034_u:5070": " buddhakṣetrapariśodhanāya mahāpraṇidhānam /",
    "T06bsa034_u:5071": " sarvabodhisattvaikāśayaprayogatāyai mahāyānāvataraṇatāyai mahāpraṇidhānam /",
    "T06bsa034_u:5072": " abandhyasarva-samyakprayogatāyai mahāpraṇidhānam /",
    "T06bsa034_u:5073": " anuttarasamyaksaṃbodhyabhisaṃbodhāya mahāpraṇidhānam /",
    "T06bsa034_u:5074": " tatra katamo bodhisattvasya śūnyatāsamādhiḥ /",
    "T06bsa034_u:5075": " iha bodhisattvasya sarvābhilāṣātmakena svabhāvena virahitaṃ nirabhilāpyasvabhāvaṃ vastu paśyataḥ yā cittasya sthitiḥ /",
    "T06bsa034_u:5076": " ayamasyocyate śūnyatāsamādhiḥ /",
    "T06bsa034_u:5077": " apraṇihitaḥ samādhiḥ katamaḥ /",
    "T06bsa034_u:5078": " iha bodhisattvasya tadeva nirabhilāpyasvabhāvaṃ vastu mithyāvikalpasamutthāpitena",
    "T06bsa034_u:5079": " kleśena duḥkhena ca parigṛhītatvādanekadoṣaduṣṭaṃ samanupaśyato yā āyatyāṃ tatrāpraṇidhānapūrvikā cittasthitiḥ /",
    "T06bsa034_u:5080": " ayamasyāpraṇihitaḥ samādhirityucyate /",
    "T06bsa034_u:5081": " animittaḥ samādhiḥ katamaḥ /",
    "T06bsa034_u:5082": " iha bodhisattvasya tadeva nirabhilāpyasvabhāvaṃ vastu sarvavikalpaprapañca nimittānyapanīya yathābhūtaṃ śāntato manasi kurvato yā cittasthitiḥ",
    "T06bsa034_u:5083": " ayamasyocyate animittaḥ samādhiḥ /",
    "T06bsa034_u:5084": " kasmātpunareṣāmeva trayāṇāṃ samādhīnāṃ prajñaptirbhavati /",
    "T06bsa034_u:5085": " nāta uttari nāto bhūyaḥ dvayamidaṃ saccāsacca /",
    "T06bsa034_u:5086": " tatra saṃskṛtamasaskṛtañca sat asadātmā vātmīyaṃ vā /",
    "T06bsa034_u:5087": " tatraḥ (Dutt 188) saṃskṛte satyapraṇidhānataḥ prātikūlyato 'praṇihitasamādhivyavasthānam /",
    "T06bsa034_u:5088": " asaṃskṛte punarnirvāṇe praṇidhānataḥ samyagabhiratigrahaṇato nirnimittasamādhivyavasthānam /",
    "T06bsa034_u:5089": " yat punaretadasadeva vastu tatra bodhisattvena na praṇidhānaṃ nāpraṇidhānaṃ karaṇīyam /",
    "T06bsa034_u:5090": " api tu tadasadasadityeva yathābhūtaṃ draṣṭavyam /",
    "T06bsa034_u:5091": " tacca darśanamadhikṛtya śūnyatāsamādhivyavasthānaṃ veditavyam /",
    "T06bsa034_u:5092": " evaṃ hi bodhisattva eṣu triṣu samādhiṣu yogaṃ karoti /",
    "T06bsa034_u:5093": " evaṃ ca vyavasthānaṃ yathābhūtaṃ prajānāti /",
    "T06bsa034_u:5094": " tadanyākārānapi trīnsamādhīnyathābhūta-vyavasthāna-nayapraveśena bhāvanā-nayapraveśena ca yathābhūtaṃ prajānāti yeṣu śrāvakāḥ śikṣante samudāgacchati ca /",
    "T06bsa034_u:5095": " catvārīmāni dharmoddānāni yāni buddhāśca bodhisattvāśca sattvānāṃ viśuddhaye deśayanti /",
    "T06bsa034_u:5096": " katamāni catvāri /",
    "T06bsa034_u:5097": " anityāḥ sarvasaṃskārā iti dharmoddānam /",
    "T06bsa034_u:5098": " duḥkhāḥ sarvasaṃskārā iti dharmoddānam /",
    "T06bsa034_u:5099": " anātmānaḥ sarvadharmā iti dharmoddānam /",
    "T06bsa034_u:5100": " śāntaṃ nirvāṇamiti dharmoddānam /",
    "T06bsa034_u:5101": " etat pratisaṃyuktārtha yadbhūyasā dharmamudīrayanti buddhabodhisattvāḥ sattvānām /",
    "T06bsa034_u:5102": " tasmādetāni dharmoddānānītyucyante /",
    "T06bsa034_u:5103": " paurāṇeśca śāntamānasairmunibhiruditoditatvānnityakālamuddānānītyucyante /",
    "T06bsa034_u:5104": " mahodayagāminī bhavāgrordhvaṃgāminī caiṣā pratipat tasmāduddānānītyucyante /",
    "T06bsa034_u:5105": " kathaṃ ca bodhisattvaḥ sarvasaṃskārānanityataḥ samanupaśyati /",
    "T06bsa034_u:5106": " iha bodhisattvaḥ sarvasaṃskārāṇāmabhilāpyasvabhāvaṃ nityakālameva nāstītyupalabhyānityataḥ sarvasaṃskārān paśyati /",
    "T06bsa034_u:5107": " punaravijñātasya bhūtatastasyaiva nirabhilāpyasya vastunaḥ aparijñānahetukamudayavyayamupalabhyatān nirabhilāpyasvabhāvān sarvasaṃskārānanityataḥ samanupaśyati /",
    "T06bsa034_u:5108": " so 'tītān saṃskārānutpannaniruddhānsamanupaśyati /",
    "T06bsa034_u:5109": " teṣāṃ naiva hetumupalabhate nāpi svabhāvam /",
    "T06bsa034_u:5110": " tasmātteṣāṃ naiva hetuto naiva svabhāvato vidyamānatāṃ samanupaśyati /",
    "T06bsa034_u:5111": " pratyutpannāniruddhānsamanupaśyati /",
    "T06bsa034_u:5112": " teṣāṃ hetuṃ nopalabhate dattaphalatvāt /",
    "T06bsa034_u:5113": " svabhāvaṃ punarupalabhate aniruddhatvāt /",
    "T06bsa034_u:5114": " tasmātteṣāṃ svabhāvato vidyamānatāṃ samanupaśyati no tu hetutaḥ /",
    "T06bsa034_u:5115": " anāgatān saṃskārānanutpannāniruddhān paśyati /",
    "T06bsa034_u:5116": " teṣāṃ hetumupalabhate adattaphalatvāt /",
    "T06bsa034_u:5117": " no tu svabhāvamanutpannatvāt /",
    "T06bsa034_u:5118": " tasmātteṣāṃ bodhisattvo hetuto vidyamānatāṃ (Dutt 189)",
    "T06bsa034_u:5119": " paśyati no tu svabhāvataḥ /",
    "T06bsa034_u:5120": " sa eva triṣvadhvasvavyavacchinnāṃ saṃskāra-santatiṃ pravartamānāṃ dṛṣṭvā ekaikasmin saṃskārakṣaṇe trīṇi saṃskṛtasya saṃskṛtalakṣaṇāni paśyati",
    "T06bsa034_u:5121": " kṣaṇādurkṣvaṃ caturthaṃ saṃskṛtalakṣaṇaṃ samanupaśyati /",
    "T06bsa034_u:5122": " tatra pūrvasaṃskārakṣaṇe svabhāvavināśānantara yo 'pūrvasaṃskārakṣaṇasvabhāvaprādurbhāvaḥ sā jātiriti paśyati /",
    "T06bsa034_u:5123": " utpannasya yastatkālāvipraṇāśaḥ sā sthitiriti paśyati /",
    "T06bsa034_u:5124": " taṃ pūrvaniruddhaṃ saṃskārajñaṇasvabhāvamapekṣya tasyotpannasya yadanyatvamanyathātvaṃ vā sā jareti paśyati /",
    "T06bsa034_u:5125": " tasmājjātikṣaṇādūrdhvaṃ tasyaivotpannasya saṃskārakṣaṇasya yaḥ svabhāvavināśaḥ sa vyaya iti paśyati /",
    "T06bsa034_u:5126": " sa yatsvabhāvameva tamutpannaṃ saṃskārakṣaṇaṃ samanupaśyati /",
    "T06bsa034_u:5127": " tatsvabhāvāneva tasya jātiṃ sthitiṃ jarāṃ ca /",
    "T06bsa034_u:5128": " [na] paśyati tadanyasvabhāvān /",
    "T06bsa034_u:5129": " tasmācca kṣaṇādūrdhvaṃ ca eva tasya saṃskārakṣaṇa[svabhāva]syāpagamaḥ sa eva teṣāṃ",
    "T06bsa034_u:5130": " jātyādīnāmiti yathābhūtaṃ paśyati tānyetāni catvāryaṣi saṃskṛtalakṣaṇānyabhisamasya",
    "T06bsa034_u:5131": " saṃskārāṇāṃ samāsato dvayāvasthā-prabhāvitāni /",
    "T06bsa034_u:5132": " bhāvaprabhāvitānyabhāvaprabhāvitāni ca /",
    "T06bsa034_u:5133": " tatra bhagavatā yo bhāvastadekaṃ saṃskṛtalakṣaṇaṃ vyavasthāpitam /",
    "T06bsa034_u:5134": " yastvabhāvastat dvitīyaṃ saṃskṛtalakṣaṇaṃ vyavasthāpitam /",
    "T06bsa034_u:5135": " sa ca bhāvasteṣāṃ saṃskārāṇāṃ sthityanyathātvaprabhāvita iti kṛtvā tṛtīyaṃ saṃskṛtalakṣaṇaṃ vyavasthāpitam /",
    "T06bsa034_u:5136": " tatra bodhisattvaḥ saṃskāramātraṃ sthāpayitvā na tasya jātiṃ na sthitiṃ na jarāṃ nānityatāṃ sarvakālaṃ dravyasvabhāvapariniṣpattitaḥ paśyati",
    "T06bsa034_u:5137": " tatkasya hetoḥ /",
    "T06bsa034_u:5138": " saṃskāramātraṃ sa utpadyamānamupalabhate /",
    "T06bsa034_u:5139": " nāsyānyāṃ jātiṃ na sthitiṃ na jarāṃ nānityatām /",
    "T06bsa034_u:5140": " saṃskāramātrameva ca jāyamānaṃ tiṣṭhantaṃ jīryamāṇaṃ vinaśyamānamupalabhate /",
    "T06bsa034_u:5141": " na tasyānyāṃ jātiṃ sthitiṃ jarāmanityatāñca /",
    "T06bsa034_u:5142": " yuktyāpi bodhisattvo vimṛśannetān jātyādīn dravyato nopalabhate /",
    "T06bsa034_u:5143": " evañca punarvimṛśannopalabhate /",
    "T06bsa034_u:5144": " sa cedrūpādisaṃskāravinirmuktaḥ anyo jātidharmaḥ syāt sa yathaiva rūpādikaḥ saṃskāraḥ svātmanotpadyate /",
    "T06bsa034_u:5145": " tathaiva so 'pyutpadyeta /",
    "T06bsa034_u:5146": " evaṃ sati dve janmanī syātām yacca saṃskāra-janma yacca jāti-janma tatra tatsaṃskārajanma tasmājjātijanmanaḥ ananyadeva vā syāt /",
    "T06bsa034_u:5147": " [anyadeva vā /",
    "T06bsa034_u:5148": " ] yadi tāvadananyadevaṃ satyapārthikā jātidravyakalpanā /",
    "T06bsa034_u:5149": " anyā jātirdravyato 'stītiṃ na yujyate /",
    "T06bsa034_u:5150": " (Dutt 190) atha ca punaranyadevaṃ sati saṃskāra-janma jātirna bhavati /",
    "T06bsa034_u:5151": " saṃskāra-janma jātiriti na yujyate /",
    "T06bsa034_u:5152": " yathā jātirevaṃ sthitirjarā vināśaśca vistareṇa veditavyaḥ /",
    "T06bsa034_u:5153": " sa cedvināśo nāma svabhāvato dharmaḥ pariniṣpannaḥ syāt so 'pyutpadyeta nirudhyeta vā /",
    "T06bsa034_u:5154": " yadā ca vināśa utpannaḥ syāttadā sarvasaṃskārairniruddhairbhavitavyaṃ syāt /",
    "T06bsa034_u:5155": " evaṃ satyalpakṛcchreṇa nirodhasamāpannasyeva cittacaitasikānāṃ dharmāṇāmapravṛttiḥ syāt /",
    "T06bsa034_u:5156": " tasya ca punarvināśasya nirodhāt niruddhairapi taiḥ saṃskāraiḥ punareva bhavitavyaṃ syāt vināśa eṣāṃ nāstīti kṛtvā /",
    "T06bsa034_u:5157": " ato vināśa utpadyate nirudhyate ceti na yujyate /",
    "T06bsa034_u:5158": " na ca punaḥ kulaputrasya vā kuladuhiturvā sarvakālāstitāñca dravyasatāṃ svabhāvapariniṣpatiñca prajñapti satāṃ paśyato nirvidvirāgo vimuktiśca yujyate /",
    "T06bsa034_u:5159": " ato viparyayeṇa tu yujyate /",
    "T06bsa034_u:5160": " ityebhirākārairbodhisattvaḥ sarvasaṃskārā anityā iti yathābhūtaṃ prajānāti /",
    "T06bsa034_u:5161": " tān punareva anityān saṃskārān prabandhena vartamānādbodhisattvaḥ triḥprakārāyā duḥkhatāyāḥ",
    "T06bsa034_u:5162": " sanniśrayabhāvena paśyati saṃskāraduḥkhatāyāḥ vipariṇāmaduḥkhatāyāḥ duḥkhaduḥkhatāyāśca /",
    "T06bsa034_u:5163": " evaṃ hi bodhisattvaḥ sarvasaṃskārā duḥkhā iti yathābhūtaṃ prajānāti /",
    "T06bsa034_u:5164": " punaḥ sarvadharmāṇāṃ bodhisattvaḥ saṃskṛtāsaṃskṛtānāṃ dvividhaṃ nairātmyaṃ yathābhūtaṃ prajānāti /",
    "T06bsa034_u:5165": " pudgalanairātmyaṃ dharmanairātmyaṃ ca /",
    "T06bsa034_u:5166": " tatredaṃ pudgalanairātmyam /",
    "T06bsa034_u:5167": " yannaivate vidyamānā dharmāḥ pudgalāḥ /",
    "T06bsa034_u:5168": " nāpi vidyamānadharmavinirmukto 'nyaḥ pudgalo vidyate /",
    "T06bsa034_u:5169": " tatredaṃ dharmanairātmyam /",
    "T06bsa034_u:5170": " yatsarveṣvabhilāpyeṣu vastuṣu sarvābhilāpasvabhāvo dharmo na saṃvidyate /",
    "T06bsa034_u:5171": " evaṃ hi bodhisattvaḥ sarvadharmā anātmāna iti yathābhūtaṃ prajānāti /",
    "T06bsa034_u:5172": " yaḥ punareṣāmeva saṃskārāṇāṃ pūrvaṃ hetusamucchinnānāṃ paścādaśeṣoparamastadanyeṣāñcātyantamanabhinirvṛttiraprādurbhāvaḥ /",
    "T06bsa034_u:5173": " idamucyate nirvāṇam /",
    "T06bsa034_u:5174": " tacca śāntaṃ kleśopaśamāt duḥkhopaśamācca veditavyam /",
    "T06bsa034_u:5175": " evaṃ ca tāvadanadhyāśayaśuddho bodhisattvaḥ adṛṣṭasatyo vā śrāvakāyānīyo nirvāṇamadhimukto bhavati /",
    "T06bsa034_u:5176": " evañcābhivadati-śāntaṃ nirvāṇamiti /",
    "T06bsa034_u:5177": " na cāsya tasminnirvāṇe yathābhūtāvagamo yathāvajjñānadarśanaṃ (Dutt 191)",
    "T06bsa034_u:5178": " pravartate /",
    "T06bsa034_u:5179": " asti tveṣa yoniśo manaskāraḥ /",
    "T06bsa034_u:5180": " tadyathā rājaputro vā gṛhapatiputro vā rājñā gṛhapatinā vā 'ntargṛhe saṃvardhitaḥ",
    "T06bsa034_u:5181": " syāt tasya ca daharasyaiva kumārabhūtasya tena rājñā gṛhapatinā vā kṛtrimakā mṛgarathakā",
    "T06bsa034_u:5182": " vā go-aśvarathakā vā hastirathakā vā upasaṃhṛtā bhaveyuḥ /",
    "T06bsa034_u:5183": " sa ca rājaputro vā gṛhapatiputro vā taiḥ krīḍan ramamāṇaḥ paricārayaṃsteṣveva kṛtrimeṣu mṛgeṣu mṛgasaṃjñī syāt kṛtrimeṣu go 'śveṣu hastiṣu hastisaṃjñī syāt /",
    "T06bsa034_u:5184": " athaikadā sa rājā vā gṛhapatirvā svasya putrasya vṛddheranvayādindriyāṇāṃ paripākādbhūtānāṃ mṛgāṇāṃ varṇaṃ bhāṣeta /",
    "T06bsa034_u:5185": " bhūtānāṃ yāvaddhastināṃ varṇaṃ bhāṣeta /",
    "T06bsa034_u:5186": " tasya punā rājaputrasya [vā] gṛhapatiputrasya vā ta varṇavādaṃ śrutvā evaṃ syāt /",
    "T06bsa034_u:5187": " eṣāmayaṃ rājā gṛhapatirvā asmākaṃ mṛgarathakānāṃ yāvaddhastirathakānāṃ vā varṇaṃ bhāṣata iti /",
    "T06bsa034_u:5188": " athāpareṇa samayena sa rājā gahapatirvā svaṃ putraṃ bahirāgārānnivīṣya bhūtāneva mṛgāṃstasmai upadarśayedbhūtāneva yāvaddhastina upadarśayet",
    "T06bsa034_u:5189": " tasya tān dṛṣṭvā tasminsamaye pratyātmaṃ pratyavagamo yathābhūta utpadyeta /",
    "T06bsa034_u:5190": " ime te bhūtārthikā mṛgarathakā vistareṇa yāvaddhastirathakā yeṣāmasmākaṃ pitā dīrgharātraṃ",
    "T06bsa034_u:5191": " varṇaṃ bhāṣitavānasmākameva tvayathābhūte arthe tat pratirūpamātrake tatpratibimbapratibhāsamātrake",
    "T06bsa034_u:5192": " adhimokṣaḥ pravṛtta iti /",
    "T06bsa034_u:5193": " tena pūrvakeṇādhimokṣeṇāritīyeran /",
    "T06bsa034_u:5194": " evameva saṃsārāntargṛhasaṃvṛddhānāmaśuddhāśayānāṃ bodhisattvānāmadṛṣṭasatyānāñca",
    "T06bsa034_u:5195": " śrāvakāṇāṃ putrasthānīyānāṃ pitṛkalpairbuddhairbodhisattvaiśca mahābhūmipraviṣṭairnirvāṇapratyakṣadarśibhisteṣāṃ",
    "T06bsa034_u:5196": " bodhisattvānāṃ śrāvakāṇāñca purastānnirvāṇasya yathādṛṣṭasya varṇo bhāṣitaḥ /",
    "T06bsa034_u:5197": " taiśca tannirvāṇaṃ guṇato ghoṣamātrānusariṇyā buddhyā dīrgharātramadhimuktam /",
    "T06bsa034_u:5198": " yadā punasteṣāṃ saṃbhāraparipākavṛddheranvayāt śraddhāśayānāñca bodhisattvānāṃ dṛṣṭasatyānāñca śrāvakāṇāṃ nirvāṇe pratyakṣaṃ jñānadarśanamutpadyate",
    "T06bsa034_u:5199": " tadā teṣāmapi yathābhūtaḥ pratyavagama utpadyate /",
    "T06bsa034_u:5200": " idaṃ tannirvāṇaṃ sarvaśrāvakapratyekabuddhānāṃ yasya buddhabodhisattvairvarṇā bhāṣitaḥ /",
    "T06bsa034_u:5201": " asmābhistu pūrvabālaprajñatayā na yathābhūtamadhimuktam /",
    "T06bsa034_u:5202": " asti tu tadasya pratirūpakam /",
    "T06bsa034_u:5203": " asti pratibhāsamātrakam /",
    "T06bsa034_u:5204": " te tena pūrvakeṇādhimokṣeṇa (Dutt 192)",
    "T06bsa034_u:5205": " ritīyante paścimakaṃ yathābhūtādhimokṣaṃ niśritya /",
    "T06bsa034_u:5206": " tadyathā kiñcidvyādhitaṃ puruṣaṃ kaścinmahāvaidyastasya prapyupasthitasya vyādheḥ praśamāyānulomikairbhaiṣajyairūpatiṣṭhet /",
    "T06bsa034_u:5207": " sa ca vyādhitapuruṣo dīrghakālapratiniṣevaṇātteṣāṃ bhaiṣajyānāṃ tadadhimukta eva bhavet tadārāmaḥ /",
    "T06bsa034_u:5208": " teṣveva sāradarśī bhavet /",
    "T06bsa034_u:5209": " atha tasyaiva vyādhitapuruṣasya sa ca pūrvako vyādhistayā bhaiṣajyāsevayā vyupaśāmyedanyaścāpūrvo vyādhiranyabhaiṣajyasādhyaḥ prādurbhavet /",
    "T06bsa034_u:5210": " atha sa mahāvaidyaḥ pūrvakasya ca vyādheḥ praśamaṃ paścimakasya cotpādamanyabhaiṣajyasādhyaṃ",
    "T06bsa034_u:5211": " viditvā tañca pūrvakaṃ bhaiṣajyaprayogaṃ pratikṣipedanyaṃ cānulomikaṃ vyapadiśed bhaiṣajyam /",
    "T06bsa034_u:5212": " sa bālo vyādhita puruṣaḥ pūrvabhaiṣajyādhimuktasteṣveva pathyasaṃjñī yenaiva mahāvaidyena tāni pūrvapaścimāni bhaiṣajyāni vyapadiṣṭāni /",
    "T06bsa034_u:5213": " evamapyucyamānastena saṃmukhamapathyānyetāni pūrvakāṇi bhaiṣajyāni paścime vyādhāviti",
    "T06bsa034_u:5214": " saṃpratyayena na gacchannāṣya vacanamabhiśraddhavyādevameva tadupamāste bālā bodhisattvāḥ",
    "T06bsa034_u:5215": " śrāvakāśca veditavyāḥ /",
    "T06bsa034_u:5216": " ye vyādhitapuruṣā eva kleśagrastā mahāvaidyasya tathāgatasyottarāduttaratarāmuttamatamāmuttānāduttānatarāṃ",
    "T06bsa034_u:5217": " gambhīrād gambhīratarāṃ gambhīratamāṃ hīnādudārāmudāratarāmudāratamāṃ dharmadeśanāṃ",
    "T06bsa034_u:5218": " samyagvyapadeśamavavādānuśāsanīṃ nāvataranti nādhimucyante na pratipadyante dharmasyānudharmam /",
    "T06bsa034_u:5219": " tatra śrāddho bodhisattvaḥ śrāvako vā na kasmiṃścittathāgatabhāṣite vimatisandehamutpādayati /",
    "T06bsa034_u:5220": " sa punaḥ sarvāṅgapariṣkārasusamāyuktamivājanyarathaṃ taṃ tathāgatabhāṣitaṃ dharmarathamabhirūhya",
    "T06bsa034_u:5221": " kuśala iva sārathiryāvatī tena bhūmirgantavyā bhavatyanuprāptavyā tāṃ laghuladhveva",
    "T06bsa034_u:5222": " gantā bhavatyadhandhāyamānaḥ /",
    "T06bsa034_u:5223": " iti bodhisattvabhūmāvādhāre yogasthāne saptadaśamaṃ bodhipakṣyapaṭalam /",
    "T06bsa034_u:5224": " (Dutt 193)",
    "T06bsa034_u:5225": " Bodhisattvaguṇapaṭalam (Chapter 1.18)",
    "T06bsa034_u:5226": " uddānam /",
    "T06bsa034_u:5227": " āścaryaṃ cāpyanāścaryaṃ samacittopakāritā /",
    "T06bsa034_u:5228": " pratikārastathā śāsti syādabandhyaprayogatā //",
    "T06bsa034_u:5229": " pañceme bodhisattvāsyāścaryādbhūtā dharmā anuttare samyaksaṃbodhiyāne śikṣamāṇasya veditavyāḥ /",
    "T06bsa034_u:5230": " katame pañca /",
    "T06bsa034_u:5231": " niṣkāraṇavatsalatā sarvasattveṣu /",
    "T06bsa034_u:5232": " sattvānāmevārthāya saṃsāre 'prameyaduḥkhasahiṣṇutā /",
    "T06bsa034_u:5233": " bahukleśānāṃ durvineyānāṃ ca sattvānāṃ vinayopāyajñatā /",
    "T06bsa034_u:5234": " paramadurvijñānatattvārthānupraveśaḥ /",
    "T06bsa034_u:5235": " acintyaprabhāvatā ca /",
    "T06bsa034_u:5236": " ime pañca bodhisattvānāmāścaryādbhutā dharmā asādhāraṇastadanyaiḥ sarvasattvaiḥ /",
    "T06bsa034_u:5237": " pañcemāni bodhisattvasyānāścaryāṇi yaiḥ samanvāgato bodhisattvaḥ anāścaryādbhutadharmasamanvāgata ityucyate /",
    "T06bsa034_u:5238": " katamāni pañca /",
    "T06bsa034_u:5239": " yad bodhisattvaḥ parahitahetukena duḥkhena sukhātmaka eva san kṛtsnaṃ parahitahetukaṃ duḥkhamabhyupagacchati /",
    "T06bsa034_u:5240": " idaṃ bodhisattvasya prathamamanāścaryaṃ yena samanvāgato bodhisattvaḥ anāścaryādbhutadharmasamanvāgata ityucyate /",
    "T06bsa034_u:5241": " punaraparaṃ yad bodhisattvaḥ saṃsāradoṣajño nirvāṇaguṇajña eva ca san sattvapariśuddhipriyastenaiva ca sukhātmakaḥ sattvapariśuddhimevādhipatiṃ kṛtvā saṃsāramabhyupagacchati /",
    "T06bsa034_u:5242": " idaṃ bodhisattvasya dvitīyamanāścaryaṃ pūrvavat /",
    "T06bsa034_u:5243": " punaraparaṃ yad bodhisattvastūṣṇīṃbhāva-sukharasajña eva san sattvapariśuddhipriyastenaiva ca sukhātmakaṃ sattvapariśuddhimevādhipatiṃ kṛtvā sattvānāṃ dharmedeśanāyai prayujyate /",
    "T06bsa034_u:5244": " idaṃ bodhisattvasya tṛtīyamanāścaryaṃ pūrvavat /",
    "T06bsa034_u:5245": " punaraparaṃ yad bodhisattvaḥ [ṣaṭ] pāramitopacitaṃ kuśalamūlaṃ sattvapariśuddhipriyastenaiva ca sukhātmakaḥ sattvapariśuddhimevādhipatiṃ kṛtvā sarvasattvānāmāśayataḥ samutsṛjati /",
    "T06bsa034_u:5246": " na ca punastasya samutsargasya vipākenārthī bhavati /",
    "T06bsa034_u:5247": " idaṃ bodhisattvasya caturthamanāśvaryaṃ pūrvavat /",
    "T06bsa034_u:5248": " punaraparaṃ yad bodhisattvaḥ parakāryasvakārya iva sarvaparakāryārthakriyāsu saṃdṛśyate /",
    "T06bsa034_u:5249": " idaṃ bodhisattvasya pañcamamanāścaryaṃ yena samanvāgato bodhisattvaḥ anāścaryādbhutadharmasamanvāgata ityucyate /",
    "T06bsa034_u:5250": " (Dutt 194)",
    "T06bsa034_u:5251": " pañcabhirākārairbodhisattvaḥ sarvasattveṣu samacitto veditavyaḥ /",
    "T06bsa034_u:5252": " katamaiḥ pañcabhiḥ /",
    "T06bsa034_u:5253": " prathamena bodhāya cittotpāda-praṇidhānena /",
    "T06bsa034_u:5254": " tathā hi bodhisattvaḥ sarvasattvānāmarthe samaṃ taccittamutpādayati /",
    "T06bsa034_u:5255": " anukampāsahagatena cittena samacitto bhavati /",
    "T06bsa034_u:5256": " bodhisattvaḥ sarvasattveṣu ekaputraka iva premasahagatena cittena samacitto bhavati /",
    "T06bsa034_u:5257": " bodhisattvaḥ sarvasattveṣu ekaputraka eva premasahagatena cittena samacitto bhavati /",
    "T06bsa034_u:5258": " bodhisattvaḥ sarvasattveṣu pratītyasamutpanneṣu ca [sarva]saṃskāreṣu sattvasaṃjñeti",
    "T06bsa034_u:5259": " viditvā bodhisattvo yā ekasya sattvasya dharmatā sā sarveṣāmiti dharmasamatānugatena",
    "T06bsa034_u:5260": " cetasā sarvasattveṣu samacitto viharati /",
    "T06bsa034_u:5261": " yathā caikasya sattvasyārthamācarati tathā sarveṣām /",
    "T06bsa034_u:5262": " evaṃ hi bodhisattvaḥ sarvārthakriyāsahagatena cetasā sarvasattveṣu smacitto viharati /",
    "T06bsa034_u:5263": " ebhiḥ pañcabhirākārairbodhisattvaḥ sattveṣu samacitto bhavati /",
    "T06bsa034_u:5264": " pañcabhirākārairbodhisattvānāṃ sattveṣu sarvopakārakriyā veditavyā /",
    "T06bsa034_u:5265": " katamaiḥ pañcabhiḥ /",
    "T06bsa034_u:5266": " samyagājīvavyapadeśopasaṃhāreṇa /",
    "T06bsa034_u:5267": " vilomeṣu ca kṛtyeṣvarthopasaṃhiteṣvanulomopadeśopasaṃhāreṇa /",
    "T06bsa034_u:5268": " anāthānāṃ ca duḥkhitānāṃ kṛpaṇānāmapratiśaraṇānāṃ sanāthakriyayā /",
    "T06bsa034_u:5269": " sugatigamanāya mārgavyapadeśopasaṃhāreṇa yānatrayavyapadeśopasaṃhāreṇa ca /",
    "T06bsa034_u:5270": " pañcabhirākāraiḥ sattvā upakāriṇo bodhisattvasya pratyupakāreṇa pratyupasthito bhavanti /",
    "T06bsa034_u:5271": " katamaiḥ pañcabhiḥ /",
    "T06bsa034_u:5272": " ātmānaṃ guṇaiḥ saṃyojayanti paraguṇādhānāya prayuktāro bhavanti /",
    "T06bsa034_u:5273": " anātheṣu duḥkhiteṣu kṛpaṇeṣvapratiśaraṇeṣu sattveṣu sānāthyaṃ kurvanti /",
    "T06bsa034_u:5274": " tathāgatān pūjayanti /",
    "T06bsa034_u:5275": " tathāgatābhāṣitañca dharmamukhena vā lekhayitvā vā dhārayanti tañca pūjayanti /",
    "T06bsa034_u:5276": " pañcemāni sthānāni bodhisattvena nityamevamāśaṃsitavyāni bhavanti /",
    "T06bsa034_u:5277": " katamāni pañca /",
    "T06bsa034_u:5278": " buddhotpādārāgaṇatā /",
    "T06bsa034_u:5279": " teṣāmeva ca buddhānāmantikāt ṣaṭe pāramitā-bodhisattvapiṭakaśravaṇam /",
    "T06bsa034_u:5280": " sarvākārasattvaparipācanapratiabalatā /",
    "T06bsa034_u:5281": " anuttarasamyaksaṃbodhiprāptiḥ /",
    "T06bsa034_u:5282": " abhisaṃbodheśca śrāvakasāmagrī /",
    "T06bsa034_u:5283": " (Dutt 195)",
    "T06bsa034_u:5284": " pañcabhiḥ kāraṇaiḥ bodhisattvasya sattveṣvvabandhyo 'rthakriyā-prayogo bhavati /",
    "T06bsa034_u:5285": " katamaiḥ pañcabhiḥ /",
    "T06bsa034_u:5286": " iha bodhisattva ādita eva sattveṣu hitasukhaiṣī bhavati /",
    "T06bsa034_u:5287": " tacca hitasukhaṃ yathābhūtaṃ prajānāti /",
    "T06bsa034_u:5288": " aviparyastabuddhirbhavati /",
    "T06bsa034_u:5289": " iti sarvaṃ pūrvavad veditavyaṃ yadyathā pūjāsevā 'pramāṇapaṭale /",
    "T06bsa034_u:5290": " uddānam /",
    "T06bsa034_u:5291": " samyak prayogo hāniśca viśeṣagamanaṃ tathā /",
    "T06bsa034_u:5292": " pratirūpāśca bhūtāśca guṇā vinayanaṃ tathā //",
    "T06bsa034_u:5293": " pañcabhiḥ prayogairbodhisattvasya sarvasamyaksaṃprayoga saṃgraho veditavyaḥ katamaiḥ pañcabhiḥ /",
    "T06bsa034_u:5294": " anurakṣaṇā-prayogeṇa /",
    "T06bsa034_u:5295": " anavadyaprayogeṇa pratisaṃkhyānabalaprayogeṇa /",
    "T06bsa034_u:5296": " adhyāśayaśuddhiprayogeṇa /",
    "T06bsa034_u:5297": " niyatapatitaprayogeṇa ca /",
    "T06bsa034_u:5298": " tatra bodhisattvo 'nurakṣaṇā prayogeṇa medhāṃ rakṣati yena sahajena jñānena dharmān laghuladhvevodgṛhṇāti /",
    "T06bsa034_u:5299": " smṛtiṃ rakṣati yayā smṛtyā udgṛhītān dharmān dhārayati /",
    "T06bsa034_u:5300": " jñānamārakṣati yena jñānena dhṛtānāṃ dharmāṇāmarthamupaparīkṣate /",
    "T06bsa034_u:5301": " samyak prajñayā pratividhyati medhāsmṛtibuddhihānabhāgīyanidānaparivarjanatayā sthitivṛddhibhāgīyanidānapratiniṣevaṇatayā ca /",
    "T06bsa034_u:5302": " svacittamārakṣati indriyāṇāṃ guptadvāratayā /",
    "T06bsa034_u:5303": " paracittamārakṣati samyakparicittānuvartanatayā /",
    "T06bsa034_u:5304": " tatra bodhisattvasyānavadyaprayogo yaḥ kuśaleṣu dharmeṣvaviparītaścottaptaścāpramāṇaśca satataśca bodhipariṇāmitaśca /",
    "T06bsa034_u:5305": " pratisaṃkhyānabalaprayogaḥ punarasya sarvasyāmadhimukticaryābhūmau draṣṭavyaḥ /",
    "T06bsa034_u:5306": " [śuddhādhyāśayaprayogaḥ] śuddhādhyāśayabhūmau caryā pratipattibhūmau ca draṣṭavyaḥ /",
    "T06bsa034_u:5307": " niyatipatitaprayogo niyatāyāṃ bhūmau niṣṭhāgamanabhūmau ca draṣṭavyaḥ /",
    "T06bsa034_u:5308": " ivamebhiḥ pañcabhiḥ prayogairbodhisattvasya sarvasamyakprayogasaṃgraho bhavati /",
    "T06bsa034_u:5309": " pañceme bodhisattvasya hānabhāgīyā dharmā veditavyāḥ /",
    "T06bsa034_u:5310": " katame pañca /",
    "T06bsa034_u:5311": " agauravatā dharme dharmabhāṇake ca /",
    "T06bsa034_u:5312": " pramādakausīdyam /",
    "T06bsa034_u:5313": " kleśa-āsevā 'dhivāsanatā /",
    "T06bsa034_u:5314": " duścarita-āsevā 'dhivāsanatā /",
    "T06bsa034_u:5315": " tadanyaiśca bodhisattvaiḥ saha paritulanābhimānatā dharmaviparyāsābhimānatā ca /",
    "T06bsa034_u:5316": " (Dutt 196)",
    "T06bsa034_u:5317": " pañceme bodhisattvasya dharmā viśeṣabhāgīyā veditavyāḥ /",
    "T06bsa034_u:5318": " te punareṣāmeva pañcānāṃ kṛṣṇapakṣyāṇāṃ dharmāṇāṃ yathākramaṃ viparyayeṇa veditavyāḥ /",
    "T06bsa034_u:5319": " pañceme bodhisattvānāṃ guṇapratirūpakaḥ bodhisattvadoṣā veditavyāḥ /",
    "T06bsa034_u:5320": " katame pañca /",
    "T06bsa034_u:5321": " raudraduḥśīleṣu sattveṣu tato nidānamapakārakriyā /",
    "T06bsa034_u:5322": " kuhakasyeryāpathasampattikralpanā /",
    "T06bsa034_u:5323": " lokāyatairmantraistīrthikaśāstrapravisaṃyuttairjñātra pratilambhaḥ paṇḍitasaṃkhyā-gamanatā ca /",
    "T06bsa034_u:5324": " sāvadyasya ca dānādikasya kuśalasyādhyācāraḥ /",
    "T06bsa034_u:5325": " saddharmapratirūpakāṇāṃ ca /",
    "T06bsa034_u:5326": " rocanā deśanā vyavasthāpanā /",
    "T06bsa034_u:5327": " pañceme bodhisattvasya bhūtā bodhisattvaguṇā veditavyāḥ /",
    "T06bsa034_u:5328": " katame pañca /",
    "T06bsa034_u:5329": " raudraduḥśīleṣu sattveṣu viśeṣeṇa kāruṇyacittatā /",
    "T06bsa034_u:5330": " prakṛtyā īryāpathasaṃpannatā /",
    "T06bsa034_u:5331": " tathāgatapraṇītenāgamādhigamena jñātrapratilambhaḥ /",
    "T06bsa034_u:5332": " paṇḍitasaṃkhyāgamanatā ca /",
    "T06bsa034_u:5333": " anavadyasya ca dānādikasya kuśalasya kriyā /",
    "T06bsa034_u:5334": " saddharmasya ca prakāśanā saddharmapratirūpakāṇāṃ ca pratikṣepaṇatā /",
    "T06bsa034_u:5335": " daśasu sthāneṣu samāsato bodhisattvā vineyān sattvān samyageva vinayanti /",
    "T06bsa034_u:5336": " katameṣu daśasu /",
    "T06bsa034_u:5337": " duścaritaviveke /",
    "T06bsa034_u:5338": " [kāmaviveke] /",
    "T06bsa034_u:5339": " āpattyana dhyācāravyutthāne /",
    "T06bsa034_u:5340": " indriyairguptadvāratāyām /",
    "T06bsa034_u:5341": " saṃprājanavihāritāyām /",
    "T06bsa034_u:5342": " saṃsargaviveke praviviktasyāsadvitarkaṃviveke /",
    "T06bsa034_u:5343": " āvaraṇaviveke /",
    "T06bsa034_u:5344": " kleśaparyavasthānaviveke /",
    "T06bsa034_u:5345": " kleśapakṣadauṣṭhulyaviveke ca /",
    "T06bsa034_u:5346": " uddānam /",
    "T06bsa034_u:5347": " vyākṛtirniyatau pāto hyavaśyakaraṇīyatā /",
    "T06bsa034_u:5348": " sātatyakaraṇīyañca prādhānyaṃ paścimaṃ bhavet //",
    "T06bsa034_u:5349": " ṣaḍbhirākāraiḥ samāsatastathāgatā bodhisattvamanuttarāyāṃ samyaksaṃbodhau vyākurvanti /",
    "T06bsa034_u:5350": " katamaiḥ ṣaḍbhiḥ /",
    "T06bsa034_u:5351": " gotrasthamanutpāditacittam /",
    "T06bsa034_u:5352": " tathotpāditaṃ cittam sammukhāvasthitam /",
    "T06bsa034_u:5353": " viparokṣāvasthitam /",
    "T06bsa034_u:5354": " parimitaṃ kālamiyatā kālenānuttarāṃ samyaksaṃbodhimabhisaṃbhotsyata iti /",
    "T06bsa034_u:5355": " aparimitakālaṃ vyākurvanti na tu kālaniyama kurvanti /",
    "T06bsa034_u:5356": " (Dutt 197)",
    "T06bsa034_u:5357": " traya ime bodhisattvasya niyatipātāḥ /",
    "T06bsa034_u:5358": " katame trayaḥ /",
    "T06bsa034_u:5359": " gotrastha eva bodhisattvo niyatipatita ityucyate /",
    "T06bsa034_u:5360": " tatkasya hetoḥ /",
    "T06bsa034_u:5361": " bhavyo 'sau pratyayānāsādya niyatamanuttarāṃ samyaksaṃbodhimabhisaṃboddhum /",
    "T06bsa034_u:5362": " punarekatyo bodhisattvo niyataṃ cittamutpādayatyanuttarāyāṃ samyaksaṃbodhau na punastāvatpratyudāvartayati yāvadanuttarāṃ samyaksaṃbodhimabhisaṃbudhyate",
    "T06bsa034_u:5363": " punarbodhisattvo vaśitāprāptaḥ sarvāṃ sattvārthacaryāṃ yathecchati yathārabhate tathaivābandhyāṃ karoti /",
    "T06bsa034_u:5364": " ta ete trayo niyatipātā bhavanti /",
    "T06bsa034_u:5365": " gotrasthaniyatipātaḥ /",
    "T06bsa034_u:5366": " cittotpādaniyatipātaḥ /",
    "T06bsa034_u:5367": " abandhya-caryā-niyatipātaśca /",
    "T06bsa034_u:5368": " tatra paścimaṃ niyatipātamārabhya tathāgatā niyatipatitaṃ bodhisattvaṃ vyākurvāṇā vyākurvanti /",
    "T06bsa034_u:5369": " pañcemāni sthānāni bodhisattvasyāvaśyakaraṇīyāni bhavanti yānyakṛtvā bodhisattvaḥ abhavyo bhavatyanuttarāṃ samyaksaṃbodhimabhisaṃboddhum /",
    "T06bsa034_u:5370": " katamāni pañca /",
    "T06bsa034_u:5371": " prathamaścittotpādaḥ /",
    "T06bsa034_u:5372": " sattveṣvanukampā /",
    "T06bsa034_u:5373": " uttaptavīryam /",
    "T06bsa034_u:5374": " sarvavidyāsthāneṣu yogyatā / akhedaśca /",
    "T06bsa034_u:5375": " pañcemāni bodhisattvasya sthānāni sātatyakaraṇīyāni /",
    "T06bsa034_u:5376": " katamāni pañca /",
    "T06bsa034_u:5377": " apramādo bodhisattvasya sātatyakaraṇīyaḥ /",
    "T06bsa034_u:5378": " anātheṣu sattveṣu [duḥkhiteṣu ca] apratiśaraṇeṣu sanāthakriyā /",
    "T06bsa034_u:5379": " tathāgatapūjā skhalitaparijñānam /",
    "T06bsa034_u:5380": " sarvakriyācāravihāramanasikāreṣu bodhicittapūrvaṅgamatā bodhisattvasya pañcamaṃ sātatyakaraṇīyam /",
    "T06bsa034_u:5381": " daśeme dharmā bodhisattvānāṃ pradhānasammatā yān bodhisattvā agrato dhārayantyagryaprajñaptiṣu ca prajñapayanti /",
    "T06bsa034_u:5382": " katame daśa /",
    "T06bsa034_u:5383": " bodhisattvagotraṃ sarvagotrāṇāṃ pradhānam /",
    "T06bsa034_u:5384": " prathamaścittotpādaḥ sarvasamyak praṇidhānānaṃ pradhānam /",
    "T06bsa034_u:5385": " vīryaṃ ca prajñā ca sarvapāramitānāṃ pradhānam /",
    "T06bsa034_u:5386": " priyavāditā sarvasaṃgrahavastūnāṃ pradhānam /",
    "T06bsa034_u:5387": " tathāgataḥ sarvasattvānāṃ pradhānam /",
    "T06bsa034_u:5388": " karūṇā 'pramāṇānāṃ pradhānam /",
    "T06bsa034_u:5389": " caturthaṃ dhyānaṃ [sarvadhyānānāṃ pradhānam /",
    "T06bsa034_u:5390": " ] trayāṇāṃ samādhīnāṃ śūnyatāsamādhiḥ pradhānam /",
    "T06bsa034_u:5391": " sarvasamāpattīnāṃ (Dutt 198)",
    "T06bsa034_u:5392": " nirodhasamāpattiḥ pradhānam /",
    "T06bsa034_u:5393": " sarvopāyakauśalyānāṃ viśuddhamupāyakauśalyaṃ yathānirdiṣṭaṃ pradhānam /",
    "T06bsa034_u:5394": " uddānam /",
    "T06bsa034_u:5395": " prajñapteḥ syādvyavasthānaṃ dharmāṇāmeṣaṇā tathā /",
    "T06bsa034_u:5396": " yathābhūtaparijñānamaprameyāstathaiva ca //",
    "T06bsa034_u:5397": " deśanāyāḥ phalaṃ caiva mahattvaṃ yānasaṃgrahaḥ /",
    "T06bsa034_u:5398": " bodhisattvā daśa jñeyā nāmaprajñaptayastathā //",
    "T06bsa034_u:5399": " catvārīmāni bodhisattvānāṃ prajñaptivyavasthānāni yāniṃ bodhisattvā eva samyak prajñapayanti vyavasthāpayanti tathāgatā vā /",
    "T06bsa034_u:5400": " na tvanyaḥ kaściddevabhūto vā manuṣyabhūto vā śramaṇabrāhmaṇabhūto vānyatraitebhya evaṃ śrutvā /",
    "T06bsa034_u:5401": " katamāni catvāri /",
    "T06bsa034_u:5402": " dharmaprajñaptivyavasthānaṃ satyaprajñaptivyavattthānaṃ yuktiprajñaptivyavasthānaṃ yānaprajñaptivyavasthānañca /",
    "T06bsa034_u:5403": " tatra yā dvādaśāṅgasya sūtrādikasya vacogatasyānupūrvaracanā anupūrvavyavasthānasamāyogaḥ /",
    "T06bsa034_u:5404": " idamucyate dharmaprajñaptivyavasthānam /",
    "T06bsa034_u:5405": " satyaprajñaptivyavasthānaṃ punaranekavidham /",
    "T06bsa034_u:5406": " avitathārthena tāvadekameva satyaṃ na dvitīyamasti /",
    "T06bsa034_u:5407": " dvividhaṃ satyam /",
    "T06bsa034_u:5408": " saṃvṛtisatyaṃ paramārthasatyaṃ ca /",
    "T06bsa034_u:5409": " trividhaṃ satyam /",
    "T06bsa034_u:5410": " lakṣaṇasatyaṃ vāksatyaṃ kriyāsatyaṃ ca /",
    "T06bsa034_u:5411": " [caturvidhaṃ satyam /",
    "T06bsa034_u:5412": " ] duḥkhasatyaṃ yāvanmārgasatyam /",
    "T06bsa034_u:5413": " pañcavidhaṃ [satyam /",
    "T06bsa034_u:5414": " ] hetusatyaṃ phalasatyaṃ jñānasatyaṃ jñeyasatyaṃ agryasatyaṃ ca /",
    "T06bsa034_u:5415": " ṣaḍvidhaṃ [satyam] /",
    "T06bsa034_u:5416": " satyasatyaṃ mṛṣāsatyaṃ parijñeyasatyaṃ prahātavyasatyaṃ sākṣātkartavyasatyaṃ bhāvayitavyasatyaṃ ca /",
    "T06bsa034_u:5417": " saptavidhaṃ satyam /",
    "T06bsa034_u:5418": " āsvādasatyaṃ ādīnavasatyaṃ niḥsaraṇasatyaṃ dharmatāsatyaṃ adhimuktisatyaṃ āryāṇāṃ satyaṃ anāryāṇāṃ satyaṃ ca /",
    "T06bsa034_u:5419": " aṣṭavidhaṃ [satyaṃ] /",
    "T06bsa034_u:5420": " saṃskāraduḥkhatāsatyaṃ vipariṇāmaduḥkhatāsatyaṃ duḥkhaduḥkhatāsatyaṃ pravṛttisatyaṃ nivṛtisatyaṃ saṃkleśasatyaṃ vyavadānasatyaṃ samyakprayogasatyaṃ ca /",
    "T06bsa034_u:5421": " navavidhaṃ [satyam] /",
    "T06bsa034_u:5422": " anityasatyaṃ duḥkhasatyaṃ śūnyatāsatyaṃ nairātmyasatyaṃ [bhavatṛṣṇāsatyaṃ] (Dutt 199)",
    "T06bsa034_u:5423": " vibhavatṛṣṇāsatyaṃ tatprahāṇopāyasatyaṃ sopadhiśeṣanirvāṇasatyaṃ nirupadhiśeṣanirvāṇasatyaṃ [ca] /",
    "T06bsa034_u:5424": " daśavidhaṃ satyam /",
    "T06bsa034_u:5425": " aupakramikaduḥkhasatyaṃ bhogavaikalyaduḥkhasatyaṃ dhāturvaiṣamyaduḥkhasatyaṃ priyavipariṇāmaduḥkhasatyaṃ",
    "T06bsa034_u:5426": " dauṣṭhulyaduḥkhasatyaṃ karmasatyaṃ kleśasatyaṃ tathā śravaṇayoniśomanaskārasatyaṃ",
    "T06bsa034_u:5427": " samyakdṛṣṭisatyaṃ samyagdṛṣṭiphalasatyaṃ ceti /",
    "T06bsa034_u:5428": " idamucyate bodhisattvānāṃ satyaprajñaptivyavasthānam /",
    "T06bsa034_u:5429": " prabhedaśaḥ punaretadapramāṇa veditavyam /",
    "T06bsa034_u:5430": " catasro yuktayo yuktiprajñaptivyavasthānamityucyate /",
    "T06bsa034_u:5431": " tāsāṃ punaḥ pravibhāgaḥ pūrvavadveditavyaḥ /",
    "T06bsa034_u:5432": " trayāṇāṃ yānānāṃ ekaikasya saptabhirākāraiḥ prajñaptivyavasthānam /",
    "T06bsa034_u:5433": " śrāvakayānasya pratyekabuddhayānasya mahāyānasya yānaprajñaptivyavasthānamityucyate /",
    "T06bsa034_u:5434": " caturṣvāryasatyeṣu yā prajñā tasyā eva ca prajñāyā ya āśrayaḥ ālambanaṃ sahāyaḥ karma",
    "T06bsa034_u:5435": " saṃbhārastasyā eva ca prajñāyā yat phalam ebhiḥ saptabhirākāraiḥ śrāvakayānaprajñaptivyavasthānaṃ",
    "T06bsa034_u:5436": " sākalyena veditavyam /",
    "T06bsa034_u:5437": " yathā śrāvakayānamevaṃ pratyekabuddhayānaprajñaptivyavasthānam /",
    "T06bsa034_u:5438": " nirabhilāpyaṃ vastvālambanīkṛtya sarvadharmeṣu yā tathatā nirvikalpasamatā niryāṇatā",
    "T06bsa034_u:5439": " prajñā tasyā eva ca prajñāyā ya āśraya ālambanaṃ sahāyaḥ karma sambhārastasyā eva",
    "T06bsa034_u:5440": " ca prajñāyā yatphalam /",
    "T06bsa034_u:5441": " ityebhiḥ saptabhirākārairmahāyānaprajñaptivyavasthānaṃ veditavyam /",
    "T06bsa034_u:5442": " atītānāgatapratyutpanneṣvadhvaṣu ye kecidbodhisattvāḥ samyakprajñaptivyavasthānaṃ kṛtavantaḥ kariṣyanti kurvanti vā punaḥ sarve ta ebhiścatubhirvastubhiḥ",
    "T06bsa034_u:5443": " nāta uttari nāto bhūyaḥ /",
    "T06bsa034_u:5444": " catvārīmāni bodhisattvānāṃ sarvadharmāṇāṃ yathābhūtaparijñāyai paryeṣaṇāvastūni /",
    "T06bsa034_u:5445": " katamāni catvāri /",
    "T06bsa034_u:5446": " nāmaparyeṣaṇā /",
    "T06bsa034_u:5447": " vastuparyeṣaṇā /",
    "T06bsa034_u:5448": " svabhāvaprajñaptiparyeṣaṇā /",
    "T06bsa034_u:5449": " viśeṣaprajñaptiparyeṣaṇā ca /",
    "T06bsa034_u:5450": " eṣāṃ ca vibhāgaḥ pūrvavadveditavyaḥ tadyathā tattvārthapaṭale /",
    "T06bsa034_u:5451": " (Dutt 200) catvārīmāni bodhisattvānāṃ sarvadharmāṇāṃ yathābhūtaparijñānāni /",
    "T06bsa034_u:5452": " katamāni catvāri /",
    "T06bsa034_u:5453": " nāmaparyeṣaṇāgataṃ yathābhūtaparijñānaṃ vastuparyeṣaṇāgataṃ svabhāvaprajñaptiparyeṣaṇāgataṃ viśeṣaprajñaptiparyeṣaṇāgataṃ yathābhūtaparijñānam",
    "T06bsa034_u:5454": " eṣāmapi vibhāgaḥ pūrvavadveditavyaḥ /",
    "T06bsa034_u:5455": " [tadyathā tattvārthapaṭale /] /",
    "T06bsa034_u:5456": " pañceme aprameyā bodhisattvānāṃ sarvakauśalyakriyāyai saṃvartante /",
    "T06bsa034_u:5457": " katame pañca /",
    "T06bsa034_u:5458": " sattvadhāturaprameyo lokadhāturaprameyo dharmadhāturaprameyaḥ /",
    "T06bsa034_u:5459": " vineyadhāturaprameyo vineyopāyaścāprameyaḥ /",
    "T06bsa034_u:5460": " catuḥṣaṣṭiḥ sattvanikāyāḥ sattvadhātustadyathā manomapyāṃ bhūmau /",
    "T06bsa034_u:5461": " santānabhedena punaraprameyaḥ /",
    "T06bsa034_u:5462": " daśasu dikṣuprameyā aprameyanāmalokadhātavastadyathā iyaṃ sahā nāma lokadhāturyasya nāmnā brahmā sahāṃpatirityucyate /",
    "T06bsa034_u:5463": " kuśalākuśalāvyākṛtā dharmāḥ prabhedanayenāprameyā veditavyāḥ /",
    "T06bsa034_u:5464": " syādekavidho vineyaḥ sarvasattvā vineyā iti kṛtvā /",
    "T06bsa034_u:5465": " syād dvividhaḥ /",
    "T06bsa034_u:5466": " sakalabandhano vikalabandhanaśca /",
    "T06bsa034_u:5467": " syāt trividhaḥ mṛdvindriyo madhyendriyastīkṣṇendriyaśca /",
    "T06bsa034_u:5468": " caturvidhaḥ /",
    "T06bsa034_u:5469": " kṣatriyo brāhmaṇo vaiśyaḥ śūdraśca /",
    "T06bsa034_u:5470": " pañcavidhaḥ /",
    "T06bsa034_u:5471": " rāgacarito dveṣacarito mohacarito mānacarito vitarkacaritaśca /",
    "T06bsa034_u:5472": " ṣaḍvidhaḥ /",
    "T06bsa034_u:5473": " gṛhī pravrajitaḥ aparipakvaḥ paripakvo ['vimuktaśca] vimuktaśca /",
    "T06bsa034_u:5474": " saptavidhaḥ /",
    "T06bsa034_u:5475": " pratihato madhyasthaḥ vipañcitajñaḥ uddhaṭitajñaḥ tadātvavineyaḥ āpattivineyaḥ pratyayahāryaścavineyo yādṛśān pratyayān labhate tathā tathā pariṇamati /",
    "T06bsa034_u:5476": " aṣṭavidhaḥ /",
    "T06bsa034_u:5477": " aṣṭau pariṣadaḥ /",
    "T06bsa034_u:5478": " kṣatriyapariṣadamādiṃ kṛtvā yāvadbrahmapariṣat /",
    "T06bsa034_u:5479": " navavidhaḥ /",
    "T06bsa034_u:5480": " tathāgatavineyaḥ śrāvakapratyekabuddhavineyaḥ bodhisattvavineyaḥ kṛcchrasādhyaḥ [akṛcchrasādhyaḥ] ślakṣṇasādhyaḥ avasādanā-sādhyaḥ dūre vineyaḥ antike ca vineyaḥ /",
    "T06bsa034_u:5481": " daśavidhaḥ /",
    "T06bsa034_u:5482": " nārakaḥ tairyakyonikaḥ yāmalaukikaḥ kāmāvacaro divyamānuṣyakaḥ āntarābhavikaḥ rūpī arūpī sajñī asaṃjñī naivasajñīnāsaṃjñī ca /",
    "T06bsa034_u:5483": " ayaṃ tāvat prakārabhedena pañcapañcāśadākāraḥ /",
    "T06bsa034_u:5484": " apramāṇastu santānaprabhedena veditavyaḥ /",
    "T06bsa034_u:5485": " tatra (Dutt 201) sattvadhātu vineyadhātvoḥ kiṃ nānākaraṇam sattvadhāturaviśeṣeṇa sarvasattvā gotrasthāścāgotrasthāśca /",
    "T06bsa034_u:5486": " ye purnagotrasthā eva tāsu tāṣvavasthāsu vartante /",
    "T06bsa034_u:5487": " sa vineyadhāturityucyate /",
    "T06bsa034_u:5488": " vineyopāyaḥ punaḥ pūrvavadyathā nirdiṣṭo veditavyaḥ /",
    "T06bsa034_u:5489": " so 'pi cāprabheyaḥ prakārabhedataḥ /",
    "T06bsa034_u:5490": " ta ete 'bhisamasya pañcāprameyā bhavanti /",
    "T06bsa034_u:5491": " tatkasya hetoḥ /",
    "T06bsa034_u:5492": " iha bodhisattvo yeṣāṃ sattvānāmarthe prayujyate sa prathamo 'prameyaḥ /",
    "T06bsa034_u:5493": " tānpunaḥ sattvān yatrasthānupalabhate /",
    "T06bsa034_u:5494": " sa dvitīyo 'prameyaḥ tānpunaḥ sattvāṃsteṣu teṣu lokadhātuṣu yairdharmaiḥ saṃkliśyamānāṃśca viśudhyamānāṃścopalabhate /",
    "T06bsa034_u:5495": " sa tṛtīyo 'prameyaḥ /",
    "T06bsa034_u:5496": " tebhyaśca sattvebhyo yānsattvān bhavyān śakyarupānatyantaduḥkhavimokṣāya paśyati /",
    "T06bsa034_u:5497": " sa caturtho 'prameyaḥ /",
    "T06bsa034_u:5498": " yaścopāyasteṣāmeva sattvānāṃ vimokṣāya sa pañcamoprameyaḥ /",
    "T06bsa034_u:5499": " tasmādete pañcāprameyā bodhisattvānāṃ sarva[kauśala]kriyāyai saṃvartante /",
    "T06bsa034_u:5500": " pañceme buddhabodhisattvānāṃ sattveṣu dharmadeśanāyā vipulāḥ phalānuśaṃsā veditavyāḥ /",
    "T06bsa034_u:5501": " katame pañca /",
    "T06bsa034_u:5502": " tadekatyāḥ sattvāḥ tasminneva saddharme deśyamāne virajo vigatamalaṃ dharmeṣu dharmacakṣurūtpādayanti /",
    "T06bsa034_u:5503": " tadekatyāḥ sattvā deśyamāna eva saddharmataḥ āsravakṣayamanuprāpnuvanti /",
    "T06bsa034_u:5504": " tadekatyāḥ sattvā anuttarāyāṃ samyaksaṃbodhau cittamutpādayanti /",
    "T06bsa034_u:5505": " tadekatyāḥ sattvāḥ paramāṃ bodhisattvakṣāntiṃ pratilabhante /",
    "T06bsa034_u:5506": " śrutamātra eva tasminsaddharme deśitaśca saddharmo buddhairbodhisattvaiśca uddeśasvādhyāyasaṃpratipattipāraṃparyayogena saddharmanetryāścirasthitikatāyai saṃvartate /",
    "T06bsa034_u:5507": " itīme pañca deśanāyā vipulāḥ phalānuśaṃsā veditavyāḥ /",
    "T06bsa034_u:5508": " saptemāni mahattvāni yairyuktaṃ bodhisattvānāṃ yānaṃ mahāyānamityucyate /",
    "T06bsa034_u:5509": " katamāni sapta /",
    "T06bsa034_u:5510": " dharmamahattvam /",
    "T06bsa034_u:5511": " tadyathā dvādaśāṅgādvacogatād bodhisattvapiṭakavaipulyam /",
    "T06bsa034_u:5512": " cittotpādamahattvam /",
    "T06bsa034_u:5513": " tadyathā ekatyo 'nuttarāyāṃ samyaksaṃbodhau cittamutpādayati /",
    "T06bsa034_u:5514": " adhimuktimahattvam /",
    "T06bsa034_u:5515": " tadyathaikatyaḥ tasminneva ca dharmamahattve 'dhimukto bhavati /",
    "T06bsa034_u:5516": " adhyāśayamahattvam /",
    "T06bsa034_u:5517": " tadyathaikatyaḥ adhimukticaryābhūmiṃ (Dutt 202)",
    "T06bsa034_u:5518": " samatikramyādhyāśayaśuddhibhūmimanupraviśati /",
    "T06bsa034_u:5519": " sambhāramahattvam /",
    "T06bsa034_u:5520": " yasya puṇyasambhārasya jñānasambhārasya samudāgamādanuttarāṃ samyaksaṃbodhimabhisambudhyate /",
    "T06bsa034_u:5521": " kālamahattvam /",
    "T06bsa034_u:5522": " yena kālena yaistribhiṣkalpāsaṃkhyeyairanuttarāṃ samyaksaṃbodhimabhisaṃbudhyate /",
    "T06bsa034_u:5523": " samudāgamamahattvam /",
    "T06bsa034_u:5524": " saivānuttarā samyaksaṃbodhiḥ /",
    "T06bsa034_u:5525": " yasyātmabhāvasamudāgamasyānyaḥ ātmabhāvasamudāgamaḥ samo nāsti /",
    "T06bsa034_u:5526": " kutaḥ punaruttari kuto bhūyaḥ /",
    "T06bsa034_u:5527": " tatra yacca dharmamahattvaṃ yacca cittotpādamahattvaṃ yaccādhimuktimahattvaṃ yaccādhyāśayamahattvaṃ",
    "T06bsa034_u:5528": " yacca sambhāramahattvaṃ yacca kālamahattvamitīmāni ṣaṭmahattvāni hetubhūmāni samudāgama-mahattvasya /",
    "T06bsa034_u:5529": " tatpunarekaṃ samudāgama-mahattvaṃ phalasthānīyameṣāṃ ṣaṇṇāṃ veditavyam /",
    "T06bsa034_u:5530": " aṣṭāvime dharmāḥ sarvasya mahāyānasya saṃgrahāya saṃvartante /",
    "T06bsa034_u:5531": " bodhisattvapiṭakadeśanā /",
    "T06bsa034_u:5532": " tasminneva ca bodhisattvapiṭake ya sarvadharmāṇāṃ tattvārthaprakāśanā /",
    "T06bsa034_u:5533": " tasminneva bodhisattvapiṭake yā sarvabuddhabodhisattvānāmacintyā paramodārā prabhāvasaṃprakāśanā /",
    "T06bsa034_u:5534": " tasya ca yadyoniśaḥ śravaṇam /",
    "T06bsa034_u:5535": " yoniśaśca cintāpūrvakamadhyāśayopagamanam /",
    "T06bsa034_u:5536": " adhyāśayopagamanapūrvaṃkaśca bhāvanākārapraveśaḥ /",
    "T06bsa034_u:5537": " bhāvanākārapraveśapūrvikā ca bhāvanāphalapariniṣpattiḥ /",
    "T06bsa034_u:5538": " taśyā eva ca bhāvanāphalapariniṣpatteratyantanairyāṇikatā /",
    "T06bsa034_u:5539": " evaṃ hi bodhisattvāḥ śikṣamāṇā anuttarāṃ samyaksaṃbodhimabhisaṃbudhthante /",
    "T06bsa034_u:5540": " ke punaste bodhisattvā ya evaṃ śikṣamāṇā anuttarāṃ samyaksaṃbodhimabhisaṃbudhyante /",
    "T06bsa034_u:5541": " te samāsato daśa veditavyāḥ /",
    "T06bsa034_u:5542": " gotrasthaḥ /",
    "T06bsa034_u:5543": " avatīrṇaḥ /",
    "T06bsa034_u:5544": " aśuddhāśayaḥ /",
    "T06bsa034_u:5545": " śuddhāśayaḥ /",
    "T06bsa034_u:5546": " aparipakvaḥ /",
    "T06bsa034_u:5547": " paripakvaḥ /",
    "T06bsa034_u:5548": " aniyatipatitaḥ /",
    "T06bsa034_u:5549": " niyatipatitaḥ /",
    "T06bsa034_u:5550": " ekajātipratibaddhaḥ /",
    "T06bsa034_u:5551": " caramabhavikaśceti /",
    "T06bsa034_u:5552": " tatra gotrastho bodhisattvaḥ śikṣamāṇaścittamutpādayati /",
    "T06bsa034_u:5553": " so 'vatīrṇa ityucyate /",
    "T06bsa034_u:5554": " sa eva punaravatīrṇo yāvat śuddhāśayabhūmimapraviṣṭo bhavati tāvadaśuddhāśaya ityucyate /",
    "T06bsa034_u:5555": " praviṣṭastu śuddhāśayo bhavati /",
    "T06bsa034_u:5556": " sa eva punaḥ śuddhāśayo yāvanniṣṭhāgamanabhūmimapraviṣṭo bhavati tāvadaparipakva ityucyate /",
    "T06bsa034_u:5557": " praviṣṭastu paripakvo bhavati /",
    "T06bsa034_u:5558": " sa punaraparipakvo yāvanniyataniyatācaryābhūmau (Dutt 203)",
    "T06bsa034_u:5559": " vā nānupraviṣṭo bhavati tāvadaniyata ityucyate /",
    "T06bsa034_u:5560": " praviṣṭastu niyato bhavati /",
    "T06bsa034_u:5561": " sa eva punaḥ paripakvau dvividhaḥ /",
    "T06bsa034_u:5562": " ekajātipratibaddho yasya janmano 'nantaramanuttarāṃ samyaksaṃbodhimabhisaṃbhotsyate /",
    "T06bsa034_u:5563": " caramabhavikaśca tasminneva janmani sthito 'nuttarāṃ samyaksaṃbodhimabhisaṃbudhyate /",
    "T06bsa034_u:5564": " tatra te gotramupādāya yāvadanuttarāyāḥ samyaksaṃbodherdaśa bodhisattvā nirdiṣṭāḥ /",
    "T06bsa034_u:5565": " ye bodhisattvaśikṣāsu śikṣante teṣāṃ nāta uttari śikṣā vidyate /",
    "T06bsa034_u:5566": " yatra śikṣeran yathā ca śikṣeran na ca ebhyo yathā nirdiṣṭebhyo bodhisattvebhya uttari bodhisattvo vidyate yo bodhisattvaśikṣāsu śikṣate /",
    "T06bsa034_u:5567": " teṣāṃ punaḥ sarveṣāṃ eva bodhisattvānāmabhedenimānyevaṃ bhāgīyāni gauṇāni nāmāni veditavyāni /",
    "T06bsa034_u:5568": " tadyathā bodhisattvo mahāsattvaḥ dhīmānuttamadyutiḥ jinaputro jinādhāraḥ vijetā jināṅkuraḥ vikrāntaḥ paramāryaḥ sārthavāho mahāyaśaḥ kṛpālurmahāpuṇyaḥ īśvaro dhārmikaśceti /",
    "T06bsa034_u:5569": " teṣāṃ punardaśasu dikṣvanantāparyanteṣu lokadhātuṣvanantānāṃ bodhisattvānāmaprameyāḥ prayātmagatāḥ saṃjñāprāptayo veditavyāḥ /",
    "T06bsa034_u:5570": " tatra ye bodhisattvāḥ sma iti pratijñāyāṃ bodhisattvā vartante na ca bodhisattvaśikṣāsu samyak pratipadyante te bodhisattvapratirūpakā veditavyāḥ",
    "T06bsa034_u:5571": " no tu bhūtāḥ /",
    "T06bsa034_u:5572": " bodhisattvāḥ sma iti pratijñāyāṃ vartante samyak [ca ye] bodhisattvaśikṣāṣu śikṣante te bhūtā bodhisattvā veditavyāḥ /",
    "T06bsa034_u:5573": " iti bodhisattvabhūmāvādhāre yogasthāne bodhisattvaguṇapaṭalamaṣṭādaśamam /",
    "T06bsa034_u:5574": " samāptaṃ cādhārayogasthānam /",
    "T06bsa034_u:5575": " Ādhārānudharmayogasthānam (Book 2)",
    "T06bsa034_u:5576": " (Dutt 207)",
    "T06bsa034_u:5577": " bodhisattvaliṅgapaṭalam (Chapter 2.1)",
    "T06bsa034_u:5578": " uddānam /",
    "T06bsa034_u:5579": " svabhāvo 'dhiṣṭhānaṃ [phalānuśaṃsaḥ] anukramaḥ saṃgraheṇa ca /",
    "T06bsa034_u:5580": " pañcemāni bhūtasya bodhisattvasya bodhisattvaliṅgāni yaiḥ samanvāgato [bodhisattvo] bodhisattva iti saṃkhyāṃ gacchati /",
    "T06bsa034_u:5581": " katamāni pañca /",
    "T06bsa034_u:5582": " anukampā priyavāditā vairyaṃ muktahastatā gambhīrārthasandhinirmocanatā ca /",
    "T06bsa034_u:5583": " ime punaḥ pañca dharmāḥ pañca parivartena veditavyāḥ /",
    "T06bsa034_u:5584": " svabhāvato 'dhiṣṭhānataḥ phalānusaṃśataḥ anukramataḥ saṃgrahataśca /",
    "T06bsa034_u:5585": " tatrānukampāyāḥ svabhāvo dvividhaḥ /",
    "T06bsa034_u:5586": " āśayagataḥ pratipattigataśca /",
    "T06bsa034_u:5587": " tatrāśayagato hitāśayaḥ sukhāśayaśca bodhisattvasya sattveṣvanukampetyucyate /",
    "T06bsa034_u:5588": " pratipattigataśca svabhāvato 'nukampāyāḥ yadāśayo bhavati bodhisattvaḥ sattveṣu tadeva yathāśaktyā yathābalaṃ kāyena vācā upasaṃharati /",
    "T06bsa034_u:5589": " tatra priyavāditāyāḥ svabhāvaḥ pūrvavadāmodanī saṃmodanī upakarā ca vāgveditavyā /",
    "T06bsa034_u:5590": " tadyathā saṃgrahavastupaṭale /",
    "T06bsa034_u:5591": " tatra sattvaṃ dhṛtiralīnatvaṃ ca yadbalaṃ bodhisattvasya ayaṃ vairyaṃsvabhāva ityucyate /",
    "T06bsa034_u:5592": " tatra yā bodhisattvasyodāradānatā asaṃkliṣṭadānatā vā /",
    "T06bsa034_u:5593": " ayaṃ muktahastatāyāḥ svabhāvo veditavyaḥ /",
    "T06bsa034_u:5594": " catasraḥ pratisaṃvidastāsāmeva cābhinirhārāya yatsamyak prāyogikaṃ jñānamayaṃ bodhisattvānāṃ gambhīrārthasandhinirmocanatāyāḥ svabhāvo veditavyaḥ",
    "T06bsa034_u:5595": " tatrānukampāyāḥ pañcādhiṣṭhānāni /",
    "T06bsa034_u:5596": " katamāni pañca /",
    "T06bsa034_u:5597": " duḥkhitāḥ sattvā duścaritacāriṇaḥ pramattā mithyāpratipannāḥ kleśānuśayitāśca /",
    "T06bsa034_u:5598": " nārakānsattvānupādāya śeṣāṃ keṣāṃcitsattvānāṃ duḥkhā vedanā prābandhikī santatisamārūḍhā vartate /",
    "T06bsa034_u:5599": " (Dutt 208) ime [te] sattvā duḥkhitā ityucyante /",
    "T06bsa034_u:5600": " ye punarnāvaśyaṃ duḥkhitāapi tu bahulaṃ kāyaduścaritamadhyācaranti vāgduścaritaṃ manoduścaritamadhyācaranti /",
    "T06bsa034_u:5601": " tatra cābhiratarūpā viharanti /",
    "T06bsa034_u:5602": " ime sattvā duścaritacāriṇa ityucyante tadyathā aurabhrika-śaukarika-kaukkuṭikaprabhṛtayaḥ /",
    "T06bsa034_u:5603": " ye punarnāvaśyaṃ duḥkhitā na duścaritacāriṇo 'pi tvadhyavasitāḥ kāmānupabhuñjate naṭanartakahāsakalāsakaprekṣaṇaparā viharanti ātmopalāḍanaparāḥ",
    "T06bsa034_u:5604": " ime sattvāḥ pramattā ityucyante tadyathā tadekatyāḥ kāmopabhoginaḥ /",
    "T06bsa034_u:5605": " ye punarnāvaśyaṃ duḥkhitā na duścaritacāriṇo na vāpi pramattāḥ api tu dṛṣṭivipattimāśritya duḥkhavimokṣāya pratipannāḥ /",
    "T06bsa034_u:5606": " ime sattvā mithyāpratipannā ityucyante tadyathā kāmānutsṛjya durākhyāte dharmavinaye pravrajitāḥ /",
    "T06bsa034_u:5607": " ye punaḥ sattvā nāvaśyaṃ duḥkhitā vistareṇa yāvan na mithyāpratipannāḥ api tu sakalabandhanāśca",
    "T06bsa034_u:5608": " vikalabandhanāśca kleśaiḥ ime sattvāḥ kleśānuśayitā ityucyante tadyathā ye ca samyak",
    "T06bsa034_u:5609": " prayuktāḥ pṛthagjanā kalyāṇakā ye ca śaikṣāḥ etāvadanukampādhiṣṭhānaṃ bodhisattvānāṃ",
    "T06bsa034_u:5610": " yenādhiṣṭhānena yenālambanenānukampā pravartate /",
    "T06bsa034_u:5611": " nāta uttari nāto bhūyaḥ /",
    "T06bsa034_u:5612": " pañcemāni bodhisattvānāṃ priyavāditāyā adhiṣṭhānāni /",
    "T06bsa034_u:5613": " katamāni pañca /",
    "T06bsa034_u:5614": " samyagālapanā samyagānandanā samyagāśvāsanā samyakpravāraṇā nyāyopadeśaśca /",
    "T06bsa034_u:5615": " teṣāṃ punaḥ pratibhāgo veditavyaḥ /",
    "T06bsa034_u:5616": " tadyathā saṃgrahavastupaṭale /",
    "T06bsa034_u:5617": " ebhiḥ paccabhiradhiṣṭhānairebhirālambanairbodhisattvānāṃ priyavāditā pravartate /",
    "T06bsa034_u:5618": " nāta uttari nāto bhūyaḥ /",
    "T06bsa034_u:5619": " pañcemāni bodhisattvasya vairyādhiṣṭhānāni veditavyāni /",
    "T06bsa034_u:5620": " katamāni pañca /",
    "T06bsa034_u:5621": " yaireva pañcabhirākārairbodhipakṣapaṭale dhṛtibalādhānatā bodhisattvānāmuktā tānyeva bodhisattvasya vairyādhiṣṭhānāni ve ditavyāni /",
    "T06bsa034_u:5622": " yairadhiṣṭhānairyairālambanairbodhisattvasya vairya pravartate /",
    "T06bsa034_u:5623": " nāta uttari nāto bhūyaḥ /",
    "T06bsa034_u:5624": " (Dutt 209)",
    "T06bsa034_u:5625": " pañcemāni bodhisattvasya muktahastatāyā adhiṣṭhānāni /",
    "T06bsa034_u:5626": " katamāni pañca /",
    "T06bsa034_u:5627": " abhīkṣṇadānatā pramuditadānatā satkṛtyadānatā asaṃkliṣṭadānatā aniśrityadānatā ca /",
    "T06bsa034_u:5628": " eṣāṃ punarvistareṇa vibhāgo veditavyaḥ /",
    "T06bsa034_u:5629": " tadyathā dānapaṭale /",
    "T06bsa034_u:5630": " ebhiradhiṣṭhānairebhirālambanairbodhisattvānāṃ muktahastatā pravartate /",
    "T06bsa034_u:5631": " nāt uttari nāto bhūyaḥ /",
    "T06bsa034_u:5632": " pañcemāni bodhisattvasya gambhīrārthasandhinirmocanatāyā adhiṣṭhānāni /",
    "T06bsa034_u:5633": " katamāni pañca /",
    "T06bsa034_u:5634": " ye te tathāgatabhāṣitāḥ sūtrāntāḥ gambhīrāgambhīrāvabhāṣāḥ śūnyatā-pratisaṃyuktā idaṃpratyayatā /",
    "T06bsa034_u:5635": " pratītyasamutpādānulomāḥ /",
    "T06bsa034_u:5636": " idaṃ prathamamadhiṣṭhānam /",
    "T06bsa034_u:5637": " vinaye vā punarāpattikauśalyamāpattivyutthāna-kauśalyaṃ ca /",
    "T06bsa034_u:5638": " idaṃ dvitīyamadhiṣṭhānam /",
    "T06bsa034_u:5639": " mātṛkāyāṃ vā punaraviparītaṃ dharmalakṣaṇavyavasthānam /",
    "T06bsa034_u:5640": " idaṃ tṛtīyamadhiṣṭhānam /",
    "T06bsa034_u:5641": " ābhiprāyikanigūḍhadharmasaṃjñārthavibhāvanatā /",
    "T06bsa034_u:5642": " idaṃ caturthamadhiṣṭhānam /",
    "T06bsa034_u:5643": " sarvadharmāṇāñca dharmārthanirvacanaprakārabhedaḥ /",
    "T06bsa034_u:5644": " idaṃ pañcamamadhiṣṭhānam /",
    "T06bsa034_u:5645": " yenādhiṣṭhānena yenālambanena bodhisattvānāṃ gambhīrārthasandhinirmocanatā pravartate /",
    "T06bsa034_u:5646": " nāta uttari nāto bhūyaḥ /",
    "T06bsa034_u:5647": " anukampā bodhisattvasya sattveṣvādita eva tāvadvairaprahāṇāya saṃvartate /",
    "T06bsa034_u:5648": " tathānukampako bodhisattvaḥ sarvasattvārthakriyāsu adinamanāḥ prayujyate /",
    "T06bsa034_u:5649": " tasmiṃśca prayoge na parikhidyate /",
    "T06bsa034_u:5650": " anukampā tad-bahulavihāritā cāsyānavadyadṛṣṭadharmasukhavihārāya parānugrahāya ca saṃvartate /",
    "T06bsa034_u:5651": " ye ca bhagavatā maitryā anuśaṃsā uktānāsya kāye viṣaṃ krāmati na śasramityevamādayaḥ /",
    "T06bsa034_u:5652": " te 'pyanukampakasya bodhisattvasya sarve veditavyāḥ /",
    "T06bsa034_u:5653": " ityayamanukampāyā bodhisattvānāṃ phalānuśaṃso draṣṭavyaḥ /",
    "T06bsa034_u:5654": " priyavādī bodhisattvo dṛṣṭe dharme caturvidhaṃ vāgdoṣaṃ vijahāti mṛṣāvādaṃ paiśūnyaṃ ṣāruṣyaṃ sambhinnapralāpañca /",
    "T06bsa034_u:5655": " sā cāsya bāgātmānugrahāya parānugrahāya ca pravṛttā bhavati /",
    "T06bsa034_u:5656": " dṛṣṭa eva ca dharme āyatyāṃ ca priyavādī bodhisattvaḥ ādeyavacano bhavati grāhyavacanaḥ /",
    "T06bsa034_u:5657": " ityayaṃ bodhisattvasya priyavāditāyāḥ [phalā]nuśaṃso veditavyaḥ /",
    "T06bsa034_u:5658": " dhīro bodhisattvo dṛṣṭe [tāvata] dharme sarveṇa sarvamālasyakausīdyāpagato bhavati pramuditacittaśca /",
    "T06bsa034_u:5659": " bodhisattvaśīlasaṃvarasamādānaṃ karoti /",
    "T06bsa034_u:5660": " kṛtvā ca na (Dutt 210) viṣīdati /",
    "T06bsa034_u:5661": " ātmānaṃ ca parañca kṣāntyānugṛhṇāti /",
    "T06bsa034_u:5662": " āyatyāṃ ca sarvabodhisattvakṛtyasamārambheṣu prakṛtyā dṛḍhasamāraṃbho bhavati /",
    "T06bsa034_u:5663": " nākṛtvā vinivartate /",
    "T06bsa034_u:5664": " itīme bodhisattvānāṃ vairyaphalānuśaṃsā veditavyā /",
    "T06bsa034_u:5665": " muktahastatāyā gambhīrārthasandhinirmocanatāyāśca phalānuśaṃsā veditavyāḥ /",
    "T06bsa034_u:5666": " tadyathā prabhāvapaṭale dānaprabhāve prajñāprabhāve ca /",
    "T06bsa034_u:5667": " ayameṣāṃ bodhisattvavijñānāṃ phalānuśaṃsaḥ /",
    "T06bsa034_u:5668": " kaścaiṣāmanukramaḥ /",
    "T06bsa034_u:5669": " pūrvaṃ tāvadbodhisattvo 'nukampayā sattvānanugṛhṇāti teṣu ca sāpekṣo bhavatyarthakāmaḥ /",
    "T06bsa034_u:5670": " tataścākuśalātsthānādvyutthāpya kuśale sthāne pratiṣṭhāpanāya yuktiṃ bhāṣate grāhayati vyapadiśati /",
    "T06bsa034_u:5671": " evamavatīrṇeṣu ca sattveṣu sattvavipratipattiṣu [ca] kleśaviprakṛtāsvarthavidhāsu vimardasaho bhavati /",
    "T06bsa034_u:5672": " pratipattiviprati[patti]sthitānāṃ sattvānāmanutsargatayā /",
    "T06bsa034_u:5673": " sa evaṃ dhīraḥ ekatyānsattvānāmiṣasaṃgraheṇa paripācayati ekatyāndharmasaṃgraheṇa tadekatyāṃstadubhābhyāṃ dharmābhiṣasaṃgrahābhyām /",
    "T06bsa034_u:5674": " ayameṣāṃ pañcānāṃ bodhisattvaliṅgānāmanukramo veditavyaḥ /",
    "T06bsa034_u:5675": " pañcemāni bodhisattvaliṅgāni ṣaṭpāramitāḥ /",
    "T06bsa034_u:5676": " āsāṃ ṣaṇṇāṃ pāramitānāṃ katamayā pāramitayā katamadbodhisattvaliṅgaṃ saṃgṛhītam /",
    "T06bsa034_u:5677": " anukampā dhyānapāramitayā saṃgṛhītā /",
    "T06bsa034_u:5678": " priyāvāditā śīlapāramitayā prajñāpāramitayā ca saṃgṛhītā /",
    "T06bsa034_u:5679": " vairyaṃ vīryapāramitayā kṣāntipāramitayā prajñāpāramitayā ca saṃgṛhītam /",
    "T06bsa034_u:5680": " muktahastatā dānapāramitāyaiva saṃgṛhītā /",
    "T06bsa034_u:5681": " gambhīrārthasandhinirmocanatā dhyānapāramitayā prajñāpāramitayā ca saṃgṛhītā evamimāni [pañca bodhi]sattvaliṅgāni pañcaparivartena veditavyāni",
    "T06bsa034_u:5682": " svabhāvato 'dhiṣṭhānataḥ phalānusaṃśato 'nukramataḥ saṃgrahataśca veditavyāni /",
    "T06bsa034_u:5683": " iti bodhisattvabhūmāvādhārānudharme yogasthāne prathamaṃ bodhisattvaliṅgapaṭalam /",
    "T06bsa034_u:5684": " (Dutt 211)",
    "T06bsa034_u:5685": " Pakṣapaṭalam (Chapter 2.2)",
    "T06bsa034_u:5686": " uddānam /",
    "T06bsa034_u:5687": " sukṛtakarmāntatā kauśalyaṃ parānugrahaḥ pariṇāmanaṃ ca paścimam /",
    "T06bsa034_u:5688": " gṛhipakṣe vā pravrajitapakṣe vā vartamānasya bodhisattvasya samāsataścatvāro dharmā veditavyāḥ /",
    "T06bsa034_u:5689": " yeṣu gṛhī pravrajito va bodhisattvaḥ śikṣamāṇaḥ kṣipramevānuttarāṃ samyaksaṃbodhimabhisaṃbudhyante /",
    "T06bsa034_u:5690": " katame catvāraḥ /",
    "T06bsa034_u:5691": " sukṛtakarmāntatā kauśalyaṃ parānugrahaḥ pariṇāmanā ca /",
    "T06bsa034_u:5692": " tatra katamā bodhisattvasya sukṛtakarmāntatā /",
    "T06bsa034_u:5693": " yā pāramitāsu niyatakāritā nipuṇakāritā nityakāritā anavadyakāritā ca /",
    "T06bsa034_u:5694": " kathañca bodhisattvo niyatakārī bhavati yaduta dāne /",
    "T06bsa034_u:5695": " iha bodhisattvaḥ saṃvidyamāne deyadharme yācanake samyak prapyupasthite apakāriṇyupakāriṇi vā guṇavati doṣavati vā 'vaśyaṃ dadāti /",
    "T06bsa034_u:5696": " nāsya dānacittaṃ kaścidvikampayituṃ samartho bhavati manuṣyo vā 'manuṣyo vā śramaṇo vā brāhmaṇo vā kaścidvā punarloke sahadharmeṇa /",
    "T06bsa034_u:5697": " kathaṃ ca bodhisattvo nipuṇakārī bhavati yadut dāne /",
    "T06bsa034_u:5698": " iha bodhisattvaḥ saṃvidyamāne deyadharme samyak pratyupasthite yācanake sarvaṃ dadāti /",
    "T06bsa034_u:5699": " nāstyasya kiñcidyadaparityājyaṃ bhavati sattvebhyaḥ ādhyātmikamapi vastu prāgeva bāhyam /",
    "T06bsa034_u:5700": " kathaṃ ca bodhisattvo nityakārī bhavati yaduta dāne /",
    "T06bsa034_u:5701": " iha bodhisattvo aparikhidyamāno dānena satatasamitameva sarvakālaṃ yathotpannaṃ dānaṃ dadāti /",
    "T06bsa034_u:5702": " kathaṃ ca bodhisattvaḥ anavadyakārī bhavati yaduta dāne /",
    "T06bsa034_u:5703": " iha bodhisattvo yattatsaṃkliṣṭaṃ dānaṃ varṇitaṃ dānapaṭale tatsaṃkliṣṭaṃ varjayitvā asaṃkliṣṭaṃ dānaṃ dadāti /",
    "T06bsa034_u:5704": " evaṃ hi bodhisattvaḥ sukṛtakārī bhavati yaduta dāne /",
    "T06bsa034_u:5705": " yathā dāne evaṃ śīlakṣāntivīryadhyānaprajñāpāramitāsu (Dutt 212)",
    "T06bsa034_u:5706": " yathāyogaṃ veditavyam /",
    "T06bsa034_u:5707": " eta eva catvāra ākārā niyatakāritā nipuṇakāritā nityakāritā anavadyakāritā ca /",
    "T06bsa034_u:5708": " tatra katamadbodhisattvasya kauśalyam /",
    "T06bsa034_u:5709": " tatsamāsato daśavidhaṃ veditavyam pratihatānāṃ sattvānāṃ pratighātāpanayāyopāyakauśalyam /",
    "T06bsa034_u:5710": " madhyasthānāmavatāraṇāya avatīrṇānāṃ paripācanāya paripakvānāṃ vimocanāyopāyakauśalyam /",
    "T06bsa034_u:5711": " laukikeṣu sarvaśāstreṣu kauśalyam /",
    "T06bsa034_u:5712": " bodhisattvaśīlasaṃvarasamādāne skhalitapratyavekṣaṇākauśalyam samyakpraṇidhānakauśalyam /",
    "T06bsa034_u:5713": " [śrāvakayānakauśalyaṃ] pratyekabuddhāyānakauśalyam mahāyānakauśaśalyañca /",
    "T06bsa034_u:5714": " eṣāṃ sarveṣāmeva kauśalyānāṃ pūrvavadyathāyogaṃ tatra tatrāsyāmeva bodhisattvabhūmau pravibhāgo veditavyaḥ /",
    "T06bsa034_u:5715": " etāni punarbodhisattvasya daśa kauśalyāni pañcakṛtyāni kurvanti /",
    "T06bsa034_u:5716": " pūrvakaiścaturbhiḥ kauśalyairbodhisattvaḥ sattvān svārthe sanniyojayati /",
    "T06bsa034_u:5717": " laukikeṣu sarvaśāstreṣu kauśalyena bodhisattvaḥ sarvaparapravādānabhibhavati /",
    "T06bsa034_u:5718": " bodhisattvaśīlasaṃvarasamādāne skhalitapratyavekṣaṇākauśalyena bodhisattvaḥ āpattiṃ [na] vāpadyate /",
    "T06bsa034_u:5719": " āpanno vā yathādharmaṃ pratikaroti /",
    "T06bsa034_u:5720": " suviśuddhaṃ śīlasaṃvarasamādānaṃ parikarṣati /",
    "T06bsa034_u:5721": " samyak praṇidhānakauśalyena bodhisattvaḥ āyatyāṃ sarvābhipretārthasamṛddhimadhigacchati /",
    "T06bsa034_u:5722": " tribhinnaṃ kauśalyairbodhisattvo yathā gotrendriyādhimuktānāṃ tadupamaṃ dharmaṃ deśayati /",
    "T06bsa034_u:5723": " anukūlāṃ yuktiṃ vyapadiśati /",
    "T06bsa034_u:5724": " evamebhirdaśabhiḥ kauśalyairbodhisattvaḥ pañcakṛtyāni karoti /",
    "T06bsa034_u:5725": " yairasya pañcabhiḥ kṛtyaiḥ sarvakṛtyasamāptirbhavati /",
    "T06bsa034_u:5726": " dṛṣṭadhārmikasāṃparāyikaṃ cārthamārabhya /",
    "T06bsa034_u:5727": " tatra katamo bodhisattvasya parānugrahaḥ /",
    "T06bsa034_u:5728": " iha bodhisattvaścatvāri saṃgrahavastūni niśritya dānaṃ priyavāditāmarthacaryāṃ samānārthatāñca tadekatyānāṃ sattvānāṃ hitamapyupasaṃharati /",
    "T06bsa034_u:5729": " sukhamapyupasaṃharati /",
    "T06bsa034_u:5730": " [hitasukhamapyupasaṃharati /",
    "T06bsa034_u:5731": " ] ayaṃ bodhisattvānāṃ parānugrahasya samāsanirdeśaḥ /",
    "T06bsa034_u:5732": " vistaranirdeśaḥ punaḥ pūrvavadveditavyaḥ tadyathā svaparārthapaṭale /",
    "T06bsa034_u:5733": " (Dutt 213)",
    "T06bsa034_u:5734": " tatra katamā bodhisattvasya pariṇāmanā /",
    "T06bsa034_u:5735": " iha bodhisattvo yatkiñcidebhistribhirmukhairupacitopacitaṃ kuśalamūlaṃ sukṛtakarmāntatayā",
    "T06bsa034_u:5736": " kauśalyena parānugraheṇa ca tatsarvamatītānāgatapratyutpannamanuttarāyāṃ samyaksaṃbodhau",
    "T06bsa034_u:5737": " ghanarasena prasādena pariṇāmayati /",
    "T06bsa034_u:5738": " na tasya kuśalamūlasyānyaṃ phalavipākaṃ pratikāṃkṣati nānya[trā]nuttarāmeva samyaksaṃbodhim /",
    "T06bsa034_u:5739": " ye ca kecidbhagavatā gṛhiṇāṃ vā pravrajitānāṃ vā bodhisattvānāṃ śikṣādharmā vyapadiṣṭāḥ",
    "T06bsa034_u:5740": " sarveṣāṃ teṣāmeṣveva caturṣu saṃgraho veditavyaḥ sukṛtakarmāntatāyāṃ kauśalye parānugrahe pariṇāmanāyāṃ ca /",
    "T06bsa034_u:5741": " tasmādevaṃ sukṛtakarmāntasya bodhisattvasya kuśalasya parānugrahapravṛttasya pariṇāmakasya evaṃ duṣprāpā duradhigamā ca bodhirāsannā samāsannā veditavyā /",
    "T06bsa034_u:5742": " atītānāgatapratyutpanneṣvadhvasu ye kecidbodhisattvā gṛhi-pravrajita pakṣeṣu śikṣamāṇā",
    "T06bsa034_u:5743": " anuttarāṃ samyaksaṃbodhimabhisaṃbuddhavanto 'bhisaṃbhotsyante 'bhisaṃbudhyante ca",
    "T06bsa034_u:5744": " sarve te ebhireva caturbhirdharmaiḥ /",
    "T06bsa034_u:5745": " nāta uttari nāto bhūyaḥ /",
    "T06bsa034_u:5746": " evamapi caturṣu dharmeṣu samyakprayukto gṛhī pravrajito vā bodhisattvo bhavati /",
    "T06bsa034_u:5747": " api tu gṛhiṇo bodhisattvasyāntikātpravrajitasya bodhisattvasya sumahān viśeṣaḥ /",
    "T06bsa034_u:5748": " sumahān nānākaraṇaṃ veditavyam /",
    "T06bsa034_u:5749": " tathāhi pravrajito bodhisattvaḥ parimukto bhavatyādita eva tāvanmātāpitṛputtadārādikalatraparigrahadoṣāt /",
    "T06bsa034_u:5750": " aparimuktastu gṛhī veditavyaḥ /",
    "T06bsa034_u:5751": " punaḥ pravrajito bodhisattvaḥ parimukto bhavati tasyaiva parigrahasyārthe kṛṣivaṇijyā-rājapauruṣyādi-parikleśe vyāsaṅgaduḥkhebhyaḥ /",
    "T06bsa034_u:5752": " aparimuktastu gṛhī veditavyaḥ /",
    "T06bsa034_u:5753": " punaḥ pravrajito bodhisattva ekāntasaṅkalīkṛtaṃ brahmacaryaṃ śaknoti carituṃ [na tu] gṛhī bodhisattvaḥ /",
    "T06bsa034_u:5754": " punaḥ pravrajito bodhisattvaḥ sarveṣu bodhipakṣyeṣu dharmeṣu kṣiprābhijño bhavati /",
    "T06bsa034_u:5755": " yadyadeva kuśalamārabhate tatra tatraiva laghuladhveva niṣṭhāṃ gacchati /",
    "T06bsa034_u:5756": " na tu tathā gṛhī bodhisattvaḥ /",
    "T06bsa034_u:5757": " punaḥ pravrajito bodhisattvaḥ pareṣāṃ vrataniyame sthitatvād ādeyavacano bhavati /",
    "T06bsa034_u:5758": " na tu tathā gṛhī bodhisattvaḥ /",
    "T06bsa034_u:5759": " ityevaṃbhāgīyairdharmaiḥ sumahadantaraṃ gṛhi-pravrajitayorbodhisattvayorveditavyam /",
    "T06bsa034_u:5760": " iti bodhisattvabhumāvādhārānudharme yogasthāne dvitīyaṃ pakṣapaṭalam /",
    "T06bsa034_u:5761": " (Dutt 214)",
    "T06bsa034_u:5762": " Adhyāśayapaṭalam (Chapter 2.3)",
    "T06bsa034_u:5763": " uddānam /",
    "T06bsa034_u:5764": " vātsalyaṃ sarvasattveṣu saptākāraṃ hi dhīmatām /",
    "T06bsa034_u:5765": " pañcadaśāśayāsteṣāṃ daśa kṛtyakarā matāḥ //",
    "T06bsa034_u:5766": " saptākāraṃ bodhisattvānāṃ sattveṣu vātsalyaṃ pravartate yena vātsalyenopetā bodhisattvāḥ kalyāṇāśayāḥ paramakalyāṇāśayā ityucyante /",
    "T06bsa034_u:5767": " saptākāraṃ vātsalyaṃ katamat /",
    "T06bsa034_u:5768": " abhayaṃ yuktamakhedamayācitamanāmiṣaṃ vistīrṇaṃ samañceti /",
    "T06bsa034_u:5769": " na hi bodhisattvaḥ kasyacidbhayādvatsalo bhavati /",
    "T06bsa034_u:5770": " ānulomikena kāyavāṅmanaskarmaṇā samudācarati manāpena hitasukhena ca /",
    "T06bsa034_u:5771": " na ca punarbodhisattvasya sattveṣu yogarahitaṃ vātsalyaṃ pravartate tadyathā adharme 'vinaye 'satyasamudācāre asthāne samādāpanatāyai /",
    "T06bsa034_u:5772": " tathā ca bodhisattvo vatsalo bhavati sattveṣu yathā teṣāmarthe sarvārambhairna parikhidyate /",
    "T06bsa034_u:5773": " ayācita eva ca bodhisattvaḥ sattveṣu vatsalo bhavati na tu kenacidyācitaḥ /",
    "T06bsa034_u:5774": " nirāmiṣeṇa ca cittena vatsalo [bhavati] na parataḥ pratyupakāraṃ pratikāṃkṣamāṇaḥ paratra ca vipākamiṣṭaṃ pratyāśaṃsamāna iti niṣkāraṇavatsalo bhavati sattveṣu bodhisattvaḥ /",
    "T06bsa034_u:5775": " vipulañca tadbodhisattvasya vātsalyaṃ bhavati sattveṣu na parīttam /",
    "T06bsa034_u:5776": " tathā ca vipulaṃ bhavati yathaiṣāṃ sattvānāmantikādbodhisattvaḥ sarvākāramapyapakāraṃ labhamāno notsṛjati ātmānaṃ kāmamapriyaṃ karoti /",
    "T06bsa034_u:5777": " na tu kenacitparyāyeṇa pareṣāṃ pāpakarmecchati /",
    "T06bsa034_u:5778": " tatpunarevaṃ lakṣaṇameva guṇayuktaṃ vātsalyaṃ bodhisattvānāṃ sarvasattveṣveva samamāsamanta sattvadhātuprādeśikaḥ /",
    "T06bsa034_u:5779": " evamanena saptākāreṇaiva vātsalyena yuktā bodhisattvāḥ kalyāṇāśayāḥ paramakalyāṇāśayā ityucyante /",
    "T06bsa034_u:5780": " (Dutt 215)",
    "T06bsa034_u:5781": " tatra śraddhāpūrvaṃko dharmavicayapūrvakaśca buddhadharmeṣu yo 'dhimokṣaḥ pratyavagamo niścayo bodhisattvasya so 'dhyāśaya ityucyate /",
    "T06bsa034_u:5782": " te punaradhyāśayā bodhisattvasya samāsataḥ pañcadaśa veditavyāḥ /",
    "T06bsa034_u:5783": " katame pañcadaśa /",
    "T06bsa034_u:5784": " agryāśayo vṛttāśayaḥ pāramitāśayaḥ tattvārthāśayaḥ prabhāvāśayaḥ hitāśayaḥ sukhāśayo",
    "T06bsa034_u:5785": " vinirmuktāśayaḥ dṛḍhāśayaḥ avisaṃvādanāśayaḥ aśuddhāśayaḥ śuddhāśayaḥ suśuddhāśayaḥ",
    "T06bsa034_u:5786": " nigṛhītāśayaḥ sahajaścāśayaḥ /",
    "T06bsa034_u:5787": " tatra yo buddhadharmasaṃgharatneṣu bodhisattvasyādhyāśayaḥ so 'gryāśaya ityucyate /",
    "T06bsa034_u:5788": " bodhisattvaśīlasaṃvarasamādāne yo 'dhyāśayo 'yaṃ vṛttāśaya ityucyate /",
    "T06bsa034_u:5789": " dānaśīlakṣāntivīryadhyānaprajñāsamudāgamāya yo 'dhyāśayo 'yaṃ pāramitāśaya ityucyate /",
    "T06bsa034_u:5790": " dharmapugdalanairātmye paramārthe ca dharmatathatāyāṃ gambhīrāyāṃ yo 'dhyāśayo 'yaṃ tattvārthāśaya ityucyate /",
    "T06bsa034_u:5791": " buddhabodhisattvānāmacintye 'bhijñāprabhāve sahaje vā prabhāve yo 'dhyāśayo 'yaṃ prabhāvāśaya ityucyate /",
    "T06bsa034_u:5792": " sattveṣu kuśalopasaṃhartukāmatā hitāśaya ityucyate /",
    "T06bsa034_u:5793": " sattveṣvevānugrahopasaṃhartukāmatā sukhāśaya ityucyate /",
    "T06bsa034_u:5794": " sattveṣveva nirāmiṣacittatā iṣṭe ca vipāke niṣpratibaddhacittatā vinirmuktāśaya ityucyate /",
    "T06bsa034_u:5795": " anuttarāyāṃ samyaksaṃbodhau yā citaikāntikatāyaṃ dṛḍhāśaya ityucyate /",
    "T06bsa034_u:5796": " sattvārthopāye bodhyupāye aviparītajñānasahagato 'dhimokṣaḥ avisaṃvādanāśaya ityucyate /",
    "T06bsa034_u:5797": " sarvasyāmadhimuktivaryābhūmau yo 'dhyāśayo bodhisattvānāṃ so 'śuddhāśaya ityucyate /",
    "T06bsa034_u:5798": " śuddhāśayabhūmimupādāya yāvanniyatacaryābhūmeradhyāśayo bodhisattvānāṃ śuddhāśaya ityucyate /",
    "T06bsa034_u:5799": " niṣṭhāgamanabhūmāvadhyāśayo bodhisattvānāṃ suśuddhāśaya ityucyate /",
    "T06bsa034_u:5800": " tatra yo hi [a]śuddhāśayaḥ sa eva nigṛhī[tāśaya] ityucyate pratisaṃkhyānakaraṇīyatayā /",
    "T06bsa034_u:5801": " yaḥ punaḥ śuddhaḥ suśuddhaścādhyāśayaḥ sa sahajo 'dhyāśaya ityucyate prakṛtyā tanmayatayā āśrayasusaṃniviṣṭatayā ca /",
    "T06bsa034_u:5802": " ityebhirbodhisattvāḥ pañcadaśabhiḥ kalyāṇairadhyāśayaiḥ sarvabhūmigataiḥ samāsato daśakṛtyāni kurvanti /",
    "T06bsa034_u:5803": " katamāni daśa /",
    "T06bsa034_u:5804": " agryāśayena ratnapūjāṃ sarvākārāṃ prayojayanti sarvabodhisambhārāṇāmagryabhūtām /",
    "T06bsa034_u:5805": " vṛttāśayena bodhisattvaśīlasaṃvarasamādāne (Dutt 216)",
    "T06bsa034_u:5806": " jīvitahetorapi [na] saṃcintyāpattimāpadyante /",
    "T06bsa034_u:5807": " āpannāśca tvaritatvaritaṃ pratideśayanti /",
    "T06bsa034_u:5808": " pāramitāśayena kuśalānāṃ dharmāṇāṃ bhāvanāsātatyakriyayā 'pramādavihāriṇo bhavanti paramāpramādavihāriṇaśca /",
    "T06bsa034_u:5809": " tattvārthādhyāśayenāsaṃkliṣṭacittāśca saṃsāre sattvahetoḥ saṃsaranti /",
    "T06bsa034_u:5810": " avinirmukta-nirvāṇādhyāśayāśca bhavanti /",
    "T06bsa034_u:5811": " prabhāvādhyāśayena ghanarasaṃ ca śāsane prasādaṃ pravedayanti /",
    "T06bsa034_u:5812": " bhāvanāyāṃ ca sārasaṃjñinaḥ spṛhājātā bahulaṃ viharanti /",
    "T06bsa034_u:5813": " na tu śrutamātracintāmātrasaṃtuṣṭāḥ /",
    "T06bsa034_u:5814": " hitāśayena sukhāśayena vinirmuktāśayena ca sarvākarāsu sattvārthakriyāsu prayujyante /",
    "T06bsa034_u:5815": " prayuktāśca na parikhidyante /",
    "T06bsa034_u:5816": " dṛḍhāśayena uttaptavīryā vipulavīryāḥ samārambhā viharanti /",
    "T06bsa034_u:5817": " na śithilaprayogāḥ /",
    "T06bsa034_u:5818": " na chidraprayogāḥ /",
    "T06bsa034_u:5819": " avisaṃvādanādhyāśayena kṣiprābhijñā bhavanti teṣu teṣu kuśaladharmābhinirhāreṣu /",
    "T06bsa034_u:5820": " na cālpamātrakeṇāvaramātrakeṇa hīnena viśeṣādhigamena tuṣṭimāpadyante /",
    "T06bsa034_u:5821": " nigṛhītenādhyāśayena sahajādhyāśayamākarṣanti /",
    "T06bsa034_u:5822": " sahajena punaradhyāśayena kṣipramanuttarāṃ samyaksaṃbodhimabhisaṃbudhyante arthāya hitāya sukhāya devamanuṣyāṇām /",
    "T06bsa034_u:5823": " tatra ye kecidbhagavatā bodhisattvānāmadhyāśayā ākhyātāḥ prajñaptāḥ prakāśitāsteṣu teṣvadhikaraṇeṣu teṣāṃ sarveṣāmebhireva pañcadaśabhiradhyāśayaiḥ saṃgraho veditavyaḥ /",
    "T06bsa034_u:5824": " tasmādatītānāgatapratyutpanneṣvadhvasu ye bodhisattvāḥ kalyāṇairadhyāśayairanuttarāṃ",
    "T06bsa034_u:5825": " samyaksaṃbodhimabhisaṃbuddhavanto 'bhisaṃbhotsyante 'bhisaṃbudhyante ca sarve ta",
    "T06bsa034_u:5826": " ebhireva pañcadaśabhiradhyāśayaiḥ /",
    "T06bsa034_u:5827": " nāta uttari nāto bhūyaḥ /",
    "T06bsa034_u:5828": " evamete pañcadaśa bodhisattvādhyāśayā mahāphalānuśaṃsāḥ /",
    "T06bsa034_u:5829": " tasmāttānāśritya bodhisattvo 'nuttarāṃ samyaksaṃbodhimadhigacchediti /",
    "T06bsa034_u:5830": " iti bodhisattvabhūmāvādhārānudharme yogasthāne tṛtīyamadhyāśayapaṭalam /",
    "T06bsa034_u:5831": " (Dutt 217)",
    "T06bsa034_u:5832": " Vihārapaṭalam (Chapter 2.4)",
    "T06bsa034_u:5833": " uddānam /",
    "T06bsa034_u:5834": " gotraṃ tathā 'dhimuktiśca pramudito 'dhiśīlamadhicitam /",
    "T06bsa034_u:5835": " trayaḥ prajñā dve animittesābhogaśca anābhogaśca /",
    "T06bsa034_u:5836": " pratisaṃvidaśca paramaśca syāttathāgatottamo vihāraḥ //",
    "T06bsa034_u:5837": " evaṃ gotrasaṃpadamupādāya yathoktāyāṃ bodhisattvaśikṣāyāṃ śikṣamāṇānāṃ yathokteṣu",
    "T06bsa034_u:5838": " ca bodhisattvaliṅgeṣu saṃdṛśyamānānāṃ bodhisattvapakṣyaprayogeṣu ca samyak prayuktānāṃ",
    "T06bsa034_u:5839": " bodhisattvādhyāśayāñca yathoktāṃ viśodhayatāṃ bodhisattvānāṃ samāsato dvādaśabodhisattvavihārā bhavanti /",
    "T06bsa034_u:5840": " yairbodhisattvavihāraiḥ sarvā bodhisattvacaryā saṃgṛhītā veditavyāḥ /",
    "T06bsa034_u:5841": " trayodaśaśca tathāgato vihāro yo 'sya bhavatyabhisaṃbodherniruttaro vihāraḥ /",
    "T06bsa034_u:5842": " tatra dvādaśabodhisattvavihārāḥ katame /",
    "T06bsa034_u:5843": " [gotravihāraḥ /",
    "T06bsa034_u:5844": " ] adhimukticaryāvihāraḥ /",
    "T06bsa034_u:5845": " pramuditavihāraḥ /",
    "T06bsa034_u:5846": " adhiśīlavihāraḥ /",
    "T06bsa034_u:5847": " adhicittavihāraḥ /",
    "T06bsa034_u:5848": " adhiprajñavihārāstrayaḥ /",
    "T06bsa034_u:5849": " bodhipakṣyapratisaṃyuktaḥ /",
    "T06bsa034_u:5850": " satyapratisaṃyuktaḥ /",
    "T06bsa034_u:5851": " pratītyasamutpādapravṛttinivṛttipratisaṃyuktaśca /",
    "T06bsa034_u:5852": " iti yena [ca] bodhisattvastattvaṃ paśyati yañca tattvaṃ paśyati tasya ca tattvasyājñānād yathā pravṛttirduḥkhasya jñānācca punarapravṛttirduḥkhasya bhavati sattvānām /",
    "T06bsa034_u:5853": " tadetadbodhisattvasya tribhirmukhaiḥ prajñayā vyavacārayataḥ trayoradhiprajñavihārā bhavanti /",
    "T06bsa034_u:5854": " sābhisaṃskāraḥsābhāgo niśchidramārgavāhano nirnimitto vihāraḥ /",
    "T06bsa034_u:5855": " anabhisaṃskāro 'nābhogamārgavāhano nirnimitta eva vihāraḥ /",
    "T06bsa034_u:5856": " [pratisaṃvidvihāraḥ] paramaśca pariniṣpanno bodhisattvavihāraḥ /",
    "T06bsa034_u:5857": " ime te dvādaśa[vidhā] bodhisattvānāṃ bodhisattvavihārāḥ /",
    "T06bsa034_u:5858": " yairvihāraireṣāṃ sarvavihārasaṃgrahaḥ sarvabodhisattvacaryāsaṃgraho bhavati /",
    "T06bsa034_u:5859": " tāthāgataḥ (Dutt 218)",
    "T06bsa034_u:5860": " punarvihāro yaḥ sarvabodhisattvavihārasamatikrāntasyābhisaṃbuddhabodhervihāraḥ tatra tathāgatasya paścimasya vihārasya pratiṣṭhāyogasthāne paścime sākalyena nirdeśo bhaviṣyati /",
    "T06bsa034_u:5861": " dvādaśānāṃ punarbodhisattvavihārāṇāṃ yathā vyavasthānaṃ bhavati tathā nirdekṣāmi /",
    "T06bsa034_u:5862": " katamaśca bodhisattvasya gotravihāraḥ /",
    "T06bsa034_u:5863": " kathaṃ ca bodhisattvo gotrastho viharati /",
    "T06bsa034_u:5864": " iha bodhisattvo gotravihārī prakṛtibhadrasantānatayā prakṛtyā bodhisattvaguṇairbodhisattvārhaiḥ kuśalairdharmaiḥ samanvāgato bhavati /",
    "T06bsa034_u:5865": " tatsamudācāre saṃdṛśyate /",
    "T06bsa034_u:5866": " prakṛtibhadratayaiva na haṭhayogena tasmin kuśale pravarttate /",
    "T06bsa034_u:5867": " api tu pratisaṃkhyānataḥ sāvagrahaḥ sambhṛto bhavati /",
    "T06bsa034_u:5868": " sarveṣāṃ ca buddhadharmāṇāṃ gotravihārī bodhisattvo bījadharo bhavati /",
    "T06bsa034_u:5869": " sarvabuddhadharmāṇāmasya [sarva]bījānyātmabhāvagatānyāśrayagatāni vidyante /",
    "T06bsa034_u:5870": " audārikamalavigataśca bodhisattvo gotravihārī bhavati /",
    "T06bsa034_u:5871": " abhavyaḥ sa tadrūpaṃ [saṃ]kleśaparyavasthānaṃ sammukhīkartum /",
    "T06bsa034_u:5872": " yena paryavasthānena paryavasthitaḥ anyatamadānantaryakarma samudācaret /",
    "T06bsa034_u:5873": " kuśalamūlāni vā samucchindyāt /",
    "T06bsa034_u:5874": " yaśca vidhirgotrasthasya gotrapaṭale nirdiṣṭaḥ /",
    "T06bsa034_u:5875": " sa gotravihāriṇo bodhisattvasya vistareṇa veditavyaḥ /",
    "T06bsa034_u:5876": " [iti] ayamucyate bodhisattvasya gotravihāraḥ /",
    "T06bsa034_u:5877": " tatra katamo bodhisattvasyādhimukticaryāvihāraḥ /",
    "T06bsa034_u:5878": " iha bodhisattvasya prathamaṃ cittotpādamupādāya aśuddhādhyāśayasya yā kācidbodhisattvacaryā ayamasyādhimukticaryāvihāra ityucyate /",
    "T06bsa034_u:5879": " tatra gotravihārī bodhisattvastadanyeṣāṃ [sarveṣāṃ] bodhisattvavihārāṇāmekādaśānāṃ tāthāgatasya ca vihārasya hetumātre vartate hetu parigraheṇa",
    "T06bsa034_u:5880": " no tu tena kaścitu tadanyo bodhisattvavihāra ārabdho bhavati na pratilabdho na viśodhitaḥ /",
    "T06bsa034_u:5881": " kutaḥ punastathāgatavihāraḥ /",
    "T06bsa034_u:5882": " adhimukticaryāvihāriṇā punarbodhisattvena sarve bodhisattvavihārāstāthāgataśca vihāra ārabdhā bhavanti (Dutt 219)",
    "T06bsa034_u:5883": " no tu pratilabdhā na viśodhitāḥ /",
    "T06bsa034_u:5884": " sa eva tvadhimukticaryāvihāraḥ pratilabdho bhavati /",
    "T06bsa034_u:5885": " tasyaiva cāyaṃ viśuddhaye pratipannaḥ /",
    "T06bsa034_u:5886": " adhimukticaryāvihāre pariśuddhe pramuditavihāraṃ pūrvārabdhameva pratilabhate /",
    "T06bsa034_u:5887": " tasyaiva ca viśuddhaye pratipanno bhavati /",
    "T06bsa034_u:5888": " pramudita vihāre pariśuddhe 'dhiśīlavihāraṃ pūrvārabdhameva pratilabhate /",
    "T06bsa034_u:5889": " tasyaiva ca viśuddhaye pratipanno bhavati /",
    "T06bsa034_u:5890": " evaṃ vistareṇa yāvatparamaḥ paraniṣpanno bodhisattvavihāro veditavyaḥ /",
    "T06bsa034_u:5891": " parame pariniṣpanne bodhisattvavihāre pariśuddhe 'nantaraṃ pūrvārabdhasya tātathāgatasya vihārasya sakṛtpratilambho viśuddhiśca veditavyā /",
    "T06bsa034_u:5892": " idaṃ tāthāgatavihāre bodhisattvavihārebhyo viśeṣaṇaṃ veditavyam /",
    "T06bsa034_u:5893": " tatra katamo bodhisattvasya pramuditavihāraḥ /",
    "T06bsa034_u:5894": " yaḥ śuddhāśayasya bodhisattvasya vihāraḥ /",
    "T06bsa034_u:5895": " tatra katamo bodhisattvasyādhiśīlavihāraḥ /",
    "T06bsa034_u:5896": " yo 'dhyāśayaśuddhinidānena prakṛtiśīlena saṃyuktastasya vihāraḥ /",
    "T06bsa034_u:5897": " tatra katamo bodhisattvasyādhicittavihāraḥ /",
    "T06bsa034_u:5898": " yo 'dhiśīlavihāra viśuddhinidānailaukikadhyānasamādhisamāpattibhirvihāraḥ /",
    "T06bsa034_u:5899": " tatra katamo bodhisattvasya bodhipakṣyapratisaṃyukto 'dhiprajñavihāraḥ /",
    "T06bsa034_u:5900": " yo laukikaṃ jñānaviśuddhisanniśrayabhūtaṃ samādhiṃ niśrṛtya satyāvabodhāya samyak smṛtyupasthānādīnāṃ saptatriṃśatāṃ bodhipakṣyāṇāṃ dharmāṇāṃ pravicayavihāraḥ /",
    "T06bsa034_u:5901": " tatra katamo bodhisattvasya satyapratisaṃyukto 'dhiprajñavihāraḥ /",
    "T06bsa034_u:5902": " yo bodhipakṣyapravicayaṃ niśritya yathāvatsatyāvabodhavihāraḥ /",
    "T06bsa034_u:5903": " tatra katamo bodhisattvasya pratītyasamutpādapravṛttinivṛttipratisaṃyukto 'dhiprajñavihāraḥ /",
    "T06bsa034_u:5904": " yastameva satyāvabodha[madhi]patiṃ kṛtvā tadajñānāt sahetukaduḥkhapravṛti /",
    "T06bsa034_u:5905": " pravicayaprabhāvitastajjñānācca sahetukaduḥkhanirodhapravicayaprabhāvito vihāraḥ /",
    "T06bsa034_u:5906": " tatra katamo bodhisattvānāṃ sābhisaṃskāraḥ sābhogo nirnimitto vihāraḥ /",
    "T06bsa034_u:5907": " yastameva trividhamapyadhiprajñavihāramadhipatiṃ kṛtvā 'bhisaṃskāreṇābhogena niśchidranirantaraḥ sarvadharmeṣu tathatā-nirvikalpaprajñābhāvanā sahagato vihāraḥ /",
    "T06bsa034_u:5908": " tatra katamo bodhisattvānāṃ anabhisaṃskāro 'nābhogo nirnimitto vihāraḥ /",
    "T06bsa034_u:5909": " (Dutt 220) yastasyaiva pūrvakasya nirnimittasya vihārasya bhāvanā-bāhulyāt svarasenaiva niśchidranirantara-vāhirmārgānugato vihāraḥ /",
    "T06bsa034_u:5910": " tatra katamo bodhisattvānāṃ pravisaṃvidvihāraḥ /",
    "T06bsa034_u:5911": " yastameva supariśuddhaṃ niścalaṃ prajñāsamādhiṃ niśritya mahāmativaipulyamanuprāptasya",
    "T06bsa034_u:5912": " pareṣāṃ dharmasamākhyānānuttaryamārabhya dharmāṇāṃ paryāyārtha-nirvacanaprabhedapravicayavihāraḥ /",
    "T06bsa034_u:5913": " tatra katamo bodhisattvasya paramo vihāraḥ /",
    "T06bsa034_u:5914": " yatra sthito bodhisattvo bodhisattvamārganiṣṭhāgato 'nuttarāyāṃ samyaksaṃbodhau mahādharmābhiṣekaprāpta ekajātipratibaddho vā bhavati caramabhaviko vā /",
    "T06bsa034_u:5915": " yasya vihārasyānantaraṃ saṃhitamevānuttarāṃ samyaksaṃbodhimabhisaṃbudhya sarvabuddhakāryaṃ karoti /",
    "T06bsa034_u:5916": " tatrādhimukticaryāvihāre [bodhisattvo] bodhisattvabhāvanāyāṃ parīttakārī bhavati cchidrakārī aniyatakārī punarlābhaparihāṇitaḥ /",
    "T06bsa034_u:5917": " pramuditavihāre bodhisattvastasyāmeva bodhisattvabhāvanāyāṃ vipulakārī bhavatyacchidrakārī niyatakārī yathāpratilabdhāparihāṇitaḥ /",
    "T06bsa034_u:5918": " yathā pramuditavihāre evaṃ yāvat triṣvadhiprajñavihāreṣu /",
    "T06bsa034_u:5919": " pratharma nirnimittaṃ vihāramupādāya yāvatparamādbodhisattvavihārādbodhisattvo bodhisattvabhāvanāyāṃ apramāṇakārī bhavatyacchidrakārī niyatakārī ca /",
    "T06bsa034_u:5920": " tatrādhimukticaryāvihāre bodhisattva-nirnimittabhāvanāyāḥ samārambho veditavyaḥ /",
    "T06bsa034_u:5921": " pramuditavihāre 'ghiśīlādhicittādhiprajñavihāreṣu ca tasyā bodhisattva-nirnimittabhāvanāyāḥ pratilambho veditavyaḥ /",
    "T06bsa034_u:5922": " prathame 'nimittavihāre samudāgamo dvitīye 'nimittavihāre bodhisattva-nirnimittabhāvanāyāḥ pariśuddhirveditavyā /",
    "T06bsa034_u:5923": " pratisaṃvidvihāre parame ca vihāre tasyā eva bodhisattva-nirnimitta-bhāvanāyāḥ phalapratyanubhāvanā veditavyā /",
    "T06bsa034_u:5924": " adhimukticaryāvihāre vartamānasya bodhisattvasya ke ākārāḥ kāni liṃgāni kāni nimittāni bhavanti /",
    "T06bsa034_u:5925": " adhimukticaryā-vihāre vartamāno bodhisattvaḥ pratisaṃkhyānabaliko bhavati /",
    "T06bsa034_u:5926": " bodhisattvakṛtyaprayogeṣu pratisaṃkhyāya prajñayā prayujyate /",
    "T06bsa034_u:5927": " no tu prakṛtyā tanmayatayā /",
    "T06bsa034_u:5928": " dṛḍhāyāḥ sthirāyāḥ avivartayā bodhisattvabhāvanāyāḥ alābhī bhavati /",
    "T06bsa034_u:5929": " yathā bhāvanāyā evaṃ bhāvanāphalasya vividhānāṃ pratisaṃvidabhijñāvimokṣasamādhisamāpattīnām /",
    "T06bsa034_u:5930": " (Dutt 221) pañca ca bhayānyasamatikrānto bhavati /",
    "T06bsa034_u:5931": " ajīvikābhayamaślokabhayaṃ maraṇabhayaṃ durgatibhayaṃ pariṣadśāradyabhayaṃ ca /",
    "T06bsa034_u:5932": " pratisaṃkhyāya ca sattvārtheṣu prayujyate na prakṛtyanukampā-prematayā /",
    "T06bsa034_u:5933": " ekadā ca sattveṣu mithyāpi pratipadyate kāyena vācā manasā /",
    "T06bsa034_u:5934": " ekadā viṣayeṣvapyadhyavasito bhavati /",
    "T06bsa034_u:5935": " ekadā āgṛhīta-pariṣkāratāyāmapi saṃdṛśyate /",
    "T06bsa034_u:5936": " śraddhāgāmī ca bhavati pareṣāṃ buddhabodhisattvānām /",
    "T06bsa034_u:5937": " no tu pratyātmaṃ tattvajño bhavati yaduta tathāgataṃ vā ārabhya dharmaṃ vā saṃghaṃ",
    "T06bsa034_u:5938": " vā tattvārthaṃ vā buddhabodhisattvaprabhāvaṃ vā hetuṃ vā phalaṃ vā prāptavyaṃ vā",
    "T06bsa034_u:5939": " 'rthaṃ prāptyupāyaṃ vā gocaraṃ vā /",
    "T06bsa034_u:5940": " parīttena ca śrutamayacintāmayena jñānena samanvāgato bhavati nāpramāṇena /",
    "T06bsa034_u:5941": " tadapi cāsyaikadā saṃpramuṣyate /",
    "T06bsa034_u:5942": " saṃpramoṣadharmo ca bhavati /",
    "T06bsa034_u:5943": " duḥkhayā ca dhandhābhijñayā bodhisattva-pratipadā samanvāgato bhavati /",
    "T06bsa034_u:5944": " na ca tīvracchando bhavati mahābodhau /",
    "T06bsa034_u:5945": " nottaptavīryo na gambhīrasusanniviṣṭaprasādaḥ /",
    "T06bsa034_u:5946": " triṣu ca sthāneṣu muṣita-smṛtirbhavati /",
    "T06bsa034_u:5947": " viṣayeṣu manāpāmanāpeṣu rūpaśabdagandharasaspraṣṭavyadharmeṣvekadā viparyastacittatāyāḥ /",
    "T06bsa034_u:5948": " upapattau tatra tatrātmabhāvāntare pratyājātasya pūrvakātmabhāvavismaraṇāt /",
    "T06bsa034_u:5949": " uddiṣṭānāmudgṛhītānāṃ dharmāṇāṃ cirakṛtacirabhāṣitasya caikadā vismaraṇāt /",
    "T06bsa034_u:5950": " evameṣu triṣu sthāneṣu muṣitasmṛtirbhavati /",
    "T06bsa034_u:5951": " ekadā ca medhāvī bhavati dharmāṇāmudgrahaṇadhāraṇārthapraveśasamarthaḥ /",
    "T06bsa034_u:5952": " ekadā na tathā /",
    "T06bsa034_u:5953": " ekadā smṛtimān bhavati /",
    "T06bsa034_u:5954": " ekadā muṣitasmṛtijātīyaḥ /",
    "T06bsa034_u:5955": " na ca sattvānāṃ yathāvadvinayopāyābhijño bhavati /",
    "T06bsa034_u:5956": " nāpyātmano buddhadharmābhinirhāropāyābhijñaḥ /",
    "T06bsa034_u:5957": " haṭhena ca pareṣāṃ dharmaṃ deśayati /",
    "T06bsa034_u:5958": " avavādānuśāsanīṃ vā pravartayati /",
    "T06bsa034_u:5959": " sā cāsya haṭhena pravartitā na yathābhūtamājñāya /",
    "T06bsa034_u:5960": " ekadā ca vandhyā bhavatyekadā cāvandhyā /",
    "T06bsa034_u:5961": " rātrikṣiptānāmiva śarāṇāṃ yadṛcchāsiddhitāmupādāya /",
    "T06bsa034_u:5962": " ekadā ca cittamapyutpāditaṃ mahābodhādutsṛjati /",
    "T06bsa034_u:5963": " ekadā ca bodhisattvaśīlasaṃvarasamādānān nivartate notsahate vā /",
    "T06bsa034_u:5964": " ekadā sattvārthakriyāprayukto 'pi khedamantarā kṛtvā tasmātsattvārthakriyāprayogāt pratinivartate /",
    "T06bsa034_u:5965": " āśayataścātmanaḥ sukhakāmo bhavati pratisaṃkhyāya ca parasukhakāmaḥ /",
    "T06bsa034_u:5966": " bodhisattvaskhaliteṣu ca parijñābahulo bhavati /",
    "T06bsa034_u:5967": " no tu parijñāya parijñāyāśeṣa-prahāṇavān punaḥ punaḥ skhalitādhyācāratayā /",
    "T06bsa034_u:5968": " ekadā neyaśca bhavatyasmādbodhisattvapiṭakadharmavinayāt /",
    "T06bsa034_u:5969": " (Dutt 222) ekadā gambhīrāmudārāṃ dharmadeśanāṃ śrutvā utvrasyati /",
    "T06bsa034_u:5970": " bhavati cāsya cetaso vikampitatvaṃ vimatiḥ sandehaśca /",
    "T06bsa034_u:5971": " sarveṇa ca sarvaṃ mahākaruṇāsamudācāravivarjito bhavati sattveṣu /",
    "T06bsa034_u:5972": " alpena ca hitasukhopasaṃhāreṇa sattveṣu pratyupasthito bhavati /",
    "T06bsa034_u:5973": " na vipulena nāprameyeṇa ca sarvāsu paripūrṇāsu yathānirdiṣṭāsu bodhisattvaśikṣāsu śikṣate /",
    "T06bsa034_u:5974": " na ca sarvaiḥ paripūrṇairyathānirdiṣṭairbodhisattvaliṅgaiḥ samanvāgato bhavati /",
    "T06bsa034_u:5975": " na ca sarveṣu yathānirdiṣṭeṣu bodhipakṣaprayogeṣu paripūrṇeṣu saṃdṛśyate /",
    "T06bsa034_u:5976": " dūre cānuttarāyāṃ samyaksaṃbodherātmānaṃ pratyeti /",
    "T06bsa034_u:5977": " na ca tathā nirvāṇe 'syādhyāśayaḥ sanniviṣṭo bhavati yathā saṃsārasaṃsṛtau /",
    "T06bsa034_u:5978": " uttaptairacalaiśca kuśalairbodhipakṣyairdharmairasamanvāgato bhavati /",
    "T06bsa034_u:5979": " itīmānyevaṃbhāgīyāni liṅgāni nimittānīme ākārā adhimukticaryāvihāre vartamānasya bodhisattvasya veditavyāḥ /",
    "T06bsa034_u:5980": " adhimukticaryāvihāre mṛddhyāṃ kṣāntyāṃ vartamānasya bodhisattvasyaiṣāṃ yathā nirdiṣṭānāmākāraliṅga-nimittānāmadhimātratā veditavyā /",
    "T06bsa034_u:5981": " madhyāyāṃ kṣāntau vartamānasya [madhyatā] veditavyā /",
    "T06bsa034_u:5982": " adhimātrāyāṃ kṣāntau vartamānasya bodhisattvasyaiṣāmākāraliṅganimittānāṃ mṛdutā tanutvaṃ veditavyam /",
    "T06bsa034_u:5983": " adhimātrāyāmeva kṣāntau vartamānasyaiṣāmākāraliṅganimittānāmaśeṣaprahāṇāmanantarañca pramuditavihārapraveśo bodhisattvasya veditavyaḥ pratilambhayogena",
    "T06bsa034_u:5984": " tasyāsya pramuditavihāravihāriṇa ete [sarva]dharmāḥ sarvena sarvaṃ na bhavanti ye 'dhimukticaryāvihāra-vihāriṇa ākhyātāḥ /",
    "T06bsa034_u:5985": " etadviparyayeṇa ca sarve śuklapakṣyā dharmāḥ saṃvidyante /",
    "T06bsa034_u:5986": " yairayaṃ samanvāgato bodhisattvaḥ śuddhāśaya ityucyate /",
    "T06bsa034_u:5987": " kiñcāpyadhimukticaryāvihāre 'pi vartamānasya bodhisattvasya mṛdumadhyādhimātrayogenottarottarā śuddhiradhimokṣasyāsti /",
    "T06bsa034_u:5988": " na tvasau adhyāśayaśuddhirityucyate /",
    "T06bsa034_u:5989": " tat kasya hetoḥ /",
    "T06bsa034_u:5990": " tathā hi so 'dhimokṣa ebhiranekavidhairupakleśairupakliṣṭaḥ pravartate /",
    "T06bsa034_u:5991": " pramuditavihārasthitasya tu bodhisattvasya sarveṣāmeṣāmadhimokṣopakleśānāṃ prahāṇānnirūpakleśaḥ śuddho 'dhimokṣaḥ pravartate /",
    "T06bsa034_u:5992": " tatrapramuditavihāre vartamānasya bodhisattvasya ke ākārāḥ kāni liṅgāni kāni nimittāni veditavyāni /",
    "T06bsa034_u:5993": " iha bodhisattvo 'dhimukticaryāvihārāt pramuditavihāramanupraveśana-pūrvakañca bodhisattvapraṇidhānamanuttarāyāṃ",
    "T06bsa034_u:5994": " samyaksaṃbodhau asupratividdhabodhya supratividdhabodhyupāyaṃ yadbhūyasā parapratyayagāsuniścitaṃ (Dutt 223)",
    "T06bsa034_u:5995": " prahāyānyadabhinavaṃ ṣaḍbhirākāraiḥ su[vi]niścitaṃ pratyātmaṃ bhāvānāmayaṃ bodhisattvapraṇidhānamutpādayati /",
    "T06bsa034_u:5996": " sarvaṃ tadanyaśulkapraṇidhāna-samatikrāntamatulyamasādhāraṇaphalam /",
    "T06bsa034_u:5997": " laukikaṃ ca tatsarva[loka]viṣaya-samatikrāntaṃ ca /",
    "T06bsa034_u:5998": " sarvasattvaduḥkhaparitrāṇānugatatvāt sarvaśrāvakapratyekabuddhāsādhāraṇam /",
    "T06bsa034_u:5999": " ekakṣaṇa[mātraṃ] samutpanne api tasmin praṇidhāne dharmaprakṛtiḥ sā tādṛśī yā 'prameyaśulkadharmeṣṭaphalā bhavati bodhisattvānām /",
    "T06bsa034_u:6000": " nirvikārañca tatpraṇidhāna[ma]kṣayam /",
    "T06bsa034_u:6001": " nāsya pratilabdhasya kenacitparyāyeṇa parihāṇiranyathābhāvo vā upalabhyate /",
    "T06bsa034_u:6002": " viśeṣabhāgīyañca tadaparāntakoṭīpatitam /",
    "T06bsa034_u:6003": " mahābodhiniṣṭhaṃ tat /",
    "T06bsa034_u:6004": " punaretatsuviniścitaṃ bodhisattvapraṇidhānaṃ cittotpāde ityucyate /",
    "T06bsa034_u:6005": " sa punareṣa cittotpādo bodhisattvasya samāsataścaturbhirākārairveditavyaḥ /",
    "T06bsa034_u:6006": " katamaiścaturbhiḥ /",
    "T06bsa034_u:6007": " ādita eva tāvatkīdṛśānāṃ bodhisattvānāṃ taccittamutpadyate /",
    "T06bsa034_u:6008": " kiñcālambyotpadyate /",
    "T06bsa034_u:6009": " kīdṛśañca kiṃ lakṣaṇaṃ kenātmanā utpadyate /",
    "T06bsa034_u:6010": " utpanne ca tasmiścitte ko 'nuśaṃso bhavati /",
    "T06bsa034_u:6011": " ityebhiścaturbhirākāraiḥ sa cittotpādo veditavyaḥ /",
    "T06bsa034_u:6012": " tatrādhimukticaryāvihāriṇāṃ sarvākārasūpacitakuśalamūlānāṃ samāsataḥ samyagbodhisattvacaryāniryātānāṃ bodhisattvānāṃ taccittamutpadyate /",
    "T06bsa034_u:6013": " āyatyāṃ samyagāśu sarvabodhisambhāraparipūriṃ sarvabodhisattva-sattvārthakriyāparipūrimanuttarasamyaksaṃbodhi",
    "T06bsa034_u:6014": " sarvākāra-sarvabuddhadharmaparipūriṃ buddhakāryakriyāparipūriṃ ca samāsataḥ ālambanīkṛtya",
    "T06bsa034_u:6015": " tadbodhisattvānāñcittamutpadyate /",
    "T06bsa034_u:6016": " samyagāśu ca sarvākārasarvabodhisaṃbhārānukūlaṃ sarvasattveṣu sarvākārabodhisattvakṛtyānukūlamanuttara-samyaksaṃbodhisvayaṃbhūjñānapratilambhānukūlaṃ",
    "T06bsa034_u:6017": " sarvākārabuddhakṛtyakaraṇānukūlaṃ taccittamutpadyate /",
    "T06bsa034_u:6018": " tasya ca cittasyotpādādbodhisattvo 'tikrānto bhavati bālabodhisattvapṛthagjanabhūmim /",
    "T06bsa034_u:6019": " avakrānto bhavati bodhisattvaniyāmam /",
    "T06bsa034_u:6020": " jāto bhavati tathāgatakule /",
    "T06bsa034_u:6021": " tathāgatasyaurasaḥ putro bhavati /",
    "T06bsa034_u:6022": " niyataṃ saṃbodhiparāyaṇaḥ tathāgatavaṃśaniyato bhavati /",
    "T06bsa034_u:6023": " sa ca tathābhūto 'vetyaprasādaprāptaḥ prāmodyabahulo bhavati /",
    "T06bsa034_u:6024": " asaṃrambhāvihiṃsākrodhabahulaḥ (Dutt 224)",
    "T06bsa034_u:6025": " pareṣāṃ sarvākārāṃ bodhisattva-sattvārthakriyāṃ sarvākārāṃ bodhisaṃbhāraparipūriṃ",
    "T06bsa034_u:6026": " sarvākārāṃ bodhiṃ buddhadharmāṃśca buddhakṛtyānuṣṭhānaṃ ca śuddhenādhyāśayenālambanīkurvan",
    "T06bsa034_u:6027": " adhimucyamāno 'vataran etaddharmāśu-samudāgamo 'nukūlatāñcātmanaḥ sampaśyan pratyavagacchan",
    "T06bsa034_u:6028": " prāmodyabahulo bhavati /",
    "T06bsa034_u:6029": " kuśalenodāreṇa naiṣkramyopasaṃhitena nirāmiṣeṇāpratisamena kāyacittānugrāhakeṇa prāmodyena uttaptairacalairasmi kuśalairdharmaiḥ samanvāgataḥ",
    "T06bsa034_u:6030": " āsannībhūtaścāsmyanuttarāyāḥ samyaksambodheḥ /",
    "T06bsa034_u:6031": " viśuddhaśca me ādhyāśayo mahābodhau /",
    "T06bsa034_u:6032": " sarvāṇi ca me bhayānyapagatāni /",
    "T06bsa034_u:6033": " iti ato 'pi prāmodyabahulo bhavati /",
    "T06bsa034_u:6034": " tathā hyasya [suvi]niścitotpāditacittasya bodhisattvasya pañca bhayāni prahīṇāni bhavanti /",
    "T06bsa034_u:6035": " suparibhāvitanairātmyajñānasyātmasaṃjñā tāvan na pravartate /",
    "T06bsa034_u:6036": " kutaḥ punarasya ātma[sneho] vā upakaraṇasneho vā bhaviṣyati /",
    "T06bsa034_u:6037": " ato 'sya jīvikābhayaṃ na bhavati /",
    "T06bsa034_u:6038": " na ca pareṣamantikātkiñcitpratikāṃkṣati /",
    "T06bsa034_u:6039": " evaṃkāmaśca bhavati /",
    "T06bsa034_u:6040": " mayaivaiṣāṃ sattvānāṃ sarvārthā upasaṃhartavyā iti /",
    "T06bsa034_u:6041": " ato 'sya aślokabhayaṃ na bhavati /",
    "T06bsa034_u:6042": " ātmadṛṣṭivigamāccāsyātma[vigama]saṃjñā na pravartate /",
    "T06bsa034_u:6043": " ato 'sya maraṇabhayaṃ na bhavati /",
    "T06bsa034_u:6044": " maraṇāt me ūrdhvamāyatyāṃ niyataṃ buddhabodhisattvaiḥ samavadhānaṃ bhaviṣyatīti evaṃ niścito bhavati /",
    "T06bsa034_u:6045": " ato 'sya durgatibhayaṃ na bhavati /",
    "T06bsa034_u:6046": " ātmanaśca sarvaloke na paśyatyāśayena kañcitsamasamam /",
    "T06bsa034_u:6047": " kutaḥ punaruttarataramiti /",
    "T06bsa034_u:6048": " ato 'sya pariṣacchāradyabhayaṃ na bhavati /",
    "T06bsa034_u:6049": " sa evaṃ sarva bhayāpagataḥ sarvagambhīṃranirdeśatrāsāpagataḥ sarvocchrayamānastaṃbhāpagataḥ",
    "T06bsa034_u:6050": " sarvaparāpakāravipratipattiṣu dveṣāpagataḥ sarvalokāmiṣa harṣāpagataḥ akliṣṭatvādanupahatena",
    "T06bsa034_u:6051": " uttaptatvādaprakṛtenāśayena sarvakuśaladharmasamudāgamāya dṛṣṭe ca dharme sarvākāraṃ",
    "T06bsa034_u:6052": " bodhisattvavīryamārabhate śraddhādhipateyaṃ pūrvaṅgamāṃ kṛtvā /",
    "T06bsa034_u:6053": " āyatyāñca yāni tāni pūrvanirdiṣṭāni bodhipakṣyapaṭale daśamahāpraṇidhānāni tānyasmin",
    "T06bsa034_u:6054": " pramuditavihāre 'bhinirhṛtyāśaya-śuddhitāmupādāya agrayasattvadakṣiṇīyaśāstṛdharmasvāmipūjāyai",
    "T06bsa034_u:6055": " mahāpraṇidhānaṃ tatpraṇīta-[sad]-dharmasandhāraṇāya dvitīyamanupūrvasaddharmapravartanāya",
    "T06bsa034_u:6056": " tṛtīyaṃ tadanukūla-bodhisattvacaryācaraṇatāyai caturthaṃ tadbhājanasattvaparipācanatāyai (Dutt 225)",
    "T06bsa034_u:6057": " pañcamaṃ buddhakṣetreṣūpasaṃkramya tathāgatadarśanaparyupāsanasaddharmaśravaṇatāyai",
    "T06bsa034_u:6058": " ṣaṣṭhaṃ svabuddhakṣetra-pariśodhanatāyai saptamaṃ sarvajātiṣu buddhabodhisattvāvirahitatāyai",
    "T06bsa034_u:6059": " bodhisattvaiśca sahaikāśayaprayogitāyai aṣṭamaṃ sarvasattvārthakriyāmoghatāyai navamamanuttarasamyaksambodhyabhisaṃbudhyanatāyai",
    "T06bsa034_u:6060": " buddhakṛtyakaraṇatāyai ca daśamaṃ mahāpraṇidhānabhinirharati pāramparyeṇa ca sattvadhātvanupacchedavallokadharmānupacchedavadeṣāmeva",
    "T06bsa034_u:6061": " [me] mahāpraṇidhānānāṃ janmani janmani yavadbodhiparyantagamanādavigamaścāsaṃpramoṣaścāvisayogaśca",
    "T06bsa034_u:6062": " syāditi samyak cittaṃ praṇidadhāti /",
    "T06bsa034_u:6063": " pūrvakaṃ praṇidhātavye 'rthe praṇidhānaṃ paścimakaṃ praṇidhānaṃ veditavyam /",
    "T06bsa034_u:6064": " etānyeva ca mahāpraṇidhānāni pramukhāni kṛtvā tasya bodhisattvasya daśapraṇidhānāsaṃkhyeyaśatasahasrāṇyutpadyante samyak praṇidhānānām /",
    "T06bsa034_u:6065": " tasyaivamāyatyāñca praṇidhānavataḥ dṛṣṭe ca dharme ārabdhavīryasya daśavihārapariśodhanā dharmāḥ pramuditavihārapariśuddhaye saṃvartante /",
    "T06bsa034_u:6066": " sarvabuddhadharmānabhiśraddadhāti /",
    "T06bsa034_u:6067": " pratītyasamutpādayogena kevalaṃ sattvānāṃ duḥkhaskandhasamudāgamaṃ paśyataḥ karuṇā /",
    "T06bsa034_u:6068": " mayaite sattvā asmātkevalād duḥkhaskandhādvimocayitavyā iti saṃpaśyato maitrī /",
    "T06bsa034_u:6069": " sarvaduḥkhaparitrāṇābhiprāyasyātmanirapekṣatā /",
    "T06bsa034_u:6070": " tannirapekṣasya sattveṣvādhyātmikabāhyavastuparityāgaḥ /",
    "T06bsa034_u:6071": " parataśca teṣāmeva sattvānāmarthe laukika-lokottaradharmaparigaveṣaṇo 'khedaḥ /",
    "T06bsa034_u:6072": " akhinnasya ca sarvaśāstrajñānasamudāgamaviśuddhitaḥ śāstrajñatā /",
    "T06bsa034_u:6073": " śāsrajñasya hīnamadhyaviśiṣṭeṣu sattveṣu yathāyogānurūpapratipattito lokajñatā /",
    "T06bsa034_u:6074": " teṣveva prayogeṣu kālavelāmātrādicaryāmārabhya hrī-vyapatrāpyatā /",
    "T06bsa034_u:6075": " teṣveva ca prayogeṣvapratyudāvartanatayā dhṛtibalādhānatā /",
    "T06bsa034_u:6076": " lāmasatkārapratipattibhyāñca tathāgatapūjopasthānatā /",
    "T06bsa034_u:6077": " ime daśa dharmā vihārapariśuddhaye saṃvartante /",
    "T06bsa034_u:6078": " yaduta śraddhā karuṇāmaitrītyāgaḥ akhedaḥ śāstrajñatā lokajñatā hrīvyapatrāpyatā dhṛtibalādhānatā tathāgatapūjopasthānatā ca /",
    "T06bsa034_u:6079": " (Dutt 226)",
    "T06bsa034_u:6080": " sa ca bodhisattva etāṃśca dharmāṃ samādāya vartate bahalīkaroti /",
    "T06bsa034_u:6081": " tadanyeṣāñca navānāmadhiśīlādīnāṃ bodhisattvavihārāṇāṃ sarvākāramārgaguṇadoṣān paryeṣate buddhabodhisattvānāmantikāt /",
    "T06bsa034_u:6082": " tadabhijñāśca sukhāvipranaṣṭamārgaḥ sūdgṛhītākārapratilambhaniṣyandanimittaḥ /",
    "T06bsa034_u:6083": " svayañca sarvavihārānākramya mahābodhimadhigacchati mahāsattvasārthañca saṃsārakāntāramārgāduttārayati /",
    "T06bsa034_u:6084": " yairākāraiḥ praveśati ta ākārāḥ yaḥ praveśaḥ sa pratilambhaḥ /",
    "T06bsa034_u:6085": " praviṣṭasya yā [mahā]phalānuśaṃsaniṣpattiḥ samudāgamaśca sa niṣyando veditavyaḥ /",
    "T06bsa034_u:6086": " tasyāsminvihāre vyavasthitasya dvābhyāṃ kāraṇābhyāṃ bahavo buddhā ābhāsamāgacchanti audārikadarśanasya /",
    "T06bsa034_u:6087": " ye ca tena śrutā bhavanti bodhisattvapaṭike /",
    "T06bsa034_u:6088": " ye ca cetasā 'dhimuktā bhavanti /",
    "T06bsa034_u:6089": " santi daśasu dikṣu nānā-nāmasu lokadhātuṣu nānā-nāmānastathāgatā iti /",
    "T06bsa034_u:6090": " tānaudārikaprasādasahagatena cetasā darśanāyāyācate /",
    "T06bsa034_u:6091": " tasya ca tathābhūtasya ṛdhyatyeva /",
    "T06bsa034_u:6092": " sā āyācanā idamekaṃ kāraṇam /",
    "T06bsa034_u:6093": " evañca cittaṃ praṇidadhāti /",
    "T06bsa034_u:6094": " tatra buddhotpādastatra me janma bhavediti /",
    "T06bsa034_u:6095": " tasya tathābhūtasya ṛdhyatyeva tatpraṇidhānam /",
    "T06bsa034_u:6096": " sa evamaudārikaprasādadarśanatayā praṇidhānabalādhānatayā ca tāṃstathāgatān dṛṣṭvā sarvākārāṃ pūjāṃ sukhopadhānatāmupasaṃharati yathāśaktyā yathābalaṃ saṃghasammānanāṃ ca karoti /",
    "T06bsa034_u:6097": " teṣāṃ ca tathāgatānāmantikāddharmaṃ śṛṇoti udgṛhaṇāti dhārayati /",
    "T06bsa034_u:6098": " dharmānudharmapratipattyā ca sampādayati /",
    "T06bsa034_u:6099": " tāni ca sarvāṇi kuśalamūlāni mahābodhau pariṇāmayati /",
    "T06bsa034_u:6100": " caturbhiśca saṃgrahavastubhiḥ sattvānparipācayati /",
    "T06bsa034_u:6101": " tasyaibhistribhirviśuddhikāraṇaistāni kuśalamūlāni [yad] bhūyasyā mātrāyā viśudhyanti",
    "T06bsa034_u:6102": " tathāgatadharmasaṃghapūjā-parigraha[ṇa]tayā saṃgrahavastubhiḥ sattvaparipācanatayā",
    "T06bsa034_u:6103": " kuśalamūlānāṃ bodhipariṇamanatayā ca yāvadanekāni kalpakoṭīniyutaśatasahasrāṇi /",
    "T06bsa034_u:6104": " tadyathā suvarṇaṃ prakṛtisthitaṃ yathā yathāgnau prakṣipyate dakṣeṇa karmāreṇa tathā tathā viśuddhataratāṃ gacchati /",
    "T06bsa034_u:6105": " evamevāsyāśayaśuddhasya bodhisattvasya tāni kuśalamūlāni taiviṃśuddhikāraṇairviśuddhitaratāṃ gacchanti /",
    "T06bsa034_u:6106": " tatrasthaścāsāvupapattito yadbhūyasā cakravartī bhavati janmani (Dutt 227)",
    "T06bsa034_u:6107": " janmani jambudvīpeśvaraḥ /",
    "T06bsa034_u:6108": " sarvamātsaryamalāpagataḥ prabhuḥ sattvānāṃ mātsaryavinayanatāyai /",
    "T06bsa034_u:6109": " yacca kiñciccaturbhiḥ saṃgrahavastubhiḥ karmārabhyate tatsarvamavirahitaṃ ratnasarvākārabodhisamudāgama-manaskāraiḥ /",
    "T06bsa034_u:6110": " kaścidahaṃ sarvasattvānāmagryaḥ sarvārthapratiśaraṇo bhaveyamiti /",
    "T06bsa034_u:6111": " ākāṃkṣamāṇaśca tadrūpaṃ vīryamārabhate yatsarvagṛhakalatrabhogānutsṛjya tathāgataśāsane pravrajitvā ekakṣaṇalavamuhūrtena śataṃ bodhisattvasamādhīnāṃ samāpadyate /",
    "T06bsa034_u:6112": " tathāgataśataṃ nānābuddhakṣetreṣu divyena cakṣuṣā paśyati /",
    "T06bsa034_u:6113": " teṣāṃ ca nirmitādhiṣṭhānaṃ bodhisattvādhiṣṭhāñca jānāti /",
    "T06bsa034_u:6114": " lokadhātuśataṃ ca kampayati /",
    "T06bsa034_u:6115": " tathā kāyenākrāmate /",
    "T06bsa034_u:6116": " ābhayā spharitvā pareṣāmupadarśayati /",
    "T06bsa034_u:6117": " vineyasattvaśataṃ nirmitaśatena paripācayati /",
    "T06bsa034_u:6118": " kalpaśatamapyākāṃkṣamāṇaḥ sthānamadhitiṣṭhati /",
    "T06bsa034_u:6119": " kalpaśataṃ ca pūrvāntāparāntato jñānadarśanena praviśati /",
    "T06bsa034_u:6120": " [dharmamukhaśataṃ ca] pravicinoti skandhadhātvāyatanādikānāṃ dharmamukhānām /",
    "T06bsa034_u:6121": " kāyaśataṃ ca nirmimīte /",
    "T06bsa034_u:6122": " kāyañca kāyaṃ bodhisattvaśataparivāramādarśayati ataḥparaṃ praṇidhānabalenāpramāṇā prabhāvavikurvaṇā bodhisattvānāṃ veditavyā asmin pramuditavihāre sthitānām /",
    "T06bsa034_u:6123": " praṇidhānabalikā hi te praṇidhānaviśeṣairvikurvanti /",
    "T06bsa034_u:6124": " teṣāṃ samyak praṇidhānāṃ na sukarāṃ saṃkhyā kartu yāvatkalpakoṭīniyutaśatasahasrairapi /",
    "T06bsa034_u:6125": " evamayaṃ bodhisattvānāṃ pramuditavihāraḥ suviniścita[taḥ] caturākāraḥ cittotpādataḥ",
    "T06bsa034_u:6126": " samyak praṇidhānavīryārambhābhinirhārataḥ vihārapariśodhanatastadanyavihāravyutpattitaḥ",
    "T06bsa034_u:6127": " kuśalamūlapariśodhanataḥ upapattitaḥ prabhāvataśca samāsanirdeśato veditavyaḥ /",
    "T06bsa034_u:6128": " vistaranirdeśa[taḥ] punaryathāsūtrameva daśabhūmike pramuditabhūminirdeśamārabhya /",
    "T06bsa034_u:6129": " yāśca daśabhūmike sūtre daśa bodhisattvabhūmayaḥ ta iha bodhisattvapiṭake mātṛkānirdeśa-daśa-bodhisattvavihārā yathākramaṃ pramuditavihāramupādāya yāvatparamavihārādveditavyāḥ /",
    "T06bsa034_u:6130": " tatra bodhisattvānāṃ parigrahārthena bhūmirityucyate /",
    "T06bsa034_u:6131": " upabhogavāsārthena punarvihāra ityucyate /",
    "T06bsa034_u:6132": " tatra katame bodhisattvānāmadhiśīlavihārasya ākārāḥ kāni liṅgāni kāni nimittani veditavyāni /",
    "T06bsa034_u:6133": " iha bodhisattvena pūrvameva pramuditavihāre daśākāreṇa (Dutt 228)",
    "T06bsa034_u:6134": " cittāśayenāśayaśuddhiḥ pratilabdhā bhavati /",
    "T06bsa034_u:6135": " sarvācāryagurudakṣiṇīyāvisaṃvādanā[dhyā]śayaḥ /",
    "T06bsa034_u:6136": " sahadhārmikabodhisattvasauratyasukhasaṃvāsāśayaḥ /",
    "T06bsa034_u:6137": " sarvakleśopakleśamārakarmābhibhava-svacittavaśavartanāśayaḥ /",
    "T06bsa034_u:6138": " sarvasaṃskāreṣu doṣāśayaḥ nirvāṇe 'nuśaṃsāśayaḥ /",
    "T06bsa034_u:6139": " kuśalānāṃ bodhipakṣyāṇāṃ dharmāṇāṃ bhāvanāsātatyāśayaḥ /",
    "T06bsa034_u:6140": " teṣāmeva ca bhāvanānukūlatayā prāvivikyāśayaḥ /",
    "T06bsa034_u:6141": " sarvalaukāmiṣasamucchrayalābhasatkāranirapekṣāśayaḥ /",
    "T06bsa034_u:6142": " hīnayānamapahāya mahāyānādhigamāśayaḥ sarvasattvasarvārthakaraṇāśayaśca /",
    "T06bsa034_u:6143": " itīme daśa samyagāśayāstasmiṃścitte pravṛttā bhavanti /",
    "T06bsa034_u:6144": " yairasyāśayaḥ śuddha ityucyate /",
    "T06bsa034_u:6145": " eṣāmeva cāśayānāmadhimātratvātparipūrṇatvāt dvitīyamadhiśīlavihāraṃ bodhisattvaḥ praviśatyākramate /",
    "T06bsa034_u:6146": " so 'dhiśīlavihāre prakṛtiśīlī bhavati /",
    "T06bsa034_u:6147": " svalpamapi mithyākarmapathasaṃgṛhītadauḥśīlyaṃ na samudācarati /",
    "T06bsa034_u:6148": " prāgeva madhyamadhimātraṃ vā /",
    "T06bsa034_u:6149": " daśasu ca paripūrṇeṣu [kuśaleṣu] karmapatheṣu prakṛtyā saṃdṛśyate /",
    "T06bsa034_u:6150": " sa evaṃ prakṛtiśīlī prajñayā kliṣṭākliṣṭānāṃ karmapathānāṃ durgatisugatiyāneṣu karmasamudācāre hetuphalasamudāgamavyavasthānaṃ yathābhūtaṃ prajānāti",
    "T06bsa034_u:6151": " vipākaniṣyandaphala[ta]śca tāni karmāṇi yathābhūtaṃ prajānāti /",
    "T06bsa034_u:6152": " sa svayaṃ cākuśalakarmaprahāṇe kuśalakarmasamādāne saṃdṛśyate /",
    "T06bsa034_u:6153": " parāṃśca tatraiva samādāpayitukāmo bhavati samādāpayati ca viṣamakarmasamācāradoṣaduṣṭañca",
    "T06bsa034_u:6154": " sattvadhātuṃ sarvamaviśeṣeṇa sampattivipattigataṃ paramārthato duḥkhitaṃ vyasanasthaṃ",
    "T06bsa034_u:6155": " vicitrairvyasanākārairanukampamāno 'nukampāvaipulyamanuprāptaḥ pratyavekṣate /",
    "T06bsa034_u:6156": " tasyāsmin adhiśīlavihāre vyavasthitasya buddhadarśanaṃ kuśalamūlaviśuddhiḥ pūrvavadveditavyā /",
    "T06bsa034_u:6157": " tatrāyaṃ viśeṣaḥ /",
    "T06bsa034_u:6158": " tadyathā tadeva suvarṇaṃ kuśalena karmakāreṇa kāsīsaṃ grakṣiptaṃ bhūyasyā mātrayā viśuddhataraṃ bhavatyagnau prakṣipyamāṇam /",
    "T06bsa034_u:6159": " evamasya bodhisattvasya sā kuśalamūlaviśuddhirveditavyā /",
    "T06bsa034_u:6160": " asmiṃśca vihāre śuddhacittāśayaniṣpattipraveśata upapatti[ta]ścāturdvīpakaścakravartī bhavati /",
    "T06bsa034_u:6161": " yadbhūyasā bāhulyena ca dauḥśīlyādakuśalebhyaḥ karmapathebhyaḥ sattvān vyāvartayati /",
    "T06bsa034_u:6162": " kuśaleṣu ca karmapatheṣu samādāpayati /",
    "T06bsa034_u:6163": " prabhāvo 'pyasya pūrvakād daśaguṇo veditavyaḥ /",
    "T06bsa034_u:6164": " ityevaṃ bodhisattvānāmadhiśīlavihāraḥ /",
    "T06bsa034_u:6165": " prakṛtiśīlataśca sarvākāradauḥśīlyamalāpakarṣataśca sarvakarmapathasarvākārahetuphalajñānaprativedhataśca",
    "T06bsa034_u:6166": " śubhe karmaṇī parasamādāpanakāmaścānukampāvaipulyapratilambhataśca (Dutt 229)",
    "T06bsa034_u:6167": " sattvadhātukarmajaduḥkhavyasanālocanataśca kuśalamūlaviśuddhitaśca upapattitaśca prabhāvataśca samāsanirdeśato veditavyaḥ /",
    "T06bsa034_u:6168": " vistaranirdeśataḥ punaryathā sūtrameva yathā daśabhūmike vimalāyāṃ bhūmau dauḥśīlyamalāpagatatvāt vimalā bhūmirityucyate /",
    "T06bsa034_u:6169": " dauḥśīlyamalāpagatatvāt evādhiśīlavihāra iti /",
    "T06bsa034_u:6170": " yā tatra vimalā bhūmiḥ sehādhiśīlavihāro veditavyaḥ /",
    "T06bsa034_u:6171": " tatra katame bodhisattvānāmākārāḥ kāni liṅgāni kāni nimittāni adhicittavihārasya /",
    "T06bsa034_u:6172": " iha bodhisattvena pūrvamevādhiśīlavihāre te daśa śuddhāśayā manasikṛtā bhavanti juṣṭāḥ pratividdhāḥ /",
    "T06bsa034_u:6173": " daśabhiraparairākāraisteṣāṃ cittāśayamanasikārāṇāmadhimātratvāt paripūrṇatvādadhiśīlavihāraṃ samatikramyādhicittavihāramanupraviśati /",
    "T06bsa034_u:6174": " śuddho me daśabhirākāraiścittāśaya iti manasikāreṇa /",
    "T06bsa034_u:6175": " abhavyaścāhaṃ tasmād daśākārāttchuddhāśayātparihāṇāyeti manasikāreṇa /",
    "T06bsa034_u:6176": " sarvāsravasāsraveṣu me dharmeṣu cittaṃ na praskandati pratikūlatāyāṃ ca santiṣṭhata iti manasikāreṇa /",
    "T06bsa034_u:6177": " tatpratipakṣabhāvanāyāṃ ca me vijñānaṃ saṃsthitamiti manasikāreṇa /",
    "T06bsa034_u:6178": " abhavyaścāhamasmātpratipakṣātpunaḥ parihāṇāyeti manasikāreṇa /",
    "T06bsa034_u:6179": " abhavyaścāhamevaṃ dṛḍhapratipakṣastaiḥ sarvāsravasāsravairdharmaiḥ sarvamāraiścābhibhavitumiti manasikāreṇa /",
    "T06bsa034_u:6180": " asaṃlīnaṃ ca me mānasaṃ pravartate sarvabuddhadharmeṣviti manasikāreṇa /",
    "T06bsa034_u:6181": " sarvaduṣkaracaryāsu ca me nāsti vyatheti manasikāreṇa /",
    "T06bsa034_u:6182": " adhimuktaṃ ca me mahāyāne cittamekāntena na tadanyahīnayāneṣviti manasikāreṇa /",
    "T06bsa034_u:6183": " sarvasattvārthakriyābhiratañca me cittamiti manasikāreṇa /",
    "T06bsa034_u:6184": " ebhirdaśabhiścittāśayamanasikāraiḥ praviśati /",
    "T06bsa034_u:6185": " adhicittavihārasthito bodhisattvaḥ sarvasaṃskārānādīnavākārairvicitrairvidūṣayati /",
    "T06bsa034_u:6186": " tebhyaśca mānasamudvejayati /",
    "T06bsa034_u:6187": " buddhajñāne cānuśaṃsadarśī bhavati vicitrairanuśaṃsākāraiḥ /",
    "T06bsa034_u:6188": " tatra ca spṛhājāto bhavati ghanarasena cchandena /",
    "T06bsa034_u:6189": " sattvadhātuṃ duḥkhitaṃ vyavalokayati vicitrairduḥkhākāraiḥ /",
    "T06bsa034_u:6190": " teṣu ca sattveṣupekṣācitto bhavatyarthapratiśaraṇacittaḥ /",
    "T06bsa034_u:6191": " sarvasaṃskāreṣvapramattaḥ /",
    "T06bsa034_u:6192": " bodhāyottaptavīryaḥ /",
    "T06bsa034_u:6193": " sattveṣu vipulakaruṇāśayaḥ /",
    "T06bsa034_u:6194": " teṣāṃ sattvānāmatyantaduḥkhavimokṣopāyaṃ sarvakleśānāvaraṇajñānameva paśyati /",
    "T06bsa034_u:6195": " (Dutt 230) tasya ca vimokṣasya samudāgamāya dharmadhātau sarvavikalpapracāra-saṃlkeśotpattipratipakṣaṃ prajñāṃ paśyati /",
    "T06bsa034_u:6196": " tasya ca jñānālokasya niṣpattaye samyaksaṃbodhiṃ paśyati /",
    "T06bsa034_u:6197": " tañca dhyānasamādhisamāpattinirhāraṃ bodhisattvapiṭakaśravaṇapūrvakaṃ śravaṇanidānaṃ paśyati /",
    "T06bsa034_u:6198": " dṛṣṭvā [ca] mahatā vīryārambheṇa śrutaparyeṣṭimāpadyate /",
    "T06bsa034_u:6199": " saddharmaśravaṇahetornāsti taddraviṇaṃ pariṣkāramādhyātmika-vāhyaṃ vastu yanna parityajati /",
    "T06bsa034_u:6200": " nāsti sā guruparicaryā yānnābhyupagacchati /",
    "T06bsa034_u:6201": " nāsti sā santatiryānnābhyupagacchati /",
    "T06bsa034_u:6202": " nāsti sā kāyotpīḍā yānnābhyupagacchati /",
    "T06bsa034_u:6203": " sa prītataro bhavatyeka catuṣpadagāthāśravaṇena na tvevaṃ trisāhasrapūrṇapratimena mahāratnarāśinā /",
    "T06bsa034_u:6204": " prītataro bhavatyekadharmapadaśravaṇena samyaksaṃbuddhopanītena bodhisattvacaryāpariśodhakena",
    "T06bsa034_u:6205": " na sarvaśakratva[-māratva-]brahmatva-lokapālatva-cakravartitva-samucchrayapratilambhaiḥ /",
    "T06bsa034_u:6206": " sa cedenaṃ kaścidevaṃ vadet /",
    "T06bsa034_u:6207": " evamahamidaṃ [dharmapadaṃ] samyaksaṃbuddhopanītaṃ sarvabodhisattvacaryāpariśodhakaṃ",
    "T06bsa034_u:6208": " te 'nuśrāvayiṣyāmi sa cenmahatyāmagnikhadāyāmātmānaṃ prakṣipasi mahāntañca duḥkhopakramaṃ saṃpratīcchasīti /",
    "T06bsa034_u:6209": " śrutvāsyaivaṃ bhavet /",
    "T06bsa034_u:6210": " utsahāmyahamasya dharmapadasyārthe pūrvavat trisāhasramahāsāhasrapratimāyāmāpyagnikhadāyāṃ brahmalokādātmānamutsraṣṭuṃ prāgeva pratyavarāyām",
    "T06bsa034_u:6211": " nārakaduḥkhasaṃvāsairapyasmābhirbuddhadharmāḥ paryeṣitavyāḥ prāgeva prākṛtairduḥkhopakramairiti /",
    "T06bsa034_u:6212": " evaṃrūpeṇa vīryārambheṇa dharmān paryeṣyaivaṃ yoniśo manasikaroti /",
    "T06bsa034_u:6213": " yathā dharmānnudharmapratipattiṃ buddhadharmānugatāṃ na vyañjanasvaramātraviśaddhimiti",
    "T06bsa034_u:6214": " viditvā tadeva śrutaṃ niśritya dharmanimittāni samyagālambanīkurvan viviktaṃ kāmairvistareṇa",
    "T06bsa034_u:6215": " prathamaṃ dvitīyaṃ tṛtīyaṃ caturthañca dhyānaṃ laukikaṃ catasra ārūpyasamāpattīrlaukikīścatvāryapramāṇāni",
    "T06bsa034_u:6216": " pañca cābhijñā upasaṃpadya viharati /",
    "T06bsa034_u:6217": " sa tairbahulaṃ vihṛtya tāni dhyānāni samādhīn samāpattīḥ vyāvartayitvā praṇidhānavaśena kāmadhātau yatra sattvārthaṃ bodhipakṣadharmaparipūriṃ ca paśyati tatropapadyate /",
    "T06bsa034_u:6218": " na tvevāsya tadvaśenopapattirbhavati /",
    "T06bsa034_u:6219": " tasya kāmavītarāgatvātkāmabandhanāni prahīṇāni bhavanti dhyānasamādhisamāpattivyāvartanatvād (Dutt 231)",
    "T06bsa034_u:6220": " bhavabandhanāni /",
    "T06bsa034_u:6221": " adhimukticaryā-bhūmāvevāsya pūrvameva dharmatathatādhimokṣād dṛṣṭikṛtabandhanāni prahīṇāni bhavanti /",
    "T06bsa034_u:6222": " mithyārāgadveṣamohāścāsyātyantaṃ na pravartante /",
    "T06bsa034_u:6223": " tasya buddhadarśanaṃ vistareṇa kuśalamūlaviśuddhiḥ pūrvavadveditavyā /",
    "T06bsa034_u:6224": " tatrāyaṃ viśeṣaḥ /",
    "T06bsa034_u:6225": " tadyathā tadeva suvarṇakuśalasya karmārasya hastagataṃ prakṣīṇamalakaṣāyamapi samadharaṇamavatiṣṭhate tulyamānam /",
    "T06bsa034_u:6226": " evamasya sā kuśala mūlaviśuddhirveditavyā /",
    "T06bsa034_u:6227": " upapattitaśca śakro bhavati devendro yadbhūyasā /",
    "T06bsa034_u:6228": " kuśalaḥ sattvānāṃ kāmarāgavinivartanatāyai /",
    "T06bsa034_u:6229": " prabhāve 'pi yatra pūrvake vihāre sahasramākhyātaṃ tatreha śatasahasraṃ veditavyam /",
    "T06bsa034_u:6230": " ayaṃ bodhisattvānāmadhicittavihāraścittamanaskāra-pariniṣpa[tti]praveśataśca saṃsārasattvadhātumahābodhisamyak-prativedha[ta]śca",
    "T06bsa034_u:6231": " sattvaduḥkhavimokṣopāya-samyak-paryeṣaṇataśca mahāgauravadharmaparyeṣaṇataśca dharmānudharmapratipatti-laukikadhyānasamādhisamāpattyabhijñābhinirhāra-vihārataśca",
    "T06bsa034_u:6232": " tadvyāvartanaṃ praṇidhāya yatra kāmopapattitaśca kuśalamūlaviśuddhitaścopapattitaśca",
    "T06bsa034_u:6233": " prabhāvataśca samāsanirdeśato veditavyaḥ /",
    "T06bsa034_u:6234": " vistaranirdeśaḥ punaryathāsūtraṃ tadyathā daśabhūmike prabhākaryāṃ bhūmau /",
    "T06bsa034_u:6235": " śrutākāradharmālokāvabhāsa-samādhyālokāvabhāsa-prabhāvitatvādasyā bhūmeḥ prabhākarītyucyate /",
    "T06bsa034_u:6236": " adhyātmaṃ cittaviśuddhimupādāya sā prabhā saṃbhavati tasmātsa vihāraḥ adhicitta ityucyate /",
    "T06bsa034_u:6237": " yenārthena prabhākarī bhūmiḥ tenaivārthenādhicittavihāro veditavyaḥ /",
    "T06bsa034_u:6238": " tatra katamo bodhisattvānāṃ bodhipakṣyapratisaṃyukto 'dhiprajñavihāraḥ /",
    "T06bsa034_u:6239": " iha bodhisattvena pūrvamevādhicittavihāre daśa dharmālokapraveśāḥ śrutaparyeṣṭimadhipattiṃ kṛtvā pratilabdhā bhavanti /",
    "T06bsa034_u:6240": " yeṣāmadhimātratvātparipūrṇatvādadhicittavihāramatikramya prathamamadhiprajñavihāraṃ praviśati /",
    "T06bsa034_u:6241": " [te] punardaśa dharmālokapraveśā granthato yathā sūtrameva veditavyaḥ /",
    "T06bsa034_u:6242": " ye ca prajñapyante yatra ca prajñapyante yena ca prajñapyante te ca yatsamāḥ paramārthaḥ",
    "T06bsa034_u:6243": " yasya ca saṃkleśa-vyavadānaśca saṃkliśyante viśuddhante ca yatpratiyusaṃktena saṃkleśena",
    "T06bsa034_u:6244": " saṃkliśyante yayā cānuttarayā viśuddhyā (Dutt 232)",
    "T06bsa034_u:6245": " viśudhyante /",
    "T06bsa034_u:6246": " ityayaṃ samāsārthasteṣāṃ dharmālokanirdeśānāṃ veditavyaḥ /",
    "T06bsa034_u:6247": " sa tasmin vihāre vyavasthitaḥ /",
    "T06bsa034_u:6248": " abhedyāśayatā pūrvaṅgamairyathāsūtrameva daśākāreṇa jñānaparipākena [jñāna-]paripācakairdharmaiḥ samanvāgataḥ saṃvṛtto bhavati tathāgatakule tadātmaka-dharmapratilambhāt /",
    "T06bsa034_u:6249": " sarvākārāṃ bodhisattvāpekṣāmadhipatiṃ kṛtvā smṛtyupasthānapramukhān saptatriṃśadbodhipakṣyān dharmān bhāvayanti yathāsūtrameva /",
    "T06bsa034_u:6250": " tasya tāndharmānupāyaparigraheṇa bhāvayataḥ satkāyadṛṣṭiḥ susūkṣmāpyasya skandhadhātvāyatanānyabhiniveśaḥ sarveñjitāni cātyantāsamudācārataḥ prahīyante /",
    "T06bsa034_u:6251": " teṣāṃ prahāṇād yāni tathāgata-vivarṇitāni karmāṇi tāni sarveṇa sarvaṃ nādhyācarati /",
    "T06bsa034_u:6252": " yāni punastathāgata-varṇitāni tāni sarvāpyanuvartante yathāvat /",
    "T06bsa034_u:6253": " tathābhūtaśca bhūyasā mātrayā snigdhamṛdukarmaṇyacittaśca bhavati tathā citrākārasuviśuddhacittaśca /",
    "T06bsa034_u:6254": " kṛtajñakṛtaveditādibhistadāśayānuguṇairvicitraiḥ śukla-dharmaiḥ samanvāgato bhavati /",
    "T06bsa034_u:6255": " uttari ca bhūmipariśodhakāni karmāṇi samanveṣamāṇo mahāvīryārambhaprāpto bhavati /",
    "T06bsa034_u:6256": " tasya tannidānamāśayādhyāśayādhimuktidhātuḥ paripūryate /",
    "T06bsa034_u:6257": " tannidānaṃ cāsaṃhāryo bhavati avikampyaḥ sarvatīrthyamāraśāsanapratyarthikabhūtaiḥ /",
    "T06bsa034_u:6258": " pūrvavacca buddhadarśanaṃ vistareṇa kuśalamūlaviśuddhirveditavyā /",
    "T06bsa034_u:6259": " tatrāyaṃ viśeṣaḥ /",
    "T06bsa034_u:6260": " tadyathā tadeva suvarṇakuśalena karmakāreṇālaṃkāravidhikṛtamasaṃhāryaṃ bhavatyakṛtābharaṇairjātarupaiḥ /",
    "T06bsa034_u:6261": " evamasya bodhisattvasya tāni kuśalamūlānyasaṃhāryāṇi bhavanti tadanyabālavihārasthitairbodhisattvakuśalamūlaiḥ /",
    "T06bsa034_u:6262": " tadyathā ca maṇiratnamuktālokamasaṃhāryaṃ bhavati tadanyairmaṇibhiḥ /",
    "T06bsa034_u:6263": " sarvavātodakavṛṣṭibhiścānācchedyaprabhaṃ bhavati /",
    "T06bsa034_u:6264": " evamayaṃ bodhisattvo 'saṃhāryo bhavati sarvaśrāvakapratyekabuddhaiḥ /",
    "T06bsa034_u:6265": " anācchedyaprajñālokaśca bhavati sarvamārapratyarthikaiḥ /",
    "T06bsa034_u:6266": " upapattitaśca suyāmo bhavati devarājaḥ /",
    "T06bsa034_u:6267": " kuśalaḥ sattvānāṃ satkāyadṛṣṭivinivartanatāyai /",
    "T06bsa034_u:6268": " prabhāve ca yatra pūrvavihāre śatasahasraguṇaṃ samākhyātaṃ tatrāsmin koṭisamākhyātaṃ veditavyam /",
    "T06bsa034_u:6269": " ayaṃ bodhisattvānāṃ bodhipakṣyādhiprajñavihāraḥ /",
    "T06bsa034_u:6270": " dharmālokapraveśaniṣpattiṃ pratilābhataśca jñānaparipācanataśca bodhipakṣyadharmaniṣevaṇataśca",
    "T06bsa034_u:6271": " satkāyadṛṣṭyādi-sarvābhiniveśeñjitaprahāṇataśca pratiṣiddhānujñātakarmavivarjana-niṣevaṇataśca",
    "T06bsa034_u:6272": " tannidānaṃ cittamārdavataśca tadanukūlaguṇasamṛddhitaśca (Dutt 233)",
    "T06bsa034_u:6273": " bhūmipariśodhaka-karmaparyeṣṭimārabhya mahāvīryārambhataśca tannidānamāśayādhyāśayādhimuktiviśodhanataśca",
    "T06bsa034_u:6274": " tannidānaṃ sarvaśāsanapratyarthikāsaṃhāryataśca kuśalamūlaviśuddhitaścopapattitaśca",
    "T06bsa034_u:6275": " prabhāvataśca samāsanirdeśato veditavyaḥ /",
    "T06bsa034_u:6276": " vistaranirdeśaḥ punastadyathādaśabhūmike 'rciṣmatī bhūminirdeśe bodhipakṣyā dharmāstasyāṃ bhūmau jñānārcibhūtāḥ samyagdharmadeśanā prajñāvabhāsakarakālokānām",
    "T06bsa034_u:6277": " tasmātsā bhūmirarciṣmatītyucyate /",
    "T06bsa034_u:6278": " saiva ceha bodhipakṣyāprajñāvabhāsakara-dhiprajñavihāra ityucyate /",
    "T06bsa034_u:6279": " tatra katamo bodhisattvānāṃ satyapratisaṃyukto dvitīyo 'dhiprajñavihāraḥ /",
    "T06bsa034_u:6280": " iha bodhisattvaḥ pūrvake 'dhiprajñavihāre [yā] daśa viśuddhāśayasamatāḥ pratilabdhāḥ tāsāmadhimātrātvāt paripūrṇatvāt dvitīyamadhiprajñavihāraṃ praviśati /",
    "T06bsa034_u:6281": " daśa viśuddhāśayasamatā yathāsūtraṃ granthato veditavyāḥ /",
    "T06bsa034_u:6282": " asamaiśca buddhairbuddhāḥ samāḥ /",
    "T06bsa034_u:6283": " tadanyasattvadhātusamatikrāntāḥ /",
    "T06bsa034_u:6284": " yaiśca dharmairyathā samāḥ /",
    "T06bsa034_u:6285": " ityayaṃ samāsārtho viśuddhāśayasamatānāṃ veditavyaḥ /",
    "T06bsa034_u:6286": " so 'sminvihāre vyavasthitaḥ /",
    "T06bsa034_u:6287": " bhūyo jñānavaiśeṣikatāṃ prārthayamānaḥ catvāryasatyāni daśabhirākārairyathābhūtaṃ prajānāti /",
    "T06bsa034_u:6288": " granthato yathāsūtrameva sarvaṃ veditavyam /",
    "T06bsa034_u:6289": " parasaṃjñāpanatāṃ [pratyātmajñānatāṃ] tadubhayādhiṣṭhānatāṃ cārabhya yacca deśyate /",
    "T06bsa034_u:6290": " sūtravinayamātṛkāmārabhya yena ca deśyate /",
    "T06bsa034_u:6291": " pratyupannaduḥkhātmakatāṃ hetu[ta]ścānāgataduḥkhaprabhāvatāṃ hetukṣayāt [tat]kṣayānutpāda[na]tāṃ tatprahāṇopāyaniṣevaṇatāṃ cārabhya yathā deśyate",
    "T06bsa034_u:6292": " ityayaṃ samāsārthastasya daśākārasya caturāryasatyajñānasya veditavyaḥ /",
    "T06bsa034_u:6293": " sa evaṃ satyakuśalaḥ sarvañca saṃskāragataṃ prajñayā samyag vidūṣayati /",
    "T06bsa034_u:6294": " sattvadhātau ca karūṇāśayaṃ vivardhayati /",
    "T06bsa034_u:6295": " pūrvāntāparāntataśca bālasattvamithyāpratipattiṃ samyak pratividhyati /",
    "T06bsa034_u:6296": " teṣāñca vimokṣāya mahāpuṇyajñānasambhāraparigrahe cittaṃ praṇidhatte /",
    "T06bsa034_u:6297": " tadgatāśayaṃ ca samudānayati /",
    "T06bsa034_u:6298": " smṛtimatigatipramukhaiḥ prabhūtairvicitrairguṇaiḥ samṛddhaśca /",
    "T06bsa034_u:6299": " anya manasikārāpagataḥ /",
    "T06bsa034_u:6300": " citraiḥ paripācanopāyai sattvān paripācayati /",
    "T06bsa034_u:6301": " yāni ca sattvānugrāhakāni laukikāni lipiśāstramudrāgaṇanādīni yathāsūtrameva śilpakarmaṃsthānāni tāni sarvāṇyābhinirharati sattvakaruṇa[ta]yā",
    "T06bsa034_u:6302": " (Dutt 234) anupūrveṇa yāvat bodhipratiṣṭhāpanārthaṃ laukikavyavahārānukūlatayā dāridrya-nāśopāyatayā",
    "T06bsa034_u:6303": " dhātuvaiṣamyamanuṣyāmanuṣyopasaṃhṛtopadravapraśamanatayā 'navadyakrīḍārativastūpasaṃhārato",
    "T06bsa034_u:6304": " dharmarativyāvartanatayā sannivāsopakaraṇārthināmalpakṛcchreṇa sannivāsopakaraṇopasaṃharaṇatayā",
    "T06bsa034_u:6305": " rājacaurādyupadravaparitrāṇatayā sthānāsthānaprayogānujñāpratiṣedhanatayā maṅgalyāmaṅgalyavastvādānatyāgasanniyojanatayā",
    "T06bsa034_u:6306": " dṛṣṭe dharme parasparānabhidrohasamparāyāviparītābhyudayamārgopadeśanatayā /",
    "T06bsa034_u:6307": " ityayaṃ teṣāṃ sattvānugrāhakānāṃ śilpakarmasthānānāṃ samāsārtho veditavyaḥ /",
    "T06bsa034_u:6308": " sarvamanyatpūrvavat /",
    "T06bsa034_u:6309": " tatrāyaṃ viśeṣaḥ /",
    "T06bsa034_u:6310": " tadyathā tadeva svarṇakuśalena karmakāreṇa musāragalva-mṛṣṭaṃ pratyarpitamatulyatayā 'saṃhāryaṃ bhavati tadanyaiḥ suvarṇaiḥ /",
    "T06bsa034_u:6311": " evamayaṃ bodhisattvo 'saṃhāryo bhavati sarvaśrāvakapratyekabuddhaiḥ tadanyabhūmisthitaiśca bodhisattvaiḥ /",
    "T06bsa034_u:6312": " tadyathā candrasūryanakṣatrāṇāmābhā asaṃhāryā ca bhavati sarva vātamaṇḍalaiḥ /",
    "T06bsa034_u:6313": " [sarva]vātavāhā sādhāraṇā ca bhavati /",
    "T06bsa034_u:6314": " evamevāsya bodhisattvasya sā prajñā asaṃhāryā bhavati sarvaśrāvakapratyekabuddhaiḥ /",
    "T06bsa034_u:6315": " laukikakriyā sādhāraṇā ca bhavati /",
    "T06bsa034_u:6316": " upapattitaḥ saṃtuṣito bhavati devarājaḥ /",
    "T06bsa034_u:6317": " kuśalaḥ sarvatīrthyavinivartanatāyai /",
    "T06bsa034_u:6318": " prabhāvaśca koṭīśatasahasrasaṃkhyā nirdeśato veditavyaḥ /",
    "T06bsa034_u:6319": " ayaṃ bodhisattvānāṃ satyapratisaṃyukto 'dhiprajñavihāraḥ /",
    "T06bsa034_u:6320": " śuddhāśayasamatā-niṣpatti-praveśataśca upāyasatyavyavacāraṇā-prativivardhanataśca",
    "T06bsa034_u:6321": " sarvasaṃskāravidūṣaṇataśca kārūṇyavivardhanataśca tadarthaṃ puṇyajñānasaṃbhāropacayapraṇidhānaprayogataśca",
    "T06bsa034_u:6322": " smṛtimatigatyādiguṇavivṛddhitaścānanyamanasikāra-sarvākāra-sattvaparipācanābhiyogataśca",
    "T06bsa034_u:6323": " laukikaśilpābhinirhārataśca kuśalamūlaviśuddhitaścopapattitaśca prabhāvataśca samāsanirdeśato veditavyaḥ /",
    "T06bsa034_u:6324": " vistaranirdeśataḥ punastadyathā daśabhūmike sudurjayāyāṃ bhūmau sattveṣu niścayajñānaṃ sudurjayam /",
    "T06bsa034_u:6325": " tacceha paridīpitam /",
    "T06bsa034_u:6326": " tasmātsā bhumiḥ sudurjayetyucyate /",
    "T06bsa034_u:6327": " tenaiva cārthena satyapratisaṃyukto 'dhiprajñavihāro draṣṭavyaḥ /",
    "T06bsa034_u:6328": " tatra katamo bodhisattvānāṃ pratītyasamutpādapratisaṃyukto 'dhiprajñavihāraḥ /",
    "T06bsa034_u:6329": " iha bodhisattvena pūrvameva satyapratisaṃyukte adhiprajñavihāre daśa dharmasamatāḥ pratilabdhaḥ (Dutt 235) bhavanti /",
    "T06bsa034_u:6330": " yathāsūtraṃ granthatastā veditavyāḥ /",
    "T06bsa034_u:6331": " tāsāmadhimatratvātparipūrṇatvādidaṃ vihāramanupraviśati /",
    "T06bsa034_u:6332": " sarvadharmeṣu pāramārthikasya sataḥ svabhāvasya nirnimittasamatayā abhilāpābhisaṃskārapratibhāsasyālakṣaṇasamatayā",
    "T06bsa034_u:6333": " tasyaivālakṣaṇatvāt svayamajātasamatayā hetuto 'nutpannasamatā svayaṃ hetu[ta]ścānuptannatvādatyantamādiśāntasamatayā",
    "T06bsa034_u:6334": " vidyamāna[sya] vastugrāhakasya jñānasya niṣprapañcasamatayā ādānatyāgābhisaṃskāravigamasamatayā",
    "T06bsa034_u:6335": " ca tasyaiva kleśaduḥkhasaṃkleśa-visaṃyogād viviktasamatayā vikalpitasya jñeyasvabhāvasya",
    "T06bsa034_u:6336": " māyānirmitopamasamatayā nirvikalpajñānagocarasya svabhāvasya bhāvābhāvādvayasamatayā /",
    "T06bsa034_u:6337": " ityayaṃ tāsāṃ daśānāṃ dharmasamatānāmarthavibhāgo veditavyaḥ /",
    "T06bsa034_u:6338": " so 'sminvihāre sthitaḥ sattveṣu saṃvṛddhakaruṇo bodhau tīvracchandābhilāṣajātaḥ /",
    "T06bsa034_u:6339": " lokānāṃ saṃbhavañca vibhavañca sarvākārayā pratītyasamutpāda-samyagvyavacāraṇatayā vyavacārayati prajānāti /",
    "T06bsa034_u:6340": " pratītyasamutpādajñānasanniśritaṃ cāsya vimokṣamukhatrayamājātaṃ bhavati śūnyamanimittamapraṇihitam /",
    "T06bsa034_u:6341": " tato nidānaṃ cāsyātma-para-kāraka-vedakabhāvābhāvasaṃjñā na pravartante /",
    "T06bsa034_u:6342": " sa evaṃ paramārthakuśalaḥ sattvasāpekṣaḥ yoniśaḥ pratividhyati kleśasaṃyogāt /",
    "T06bsa034_u:6343": " pratyayasāmagryācca saṃskṛtaṃ prakṛtidurbalamātmātmīyavirahitamanekadoṣaduṣṭaṃ pravartate na vinā kleśasaṃyogapratyayasāmagrīm /",
    "T06bsa034_u:6344": " tena mayā kleśasaṃyogapratyayasāmagrīṃ ca vikalīkartavyā cātmarakṣārtham /",
    "T06bsa034_u:6345": " na ca sarveṇa sarvaṃ saṃskṛtaṃ vyupaśamayitavyaṃ sattvānugrahārtham /",
    "T06bsa034_u:6346": " tasyaivaṃ jñānakārūṇyānugatasyāsmin vihāre 'saṅgajñānābhimukho nāma prajñāpāramitāvihāraḥ abhisaṃmukhī bhavati /",
    "T06bsa034_u:6347": " yenāyaṃ sarvalokikacaryāsvaśaktaścarati /",
    "T06bsa034_u:6348": " sa ca vihāro yā tīkṣṇā saptamyāṃ bhūmau prāyogikacaryāparyantagatā bodhisattvakṣāntiḥ tayānulomikyā kṣāntyā saṃgṛhīto veditavyaḥ /",
    "T06bsa034_u:6349": " so 'saṅgajñānābhimukha-prajñāpāramitā-vihārābhimukhyād bodhyāhārakāṃśca pratyayānāharati /",
    "T06bsa034_u:6350": " laukikānāñca saṃskṛtasaṃvāse na saṃvasati /",
    "T06bsa034_u:6351": " praśame ca śāntadarśī bhavati /",
    "T06bsa034_u:6352": " na ca tatrāvatiṣṭhate /",
    "T06bsa034_u:6353": " tasyaivamupāya-prajñājñānānugata-syāvatāra-śūnyatāsamādhipramukhāni daśa samādhimukhaśatasahasrāṇyāmukhī bhavati /",
    "T06bsa034_u:6354": " yathā śūnyatāsamādhiḥ evamapraṇihitānimittasamādhayo veditavyāḥ /",
    "T06bsa034_u:6355": " (Dutt 236) teṣāmāmukhībhavādabhedyāśayaśca bhavati /",
    "T06bsa034_u:6356": " sarvākārācchāsanādasaṃhāryaśca bhavati sarvamāratīrthyaśāsanapratyarthikaiḥ śeṣaṃ pūrvavat /",
    "T06bsa034_u:6357": " tatrāyaṃ viśeṣaḥ /",
    "T06bsa034_u:6358": " tadyathā tadeva suvarṇaṃ kuśalena karmakāreṇa vaidūryamaṇiratnamuṣṭaṃ pratyarpitamasaṃhāryaṃ",
    "T06bsa034_u:6359": " bhavati tadanyaiḥ sarvajātarūpaiḥ evamasya bodhisattvasya tāni kuśalamūlāni viśuddhatarāṇi",
    "T06bsa034_u:6360": " bhavantyasaṃhāryāṇi pūrvavat /",
    "T06bsa034_u:6361": " tadyathā candraprabhā sattvāśrayāṃśca prahalādayatyanācchedyaprabhā ca bhavati catasṛbhirvātamaṇḍalikābhiḥ /",
    "T06bsa034_u:6362": " evamasya bodhisattvasya sā prajñābhā sarvasattvakleśaparidāhañca praśamayati /",
    "T06bsa034_u:6363": " anācchedyā ca bhavati sarvamārapratyarthikaiḥ /",
    "T06bsa034_u:6364": " sunirmitaśca bhavati devarājaḥ /",
    "T06bsa034_u:6365": " kuśalaḥ sattvānāṃ sarvābhimānavinivartanatāyai /",
    "T06bsa034_u:6366": " prabhāvo 'pi koṭīśatasahasraṃ saṃkhyānirdeśato draṣṭavyaḥ /",
    "T06bsa034_u:6367": " ayaṃ pratītyasamutpādapratisaṃyukto 'dhiprajñavihāraḥ /",
    "T06bsa034_u:6368": " dharmasamatā-pariniṣpattipraveśataśca pratītyasamutpādāvabodhavimokṣamukhasambhavataśca",
    "T06bsa034_u:6369": " sarvamithyāsaṃjñāsamudācārataśca upāyasaṃsāraparigrahataśca asaṅgajñānābhimukha-prajñāpāramitāvihārābhimukhataśca",
    "T06bsa034_u:6370": " apramāṇa-samādhipratilambhataśca abhedyāśayapratilambhataśca śāsanādāsaṃhāryataśca",
    "T06bsa034_u:6371": " kuśalamūlaviśuddhita upapattitaḥ prabhāvataśca samāsanirdeśato veditavyaḥ /",
    "T06bsa034_u:6372": " vistara[nirdaśata]stadyathā 'bhimukhyāṃ bhūmau /",
    "T06bsa034_u:6373": " asaṅgajñānābhimukhasya prajñāpāramitāvihārasyābhimukhyādabhimukhītyucyate /",
    "T06bsa034_u:6374": " tanaivārthenāyaṃ vihāro veditavyaḥ /",
    "T06bsa034_u:6375": " tatra katamo bodhisattvānāṃ sābhisaṃskāraḥ sābhogo nirnimitto vihāraḥ /",
    "T06bsa034_u:6376": " iha bodhisattvenānantare 'dhiprajñavihāre daśopāyena prajñayā cābhinirhṛtāḥ sarvasattvāsādhāraṇā laukikāḥ sarvalokāsādhāraṇāśca mārgāntarārambhaviśeṣāḥ pratilabdhā bhavanti /",
    "T06bsa034_u:6377": " yeṣāmadhimātratvātparipūrṇatvātsaptamaṃ vihāramanupraviśati /",
    "T06bsa034_u:6378": " teṣāṃ yathāsūtrameva granthavistaro veditavyaḥ /",
    "T06bsa034_u:6379": " laukikasampattisaṃvartakaṃ puṇyaparigraha mārabhya sattveṣu hitasukhāśayamārabhya",
    "T06bsa034_u:6380": " bodhāya puṇyasambhārabodhipakṣya-dharmottarotkarṣamārabhya śrāvakāsādhāraṇatāmārabhya",
    "T06bsa034_u:6381": " pratyekabuddhāsādhāraṇatāmārabhya sattvadharmadhātumārabhya lokadhātumārabhya tathāgatakāyavākcittajñānamāramya /",
    "T06bsa034_u:6382": " ityathaṃ teṣāmupāyaprajñābhinihṛtānāṃ mārgāntarāṇāmārambhaviśeṣāṇāmadhikārārthaḥ samāsato veditavyaḥ /",
    "T06bsa034_u:6383": " sa ebhiryukto 'pramāṇamasaṃkhyeyaṃ tathāgataviṣayaṃ pratividhyati /",
    "T06bsa034_u:6384": " tatsamutthānāya (Dutt 237)",
    "T06bsa034_u:6385": " cānābhoganirnimittākalpāvikalpanatayā 'pramāṇabuddhiviṣaya-samutthānaṃ paśyan nirantaraṃ niścchidraṃ prayujyate sarveryāpatha-cāravihāramanasikāreṣu",
    "T06bsa034_u:6386": " nāsya sarvāvasthāgatasya mārgaviprayukto bhavati /",
    "T06bsa034_u:6387": " tasya cittakṣaṇe daśapāramitāḥ pramukhāḥ sarve bodhipakṣyā dharmāḥ paripūryante viśeṣeṇa /",
    "T06bsa034_u:6388": " anyeṣu tu vihāreṣu na tathā /",
    "T06bsa034_u:6389": " prathame pramuditavihāre praṇidhānādhyālambanatayā dvitīye cittadauḥśīlyamalāpakarṣaṇatayā",
    "T06bsa034_u:6390": " tṛtīye praṇidhānavivardhanadharmālokapratilābhatayā caturthe mārgāvatāraṇatayā pañcabhe",
    "T06bsa034_u:6391": " laukikakriyāvatāraṇa yā ṣaṣṭhe gambhīrapraveśanatayā /",
    "T06bsa034_u:6392": " āsmin punaḥ saptame vihāre sarvabuddhadharmasamutthāpanatayā bodhaṅgāni paripūryante",
    "T06bsa034_u:6393": " bodhisattvaprāyogikacaryāparipūrisaṃgrahādasya vihārasya jñānābhijñācaryāviśuddhāṣṭamavihārākramaṇācca /",
    "T06bsa034_u:6394": " tathā hi sa bodhisattvo 'sya vihārasyānantaramaṣṭamaṃ viśuddhaṃ vihāraṃ praviśati /",
    "T06bsa034_u:6395": " sa ca vihāra ekāntaviśuddhaḥ /",
    "T06bsa034_u:6396": " ime tu sapta vihārā vyāmiśrāḥ /",
    "T06bsa034_u:6397": " viśuddhavihārapūrvaṅgamatvādasaṃkliṣṭaḥ /",
    "T06bsa034_u:6398": " tadasaṃprāptatvātsaṃkliṣṭacayapatitā vaktavyāḥ /",
    "T06bsa034_u:6399": " tasmādasmin vihāre sarve rāgādipramukhāḥ kleśāḥ prahīyante /",
    "T06bsa034_u:6400": " sa ca na saṃkleśo na niḥkleśo veditavyaḥ asamudācārād buddhajñānābhilāṣācca /",
    "T06bsa034_u:6401": " tathābhūtasyāsyādhyāśayapariśuddhamapramāṇaṃ kāya vāḍabhanaskarma pravartate /",
    "T06bsa034_u:6402": " sa yāni tathāgatavivarṇitāni karmāṇi pūrvavat tasya pañcamavihārābhinihṛtāni laukikāni",
    "T06bsa034_u:6403": " śilpajñānānīha paripūryante ācāryasammataśca bhavati trisāhasramahāsāhasre sthāpayitvā",
    "T06bsa034_u:6404": " ūrdhvavihārasthān bodhisattvāṃstathāgatāṃśca /",
    "T06bsa034_u:6405": " na kaścidasyāśayaprayogābhyāṃ samo bhavati /",
    "T06bsa034_u:6406": " sarve ca dhyānādayo bodhipakṣyā dharmā āmukhī bhavanti /",
    "T06bsa034_u:6407": " bhāvanākārābhimukhatayā nottariyākārasthānataḥ /",
    "T06bsa034_u:6408": " tadyathā āmukhī bhavanti /",
    "T06bsa034_u:6409": " bhāvanākārābhimukhatayā nottariyākārasthānataḥ /",
    "T06bsa034_u:6410": " tadyathā aṣṭhame vihāre /",
    "T06bsa034_u:6411": " sa tathā prayuktaḥ suniścitaviṣayasamādhipramukhāni daśa samādhiśatasahasrāṇyabhinirharati bodhisattvasamādhīnām /",
    "T06bsa034_u:6412": " teṣāñca lābhātsamatikrānto bhavati śrāvakapratyekabuddhasamādhiviṣayam /",
    "T06bsa034_u:6413": " sa evaṃ sarvakleśaviviktena durvijñeyena sarvavikalpapracārāpagatena kāyavāṅmanaskarmaṇā viharati /",
    "T06bsa034_u:6414": " na cottariviśeṣaparimārgaṇābhiyogamutsṛjati sattvāpekṣayā /",
    "T06bsa034_u:6415": " bodhiparipūrṇārthaṃ tasyāpramāṇaṃ sarvanimittāpagataṃ kāyavāṅmanaskarma pravartate supariśodhitamanutpattikadharmakṣāntyāvabhāsitam /",
    "T06bsa034_u:6416": " (Dutt 238) asminvihāre svabuddhiviṣayatayā sarvaśrāvakapratyekabuddhaviṣayasamatikrāntāstadanyeṣu",
    "T06bsa034_u:6417": " tu ṣaṭṣu buddhadharmādhyālambanatayā ṣaṣṭhe ca vihāre bodhisattvo nirodhaṃ samāpadyate /",
    "T06bsa034_u:6418": " asmiṃstu pratikṣaṇaṃ samāpadyate /",
    "T06bsa034_u:6419": " idañcāsyātyadbhutaṃ karmācintyam /",
    "T06bsa034_u:6420": " yad bhūtakoṭivihāreṇa ca viharati na ca nirodhaṃ sākṣātkaroti /",
    "T06bsa034_u:6421": " sa tamevopāyajñānābhinihāramadhipatiṃ kṛtvā sarvasattvāsādhāraṇāṃ bodhisattvacaryāñcarati laukikapratibhāsāñcātanmayīṃ ca yathāsūtrameva /",
    "T06bsa034_u:6422": " tasya tu piṇḍārthaḥ /",
    "T06bsa034_u:6423": " puṇyakriyāmārabhya kaḍatrapariṣatparigrahamabhinirvṛttiviśeṣaprārthanā-samārambhaṃ",
    "T06bsa034_u:6424": " vimokṣatrayavihāratāṃ hīnayānādhimuktopāyavinayanatāṃ kāmaparibhogaṃ kāmaviśeṣaprārthanāṃ",
    "T06bsa034_u:6425": " tīrthikavyāvartanatāṃ paracittānuvartanatāṃ mahājanakāyānuvartanatāṃ cārabhya śeṣaṃ pūrvavat /",
    "T06bsa034_u:6426": " tatrāyaṃ viśeṣaḥ /",
    "T06bsa034_u:6427": " tadyathā tadeva suvarṇaṃ kuśalena karmakāreṇa sarvamaṇiratnamṛṣṭuṃ pratyarpitamatyarthaṃ bhrājate /",
    "T06bsa034_u:6428": " asaṃhāryañca bhavati tadanyairjāmbūdvīpakairābharaṇaiḥ /",
    "T06bsa034_u:6429": " evamasya tāni kuśalamūlāni viśuddhatarāṇyasaṃhāryāṇi bhavanti sarvaśrāvakapratyekabuddhakuśalamūlaistadanyaiśca nikṛṣṭataravihārasthairbodhisattvakuśalamūlaiḥ",
    "T06bsa034_u:6430": " tadyathā sūryābhā jambūdvīpe yadbhūyasā snehaśca pariśoṣayati /",
    "T06bsa034_u:6431": " asaṃhāryā ca bhavati sa ca tadanyaprabhābhiḥ /",
    "T06bsa034_u:6432": " evamasya bodhisattvasya prajñābhā sattvānāṃ sarvakleśaviṣāṇi ca śoṣayati /",
    "T06bsa034_u:6433": " asaṃhāryā ca bhavati pūrvavat śrāvakādijñānaprabhābhiḥ /",
    "T06bsa034_u:6434": " vaśavartī ca bhavati devarājaḥ /",
    "T06bsa034_u:6435": " kuśalaḥ śrāvakapratyekabuddhābhisamayopasaṃhāreṣu /",
    "T06bsa034_u:6436": " prabhāvaḥ koṭīśatasahasrasaṃkhyānirdeśato veditavyaḥ /",
    "T06bsa034_u:6437": " ayaṃ sābhogo nirnimitto vihāraḥ upāyaprajñābhinihṛtamārgāntarārambhaviśeṣaniṣpattipraveśataśca",
    "T06bsa034_u:6438": " tathāgataviṣayasamutthāna-prativedha-nirantaraprayogataśca pratikṣaṇaṃ sarvabodhipakṣyadharmasamudāgamataśca",
    "T06bsa034_u:6439": " kliṣṭākliṣṭa-vyavasthānataśca prayogikacaryāparipūrisaṃgrahataśca āśayaśuddhikarmapravṛttim",
    "T06bsa034_u:6440": " adhikṛtya sarvalaukikaśilpakarmādiparipūraṇataśca aprameyaśrāvakapratyekabuddhāsādhāraṇasamādhi-pratilambhataśca",
    "T06bsa034_u:6441": " pratikṣaṇanirodhasamāpattitaśca sarvasattvāsādhāraṇalokacaryācaraṇataśca kuśalamūlaviśuddhitaśca",
    "T06bsa034_u:6442": " upapattitaḥ prabhāvataśca samāsa-nirdeśato veditavyaḥ /",
    "T06bsa034_u:6443": " (Dutt 239) vistarataḥ pūrvavat /",
    "T06bsa034_u:6444": " tadyathā dūraṃgamāyāṃ bhūmau /",
    "T06bsa034_u:6445": " bodhisattva-prāyogikacaryā-paripūrisaṃgṛhītatvāt dūraṃgametyucyate /",
    "T06bsa034_u:6446": " tenaiva cārthena vihāro veditavyaḥ /",
    "T06bsa034_u:6447": " tatra katamo bodhisattvānām anābhogo nirnimitto vihāraḥ /",
    "T06bsa034_u:6448": " iha bodhisattvena prathame 'nantare vihāre daśākāraṃ sarvadharmaparamārthāvatārajñānaṃ pratilabdhaṃ bhavati /",
    "T06bsa034_u:6449": " triṣu adhveṣu yathāyogam ādyanutpannatāmajanmatāmalakṣaṇatām ārabhya tadanyahetubhāvāsambhavāvināśatāñcārabhya",
    "T06bsa034_u:6450": " paramārthato nirabhilāpyasvabhāve vastunyabhilāpābhisaṃskārapratibhāsasya svabhāvasya",
    "T06bsa034_u:6451": " lakṣaṇena hetubhāvena cāvidyamānasya tasyaiva saṃkleśātmanāpravṛttitāñcānivṛttitāñcārabhya",
    "T06bsa034_u:6452": " tadajñānamithyābhiniveśahetukāñca tasminvidyamāne vastuni nirabhilāpye ādau madhye",
    "T06bsa034_u:6453": " paryavasāne sarvakālasaṃkleśasamatāṃ cārabhya tathatā-samyakpraveśanirvikalpasamatayā",
    "T06bsa034_u:6454": " ca tatsaṃkleśāpanayanamārabhya /",
    "T06bsa034_u:6455": " ityasya jñānasya daśākārasyādhimātratvātparipūrṇatvādimamaṣṭamaṃ pariśuddhaṃ vihāramavatarati /",
    "T06bsa034_u:6456": " ihasthaścānutpattikeṣu dharmeṣu paramāṃ bodhisattvakṣāntiṃ suviśuddhāṃ labhate /",
    "T06bsa034_u:6457": " sā punaḥ katamā /",
    "T06bsa034_u:6458": " catasṛbhiḥ paryeṣaṇābhirayaṃ bodhisattvaḥ sarvadhamān paryeṣya yadā caturbhireva yathābhūtaparijñānaiḥ parijānāti /",
    "T06bsa034_u:6459": " tadā sarvamithyāvikalpābhiniveśeṣvapanīteṣu sarvadharmāṇāṃ dṛṣṭe ca dharme sarvasaṃlkeśānutpattyanukūlatāṃ paśyati /",
    "T06bsa034_u:6460": " samparāye ca sarveṇa sarvaṃ niravaśeṣato 'nutpatiṃ paśyati teṣāmeva pūrvamithyāvikalpābhiniveśahetusamutpannānāṃ dharmāṇām /",
    "T06bsa034_u:6461": " tāḥ punaḥ catasraḥ paryeṣaṇā yathāpūrvaṃ nirdiṣṭāstattvārthapaṭale /",
    "T06bsa034_u:6462": " catvāri ca yathābhūtaparijñānāni tānyadhimukticaryāvihāramupādāya yāvatsābhoganirnirmittādvihārān na suviśuddhāni bhavanti /",
    "T06bsa034_u:6463": " asmiṃstu vihāre pariśuddhāni bhavanti /",
    "T06bsa034_u:6464": " tasmāt sa bodhisattvaḥ anutpattikeṣu dharmeṣu kṣānti-pratilabdha ityucyate /",
    "T06bsa034_u:6465": " sa tasyāḥ kṣānterlābhād gambhīraṃ bodhisattvavihāramanuprāpto bhavati /",
    "T06bsa034_u:6466": " tasya ye pūrvake nirnimitte vihāre catvāro 'pakṣālāste prahīṇā bhavanti /",
    "T06bsa034_u:6467": " yaḥ sābhogābhisaṃskāraḥ sa prahīṇo bhavati /",
    "T06bsa034_u:6468": " uttari ca viśuddhavihāre autsukyaṃ prahīṇaṃ bhavati /",
    "T06bsa034_u:6469": " sarvākārasattvārthakriyāśaktāvautsukyaṃ (Dutt 240)",
    "T06bsa034_u:6470": " prahīṇaṃ bhavati /",
    "T06bsa034_u:6471": " sūkṣmasaṃjñā-samudācāraśca prahīṇo bhavati /",
    "T06bsa034_u:6472": " tasmāt sa vihāraḥ suviśuddha ityucyate /",
    "T06bsa034_u:6473": " tasya ca tasmin gambhīre vihāre 'bhiratasya tasmin dharmamukhasrotasi tathāgata-saṃcodanā-samādāpanā-abhinirhāramukha-jñānābhijñā-karmopasaṃhāro 'prameyaḥ /",
    "T06bsa034_u:6474": " tathā saṃcoditasya cāpramāṇakāyavibhaktijñānābhinirhāro daśavaśitā-prāptiśca yathāsūtrameva vistareṇa veditavyāḥ /",
    "T06bsa034_u:6475": " vaśitāprāptaḥ sa tāvadākāṃkṣati tāvattiṣṭhati /",
    "T06bsa034_u:6476": " yena vā dhyānavimokṣādicittavihāreṇākāṃkṣati tena viharati /",
    "T06bsa034_u:6477": " saṃkalpamātreṇaivāsya sarvabhojanādi-pariṣkārasampad bhavati /",
    "T06bsa034_u:6478": " sarvaśilpakarmasthāneṣu cāsya yathākāmapracāratā bhavati /",
    "T06bsa034_u:6479": " sarvopapattisaṃvartanīyeṣu ca karmasu sarvopapattyāyataneṣu cāsya kāmakāmopapattitā bhavati /",
    "T06bsa034_u:6480": " yathepsitañca sarvarddhikāryaṃ karoti /",
    "T06bsa034_u:6481": " sarvapraṇidhānāni cāsya yathākāmaṃ samṛdhyanti /",
    "T06bsa034_u:6482": " yad yadeva vastu yathādhimucyate tattathaiva bhavati nānyathā /",
    "T06bsa034_u:6483": " yañca jñeyaṃ jñātukāmo bhavati tadapi jānīte yathāvat /",
    "T06bsa034_u:6484": " nāmakāyapadakāyavyañjanakāyānāñca nikāmalābhī bhavati /",
    "T06bsa034_u:6485": " sarvadharmasamyakvyavasthānakuśalaḥ /",
    "T06bsa034_u:6486": " evaṃ vaśitāprāptasya bodhisattvasyātaḥ pareṇa vaśitāprāptakṛto 'nuśaṃso vistareṇa yathāsūtrameva veditavyaḥ /",
    "T06bsa034_u:6487": " audārikañca buddhadarśanaṃ vihāya satatasamitamavirahito bhavati buddhadarśanena /",
    "T06bsa034_u:6488": " śeṣakuśalamūlaviśuddhiryathāsūtraṃ veditavyā /",
    "T06bsa034_u:6489": " maharghasuvarṇadṛṣṭāntena [ābhādṛṣṭāntena] ca /",
    "T06bsa034_u:6490": " upapattiḥ prabhāvaviśeṣaścāpyasya bodhisattvasyāsminvihāre yathāsūtrameva veditavyaḥ /",
    "T06bsa034_u:6491": " ayamanābhogo nirnimitto vihāraḥ /",
    "T06bsa034_u:6492": " paramārthavatārajñānaniṣpattipraveśataśca anutpattikadharmakṣāntilābhataśca sarvāpakṣālāpagata-gambhīra-bodhisattvavihāraprāptitaśca",
    "T06bsa034_u:6493": " dharmamukhasrotasi buddhairaprameyābhinirhāramukhajñānābhijñākarmopasaṃhārataśca",
    "T06bsa034_u:6494": " apramāṇakāyavibhaktijñānapraveśataśca vaśitāprāptitaśca vaśitānuśaṃsapratyanubhavanataśca",
    "T06bsa034_u:6495": " kuśalamūlaviśuddhita upapattiḥ prabhāvataśca samāsanirdeśato veditavyaḥ /",
    "T06bsa034_u:6496": " vistareṇa nirdeśato yathāsūtraṃ tadyathā 'calāyāṃ bhūmau /",
    "T06bsa034_u:6497": " pūrvakābhisaṃskārāpagamādanābhogāniścalavāhimārgasamārūḍhaṃ (Dutt 241)",
    "T06bsa034_u:6498": " taccittaṃ tasyāṃ bhūmau pravartate /",
    "T06bsa034_u:6499": " tasmāt sā bhūmiracaletyucyate /",
    "T06bsa034_u:6500": " tenaiva cārthenāyaṃ vihāro draṣṭavyaḥ /",
    "T06bsa034_u:6501": " tatra katamo bodhisattvānāṃ pratisaṃvidvihāraḥ /",
    "T06bsa034_u:6502": " iha bodhisattvastenāpi vihāreṇa gambhīreṇāsaṃtuṣṭa uttarijñānaviśeṣatāmanugacchan",
    "T06bsa034_u:6503": " yaiśca dharmajñānābhisaṃskāraiḥ pareṣāṃ dharmaḥ sarvākāro bodhisattvena deśayitavyo",
    "T06bsa034_u:6504": " yacca dharmākhyānakṛtyaṃ tatsarvaṃ yathābhūtaṃ prajānāti tatredaṃ dharmasamākhyānakṛtyam /",
    "T06bsa034_u:6505": " gahanopavicāreṣu ye ca saṃkliśyante viśudhyante ca /",
    "T06bsa034_u:6506": " yena ca saṃkliśyante yena ca viśudhyante /",
    "T06bsa034_u:6507": " yacca saṃkleśavyavadānam /",
    "T06bsa034_u:6508": " yā ca tasyānaikāntikatā /",
    "T06bsa034_u:6509": " yā ca tasyaikāntikatā /",
    "T06bsa034_u:6510": " yā ca tasyaikāntikatā 'naikāntikatā /",
    "T06bsa034_u:6511": " tasya yathābhūtajñānam /",
    "T06bsa034_u:6512": " evañca dharma-deśanākuśalasya deśanākṛtyakuśalasya ca yat sarvākāramahādharma-bhāṇakatvam aprameyadhāraṇīprāptasya sarvasvarāṅgavibhaktikuśalasyākṣayapratibhānasya",
    "T06bsa034_u:6513": " yādṛśyā dharmadhāraṇodgrahaṇaśaktyā samanvāgatasya /",
    "T06bsa034_u:6514": " yayā bodhisattvapratisaṃvidabhinihṛtayā vācā /",
    "T06bsa034_u:6515": " yadṛśe dharmāsane niṣaṇṇasya /",
    "T06bsa034_u:6516": " yatra yeṣu ca dharma deśayataḥ yāvadbhirmukhaiḥ yayā sattva-vijñāpana santoṣaṇa-kṛtyasaṃniyojana-śaktyā samanvāgatasya /",
    "T06bsa034_u:6517": " tat sarvaṃ yathāsūtrameva vistaranirdeśato veditavyam /",
    "T06bsa034_u:6518": " kuśalamūlaviśuddhyupapattiprabhāvaviśeṣo 'pi yathāsūtrameva veditavyaḥ /",
    "T06bsa034_u:6519": " ayaṃ bodhisattvānāṃ pratisaṃvidvihāraḥ śāntavimokṣasantuṣṭipraveśataśca dharmasamākhyānābhisaṃskārajñānataśca",
    "T06bsa034_u:6520": " tatkṛtyajñānataśca acintyamahādharmabhāṇakatvapratilambhataścakaśalamūlaviśuddhita",
    "T06bsa034_u:6521": " upapattitaḥ prabhāvataśca samāsanirdeśato veditavyaḥ /",
    "T06bsa034_u:6522": " vistaranirdeśataḥ punaḥ yathāsūtrameva /",
    "T06bsa034_u:6523": " tadyathā sādhumatyāṃ bhūmau /",
    "T06bsa034_u:6524": " sarvasattvānāṃ hitasukhāśayapariśuddhyā bodhisattvapratisaṃvinmatyā dharmasamākhyānādhikāratvāt sā bhūmiḥ sādhumatītyucyate /",
    "T06bsa034_u:6525": " tenaiva cārthenāyamapi vihāro draṣṭavyaḥ /",
    "T06bsa034_u:6526": " tatra katamo bodhisattvānāṃ paramo vihāraḥ /",
    "T06bsa034_u:6527": " iha bodhisattvasya pratisaṃvid-vihāre sarvākārapariśuddhe dharmarājatvārhasya dharmābhiṣekasamāsannasya",
    "T06bsa034_u:6528": " vimalādisamādhi-aprameyapratilambha-tatkṛtyakaraṇataḥ sarvajñajñānaviśeṣābhiṣekapaścimasādhisammukhībhāvācca (Dutt 242)",
    "T06bsa034_u:6529": " sarvabuddhebhyasyadanurūpāsanakāyaparivārapratilābhinaḥ svaraśmigamanapratyāgamanaiḥ",
    "T06bsa034_u:6530": " sarvākārasarvajñajñānābhiṣekapratilambhataśca abhiṣiktasya ca sarvavineya-samudānayana-tadvimokṣopāya-buddhakṛtyajñānataśca",
    "T06bsa034_u:6531": " aprameya-vimokṣa-dhāraṇī abhijñā pratilambhataśca tadādhipateya mahāsmṛtijñā nābhinirhāranirvacanavyavasthānataśca",
    "T06bsa034_u:6532": " mahābhijñābhinirhārataśca kuśalamūlaviśuddhi-upapattiprabhāvaviśeṣataśca samāsanirdeśataḥ",
    "T06bsa034_u:6533": " paramo vihāro veditavyaḥ /",
    "T06bsa034_u:6534": " vistaranirdeśataḥ punaryathāsūtrameva tadyathā dharmameghāyāṃ bodhisattvabhūmau /",
    "T06bsa034_u:6535": " paripūrṇabodhisattvamārgaḥ suparipūrṇa-bodhisambhāraśca sa bodhisattvaḥ tathāgatā",
    "T06bsa034_u:6536": " nāmantikāt dharmamedhabhūmyāmatyudārāṃ duḥsahāḥ tadanyaiḥ sarvasattvaiḥ saddharmaṃvṛṣṭi sampratīcchati /",
    "T06bsa034_u:6537": " mahāmedhabhūtaśca svayamanabhisambuddhabodhi-abhisambuddhabodhiścāprameyānāṃ sattvānāṃ saddharma-vṛṣṭayā nirapamayā kleśarajāṃsi praśamayati",
    "T06bsa034_u:6538": " vicitrāṇi ca kuśalamulaśasyāni virohayati vivardhayatī pācayatī tasyāṃ bhūmāvavasthitaḥ /",
    "T06bsa034_u:6539": " tasmāt sā bhūmirdharmameghetyucyate /",
    "T06bsa034_u:6540": " tenaiva cārthena paramo vihāro draṣṭavyaḥ /",
    "T06bsa034_u:6541": " na ca yānyuttarottareṣu vihāreṣvaṅgāni nirniṣṭāni tāni pūrvakeṣu vihāreṣu sarveṇa sarvaṃ na saṃvidyante /",
    "T06bsa034_u:6542": " api tu mṛdutvān na saṃkhyāṃ gacchanti /",
    "T06bsa034_u:6543": " teṣāmeva ca madhyādhimātratvāt [ta]danyottarabhūmipratilābha-niṣpattivyavasthānaṃ veditavyam /",
    "T06bsa034_u:6544": " ekaikaścātra vihāro 'nekairmahākalpakoṭīśatasahasraistato vā prabhūtataraiḥ pratilabhyate niṣpadyate ca /",
    "T06bsa034_u:6545": " te tu sarve vihārāstribhirmahākalpāsaṃkhyeyaiḥ samudāgacchanti mahākalpāsaṃkhyeyenādhimukticaryā-vihāraṃ samatikramya pramuditavihāro labhyate",
    "T06bsa034_u:6546": " yacca vyāyacchamāno dhrauvyeṇa nāvyāyacchamānaḥ /",
    "T06bsa034_u:6547": " dvitīyena mahākalpāsaṃkhyeyena pramuditavihāraṃ yāvatsābhogaṃ nirnimittaṃ vihāramatikramyānābhogaṃ nirnimittaṃ pratilabhate /",
    "T06bsa034_u:6548": " tacca niya meva /",
    "T06bsa034_u:6549": " tathā hi sa śuddhāśayo bodhisattvo niyataṃ vyāyacchate /",
    "T06bsa034_u:6550": " tṛtīyena mahākalpāsaṃkhyeyenānābhogañca nirnimittaṃ pratisaṃvidvihārañca samatikramya paramaṃ bodhisattvavihāraṃ pratilabhate /",
    "T06bsa034_u:6551": " tatra dau kalpāsaṃkhyeyau veditavyau /",
    "T06bsa034_u:6552": " yo 'pi mahākalpaḥ so 'pi rātrindivasamāsārdhamāsagaṇanāyogena kālāprameyatvādasaṃkhyeya ityucyate /",
    "T06bsa034_u:6553": " yāpi (Dutt 243) teṣāmeva mahākalpānāṃ gaṇanāyogena sarvagaṇanā samatikrāntā saṃkhyā so 'pyasaṃkhyeyaḥ /",
    "T06bsa034_u:6554": " pūrvakeṇa kalpāsaṃkhyeyena bodhiranalpaiḥ kalpāsaṃkhyeyairadhigamyate /",
    "T06bsa034_u:6555": " paścimakena punaḥ kalpāsaṃkhyeyena tribhirevanadhikaiḥ /",
    "T06bsa034_u:6556": " yastvadhimātrādhimātreṇa vīryārambheṇa prayujyate tataḥ kaścidantarakalpān prabhūtān vyāvartayati kaścit yāvanmahākalpān /",
    "T06bsa034_u:6557": " na tvasaṃkhyeyavyāvṛttiḥ kasyacidastīti veditavyam /",
    "T06bsa034_u:6558": " ebhiśca dvādaśabhirbodhisattvavihāraistribhirasaṃkhyeyaiḥ kleśāvaraṇapakṣyañca dauṣṭhulyaṃ prahīyate jñeyāvaraṇa-pakṣyañca /",
    "T06bsa034_u:6559": " tatra triṣu vihāreṣu kleśāvaraṇapakṣyadauṣṭhulyasya prahāṇaṃ veditavyam /",
    "T06bsa034_u:6560": " pramudite [vihāre] āpāyikakleśapakṣyasya sarveṇa sarvaṃ samudācāratastvadhimātramamyasya",
    "T06bsa034_u:6561": " sarvakleśapakṣyasya anābhoge nirnimitte vihāre 'nutpattikadharmakṣānti-viśuddhivibandhakleśa",
    "T06bsa034_u:6562": " pakṣyasya sarveṇa sarvaṃ dauṣṭhulyasya prahāṇaṃ veditavyam /",
    "T06bsa034_u:6563": " samudācāratastu sarvakleśānām /",
    "T06bsa034_u:6564": " parame punarvihāre sarvakleśa[sa]vāsanānuśayāvaraṇaprahāṇaṃ veditavyam /",
    "T06bsa034_u:6565": " tacca tathāgataṃ vihāramanupraviśataḥ jñeyāvaraṇapakṣyamapi dauṣṭhulyaṃ trividhaṃ veditavyam /",
    "T06bsa034_u:6566": " tvaggataṃphalgugataṃ sāragatañca /",
    "T06bsa034_u:6567": " tatra tvaggatasya pramuditavihāre prahāṇaṃ bhavati /",
    "T06bsa034_u:6568": " phalgugatasyānābhoge nirnimitte sāragatasya tathāgate vihāre prahāṇaṃ bhavati /",
    "T06bsa034_u:6569": " sarvāvaraṇaviśuddhijñānatā ca teṣu triṣu vihāreṣu tasya kleśa-jñeyāvaraṇaprahāṇasya tadanye vihārā yathānukramaṃ saṃbhārabhūtā bhavanti /",
    "T06bsa034_u:6570": " eṣu trayodaśasu vihāreṣu samāsata ekādaśavidhā viśuddhirveditavyā /",
    "T06bsa034_u:6571": " prathame gotraviśuddhiḥ /",
    "T06bsa034_u:6572": " dvitīye śraddhāvimuktiviśuddhiḥ /",
    "T06bsa034_u:6573": " tṛtīye 'dhyāśayaviśuddhiḥ /",
    "T06bsa034_u:6574": " caturthe śīlaviśuddhiḥ /",
    "T06bsa034_u:6575": " pañcame cittaviśuddhiḥ /",
    "T06bsa034_u:6576": " ṣaṣṭhe saptame 'ṣṭame ca samyak jñānasamārambhaviśuddhiḥ /",
    "T06bsa034_u:6577": " navame prāyogikacaryā-paripūriviśuddhiḥ /",
    "T06bsa034_u:6578": " daśame tattvajñānābhinirhāraviśuddhiḥ ekādaśe tadarthasamyak parasamākhyānāya pratirsavidviśuddhiḥ /",
    "T06bsa034_u:6579": " dvādaśe sarvākārasarvajñeyānupraveśajñānaviśuddhiḥ /",
    "T06bsa034_u:6580": " trayodaśe tathāgate vihāre savāsana-sarvakleśa-jñeyāvaraṇaviśuddhiḥ /",
    "T06bsa034_u:6581": " aṣṭābhiśca pūrvanirdiṣṭairmahāyānasaṃgrāhakairdharmaireṣāṃ trayodaśānāṃ vihārāṇāṃ saṃgraho veditavyaḥ /",
    "T06bsa034_u:6582": " prathamadvitīyayorvihārayoḥ śraddhājātasyādhimuktigatasya (Dutt 244)",
    "T06bsa034_u:6583": " bodhisattvapiṭaka-śravaṇacintanā /",
    "T06bsa034_u:6584": " tṛtīye vihāre 'dhyāśayopagamanaṃ bhāvanākārapratilābhapūrvakam /",
    "T06bsa034_u:6585": " tadanyeṣu sarvavihāreṣu yāvat sābhoganirnimittādbhāvanāvāhulyam /",
    "T06bsa034_u:6586": " tataścordhvaṃ triṣu bodhisattvavihāreṣu pariśuddhacaryā saṃgṛhīteṣu bhāvanāphalaniṣpattiḥ /",
    "T06bsa034_u:6587": " tathāgate vihāre 'tyanta nairyāṇikatā veditavyā /",
    "T06bsa034_u:6588": " śrāvakavihāre sādharmyeṇa caiṣāṃ dvādaśānāṃ bodhisattvavihārāṇāmanukramo veditavyaḥ /",
    "T06bsa034_u:6589": " yathā śrāvakasya svagotravihārastathā 'sya prathamo veditavyaḥ /",
    "T06bsa034_u:6590": " yathā tasya [samyakatva]nyāmāvakrāntiprayogavihāraḥ evamasya dvitīyaḥ /",
    "T06bsa034_u:6591": " yathā tasya nyāmāvakrāntivihāraḥ tathāsya tṛtīyo vihāraḥ /",
    "T06bsa034_u:6592": " yathā tasyāvetyaprasādalābhinaḥ āryakāntādhiśīlavihāra uttari āsravakṣayāya tathāsya caturtho vihāraḥ /",
    "T06bsa034_u:6593": " yathā tasyādhiśīlaṃ niśrityādhicittaśikṣānirhāravihāraḥ tathāsya pañcamo vihāraḥ /",
    "T06bsa034_u:6594": " yathā tasya yathā pratilabdhasatyajñānādhipraśikṣāvihāraḥ tathāsya ṣaṣṭha saptamāṣṭamā vihārā veditavyā /",
    "T06bsa034_u:6595": " yathā tasya suvicārita jñeyasyānimittasamādhiprayogavihāraḥ tathāsyanavamo vihāraḥ /",
    "T06bsa034_u:6596": " yathā tasya pariniṣpanno nirnimitto vihāraḥ tathāsya daśamo vihāraḥ /",
    "T06bsa034_u:6597": " yathā tasya vyutthitasya vimuktyāyatanavihāraḥ tathāsyaikādaśo vihāraḥ /",
    "T06bsa034_u:6598": " yathā tasya sarvākāro 'rhatvavihāraḥ tathāsya dvādaśo vihāro veditavyaḥ /",
    "T06bsa034_u:6599": " iti bodhisattvabhūmāvādhārānudharme yogasthāne caturthaṃ vihārapaṭalam /",
    "T06bsa034_u:6600": " samāptañca yogasthānaṃ dvitīyam /",
    "T06bsa034_u:6601": " Ādhāraniṣṭhāyogasthānam (Book 3)",
    "T06bsa034_u:6602": " (Dutt 247)",
    "T06bsa034_u:6603": " upapattipaṭalam (Chapter 3.1)",
    "T06bsa034_u:6604": " samāsato bodhisattvānāṃ pañcavidhā upapattiḥ sarvatraṃ sarvavihāreṣu ca sarveṣāñca bodhisattvānāmanavadyā parvasattvahitasukhāya /",
    "T06bsa034_u:6605": " īti-saṃśamanī tatsabhāgānuvartanī mahattvopapattirādhipatyopapattiścaramā copapattiḥ /",
    "T06bsa034_u:6606": " tatreti-saṃśamanī upapattiḥ katamā /",
    "T06bsa034_u:6607": " iha bodhisattvo durbhikṣeṣu kṛcchreṣu mahākāntāreṣu kāleṣu praṇidhāya sattvānāmalpakṛcchreṇa yātrānimittaṃ mahāmatsyādiyoniṣūpapadyate /",
    "T06bsa034_u:6608": " vipuleṣvātmabhāveṣu yatropapannaḥ kṛtsnaṃ jagatsvamāṃsena santarpayati /",
    "T06bsa034_u:6609": " vyādhibahuleṣu ca sattveṣu praṇidhāya siddhavidyādhara-mahāvaidyātmabhāvaṃ parigṛhṇāti teṣāṃ vyādhīnāṃ praśamāya /",
    "T06bsa034_u:6610": " bhṛśa-paracakropadraveṣu ca sattveṣu balavān bhūmipatirbhavati dharmeṇa śamenopāyakauśalyena",
    "T06bsa034_u:6611": " paracakropadravapraśamanārthaṃ paraspara-viruddheṣu ca sattveṣvādeyavacano bhavati",
    "T06bsa034_u:6612": " sandhikriyāyai vairāśayaprahāṇāya ca /",
    "T06bsa034_u:6613": " daṇḍabandhanacitrapīḍāpravṛtteṣu ca prajānāṃ rājasu teṣāmeva sattvopadravāṇāṃ prahāṇāya tadrūpeṣu rājakuleṣūpapadyate /",
    "T06bsa034_u:6614": " rājā ca dhārmiko bhavati sattvānukampaḥ /",
    "T06bsa034_u:6615": " ye ca sattvā mithyādṛṣṭayaśca pāpakāriṇaśca kasmiṃściddevāyatane 'dhimuktāḥ teṣāmanukampayā mithyādṛṣṭiduściritaprahāṇāya tasmindevāyatane upapadyate",
    "T06bsa034_u:6616": " praṇidhānavaśitābalābhyāñca iyamupapattiranukampā-pūrvikā aprameyā veditavyā vistaranirdeśatastāsu tāsu vicitrāsu yoniṣu tiryagyonyupapanneṣu sattveṣu samāsa-nirdeśastvayamāśayaḥ /",
    "T06bsa034_u:6617": " tatsabhāgānuvartinī upapattiḥ katamā /",
    "T06bsa034_u:6618": " iha bodhisattvaḥ praṇidhāya vā vaśitāprāptito vā vicitreṣu tiryagyonyupapanneṣu sattveṣu",
    "T06bsa034_u:6619": " devanāgayakṣāsurādiṣu cānyonyadrugdha viruddheṣu tathā mithyādṛṣṭikeṣu brāhmaṇeṣu",
    "T06bsa034_u:6620": " tathā duścaritacāriṣu tat (Dutt 248)",
    "T06bsa034_u:6621": " ājīveṣu tadabhirateṣu tathākāmeṣvatyarthādhyavasiteṣu kāmādhimukteṣu [sattveṣu] teṣāṃ sattvānāṃ sabhā[gatā]yāmupapadyate prāmukhyena tasya doṣasya vinivartanārtham /",
    "T06bsa034_u:6622": " sa pramukho bhūtvā yatte sattvāḥ samudācaranti tadasā na samudācaranti /",
    "T06bsa034_u:6623": " yatte na samudācaranti kuśalaṃ tadasau samudācarati /",
    "T06bsa034_u:6624": " kuśalasamudācārāya caiṣāṃ dharmaṃ deśayati /",
    "T06bsa034_u:6625": " te tayā [ca] dharmadeśanayā [tayā] ca visabhāgasamudācāratayā tebhyo doṣebhyastenopāyakauśalyena vinivartante /",
    "T06bsa034_u:6626": " iyamapyupapattiprameyā pūrvavadveditavyā /",
    "T06bsa034_u:6627": " tatra mahattvopapattiḥ katamā /",
    "T06bsa034_u:6628": " iha bodhisattvaḥ prakṛtyaivaupapadyamānaḥ sarvalokaprativiśiṣṭamāyurvarṇakulaiśvaryādi-vipākamabhinirvartayati /",
    "T06bsa034_u:6629": " tena ca vipākena yathoktaṃ svaparārthapaṭale karma karoti /",
    "T06bsa034_u:6630": " sāpyupapattirbodhisattvasyāprameyā tāsu tāsu yoniṣu veditavyā /",
    "T06bsa034_u:6631": " tatra katamā bodhisattvasyādhipatyopapattiḥ /",
    "T06bsa034_u:6632": " yā bodhisattvasya prathamaṃ pramuditavihāramupādāya yāvaddaśamādvihārādupapattirvarṇitā sā 'syādhipattyopapattirityucyate /",
    "T06bsa034_u:6633": " jambūdvīpeśvaratvamupādāya yāvanmaheśvaratvādakaniṣṭhānatikramya sarvopapattyāyatanapraviṣṭaṃ yatra paramavihāraprāptā eva bodhisattvā upapadyante",
    "T06bsa034_u:6634": " teṣāṃ hi tat karmādhipatyena nirvṛttam /",
    "T06bsa034_u:6635": " tatra caramā bodhisattvopapattiḥ katamā /",
    "T06bsa034_u:6636": " yasyāmupapattau paripūrṇabodhisambhārī bodhisattvaḥ purohitakule vā rājakule vā upapadyānuttarāñca samyaksaṃbodhimabhisaṃbudhyate /",
    "T06bsa034_u:6637": " sarvañca buddhakārya karoti /",
    "T06bsa034_u:6638": " iyamupapattiścaramā paścimametyucyate /",
    "T06bsa034_u:6639": " ye kecid bodhisattvā atītānāgatapratyutpanneṣvadhvasu śubhāsu bhadrāsu kalyāṇāsu upapattiṣūpapannā upapatsyante upapadyante ca sarve te āsveva pañcasu /",
    "T06bsa034_u:6640": " nāta uttari nāto bhūyaḥ sthāpayitvā bālabhūmyupapattīḥ /",
    "T06bsa034_u:6641": " tathā hi vijñairbodhisattvaiḥ upapattaya etāḥ pañcābhipretāḥ /",
    "T06bsa034_u:6642": " tāḥ khalvetā upapattayo mahābodhiphalāḥ /",
    "T06bsa034_u:6643": " yā āśritya bodhisattvāḥ kṣipramanuttarāṃ samyaksaṃbodhimabhisaṃbudhyante /",
    "T06bsa034_u:6644": " iti bodhisattvabhūmāvādhāre niṣṭhe yogasthāne prathamamapapattipaṭalam /",
    "T06bsa034_u:6645": " (Dutt 249)",
    "T06bsa034_u:6646": " Parigrahapaṭalam (Chapter 3.2)",
    "T06bsa034_u:6647": " tatra sarvāsu vihāragatāsu bodhisattvacaryāsu bodhisattvānāṃ samāsataḥ ṣaḍvidhaḥ samyaktvaparigraho veditavyaḥ /",
    "T06bsa034_u:6648": " sakṛtsarvasattvaparigrahaḥ /",
    "T06bsa034_u:6649": " adhipatyaparigrahaḥ /",
    "T06bsa034_u:6650": " upādānaparigrahaḥ /",
    "T06bsa034_u:6651": " dīrghakālikaḥ /",
    "T06bsa034_u:6652": " adīrghakālikaḥ /",
    "T06bsa034_u:6653": " caramaśca parigrahaḥ /",
    "T06bsa034_u:6654": " prathama eva cittotpāde bodhisattvena sarvaḥ sattvadhātuḥ kalatrabhāvena parigṛhītaḥ /",
    "T06bsa034_u:6655": " eṣāṃ mayā yathāśakti yathābalaṃ sarvākārahitasukhopasaṃhāraḥ karaṇīya iti /",
    "T06bsa034_u:6656": " tathaiva ca karoti /",
    "T06bsa034_u:6657": " ayaṃ bodhisattvasya sakṛt sarvasattvaparigrahaḥ /",
    "T06bsa034_u:6658": " svāmibhūtasya mātāpitṛputradāradāsīdāsakarmakarapauruṣeyaparigrahe rājabhūtasya ca rājyajane bodhisattvasyādhipatyaparigrahasaṃjñā /",
    "T06bsa034_u:6659": " sa ca tasminparigrahe parigrahānurūpayā kriyayā bodhisattvānurūpayā pravartate /",
    "T06bsa034_u:6660": " mātāpitarañca kuśalamūle sanniyojayati vividhairupāyaiḥ /",
    "T06bsa034_u:6661": " kālena ca kālaṃ pūjopasthānaṃ karoti /",
    "T06bsa034_u:6662": " kṛtajñaśca bhavati kṛtavedī /",
    "T06bsa034_u:6663": " cittānuvartakaśca mātāpitrorbhavati /",
    "T06bsa034_u:6664": " dharmeṣvartheṣu tadvaśavartī /",
    "T06bsa034_u:6665": " putradāradāsīdāsādīnāṃ kālena kālaṃ samyagbhaktaprāvaraṇamanuprayacchati /",
    "T06bsa034_u:6666": " karmāntaiścaināṃ na bādhate /",
    "T06bsa034_u:6667": " vyatikramañcaiṣāṃ kṣamate /",
    "T06bsa034_u:6668": " glānānāñca samyakglānopasthānaṃ karoti /",
    "T06bsa034_u:6669": " kuśale caināṃ sanniyojayati /",
    "T06bsa034_u:6670": " kālena ca kālaṃ vaiśeṣikeṇa lābhena priyavāditayā copavatsayati na caiṣu dāsadāsīsaṃjñāṃ karoti /",
    "T06bsa034_u:6671": " ātmavaccaināṃ viśeṣeṇa vā paripālayati /",
    "T06bsa034_u:6672": " rājyajane punā rājabhūto bodhisattvaḥ adaṇḍenāśastreṇa rājyaṃ kārayati /",
    "T06bsa034_u:6673": " dharmeṇa bhogānupasaṃharati /",
    "T06bsa034_u:6674": " anvayāgatañca rājyaṃ paribhuṃkte /",
    "T06bsa034_u:6675": " na pararāṣṭraṃ sahasā balenākrāmati /",
    "T06bsa034_u:6676": " yathāśakti ca yathābalaṃ sattvān pāpānnivārayati /",
    "T06bsa034_u:6677": " pitṛbhūtaśca bhavati prajānām /",
    "T06bsa034_u:6678": " saṃvibhāgaśīlaśca bhavati parasattvānāmapi prāgeva svabhṛtyānām /",
    "T06bsa034_u:6679": " anabhidrohī ca bhavati satyavādī ca /",
    "T06bsa034_u:6680": " vadhabandhanadaṇḍanacchedanatāḍanādi-sattvotpīḍā vivarjitāḥ /",
    "T06bsa034_u:6681": " (Dutt 250)",
    "T06bsa034_u:6682": " tatra samyaggaṇaparikarṣaṇaṃ bodhisattvasyopādānaparigraha ityucyate /",
    "T06bsa034_u:6683": " sa dvābhyāṃ kāraṇābhyāṃ samyak pariṣadaṃ parigṛhṇāti /",
    "T06bsa034_u:6684": " nirāmiṣacittena parigṛhṇāti /",
    "T06bsa034_u:6685": " samyak ca svārthe prayojayati /",
    "T06bsa034_u:6686": " na mithyāprayogeṇa vipratipādayati /",
    "T06bsa034_u:6687": " sarvasmiṃśca parigrahe samacitto bhavati na pakṣapatitaḥ /",
    "T06bsa034_u:6688": " na ca teṣāmantike dharmamātsaryaṃ karoti na cācāryamuṣṭim /",
    "T06bsa034_u:6689": " na ca teṣāmantikādupasthānaparicaryāṃ pratyāśaṃsate /",
    "T06bsa034_u:6690": " kuśalakāmatayā tu svayaṃ kurvatāṃ na nivārayati teṣāmeva-puṇyasambhāropacayanimittam kālaṃ ca prāpya svayamevateṣāmupasthānaparicaryākartā bhavati",
    "T06bsa034_u:6691": " avyutpannañcaiṣāmārthaṃ vyutpādayati /",
    "T06bsa034_u:6692": " vyutpañca paryavadāpayati /",
    "T06bsa034_u:6693": " utpannotpannañca saṃśayaṃ nāśayati /",
    "T06bsa034_u:6694": " kaukṛtyañca prativinoda yati /",
    "T06bsa034_u:6695": " gambhīraṃ cārthapadaṃ prajñayā pratividhya kālena kālaṃ saṃprakāśayati /",
    "T06bsa034_u:6696": " samaduḥkhasukhī ca tairbhavati /",
    "T06bsa034_u:6697": " ātmanaścāntikāt teṣāmarthe āmiṣahetoradhikena vyāpāreṇa samanvāgato bhavati /",
    "T06bsa034_u:6698": " kālena ca kālameṣāṃvyatikrame samyakcodako bhavati /",
    "T06bsa034_u:6699": " kālena ca nyāyenāvasādakaḥ /",
    "T06bsa034_u:6700": " vyādhitāṃścaitāṃ vimanaskaṃ vā sarvathā nābhyupekṣate vyādhipraśamāya daurmanasyāpagamāya /",
    "T06bsa034_u:6701": " hīnāṃścainān rūpasmṛtivīryajñānādibhirna paribhavati /",
    "T06bsa034_u:6702": " kālena ca kālaṃ teṣāṃ khedamanupraviśya yuktarūpaṃ dharmaṃ deśayati /",
    "T06bsa034_u:6703": " kālena ca kālameṣāmālambane samyagavavādamanuprayacchati /",
    "T06bsa034_u:6704": " vimardasahiṣṇuśca bhavatyasaṃkṣobhyaḥ /",
    "T06bsa034_u:6705": " taiśca saha tulyavṛttasamācāro bhavatyadhiko vā [na] nyūnaḥ /",
    "T06bsa034_u:6706": " lābhasatkāre ca niṣpṛho bhavati /",
    "T06bsa034_u:6707": " kāruṇikaśca bhavati /",
    "T06bsa034_u:6708": " anuddhataścācapalaśca śalīdṛṣṭyācārājīvasampannaśca bhavati /",
    "T06bsa034_u:6709": " uttānamukhavarṇaśca [bhavati /",
    "T06bsa034_u:6710": " ] vigatabhṛkuṭiḥ peśalo madhurabhāṇī pūrvābhilāpī smitapūrvaṅgamaḥ /",
    "T06bsa034_u:6711": " satatasamitamabhiyuktaśca bhavati /",
    "T06bsa034_u:6712": " kuśalapakṣe /",
    "T06bsa034_u:6713": " pramādakausīdyāpagataḥ /",
    "T06bsa034_u:6714": " tathaiva pariṣado 'nu śikṣaṇārthamātmaviśeṣatā-gamanatāyai ca /",
    "T06bsa034_u:6715": " na ca bodhisattvaḥ sarvaṃ kālaṃ pariṣadupādānaṃ karoti /",
    "T06bsa034_u:6716": " naiva na karoti /",
    "T06bsa034_u:6717": " na cānyathā karoti /",
    "T06bsa034_u:6718": " tatra ye mṛduke paripāke vyavasthitāḥ sattvāste bodhisattvasya dīrghakālikamupādānamityucyante cireṇa kālena viśuiddhibhavyatayā /",
    "T06bsa034_u:6719": " (Dutt 251)",
    "T06bsa034_u:6720": " ye punarmadhye paripāke vyavasthitāste 'dīrghakālikamupādānamityucyante na cireṇa viśuddhibhavyatayā /",
    "T06bsa034_u:6721": " ye punaḥ sattvā adhimātre paripāke vyavasthitāste bodhisattvasya caramamupādānamityucyante tasminneva janmani viśuddhibhavyatayā /",
    "T06bsa034_u:6722": " ityayaṃ ṣaḍvidhaḥ samyaksattvaparigraho bodhisattvānām /",
    "T06bsa034_u:6723": " yena parigraheṇātītānāgatapratyutpannā bodhisattvāḥ sattvān parigṛhītavantaḥ parigrahīṣyanti parigṛhṇanti vā /",
    "T06bsa034_u:6724": " punaḥ nāstyata uttari nāsto bhūyaḥ /",
    "T06bsa034_u:6725": " evañca samyaksattvaparigrahavṛttānāṃ bodhisattvānāṃ dvādaśasambādhasaṃkaṭaprāptayo veditavyāḥ /",
    "T06bsa034_u:6726": " tāsu ca vicakṣaṇena bodhisattvena bhavitavyam /",
    "T06bsa034_u:6727": " vyatikramavyavasthiteṣu sattveṣu yudi vā bādhanaṃ yadi vā 'dhyupekṣaṇā bodhisattvasya",
    "T06bsa034_u:6728": " saṃbādhasaṃkaṭaprāptiḥ kaṭukena ca prayogeṇa sattve samudācāraḥ svasya cāśayasya",
    "T06bsa034_u:6729": " kleśārakṣāsambādhasaṃkaṭaprāptiḥ /",
    "T06bsa034_u:6730": " alpake ca deyadharme saṃvidyamāne bahūnāṃ yācakānāṃ sammukhībhāvo yācanāya saṃbādhasaṃkaṭaprāptiḥ /",
    "T06bsa034_u:6731": " ekātmakasya cāsya bahūnāṃ sattvānāṃ kṛtyeṣu vicitreṣūtpanneṣu sahāyībhāvayācanā saṃbādhasaṃkaṭaprāptiḥ /",
    "T06bsa034_u:6732": " pramādasthānīyā ca śubhā laukikī samāpattirdevalokotpattiścākarmaṇyacetasaḥ saṃbādhasaṃkaṭaprāptiḥ /",
    "T06bsa034_u:6733": " sattvārthakriyārthinaśca sattvārthakaraṇāsamarthatā saṃbādhasaṃkaṭaprāptiḥ /",
    "T06bsa034_u:6734": " mūḍhaśaṭhakhaṭhuṃkeṣu sattveṣu dharmasya deśanā vādhyupekṣaṇā vā saṃbādhasaṃkaṭaprāptiḥ /",
    "T06bsa034_u:6735": " saṃsāre ca nityakālaṃ doṣadarśanaṃ saṃsārāparityāgaśca saṃbādhasaṃkaṭaprāptiḥ /",
    "T06bsa034_u:6736": " aviśuddhe 'dhyāśaye muṣitasmṛte maraṇaṃ saṃbādhasaṃkaṭaprāptiḥ /",
    "T06bsa034_u:6737": " aviśuddhe cādhyāṣaye parairagrasya parama-priyasya vastuno yācanā saṃbādhasaṃkaṭaprāptiḥ",
    "T06bsa034_u:6738": " nānādhibhinnamatānāṃ nānādhimuktikānāṃ sattvānāṃ saṃjñaptikā adhyupekṣaṇā vā saṃbādhasaṃkaṭaprāptiḥ /",
    "T06bsa034_u:6739": " ātyantikaścāpramādaḥ karaṇīyaḥ kleśāśca sarveṇa sarvaṃ na prahātavya iti saṃbādhasaṃkaṭaprāptiḥ /",
    "T06bsa034_u:6740": " evaṃ saṃbādhasaṃkaṭaprāptena bodhisattve kvacidgurulāghavaṃ lakṣayitvā tathaiva prayoktavyam kvacitpudgalapravicayaḥ karaṇīyaḥ /",
    "T06bsa034_u:6741": " kvaciddhairyamālambya hetuṃ samādāya vartitavyam /",
    "T06bsa034_u:6742": " samyak praṇidhānāni ca karaṇīyāni /",
    "T06bsa034_u:6743": " kvaciccittasya prasaro na deyaḥ /",
    "T06bsa034_u:6744": " kvacittīvraṃ pratisaṃkhyānamupasthāpyākhinnena kṣamena bhavitavyam /",
    "T06bsa034_u:6745": " kvacid (Dutt 252) upekṣakeṇa bhavitavyam /",
    "T06bsa034_u:6746": " kvacidārabdhavīryeṇa ātaptakāriṇā bhavitavyam /",
    "T06bsa034_u:6747": " kvacidupāyakuśalena bhavitavyam /",
    "T06bsa034_u:6748": " evaṃ samyak pratipakṣakuśalo bodhisattvaḥ sarvasaṃbādhasaṃkaṭaprāptisammukhībhāve 'pi na viṣīdati samyakcātmānaṃ pariharati /",
    "T06bsa034_u:6749": " iti bodhisattvabhūmāvādhāre niṣṭhe yogasthāne parigrahapaṭalaṃ dvitīyam /",
    "T06bsa034_u:6750": " (Dutt 253)",
    "T06bsa034_u:6751": " Bhūmipaṭalam (Chapter 3.3)",
    "T06bsa034_u:6752": " eṣu yathāvarṇiteṣu trayodaśasu vihāreṣvanugatāḥ sapta bhūmayo veditavyāḥ /",
    "T06bsa034_u:6753": " ṣaṭ bodhisattvabhūmayaḥ /",
    "T06bsa034_u:6754": " ekā vyāmiśrā bodhisattva-tāthāgatī-bhūmiḥ /",
    "T06bsa034_u:6755": " gotrabhūmiḥ /",
    "T06bsa034_u:6756": " abhimukticaryābhūmiḥ śuddhādhyāśayabhūmiḥ /",
    "T06bsa034_u:6757": " caryāpratipattibhūmiḥ /",
    "T06bsa034_u:6758": " niyatā bhūmiḥ /",
    "T06bsa034_u:6759": " niyatacaryābhūmiḥ /",
    "T06bsa034_u:6760": " niṣṭhāgamanabhūmiśca itīmāḥ sapta bodhisattvabhūmayaḥ /",
    "T06bsa034_u:6761": " āsāṃ paścimā vyāmiśrā /",
    "T06bsa034_u:6762": " tatra gotravihāro 'dhimukticaryāvihāraśca dve bhūmī /",
    "T06bsa034_u:6763": " pramudito vihāraḥ śuddhādhyāśayā bhūmiḥ /",
    "T06bsa034_u:6764": " adhiśīlādhicittavihārau trayaścādhiprajñavihārāḥ sābhogaśca nirnimitto vihāraścaryāpratipattibhūmiḥ /",
    "T06bsa034_u:6765": " anābhogo nirnimitto vihāro niyatā bhūmiḥ /",
    "T06bsa034_u:6766": " tasyāṃ bhūmau bodhisattvastṛtīyaniyatipātapatito bhavati /",
    "T06bsa034_u:6767": " pratisaṃvidvihāro niyatacaryābhūmiḥ /",
    "T06bsa034_u:6768": " paramo vihārastāthāgataśca niṣṭhāgamanabhūmiḥ /",
    "T06bsa034_u:6769": " tāthāgatasya punarvihārasya bhūmeśca paścānnirdeśo bhaviṣyati buddhadharmapratiṣṭhā paṭale /",
    "T06bsa034_u:6770": " tatra bodhisattvaḥ adhimukticaryābhūmeḥ śuddhādhyāśayabhūmimanupraviśan katham apāyānsamatikrāmati /",
    "T06bsa034_u:6771": " iha bodhisattvo laukikaṃ pariśuddhaṃ dhyānaṃ niśrityādhimukticaryābhūmau susambhṛtabodhi",
    "T06bsa034_u:6772": " sambhāro daśottareṇa pūrvanirdiṣṭenākāraśatena sattveṣvanukampāṃ bhāvayapyananyamanasikāraḥ /",
    "T06bsa034_u:6773": " sa bhāvanānvayāt tadrūpaṃ sattveṣvanukampāśayaṃ karuṇāśayaṃ pratilabhate /",
    "T06bsa034_u:6774": " yenāpāyān sattvānāmarthe 'gārāvasāyogenādhitiṣṭhati /",
    "T06bsa034_u:6775": " yadi me eṣveva sannivasato 'nuttarā samyaksaṃbodhiḥ samudāgacchati tathāpyahamutsahāmīti sattvānāṃ duḥkhāpanayanahetoḥ /",
    "T06bsa034_u:6776": " sarvāñca sattvānāmāpāyikaṃ karma tena śuddhenāśayenātmavaipākyamicchati /",
    "T06bsa034_u:6777": " atyantañca sarvākuśalakarmāsamudācārāya mānaṃ saṃpraṇidhatte /",
    "T06bsa034_u:6778": " tasya tathā paribhāvitaṃ tallaukikaṃ pariśuddhaṃ dhyānam /",
    "T06bsa034_u:6779": " āpāyikakleśapakṣyaṃ dauṣṭhalyaṃ āśrayādapakarṣati /",
    "T06bsa034_u:6780": " acireṇa tasya prahāṇādāśrayo 'sya bodhisattvasya parivartate pāpakasyāpāyikasya karmaṇo 'tyantamakaraṇatāyai apāyāgamanatāyai (Dutt 254) ca",
    "T06bsa034_u:6781": " iyatā bodhisattvaḥ samatikrānto 'pāyagatīḥ sarvā bhavati /",
    "T06bsa034_u:6782": " samatikrāntaścādhimukticaryābhūmim /",
    "T06bsa034_u:6783": " praviṣṭaśca śuddhādhyāśayabhūmim /",
    "T06bsa034_u:6784": " ye ca te daśadharmā vihārapaṭale nirdiṣṭā /",
    "T06bsa034_u:6785": " śraddhādayo vihārapariśodhanāḥ ta ihāpi bhūmiviśodhanā veditavyāḥ /",
    "T06bsa034_u:6786": " teṣāṃ vipakṣapratipakṣato vyavasthānaṃ veditavyam /",
    "T06bsa034_u:6787": " samāsārtho 'nukramaśca veditavyaḥ /",
    "T06bsa034_u:6788": " tatra daśeme /",
    "T06bsa034_u:6789": " eṣāṃ daśānāṃ bhūmiviśodhanānāṃ dharmāṇāṃ vipakṣabhūtā dharmāḥ /",
    "T06bsa034_u:6790": " yeṣāṃ pratipakṣeṇaiṣāṃ vyavasthānaṃ bhavati /",
    "T06bsa034_u:6791": " katame daśa /",
    "T06bsa034_u:6792": " sarveṇa sarvamanārambhacittotpādanā bodhisattvaśikṣāpadāsamādānam ayaṃ śraddhāvipakṣo dharmaḥ /",
    "T06bsa034_u:6793": " yasya pratipakṣeṇa śraddhā /",
    "T06bsa034_u:6794": " sattveṣu vihiṃsācittaṃ karuṇāvipakṣaḥ /",
    "T06bsa034_u:6795": " yasya pratipakṣeṇa karuṇā /",
    "T06bsa034_u:6796": " sattveṣu vyāpādo maitrīvipakṣaḥ /",
    "T06bsa034_u:6797": " yasya pratipakṣeṇa maitrī /",
    "T06bsa034_u:6798": " bhogajīvikāpekṣā dānavipakṣaḥ /",
    "T06bsa034_u:6799": " yasya pratipakṣeṇa tyāgaḥ /",
    "T06bsa034_u:6800": " sattvebhyo 'pakāra-vipratipattilābho bahukartavyatā cākhedavipakṣaḥ /",
    "T06bsa034_u:6801": " yasya pratipakṣeṇākhedatā /",
    "T06bsa034_u:6802": " anupāyaprayogaḥ śāstrajñatā-vipakṣaḥ /",
    "T06bsa034_u:6803": " yasya pratipakṣeṇa śāstrajñatā /",
    "T06bsa034_u:6804": " asauratyāparacittānuvartanatā lokajñatā-vipakṣaḥ /",
    "T06bsa034_u:6805": " yasya pratipakṣeṇa lokajñatā /",
    "T06bsa034_u:6806": " kuśaladharmabhāvanāyāṃ pramādakausīdyaṃ hrīvyapatrāpya-vipakṣaḥ /",
    "T06bsa034_u:6807": " yasya pratipakṣeṇa hrīvyapatrāpyatā /",
    "T06bsa034_u:6808": " dīrghakālikaiścitraistīvrairnirantaraiḥ saṃsāraduḥkhairvyavadīraṇatā dhṛtibalādhānatā-vipakṣaḥ /",
    "T06bsa034_u:6809": " tasya pratipakṣeṇa dhṛtibalādhānatā /",
    "T06bsa034_u:6810": " śāstari kāṃkṣā vimatirvicikitsā tathāgatapūjopa sthānatāyāḥ vipakṣaḥ /",
    "T06bsa034_u:6811": " yasya pratipakṣeṇa tathāgatapūjopasthānatā /",
    "T06bsa034_u:6812": " evaṃ tāvadeṣāṃ vipakṣapratipakṣato vyavasthānaṃ bhavati /",
    "T06bsa034_u:6813": " kaḥ punareṣāṃ samāsārthaḥ /",
    "T06bsa034_u:6814": " samāsena daśabhirebhirdharmairāśayaśuddhiḥ prayogaśuddhiśca paridīpitā /",
    "T06bsa034_u:6815": " tatra tribhiḥ pūrvakairāśayaśuddhiḥ /",
    "T06bsa034_u:6816": " avaśiṣṭaiḥ prayogaśuddhirveditavyā /",
    "T06bsa034_u:6817": " bodhimabhiśraddhadbodhisattvaḥ sattvān duḥkhitān karuṇāyate /",
    "T06bsa034_u:6818": " karuṇāyamāno mayaite paritrātavyā iti maitrāyate /",
    "T06bsa034_u:6819": " tathā maitracittasya sarvaparityāgī bhavatyeṣu bhogajīvitanirapekṣaḥ /",
    "T06bsa034_u:6820": " nirapekṣaścaiṣāmarthe prayujyamāno na parikhidyate /",
    "T06bsa034_u:6821": " aparikhinnaśca śāstrajño bhavati /",
    "T06bsa034_u:6822": " śāstrajñaśca yathā loke (Dutt 255)",
    "T06bsa034_u:6823": " pravartitavyamanena tathā jānāti /",
    "T06bsa034_u:6824": " evaṃ lokajño bhavati /",
    "T06bsa034_u:6825": " svayañca kleśasamudācāreṇa jehrīyate vyapatrapate /",
    "T06bsa034_u:6826": " hrīmānapatrāpī ca kleśāvaśago dhṛtibaladhānaprāpto bhavati /",
    "T06bsa034_u:6827": " dhṛtibalādhānaprāptaśca samyak prayogādaparihīyamānaḥ kuśalaiśca dharmairvivardhamānaḥ pratipattipūjayā lābhasatkārapūjayā ca tathāgatapūjopasthānaṃ karoti /",
    "T06bsa034_u:6828": " ityayameṣāṃ daśānāṃ dharmāṇāmanukramasamudāgamo veditavyaḥ /",
    "T06bsa034_u:6829": " ebhirdaśabhirdharmaiḥ sarvabhūmiviśodhanā bhavati /",
    "T06bsa034_u:6830": " iti bodhisattvabhūmāvādhāre niṣṭhe yogasthāne tṛtīyaṃ bhūmipaṭalam /",
    "T06bsa034_u:6831": " (Dutt 256)",
    "T06bsa034_u:6832": " Caryāpaṭalam (Chapter 3.4)",
    "T06bsa034_u:6833": " adhimukticaryābhūmimupādāya sarvāsu bodhisattvabhūmiṣu bodhisattvānāṃ samāsataścatasraścaryā veditavyāḥ /",
    "T06bsa034_u:6834": " [katamāścatasraḥ /",
    "T06bsa034_u:6835": " ] pāramitācaryā bodhipakṣyācaryā [abhijñācaryā] sattvaparipākacaryā ca /",
    "T06bsa034_u:6836": " tatra ṣaṭ ca pūrvanirdiṣṭāḥ pāramitāḥ /",
    "T06bsa034_u:6837": " upāyakauśalyapāramitā ca praṇidhānapāramitā ca balapāramitā ca jñānapāramitā ca /",
    "T06bsa034_u:6838": " itīmā daśapāramitā abhisamasya pāramitācaryetyu cyate /",
    "T06bsa034_u:6839": " tatra dvādaśākāraṃ pūrvanirdiṣṭamupāyakauśalya[mupāyakauśalya-]pāramitā /",
    "T06bsa034_u:6840": " pañca pūrvanirdiṣṭāni praṇidhānāni praṇidhānapāramitā /",
    "T06bsa034_u:6841": " daśabalaprayogaviśuddhirbalapāramitā /",
    "T06bsa034_u:6842": " sarvadharmeṣu yathāvad vyavasthānajñānaṃ jñānapāramitā /",
    "T06bsa034_u:6843": " tatra paramārthagrahaṇapravṛttā prajñā prajñāpāramitā /",
    "T06bsa034_u:6844": " saṃvṛtigrahaṇapravṛttā punarjñānapāramitā /",
    "T06bsa034_u:6845": " ityayamanayorviśeṣaḥ /",
    "T06bsa034_u:6846": " aparaḥ paryāyaḥ /",
    "T06bsa034_u:6847": " apramāṇajñānatā upāyakauśalyapāramitā /",
    "T06bsa034_u:6848": " uttarottarajñānavaiśeṣikatā-prārthanā praṇidhānapāramitā /",
    "T06bsa034_u:6849": " sarvamārairmārgānācchedyatā balāpāramitā /",
    "T06bsa034_u:6850": " yathāvaj jñaiyāvabodhatā jñānapāramitā /",
    "T06bsa034_u:6851": " smṛtyupasthānānyupādāya sarve saptatriṃśadbodhipakṣyā dharmāścatasraśca paryeṣaṇāścatvāri",
    "T06bsa034_u:6852": " ca yathābhūtaparijñānāni yathāpūrvanirdiṣṭānyabhisamasya bodhisattvānāṃ bodhipakṣyacaryetyucyate /",
    "T06bsa034_u:6853": " yathā saṃvarṇitāśca ṣaḍbhijñāḥ prabhāvapaṭale bodhisattvānāmabhijñācaryetyucyate /",
    "T06bsa034_u:6854": " dvau ca pūrvanirdiṣṭāvaprameyau vineyāprameyaśca vinayopāyāprameyaśca [sarvasattvaparipāko",
    "T06bsa034_u:6855": " yathānirdiṣṭaḥ] sattvaparipākapaṭale bodhisattvasyābhisamasya sattvaparipākacaryetyucyate /",
    "T06bsa034_u:6856": " ābhiścatasṛbhirbodhisattvacaryābhiḥ sarvabodhisattvacaryāṃsaṃgraho veditavyaḥ /",
    "T06bsa034_u:6857": " tatrāsaṃkhyeyatraya-dīrghakālasamudāgamātsvabhāvaviśuddhiviśeṣāttadanyebhyaḥ sarvalaukikaśrāvakapratyekabuddhakuśalamūlebhyaḥ paramabodhiphalaparigrahāccaite daśa (Dutt 257)",
    "T06bsa034_u:6858": " dānādayo dharmāḥ parameṇa kālena samudāgatāḥ paramayā svabhāvaviśuddhyā viśuddhāḥ paramañca phalamanuprayacchanti /",
    "T06bsa034_u:6859": " iti tasmātpāramitā ityucyante /",
    "T06bsa034_u:6860": " tribhiśca kāraṇaiḥ pāramitānāmanukramavyavasthānaṃ veditavyam /",
    "T06bsa034_u:6861": " katamaistribhiḥ /",
    "T06bsa034_u:6862": " pratipakṣataḥ upapattito vipākaphalataśca /",
    "T06bsa034_u:6863": " tatra mātsaryaṃ duścaritaṃ sattveṣu vairotpīḍanatā kausīdyaṃ vikṣepo mandamomuhatā ca /",
    "T06bsa034_u:6864": " amī ṣaḍdharmā bodherāvaraṇasthānīyāḥ /",
    "T06bsa034_u:6865": " eṣāṃ [ṣaṇṇāṃ] dharmāṇāṃ pratipakṣeṇa ṣaṭ pāramitā yathāyogaṃ veditavyāḥ /",
    "T06bsa034_u:6866": " tadanyāśca pāramitā ābhireva saṃgṛhītāḥ /",
    "T06bsa034_u:6867": " evaṃ pratipakṣato vyavasthānaṃ bhavati /",
    "T06bsa034_u:6868": " kathamupapattitaḥ /",
    "T06bsa034_u:6869": " ihādita eva bhoganirapekṣo bodhisattvaḥ tyaktvā āgārikān kāmān śīlasamādānaṃ karoti /",
    "T06bsa034_u:6870": " śīlagauravācca paraviheṭhaṃ kṣamate /",
    "T06bsa034_u:6871": " no tu paraṃ viheṭhayati /",
    "T06bsa034_u:6872": " samādānataśca kṣāntitaśca viśuddhiśīlo niścalena nirantareṇa kuśalapakṣaprayogeṇa prayujyate /",
    "T06bsa034_u:6873": " sa tathā vīryeṇāpramattaḥ spṛśati kuśalāñcittasyaikāgratām /",
    "T06bsa034_u:6874": " sa tathā samāhitacitto yathābhūtaṃ jñeyaṃ jānāti dṛśyaṃ paśyati /",
    "T06bsa034_u:6875": " evameṣāmevānukrameṇopapattito vyavasthānaṃ veditavyam /",
    "T06bsa034_u:6876": " kathaṃ phalavipākataḥ /",
    "T06bsa034_u:6877": " iha bodhisattvasya dṛṣṭe dharme etān dānādīn kuśalāndharmān samādāya vartamānasya tannidānamāyatyāṃ bāhyataśca bhogasampatpratilambho bhavati dānakṛtaḥ /",
    "T06bsa034_u:6878": " adhyātmikaśca pañcākāra ātmabhāvasampatpratilambho bhavati tadanyaśīlādi-pāramitākṛtaḥ /",
    "T06bsa034_u:6879": " pañcākārā ātmabhāvasampatkatamā /",
    "T06bsa034_u:6880": " sugatiparyāpanno divyamānuṣyakastadanyasattvāyurādiviśeṣavān /",
    "T06bsa034_u:6881": " iyaṃ prathamā sampat /",
    "T06bsa034_u:6882": " sahajā cakuśalamūlaprayoge akhedatā paravyatikramasahiṣṇutā ca paropatāpapriyatā /",
    "T06bsa034_u:6883": " iyaṃ dvitīyā sampat /",
    "T06bsa034_u:6884": " sahajā sarvārambheṣu dṛḍhavyavasāyatā /",
    "T06bsa034_u:6885": " iyaṃ tṛtīyā sampat /",
    "T06bsa034_u:6886": " sahajā ca mandarajaskasya svacittavaśitā cittakarmaṇyatā sarvārtheṣu kṣiprābhijñatāyai /",
    "T06bsa034_u:6887": " iyaṃ caturthī sampat /",
    "T06bsa034_u:6888": " sahajañca mativaipulyaṃ pāṇḍityaṃ (Dutt 258)",
    "T06bsa034_u:6889": " vicakṣaṇatā ca sarvārtheṣu /",
    "T06bsa034_u:6890": " iyaṃ pañcamī sampat itīdaṃ phalavipākakṛtamanyadanukramavyavasthānaṃ ṣaṇṇāṃ pāramitānāṃ veditavyam /",
    "T06bsa034_u:6891": " tatra catasṛbhiḥ pāramitābhiḥ [saha]sambhāreṇa svabhāvena parivāreṇa rakṣayā ca paripūrṇā bodhisattvānāmadhiśīlaṃ śikṣā veditavyā /",
    "T06bsa034_u:6892": " dhyānapāramitayā adhicittaṃ śikṣā /",
    "T06bsa034_u:6893": " prajñāpāramitayā adhi[prajñaṃ] śikṣā /",
    "T06bsa034_u:6894": " na ca bodhisattvasyottari śikṣāmārga upalabhyate /",
    "T06bsa034_u:6895": " tribhiḥ ataḥ sarvabodhisattvaśikṣāmārgaṃsaṃgrahātṣaḍeva pāramitā [vyavasthāpitā] /",
    "T06bsa034_u:6896": " nāta uttari nāto bhūyaḥ /",
    "T06bsa034_u:6897": " catvāri cemāni bodhisattvānāṃ samāsataḥ kṛtyāni /",
    "T06bsa034_u:6898": " yaireṣāṃ sarvakṛtyasaṃgraho bhavati /",
    "T06bsa034_u:6899": " bodhāya kuśalābhyāsaḥ /",
    "T06bsa034_u:6900": " tatpūrvakaśca tattvārthaprativedhaḥ prabhāvasamudāgamaḥ /",
    "T06bsa034_u:6901": " sattvaparipācanatā ca /",
    "T06bsa034_u:6902": " etāni ca catvāri kṛtyāni bodhisattvāḥ ābhiścatasṛbhiścaryābhiryathākramaṃ kurvantyanutiṣṭhanti /",
    "T06bsa034_u:6903": " tasmādapi taduttarā caryā na vyavasthāpyate /",
    "T06bsa034_u:6904": " iti bodhisattvabhūmāvādhāre niṣṭhe yogasthāne caturthaṃ caryāpaṭalam /",
    "T06bsa034_u:6905": " (Dutt 259)",
    "T06bsa034_u:6906": " Lakṣmaṇānuvyañjanapaṭalam (Chapter 3.5)",
    "T06bsa034_u:6907": " tatra tathāgatavihāramārabhya tāthāgatīñca niṣṭhāgamanabhūmiṃ bhagavatāṃ catvāriṃśaduttaramāveṇikaṃ buddhadharmaśataṃ bhavati /",
    "T06bsa034_u:6908": " dvātriṃśanmahāpuruṣalakṣaṇāni aśītyunuvyañjanāni catasraḥ sarvākārāḥ pariśuddhayaḥ",
    "T06bsa034_u:6909": " daśa tathāgatabalāni catvāri vaiśāradyāni trīṇi smṛtyupasthānāni trīṇyarakṣāṇi mahāṃkaruṇā",
    "T06bsa034_u:6910": " 'sammoṣadharmatā vāsanā-samuddhātaḥ sarvākāra-varajñānañca /",
    "T06bsa034_u:6911": " dvātriṃśanmahāpuruṣalakṣaṇāni katamāni /",
    "T06bsa034_u:6912": " supratiṣṭhitapādo mahāpuruṣaḥ samamākramati mahīm /",
    "T06bsa034_u:6913": " idaṃ mahāpuruṣasya mahāpuruṣalakṣaṇam /",
    "T06bsa034_u:6914": " adhasthātpādatalayoścakre jāte sahasrāre sanābhike sanemike sarvākāraparipūrṇe /",
    "T06bsa034_u:6915": " dīrghāṅgulimaṃhāpuruṣaḥ /",
    "T06bsa034_u:6916": " āyatapādapārṣṇiḥ /",
    "T06bsa034_u:6917": " mṛdutaruṇapāṇipādaḥ /",
    "T06bsa034_u:6918": " jālapāṇipādaḥ /",
    "T06bsa034_u:6919": " ucchaṅgacaraṇaḥ /",
    "T06bsa034_u:6920": " eṇeyajaṅghaḥ /",
    "T06bsa034_u:6921": " anavanatakāyaḥ /",
    "T06bsa034_u:6922": " kośagatavastiguhyaḥ /",
    "T06bsa034_u:6923": " nyogradhaparimaṇḍalaḥ /",
    "T06bsa034_u:6924": " vyāmaprabhaḥ /",
    "T06bsa034_u:6925": " ūrdhvāṅgaromā /",
    "T06bsa034_u:6926": " ekaikaromā /",
    "T06bsa034_u:6927": " ekaikamasya romakūpe jātaṃ nīlaṃ kuṇḍalakajātaṃ pradakṣiṇāvartam /",
    "T06bsa034_u:6928": " kāñcanasannibhatvak /",
    "T06bsa034_u:6929": " ślakṣṇavatk /",
    "T06bsa034_u:6930": " ślakṣṇatvāt tvace rajo malasya kāye nāvatiṣṭhate /",
    "T06bsa034_u:6931": " saptotsadakāyaḥ /",
    "T06bsa034_u:6932": " saptāsyotsadāḥ /",
    "T06bsa034_u:6933": " kāye jātāḥ-dvau hastayordvau pādayordvāvasaṃyoreko grīvāyām /",
    "T06bsa034_u:6934": " siṃhapūrvārdhakāyaḥ /",
    "T06bsa034_u:6935": " susaṃvṛttaskandhaḥ /",
    "T06bsa034_u:6936": " citāntarāṃśaḥ /",
    "T06bsa034_u:6937": " bahadṛjugātraḥ /",
    "T06bsa034_u:6938": " catvāriṃśatsamadantaḥ /",
    "T06bsa034_u:6939": " aviraladantaḥ /",
    "T06bsa034_u:6940": " suśukladantaḥ /",
    "T06bsa034_u:6941": " siṃhahanuḥ /",
    "T06bsa034_u:6942": " prabhūta-tanujihvaḥ /",
    "T06bsa034_u:6943": " prabhūtatvāj jihvāyāḥ mukhājjihavāṃ nirṇāmya sarvamukhamaṇḍalamavacchādayati yāvantakaṃ kleśaparyantam /",
    "T06bsa034_u:6944": " rasarasāgraprāptaḥ /",
    "T06bsa034_u:6945": " brahmasvaraḥ /",
    "T06bsa034_u:6946": " kalaviṅka-manojñabhāṇī /",
    "T06bsa034_u:6947": " dundubhisvaranirghoṣaḥ /",
    "T06bsa034_u:6948": " abhinīlanetraḥ /",
    "T06bsa034_u:6949": " gopakṣmā /",
    "T06bsa034_u:6950": " (Dutt 260) uṣṇīṣaśīrṣā /",
    "T06bsa034_u:6951": " ūrṇā cāsya bhrūvormadhye jātā śvetā śaṃkhanibhā pradakṣiṇāvartā /",
    "T06bsa034_u:6952": " idaṃ mahāpuruṣasya mahāpuruṣalakṣaṇam /",
    "T06bsa034_u:6953": " aśītiranuvyañjanāni katamāni /",
    "T06bsa034_u:6954": " hastapādayorviśatiraṅgulyaḥ saparvāṇaḥ sanakhāḥ /",
    "T06bsa034_u:6955": " viṃśatiranuvyañjanāni /",
    "T06bsa034_u:6956": " hastapādayorevāṣṭau talāni /",
    "T06bsa034_u:6957": " dvayorhastayoścatvāri dvayoḥ pādayoścatvāryaṣṭāvanuvyañjanāni /",
    "T06bsa034_u:6958": " ṣaḍvidho gulphajānūrusaṃghātaḥ /",
    "T06bsa034_u:6959": " ṣaḍanuvyañjanāni /",
    "T06bsa034_u:6960": " ṣaḍvidho bāha-saṃghātaḥ ṣaḍanuvyañjanāni /",
    "T06bsa034_u:6961": " jaghanam /",
    "T06bsa034_u:6962": " sīvanī ca /",
    "T06bsa034_u:6963": " vṛṣṇe 'nuvyañjanadvayaṃ /",
    "T06bsa034_u:6964": " upastham /",
    "T06bsa034_u:6965": " dve sphicau anuvyañjanadvayam /",
    "T06bsa034_u:6966": " trikam /",
    "T06bsa034_u:6967": " udaram /",
    "T06bsa034_u:6968": " nābhiḥ /",
    "T06bsa034_u:6969": " dve pārśve dve kakṣe dvau stanauabhisamasya ṣaḍanuvyañjane bhavanti /",
    "T06bsa034_u:6970": " uraḥ hṛdayaṃ grīvā pṛṣṭham /",
    "T06bsa034_u:6971": " ityetyāni adhaḥ kāyagatāni grīvāyāma ūrdhvaṃ sthāpayitvā ṣaṣṭiranuvyañjanāni bhavati /",
    "T06bsa034_u:6972": " dve dantamāle dve anuvyañjane /",
    "T06bsa034_u:6973": " tālukam /",
    "T06bsa034_u:6974": " dvau saparivārau coṣṭau anuvyañjanadvayam /",
    "T06bsa034_u:6975": " suparipūrṇaṃ kapolam /",
    "T06bsa034_u:6976": " dve gaṇḍe paripūrṇe susaṃskṛte anuvyañjanadvyam /",
    "T06bsa034_u:6977": " dvau akṣiparivārāvanuvyañjanadvayam /",
    "T06bsa034_u:6978": " dve bhruvāvanuvyañjanadvayam /",
    "T06bsa034_u:6979": " dve nāsikāvile anuvyañjanadvayam /",
    "T06bsa034_u:6980": " lalāṭam /",
    "T06bsa034_u:6981": " dve śaṅkhe dvau ca karṇāvanuvyañjana-catuṣṭam /",
    "T06bsa034_u:6982": " sakeśañca śiro 'nuvyañjanam /",
    "T06bsa034_u:6983": " ityetāni grīvāyāḥ ūrdhvaṃ kāye viṃśatiranuvyañjanāni bhavanti /",
    "T06bsa034_u:6984": " pūrvakāni ca ṣaṣṭiḥ paścimakāni ca viṃśatirekadhyamabhisaṃkṣipya aśītiranuvyañjanāni bhavanti /",
    "T06bsa034_u:6985": " ityetāni lakṣaṇānuvyañjanāni [bhadrāṇi] śuddhāśayabhūmipraviṣṭo bodhisattvo vipākataḥ pratilabhate /",
    "T06bsa034_u:6986": " tatastūrdhvameṣāṃ śuddhiruttarottarā yāvadbodhimaṇḍaniṣadanād veditavyā /",
    "T06bsa034_u:6987": " pariśiṣṭānāveṇikān sarvākāra-pariśuddhādīn suviśuddhān paripūrṇān pratilabhate /",
    "T06bsa034_u:6988": " hīnaistu taiḥ pūrvamapi bodhisattvabhūtaḥ samanvāgato bhavati śuddhādhyāśayabhūmimupādāya /",
    "T06bsa034_u:6989": " sarvaścāviśeṣeṇa bodhisambhāraḥ sarveṣāṃ lakṣaṇānuvyañjanānāṃ nirvartako bhavati /",
    "T06bsa034_u:6990": " sa punarbodhisambhāro dvividhaḥ /",
    "T06bsa034_u:6991": " bodherdūraścāsannaśca /",
    "T06bsa034_u:6992": " tatra dūraḥ /",
    "T06bsa034_u:6993": " yaḥ pratilabdheṣu vipākato lakṣaṇānuvyañjaneṣu /",
    "T06bsa034_u:6994": " āsannaḥ /",
    "T06bsa034_u:6995": " yaḥ pratilabdheṣu tatprathamato vipākato lakṣaṇānuvyañjaneṣu /",
    "T06bsa034_u:6996": " tato vā uttarottaraviśuddhiviśeṣagateṣu /",
    "T06bsa034_u:6997": " (Dutt 261)",
    "T06bsa034_u:6998": " vicitrakarmābhisaṃskāraphalāni tvetāni lakṣaṇānuvyañjanāni bhagavatā [arthi-]vineyavaśena nirdeśitāni /",
    "T06bsa034_u:6999": " tatkasya hetoḥ /",
    "T06bsa034_u:7000": " sattvā vicitre pāpakarmasamudācāre 'bhiratāḥ /",
    "T06bsa034_u:7001": " apyeva te tasya pāpakasya karmaṇo vipakṣabhūtasya vicitrasya yatprātipakṣikaṃ vicitraṃ",
    "T06bsa034_u:7002": " kuśalaṃ lakṣaṇānuvyañjananirvartakaṃ karma tasyedaṃ vicitraphalānuśaṃsaṃ śrutvā tasya",
    "T06bsa034_u:7003": " mahataḥ phalānuśaṃsasya spṛhyamānarūpāratasmācca pāpādvirameyuḥ /",
    "T06bsa034_u:7004": " tacca kuśalaṃ samādāya varteranniti /",
    "T06bsa034_u:7005": " yathoktaṃ lakṣaṇasūtre /",
    "T06bsa034_u:7006": " śīlavratakṣāntityāgeṣu pratiṣṭhitatvātsupratiṣṭhitapādatvaṃ pratilabhate /",
    "T06bsa034_u:7007": " mātāpitrorupasthānena vicitreṇa vicitrayā ca sattvopadravārakṣayā āgamana-gamanādiparispandamupādāya cakrāṅkapādatāṃ pratilabhate /",
    "T06bsa034_u:7008": " paravihiṃsāmadattādānañca prahāya gurūṇāṃ cābhivādanavandana-pratyutthānāñjali-sāmīcī-karma",
    "T06bsa034_u:7009": " kṛtvā pareṣāṃ manastuṣṭipriyabhogāhrasvīkaraṇān nihatamānatvācca dīrghāṅgulitvaṃ",
    "T06bsa034_u:7010": " mahāpuruṣalakṣaṇaṃ pratilabhate /",
    "T06bsa034_u:7011": " yaiśca tribhiḥ karmabhiretāni trīṇi mahāpuruṣalakṣaṇāni nirdiṣṭāni taireva sarvaiḥ samastairāyatapādapārṣṇitvaṃ pratilabhate /",
    "T06bsa034_u:7012": " tatra trayāṇāmapi lakṣaṇānāṃ saṃniśrayatvāt caturbhiḥ saṃgrahavastubhirgurūn saṃgṛhya jālapāṇipādatāṃ pratilabhate /",
    "T06bsa034_u:7013": " gurūṇāmeva cābhyaṅgodvartana-snānācchādanāni dattvā mṛdutaruṇapāṇipādatāṃ pratilabhate /",
    "T06bsa034_u:7014": " kuśaladharmāsaṃtuṣṭyā uttarottarān kuśalāndharmānvardha yitvā ucchaṅgacaraṇatāṃ pratilabhate /",
    "T06bsa034_u:7015": " yathāvaddharmānudgṛhya paryavāpya pareṣāṃ ca deśayitvā dautyañca samyak pareṣāṃ kṛtvā aiṇeyajaṅghatāṃ pratilabhate /",
    "T06bsa034_u:7016": " anupūrveṇa dharmasamādānena netrīvartamānatvātpāpakaṃ kāyavāṅgamanaḥkarma saṃyamayya /",
    "T06bsa034_u:7017": " tatrānavanataḥ glāneṣu ca glānopasthānaṃ kṛtvā bhaiṣajyañca dattvā vyādhyanavanatocchrayaṇān mātrāśī ca kāmeṣvanavanataḥ anavanatakāyatāṃ pratilabhate",
    "T06bsa034_u:7018": " parairnirvāsitān sattvān dharmeṇa samena saṃhṛtya hrīmānapatrāpī vastrapradaśca koṣagatavastiguhyatāṃ pratilabhate /",
    "T06bsa034_u:7019": " kāyavāṅmanobhiḥ saṃvṛtātmā pratigraha-bhojane ca mātrajñaḥ glāneṣu bhaiṣajyapradaḥ viṣame karmaṇi pratigraha-paribhogavaiṣamye cāpravṛttatvāt (Dutt 262)",
    "T06bsa034_u:7020": " [dhātuvaiṣamyānu]lomanācca nyagrodhaparimaṇḍalatvaṃ pratilabhate /",
    "T06bsa034_u:7021": " yenaiva ca karmaṇā utsaṅgacaraṇatāṃ pratilabhate tenaivordhvaṅgaromatām /",
    "T06bsa034_u:7022": " svayaṃ kuśalamīmāṃsakaḥ paṇḍitavijña-sevī sūkṣmārthacintakaḥ gurūṇāṃ sthānaśodhakaḥ",
    "T06bsa034_u:7023": " utsādakaḥ snāpakaśca ekavihāritvādekamitra-saṃśrayatvātsūkṣmārthapraveśāt tṛṇaparṇādyāvilāpakarṣaṇādāgantukamalāpakarṣaṇācca",
    "T06bsa034_u:7024": " ekaikaromatāṃ pratilabhate /",
    "T06bsa034_u:7025": " manojñaprītikarabhojanapānayānavastrālaṅkārādi-kāyapariṣkāraṃ dattvā akrodhanaḥ kāñcanasannibhatvacatāṃ vyāmaprabhatāñca pratilabhate /",
    "T06bsa034_u:7026": " yenaiva ca karmaṇā ekaikaromatoktā tenaiva sūkṣmaślakṣṇatvacatā veditavyā /",
    "T06bsa034_u:7027": " prabhūtenotsadena viśadenānnapānena mahājanakāyaṃ saṃtarpayitvā saptotsadakāyatāṃ pratilabhate /",
    "T06bsa034_u:7028": " sattvānāmutpannotpanneṣu dharmeṣu karaṇīyeṣu prāmukhyenāvasthitaḥ /",
    "T06bsa034_u:7029": " nāhaṃ mānī na ca niṣṭhuraḥ /",
    "T06bsa034_u:7030": " ahitāñca sattvānā nivārayitā tāḍitā hitāhite ca sanniyojayitā siṃhapūrvārdhakāyatāṃ pratilabhate siṃhavatsattvārtheṣu parākramaśīlatvāt /",
    "T06bsa034_u:7031": " anenaiva ca karmaṇā susaṃvṛttaskandhatā citāntarāṃśatā ca veditavyā /",
    "T06bsa034_u:7032": " yenaiva ca karmaṇā dīrghāṅgulitvaṃ pratilabhate tenaiva bṛhadṛjugātratāṃ pratilabhate /",
    "T06bsa034_u:7033": " mitrabhedakarīṃ piśunāṃ vācaṃ prahāya bhinnānāñca sattvānāṃ sāmagrīṃ kṛtvā catvāriṃśad dantatāṃ samāviraladantatāñca pratilabhate /",
    "T06bsa034_u:7034": " kāmāvacarīṃ maitrīṃ bhāvayitvā dharmārthacintakaḥ suśukladantatāṃ pratilabhate /",
    "T06bsa034_u:7035": " arthimyaḥ sattvebhyo yathābhipretaṃ dhanaṃ samyagvisṛjya siṃhahanutāṃ pratilabhate /",
    "T06bsa034_u:7036": " svasutavat-sattvānsaṃrakṣya śrāddhaścānukampakaśca bhaiṣajyapradaśca [prasannaśca] rasarasāgratāṃ pratilabhate dharmarasānupradānāddharmarasāsvādanāt pranaṣṭarasaviśodhanācca /",
    "T06bsa034_u:7037": " pañca śikṣāpadāni prāṇātipātaviratyādīni svayañca samādāya saṃrakṣya parāṃśca teṣveva",
    "T06bsa034_u:7038": " samādāpayitvā karuṇācittatāmupādāya mahatī dharmasamādāne pratipannatvāduṣṇīṣaśiraskatāñca",
    "T06bsa034_u:7039": " prabhūta-tanujihvatāṃ ca pratilabhate /",
    "T06bsa034_u:7040": " satyavāditayā priyavāditayā kāladharmavāditayā ca brahmasvaratāṃ pratilabhate /",
    "T06bsa034_u:7041": " kṛtsnaṃ jaganmaitreṇa cetasā 'nukampya mātṛvatpitṛvadabhinīlanetratāṃ gopakṣmanetratāñca pratilabhate /",
    "T06bsa034_u:7042": " guṇavatāṃ tu bhūtasya varṇasya hartāṃ varṇavādī bhruvormadhye ūrṇāṃ pratilabhate śvetāṃ śaṃkhanibhāṃ pradakṣiṇāvartām /",
    "T06bsa034_u:7043": " (Dutt 263) sarveṣu ca dvātriṃśatsu mahāpuruṣalakṣaṇeṣvaviśeṣeṇa śīlaṃ kāraṇaṃ pratilambhāya veditavyam /",
    "T06bsa034_u:7044": " tatkasya hetoḥ /",
    "T06bsa034_u:7045": " na hi śīlavipanno bodhisattvo manuṣyatvameva tāvadāsādayet kutaḥ punarmahāpuruṣalakṣaṇam /",
    "T06bsa034_u:7046": " tatroṣṇīṣaśiraskatā anava lokitamūrdhatā caikaṃ mahāpuruṣakṣaṇaṃ veditavye tadvyatirekeṇānupalambhāt /",
    "T06bsa034_u:7047": " idaṃ tāvadvistareṇa lakṣaṇābhinivṛttyānurūpyeṇa vicitrakarmavyavasthānam /",
    "T06bsa034_u:7048": " samāsataḥ punaścaturākārayā pakṣadvayagatayā sukṛtakarmāntatayā sarvalakṣaṇābhinirvṛttirveditavyā /",
    "T06bsa034_u:7049": " tatra niyatakāritayā supratiṣṭhitapādayā nirvartate /",
    "T06bsa034_u:7050": " nipuṇakāritayā cakracaraṇatā ucchaṅgacaraṇatā jālapāṇipādatā sūkṣmatvacatā citāntarāṃśatā susaṃvṛttaskandhatā vṛhadṛjugātratā prabhūtatanujihvatā ca nirvartate /",
    "T06bsa034_u:7051": " nityakāritayā dīrghāṅga litvaṃ āyatapādapārṣṇitā anavanatakāyatā nyagrodhaparimaṇḍalatā aviraladantatā ca nirvartate /",
    "T06bsa034_u:7052": " anavadyakāritayā pariśiṣṭānāṃ lakṣaṇānāmabhinirvṛttiḥ /",
    "T06bsa034_u:7053": " tatra sattveṣvavyābādhyaprayogānmṛdutaruṇapāṇipādatā ślakṣṇa-sūkṣma-tvacatā ca nirvartate /",
    "T06bsa034_u:7054": " kramaprayogācca kālaprayogācca kuśale aiṇeyajaṅghatā nirvartate /",
    "T06bsa034_u:7055": " prāmodyaprītiprabhāsvareṇa cittena kuśalasamācārād vyāma-prabhatā ca kāñcanasannibhatvacatā śukladantatā ūrṇā ca śvetā nirvartate /",
    "T06bsa034_u:7056": " kīrtiśabdaśloke 'sanniśrayāt praticchanna-kalyāṇatvācca kośagatavastiguhyatā nirvartate /",
    "T06bsa034_u:7057": " bodhāya kuśalamūlapariṇamanādūrdhvāṅga-romatā catvāriṃśatsamadantatā rasarasāgratā uṣṇīṣaśiraskatā ca nirvartate /",
    "T06bsa034_u:7058": " kuśale atṛptālīnaprayogāt siṃhapūrvārdhakāyatā siṃhahanutā ca nirvartaṃte /",
    "T06bsa034_u:7059": " sattveṣu hitacittatayā samadarśanāt samadantatā abhinīlanetratā gopakṣmamā ca nirvartate /",
    "T06bsa034_u:7060": " hīnenāsantuṣṭiprayogācca brahmasvaratā ca nirvartaṃte /",
    "T06bsa034_u:7061": " evamanayā caturākārayā sukṛtakarmāntatayā bodhisattvānāmeṣāṃ dvātriṃśatāṃ-mahāpuruṣa lakṣaṇānāṃ pratilambho viśuddhiśca bhavati /",
    "T06bsa034_u:7062": " tatra gotrabhūmau bodhisattvānāmetallakṣaṇabījamātre 'vasthānaṃ veditavyam /",
    "T06bsa034_u:7063": " adhimukticaryābhūmau prāptyupāye vṛttireṣāṃ veditavyā /",
    "T06bsa034_u:7064": " adhyāśayaśuddhi bhūmau prāptireṣāṃ veditavyā /",
    "T06bsa034_u:7065": " tadanyāsu taduttarottarāsu bodhisattvabhūmiṣu viśuddhireṣāṃ (Dutt 264)",
    "T06bsa034_u:7066": " veditavyā tāthāgatyāṃ niṣṭhāgamanabhūmau suviśuddhataiṣāṃ niruttaratā ca veditavyā /",
    "T06bsa034_u:7067": " tatra rūpitvādeṣāṃ lakṣaṇānāṃ hīnamadhyottamaiśca sattvaiḥ sūpalakṣyatvāt satsu sarveṣveva buddhadharmeṣu mahāpuruṣalakṣaṇeṣvetānyeva mahāpuruṣalakṣaṇāni vyavasthāpitāni /",
    "T06bsa034_u:7068": " etānyeva ca dvātriṃśanmahāpuruṣalakṣaṇānyāśrayabhāvena dhārayantyānurūpyācca śobhayante tasmādanuvyañjanānītyucyante /",
    "T06bsa034_u:7069": " tatra samāsataḥ sarvasattveṣu puṇyasadṛśena puṇyaskandhena tathāgatasyaikaiko romakūpo nirvartate /",
    "T06bsa034_u:7070": " yāvatsarvaromakūpapraviṣṭaḥ puṇyaskandhaḥ /",
    "T06bsa034_u:7071": " iyatā puṇyaskandhenaikaikamanuvyañjanagati nirvartate /",
    "T06bsa034_u:7072": " yāvatsarvānuvyañjanapraviṣṭaḥ puṇyaskandhaḥ /",
    "T06bsa034_u:7073": " tataḥ śataguṇena puṇyaskandhena tathāgatasyaikaṃ lakṣaṇaṃ nirvartate /",
    "T06bsa034_u:7074": " yāvatsarvalakṣaṇapraviṣṭaḥ puṇyaskandhaḥ sthāpayitvā ūrṇāmuṣṇīṣañca /",
    "T06bsa034_u:7075": " tataḥ sahasraguṇena puṇyaskandhenorṇā nirvartate /",
    "T06bsa034_u:7076": " yāvānūrṇā-praviṣṭaḥ puṇyaskandhaḥ tataḥ śatasahasraguṇena puṇyaskandhena uṣṇīṣaśiraskatā anavalokitamūrdhatā ca nirvartate /",
    "T06bsa034_u:7077": " yāvānuṣṇīṣapraviṣṭaḥ puṇyaskandhaḥ /",
    "T06bsa034_u:7078": " tataḥ koṭīśatasahasraguṇena puṇyaskandhena tathāgatasya lakṣaṇānuvyañjanāsaṃgṛhīto 'nyo dharmaśaṃkhyo nāma nirvartate /",
    "T06bsa034_u:7079": " yena tathāgata ākāṃkṣamāṇaḥ anantāparyantān lokadhātūn svareṇa vijñāpayati /",
    "T06bsa034_u:7080": " evamaprameyaḥ puṇyasambhāra-samudāgatastathāgataḥ /",
    "T06bsa034_u:7081": " tathāgatānāmacintyo niruttaraḥ sarvākārasampattiparigṛhīta ātmabhāvo nirvartate /",
    "T06bsa034_u:7082": " teṣāṃ punarlakṣaṇānuvyañjananirvartakānāṃ kuśalānāṃ karmaṇāṃ samāsatastribhiḥ kāraṇeprameyatā veditavyā /",
    "T06bsa034_u:7083": " kalpāsaṃkhyeyatayā 'bhyāsasamudāgamāt kālāprameyatayāaprameyasattvahitasukhāśayādhipateyatvādāśayā 'prameyatayā aprameyakuśalakarmavaicitryākārāprameyatayā ca /",
    "T06bsa034_u:7084": " tasmādaprameyapuṇyasambhārasamudāgatastathāgatānāṃ lakṣaṇānuvyañjanādaya ityucyate /",
    "T06bsa034_u:7085": " iti bodhisattvabhūmāvādhāre niṣṭhe yogasthāne pañcamaṃ lakṣaṇānuvyañjanapaṭalam /",
    "T06bsa034_u:7086": " (Dutt 265)",
    "T06bsa034_u:7087": " Pratiṣṭhāpaṭalam (Chapter 3.6)",
    "T06bsa034_u:7088": " catasraḥ sarvākārāḥ pariśuddhayaḥ katamāḥ /",
    "T06bsa034_u:7089": " āśrayaśuddhiḥ /",
    "T06bsa034_u:7090": " ālambanaśuddhiḥ /",
    "T06bsa034_u:7091": " cittaśuddhiḥ jñānaśuddhiśca /",
    "T06bsa034_u:7092": " tatrāśrayaviśuddhiḥ katamā /",
    "T06bsa034_u:7093": " savāsanānāṃ sarvakleśapakṣyāṇāṃ dauṣṭhulyānāmāśrayān niravaśeṣato 'tyantaparamaḥ sve cātmabhāve yathākāmādānasthānacyutivaśavartitā sarvākārā āśrayaśuddhistyucyate /",
    "T06bsa034_u:7094": " tatrālambanaviśuddhiḥ katamā /",
    "T06bsa034_u:7095": " nirvāṇe pariṇāme saṃprakhyāne ca sarvālambaneṣu yā vaśavartitā /",
    "T06bsa034_u:7096": " iyamucyate sarvākārā ālambanaviśuddhiḥ /",
    "T06bsa034_u:7097": " tatra cittaviśuddhiḥ katamā /",
    "T06bsa034_u:7098": " pūrvavatsarvacittadauṣṭhulyāpagamāccitte ca sarvākāra-kuśalamūlopacayātsarvākārā cittaviśuddhirityucyate /",
    "T06bsa034_u:7099": " tatra katamā jñānaviśuddhiḥ /",
    "T06bsa034_u:7100": " pūrvavatsarvāvidyāpakṣyadauṣṭhulyāpagamātsarvatra ca jñeye jñānasyānāvaraṇāt jñānavaśavartitā sarvākārā jñānaviśuddhirityucyate /",
    "T06bsa034_u:7101": " tatra daśa tathāgatabalāni katamāni /",
    "T06bsa034_u:7102": " sthānāsthānajñānabalaṃ karmasvakajñānabalaṃ dhyānavimokṣasamādhisamāpattijñānabalam",
    "T06bsa034_u:7103": " indriyaparāparajñānabalaṃ nānā dhātujñānabalaṃ nānādhimuktijñānabalaṃ sarvatragāminīpratipajjñānabalaṃ",
    "T06bsa034_u:7104": " pūrvanivāsānusmṛtijñānabalaṃ cyutyupapattijñānabalam āsravakṣayajñānabalañca /",
    "T06bsa034_u:7105": " ityetāni daśa tathāgatabalāni yuthā daśabalasūtre nirdeśato vistareṇa veditavyāni /",
    "T06bsa034_u:7106": " [tatra] yatkiñcidanena bhāṣitaṃ lapitamudāhṛtaṃ sarvaṃ tattathā avitatheti tasmāttathāgata ityucyate /",
    "T06bsa034_u:7107": " tatra phalasya śubhāśabhasya yo bhūtapravṛttaḥ aviṣamo hetuḥ tadasya sthānaṃ pratiṣṭhā niśrayo 'bhinirvartakaṃ ityucyate /",
    "T06bsa034_u:7108": " śubhāśubhasyaiva phalasya viṣamaheturetadviparyayeṇāsthānamityucyate /",
    "T06bsa034_u:7109": " nirabhimānaṃ jñānaṃ yathābhūtamityucyate /",
    "T06bsa034_u:7110": " (Dutt 266) sarvajñānamasaktajñānaṃ śuddhañca tannirabhimānaṃ [jñānaṃ] veditavyam /",
    "T06bsa034_u:7111": " eṣāñca sarvajñānādīnāṃ padānāṃ pūrvavadvyākaraṇaṃ veditavyaṃ tadyathā paramabodhipaṭale /",
    "T06bsa034_u:7112": " anupūrvaṃ gaṇanayā prathamam /",
    "T06bsa034_u:7113": " niruttaratvātsarvākāra-sarvasattvārthakriyāśaktiyuktatvāt sarvamārabalātyantābhibhavācca balamityucyate /",
    "T06bsa034_u:7114": " yathāvaddhetusamudāgamaparigrahādyathākāmasamudācāravaśavartitā samanvāgata ityucyate /",
    "T06bsa034_u:7115": " niruttaratvānnirvāṇamudāramityucyate /",
    "T06bsa034_u:7116": " āryāṣṭāṅgeṇa mārgeṇa labhyatvātsarvopadravabhayāpagatatvāccārṣabhamityucyate /",
    "T06bsa034_u:7117": " ātmanastadadhigamena pratijñānātpratijānātītyucyate /",
    "T06bsa034_u:7118": " svayamadhigamya pareṣāmapyanukampayā vistareṇa prakāśanād brāhmacakraṃ pravartayatītyucyate /",
    "T06bsa034_u:7119": " tatkasya hetoḥ /",
    "T06bsa034_u:7120": " tathāgatasyaitadadhivacanaṃ yaduta brahmā ityapi śāntaḥ śītībhūta ityapi /",
    "T06bsa034_u:7121": " tena tatpravartitaṃ tatprathamataḥ tadanyaiḥ punastadanyeṣām /",
    "T06bsa034_u:7122": " evaṃ pāraṃparyeṇa brahmā preritaṃ sarvasattvanikāye bhramati /",
    "T06bsa034_u:7123": " tasmād brāhmañcakramitucyate /",
    "T06bsa034_u:7124": " agraprajñaptipatitasya niruttaraśāstṛsaṃpatparigṛhītasya cātmano vikhyāpanāt tanmārgadeśanayā",
    "T06bsa034_u:7125": " ca sarvatadanyapāṣaṇḍapratikṣepaṇāt tanmārgavipratyanīkavādiṣu ca pratyupasthiteṣu",
    "T06bsa034_u:7126": " asaṃkocātsarvaparavādābhibhavāya codāraniruttaravāgabhyudoraṇātpariṣadi samyak siṃhanādaṃ nadatītyucyate /",
    "T06bsa034_u:7127": " samāsatastvātmahita-pratipattisampat-parahita-[pratipatti-]sva parahitapratipattisampadaścāsādhāraṇam /",
    "T06bsa034_u:7128": " teṣām uttānā vivṛtā prajñaptā prakāśitā bhavati /",
    "T06bsa034_u:7129": " aparaḥ samāsārthaparyāyaḥ /",
    "T06bsa034_u:7130": " prāptavyantaprāptyabhyupāyaḥ /",
    "T06bsa034_u:7131": " tasya cābhyupāyasya sarvajanyatāyo [yaḥ] kaścidākāṃkṣati devabhūto vā [manuṣyabhūto vā] sarveṇa tena mamaivāntikāllabhya eṣo 'bhyupāya iti /",
    "T06bsa034_u:7132": " tatra vyādhipraśamanavadudāramārṣabhaṃ sthānaṃ draṣṭavyam /",
    "T06bsa034_u:7133": " vyādhipraśamanopāyavad brāhmacakrapravartanā draṣṭavyā /",
    "T06bsa034_u:7134": " sarva[ku]vaidyapratijñā pratikṣepaṇavat svayaṃ ca niyataṃ vyādhipraśamanapratijñānavatpariṣadi samyak siṃhanādaṃ naditaṃ draṣṭavyam /",
    "T06bsa034_u:7135": " yāni karmāṇi kṛtānyupacitāni niruddhāni tānyatītānītyucyante /",
    "T06bsa034_u:7136": " yāni naiva kṛtāni na niruddhāni nāpi karoti api tu kariṣyatyāyatyāṃ /",
    "T06bsa034_u:7137": " (Dutt 267) tānyanagatānītyucyante /",
    "T06bsa034_u:7138": " yāni punaḥ karmāṇi naiva kṛtāni na niruddhānyapi tu kartumeva praṇihito vyavasitaḥ tāni pratyutpannānītyucyante /",
    "T06bsa034_u:7139": " tāni punaḥprakārabhedena trīṇi kāyakarma vākkarma manaskarma /",
    "T06bsa034_u:7140": " dharmasamādānāni catvāri yathāpūrvameva nirdiṣṭāni /",
    "T06bsa034_u:7141": " asti dharmasamādānaṃ pratyutpannasukhamāyatyāṃ duḥkhavipākamiti vistareṇa /",
    "T06bsa034_u:7142": " tāni punaretāni dṛṣṭadharmasamparāyahitāhitaprayogato yathāyogaṃ veditavyāni /",
    "T06bsa034_u:7143": " yasmin deśe kriyante tatteṣāṃ sthānamityucyate /",
    "T06bsa034_u:7144": " yacca sattvasaṃkhyātamasattvasaṃkhyātaṃ vā vastvādhiṣṭhāya kriyante tatteṣāṃ vastu ityucyate /",
    "T06bsa034_u:7145": " yenākuśalamūlena [kuśalamūlena] vā nidānena kriyante /",
    "T06bsa034_u:7146": " tatteṣāṃ heturityucyate /",
    "T06bsa034_u:7147": " yadiṣṭāniṣṭamādīnavānuśaṃsaṃyuktaṃ phalamabhinivartayanti tatteṣāṃ vipāka ityucyate /",
    "T06bsa034_u:7148": " tadetadabhisamasya sarvakālaṃ sarvaprakāraṃ sarvāvasthāprayogaṃ sarvadeśaṃ sarvādhiṣṭhānaṃ sarvanidānaṃ sarvādīnavānuśaṃsañca sarvākāraṃ tathāgatānāṃ karmajñānaṃ bhavati /",
    "T06bsa034_u:7149": " nāsti vāta uttari nāto bhūyaḥ /",
    "T06bsa034_u:7150": " catvāri dhyānāni /",
    "T06bsa034_u:7151": " aṣṭau vimokṣāḥ /",
    "T06bsa034_u:7152": " dhyānavimokṣaiḥ karmaṇyacetasaścetovaśiprāptasya yathepsitasyārthasya samṛddhaye yā tasya tadanurūpasya samādheḥ samāpadyanatā tā samādhisamāpattirityucyate",
    "T06bsa034_u:7153": " [yathocyate ca /",
    "T06bsa034_u:7154": " ] bhagavāṃstadrūpaṃ samādhi samāpannaṃ /",
    "T06bsa034_u:7155": " yathā samāhite citte sarvo brahmalokaudāreṇāvabhāsena sphuṭo babhūva /",
    "T06bsa034_u:7156": " bhāṣitasya cāsya śabdaḥ śrūyate /",
    "T06bsa034_u:7157": " na cainaṃ kaścitpaścatīti vistaraḥ /",
    "T06bsa034_u:7158": " evaṃ hi tathāgato yaṃ yamevārthaṃ prasādhayitukāmo lokasādhāraṇaṃ [asādhāraṇaṃ vā] sa tadrūpaṃ samādhiṃ samāpadya laghuladhveva prasādhayati",
    "T06bsa034_u:7159": " tatradhyānavimokṣābhyāṃ cittavaśitayā ca cittādhīna-sarvepsitārthasamṛddhiḥ etāvacca sarvadhyāyīnāṃ karaṇīyam /",
    "T06bsa034_u:7160": " nāta uttari nāto bhūyaḥ /",
    "T06bsa034_u:7161": " taccaitad dhyāyikaraṇīyaṃ [sarvākāraṃ] tathāgatānāṃ tasmād dhyānavimokṣasamādhisamāpattaya evocyante /",
    "T06bsa034_u:7162": " eṣāṃ punardhyānādīnāṃ samāsato dvau saṃkleśau /",
    "T06bsa034_u:7163": " aprāpteṣu caiṣu prāptaye bibandhasaṃkleśaḥ /",
    "T06bsa034_u:7164": " tadyathā 'nupāyaprayogo nivaraṇānyatamasamudācāraśca /",
    "T06bsa034_u:7165": " prāpteṣu caiṣu tadbhūmikaṃ kleśaparyavasthānamanuśayo vā /",
    "T06bsa034_u:7166": " vyavadānaṃ punarvividhamevaitadviparyayeṇa (Dutt 268)",
    "T06bsa034_u:7167": " veditavyam /",
    "T06bsa034_u:7168": " teṣāmeva ca dhyānādīnāṃ vicitrāṇāmabhinirhṛtānāṃ nāmasaṃketena anurūpeṇa yathāyogaṃ vyavasthitirvyavasthānāmityucyate /",
    "T06bsa034_u:7169": " eṣāmeva ca dhyānādīnāṃ pratilabdhānāmuttari yā bhāvanā-paripūrirnikāmalābhitā 'kṛcchreṇānavarakalābhitā saiṣāṃ viśuddhirityucyate /",
    "T06bsa034_u:7170": " tatra yathā caiṣāmaprāptiryathā ca prāptiḥ teṣu ca yā ca hīnatā yā ca praṇītatā yaccaiṣāṃ nāma yā cotkarṣaparyantatā tat sarvaṃ prajānāti /",
    "T06bsa034_u:7171": " tasmādevaṃ niruttaraṃ tathāgatānāṃ dhyānavimokṣasamādhisamāpattijñānabalamityucyante /",
    "T06bsa034_u:7172": " yathā paripākasamudāgamataḥ śraddhādīnāṃ pañcānāmindriyāṇāṃ mṛdumadhyādhimātratā indriya-parāparatetyucyate /",
    "T06bsa034_u:7173": " paraśraddhāpūrvā dharmavicāraṇā-pūrvā ca mṛdumadhyādhimātrā ruciḥ pratyavagamaḥ nānādhimuktikatetyucyate /",
    "T06bsa034_u:7174": " nānāgotravyavasthānam /",
    "T06bsa034_u:7175": " śrāvakapratyekabuddha-tathāgatagotrāṇāṃ rāgādicaritaprabhedanayena ca yāvadaśīti sattvacaritasahasrāṇi nānādhātukatetyucyate /",
    "T06bsa034_u:7176": " teṣāmevāvatāra-mukhānurūpā pratipat tadyathā rāgacaritānāmaśubhā vistareṇa tadyathā śrāvakabhūmau sarvatragāminī pratipadityucyate /",
    "T06bsa034_u:7177": " aparaḥ paryāyaḥ /",
    "T06bsa034_u:7178": " sarvā pañcagatigāminī pratipatsarvatragāminītyucyate /",
    "T06bsa034_u:7179": " aparaḥ paryāya /",
    "T06bsa034_u:7180": " parasparaviruddheṣu nānāpakṣāśriteṣvanyonyarucidṛṣṭivipratyanīkavādiṣu pṛthagito bāhyakeṣu śramaṇabrāhmaṇeṣu yā pratipatsarvaprakārairihāmutrānavadyagāminītyucyate",
    "T06bsa034_u:7181": " tadyathā kāmasūtrādiṣu /",
    "T06bsa034_u:7182": " vicitreṣu sattvanikāyeṣu tadyathā pūrveṣu dakṣiṇeṣu uttareṣu paścimeṣu nānā nāmasaṃketavyavasthānabhinneṣu",
    "T06bsa034_u:7183": " aṣṭāsu vyavahārapadeṣvanugataṃ pūrvakeṣvabhyatītevātmabhāveṣu ṣaḍvidhaṃ samāsataścaritamanusmaratyanekavidhaṃ",
    "T06bsa034_u:7184": " pūrvenivāse samanusmaran /",
    "T06bsa034_u:7185": " aṣṭau vyavahārapadāni katamāni /",
    "T06bsa034_u:7186": " evaṃ nāmā /",
    "T06bsa034_u:7187": " evaṃ jātyaḥ /",
    "T06bsa034_u:7188": " evaṃ gotraḥ /",
    "T06bsa034_u:7189": " evamāhāraḥ /",
    "T06bsa034_u:7190": " evaṃ sukhaduḥkhapratisaṃvedī /",
    "T06bsa034_u:7191": " evaṃ dīrghāyuḥ /",
    "T06bsa034_u:7192": " evaṃ cirasthitikaḥ /",
    "T06bsa034_u:7193": " evamāyuḥ paryanta iti /",
    "T06bsa034_u:7194": " (Dutt 269)",
    "T06bsa034_u:7195": " ṣaḍvyavahārapadavyaritāni katamāni /",
    "T06bsa034_u:7196": " āhvānāya saṃketaḥ kṣatriyādayo varṇā mātāpitaraṃ bhojanapānavidhiḥ sampattivipattiḥ āryurvaicitryañca /",
    "T06bsa034_u:7197": " tathā hi loke etānyaṣṭau vyavahārapadāni upaniśritya ṣaṭ caritāni pareṣāmātmano vyapadiśanto vyapadiśanti /",
    "T06bsa034_u:7198": " idaṃ me nāmāsyedaṃ nāmeti /",
    "T06bsa034_u:7199": " kṣatriyo 'hamayaṃ vā /",
    "T06bsa034_u:7200": " brāhmaṇo vaiśyaḥ śūdro 'hamayaṃ vā ayaṃ me pitā 'sya va /",
    "T06bsa034_u:7201": " yathā pitā evaṃ mātā /",
    "T06bsa034_u:7202": " evaṃ rūpamahamāhāramāharāmi /",
    "T06bsa034_u:7203": " manthān vā apūpān vā odānakulmāṣān vā pare vā /",
    "T06bsa034_u:7204": " evaṃ rūpe 'haṃ vyasane sampadi vā varte 'yaṃ vā /",
    "T06bsa034_u:7205": " evaṃrūpe 'haṃ vayasi vyavasthito nave vā madhye vā vṛddhe vā /",
    "T06bsa034_u:7206": " ayaṃ vā /",
    "T06bsa034_u:7207": " ityetāni ṣaḍ[aṣṭa]vyavahāra padānugatāni caritāni bhavanti /",
    "T06bsa034_u:7208": " nāsti cāta uttari vyavahārapadaṃ taccaritañca /",
    "T06bsa034_u:7209": " tasmādetāvadevānusmarati /",
    "T06bsa034_u:7210": " nāto bhūyaḥ /",
    "T06bsa034_u:7211": " tatra vyavahāracaritāni ākāro vyavahārapadānyuddeśaḥ /",
    "T06bsa034_u:7212": " tasya cānusmaraṇāt sākāraṃ soddeśamanusmaratītyucyate /",
    "T06bsa034_u:7213": " tatra divyo vihāro dhyānānītyucyante /",
    "T06bsa034_u:7214": " tadāśritatvāttasya cakṣuṣastatphalatvāttatparigṛhītatvāddivyañcakṣurityucyate /",
    "T06bsa034_u:7215": " suparipūrṇa-pariśuddhadhyānaphalatvātsuviśuddhamityucyate /",
    "T06bsa034_u:7216": " manuṣyāṇāmantato [nāma]vaidharmyādatikrāntamānuṣyakarmityucyate /",
    "T06bsa034_u:7217": " asti ca kāmāvacarāṇāṃ devānāmupapatti-pratilambhikamapi tāvaddivyañcakṣustannāmasādṛśyānurti /",
    "T06bsa034_u:7218": " manuṣyāṇāṃ punastadapi nāsti /",
    "T06bsa034_u:7219": " mriyamāṇāḥ sattvāḥ vyayamānā ityucyante /",
    "T06bsa034_u:7220": " antarābhavasthā upapadyamānā ityucyante /",
    "T06bsa034_u:7221": " dvābhyāmākārābhyāṃ tamaḥparāyaṇānāmayamevaṃrūpo manomayo 'ntarābhavo nirvartate /",
    "T06bsa034_u:7222": " tadyathā kṛṣṇasyakutapasya nirbhāsaḥ andhakāratamisrāyā vā rātryāḥ /",
    "T06bsa034_u:7223": " tasmād durvarṇā ityucyante /",
    "T06bsa034_u:7224": " ye punardvābhyāmākārābhyāṃ jyotiḥ parāyaṇāsteṣāmayamevaṃrūpo manomayo 'ntarābhavo nirvartate /",
    "T06bsa034_u:7225": " tadyathā jyotsnayā rātryā vārāṇaseyakasya vā sampannasya vastrasya /",
    "T06bsa034_u:7226": " tasmātsuvarṇā ityucyante /",
    "T06bsa034_u:7227": " tatra ye durvarṇāste hīnāḥ /",
    "T06bsa034_u:7228": " ye survarṇāste praṇītāḥ /",
    "T06bsa034_u:7229": " ye hīnāste durgatigāminaḥ /",
    "T06bsa034_u:7230": " ye praṇītāste sugatigāminaḥ /",
    "T06bsa034_u:7231": " sa samutthānayā śīlavipattyā kāyavāṅma noduścaritena samanvāgatā ityucyante /",
    "T06bsa034_u:7232": " dvividhayā mithyādarśanadṛṣṭivipattyā samanvāgamāt (Dutt 270)",
    "T06bsa034_u:7233": " sarvāpavādikayā tanmatavipakṣāvasthitāryapavādikayā ca mithyādṛṣṭayaḥ āryāṇāmapavādakā ityucyante /",
    "T06bsa034_u:7234": " tayā mithyādṛṣṭyā mithyāhetuñca phalañcābhiniveśate /",
    "T06bsa034_u:7235": " tatastatpratyayaṃ mithyākarmābhisaṃskaroti /",
    "T06bsa034_u:7236": " mithyākarmābhisaṃskurvan yadidaṃ dharmasamādānaṃ pratyutpannasukhamāyatyāṃ duḥkhavipākam /",
    "T06bsa034_u:7237": " yat vā pratyutpannaduḥkhamāyatyāmapi duḥkhavipākaṃtatsamādatte /",
    "T06bsa034_u:7238": " tasmānmithyādṛṣṭikarmadharmasamādānahetorityucyate /",
    "T06bsa034_u:7239": " samanvāgatasyāpi tadanyairanekavidhaiḥ kuśalairdharmaistenaiva durgatigamanāttaddhetostatpratyayamityucyate /",
    "T06bsa034_u:7240": " nāmarupānyonyaviśleṣāt kāyasya bheda ityucyate /",
    "T06bsa034_u:7241": " sarvamaraṇānāṃ nihīnaparamatvāt asya parammaraṇādityucyate /",
    "T06bsa034_u:7242": " narakāṇāṃ saṅkucitāvanatayā 'pāyadurgativinipātā ityucyante /",
    "T06bsa034_u:7243": " svabhāvaśarīravastuvibhāvanatayā narakā ityucyante /",
    "T06bsa034_u:7244": " tatrāpayānamityucyante /",
    "T06bsa034_u:7245": " adharmacaryā viṣamacaryā ca tayā tatra yānaṃ bhavati /",
    "T06bsa034_u:7246": " tasmādapāyā ityucyante /",
    "T06bsa034_u:7247": " duḥkhasaṃsparśatvāddīrghakālika vicitra tīvranirantaraduḥkhopabhogasamudgatatvād durgataya ityucyante /",
    "T06bsa034_u:7248": " adhobhāgāvasthitatvānmahāprapātabhūtatvāt kṛcchakaruṇadīnamahāvipralāpapralāpitvādvinipātā ityucyante /",
    "T06bsa034_u:7249": " adhimātrasaṃvejakatvānnarakā evocyante /",
    "T06bsa034_u:7250": " iti yena copapadyante upapannāśca yadupabhuñjate tadupabhogācca punaryadanyat svayaṃkṛtaṃ duḥkhāntaramabhinirvartayanti tadetadābhiḥ saṃjñābhiḥ paridīpitam /",
    "T06bsa034_u:7251": " etadviparyayeṇa yathāyogaṃ sarvaśuklapakṣo veditavyaḥ /",
    "T06bsa034_u:7252": " tatrāyaṃ viśeṣaḥ /",
    "T06bsa034_u:7253": " sucaritapūrvā gatiḥ sugatirityucyate /",
    "T06bsa034_u:7254": " sukhopabhogaparatvāt svargaloka ityucyate /",
    "T06bsa034_u:7255": " sarvāsravāṇāmaśeṣānuśayaprahāṇādyattat prātipakṣikamanāsravaṃ cittamanāśravā prajñāparamādhiprajñasaṃgṛhītā āsravāṇāṃ kṣayādanāsravā cetovimuktiḥ prajñāvimuktirityucyate /",
    "T06bsa034_u:7256": " tāṃ punaścetovimuktiṃ [prajñāvimukti] tasminneva carame bhave pratyātmaṃ ṣaṣṭhābhijñayā",
    "T06bsa034_u:7257": " darśanamārgasanniśrayeṇa bhāvanāmārga-sanniśrayeṇa cādhigamya svañcādhigamaṃ yathāvatprajānanti /",
    "T06bsa034_u:7258": " pareṣāṃ cākāṃkṣamāṇānāmārocayanti /",
    "T06bsa034_u:7259": " tasmād dṛṣṭa eva dharme svayamabhijñayā sākṣātkṛtvopasaṃpadya (Dutt 271)",
    "T06bsa034_u:7260": " pravedayantītyucyante /",
    "T06bsa034_u:7261": " kṣīṇāṃ me jātirityevamādīnāṃ padānāṃ nānākaraṇaṃ veditavyam /",
    "T06bsa034_u:7262": " tadyathā paryāyasaṃgrahanyām /",
    "T06bsa034_u:7263": " uddānam /",
    "T06bsa034_u:7264": " svabhāvaśca prabhedaśca kaivalyaṃ samatā tathā /",
    "T06bsa034_u:7265": " karmakriyānukramaśca viśeṣaḥ paścimo bhavet //",
    "T06bsa034_u:7266": " eṣāṃ punardaśānāṃ tathāgatabalānāṃ svabhāvo veditavyaḥ /",
    "T06bsa034_u:7267": " prabhedo veditavyaḥ /",
    "T06bsa034_u:7268": " kaivalyaṃ veditavyam /",
    "T06bsa034_u:7269": " samatā veditavyā /",
    "T06bsa034_u:7270": " karmakriyā veditavyā /",
    "T06bsa034_u:7271": " anukramo veditavyaḥ /",
    "T06bsa034_u:7272": " viśeṣo veditavyaḥ /",
    "T06bsa034_u:7273": " ityebhiḥ saptabhirākāraiḥ samāsato daśa tathāgatabalāni veditavyāni /",
    "T06bsa034_u:7274": " tatra [katama] eṣāṃ svabhāvaḥ /",
    "T06bsa034_u:7275": " pañcendriyasvabhāvānyenāti /",
    "T06bsa034_u:7276": " api tu prajñāyāḥ prādhānyātprajñāsvabhāvānītyucyante /",
    "T06bsa034_u:7277": " tathā hyucyate /",
    "T06bsa034_u:7278": " sthānāsthānajñānabalaṃ na tu śraddhābalaṃ vā tadanyadvā balamityucyate /",
    "T06bsa034_u:7279": " yathā sthānāsthānajñānabalamevamavaśiṣṭāni draṣṭavyāni /",
    "T06bsa034_u:7280": " tatra ka eṣāṃ prabhedaḥ /",
    "T06bsa034_u:7281": " samāsatasrividhena prabhedenaiṣāmapramāṇatā veditavyā /",
    "T06bsa034_u:7282": " kālaprabhedenātītānāgatavartamānādhvapatitasarvajñeyapraveśāt /",
    "T06bsa034_u:7283": " prakāraprabhedenaikaikasya saṃskṛtasya vastunaḥ svalakṣaṇasāmānyalakṣaṇasarvākārapraveśāt /",
    "T06bsa034_u:7284": " santānaprabhedena daśasu dikṣu sarvasattvadhātupratyekasarvasantānasarvārthānupraveśāt /",
    "T06bsa034_u:7285": " evamebhistribhiḥ prabhedaireṣāṃ daśānāṃ tathāgatabalānāmaprameyatā veditavyā /",
    "T06bsa034_u:7286": " ayameṣāṃ prabhedaḥ /",
    "T06bsa034_u:7287": " tatra kaivalyameṣāṃ katamat /",
    "T06bsa034_u:7288": " tathāgatasyaiva etāni daśabalāni kevalānyāveṇikāni /",
    "T06bsa034_u:7289": " na tu sarvaśrāvakapratyekabuddhānām /",
    "T06bsa034_u:7290": " idameṣāṃ kaivalyamityucyate /",
    "T06bsa034_u:7291": " sarvatathāgatānāṃ caitāni balāni samāni nirviśiṣṭāni /",
    "T06bsa034_u:7292": " iyameṣāṃ samatā vihāraviśeṣastu tathāgatānāmanyonyaṃ bhavedanyena balavihāreṇa anyastathāgatastadvahulavihārī bhavati /",
    "T06bsa034_u:7293": " anyenānyaḥ /",
    "T06bsa034_u:7294": " eṣāṃ daśānāṃ balānāṃ tathāgataḥ kena kiṃ karmaṃ karoti /",
    "T06bsa034_u:7295": " sthānāsthānajñānabalena tathāgataḥ hetuñca hetutaḥ phalañca phalato yathābhūtaṃ prajānāti /",
    "T06bsa034_u:7296": " ahetuviṣamahetuvādinaśca (Dutt 272)",
    "T06bsa034_u:7297": " śramaṇa-brāhmaṇān nigṛhṇāti /",
    "T06bsa034_u:7298": " karmasvakatājñānabalena tathāgataḥ svayaṃkṛta-phalopabhogatāñca karmaṇāṃ yathābhūtaṃ prajānāti /",
    "T06bsa034_u:7299": " dānapuṇyakriyāsaṃkrāntivādinaśca śramaṇabrāhmaṇān nigṛhṇāti /",
    "T06bsa034_u:7300": " dhyānavimokṣasamādhisamāpattijñānabalena tathāgatasribhiśca prātihāryairvineyān samyagavavadati /",
    "T06bsa034_u:7301": " prativirodhavipakṣapratyanīkavādāvasthitāṃśca śramaṇabrāhmaṇān nigṛhṇāti /",
    "T06bsa034_u:7302": " indriyaparāparajñānabalena tathāgataḥ sattvānāmindriyamṛdumadhyādhimātratāñca vibhajya yathābhūtaṃ prajānāti /",
    "T06bsa034_u:7303": " teṣāñca yathārhaṃ yathāyogaṃ dharmadeśanāṃ karoti /",
    "T06bsa034_u:7304": " nānādhimuktijñānabalena tathāgato mṛdumadhyādhimātra-śubhāśubhādhimuktitāṃ yathābhūtaṃ prajānāti /",
    "T06bsa034_u:7305": " śubhāñcādhimuktimanubṛṃhayati /",
    "T06bsa034_u:7306": " aśubhāñca tyājayati /",
    "T06bsa034_u:7307": " nānādhātujñānabalena tathāgato hīnamadhyepraṇotadhātukatāśca vibhajya yathābhūtaṃ prajānāti /",
    "T06bsa034_u:7308": " yathendriyān yathāṣayān yathānuśayāṃśca sattvāṃsteṣu teṣvavatāramukheṣvavavādakriyayā samyagyathāyogaṃ saṃniyojayati /",
    "T06bsa034_u:7309": " tatra yathā tathāgatāḥ śrāvakāṇāṃ teṣu teṣvavatāramukheṣvavavādamanuprayacchanti tathāśrāvakabhūmau sarveṇa sarvaṃ nirantaramākhyātamuttānaṃ vivṛtaṃ prajñaptaṃ prakāśitam /",
    "T06bsa034_u:7310": " kathañca punastathāgatā bodhisattvamādikarmikaṃ tatprathamakarmikaṃ samādhisambhāraparigrahe 'vasthitañcittasthitikāmaṃ cittasthitaye 'vavadanti",
    "T06bsa034_u:7311": " iha tathāgato bodhisattvāsataṃ samādhisambhāragurukamādikarmikaṃ tatprathamakarmikaṃ tatprathamataḥ evamavavadati /",
    "T06bsa034_u:7312": " ehi tvaṃ kulaputra praviviktaśayanāsanagata ekākī advitīyo yatte mātāpitṛbhyāṃ nāma vyavasthāpitamācāryopādhyāyābhyāṃ vā tadeva nāmādhyātmaṃ manasikuru /",
    "T06bsa034_u:7313": " evañca punarmanasikuru-asti me [sa] kaścitṣaḍāyatanavinirmukto dharmaḥ svabhāvena pariniṣpannaḥ adhyātmaṃ vā bahirdhā vā ubhayamantareṇa vā vidyate /",
    "T06bsa034_u:7314": " yatredaṃ nāma (Dutt 273)",
    "T06bsa034_u:7315": " saṃjñā prajñaptiḥ upacāraḥ pravartate sa tvamevaṃ yoniśo manasikurvaṃstaṃ dharmaṃ nopalapsyase /",
    "T06bsa034_u:7316": " nānyatra te evaṃ bhaviṣyati /",
    "T06bsa034_u:7317": " āgantukeṣveṣu dharmeṣviyamāgantukī saṃjñāpravṛtteti /",
    "T06bsa034_u:7318": " yadā ca te kulaputra tasmin svanāmni āgantukasaṃjñā utpānna bhavati pratilabdhā sa tvaṃ yā te cakṣuṣi cakṣurnāma cakṣuḥsaṃjñā cakṣuḥ-prajñaptistāmadhyātmaṃ yoniśomanasikuru /",
    "T06bsa034_u:7319": " evañca punarmanasikuru /",
    "T06bsa034_u:7320": " asmiñcakṣuṣi dvayamupalabhyate /",
    "T06bsa034_u:7321": " idaṃ ca nāma saṃjñā prajñaptiścakṣuriti /",
    "T06bsa034_u:7322": " etacca vastumātram /",
    "T06bsa034_u:7323": " yatredaṃ nāma saṃjñā prajñaptiḥ /",
    "T06bsa034_u:7324": " nāta uttari nāto bhūyaḥ /",
    "T06bsa034_u:7325": " tatra yaccakṣuṣi nāma saṃjñā prajñaptistattāvanna cakṣuḥ /",
    "T06bsa034_u:7326": " yadapi tadvastu yatra cakṣuḥsaṃjñā tadapi svabhāvato na cakṣuḥ /",
    "T06bsa034_u:7327": " tatkasya hetoḥ /",
    "T06bsa034_u:7328": " na hi tatra cakṣurnāma cakṣuḥsaṃjñāṃ cakṣuḥprajñaptiṃ vinā kasyacit cakṣurbuddhiḥ pravartate /",
    "T06bsa034_u:7329": " sa cedetadvastu tenātmanā pariniṣpannaṃ syāt /",
    "T06bsa034_u:7330": " yena nāmnā 'bhilapyate na tatra punastadapekṣā cakṣurityevaṃ buddhiḥ pravartate /",
    "T06bsa034_u:7331": " nānyatra prakṛtyaivāśruto 'parikalpita-nāmakānāmapi tasmin vastuni cakṣuriti buddhiḥ pravartate /",
    "T06bsa034_u:7332": " na ca punaḥ pravartamānā upalabhyate tasmādidamapi cakṣurnāma cakṣuḥsaṃjñā cakṣuḥprajñaptiḥ āgantuke dharme saṃjñā āgantukī /",
    "T06bsa034_u:7333": " evaṃ te 'dhyātmametaccakṣuryoniśo manasikurvataścakṣuḥsaṃjñāyāmapyāgantukasaṃjñā utpannā bhaviṣyati pratilabdhā /",
    "T06bsa034_u:7334": " yathā cakṣuṣyevaṃ śrotraghrāṇajihvākāyeṣu vistareṇa yāvaddṛṣṭaśrutamatavijñāteṣu",
    "T06bsa034_u:7335": " prāpteṣu paryeṣiteṣu manasā 'nuvitarkiteṣvanuvicāriteṣu samāsataḥ sarvadharmasaṃjñāsvāgantukasaṃjñā",
    "T06bsa034_u:7336": " utpannā bhaviṣyati pratilabdhā /",
    "T06bsa034_u:7337": " evaṃ [te] svātmani yā saṃjñā [avasthā] tasyā vibhavāya prayogamārgaḥ samyak parigṛhīto bhaviṣyati /",
    "T06bsa034_u:7338": " vistareṇa yāvatsarvadharmeṣu yā saṃjñā tasyā vibhavāya prayogamārgaḥ samyak parigṛhīto bhaviṣyati /",
    "T06bsa034_u:7339": " sa tvamevaṃ sarvajñeya-suvicāritayā buddhyā evaṃ te sarvadharmasaṃjñāsvāgantukasaṃjñayā",
    "T06bsa034_u:7340": " sarvadharmeṣu sarvaprapañcasaṃjñāmapanīyāpanīya nirvikāreṇa cetasā nirnimittenārthamātragrahaṇapravṛttenāsmin",
    "T06bsa034_u:7341": " vastuni bahalaṃ vihara /",
    "T06bsa034_u:7342": " [evaṃ te] tathāgatajñāna-viśuddhisamādhigotrāccittasyaikāgratā pratilabdhā bhaviṣyati /",
    "T06bsa034_u:7343": " sa tvaṃ sacedaśubhāṃ manasikaroṣi enaṃ manasikāraṃ mā riñciṣyasi /",
    "T06bsa034_u:7344": " sa cenmaitrī midaṃpratyayatā pratītyasamutpādaṃ dhātuprabhedamānāpānasmṛtiṃ prathamaṃ",
    "T06bsa034_u:7345": " dhyānaṃ vistareṇa yāvannaivasaṃjñānāsaṃjñāyanamapramāṇa-bodhisattva dhyānābhijñā-samādhisamāpattīrmanasikaroṣi /",
    "T06bsa034_u:7346": " etameva manasikāraṃ mā riñciṣyasi /",
    "T06bsa034_u:7347": " evaṃ te 'yaṃ bodhisattva manaskāro 'nupūrveṇa yāvadanuttarāyai samyaksambodhaye niryāsyatīti /",
    "T06bsa034_u:7348": " iyaṃ sarvatragāminī bodhisattvānāṃ pratipadveditavyā /",
    "T06bsa034_u:7349": " atīte 'pyadhvani tathāgatā (Dutt 274)",
    "T06bsa034_u:7350": " bodhisattvamādikarmakamevamevāvavaditavantaḥ /",
    "T06bsa034_u:7351": " anāgate 'pyadhvanyevamevavadiṣyanti /",
    "T06bsa034_u:7352": " pratyutpanne 'pyadhvanyevamevavadanti /",
    "T06bsa034_u:7353": " śrāvako 'pi cānena manaskāreṇa prayujyamānaḥ kṣiprābhijñataraḥ syād dharmābhisamayāya yadi śaknuyādetaṃ manasikāraṃ yathāvatprativeddhum /",
    "T06bsa034_u:7354": " sarvatrāgaminī pratipat jñānabalena tathāgataḥ sarvaduḥkha-nairyāṇikīmanairyāṇikīṃ ca pratipadaṃ yathābhūtaṃ prajānāti /",
    "T06bsa034_u:7355": " anairyāṇikīṃ ca pratipadaṃ varjayitvā nairyāṇikīmupasaṃharati /",
    "T06bsa034_u:7356": " pūrve nivāsānusmṛtijñānabalena tathāgataḥ pūrvānte itivṛttakāṃśca jātakāṃśca smṛtvā cittasaṃvegāya cittaprasādāya vineyānāṃ deśayati /",
    "T06bsa034_u:7357": " śāśvatavādinaśca śramaṇabrāhmaṇān nigṛhṇāti /",
    "T06bsa034_u:7358": " cyutyupapādajñānabalena tathāgataḥ śrāvakaṃ cābhyatītakālagatamupapattau vyākaroti /",
    "T06bsa034_u:7359": " ucchedavādinaśca śramaṇabrāhmaṇān nigṛhṇāti /",
    "T06bsa034_u:7360": " āsravakṣayajñānabalena tathāgataḥ sve ca vimokṣe niṣkāṃkṣo bhavati nirvicikitsaḥ /",
    "T06bsa034_u:7361": " arhattvābhimāninaśca śramaṇabrāhmaṇān nigṛhṇāti /",
    "T06bsa034_u:7362": " idaṃ tāvattathāgatasya daśānāṃ [balānāṃ] karma veditavyam /",
    "T06bsa034_u:7363": " tatra ka eṣāṃ daśānāṃ tathāgatabalānāmanukramaḥ /",
    "T06bsa034_u:7364": " sahābhisaṃbodhādanuttarāyāḥ samyaksaṃbodhestathāgataḥ sarvāṇyeva daśa balāni sakṛtpratilabhate /",
    "T06bsa034_u:7365": " sakṛtpratilabdhānāṃ punareṣāṃ krameṇa sammukhībhāvo bhavati /",
    "T06bsa034_u:7366": " abhisaṃbuddhamātra eva tathāgato dharmāṇāṃ samyageva hetuphalavyavasthānaṃ sthānāsthānajñāgabalena vyavalokayati /",
    "T06bsa034_u:7367": " vyavalokya kāmadhātāveva sabhāge dhātāviṣṭaphala-viśeṣārthikānāṃ karmasvakatā-jñānabalenākuśalakarmaparivarjanāṃ kuśalakarmasamudācāratāñca vyapadiśati /",
    "T06bsa034_u:7368": " laukika-vairāgyakāmānāṃ punaḥ sattvānāṃ dhyānavimokṣasamādhisamāpattijñānabalena laukikavairāgyagamanāya yathāvanmārgapratilābhāyāvavādamanuprayacchati",
    "T06bsa034_u:7369": " lokottaravairāgyakāmānāṃ punastadanyaiḥ saptabhisthāgatabalairlokottaravairāgyopagamāya mārgaṃ vyapadiśati /",
    "T06bsa034_u:7370": " tatra pūrvaṃ tāvallottaravairāgyakāmānāmindriyaṃ vyavalokayatīndriyaparāparajñānabalena /",
    "T06bsa034_u:7371": " tata indriyapūrvamāśayaṃ vyavalokayati nānādhimuktijñānabalena /",
    "T06bsa034_u:7372": " tataścāśayapūrvamanuśayaṃ vyavalokayati nānādhātujñānabalena /",
    "T06bsa034_u:7373": " sa evamindriyāśayānuśayajñaḥ yathāyogamālambanāvatāramukheṣvavatārayati sarvatragāminī pratipaj-jñānabalena /",
    "T06bsa034_u:7374": " tataścānurūpeṇālambanāvatāramukhaprayogena cittasthitiñca grāhayitvā (Dutt 275)",
    "T06bsa034_u:7375": " caritāni ca viśodhayitvā satkāyadṛṣṭimūla-śvāśatocchedāntagrāhavivarjitāṃ madhyamāṃ",
    "T06bsa034_u:7376": " pratipadaṃ vyapadiśati sarvakleśaprahāṇāya pūrvenivāsānusmṛtijñānabalena cyutyupapattijñānabalena ca /",
    "T06bsa034_u:7377": " tata evaṃ samyak prayuktaḥ śamathopastabdho aprahīṇakleśasamudācārayogākṛte kṛtābhimānināmabhimānaṃ tyājayati āsravakṣayajñānabalena /",
    "T06bsa034_u:7378": " ayaṃ tāvadeko balānāmanukramaparyāyaḥ /",
    "T06bsa034_u:7379": " aparaḥ paryāyaḥ /",
    "T06bsa034_u:7380": " iha tathāgato 'nuttarāṃ samyaksambodhibhisaṃbudhya tatprathamataḥ sthānāsthānajñānabalaṃ sammukhīkṛtya pratītyasamutpanneṣu dharmeṣu paramaṃ dharmasthitijñānaṃ vyavacārayati /",
    "T06bsa034_u:7381": " tacca dharmasthitijñānaṃ niḥśritya karmasvakatājñānabalena gṛhipakṣaṃ vyavalokayati yena yena karmaṇā vicitreṇa teṣāṃ gṛhipakṣāśritānāṃ samudāgamo 'bhūdbhaviṣyati vidyate [ca] /",
    "T06bsa034_u:7382": " gṛhipakṣaṃ vyavalokya dhyānavimokṣa-samādhisamāpattijñānabalena pravrajitapakṣaṃ vyavalokayati /",
    "T06bsa034_u:7383": " kimastyasmin kaścid pravrajitapakṣe duḥkhānniḥsṛto duḥkhān niḥsaraṇāya ca mārgasya deśayitā /",
    "T06bsa034_u:7384": " āhośvit nāstīti /",
    "T06bsa034_u:7385": " sa nāstīti avagamya nisrāṇamaśaraṇaṃ sarvaṃ lokamavekṣya mahākaruṇāmupādāya buddhacakṣuṣā lokaṃ vyavalokayati /",
    "T06bsa034_u:7386": " sa vyavalokayannindriyaparāparajñānaṃ sammukhīkṛtya prajānāti /",
    "T06bsa034_u:7387": " santi sattvā loke jātā [loke] vṛddhā mṛdvindriyā api madhyendriyā api tīkṣṇendriyā apīti /",
    "T06bsa034_u:7388": " [iti] viditvāsya dharmadeśanāyāṃ cittaṃ krāmati /",
    "T06bsa034_u:7389": " tataḥ pūrvavatsarvānukramo nānādhimuktyādikānāṃ tadanyeṣāṃ balānāṃ veditavyaḥ /",
    "T06bsa034_u:7390": " ayaṃ dvitīyo balānāmanukramaparyāyaḥ /",
    "T06bsa034_u:7391": " aparaḥ paryāyaḥ /",
    "T06bsa034_u:7392": " pūrvaṃ tāvattathāgato 'bhisaṃbudhyamātra eva sthānāsthānajñānabalena pratītyasamutpannaṃ dharmadhātuṃ vicārayati /",
    "T06bsa034_u:7393": " tataḥ karmasvakajñānabalena yeṣu pratītatyasamutpanneṣu dharmeṣu sattvasaṃjñātaṃ sattvadhātuṃ vicārayati /",
    "T06bsa034_u:7394": " amī sattvā evaṃ rūpasya svayaṃkṛtasya karmaṇa evaṃ rūpaṃ phalaṃ pratyanubhavantīti /",
    "T06bsa034_u:7395": " dharmadhātuṃ [sattvadhātuṃ] ca yathāvadvyavacārayitvā dhyānavimokṣasamādhisamāpattijñānabalena tāneva sattvān duḥkhavimokṣāya samyak tribhiḥ prātihāryairavavadati /",
    "T06bsa034_u:7396": " avavadan pūrvaṃvadananukrameṇāvaśiṣṭairvalairindriyādīni jñātvā mārge cāvatārayitvā tān sattvān duḥkhādvimocayati /",
    "T06bsa034_u:7397": " ayaṃ tṛtīyo balānāma nukramaparyāyaḥ /",
    "T06bsa034_u:7398": " (Dutt 276)",
    "T06bsa034_u:7399": " tatra sthānāsthānajñānavalasya karmasvakajñānabalasya ca ko viśeṣaḥ /",
    "T06bsa034_u:7400": " yatkuśalākuśalasya karmaṇa iṣṭāniṣṭaphalaṃ nirvartate idaṃ sthānāsthānajñānabalāt /",
    "T06bsa034_u:7401": " yatpunarya eva kuśalākuśalaṃ karma karoti sa eva tadiṣṭāniṣṭaphalaṃ pratyanubhavati /",
    "T06bsa034_u:7402": " idaṃ karmasvakajñānabalāt /",
    "T06bsa034_u:7403": " yattāvadya eva dhyānavimokṣādīnāṃ samāpattyā tasyaiva te bhavanti /",
    "T06bsa034_u:7404": " nānyasya /",
    "T06bsa034_u:7405": " idaṃ karmasvakajñānabalāt /",
    "T06bsa034_u:7406": " yatpunastāneva dhyānādīnāśritya vineyāṃsribhiḥ prātihāryairavavadati /",
    "T06bsa034_u:7407": " idaṃ dhyānavimokṣa[samādhi]samāpattijñānabalāt /",
    "T06bsa034_u:7408": " yat tāvacchraddhā-disahajena saṃprayuktaṃ cittaṃ pragṛhṇāti /",
    "T06bsa034_u:7409": " idaṃ dhyānavimokṣasamādhisamāpattijñānabalāt /",
    "T06bsa034_u:7410": " yatpunastānyevendriyāṇi mṛdumadhyādhimātrādiprabhedena vibhajati /",
    "T06bsa034_u:7411": " idamindriyaparāparajñānabalāt /",
    "T06bsa034_u:7412": " yattāvadindriyapūrva teṣu teṣu dharmeṣvāśayaṃ gṛhṇāti /",
    "T06bsa034_u:7413": " idamindriyaparāparajñānabalāt /",
    "T06bsa034_u:7414": " yatpunastamevāśayaṃ nānā vibhajati idaṃ nānādhimuktijñānabalāt /",
    "T06bsa034_u:7415": " tasya punarāśayasya samāsataḥ ṣaḍbhirākārairvibhāgo veditavyaḥ /",
    "T06bsa034_u:7416": " anairyāṇika āśayaḥ /",
    "T06bsa034_u:7417": " tadyathā pṛthaṅ maheśvara-nārāyaṇa-brahmalokādyadhimuktānām /",
    "T06bsa034_u:7418": " nairyāṇika āśayaḥ tadyathā triṣu yāneṣvadhimuktānām /",
    "T06bsa034_u:7419": " śuddhidūra āśayaḥ /",
    "T06bsa034_u:7420": " tadyathā mṛdumadhyaparipākavyavasthitānām /",
    "T06bsa034_u:7421": " viśuddhisamāsanna āśayaḥ /",
    "T06bsa034_u:7422": " tadyathā 'dhimātraparipākavyavasthitānām /",
    "T06bsa034_u:7423": " dṛṣṭe eva dharme nirvāṇaprāptyāśayaḥ /",
    "T06bsa034_u:7424": " tadyathā śrāvakayānena nirvāṇaprāptyadhimuktānām /",
    "T06bsa034_u:7425": " āyatyāṃ nirvāṇaprāptyāśayaḥ /",
    "T06bsa034_u:7426": " tadyathā mahāyānena nirvāṇaprāptyadhimuktānām /",
    "T06bsa034_u:7427": " yattāvadadhimuktisamutthāpitaṃ tadupamaṃ bījaṃ gṛhṇāti /",
    "T06bsa034_u:7428": " idaṃ nānādhimuktijñānabalāt /",
    "T06bsa034_u:7429": " yatpunastadeva bījaṃ bibhajyānekaprakāraṃ gṛhṇāti /",
    "T06bsa034_u:7430": " idaṃ nānādhātujñānabalāt /",
    "T06bsa034_u:7431": " sa punardhātupravibhāgaḥ samāsataścatuṣprakāro veditavyaḥ /",
    "T06bsa034_u:7432": " prakṛtisthaṃ bījaṃ pūrvābhyāsasamutthitaṃ bījaṃ viśodhyaṃ bījam /",
    "T06bsa034_u:7433": " tadyathā parinirvāṇadharmakāṇām /",
    "T06bsa034_u:7434": " aviśodhyañca bījam /",
    "T06bsa034_u:7435": " tadyathā parinirvāṇadharmakāṇām /",
    "T06bsa034_u:7436": " yattāvadyathā dhātvanurūpaṃ pratipadamavatāraṃ prajānāti /",
    "T06bsa034_u:7437": " idaṃ nānādhātujñānabalāt /",
    "T06bsa034_u:7438": " yatpunastāmeva pratipadaṃ sarvaiḥ prakāraiḥ pravibhajati /",
    "T06bsa034_u:7439": " iyaṃ pratipatsaṃkleśāyeyaṃ vyavadānāyeyamatyantavyavadānāyeyaṃ nātyantavyavadānāyeti /",
    "T06bsa034_u:7440": " (Dutt 277) idaṃ sarvatragāminī pratipajjñānabalāt /",
    "T06bsa034_u:7441": " yattāvatpūrvāntamanusmaran sarvagatihetuṃ pūrvāntasahagatāṃ yathābhūtaṃ prajānāti /",
    "T06bsa034_u:7442": " idaṃ sarvatragāminī pratipajjñānabalāt /",
    "T06bsa034_u:7443": " yatpunaḥ pravibhajya vyavahārapadānugataṃ pūrvavat ṣaḍvidhaṃ caritaṃ prajānāti /",
    "T06bsa034_u:7444": " idaṃ pūrve nivāsānusmṛtijñānabalāt /",
    "T06bsa034_u:7445": " yattāvatpūrvāntamārabhya sattvānāṃ cyutyupapādaṃ prajānāti /",
    "T06bsa034_u:7446": " idaṃ pūrve nivāsānusmṛtijñānabalāt /",
    "T06bsa034_u:7447": " yatpunaparāntikaṃ sattvānāṃ cyutyupapādaṃ paśyati /",
    "T06bsa034_u:7448": " idaṃ cyutyupapattijñānabalāt /",
    "T06bsa034_u:7449": " yattāvadapariniṣṭhita-svakārthānāṃ sattvānāmaparānte upapattiṃ pratisandhiṃ prajānāti /",
    "T06bsa034_u:7450": " idaṃ cyutyupapattijñānabalāt /",
    "T06bsa034_u:7451": " yatpunaḥ pariniṣṭhitasvakārthānāṃ suvimuktacittānāṃ dṛṣṭadharmanirvāṇaprāptiṃ prajānāti /",
    "T06bsa034_u:7452": " idamāsravakṣayajñānabalāt /",
    "T06bsa034_u:7453": " ayameṣāṃ daśānāṃ tathāgatabalānāmanyonyaṃ viśeṣaścāviśeṣaśca veditavyaḥ /",
    "T06bsa034_u:7454": " catvāri vaiśāradyāni granthato yathāsūtrameva veditavyāni /",
    "T06bsa034_u:7455": " tatra catvāryetāni sthānāni tathāgataiḥ pariṣadi pratijñātavyāni bhavanti /",
    "T06bsa034_u:7456": " śrāvakāsādhāraṇo jñeyāvaraṇavimokṣātsarvākārasarvadharmābhisaṃbodhaḥ /",
    "T06bsa034_u:7457": " idaṃ prathamaṃ sthānam /",
    "T06bsa034_u:7458": " śrāvakasādhāraṇaśca kleśāvaraṇavimokṣaḥ /",
    "T06bsa034_u:7459": " idaṃ dvitīyaṃ sthānam /",
    "T06bsa034_u:7460": " vimokṣakāmānāṃ ca sattvānāṃ duḥkhasamatikramāya nairyāṇiko mārgaḥ /",
    "T06bsa034_u:7461": " idaṃ tṛtīyaṃ sthānam /",
    "T06bsa034_u:7462": " tasyaiva ca mārgasya prāptivibandhabhūtā ye āntarāyikā dharmāḥ parivarjayitavyāḥ /",
    "T06bsa034_u:7463": " idaṃ caturthaṃ sthānam /",
    "T06bsa034_u:7464": " yathārthapratijñaśca tathāgataḥ eṣu caturṣu sthāneṣu /",
    "T06bsa034_u:7465": " ataḥ pratijñāviguṇāṃ dvayoḥ pūrvayoḥ sthānayoḥ kāyavāṅmanaśceṣṭāṃ pratijñāviguṇāṃ",
    "T06bsa034_u:7466": " ca dvayoḥ paścimayoḥ sthānayoḥ pūrvāparavirodhatāmayuktipatitāñcāpareṣāṃ divyadṛśāṃ",
    "T06bsa034_u:7467": " cādivyadṛśāñca paracittavidāmaparicittavidāṃ ca pratijñānasthānapratipakṣeṇa saṃcodanāyāṃ",
    "T06bsa034_u:7468": " nimittabhūtāmasamanupaśyan yenaitāni sthānāni viśārado 'līnacitto nirāśaṅko nirbhīḥ pratijānāti /",
    "T06bsa034_u:7469": " etāvacca śāstrā pratijñātavyam yaduta paripūrṇā svahitapratipattiḥ parahitapratipattiśca /",
    "T06bsa034_u:7470": " tatra pūrvakābhyāṃ dvābhyāṃ sthānābhyāṃ paripūrṇā svahitapratipattiḥ pratijñātā bhavati /",
    "T06bsa034_u:7471": " paścimakābhyāṃ [sthānābhyāṃ] paripūrṇā parihitapratipattiḥ pratijñātā bhavati /",
    "T06bsa034_u:7472": " tatrātmanaḥ sarvadharmābhisaṃbodhātsamyaksaṃbuddhatvaṃ tathāgato mahāyānasaṃprasthitān bodhisattvānadhikṛtya pratijānīte /",
    "T06bsa034_u:7473": " sarvāstravakṣayaṃ punaḥ (Dutt 278)",
    "T06bsa034_u:7474": " śrāvakapratyekabuddhayānasaṃprasthitān sattvānadhikṛtya pratijānīte /",
    "T06bsa034_u:7475": " mārgaṃ nairyāṇikaṃ dharmānāntarāyikāṃstadubhayānadhikṛtya pratijānīte /",
    "T06bsa034_u:7476": " evametatsūtrapadaṃ tathāgatena deśitam /",
    "T06bsa034_u:7477": " yo vā me bodhisattvānāṃ śrāvakāṇāñca nairyāṇiko mārgo deśita iti vistaraḥ /",
    "T06bsa034_u:7478": " sa ca bodhisattvāpadeśaḥ saṃgītikāraiḥ śrāvakapiṭakādhikārādapanītaḥ /",
    "T06bsa034_u:7479": " bodhisattvapiṭake punarbodhisattvopadeśa eva kevalaḥ paṭhyate /",
    "T06bsa034_u:7480": " trīṇi smṛtyupasthānāni granthato yathāsūtrameva veditavyāni /",
    "T06bsa034_u:7481": " dīrgharātraṃ tathāgata evaṃ kāmaḥ kaccinmayā sudeśite dharme vineyāḥ pratipattau yathāvadavatiṣṭeranniti /",
    "T06bsa034_u:7482": " tasya ca dīrgharātraṃ tatkāmasya dharmasvāmino gaṇaparikarṣakasya tasyāḥ prārthitāyāḥ sampattibhyāmasaṃkleśasribhiḥ smṛtyupasthānaiḥ samāsataḥ prabhāvyate /",
    "T06bsa034_u:7483": " tāni punaretāni pariṣattrayaprabhedāt trīṇi vyavasthāpyante /",
    "T06bsa034_u:7484": " tisraḥ pariṣadā katamāḥ /",
    "T06bsa034_u:7485": " ekāntena samyak pratipadyante sarva eva /",
    "T06bsa034_u:7486": " iyamekā pariṣat /",
    "T06bsa034_u:7487": " ekāntena mithyā pratipadyante sarva eva /",
    "T06bsa034_u:7488": " iyaṃ dvitīyā pariṣat /",
    "T06bsa034_u:7489": " tṛtīyā punaḥ pariṣadyāsyāṃ tadekatyāḥ samyak pratipadyante tadekatyā mithyā pratipadyante /",
    "T06bsa034_u:7490": " trīṇyarakṣyāṇi yathāsūtrameva granthato veditavyāni /",
    "T06bsa034_u:7491": " samāsataḥ sarvākārakukṛtapraticchādanatā-prahāṇam /",
    "T06bsa034_u:7492": " etattathāgatasya tribhirarakṣyaiḥ paridīpitam yadapi tadarthato 'pi kiñcidavyākṛtaṃ kukṛtamātrakaṃ bhavati kadācitkarhicitsmṛtipramoṣāt /",
    "T06bsa034_u:7493": " tadapi tathāgatasya sarveṇa sarva nāsti /",
    "T06bsa034_u:7494": " atastathāgato yathā pratijñātastathā svabhāvaḥ /",
    "T06bsa034_u:7495": " śrāvakān nigṛhya nigṛhya bravīti /",
    "T06bsa034_u:7496": " prasahya prasahya tadekatyānavasādayati /",
    "T06bsa034_u:7497": " tadekatyān pravāsayati /",
    "T06bsa034_u:7498": " api tu niṣṭhuraṃ pratipadyate nāsya teṣvanurakṣā utpadyate /",
    "T06bsa034_u:7499": " mā haiva me śrāvakāḥ saṃvāsānvayādapariśuddhakāyavāṅmanaḥ-samudācāratāṃ viditvā tena vastunā 'nāttamanaskā anabhirāddhyāścodayiṣyanti /",
    "T06bsa034_u:7500": " pareṣāṃ vā ākhyāsyantīti /",
    "T06bsa034_u:7501": " (Dutt 279)",
    "T06bsa034_u:7502": " tatra tathāgatānāṃ mahākaruṇā sarvākārā yathā pūrvanirdiṣṭā pūjāsevāpramāṇapaṭale veditavyā /",
    "T06bsa034_u:7503": " sā punarapramāṇā niruttarā tāthāgatī veditavyā /",
    "T06bsa034_u:7504": " tatra tathāgatasyānuṣṭeyaṃ yacca bhavati [yatra ca bhavati] yathā ca bhavati yadā ca bhavati tatra tasya tathā tadā samyaganuṣṭhānādiyaṃ tathāgatasyāsammoṣadharmatetyucyate",
    "T06bsa034_u:7505": " iti yā ca tatra tathāgatasya sarvakṛtyeṣu sarvadeśeṣu sarvakṛtyopāyeṣu sarvakāleṣu smṛtyasaṃpramoṣatā sadopasthitasmṛtitā /",
    "T06bsa034_u:7506": " iyamatrāsammoṣa-dharmatā draṣṭavyā /",
    "T06bsa034_u:7507": " tatra yā tathāgatasya spandite vā prekṣite vā kathite vā vihāre vā kleśasadbhāvasadṛśaṃ ceṣṭā 'samudācāra-pracāratā /",
    "T06bsa034_u:7508": " ayaṃ tathāgatasya vāsanāsamudghāta ityucyate /",
    "T06bsa034_u:7509": " arhatāṃ punaḥ prahīṇakleśānāmapi kleśasadbhāvasadṛśī ceṣṭā spandita-prekṣita-kathita-vihṛteṣu bhavatyeva /",
    "T06bsa034_u:7510": " samāsatastathāgatena dharmāṇāṃ trayo rāśayo 'bhisaṃbuddhāḥ /",
    "T06bsa034_u:7511": " katame trayaḥ /",
    "T06bsa034_u:7512": " arthopasaṃhitā dharmā anarthopasaṃhitā naivārthopasaṃhitāḥ nānarthopasaṃhitāḥ /",
    "T06bsa034_u:7513": " tatra yattathāgatasyānarthopasaṃhiteṣu naivārthopasaṃhita-nānarthopasaṃhiteṣu sarvadharmeṣu jñānam /",
    "T06bsa034_u:7514": " idaṃ tathāgatasya sarvākārajñānamityucyate /",
    "T06bsa034_u:7515": " tatra yattathāgatasyārthopasaṃhiteṣu sarvadharmeṣu jñānam /",
    "T06bsa034_u:7516": " idaṃ tathāgatasya varajñānamityucyate /",
    "T06bsa034_u:7517": " tatra yacca sarvākāraṃ jñānaṃ yacca varajñānaṃ tadaikadhyamabhisaṃkṣipya sarvākāravarajñānamityucyate /",
    "T06bsa034_u:7518": " tadetadabhisamasya sarvañcatvāriṃśaduttaramāveṇikaṃ buddhadharmaśataṃ bhavati /",
    "T06bsa034_u:7519": " tatra lakṣaṇānuvyañjanānyanena bodhisattvabhūtena carame bhave supariśuddhāni pratilabdhāni bhavanti /",
    "T06bsa034_u:7520": " yadā tu bodhimaṇḍe niṣīdati suparipūrṇa-bodhisaṃbhāramārgo bodhisattvaḥ paścime bhave",
    "T06bsa034_u:7521": " tadāsāvanācāryakaṃ saptatriṃśataṃ bodhipakṣyān dharmān bhāvayannekakṣaṇānāvaraṇajñānadaṃ",
    "T06bsa034_u:7522": " nāma samādhiṃ pratilabhate śaikṣyabhūtasya bodhisattvasya vajropamasamādhi-saṃgṛhītam /",
    "T06bsa034_u:7523": " tasyānantaraṃ dvitīye kṣaṇe pariśiṣṭānāṃ daśabalādīnāṃ buddhadharmāṇāṃ sarvākāra-varajñāna-paryavasānānāṃ suviśuddhatāṃ niruttaratāṃ sakṛtpratilabhate",
    "T06bsa034_u:7524": " teṣāñca lābhāt sarvasmin jñeye 'saktamanāvaraṇaṃ suviśuddhaṃ nirmalaṃ jñānaṃ pravartate ābhogamātra-pratibaddham /",
    "T06bsa034_u:7525": " paripūrṇasaṃkalpaśca bhavati /",
    "T06bsa034_u:7526": " tathā paripūrṇamanorathaḥ samatikrānto bodhisattvacaryā bodhisattvabhūmim /",
    "T06bsa034_u:7527": " tathāgatacaryāṃ tathāgatabhūmimavakrānto (Dutt 280) bhavati /",
    "T06bsa034_u:7528": " sāragatasya ca jñeyāvaraṇapakṣyasya dauṣṭhulyasya niravaśeṣaṃ prahāṇādasyāśrayaḥ parivṛtto bhavati /",
    "T06bsa034_u:7529": " sā cāsya niruttarā āśrayaparivṛttiḥ /",
    "T06bsa034_u:7530": " anyāḥ sarvāḥ paramavihārāvasānā bodhisattvānāmāśrayaparivṛttayaḥ sottarā eva veditavyāḥ /",
    "T06bsa034_u:7531": " tatra niṣṭhāgamana-bhūmisthitasya ca bodhisattvasya [tathāgatasya ca kathaṃ jñānaviśeṣo 'vagantavyo jñānāntaram /",
    "T06bsa034_u:7532": " iha niṣṭhāgamana-bhūmisthitasya bodhisattvasya] pelavapaṭāntaritaṃ yathācakṣuṣmato rūpadarśanam /",
    "T06bsa034_u:7533": " evaṃ tasya sarvasmin jñeye jñānaṃ veditavyam /",
    "T06bsa034_u:7534": " yathā punarna kenacidantaritam /",
    "T06bsa034_u:7535": " evaṃ tathāgatasya jñānaṃ draṣṭavyam /",
    "T06bsa034_u:7536": " tadyathā sarvākāraraṃga-paripūrṇaṃ citrakarma paścimayā suviśuddhayā raṃgalekhayā 'pariśodhitam /",
    "T06bsa034_u:7537": " evaṃ tasya bodhisattvasya jñānaṃ draṣṭavyam /",
    "T06bsa034_u:7538": " yathā suviśodhitamevaṃ tathāgatasya jñānaṃ draṣṭavyam /",
    "T06bsa034_u:7539": " tadyathā cakṣuṣmataḥ puruṣasya mandatamaskaṃ rūpadarśanam /",
    "T06bsa034_u:7540": " evaṃ bodhisattvasya pūrvavat /",
    "T06bsa034_u:7541": " yathā sarvākārāpagatatamaskamevaṃ tathāgatasya jñānaṃ draṣṭavyam /",
    "T06bsa034_u:7542": " tadyathā cakṣuṣmata ārādrūpadarśanam evaṃ evaṃ bodhisattvasya pūrvavat yathā āsanne evaṃ tathāgatasya pūrvavat /",
    "T06bsa034_u:7543": " yathā mṛdutaimirikasya rūpadarśanam evaṃ bodhisattvasya pūrvavat yathā suviśuddha-cakṣuṣaḥ evaṃ tathāgatasya pūrvavat /",
    "T06bsa034_u:7544": " yathā garbhagatasyātmabhāva evaṃ niṣṭhāgamanabhūmisthito bodhisattvo draṣṭavyaḥ /",
    "T06bsa034_u:7545": " yathopapattibhave jātasyātmabhāva evaṃ tathāgato draṣṭavyaḥ /",
    "T06bsa034_u:7546": " yathārhataḥ svapnāntaragatasya cittapracārastathā niṣṭhāgamana-bhūmisthitasya bodhisattvasya draṣṭavyaḥ /",
    "T06bsa034_u:7547": " yathā tasyaiva prativibuddhasya cittapracāra evaṃ tathāgatasya draṣṭavyaḥ /",
    "T06bsa034_u:7548": " tadyathā pradīpasyāviśuddhasya svabhāvaḥ tathā niṣṭhāgamana-bhūmisthitasya bodhisattvasya jñānasvabhāvo draṣṭavyaḥ /",
    "T06bsa034_u:7549": " yathā suviśuddhasya pradīpasya svabhāvaḥ evaṃ tathāgatasya jñānasvabhāvo draṣṭavyaḥ /",
    "T06bsa034_u:7550": " ato mahajjñānāntaramātmabhāvāntaraṃ cintāntaraṃ tathāgataniṣṭhāgamanabhūmisthita-bodhisattvayorveditavyam /",
    "T06bsa034_u:7551": " evamabhisaṃbuddho bodhistathāgato daśasu dikṣu sarvabuddhakṣetre sarvabuddhakāryaṃ karoti /",
    "T06bsa034_u:7552": " tatra buddhakāryaṃ katamat /",
    "T06bsa034_u:7553": " samāsato daśemāni tathāgatasya tathāgatakṛtyāni tathāgatakaraṇīyāni /",
    "T06bsa034_u:7554": " ekaikañca tathāgatakṛtyamapramāṇānāṃ sattvānāmarthakārakaṃ bhavati /",
    "T06bsa034_u:7555": " nāstyata uttari nāstyato bhūyaḥ /",
    "T06bsa034_u:7556": " katamāni daśa /",
    "T06bsa034_u:7557": " sve mahāpuruṣabhāve (Dutt 281)",
    "T06bsa034_u:7558": " ādita eva cittaprasādakārakamahāpuruṣa[bhāva]saṃpratyayajananā prathamaṃ tathā[gata]kṛtyaṃ tacca lakṣaṇānuvyañjanaiḥ sampādayati /",
    "T06bsa034_u:7559": " sarvasattvānāṃ sarvākārāvavādaprayogatathāgatakṛtyaṃ [yat] catasrabhiḥ sarvākārapariśuddhibhiḥ sampādayati /",
    "T06bsa034_u:7560": " [idaṃ] dvitīyaṃ tathāgatakṛtyam /",
    "T06bsa034_u:7561": " sarvasattvakāryakaraṇasāmarthyaṃ sarvasaṃśayacchedanasāmarthyañca tṛtīyaṃ tathāgatakṛtyam /",
    "T06bsa034_u:7562": " yattathāgato daśabhirtāthāgatabalaiḥ sampādayati tathā hi tathāgato daśabhiḥ pūrvanirdiṣṭairvalaiḥ sarvasattvānāṃ sarvārthasampādanaṃ prati samartho bhavati /",
    "T06bsa034_u:7563": " ye cainaṃ tathāgatabalānyārabhya praśnaṃ pṛcchanti yathā yāni tathāgatena jñātāni dṛṣṭāni viditāni vijñātāni tathā tāni tathāgatasteṣāṃ praśnaṃ pṛṣṭo vyākaroti /",
    "T06bsa034_u:7564": " sarvaparapravavādanigrahaḥ svavādavyavasthāpanā tathāgatasya caturthaṃ kṛtyam /",
    "T06bsa034_u:7565": " yattathāgato vaiśāradyaiḥ sampādayati tathāgatājñāyāṃ sthiteṣvasyiteṣu ca vineyeṣvasaṃkliṣṭacittatā pañcamaṃ tathāgatakṛtyam /",
    "T06bsa034_u:7566": " yattathāgataḥ smṛtyupasthānaiḥ sampādayati yathāvādi tathākāritā ṣaṣṭhaṃ tathāgatakṛtyam /",
    "T06bsa034_u:7567": " yattathāgataḥ arakṣyaiḥ sampādayati buddhacakṣuṣā rātrindivaṃ sarvalokavyavalokanā saptamaṃ tathāgatakṛtyam /",
    "T06bsa034_u:7568": " yattathāgato mahākaruṇayā sampādayati /",
    "T06bsa034_u:7569": " sarvasattvasarvakṛtyāvihārāṇi aṣṭamaṃ tathāgatakṛtyam /",
    "T06bsa034_u:7570": " yattathāgato 'sammoṣadharmatayā sampādayati tathāgatasyācāravihārasya yathāvadanuvartanā adhitiṣṭhanā navamaṃ tathāgatakṛtyam /",
    "T06bsa034_u:7571": " yattathāgato vāsanāsamuddhātena sampādayati ye dharmā anarthopasaṃhitā ye ca naivārthopasaṃhitānānārthopasaṃhitāstānabhinirvarjya",
    "T06bsa034_u:7572": " ye ca dharmā arthopasaṃhitāsteṣāṃ samākhyānaṃ vivaraṇā uttānīkarme daśamaṃ tathāgatakṛtyam /",
    "T06bsa034_u:7573": " yattathāgataḥ sarvākāravarajñānena sampādayati evaṃ hi tathāgato 'nenāveṇikena catvāriṃśaduttareṇa buddhadharmaśatena daśatathāgata kṛtyāni kurvan sarvabuddhakāryaṃ karoti /",
    "T06bsa034_u:7574": " vistaravibhāgataḥ punarasyaiva buddhakāryasya na sukarāsaṃkhyāṃ kartuṃ yāvatkalpakoṭīniyutaśatasahasrairapi /",
    "T06bsa034_u:7575": " ayaṃ sa tathāgato vihārastathāgatī bhūmiḥ pratiṣṭhetyucyate /",
    "T06bsa034_u:7576": " tatkasya hetoḥ /",
    "T06bsa034_u:7577": " etāmāśrityaitāṃ pratiṣṭhāya yasyāḥ spṛhayamāṇarūpā bodhisattvā bodhisattvaśikṣāsu",
    "T06bsa034_u:7578": " śikṣante adhigamyāpi ca tāṃ pratiṣṭhāmetāmevāśrityaitāṃ pratiṣṭhāya sarvasattvānāṃ",
    "T06bsa034_u:7579": " sarvārthān sāmpādayati /",
    "T06bsa034_u:7580": " tasmātpratiṣṭhetyucyate /",
    "T06bsa034_u:7581": " (Dutt 282)",
    "T06bsa034_u:7582": " sarve caite buddhadharmā atyarthaṃ parārthakriyānukūlāḥ parārthakriyāprabhāvitāśca tathāgatānām /",
    "T06bsa034_u:7583": " [na] tathā śrāvakapratyekabuddhānām /",
    "T06bsa034_u:7584": " tasmāttasyaiva te āveṇikā ityucyante /",
    "T06bsa034_u:7585": " santi ca te buddhadharmā ye sarveṇa sarvaṃ śrāvakapratyekabuddheṣu nopalabhyante /",
    "T06bsa034_u:7586": " tadyathā mahākaruṇā 'sammoṣadharmatā vāsanāsamuddhātaḥ sarvākāravarajñānam /",
    "T06bsa034_u:7587": " ye 'pi copalabhyante te 'pi na sarvākāraparipūrṇāḥ /",
    "T06bsa034_u:7588": " tathāgatasya tu sarve copalabhyante sarvākāraparipūrṇāścātikrāntatarāśca praṇītatarāśca /",
    "T06bsa034_u:7589": " tasmātte tasyāveṇikā ityucyante /",
    "T06bsa034_u:7590": " kaivalyārthaścāveṇikārtho veditavyaḥ /",
    "T06bsa034_u:7591": " ityayaṃ paripūrṇo bodhisattvānāṃ śikṣāmārgaḥ /",
    "T06bsa034_u:7592": " śikṣāmārgaphalañca prakāśitam /",
    "T06bsa034_u:7593": " sarvabodhisattva-śikṣāmārgasya śikṣāmārgaphalasya ca tarvākārasya nirdeśāya adhiṣṭhānabhūtam sā khalviyaṃ bodhisattvabhūmirbodhisattvapiṭakamātṛketyapyucyate",
    "T06bsa034_u:7594": " mahāyānasaṃgraha ityapyucyate /",
    "T06bsa034_u:7595": " [praṇāśā-]praṇāśapathavivaraṇamityucyate /",
    "T06bsa034_u:7596": " anāvaraṇajñānaviśuddhi mūlamityapyucyate /",
    "T06bsa034_u:7597": " yaḥ kaścit sadevamānuṣā[surā]llokāddevabhūto vā [manuṣyabhūto vā] śramaṇo vā brāhmaṇo",
    "T06bsa034_u:7598": " vāsyāṃ bodhisattvabhūmau dṛḍhāmadhimuktimutpādyemāṃ śroṣyatyudgrahīṣyati dhārayiṣyati",
    "T06bsa034_u:7599": " bhāvanākāreṇa vā prayokṣyate pareṣāṃ vā vistareṇa prakāśayiṣyatyantato lekhayitvā",
    "T06bsa034_u:7600": " dhārayiṣyati pūjāsatkārañca prayokṣyate /",
    "T06bsa034_u:7601": " tasya samāsato yāvān puṇyaskandho bhagavatā sarvabodhisattvapiṭake saṃgṛhītasya sūtrāntasya",
    "T06bsa034_u:7602": " śravaṇādikarmaṇa ākhyāta uttāno vivṛtaḥ prajñaptaḥ prakāśitaḥ tāvānasya puṇyaskandhaḥ pratyāśaṃsitavyaḥ /",
    "T06bsa034_u:7603": " tatkasya hetoḥ /",
    "T06bsa034_u:7604": " tathā hyasyāṃ bodhisattvabhūmau sarvasya bodhisattvapiṭakasyoddeśanirdeśamukhāni saṃgṛhītānyākhyātāni /",
    "T06bsa034_u:7605": " yāvaccāsyāṃ [bodhisattva]bhūmau yo dharmavinayo vistareṇa prakāśitaḥ sa bahulamuddeśasvādhyāya-dharmānudharmapratipattitaḥ",
    "T06bsa034_u:7606": " sthāsyati pṛthuvṛddhivaipulyatāñca gamiṣyati na tāvatsaddharmapratirūpakāḥ pracurā",
    "T06bsa034_u:7607": " bhaviṣyanti saddharmāntarddhānāya /",
    "T06bsa034_u:7608": " yataśca punaḥ saddharmapratirūpakāḥ pracurā bhaviṣyanti tataścāyaṃ saddharmo bhūtārthopasaṃhito tasya tadantardhānaṃ bhaviṣyati /",
    "T06bsa034_u:7609": " iti bodhisattvabhūmāvādhāre niṣṭhe yogasthāne ṣaṣṭhaṃ pratiṣṭhāpaṭalam /",
    "T06bsa034_u:7610": " // samāptā ca bodhisattvabhūmiḥ //",
    "T06bsa034_u:7611": " // kṛtiriyamācāryāryāsaṅgapādānām //",
    "T06bsa034_u:7612": " ye dharmā hetuprabhavā hetuṃ teṣāntathāgato hyavadat /",
    "T06bsa034_u:7613": " teṣāñca yo nirodha evaṃ vādī mahāśramaṇaḥ //"
}