{
    "GSP33nysu__4u:0": " Adhyaya 4, Pada 1",
    "GSP33nysu__4u:1": " // atha śrīmannyāyasudhāyāṃ caturthādhyāyasya prathamapādaḥ //",
    "GSP33nysu__4u:2": " [======= JNys_4,1.I: āvṛtyadhikaraṇam =======] *12,1*",
    "GSP33nysu__4u:3": " yadīyacaraṇāmbhojacchāyāmāśritya nirvṛtāḥ /",
    "GSP33nysu__4u:4": " nandanti satataṃ muktāḥ saṃśraye taṃ śriyaḥ patim // 1 //",
    "GSP33nysu__4u:5": " phalaṃ nigadyate 'sminnadhyāya iti bhāṣyam /",
    "GSP33nysu__4u:6": " phalanirūpaṇasyedānīṃ kā saṅgatirityata āha- samanvayeti //",
    "GSP33nysu__4u:7": " samanvayāvirodhābhyāṃ siddhe vastuni sādhane /",
    "GSP33nysu__4u:8": " vicāriteṣvaśeṣeṣu sādhaneṣu viśeṣataḥ // MAnuv_4,1.1 //",
    "GSP33nysu__4u:9": " nityaśaḥ kāryamatyantamavaśyaṃ bhāvi sādhanam /",
    "GSP33nysu__4u:10": " cintyate prathamaṃ tatra ... // MAnuv_4,1.2a-c //",
    "GSP33nysu__4u:11": " NYĀYASUDHĀ:",
    "GSP33nysu__4u:12": " samanvayāvirodhābhyāṃ prathamadvitīyādhyāyapratipāditābhyāṃ,",
    "GSP33nysu__4u:13": " parabrahmādirūpe vastuni siddhe sati,",
    "GSP33nysu__4u:14": " sādhane sādhanaviṣaye tṛtīyādhyāye,",
    "GSP33nysu__4u:15": " aśeṣeṣu mokṣasādhaneṣu,",
    "GSP33nysu__4u:16": " vicāriteṣu satsu,",
    "GSP33nysu__4u:17": " phalapratipādanasyāvasaraprāptiḥ /",
    "GSP33nysu__4u:18": " jijñāsiteṣvartheṣvanyeṣāṃ vicāritatvādasyaivāvaśiṣṭatvāt /",
    "GSP33nysu__4u:19": " ato mokṣalakṣaṇaṃ phalamātrādhyāye nigadyate iti vākyaśeṣaḥ /",
    "GSP33nysu__4u:20": " pādacatuṣyayapratipādyaṃ saṅgatiṃ ca lāghavāyaikatraiva vakṣyati /",
    "GSP33nysu__4u:21": " tataśca phalaviṣaye 'sminnadhyāye karmanāśākhyaṃ phalaṃ prathamapāde nigadyata ityuktaṃ bhavati /",
    "GSP33nysu__4u:22": " tasyāpavādamāha- viśeṣata iti //",
    "GSP33nysu__4u:23": " tatra(atra) caturthasya prathamapāde,",
    "GSP33nysu__4u:24": " prathamaṃ kaiścitsūtraiḥ sādhanameva cintyate /",
    "GSP33nysu__4u:25": " katham /",
    "GSP33nysu__4u:26": " viśeṣataḥ paramādareṇa,",
    "GSP33nysu__4u:27": " nityaśo nairantaryeṇa ca kāryamiti /",
    "GSP33nysu__4u:28": " kutaḥ /",
    "GSP33nysu__4u:29": " yato mokṣasiddhāvatyantamavaśyaṃbhāvi / *12,2*",
    "GSP33nysu__4u:30": " idamuktaṃ bhavati /",
    "GSP33nysu__4u:31": " tṛtīye adhyāye yāni sādhanāni vicāritāni teṣveva keṣāñcitparamādaranairantaryābhyāmanuṣṭheyatvamatrādau pratipādyate /",
    "GSP33nysu__4u:32": " tathānuṣṭhāna eva mokṣasya bhāvādanyathābhāvāt /",
    "GSP33nysu__4u:33": " etajjñāpanā(yaiva)",
    "GSP33nysu__4u:34": " ya tṛtīye idamanuktavātredamucyate /",
    "GSP33nysu__4u:35": " tatrānuktayā hi tato vailakṣaṇyaṃ jñāyate /",
    "GSP33nysu__4u:36": " phalalakṣaṇe coktyā phalāntaraṅgatvam /",
    "GSP33nysu__4u:37": " adhyāyādivyavasthā ca prāyikatvādupapadyata iti / *12,11*",
    "GSP33nysu__4u:38": " // oṃ āvṛttirasakṛdupadeśāt oṃ //",
    "GSP33nysu__4u:39": " adhikaraṇotthānakāraṇaṃ darśayati- śravaṇādīti //",
    "GSP33nysu__4u:40": " āvṛttir asakṛdupadeśāt / BBs_4,1.1 /",
    "GSP33nysu__4u:41": " ... śravaṇādisakṛtkriyā // MAnuv_4,1.2d //",
    "GSP33nysu__4u:42": " āvṛttirveti sandehe ... // MAnuv_4,1.3a //",
    "GSP33nysu__4u:43": " NYĀYASUDHĀ:",
    "GSP33nysu__4u:44": " prathamaṃ tatreti vartate /",
    "GSP33nysu__4u:45": " śrotavyo mantavyo nididhyāsitavya iti darśanātha śravaṇādikaṃ vidhīyate /",
    "GSP33nysu__4u:46": " tasya śravaṇāderjyotiṣyomādivatsakṛtkriyā vā vrīhyāvaghātādivadāvṛttirveti sandehe sati /",
    "GSP33nysu__4u:47": " upalakṣaṇametat /",
    "GSP33nysu__4u:48": " sakṛtkriyeti pūrvapakṣe ca satītyapi grāhyam /",
    "GSP33nysu__4u:49": " idamadhikaraṇamārabhyata iti śeṣaḥ /",
    "GSP33nysu__4u:50": " pūrvapakṣabījaṃ ca nyāyavivaraṇe spaṣṭamavagantavyam /",
    "GSP33nysu__4u:51": " sūtraṃ vyākhyāti- kartavyeti //",
    "GSP33nysu__4u:52": " ... kartavyā'vṛttireva hi /",
    "GSP33nysu__4u:53": " upadeśo 'tat tvamasītyādirhyasakṛdeva yat // MAnuv_4,1.3b-d // *12,12*",
    "GSP33nysu__4u:54": " NYĀYASUDHĀ:",
    "GSP33nysu__4u:55": " śravaṇādīnāmiti vartate /",
    "GSP33nysu__4u:56": " hiśabdo tattvamasītyupadeśasya prasiddhatvaṃ dyotayati /",
    "GSP33nysu__4u:57": " yadi hi śiṣyeṇāvṛttirna kartavyā tadā gurorasakṛdupadeśo 'narthakaḥ syāt /",
    "GSP33nysu__4u:58": " tena jñāyate kartavyā śravaṇāvṛttiriti / *12,13*",
    "GSP33nysu__4u:59": " anena śravaṇāvṛtteḥ kartavyatā siddhā /",
    "GSP33nysu__4u:60": " trayāṇāmapyāvṛttiṃ sādhayalliṅgācceti sūtraṃ paṭhitvā tadabhipretāni liṅgānyāgamavākyenaiva darśayati- liṅgādityādinā //",
    "GSP33nysu__4u:61": " liṅgāc ca / BBs_4,1.2 /",
    "GSP33nysu__4u:62": " liṅgāllātavyataḥ pūrvamṛjobarrahmatvataḥ śatāt /",
    "GSP33nysu__4u:63": " śuśrāvogratapā nāma yogyo rudrapadasya yaḥ // MAnuv_4,1.4 //",
    "GSP33nysu__4u:64": " sārddhaṃ parārddhaṃ viṣṇostu guṇān bhaktayā sadodyataḥ /",
    "GSP33nysu__4u:65": " tattribhāgamupāsāṃ ca cakre sambhṛtamānasaḥ // MAnuv_4,1.5 //",
    "GSP33nysu__4u:66": " NYĀYASUDHĀ:",
    "GSP33nysu__4u:67": " lātavya ādātavyaḥ śiṣyairupāsitavyaḥ /",
    "GSP33nysu__4u:68": " tasmāt /",
    "GSP33nysu__4u:69": " brahmatvata iti ṣaṣṭhībahuvacanāntāttasiḥ /",
    "GSP33nysu__4u:70": " brahmatvānāṃ śatātpūrvamiti ṛjorviśeṣaṇam /",
    "GSP33nysu__4u:71": " yasyaitasmādbrahmakalpādārabhya brahmakalpānāṃ śate gate brahmatvaṃ bhaviṣyati tasmāditi yāvat /",
    "GSP33nysu__4u:72": " sārdhaṃ parārdhamityatyantasaṃyoge dvitīyā /",
    "GSP33nysu__4u:73": " tattribhāgaṃ tasya śravaṇakālasya,",
    "GSP33nysu__4u:74": " tṛtīyabhāgaṃ kālam /",
    "GSP33nysu__4u:75": " upāsāṃ manananididhyāsanarūpām /",
    "GSP33nysu__4u:76": " sambhṛtamānasa iti upāsitavya evārthe dhṛtacittaḥ / *12,14*",
    "GSP33nysu__4u:77": " daśamanvantaraṃ śakrapadayogyo garutmataḥ /",
    "GSP33nysu__4u:78": " padayogyāt sumanasaḥ sunando nāma cāśṛṇot /",
    "GSP33nysu__4u:79": " upāsāṃ cakra udyukto manvantaracatuṣyayam // MAnuv_4,1.6 //",
    "GSP33nysu__4u:80": " sūryācandramasoścaiva padayogyau sutejasau /",
    "GSP33nysu__4u:81": " surūpaḥ śāntarūpaśca manvantaracatuṣyayam /",
    "GSP33nysu__4u:82": " aśṛṇvatāṃ sumanaso manvantaramupāsatām // MAnuv_4,1.7 //",
    "GSP33nysu__4u:83": " tataḥ proktāstu te sarve bhaktayogratapaādayaḥ /",
    "GSP33nysu__4u:84": " apaśyan paramaṃ viṣṇuṃ tatprasādedhitāḥ sadā /",
    "GSP33nysu__4u:85": " ityuktaṃ viṣṇunā sākṣād granthe sattatvasañjñite // MAnuv_4,1.8 //",
    "GSP33nysu__4u:86": " NYĀYASUDHĀ:",
    "GSP33nysu__4u:87": " daśa manvantarāṇi yasminkāle sa tathoktaḥ /",
    "GSP33nysu__4u:88": " garutmataḥ padayogyādita /",
    "GSP33nysu__4u:89": " garutmato yatpadaṃ tatra yogyādityarthaḥ /",
    "GSP33nysu__4u:90": " sutejasāveva suprajñāveva na tu mandau /",
    "GSP33nysu__4u:91": " aśṛṇvatāṃ aśṛṇutām /",
    "GSP33nysu__4u:92": " vyatyayo bahulamiti dvivikaraṇatā /",
    "GSP33nysu__4u:93": " sumanasa eva /",
    "GSP33nysu__4u:94": " manvantaraṃ manvantarāvacchinnaṃ kālam /",
    "GSP33nysu__4u:95": " upāsatāmupāsātām /",
    "GSP33nysu__4u:96": " chāndaso vaṇarvikāraḥ /",
    "GSP33nysu__4u:97": " nanvatra śravaṇādikālabāhulyameva pratīyate /",
    "GSP33nysu__4u:98": " na punarāvṛttiḥ /",
    "GSP33nysu__4u:99": " śrutasyaiva vākyasya punaḥ śravaṇamityādirūpā hi seti /",
    "GSP33nysu__4u:100": " maivam /",
    "GSP33nysu__4u:101": " ekena vākyenāvagatasya tattvasya punaḥ punastenānyena avagatiḥ śravaṇāvṛttiḥ /",
    "GSP33nysu__4u:102": " evamekayā yuktayānusaṃhitasya bhūyo bhūyaḥ tayānyathā vānusandhānaṃ mananāvṛttirityabhipretatvāt /",
    "GSP33nysu__4u:103": " nanvevaṃ cetsarvavedāntapratyayamityanenaiva gatametat /",
    "GSP33nysu__4u:104": " satyam /",
    "GSP33nysu__4u:105": " tasyaivātyantāvaśyakatvapradarśanāya punarārambha ityuktameva /",
    "GSP33nysu__4u:106": " evamuttaratrāpi draṣṭavyam /",
    "GSP33nysu__4u:107": " // iti śrīmannyāyasudhāyāṃ āvṛttyadhikaraṇam //",
    "GSP33nysu__4u:108": " [======= JNys_4,1.II: ātmopagamādhikaraṇam =======] *12,18*",
    "GSP33nysu__4u:109": " // atha śrīmannyāsudhāyāṃ ātmopagamādhikaraṇam //",
    "GSP33nysu__4u:110": " // oṃ ātmeti tūpagacchanti grāhayanti ca oṃ //",
    "GSP33nysu__4u:111": " etatsūtraṃ vyākhyātumātmaśabdārthaṃ tāvadāha- ātmeti //",
    "GSP33nysu__4u:112": " ātmeti tūpagacchanti grāhayanti ca / BBs_4,1.3 /",
    "GSP33nysu__4u:113": " ātmeti nāma kathitaṃ sākṣānnārāyaṇasya hi // MAnuv_4,1.9ab //",
    "GSP33nysu__4u:114": " NYĀYASUDHĀ:",
    "GSP33nysu__4u:115": " yasmādātmeti nāma sākṣāt mukhyayā vṛttyā nārāyaṇasya kathitam /",
    "GSP33nysu__4u:116": " mukhye ca sambhavatyamukhyaṃ na yujyate /",
    "GSP33nysu__4u:117": " tasmādatra sūtre 'pi ātmā janārdanaḥ ātmaśabdodito janārdana iti vakṣyamāṇenānvayaḥ / *12,20*",
    "GSP33nysu__4u:118": " kiṃ tadātmaśabdasya bhagavannāmatvakathanamityata āha- ātmeti //",
    "GSP33nysu__4u:119": " ātmā brahma mahāṃstāraḥ parameśaḥ śuciśravāḥ // MAnuv_4,1.9cd //",
    "GSP33nysu__4u:120": " viṣṇurnārāyaṇo 'nanta iti śrīpatirīryate /",
    "GSP33nysu__4u:121": " iti piṅgaśrutiścaiva tathaiva paramaśrutiḥ // MAnuv_4,1.10 //",
    "GSP33nysu__4u:122": " NYĀYASUDHĀ:",
    "GSP33nysu__4u:123": " iti nāmabhiḥ /",
    "GSP33nysu__4u:124": " paiṅgiśrutiḥ ātmaśabdaṃ bhagavannāmatvenāha /",
    "GSP33nysu__4u:125": " caśabdaḥ śrutyantarasamuccayārthaḥ /",
    "GSP33nysu__4u:126": " śrutireva na tu mānuṣapraṇītamabhidhānamityevaśabdaḥ /",
    "GSP33nysu__4u:127": " tena“kṣetrajña ātmā puruṣaḥ';",
    "GSP33nysu__4u:128": " ityādivirodho nāśaṅkanīyaḥ /",
    "GSP33nysu__4u:129": " omātmeti paramaśrutiḥ /",
    "GSP33nysu__4u:130": " omātmā bhagavān viṣṇurātmānando 'kṣaraḥ svarāṭ /",
    "GSP33nysu__4u:131": " viśvatrātā nṛsiṃho 'jo nārāyaṇa urukramaḥ // MAnuv_4,1.11 //",
    "GSP33nysu__4u:132": " anasūyā tathaivātrerjajñe putrānakalmaṣān /",
    "GSP33nysu__4u:133": " dattaṃ durvāsasaṃ somamātmeśabrahmasambhavān // MAnuv_4,1.12 //",
    "GSP33nysu__4u:134": " iti bhāgavate caiva tasmādātmā janārdanaḥ // MAnuv_4,1.13ab //",
    "GSP33nysu__4u:135": " NYĀYASUDHĀ:",
    "GSP33nysu__4u:136": " ātmānandeti samastamekaṃ nāma /",
    "GSP33nysu__4u:137": " anasūyeti bhāgavate cātmaśabdasya bhagavatyeva prayogo 'sti /",
    "GSP33nysu__4u:138": " tathaiveti tatra prakṛtena samuccayārthaḥ /",
    "GSP33nysu__4u:139": " jajñe janayāmāsa /",
    "GSP33nysu__4u:140": " antarṇīta(ṇijartho 'tra)",
    "GSP33nysu__4u:141": " ṇyartho vātra janiḥ /",
    "GSP33nysu__4u:142": " ātmeśabrahmasambhavān viṣṇuśivabrahmasambhavān /",
    "GSP33nysu__4u:143": " saha bhavantīti sambhavāḥ /",
    "GSP33nysu__4u:144": " atra dattadūrvāsasau viṣṇuśivāveva /",
    "GSP33nysu__4u:145": " somo brahmaṇā sahabhūtaḥ /",
    "GSP33nysu__4u:146": " taddharmo 'nyayorapyupacārāducyate /",
    "GSP33nysu__4u:147": " chatriṇa iti yathā / *12,25*",
    "GSP33nysu__4u:148": " astvātmaśabdo viṣṇuparastathāpi kaḥ sūtrārtha ityata ātmetīti pratijñāṃśaṃ vyākhyāti(caṣṭe) tasmāditi /",
    "GSP33nysu__4u:149": " tasmādupāsyo viṣṇuriti jñātavyaḥ sajjanaiḥ sadā // MAnuv_4,1.13cd //",
    "GSP33nysu__4u:150": " NYĀYASUDHĀ:",
    "GSP33nysu__4u:151": " yasmādātmaśabdo viṣṇuparastasmāt /",
    "GSP33nysu__4u:152": " ayaṃ pratijñārthaḥ /",
    "GSP33nysu__4u:153": " ātmā viṣṇuḥ ātmeti sajjanaiḥ sadā jñātavyaḥ upāsyo dhyeyaśca /",
    "GSP33nysu__4u:154": " hetvaṃśaṃ vyācaṣṭe- tathaiveti //",
    "GSP33nysu__4u:155": " tathaivopāsate santastathaivopadiśanti ca // MAnuv_4,1.14ab //",
    "GSP33nysu__4u:156": " NYĀYASUDHĀ:",
    "GSP33nysu__4u:157": " anenātma(tmeti)",
    "GSP33nysu__4u:158": " śabdasyā'vṛttistuśabdaścāvadhāraṇārtha ityuktaṃ bhavati /",
    "GSP33nysu__4u:159": " satāmevopāsanopadeśau bhāṣyodāhṛtābhyāṃ śrutibhyāṃ siddhau /",
    "GSP33nysu__4u:160": " upagacchantītyetajjñānārthamupāsanārthaṃ ca /",
    "GSP33nysu__4u:161": " tatra jñānārthatvaṃ spaṣṭamityeka evārtho vyākhyātaḥ /",
    "GSP33nysu__4u:162": " ata eva prāk jñātavya upāsyaścetyuktam / *12,27*",
    "GSP33nysu__4u:163": " nanvanena viṣṇurviṣṇurityupāsya ityuktaṃ bhavati /",
    "GSP33nysu__4u:164": " tataśca kimanena kṛtaṃ syāt /",
    "GSP33nysu__4u:165": " na hyaviṣṇutvenopāstiratra prasaktetyata āha- ādāneti //",
    "GSP33nysu__4u:166": " ādānārthatvataścāyamātmaśabdaḥ patiṃ vadet // MAnuv_4,1.14cd //",
    "GSP33nysu__4u:167": " NYĀYASUDHĀ:",
    "GSP33nysu__4u:168": " ayaṃ sūtragata ātmaśabdaḥ patiṃ ca vadet /",
    "GSP33nysu__4u:169": " katham /",
    "GSP33nysu__4u:170": " ādānāthartvata ādānakartṛtvārthatvāt /",
    "GSP33nysu__4u:171": " āṅpūrvāt dāñaḥ āto maninniti manin pratyayaḥ ākāralopo dasya taśca nirvacanatvāt /",
    "GSP33nysu__4u:172": " tathā coktaṃ“yaccāpnoti yadādattaḥ'; ityādi /",
    "GSP33nysu__4u:173": " patirhi svīyatayā bhṛtyānādatte / *12,28*",
    "GSP33nysu__4u:174": " tataḥ kimityataḥ sūtrārthaṃ vivṛṇoti- svāmīti //",
    "GSP33nysu__4u:175": " svāmī me viṣṇurityeva nityadopāsyamañjasā // MAnuv_4,1.14ef //",
    "GSP33nysu__4u:176": " NYĀYASUDHĀ:",
    "GSP33nysu__4u:177": " atra sūtre dvāvātmaśabdau /",
    "GSP33nysu__4u:178": " ekonuvādārtho dvitīyo vidhyatharḥ /",
    "GSP33nysu__4u:179": " ātmātmetyupāsya iti dvāvapi viṣṇuviṣayau /",
    "GSP33nysu__4u:180": " tatrādyo 'vivakṣitāvayavārthaḥ saṃjñātvena vartate /",
    "GSP33nysu__4u:181": " dvitīyo vivakṣitāvayavārthaḥ svāminaṃ vadati /",
    "GSP33nysu__4u:182": " tathā cātmā viṣṇurātmeti svāmītyupāsya iti sūtrārtho bhavatītyarthaḥ /",
    "GSP33nysu__4u:183": " añjasā paramādareṇa /",
    "GSP33nysu__4u:184": " nanvetadānandādayaḥ pradhānasyetyanenaiva gatam /",
    "GSP33nysu__4u:185": " satyam /",
    "GSP33nysu__4u:186": " sarvathopāsyatvasya jñāpanāya punarvacanam /",
    "GSP33nysu__4u:187": " tadidamuktaṃ nityadaivāñjaseti / *12,29*",
    "GSP33nysu__4u:188": " asya sarvathopāsyatve kiṃ pramāṇamityata āha- svāmīti //",
    "GSP33nysu__4u:189": " svāmī viṣṇuriti dhyānaṃ viśeṣaṇaviśeṣyataḥ /",
    "GSP33nysu__4u:190": " kartavyaṃ sarvathaivaitanna kathañcana vismaret // MAnuv_4,1.15 //",
    "GSP33nysu__4u:191": " iti sattattvavacanaṃ ṣāḍguṇyavacanaṃ param /",
    "GSP33nysu__4u:192": " mama svāmī harirnityaṃ sarvasya patireva ca /",
    "GSP33nysu__4u:193": " iti dhyeyaḥ sarvadaiva bhagavān viṣṇuravyayaḥ // MAnuv_4,1.16 //",
    "GSP33nysu__4u:194": " NYĀYASUDHĀ:",
    "GSP33nysu__4u:195": " viśeṣaṇaviśeṣyata iti svāmitvaṃ viśeṣaṇaṃ viṣṇurviśeṣya iti viśeṣaṇaviśeṣyabhāvenaiva /",
    "GSP33nysu__4u:196": " natu taṭasthaṃ svāmitvaṃ nirguṇasya viṣṇorupalakṣaṇamityevamityarthaḥ /",
    "GSP33nysu__4u:197": " kathañcana ādhivyādhisatve 'pi /",
    "GSP33nysu__4u:198": " param uparitanam /",
    "GSP33nysu__4u:199": " mama svāmītyanena prasaktamalpatvaṃ nivārayati- sarvasyeti //",
    "GSP33nysu__4u:200": " // iti śrīmannyāsudhāyāṃ ātmopagamādhikaraṇam //",
    "GSP33nysu__4u:201": " [======= JNys_4,1.III: pratīkādhikaraṇam =======] *12,30*",
    "GSP33nysu__4u:202": " // atha śrīmannyāyasudhāyāṃ pratīkādhikaraṇam //",
    "GSP33nysu__4u:203": " // oṃ na pratīke na hi saḥ oṃ //",
    "GSP33nysu__4u:204": " mano brahmetyupāsītetyādiśrutiprāptaṃ manaḥprabhṛtipratīkānāṃ brahmatvenopāsanamatra pratiṣidhyate /",
    "GSP33nysu__4u:205": " tatra pratīka ityadhikaraṇasaptamīti pratītiḥ syāt /",
    "GSP33nysu__4u:206": " pratīkādhikaraṇasya copāsanaṃ brahmaṇo yuktameva /",
    "GSP33nysu__4u:207": " ato 'nyathā pratijñāṃ vyākhyāti- pratīketi //",
    "GSP33nysu__4u:208": " na pratīke na hi saḥ / BBs_4,1.4 /",
    "GSP33nysu__4u:209": " pratīkaviṣayatvena na kāryā viṣṇubhāvanā // MAnuv_4,1.17ab //",
    "GSP33nysu__4u:210": " NYĀYASUDHĀ:",
    "GSP33nysu__4u:211": " itthambhūtalakṣaṇe tṛtīyā /",
    "GSP33nysu__4u:212": " idaṃ manaādikaṃ viṣṇurityevaṃrūpopāsanā na kāryetyarthaḥ /",
    "GSP33nysu__4u:213": " na hi sa iti hetuṃ vyācaṣṭe- pratīkamiti //",
    "GSP33nysu__4u:214": " pratīkaṃ naiva viṣṇuryan ... // MAnuv_4,1.17c //",
    "GSP33nysu__4u:215": " NYĀYASUDHĀ:",
    "GSP33nysu__4u:216": " yadyasmātpratīkaṃ,",
    "GSP33nysu__4u:217": " brahmaṇaḥ pratimātmakaṃ,",
    "GSP33nysu__4u:218": " manaḥprabhṛti,",
    "GSP33nysu__4u:219": " sa viṣṇurnaiva tasmāditi pūrveṇānvayaḥ /",
    "GSP33nysu__4u:220": " nanvasaṅgato 'yaṃ hetuḥ /",
    "GSP33nysu__4u:221": " pratīkasya viṣṇoścābhedābhāvo hyabhedasya tatpramiteśca nivārako na tvabhedabhāvanāmātrasyetyata āha- mithyeti //",
    "GSP33nysu__4u:222": " ... mithyopāsā hyanathardā // MAnuv_4,1.17d //",
    "GSP33nysu__4u:223": " NYĀYASUDHĀ:",
    "GSP33nysu__4u:224": " nahi sa viṣṇuḥ pratīkam /",
    "GSP33nysu__4u:225": " atastayorabhedabhāvanā mithyopāsanā /",
    "GSP33nysu__4u:226": " sā cānarthasyaiva hetuḥ /",
    "GSP33nysu__4u:227": " ato na kartavyetyevaṃ hetuhetumadbhāvaḥ",
    "GSP33nysu__4u:228": " sūtrakṛto 'bhipreto na punaḥ sākṣāt /",
    "GSP33nysu__4u:229": " ato nāsaṅgatiḥ / *12,31*",
    "GSP33nysu__4u:230": " mithyopāsanasyānarthahetutvaṃ kuta ityatastadupapādanapūrvakamimameva sūtrābhiprāyaṃ spaṣṭamācaṣṭe- yo 'nyathetyādinā bhagavanprabhurityantena",
    "GSP33nysu__4u:231": " yo 'nyathā santamātmeśamanyathā pratipadyate /",
    "GSP33nysu__4u:232": " kiṃ tena na kṛtaṃ pāpaṃ coreṇātmāpahāriṇā // MAnuv_4,1.18 //",
    "GSP33nysu__4u:233": " yo 'nyathā santamātmānamanyathā pratipadyate /",
    "GSP33nysu__4u:234": " kiṃ tena na kṛtaṃ pāpaṃ coreṇeśāpahāriṇā // MAnuv_4,1.19 // *12,32*",
    "GSP33nysu__4u:235": " NYĀYASUDHĀ:",
    "GSP33nysu__4u:236": " yo 'nyathaiva sthitaṃ viṣṇumanyathā pratipadyate /",
    "GSP33nysu__4u:237": " kiṃ tena na kṛtaṃ pāpaṃ coreṇa brahmacāriṇā // MAnuv_4,1.20 //",
    "GSP33nysu__4u:238": " NYĀYASUDHĀ:",
    "GSP33nysu__4u:239": " anyathāsantaṃ pratīkabhinnatvādiprakāraṃ santam /",
    "GSP33nysu__4u:240": " ātmanāṃ jīvānām īśam /",
    "GSP33nysu__4u:241": " anyathā pratīkatvādinā /",
    "GSP33nysu__4u:242": " pratipadyate jānāti dhyāyati ca /",
    "GSP33nysu__4u:243": " coratvasyaiva vivaraṇaṃ ātmāpahāriṇeti /",
    "GSP33nysu__4u:244": " abhede khalvekāvaśeṣaḥ syāt /",
    "GSP33nysu__4u:245": " tatra pratīkāvaśeṣe dhyāte sphuṭaṃ paramātmāpahāritvam /",
    "GSP33nysu__4u:246": " pratīkapravilaye 'pyaiśvaryāpalāpātparamātmāpahāritvameva /",
    "GSP33nysu__4u:247": " ātmānaṃ paramātmānam /",
    "GSP33nysu__4u:248": " etāni trīṇi vākyāni viṣṇoḥ pratīkatādhyāne bādhakāni /",
    "GSP33nysu__4u:249": " pratīkasya viṣṇutvadhyāne tu na bādhakamityataḥ svātmanamiti vākyaṃ paṭhitam /",
    "GSP33nysu__4u:250": " svātmānaṃ pratimāṃ vāpi devatāntarameva vā /",
    "GSP33nysu__4u:251": " cetanācetanaṃ vānyad dhyāyed yaḥ keśavastviti /",
    "GSP33nysu__4u:252": " kiṃ tena na kṛtaṃ pāpaṃ cāreṇeśāpahāriṇā // MAnuv_4,1.21 //",
    "GSP33nysu__4u:253": " NYĀYASUDHĀ:",
    "GSP33nysu__4u:254": " yo 'nyaditi trīṇyubhayārthe /",
    "GSP33nysu__4u:255": " yo 'nyad viṣṇuriti dhyāyejjānīyād vā hariṃ tathā /",
    "GSP33nysu__4u:256": " andhe tamasi majjet sa yatra naivotthitiḥ kvacit // MAnuv_4,1.22 //",
    "GSP33nysu__4u:257": " yo 'nyad viṣṇuriti dhyāyed viṣṇuranyaditi sma vā /",
    "GSP33nysu__4u:258": " anyathā dhyānadoṣeṇa mahātamasi majjati // MAnuv_4,1.23 //",
    "GSP33nysu__4u:259": " yo 'nyad viṣṇuriti dhyāyed viṣṇuranyaditi sma vā /",
    "GSP33nysu__4u:260": " mahātamasi magnasya tasya naivotthitiḥ kvacit // MAnuv_4,1.24 //",
    "GSP33nysu__4u:261": " NYĀYASUDHĀ:",
    "GSP33nysu__4u:262": " yatra patitasya /",
    "GSP33nysu__4u:263": " anyathādhyānameva doṣo 'nyathādhyānadoṣaḥ /",
    "GSP33nysu__4u:264": " yatkiñcidityādīni prathamārtha eva kaimutyārthāni /",
    "GSP33nysu__4u:265": " yatkiñcidanyathā saṃsthamanyathā dhyātamañjasā /",
    "GSP33nysu__4u:266": " dhyāturmahādoṣakaraṃ kimu sarveśvaro hariḥ // MAnuv_4,1.25 // *12,33*",
    "GSP33nysu__4u:267": " NYĀYASUDHĀ:",
    "GSP33nysu__4u:268": " yatkiñcidanyathā saṃsthamanyathā jñātamañjasā /",
    "GSP33nysu__4u:269": " mahādoṣakaraṃ viṣṇuḥ kimu sarveśvareśvaraḥ // MAnuv_4,1.26 //",
    "GSP33nysu__4u:270": " yatkiñcidanyathā saṃsthamanyathā jñātamañjasā /",
    "GSP33nysu__4u:271": " anarthakāraṇaṃ loke kimu sarveśvareśvaraḥ // MAnuv_4,1.27 //",
    "GSP33nysu__4u:272": " na kiñcidanyathā jñeyaṃ dhyeyaṃ vā tena kutracit /",
    "GSP33nysu__4u:273": " kimu sarvottamo viṣṇurjñeyo nīcatayā kvacit // MAnuv_4,1.28 //",
    "GSP33nysu__4u:274": " tasmād vastu yathārūpaṃ jñeyaṃ dhyeyaṃ ca sarvadā /",
    "GSP33nysu__4u:275": " kāraṇaṃ puruṣārthasya nānyathā bhavati kvacit // MAnuv_4,1.29 //",
    "GSP33nysu__4u:276": " NYĀYASUDHĀ:",
    "GSP33nysu__4u:277": " yatkiñcidgaṅgodakādikamanyathāsaṃsthaṃ pavitraṃ sat anyathāpavitraṃ dhyātaṃ dhyāturañjasā mahādoṣakaraṃ kimu sarveśvaro hariraprakṛṣṭatayā dhyātaḥ",
    "GSP33nysu__4u:278": " tena anarthaprasaṅgena /",
    "GSP33nysu__4u:279": " iti śrutipurāṇoktibalato na pratīkatā /",
    "GSP33nysu__4u:280": " dhyeyā viṣṇoḥ kvacid yasmānmithyājñānamanarthadam // MAnuv_4,1.30 //",
    "GSP33nysu__4u:281": " ityabhipretya na hi sa ityāha bhagavān prabhuḥ // MAnuv_4,1.31ab //",
    "GSP33nysu__4u:282": " NYĀYASUDHĀ:",
    "GSP33nysu__4u:283": " iti śrutipurāṇoktibalato mithyājñānamanarthapadaṃ pratīyate yasmāttasmādviṣṇoḥ pratīkatā",
    "GSP33nysu__4u:284": " na dhyeyeti paramparayā hetuhetumadbhāvamabhipretya bhagavānsūtrakāro na hi sa iti hetumāha /",
    "GSP33nysu__4u:285": " ato nāsaṅgatirityarthaḥ /",
    "GSP33nysu__4u:286": " vakṣyamāṇaprakāreṇa dvirūpasyāpi dhyānasya sāmyāt balata ityuktam /",
    "GSP33nysu__4u:287": " dhyānasyāpi jñānaviśeṣatvātsaṅkīrṇoktiḥ / *12,36*",
    "GSP33nysu__4u:288": " evaṃ tarhi mano brahmetyādiśrutīnāṃ ko 'rtha ityata āha- pratīketi //",
    "GSP33nysu__4u:289": " pratīkasaṃsthitatvena dhyeyo viṣṇurnacānyathā // MAnuv_4,1.31cd //",
    "GSP33nysu__4u:290": " NYĀYASUDHĀ:",
    "GSP33nysu__4u:291": " vyatyayo bahulaṃ,",
    "GSP33nysu__4u:292": " saptasu prathamā,",
    "GSP33nysu__4u:293": " ṣaṭsu dvitīyā,",
    "GSP33nysu__4u:294": " ityādismaraṇādvibhaktivyatyayenādhikaraṇārthatayā śrutayo vyākhyeyā iti bhāvaḥ /",
    "GSP33nysu__4u:295": " // iti śrīmannyāsudhāyāṃ pratīkādhikaraṇam //",
    "GSP33nysu__4u:296": " [======= JNys_4,1.IV: brahmadṛṣṭyadhikaraṇam =======]",
    "GSP33nysu__4u:297": " // atha śrīmannyāsudhāyāṃ brahmadṛṣṭayadhikaraṇam //",
    "GSP33nysu__4u:298": " // oṃ brahmadṛṣṭirutkarṣāt oṃ //",
    "GSP33nysu__4u:299": " atra brahmadṛṣṭiḥ kartavyetyucyate /",
    "GSP33nysu__4u:300": " kutretyākāṅkṣāyāṃ sannidhānātpratīka iti prāpnoti /",
    "GSP33nysu__4u:301": " tacca yogyatāvirahānnirākṛtam /",
    "GSP33nysu__4u:302": " ataḥ sākāṅkṣaṃ pratijñāvākyaṃ vyākhyāti- brahmeti ceti //",
    "GSP33nysu__4u:303": " brahmadṛṣṭir utkarṣāt / BBs_4,1.5 /",
    "GSP33nysu__4u:304": " brahmeti ca sadā dhyeyo bhagavān viṣṇurañjasā // MAnuv_4,1.32ab //",
    "GSP33nysu__4u:305": " NYĀYASUDHĀ:",
    "GSP33nysu__4u:306": " atra caśabdaṃ prayuñjānenātmetyanena vyavahitenāpyasya yogyatayānvayaḥ /",
    "GSP33nysu__4u:307": " ātmaśabdaśca prathamāntaḥ prakṛtaḥ,",
    "GSP33nysu__4u:308": " saptamyantena cehārthaḥ /",
    "GSP33nysu__4u:309": " arthavaśādvibhaktivipariṇāmaḥ /",
    "GSP33nysu__4u:310": " ataḥ saptamyanto 'tra anuvartata iti sūcitam /",
    "GSP33nysu__4u:311": " bhagavānviṣṇurbrahmeti dhyeya iti tātparyakathanaṃ,",
    "GSP33nysu__4u:312": " nākṣarārthaḥ /",
    "GSP33nysu__4u:313": " nanvetat bhūmnaḥ kratuvajjyāyastvamityanenaiva gatamityataḥ sadāñjasetyuktam /",
    "GSP33nysu__4u:314": " utkarṣāditi hetuḥ /",
    "GSP33nysu__4u:315": " tatra na jñāyate kasyotkarṣa iti /",
    "GSP33nysu__4u:316": " ato vyācaṣṭe- utkṛṣṭa iti //",
    "GSP33nysu__4u:317": " utkṛṣṭo brahmaśabdārthaḥ ... // MAnuv_4,1.32c //",
    "GSP33nysu__4u:318": " NYĀYASUDHĀ:",
    "GSP33nysu__4u:319": " yata iti vakṣyamāṇamihāpi sambaddhayate /",
    "GSP33nysu__4u:320": " utkarṣādutkarṣasya brahmaśabdapravṛttinimittatvāditi sūtrakṛtotkarṣasya brahmaśabdapravṛttinimittatvamuktam /",
    "GSP33nysu__4u:321": " anuvyākhyānakṛtā tūtkarṣavān brahmaśabdābhidheya ityabhihitam /",
    "GSP33nysu__4u:322": " phalatastveka evārthaḥ /",
    "GSP33nysu__4u:323": " kathamutkarṣo brahmaśabdapravṛttinimittamityata āha- pūrṇatvamiti // *12,38*",
    "GSP33nysu__4u:324": " ... pūrṇatvaṃ brahmatā yataḥ // MAnuv_4,1.32d //",
    "GSP33nysu__4u:325": " NYĀYASUDHĀ:",
    "GSP33nysu__4u:326": " vṛddhayarthāt bṛhateranyebhyo 'pi dṛśyanta iti maninpratyayaḥ dṛśigrahaṇasāmarthyāddhātoramāgamaśca /",
    "GSP33nysu__4u:327": " vṛddhiḥ pūrṇatvamityeka evārthaḥ /",
    "GSP33nysu__4u:328": " brahmatā brahmaśabdapravṛttinimittam /",
    "GSP33nysu__4u:329": " pūrṇatvameva cotkarṣaḥ /",
    "GSP33nysu__4u:330": " hetuhetumadbhāvaśca bhāṣya eva samarthitaḥ / *12,40*",
    "GSP33nysu__4u:331": " brahmatvasya sarvathāra dhyeyatve kiṃ pramāṇamityata āha- ādhivyādhīti //",
    "GSP33nysu__4u:332": " ādhivyādhinimittena vikṣiptamanaso 'pi tu /",
    "GSP33nysu__4u:333": " dhyeyaiva brahmatā nityaṃ viṣṇorbhaktayā nirantaram /",
    "GSP33nysu__4u:334": " iti prakāśikāyāṃ ca vacanaṃ viṣṇuneritam // MAnuv_4,1.33 //",
    "GSP33nysu__4u:335": " NYĀYASUDHĀ:",
    "GSP33nysu__4u:336": " ādhivyādhīti dvandvaikavadbhāvaḥ /",
    "GSP33nysu__4u:337": " tacca tannimittaṃ ca, tena /",
    "GSP33nysu__4u:338": " kṛtyānāṃ kartari veti ṣaṣṭhī /",
    "GSP33nysu__4u:339": " caśabdena bhāṣyodāhṛtāni vacanāni samuccinoti /",
    "GSP33nysu__4u:340": " // iti śrīmannyāyasudhāyāṃ brahmadṛṣṭayadhikaraṇam // *12,43*",
    "GSP33nysu__4u:341": " [======= JNys_4,1.V: ātmopagamādhikaraṇam =======]",
    "GSP33nysu__4u:342": " // atha śrīmannyāsudhāyāṃ ātmopagamādhikaraṇānyathāvyākhyānanirākaraṇam //",
    "GSP33nysu__4u:343": " “ātmeti tūpagacchanti grāhayanti ca',",
    "GSP33nysu__4u:344": " “na pratīke na hi saḥ'“brahmadṛṣṭirutkarṣāt';",
    "GSP33nysu__4u:345": " iti trisūtrīmeke 'nyathā vyācakṣate /",
    "GSP33nysu__4u:346": " tathāhi /",
    "GSP33nysu__4u:347": " paramātmā kimahamiti grahītavyaḥ /",
    "GSP33nysu__4u:348": " kiṃ vā madanya iti saṃśaye nāhamiti grāhya iti prāptam /",
    "GSP33nysu__4u:349": " kutaḥ /",
    "GSP33nysu__4u:350": " apahatapāpmatvādiguṇo hi paramātmā /",
    "GSP33nysu__4u:351": " tadviparītaguṇaśca śārīraḥ /",
    "GSP33nysu__4u:352": " ataḥ kathaṃ tayorabhedo bhavet /",
    "GSP33nysu__4u:353": " īśvarasya ca saṃsāryātmatve īśvarābhāvastataḥ śāstrānarthakyam /",
    "GSP33nysu__4u:354": " saṃsāriṇo 'pīśvaratve 'dhikāryabhāvācchāstrānarthakyameva /",
    "GSP33nysu__4u:355": " pratyakṣādivirodhaśca /",
    "GSP33nysu__4u:356": " evaṃ prāpte brūmaḥ /",
    "GSP33nysu__4u:357": " ātmetyeva parameśvaraḥ pratipattavyaḥ /",
    "GSP33nysu__4u:358": " tathāhi /",
    "GSP33nysu__4u:359": " parameśvaraprakriyāyāṃ jābālā ātmatvenaivainamupagacchanti /",
    "GSP33nysu__4u:360": " “tvaṃ vāhamasmi bhagavo devate ahaṃ vai tvamasi devate'; iti /",
    "GSP33nysu__4u:361": " tathānye 'pi“ahaṃ brahmāsmi';",
    "GSP33nysu__4u:362": " ityevamādaya ātmatvopagamā draṣṭavyāḥ /",
    "GSP33nysu__4u:363": " grāhayanti cātmatvenaiveśvaraṃ vedavākyāni /",
    "GSP33nysu__4u:364": " “eṣa ta ātmā sarvāntaraḥ',",
    "GSP33nysu__4u:365": " “tattvamasi'; ityādīni /",
    "GSP33nysu__4u:366": " “atha yo 'nyāṃ devatāmupāste';",
    "GSP33nysu__4u:367": " ityādikā śrutirapavadati ca bhedadarśanam /",
    "GSP33nysu__4u:368": " yattūktaṃ viruddhaguṇayoranyonyātmatvaṃ na sambhavatīti tadasat /",
    "GSP33nysu__4u:369": " viruddhaguṇatayā mithyātvāt /",
    "GSP33nysu__4u:370": " na ceśvarābhāvaprasaṅgaḥ /",
    "GSP33nysu__4u:371": " nahīśvarasya saṃsāritvaṃ pratipādyate kiṃ tarhi saṃsāritvāpoheneśvaratvam /",
    "GSP33nysu__4u:372": " nacādhikāryabhāvaḥ pratyakṣādivirodhaśca /",
    "GSP33nysu__4u:373": " prāk prabodhātsaṃsāritvābhyupagamāt /",
    "GSP33nysu__4u:374": " tadviṣayatvācca pratyakṣādivyavahārasya /",
    "GSP33nysu__4u:375": " prabodhe tu pratyakṣādyabhāva eva /",
    "GSP33nysu__4u:376": " tathā satyadvaitaśruterapyabhāvaprasaṅga iti cet /",
    "GSP33nysu__4u:377": " iṣyamevaitat /",
    "GSP33nysu__4u:378": " tasmādātmetyeveśvare mano dadhīteti prathamasūtrārthaḥ /",
    "GSP33nysu__4u:379": " mano brahmetyupāsītetyevamādiṣu pratīkopāsaneṣu saṃśayaḥ kiṃ teṣvapyātmagrahaḥ kartavyo na veti /",
    "GSP33nysu__4u:380": " kiṃ tāvatprāptam /",
    "GSP33nysu__4u:381": " teṣvapyātmagraha eva yuktaḥ /",
    "GSP33nysu__4u:382": " kasmāt /",
    "GSP33nysu__4u:383": " brahmaṇa ātmatvāt,",
    "GSP33nysu__4u:384": " pratīkānāmapi brahmavikāratvāt brahmatve satyātmatvopapatteriti /",
    "GSP33nysu__4u:385": " brūmaḥ /",
    "GSP33nysu__4u:386": " na pratīkeṣvātmamatiṃ badhnīyāt /",
    "GSP33nysu__4u:387": " nahi sa upāsakaḥ pratīkāni yattānyātmatvenākalayet /",
    "GSP33nysu__4u:388": " yatpunarbrahmavikāratvātpratīkānāṃ brahmatvaṃ tataścātmatvamiti tadasat /",
    "GSP33nysu__4u:389": " pratīkābhāvaprasaṅgāt /",
    "GSP33nysu__4u:390": " vikārasvarūpopamardena hi nāmādijātasya brahmatvamevāśritaṃ bhavati /",
    "GSP33nysu__4u:391": " svarūpopamarde ca nāmādīnāṃ kutaḥ pratīkasvarūpatvamātmagraho vā /",
    "GSP33nysu__4u:392": " kiñca yathā rucakasvastikayornetarātmatvam /",
    "GSP33nysu__4u:393": " dvayorapi vikāratvāt /",
    "GSP33nysu__4u:394": " tathā pratīkātmanorapi /",
    "GSP33nysu__4u:395": " suvarṇātmaneva brahmātmanaikatve pratīkābhāvaprasaṅgamavocāma /",
    "GSP33nysu__4u:396": " ato na pratīkeṣvātmadṛṣṭiḥ kartavyeti dvitīyasūtrārthaḥ / *12,46*",
    "GSP33nysu__4u:397": " teṣvevodāharaṇeṣvanyaḥ saṃśayaḥ /",
    "GSP33nysu__4u:398": " kimādityādidṛṣṭayo brahmaṇi kāryāḥ kiṃvā brahmadṛṣṭirādityādiṣviti /",
    "GSP33nysu__4u:399": " sāmānādhikaraṇyasyobhayathopapatteḥ /",
    "GSP33nysu__4u:400": " tatrāniyamo niyamakāriṇaḥ śāstrasyābhāvāt /",
    "GSP33nysu__4u:401": " athavādityādidṛṣṭaya eva brahmaṇi kartavyāḥ /",
    "GSP33nysu__4u:402": " evaṃ hi brahmopāsitaṃ bhavati /",
    "GSP33nysu__4u:403": " brahmopāsanaṃ ca phalavaditi prāpte brūmaḥ /",
    "GSP33nysu__4u:404": " brahmadṛṣṭirevādityādiṣu syāt /",
    "GSP33nysu__4u:405": " kasmāt /",
    "GSP33nysu__4u:406": " utkarṣāt /",
    "GSP33nysu__4u:407": " evamutkarṣeṇādityādayo dṛṣṭā bhavanti /",
    "GSP33nysu__4u:408": " tathā ca laukiko nyāyo 'nugato bhavati /",
    "GSP33nysu__4u:409": " kṣattari khalu rājadṛṣṭiḥ kriyate na tu rājñi kṣattṛṣṭirviparyaye pratyavāyaprasaṅgāt /",
    "GSP33nysu__4u:410": " yattu phalavattvayā brahopāsanaṃ yuktamiti tadayuktam /",
    "GSP33nysu__4u:411": " ādityādyupāsanasyāpi phalavattvopapatteḥ /",
    "GSP33nysu__4u:412": " brahmaiva ca sarvādhyakṣatvātphalaṃ dāsyati /",
    "GSP33nysu__4u:413": " idameva ca brahmopāsanaṃ yadādityādiṣu taddṛṣṭiḥ pratimādiṣviva viṣṇvādīnāmiti tṛtīyasūtrā(syā)rtha iti / *12,48*",
    "GSP33nysu__4u:414": " tatra tāvatprathamasūtrasyāpavyākhyānaṃ dūṣayati- neti //",
    "GSP33nysu__4u:415": " nātmeti sūtramīśasya jīvatvapratipādakam // MAnuv_4,1.34ab //",
    "GSP33nysu__4u:416": " NYĀYASUDHĀ:",
    "GSP33nysu__4u:417": " atra pratipattirnāma pramitereva parasyābhimatā /",
    "GSP33nysu__4u:418": " pratīkadaśarnamityāśaṅkaya nirākaraṇāt /",
    "GSP33nysu__4u:419": " ato jīvatvena pratipattavyatvasya pratipādakamiti,",
    "GSP33nysu__4u:420": " jīvatvasya pratipādakamiti caika evārthaḥ / *12,50*",
    "GSP33nysu__4u:421": " kuto netyataḥ padārthajñānapūrvakatvādvākyārthajñānasya prathamaṃ padārthaṃ nirākaroti- ātmaśabdamiti //",
    "GSP33nysu__4u:422": " ātmaśabdaṃ yato hetuṃ kṛtvā jīvaṃ nyavārayat /",
    "GSP33nysu__4u:423": " svaśabdāt prāṇabhṛccaiva nokta ityeva vedarāṭ // MAnuv_4,1.34c-f //",
    "GSP33nysu__4u:424": " NYĀYASUDHĀ:",
    "GSP33nysu__4u:425": " svaśabdādeva prāṇabhṛcca nokta iti vedarāḍevātmaśabdaṃ hetuṃ kṛtvā jīvaṃ nyavārayadyatastasmādātmaśabdodito viṣṇureva na cāparo jīva iti yojanā",
    "GSP33nysu__4u:426": " etaduktaṃ bhavati /",
    "GSP33nysu__4u:427": " bhavedayaṃ sūtrārtho yadyātmaśabdo jīvavācī bhavet /",
    "GSP33nysu__4u:428": " na caivam /",
    "GSP33nysu__4u:429": " sūtrakāravacanasāmarthyādeva tasya tadvācitvābhāvāvagamāt /",
    "GSP33nysu__4u:430": " tathā hi /",
    "GSP33nysu__4u:431": " yasmindyauriti vākyamudāhṛtya kimatra dyubhvādyāyatanatvena pradhānamucyate uta jīvaḥ kiṃvā paramātmeti saṃśaye pradhānādau prāpte siddhāntitam",
    "GSP33nysu__4u:432": " “dyubhvādyāyatanaṃ svaśabdāt'; iti /",
    "GSP33nysu__4u:433": " svaśabdāt“tamevaikaṃ jānatha ātmānam';",
    "GSP33nysu__4u:434": " iti dyubhvādyāyatane ātmaśabdaśravaṇāt dyubhvādyāyatanaṃ paramātmaiveti /",
    "GSP33nysu__4u:435": " tato“nānumānamatacchabdāt';",
    "GSP33nysu__4u:436": " iti pradhānaṃ nirākṛtya jīvanirākaraṇārthaṃ sūtritam /",
    "GSP33nysu__4u:437": " prāṇabhṛcceti /",
    "GSP33nysu__4u:438": " tatra caśabdo netyasya svaśabdāditi hetoścānukarṣaṇārthaḥ /",
    "GSP33nysu__4u:439": " tataścātmaśabdājjīvo 'pi netyarthaḥ /",
    "GSP33nysu__4u:440": " yadevamātmaśabdaṃ hetuṃ kṛtvā jīvaṃ nivāritavānsūtrakāraḥ,",
    "GSP33nysu__4u:441": " tadanyathānupapattyā jānīmaḥ sūtrakārasyātmaśabdo na jīvavācītyabhipretamiti /",
    "GSP33nysu__4u:442": " tathāca kathaṃ svācaritaviruddhamidānīmācarediti / *12,51*",
    "GSP33nysu__4u:443": " etadeva viśadayati- yadīti //",
    "GSP33nysu__4u:444": " yadyātmaśabdo jīve 'pi kathaṃ sa vinivārayet /",
    "GSP33nysu__4u:445": " ātmaśabdoditastasmād viṣṇureva nacāparaḥ // MAnuv_4,1.35 //",
    "GSP33nysu__4u:446": " NYĀYASUDHĀ:",
    "GSP33nysu__4u:447": " jīve 'pi vartata iti sūtrakṛto 'bhipretamiti śeṣaḥ /",
    "GSP33nysu__4u:448": " tarhi kathaṃ sūtrakāro jīvamātmaśabdena vinivārayet /",
    "GSP33nysu__4u:449": " nahi gandhavattvena ghaṭo nivārayituṃ śakyate /",
    "GSP33nysu__4u:450": " athavā yadyātmaśabdo jīve 'pi varteta tadā sa ātmaśabdaḥ kathaṃ jīvaṃ nivārayet /",
    "GSP33nysu__4u:451": " pratyuta pratipādayediti yojanā / *12,52*",
    "GSP33nysu__4u:452": " āgamavākyamapyatra paṭhati- ātmeti //",
    "GSP33nysu__4u:453": " ātmabrahmādayaḥ śabdāstamṛte viṣṇumavyayam /",
    "GSP33nysu__4u:454": " na vadanti yato nāptā kvāpi tairguṇapūrṇatā /",
    "GSP33nysu__4u:455": " nārāyaṇādhyātmagatamiti yad vaiṣṇavaṃ vacaḥ // MAnuv_4,1.36 //",
    "GSP33nysu__4u:456": " NYĀYASUDHĀ:",
    "GSP33nysu__4u:457": " anyānna vadanti kuto yata ātmādiśabdāḥ pūrtivācinastairanyairguṇapūrṇatā kvāpyavasthāyāṃ na prāptā /",
    "GSP33nysu__4u:458": " yatkiñcitpūrṇatārthatve cāmukhyārthatāpāta iti /",
    "GSP33nysu__4u:459": " ātmaśabdo 'pyāṅpūrvāttanotermanin pratyaye ṭilope ca sati niṣpannaḥ pūrṇatāvacanaḥ /",
    "GSP33nysu__4u:460": " yadyasmādevaṃ vaco 'sti tasmādapīti pūrveṇaiva anvayaḥ / *12,53*",
    "GSP33nysu__4u:461": " idānīṃ vākyārthaṃ dūṣayati- yadīti //",
    "GSP33nysu__4u:462": " yadi jīveśayorvedapatiraikyaṃ ca manyate /",
    "GSP33nysu__4u:463": " ātmaśabdaṃ kathaṃ tasmānnivārayati yuktitaḥ // MAnuv_4,1.37 //",
    "GSP33nysu__4u:464": " NYĀYASUDHĀ:",
    "GSP33nysu__4u:465": " manyate(atra)",
    "GSP33nysu__4u:466": " tatra sūtre tadā tasmāt jīvādātmaśabdaṃ kathaṃ nivārayati /",
    "GSP33nysu__4u:467": " kutra nivāritavānityata uktam- yuktita iti //",
    "GSP33nysu__4u:468": " jīvanirākaraṇayuktitvenoktatvāditi yāvat /",
    "GSP33nysu__4u:469": " idamuktaṃ bhavati /",
    "GSP33nysu__4u:470": " ātmaśabdaśravaṇāt dyubhvādyāyatanaṃ na jīva iti ātmaśabdaṃ jīvanivāraṇe hetuṃ vadatā sūtrakāreṇātmaśabdo jīvānnivārita iti gamyate /",
    "GSP33nysu__4u:471": " nāyaṃ puruṣo viṣāṇitvāditi yathā /",
    "GSP33nysu__4u:472": " nahi tatrasthena tannirāso yujyate /",
    "GSP33nysu__4u:473": " nāyaṃ gaurviṣāṇitvādityapi prasaṅgāt /",
    "GSP33nysu__4u:474": " prathamasūtre ca dyubhvādyāyatanaṃ parameśvaro na jīva ātmaśabdādityātmaśabdasya parameśvare pravṛttirabhyupagatā /",
    "GSP33nysu__4u:475": " anyathā tena tatsādhanānupapatteḥ /",
    "GSP33nysu__4u:476": " tatra yadi jīveśvarāvekameva tattvamiti sūtrakārasya mataṃ syāt /",
    "GSP33nysu__4u:477": " tadā tenātmaśabdastatraiva vartate,",
    "GSP33nysu__4u:478": " na vartate cetyuktaṃ bhavati /",
    "GSP33nysu__4u:479": " naca vyāhataṃ sūtrakāro bhāṣata iti yuktam /",
    "GSP33nysu__4u:480": " tasmānna jīveśvaraikyaṃ tasya matamiti gamyata iti /",
    "GSP33nysu__4u:481": " upalakṣaṇaṃ caitat /",
    "GSP33nysu__4u:482": " dyubhvādyāyatanaṃ parameśvaro,",
    "GSP33nysu__4u:483": " na jīva iti,",
    "GSP33nysu__4u:484": " pratijñādvayaṃ ca vyāhatamityapi draṣṭavyam / *12,54*",
    "GSP33nysu__4u:485": " sūtrāntaravirodhaṃ cāha- bhedasyeti //",
    "GSP33nysu__4u:486": " bhedasya vyapadeśaṃ ca sthitiṃ cādanameva ca /",
    "GSP33nysu__4u:487": " bhedadārḍhye hetumāha satātparyaṃ jagatpatiḥ // MAnuv_4,1.38 //",
    "GSP33nysu__4u:488": " NYĀYASUDHĀ:",
    "GSP33nysu__4u:489": " yadi jagatpatiḥ sūtrakāro jīveśvarayoraikyaṃ manyate tarhi kathaṃ sa eva“bhedavyapadeśāt';",
    "GSP33nysu__4u:490": " iti bhedasya vyapadeśaṃ ca“sthityadanābhyāṃ ca';",
    "GSP33nysu__4u:491": " iti sthitiṃ cādanaṃ ca satātparyaṃ jīveśabhedaṃ dṛḍhayituṃ hetumāha /",
    "GSP33nysu__4u:492": " bhedasya prāgapi pratipāditatvāddarḍhya ityuktam /",
    "GSP33nysu__4u:493": " atrāpyanekapramāṇopanyāsātsatātparyamiti / *12,55*",
    "GSP33nysu__4u:494": " na ko 'pyayaṃ virodho 'sti /",
    "GSP33nysu__4u:495": " paramārthato jīveśayorekatve 'pi hi vyāvahārikabhedo 'sti tadapekṣayā tāni sūtrāṇi /",
    "GSP33nysu__4u:496": " idaṃ tu paramārthāpekṣayeti vyavasthopapatterityāśayena śaṅkate- vyāvahāriketi //",
    "GSP33nysu__4u:497": " vyāvahārikabhedaścet ... // MAnuv_4,1.39a //",
    "GSP33nysu__4u:498": " NYĀYASUDHĀ:",
    "GSP33nysu__4u:499": " atra vyāvahārikaśabdena bhrāntisiddho 'bhipreyate /",
    "GSP33nysu__4u:500": " prāk prabodhādityuktānuvādatvāt /",
    "GSP33nysu__4u:501": " jīveśvarabhedo bhrāntisiddha iti vadanpraṣṭavyaḥ /",
    "GSP33nysu__4u:502": " kimayameva bhedo bhrāntisiddhaḥ kiṃ vā bhedamātramiti /",
    "GSP33nysu__4u:503": " nādyaḥ /",
    "GSP33nysu__4u:504": " apasiddhāntāt /",
    "GSP33nysu__4u:505": " dvitīye doṣamāha- kveti //",
    "GSP33nysu__4u:506": " ... kvāsāvavyāvahārikaḥ // MAnuv_4,1.39b //",
    "GSP33nysu__4u:507": " NYĀYASUDHĀ:",
    "GSP33nysu__4u:508": " bhrānterabhrāntipūrvakatvāt /",
    "GSP33nysu__4u:509": " jīveśvarabhedasya bhrāntikalpitatve kvacitsatyo bhedo 'ṅgīkartavyaḥ /",
    "GSP33nysu__4u:510": " kvāsau na kvāpi /",
    "GSP33nysu__4u:511": " kutrāpi bhedasya satyatvāṅgīkāre jīveśabhedāropo 'pi na sambhavatīti bhāvaḥ / *12,57*",
    "GSP33nysu__4u:512": " syādetat /",
    "GSP33nysu__4u:513": " nāstyeva ko 'pi bhedaḥ satyaḥ /",
    "GSP33nysu__4u:514": " tathāpi jīveśabhedabhrāntirupapadyate /",
    "GSP33nysu__4u:515": " bhrāntirhi saṃskāramapekṣyate /",
    "GSP33nysu__4u:516": " saṃskāraśca jñānamātram /",
    "GSP33nysu__4u:517": " ataḥ pūrvapūrvamasaṃskārāduttarottarabhrāntyutpādaḥ /",
    "GSP33nysu__4u:518": " anādiścāyaṃ saṃsāra iti /",
    "GSP33nysu__4u:519": " maivam /",
    "GSP33nysu__4u:520": " bhedamātrasya mithyātve pramite khalu tadbalādeṣā kalpanopapadyate /",
    "GSP33nysu__4u:521": " na caivam /",
    "GSP33nysu__4u:522": " sarvo 'pi bhedo bhrānta iti hi pratijñaiva tāvadvayahatā /",
    "GSP33nysu__4u:523": " dūre pramāṇopanyāsa ityāśayavānsopapattikaṃ tāvatpṛcchati- vyāvahārikamiti //",
    "GSP33nysu__4u:524": " vyāvahārikamityeva vacanaṃ vyāvahārikam // MAnuv_4,1.39cd //",
    "GSP33nysu__4u:525": " uta neti vikalpe tu ... // MAnuv_4,1.40a //",
    "GSP33nysu__4u:526": " NYĀYASUDHĀ:",
    "GSP33nysu__4u:527": " bhedamātramiti śeṣaḥ /",
    "GSP33nysu__4u:528": " tiṣṭhatu tāvadanyadityevārthaḥ /",
    "GSP33nysu__4u:529": " iti vikalpe tu pakṣadvaite (dvaye)",
    "GSP33nysu__4u:530": " (dvaidhe)",
    "GSP33nysu__4u:531": " sambhavati kaṃ pakṣamavalambya iti śeṣaḥ /",
    "GSP33nysu__4u:532": " atra sarvatra vacanaśabdena tadartho lakṣyate /",
    "GSP33nysu__4u:533": " sarvo 'pi bhedo bhrāntikalpita iti vākyārtho bhrāntikalpito 'tha paramārtha iti praśnārthaḥ / *12,58*",
    "GSP33nysu__4u:534": " ādyaṃ śaṅkate- yadīti //",
    "GSP33nysu__4u:535": " ... yadi syād vyāvahārikam // MAnuv_4,1.40b // *12,59*",
    "GSP33nysu__4u:536": " NYĀYASUDHĀ:",
    "GSP33nysu__4u:537": " etadvacanamiti vartate /",
    "GSP33nysu__4u:538": " atrāpi pṛcchāmo vākyārtho 'yaṃ bādhyo na veti /",
    "GSP33nysu__4u:539": " neti pakṣe bhrāntikalpito 'pi na bhavet /",
    "GSP33nysu__4u:540": " kutrāpi kadāpi kenāpyabādhyasya bhrāntikalpitatve brahmaṇo 'pi tathātvāpatteḥ /",
    "GSP33nysu__4u:541": " prathamaṃ śaṅkate- tasyeti //",
    "GSP33nysu__4u:542": " tasyāpi bādhyatā cet syād ... // MAnuv_4,1.40c //",
    "GSP33nysu__4u:543": " NYĀYASUDHĀ:",
    "GSP33nysu__4u:544": " tasya vacanasya na kevalaṃ bhrāntikalpitatvaṃ kintu bādhyatāpi syāccedityarthaḥ /",
    "GSP33nysu__4u:545": " dūṣayati- bheda iti //",
    "GSP33nysu__4u:546": " ... bhedaḥ syāt pāramārthikaḥ // MAnuv_4,1.40d //",
    "GSP33nysu__4u:547": " NYĀYASUDHĀ:",
    "GSP33nysu__4u:548": " sarvo 'pi bhedo bhrānta iti vākyārthasya bhrāntatve bādhyatve ca sakala(lo)",
    "GSP33nysu__4u:549": " bhedaḥ pāramārthikaḥ syāt / *12,60*",
    "GSP33nysu__4u:550": " dvitīyamāśaṅkate- avyāvahārikatvamiti //",
    "GSP33nysu__4u:551": " avyāvahārikatvaṃ ced ... // MAnuv_4,1.41a //",
    "GSP33nysu__4u:552": " NYĀYASUDHĀ:",
    "GSP33nysu__4u:553": " tasya vacanasyeti vartate /",
    "GSP33nysu__4u:554": " nirākaroti- bheda iti //",
    "GSP33nysu__4u:555": " ... bhedo 'yaṃ satyatāṃ gataḥ // MAnuv_4,1.41b //",
    "GSP33nysu__4u:556": " NYĀYASUDHĀ:",
    "GSP33nysu__4u:557": " tiṣṭhatu tāvadanyaḥ /",
    "GSP33nysu__4u:558": " vākyārthasya satyatve tasya brahmaṇaśca yo bhedo,",
    "GSP33nysu__4u:559": " yaśca padārthānāmasatyatve vākyārthasya satyatvānupapatteḥ padārthānāṃ parasparaṃ vākyārthādbrahmaṇaśca bhedaḥ,",
    "GSP33nysu__4u:560": " sa tāvat satyatāṃ gataḥ /",
    "GSP33nysu__4u:561": " ubhayathāpi vākyārtho vyāhata ityarthaḥ / *12,61*",
    "GSP33nysu__4u:562": " sarvo 'pi bhedo bhrānta iti vākyārthasya bhrāntatve bādhyatve ca sarvasyāpi bhedasya satyatā syādityuktam /",
    "GSP33nysu__4u:563": " tatkuta ityatastadupapādanāya vyāptiṃ tāvadāha- ekasyeti //",
    "GSP33nysu__4u:564": " ekasyāsatyatāyāṃ hi dvayoreva viruddhayoḥ /",
    "GSP33nysu__4u:565": " anyasya satyataiva syāditi kena nivāryate // MAnuv_4,1.41c-f //",
    "GSP33nysu__4u:566": " NYĀYASUDHĀ:",
    "GSP33nysu__4u:567": " yau dvāveva viruddhau tayormadhye ekasyāsatyatāyāṃ satyāmanyasya satyatā syādeveti vyāptiḥ kena nivāryate /",
    "GSP33nysu__4u:568": " upādhivyabhicārayorabhāvānna kenāpi /",
    "GSP33nysu__4u:569": " purovartinaḥ puruṣatve 'sati sthāṇutvameva bhavatīti niyamo nāsti /",
    "GSP33nysu__4u:570": " valmīkatvasyāpi sambhavāt /",
    "GSP33nysu__4u:571": " ato dvayoreva viruddhayorityuktam /",
    "GSP33nysu__4u:572": " dvayoriti viśeṣaṇasyāsamarthatāparihārāya viruddhagrahaṇam /",
    "GSP33nysu__4u:573": " yaḥ padārtho dvayoreva viruddhayorekasya asatyatvavān asāvanyasya satyatvavānityuktaṃ bhavati / *12,62*",
    "GSP33nysu__4u:574": " nidarśanamāha- anityamiti //",
    "GSP33nysu__4u:575": " asatyaṃ noktamityukte satyamuktamiti prajāḥ /",
    "GSP33nysu__4u:576": " jānantyuktaṃ tu no satyamityukte 'satyatāmapi // MAnuv_4,1.42 //",
    "GSP33nysu__4u:577": " NYĀYASUDHĀ:",
    "GSP33nysu__4u:578": " āptenoktamasatyaṃ netyukte satyuktaṃ satyamiti prajā jānanti /",
    "GSP33nysu__4u:579": " tathā vipralambhakenoktaṃ satyaṃ no ityukte tu tasyāsatyatāmapi jānanti /",
    "GSP33nysu__4u:580": " satyatvāsatyatvayordvayoreva viruddhatā /",
    "GSP33nysu__4u:581": " tatra āptokte 'rthe 'satyatāyāmasatyāṃ satyatāyāḥ satvamanāptokte ca satyatāyāmasatyāmasatyatāyāḥ satvaṃ ca prasiddhamityarthaḥ /",
    "GSP33nysu__4u:582": " ityukta iti pramitatvopalakṣaṇam /",
    "GSP33nysu__4u:583": " prajā jānantītyanena",
    "GSP33nysu__4u:584": " āvipālāṅganameṣā vyāptiḥ siddhā na kevalaṃ parīkṣakāṇāmiti sūcayati / *12,64*",
    "GSP33nysu__4u:585": " nanu svapne 'tra ghaṭa iti dṛṣṭvā nātra ghaṭa ityapi paśyati /",
    "GSP33nysu__4u:586": " tatra ghaṭaḥ tadabhāvaśca dvayamapi mithyā /",
    "GSP33nysu__4u:587": " ato vyāptibhaṅga ityata āha- neti //",
    "GSP33nysu__4u:588": " na svapne 'pi dvayaṃ mithyā ... // MAnuv_4,1.43a //",
    "GSP33nysu__4u:589": " NYĀYASUDHĀ:",
    "GSP33nysu__4u:590": " tatkiṃ dvayamapi satyamityata āha- tatreti //",
    "GSP33nysu__4u:591": " ... tatraikaṃ satyameva hi // MAnuv_4,1.43b //",
    "GSP33nysu__4u:592": " NYĀYASUDHĀ:",
    "GSP33nysu__4u:593": " tatra ghaṭatadabhāvayormadhye /",
    "GSP33nysu__4u:594": " yadābhāvasyāsatyatā tadā ghaṭaḥ satya eva /",
    "GSP33nysu__4u:595": " yadā ca ghaṭasya asatyatā tadābhāvaḥ satya evetyatharḥ /",
    "GSP33nysu__4u:596": " tasmānna vyāptibhaṅga iti hiśabdārthaḥ /",
    "GSP33nysu__4u:597": " kuto na dvayamapi mithyetyata āha- bhāveti // *12,65*",
    "GSP33nysu__4u:598": " bhāvābhāvāvubhau tatra kathaṃ mithyā bhaviṣyataḥ // MAnuv_4,1.43cd //",
    "GSP33nysu__4u:599": " NYĀYASUDHĀ:",
    "GSP33nysu__4u:600": " yo yasyābhāvo yaśca yasyābhāvasya pratiyogī tāvubhāvapyekatraikadaiva na mithyeti vyāpteḥ /",
    "GSP33nysu__4u:601": " svapne 'pi ghaṭatadabhāvau kathaṃ tathā bhaviṣyata iti bhāvaḥ /",
    "GSP33nysu__4u:602": " vyāhataṃ ca bhāvābhāvayorubhayorasattvavarṇanamityāśayenāha- bhāvasya hīti //",
    "GSP33nysu__4u:603": " bhāvasya hi niṣedhe tu nābhāvasya niṣedhanam // MAnuv_4,1.44ab //",
    "GSP33nysu__4u:604": " NYĀYASUDHĀ:",
    "GSP33nysu__4u:605": " hiśabdo hetau /",
    "GSP33nysu__4u:606": " bhāvasya niṣedhe kṛte tu abhāvasyaiva vihitatvāt /",
    "GSP33nysu__4u:607": " punarnābhāvasya niṣedhanaṃ kartuṃ śakyate vyāghātāt /",
    "GSP33nysu__4u:608": " evamabhāvasya niṣedhe kṛte 'bhāvābhāvo bhāva eva tadvayapto veti bhāvasya vihitatvāt punarna bhāvasya niṣedhanaṃ yuktaṃ vyāhatatvāditi /",
    "GSP33nysu__4u:609": " astvevaṃ vyāptistataḥ kimityata āha- svavaca iti //",
    "GSP33nysu__4u:610": " svavāco 'satyatā cet syāt tasmād bhedasya satyatā // MAnuv_4,1.44cd //",
    "GSP33nysu__4u:611": " NYĀYASUDHĀ:",
    "GSP33nysu__4u:612": " svaśabdena prativādyucyate /",
    "GSP33nysu__4u:613": " tadvāgarthasya sakalabhedamithyātvasya /",
    "GSP33nysu__4u:614": " tasmāt vyāptisadbhāvāt mithyātvaṃ satyatvaṃ ca dvau viruddhadharmau /",
    "GSP33nysu__4u:615": " bhede tayoḥ,",
    "GSP33nysu__4u:616": " mithyātve 'sati satyatvaṃ satsyādevoktavyāptibalādityarthaḥ / *12,70*",
    "GSP33nysu__4u:617": " prakṛtamupasaṃharati- tasmāditi //",
    "GSP33nysu__4u:618": " tasmājjīveśayorbheda uktanyāyena gamyate // MAnuv_4,1.45ab //",
    "GSP33nysu__4u:619": " NYĀYASUDHĀ:",
    "GSP33nysu__4u:620": " bhedamithyātvāsambhavājjīveśayoḥ pāramārthikabheda evoktanyāyena dyubhvādisūtrairgamyate /",
    "GSP33nysu__4u:621": " tathāca tadvirodhānnedamabhedaṃ pratipādayati sūtramiti siddham /",
    "GSP33nysu__4u:622": " śrutayastu prāgeva samyagvyākhyātāḥ /",
    "GSP33nysu__4u:623": " viruddhaguṇasatyatā copapāditā /",
    "GSP33nysu__4u:624": " pratyakṣādīnāmatattvāvedakatvamapi ni(rastaṃ)rākṛtam /",
    "GSP33nysu__4u:625": " śrutimithyātvasyāniṣṭatvaṃ ca samarthitamityukta eva sūtrārthaḥ /",
    "GSP33nysu__4u:626": " // iti śrīmannyāyasudhāyāṃ ātmopagamādhikaraṇānyathāvyākhyānanirākaraṇam // *12,71*",
    "GSP33nysu__4u:627": " [======= JNys_4,1.VI: pratīkādhikaraṇam =======]",
    "GSP33nysu__4u:628": " // atha śrīmannyāyasudhāyāṃ pratīkādhikaraṇānyathāvyākhyānirākaraṇam //",
    "GSP33nysu__4u:629": " evaṃ prathamasūtrasyāpavyākhyāṃ pratyākhyāya dvitīyasyāpi pratyākhyāti- etasmāditi //",
    "GSP33nysu__4u:630": " etasmādātmaśabdo 'yaṃ paramātmābhidhā bhavet // MAnuv_4,1.45cd //",
    "GSP33nysu__4u:631": " NYĀYASUDHĀ:",
    "GSP33nysu__4u:632": " etasmāduktanyāyādātmeti sūtragato 'yamātmaśabdaḥ paramātmābhidhā paramātmana evābhidhāyakastāvadbhavet /",
    "GSP33nysu__4u:633": " tataḥ kimityata āha- pratīketi //",
    "GSP33nysu__4u:634": " pratīkaviṣayatvena viṣṇudṛṣṭirna tad bhavet // MAnuv_4,1.46ab //",
    "GSP33nysu__4u:635": " NYĀYASUDHĀ:",
    "GSP33nysu__4u:636": " tat tasmātpūrvasūtragatasyātmaśabdasya paramātmavācitvānna pratīka iti pratijñāvākyasya pratīkaviṣayatvena viṣṇudṛṣṭiḥ kartavyā na bhavedityevārthaḥ",
    "GSP33nysu__4u:637": " idamuktaṃ bhavati /",
    "GSP33nysu__4u:638": " na pratīka ityatra tāvadātmetītyanuvartanīyaṃ pūrvasūtrāt /",
    "GSP33nysu__4u:639": " anyathā pratijñāvākyasyāparipūrṇatvāt /",
    "GSP33nysu__4u:640": " pūrvasūtre cātmaśabdo viṣṇuviṣaya iti samarthitam /",
    "GSP33nysu__4u:641": " tathāca pratīkaviṣayāyā viṣṇudṛṣṭerevāyaṃ pratiṣedho vyākhyeyaḥ /",
    "GSP33nysu__4u:642": " na pratīkeṣu jīvamatiṃ badhnīyāditi tu pratijñāvyākhyāne prakṛtaparityāgo 'prakṛtasvīkāraśca prasajyeyātāmiti / *12,72*",
    "GSP33nysu__4u:643": " mano brahmetyādiśrutyarthatvena yatpratīkasaṃsthitatvenetyuktam /",
    "GSP33nysu__4u:644": " tadapi notsūtra(trita)m /",
    "GSP33nysu__4u:645": " kintu pratīka iti saptamyantaṃ padamāvartate /",
    "GSP33nysu__4u:646": " tatrādyaṃ viṣayasaptamyantaṃ netyanena sambaddhayate /",
    "GSP33nysu__4u:647": " dvitīyamadhikaraṇasaptamyantaṃ śrutivyākhyānam /",
    "GSP33nysu__4u:648": " ubhayatrātmetīti padadvayaṃ pūvarsūtrādanuvartata ityāśayavānprasaṅgād dvitīyaṃ vyākhyāti- pratīka iti //",
    "GSP33nysu__4u:649": " pratīke viṣṇurityeva tasmāt kāryā hyupāsanā // MAnuv_4,1.46cd // *12,73*",
    "GSP33nysu__4u:650": " NYĀYASUDHĀ:",
    "GSP33nysu__4u:651": " yasmātpratīkaviṣayatvena viṣṇudṛṣṭiḥ kartavyā na bhavettasmāditi śrutyartha iti śeṣaḥ /",
    "GSP33nysu__4u:652": " hiśabdena prathamādivibhakteḥ saptamyarthavācitvaṃ śābdikānāṃ prasiddhamiti dyotayati / *12,74*",
    "GSP33nysu__4u:653": " itaśca nāyaṃ pratijñārtha ityāha- naceti //",
    "GSP33nysu__4u:654": " na ca viṣṇuḥ pratīkaṃ yat tasmān ... // MAnuv_4,1.47ab //",
    "GSP33nysu__4u:655": " NYĀYASUDHĀ:",
    "GSP33nysu__4u:656": " yasmādviṣṇuḥ pratīkaṃ,",
    "GSP33nysu__4u:657": " caśabdājjīvasya na bhavati,",
    "GSP33nysu__4u:658": " tasmātpratīkeṣvātmeti jīva ityupāsanā na prasakteti śeṣaḥ /",
    "GSP33nysu__4u:659": " ayamarthaḥ /",
    "GSP33nysu__4u:660": " prāptau satyāṃ hi pratiṣedho vaktavyaḥ /",
    "GSP33nysu__4u:661": " naca pratīkeṣūpāsakasya ātmadṛṣṭiḥ prasaktā prasañjakābhāvāt /",
    "GSP33nysu__4u:662": " yattu prasañjakamuktaṃ brahmaṇa ātmatvaṃ pratīkānāṃ ca brahmavikāratvaṃ tadubhayamaprāmāṇikaṃ pramāṇaviruddhaṃ ca /",
    "GSP33nysu__4u:663": " na hyatyantābhāsena prasaktirbhavati /",
    "GSP33nysu__4u:664": " atiprasaṅgāt /",
    "GSP33nysu__4u:665": " tataḥ prasaktayabhāvātpratiṣedho 'narthaka iti /",
    "GSP33nysu__4u:666": " nahi sa iti hetuvyākhyānaṃ dūṣayati- naca viṣṇuḥ pratīkaṃ yattasmāditi //",
    "GSP33nysu__4u:667": " tacchabdo hi prakṛtaparāmarśe vartate prakṛtaścātmā /",
    "GSP33nysu__4u:668": " ātmaśabdaśca viṣṇuvācyeveti samarthitam /",
    "GSP33nysu__4u:669": " tathāca hi yasmātsa viṣṇuḥ pratīkaṃ naiva tasmādityevārthaḥ sampadyate /",
    "GSP33nysu__4u:670": " nahi sa upāsakaḥ pratīkānīti vyākhyāne tu prakṛtaparityāgenāprakṛtaparāmarśaḥ prasajyata iti /",
    "GSP33nysu__4u:671": " // iti pratīkādhikaraṇānyathāvyākhyānanirākaraṇam // *12,75*",
    "GSP33nysu__4u:672": " [======= JNys_4,1.VII: brahmadṛṣtyadhikaraṇam =======]",
    "GSP33nysu__4u:673": " // atha brahmadṛṣṭayadhikaraṇānyathāvyākhyānanirākaraṇam //",
    "GSP33nysu__4u:674": " idanīṃ brahmadṛṣṭiriti sūtrasyāpavyākhyāmaṇakaroti- nātmeti //",
    "GSP33nysu__4u:675": " ... nātmetyupāsanā /",
    "GSP33nysu__4u:676": " iti pakṣo yadā brahmadṛṣṭiścātra viruddhayate // MAnuv_4,1.47b-d //",
    "GSP33nysu__4u:677": " NYĀYASUDHĀ:",
    "GSP33nysu__4u:678": " nātmetyupāsanetyekadeśotkīrtanena“na pratīke na hi saḥ';",
    "GSP33nysu__4u:679": " iti samagrasūtrārthamanuvadati /",
    "GSP33nysu__4u:680": " pratīkeṣvātmeti jīva ityupāsanā na kāryā /",
    "GSP33nysu__4u:681": " nahi sa upāsakaḥ pratīkāni iti pakṣo yadā ityevaṃ pūrvasūtravyākhyānaṃ yadā tadātra pratīkeṣu brahmadṛṣṭiśca viruddhayate /",
    "GSP33nysu__4u:682": " caśabdo 'pavyākhyānanirāsasamuccaye / *12,76*",
    "GSP33nysu__4u:683": " etadvivṛṇoti- sa iti //",
    "GSP33nysu__4u:684": " sa neti yuktistatrāpi sametyuktaviruddhatā // MAnuv_4,1.47ef //",
    "GSP33nysu__4u:685": " NYĀYASUDHĀ:",
    "GSP33nysu__4u:686": " pratīkānāmātmatvenopāsanasyākartavyatve tvayā yā tādātmyābhāvalakṣaṇā sa neti yuktirabhihitā",
    "GSP33nysu__4u:687": " sā tatrāpi brahmapratīkayorapi sameti hetoḥ pratīkeṣu brahmadṛṣṭiḥ kartavyeti sūtre",
    "GSP33nysu__4u:688": " vyākhyāyamāne sati uktayuktiviruddhatā bhavatīti /",
    "GSP33nysu__4u:689": " etaduktaṃ bhavati /",
    "GSP33nysu__4u:690": " pratīkeṣu brahmadṛṣṭiḥ kartavyeti sūtravyākhyānamasat /",
    "GSP33nysu__4u:691": " pratīkaṃ brahmatayā nopāsyam /",
    "GSP33nysu__4u:692": " abrahmatvāt /",
    "GSP33nysu__4u:693": " yadyanna bhavati na tattatvenopāsyamiti yuktiviruddhatvāt /",
    "GSP33nysu__4u:694": " na ceyaṃ yuktirapramā /",
    "GSP33nysu__4u:695": " pratīkānāmātmatvenopāsanasya akartavyatāyāṃ pūrvasūtre pareṇaivopanyastatvāt /",
    "GSP33nysu__4u:696": " anyathānaikāntyena sādhikā na syāt /",
    "GSP33nysu__4u:697": " naca brahmapratīkayorabhedaḥ brahmaṇaḥ satyatvāt pratīkānāṃ kalpitatvāt /",
    "GSP33nysu__4u:698": " pāramārthikabhedābhāvaḥ tāvadastīti cet /",
    "GSP33nysu__4u:699": " tarhi jīvapratīkayorapi sa nāstītyasiddhiḥ syāditi / *12,77*",
    "GSP33nysu__4u:700": " syādetat /",
    "GSP33nysu__4u:701": " “nahi saḥ'; iti na nirviśeṣaṇo hetuḥ sūtrakārasyābhi(preto)",
    "GSP33nysu__4u:702": " mato yena brahmadṛṣṭiḥ pratīkeṣūktayuktiviruddhā syāt /",
    "GSP33nysu__4u:703": " kiṃ tūpāsyasyotkarṣaprāptyabhāve satītyanena viśiṣyaḥ /",
    "GSP33nysu__4u:704": " pratīkānāṃ brahmatvenopāsane tūtkarṣaprāptirasti /",
    "GSP33nysu__4u:705": " ato 'tadbhāve 'pyupāsanā (kāryā)",
    "GSP33nysu__4u:706": " yujyata ityata āha- yadīti //",
    "GSP33nysu__4u:707": " yadyapyutkarṣamātreṇa hyatadbhave 'pyupāsanā // MAnuv_4,1.48ab //",
    "GSP33nysu__4u:708": " NYĀYASUDHĀ:",
    "GSP33nysu__4u:709": " ādye 'piśabdo 'tiprasaṅgasamuccayārthaḥ /",
    "GSP33nysu__4u:710": " hiśabdasyottarārdhenānvayaḥ /",
    "GSP33nysu__4u:711": " yadi viśiṣyahetuṃ vyākhyāya pratīkānāmatadbhāve 'brahmatve 'pyutkarṣaprāptimātreṇa brahmatvenopāsanāṅgīkriyate /",
    "GSP33nysu__4u:712": " tadā ātmatvenāpi tadupāsanamaṅgīkāryaṃ natu nirākāryam /",
    "GSP33nysu__4u:713": " kuta ityata āha- utkarṣa iti //",
    "GSP33nysu__4u:714": " utkarṣa ātmano 'pi syāccetanatvādacetanāt // MAnuv_4,1.48cd //",
    "GSP33nysu__4u:715": " NYĀYASUDHĀ:",
    "GSP33nysu__4u:716": " yasmādbrahmavadātmano 'pi pratīkādutkarṣo 'sti /",
    "GSP33nysu__4u:717": " katham /",
    "GSP33nysu__4u:718": " ātmanaścetanatvāt /",
    "GSP33nysu__4u:719": " acetanaṃ khalu pratīkam /",
    "GSP33nysu__4u:720": " tasyātmatvenopāsanāyāmutkarṣapraptiḥ syāditi /",
    "GSP33nysu__4u:721": " atiprasaṅgasya viparyayapayarvasānamāha- tasmāditi //",
    "GSP33nysu__4u:722": " tasamādatattvaṃ nopāsyamiti vedavido matam // MAnuv_4,1.48ef //",
    "GSP33nysu__4u:723": " NYĀYASUDHĀ:",
    "GSP33nysu__4u:724": " yasmādviśiṣyahetau vyākhyāyamāne pūrvasūtre 'siddhiḥ syāt /",
    "GSP33nysu__4u:725": " tata eva pratīkeṣu brahmopāsanavadātmopāsanaṃ ca prasajyeta /",
    "GSP33nysu__4u:726": " tasmāt, atattvaṃ,",
    "GSP33nysu__4u:727": " yadyanna bhavati tattatvena nopāsyamiti sāmānyameva sūtrakārasyābhimatam /",
    "GSP33nysu__4u:728": " natu viśeṣaṇaprakṣepaḥ /",
    "GSP33nysu__4u:729": " tathāca brahmadṛṣṭiriti pratijñā svoktayuktiviruddhaiveti /",
    "GSP33nysu__4u:730": " atra vyāpternirviśeṣaṇatvābhidhānasya hetornirviśeṣaṇatva eva tātparyam /",
    "GSP33nysu__4u:731": " spaṣṭatvārthaṃ tu vyāptyabhidhānamiti vācyam / *12,80*",
    "GSP33nysu__4u:732": " pratijñāvyākhyānamapākṛtya utkarṣāditi hetuvyākhyānamapākaroti- utkarṣāditi //",
    "GSP33nysu__4u:733": " utkarṣād brahmatādhyāne yadi syāt phalamañjasā /",
    "GSP33nysu__4u:734": " brahmaṇo nīcatādhyānādanarthaḥ kiṃ na jāyate // MAnuv_4,1.49 //",
    "GSP33nysu__4u:735": " NYĀYASUDHĀ:",
    "GSP33nysu__4u:736": " brahmatādhyāne pratīkānāmutkarṣādutkarṣasya dṛṣṭatvādañjasā phalaṃ puruṣārtharūpaṃ phalaṃ yadi syāttadā,",
    "GSP33nysu__4u:737": " tadeva brahmaṇo nīcatādhyānamiti,",
    "GSP33nysu__4u:738": " tasmādanarthaḥ kiṃ na jāyate,",
    "GSP33nysu__4u:739": " jāyata eveti samavyayaphalatvādakāryamevedamiti /",
    "GSP33nysu__4u:740": " abhyupagamyedaṃ samavyayaphalatvamuktam /",
    "GSP33nysu__4u:741": " vastutastu na puruṣārthaḥ kiṃ tvanartha evetyāha- acetanasyeti //",
    "GSP33nysu__4u:742": " acetanasya brahmatvadhyāne tuṣyirnahi kvacit /",
    "GSP33nysu__4u:743": " nīcasya svātmatādhyāne kupyati brahma lokavat // MAnuv_4,1.50 //",
    "GSP33nysu__4u:744": " NYĀYASUDHĀ:",
    "GSP33nysu__4u:745": " tuṣṭyayabhāvācca na puruṣārthalābhastataḥ /",
    "GSP33nysu__4u:746": " kvacidityanena yadacetanaṃ tadupacikīrṣālakṣaṇatuṣyirahitamiti vyāptiṃ sūcayati /",
    "GSP33nysu__4u:747": " nīcasya pratīkasya svātmatādhyānādbrahma kupyati /",
    "GSP33nysu__4u:748": " tataścānarthaṃ prayacchati /",
    "GSP33nysu__4u:749": " tatra dṛṣṭānto lokavaditi /",
    "GSP33nysu__4u:750": " yathā loke śilādikaṃ rājatvādinā cintitaṃ na prasīdati nāpi puruṣārthaṃ prayacchati /",
    "GSP33nysu__4u:751": " yathā ca rājā caṇḍālatvena dhyātaḥ kupyati anarthaṃ ca dadāti tathetyarthaḥ /",
    "GSP33nysu__4u:752": " anena pratīkānāmacetanatve 'pi brahmaiva sarvādhyakṣatvātphalaṃ dāsyatīti ca pratyuktam /",
    "GSP33nysu__4u:753": " tasyānenopāsanena kupitatvāt / *12,82*",
    "GSP33nysu__4u:754": " na vayaṃ brahmaṇi pratīkatvopāsanaṃ brūmaḥ /",
    "GSP33nysu__4u:755": " yena brahma kupitamanarthaṃ prayacchet kintu pratīke brahmatvopāsanam /",
    "GSP33nysu__4u:756": " tataḥ puruṣārthaprāptirityata āha- caṇḍāla iti //",
    "GSP33nysu__4u:757": " caṇḍālo nṛpa ityukte nṛpaścaṇḍāla ityapi /",
    "GSP33nysu__4u:758": " ko viśeṣaḥ parijñāte nṛpeṇa syāt kathañcana // MAnuv_4,1.51 //",
    "GSP33nysu__4u:759": " NYĀYASUDHĀ:",
    "GSP33nysu__4u:760": " caṇḍālamuddiśya caṇḍālo nṛpa ityukte tathā nṛpamuddiśya nṛpaścaṇḍāla ityukte nṛpeṇa parijñāte satyanarthaprāptau kathañcana ko viśeṣaḥ syānna kathañcitko 'pi /",
    "GSP33nysu__4u:761": " atroktaśabdena dhyānamupalakṣyate /",
    "GSP33nysu__4u:762": " ajñātopāsano rājā nānarthaṃ karotīti nṛpeṇa parijñāta ityuktam /",
    "GSP33nysu__4u:763": " tathāca pratīkaṃ brahmetyupāsane brahma pratīkamityupāsane ca sama evānartha iti vākyaśeṣaḥ /",
    "GSP33nysu__4u:764": " nanu kṣattari rājadṛṣṭiḥ phalavatī,",
    "GSP33nysu__4u:765": " rājñi kṣattṛdṛṣṭiranarthaheturdṛṣṭā /",
    "GSP33nysu__4u:766": " tatkathamubhayasya sāmyamucyata iti cenna /",
    "GSP33nysu__4u:767": " tatra dṛṣṭerabhāvāt /",
    "GSP33nysu__4u:768": " uktimātraṃ tūpacāreṇa /",
    "GSP33nysu__4u:769": " siṃho devadatta iti yathā /",
    "GSP33nysu__4u:770": " dṛṣṭau tu tatrāpyanarthasāmyamevetyāśayenāha- purata iti // *12,83*",
    "GSP33nysu__4u:771": " purato naradevasya caṇḍālo yadi pūjyate /",
    "GSP33nysu__4u:772": " rājavat kiṃ na kopaḥ syād rājño loke hi paśyati // MAnuv_4,1.52 //",
    "GSP33nysu__4u:773": " NYĀYASUDHĀ:",
    "GSP33nysu__4u:774": " rājā yathā pūjyate tathā /",
    "GSP33nysu__4u:775": " tadā rājñaḥ kopo na syātkim /",
    "GSP33nysu__4u:776": " loke 'bhipaśyati satīti kopātiśayapradarśanārtham /",
    "GSP33nysu__4u:777": " pūjayā darśanamunnīyata ityataḥ pūjyata ityuktam /",
    "GSP33nysu__4u:778": " na kevalaṃ dṛṣṭerunnāyikāyāṃ pūjāyāmeva rājakopaḥ kintu tādṛśyāmuktāvapītyāha- rājñastviti //",
    "GSP33nysu__4u:779": " rājñastu purataḥ prokte caṇḍālaṃ nṛpa ityapi /",
    "GSP33nysu__4u:780": " ātmānaṃ sa iti proktamitivaddhayeva kupyati // MAnuv_4,1.53 //",
    "GSP33nysu__4u:781": " NYĀYASUDHĀ:",
    "GSP33nysu__4u:782": " nājñātā proktiḥ kopajananītyato rājñastu purata ityuktam /",
    "GSP33nysu__4u:783": " caṇḍāle nṛpa iti prokte 'pi prakarṣeṇa na mayopacāreṇocyate api tu vastuta evetyukte 'pi rājā kupyatyeva hi /",
    "GSP33nysu__4u:784": " ātmānaṃ prati hi sa caṇḍāla iti proktaṃ prakarṣeṇoktamitivadityatra yathā tathaivetyarthaḥ /",
    "GSP33nysu__4u:785": " pūjaiva kopakāraṇaṃ na daśarnamityaśaṅkānirāsāya vivekārthamayaṃ ślokaḥ / *12,85*",
    "GSP33nysu__4u:786": " evamuddeśavidhānoktayā dvairūpyamaṅgīkṛtya phalataḥ sāmyamuktam /",
    "GSP33nysu__4u:787": " idanīṃ tadapi nāstītyāha- abhedeneti //",
    "GSP33nysu__4u:788": " abhede naitayordhyāne ko viśeṣo vacasyapi // MAnuv_4,1.54ab //",
    "GSP33nysu__4u:789": " NYĀYASUDHĀ:",
    "GSP33nysu__4u:790": " etayorbrahmapratīkayorabhedena dhyāne 'ṅgīkṛte na kevalamanatharsāmyaṃ kintu vacasyāpi ko viśeṣaḥ /",
    "GSP33nysu__4u:791": " vacanadvayārtho 'pyaviśiṣya evetyarthaḥ /",
    "GSP33nysu__4u:792": " atraiva dṛṣṭāntamāha- ayamiti //",
    "GSP33nysu__4u:793": " ayaṃ rājā tvamityukte caṇḍāle 'tha nṛpe 'pi ca /",
    "GSP33nysu__4u:794": " caṇḍāla iti tu prokte samameva hi dūṣaṇam // MAnuv_4,1.54c-f //",
    "GSP33nysu__4u:795": " NYĀYASUDHĀ:",
    "GSP33nysu__4u:796": " vyaktibhedena dūṣaṇaparihāraḥ syādityato 'yamityuktam /",
    "GSP33nysu__4u:797": " dūṣaṇaṃ nīcatvalakṣaṇam /",
    "GSP33nysu__4u:798": " dvayorabhedena dhyāne dūṣaṇaṃ sambhavatyeva /",
    "GSP33nysu__4u:799": " nacaivam /",
    "GSP33nysu__4u:800": " pratīkasya hi brahmatvaṃ bhāvyate /",
    "GSP33nysu__4u:801": " natu brahmaṇaḥ pratīkatvamityata āha- dhyāta iti //",
    "GSP33nysu__4u:802": " dhyāte tvekasya tadbhāve tadbhāvo 'nyasya kiṃ na tat // MAnuv_4,1.55ab //",
    "GSP33nysu__4u:803": " NYĀYASUDHĀ:",
    "GSP33nysu__4u:804": " tattayorbrahmapratīkayorekasya pratīkasya tadbhāve brahmabhāve dhyāte satyanyasya brahmaṇastadbhāvaḥ pratīkabhāvaḥ dhyāto na kim / *12,86*",
    "GSP33nysu__4u:805": " etaduktaṃ bhavati /",
    "GSP33nysu__4u:806": " bhavedayaṃ parihāro yadi pratīka(sya)",
    "GSP33nysu__4u:807": " svarūpopamardena tasya brahmatvamupāsyamiti pakṣaḥ syāt /",
    "GSP33nysu__4u:808": " na caivam /",
    "GSP33nysu__4u:809": " pratīkābhāvaprasaṅgasya pareṇaivoktatvāt /",
    "GSP33nysu__4u:810": " bhedābhedābhiprāyeṇāyaṃ parihāra ityapi nāsti /",
    "GSP33nysu__4u:811": " nahi ghaṭo mṛdabhinno mṛdghaṭādbhinneti bhedābhedau kinnāma parasparam /",
    "GSP33nysu__4u:812": " tasmādanupamarditasvarūpasya pratīkasya brahmatve dhyāte brahmaṇo 'pi pratīkatvaṃ dhyātameveti yuktamuktamiti /",
    "GSP33nysu__4u:813": " nanvasminnupāsane brahmaṇā jñāte 'narthaḥ syānna tvajñāte /",
    "GSP33nysu__4u:814": " atastathopāsanaṃ kariṣyata ityata āha- na caiveti //",
    "GSP33nysu__4u:815": " nacaiva tadavijñātaṃ sarvajñabrahmaṇā kvacit // MAnuv_4,1.55cd //",
    "GSP33nysu__4u:816": " NYĀYASUDHĀ:",
    "GSP33nysu__4u:817": " tat upāsanam /",
    "GSP33nysu__4u:818": " brahmaṇo 'jñāne sarvādhyakṣaṃ brahmaiva phalaṃ dāsyatīti riktaṃ vacaḥ syāt / *12,88*",
    "GSP33nysu__4u:819": " nanu śrutivihitamācaratā kathaṃ brahmakopenānarthaprāptirityāśaṅkāṃ pariharannapavyākhyānanirākaraṇamupasaṃharati- tasmāditi //",
    "GSP33nysu__4u:820": " tasmādapeśalaṃ sarvamanyasya brahmatāvacaḥ // MAnuv_4,1.56ab //",
    "GSP33nysu__4u:821": " NYĀYASUDHĀ:",
    "GSP33nysu__4u:822": " sarvamiti śrutisūtravyākhyānarūpam /",
    "GSP33nysu__4u:823": " etena sālagrāmādau viṣṇvādipratipattirapi parāstā veditavyā /",
    "GSP33nysu__4u:824": " sūtravyākhyānamupakramyāpavyākhyānadūṣaṇamasaṅgatamityataḥ svoktadārḍhyārthamiti bhāvenāha- tasmāditi //",
    "GSP33nysu__4u:825": " tasmād yathoktamārgeṇa brahmopāsyaṃ mumukṣubhiḥ // MAnuv_4,1.56cd // *12,89*",
    "GSP33nysu__4u:826": " NYĀYASUDHĀ:",
    "GSP33nysu__4u:827": " parakīyavyākhyānasya dūṣitatvāt /",
    "GSP33nysu__4u:828": " yathoktamārgeṇa asmaduktaṃ sūtrārthamanatikramya vartamānena mārgeṇa /",
    "GSP33nysu__4u:829": " // iti śrīmannyāyasudhāyāṃ brahmadṛṣṭayadhikaraṇānyathāvyākhyānanirākaraṇam //",
    "GSP33nysu__4u:830": " [======= JNys_4,1.VIII: ...dhikaraṇam =======]",
    "GSP33nysu__4u:831": " // atha śrīmannyāyasudhāyāṃ tadadhigamādhikaraṇam //",
    "GSP33nysu__4u:832": " // oṃ tadadhigama uttarapūrvāghayoraśleṣavināśau tadvayapadeśāt oṃ //",
    "GSP33nysu__4u:833": " nivṛttā sādhanacintā /",
    "GSP33nysu__4u:834": " pratibandhā(kā)",
    "GSP33nysu__4u:835": " nāṃ pūrvottarāṇāmanantakarmaṇāṃ bhāvānna jñānino mokṣaḥ sambhavatītyāśaṅkānirāsāya karmanāśākhyaṃ jñānaphalamidānīṃ nirūpyate /",
    "GSP33nysu__4u:836": " tatra jñānasāmarthyenaiva karmakṣayo bhavatīti pratītiṃ nirākartuṃ sūtratātparyamāha- tatheti //",
    "GSP33nysu__4u:837": " tadadhigama uttarapūrvāghayor aśleṣavināśau tadvyapadeśāt / BBs_4,1.13 /",
    "GSP33nysu__4u:838": " tathopāsyāñjasā dṛṣṭaṃ brahma pāpaṃ ca bhasmasāt /",
    "GSP33nysu__4u:839": " karoti nikhilaṃ pūrvaṃ pāścāttyasyāpyasaṅgatām /",
    "GSP33nysu__4u:840": " karoti ... // MAnuv_4,1.57a-e // *12,90*",
    "GSP33nysu__4u:841": " NYĀYASUDHĀ:",
    "GSP33nysu__4u:842": " tathā uktaprakāreṇa,",
    "GSP33nysu__4u:843": " añjasā ādaranairantaryābhyāṃ,",
    "GSP33nysu__4u:844": " upāsya dṛṣṭaṃ,",
    "GSP33nysu__4u:845": " jñānāt pūrvaṃ,",
    "GSP33nysu__4u:846": " nikhilaṃ pāpaṃ,",
    "GSP33nysu__4u:847": " caśabdādaniṣyaṃ puṇyaṃ ca,",
    "GSP33nysu__4u:848": " pāścātyasya pāpasyāniṣyapuṇyasya ca /",
    "GSP33nysu__4u:849": " anena“ato 'nyadapītyekeṣāmubhayoḥ';",
    "GSP33nysu__4u:850": " iti sūtratātparyamuktaṃ bhavati /",
    "GSP33nysu__4u:851": " // oṃ itarasyāpyevamasaṃśleṣaḥ pāte tu oṃ //",
    "GSP33nysu__4u:852": " idaṃ sūtraṃ kecidbrahmavida evāghasyeva puṇyasyā(saṃśle)",
    "GSP33nysu__4u:853": " śeṣo vināśo bhavati,",
    "GSP33nysu__4u:854": " śarīrapāte pratyāsanne satīti vyācakṣate, tadasat /",
    "GSP33nysu__4u:855": " ato 'nyadapītyasya punaruktatāprasaṅgāt /",
    "GSP33nysu__4u:856": " vyākhyānavyākhyeyabhāvasya cānanyagatitvāt /",
    "GSP33nysu__4u:857": " pūrvasūtra evāghapadasthāne karmapadaprakṣepeṇopapattau sūtrāntarārambhavaiyarthyāt /",
    "GSP33nysu__4u:858": " asmākaṃ tvagnihotrādītyādisūtrāṇi puṇye 'pi vibhāgasūcanārthāni /",
    "GSP33nysu__4u:859": " jñānottaraṃ puṇyārjanasyābhāvādaśleṣaśabdo vināśārtho vyākhyātavyaḥ /",
    "GSP33nysu__4u:860": " tathāca prakṛtaparityāgo 'prakṛtasvīkāraścetyāśayavānanyathā sūtratātparyamāha- taddviṣaśceti //",
    "GSP33nysu__4u:861": " itarasyāpy evam asaṃśleṣaḥ pāte tu / BBs_4,1.14 /",
    "GSP33nysu__4u:862": " ... taddviṣaścaivaṃ puṇyanāśo 'pyasaṅgatā // MAnuv_4,1.57ef //",
    "GSP33nysu__4u:863": " NYĀYASUDHĀ:",
    "GSP33nysu__4u:864": " brahmadviṣaśca /",
    "GSP33nysu__4u:865": " evaṃ jñānivat /",
    "GSP33nysu__4u:866": " dveṣaparipūrteḥ pūrvasya puṇyasya nāśo bhavatyuttarasyāsaṅgatāpi /",
    "GSP33nysu__4u:867": " atra sūtraṃ yadeva vidyayeti hīti,",
    "GSP33nysu__4u:868": " tatpunaruktam /",
    "GSP33nysu__4u:869": " etadarthasya tacchruteriti sūtreṇa prāguktatvādityata āha- yadeveti //",
    "GSP33nysu__4u:870": " yadeva vidyayetyatra pūrvoktāddhi viśiṣṭate // MAnuv_4,1.58ab //",
    "GSP33nysu__4u:871": " NYĀYASUDHĀ:",
    "GSP33nysu__4u:872": " atroktaṃ prameyamiti śeṣaḥ /",
    "GSP33nysu__4u:873": " ato na punaruktidoṣa iti heratharḥ /",
    "GSP33nysu__4u:874": " vakṣyamāṇo 'rthavibhāgaḥ prakaraṇavaśāt prasiddha iti vā /",
    "GSP33nysu__4u:875": " kathaṃ viśiṣyata ityataḥ pūrvasūtratātparyaṃ tāvadāha- pūrvamiti //",
    "GSP33nysu__4u:876": " pūrvaṃ svargādilabdhyarthaṃ vīryavattvena coditam /",
    "GSP33nysu__4u:877": " karma vidyāyutaṃ ... // MAnuv_4,1.58c-e //",
    "GSP33nysu__4u:878": " NYĀYASUDHĀ:",
    "GSP33nysu__4u:879": " svargādīti mokṣetarapuruṣārthagrahaṇam /",
    "GSP33nysu__4u:880": " uttarasūtratātparyamāha- paścāditi //",
    "GSP33nysu__4u:881": " ... paścānmokṣe vīryapradaṃ tviti // MAnuv_4,1.58ef //",
    "GSP33nysu__4u:882": " NYĀYASUDHĀ:",
    "GSP33nysu__4u:883": " paścāttviti sambandhaḥ /",
    "GSP33nysu__4u:884": " vidyāyutaṃ karmeti vartate /",
    "GSP33nysu__4u:885": " vīryapadaṃ ānandātiśayapradam /",
    "GSP33nysu__4u:886": " iti coditamiti sambandhaḥ /",
    "GSP33nysu__4u:887": " sakalakamarkṣaye tadaiva muktiḥ syāt /",
    "GSP33nysu__4u:888": " na caivam /",
    "GSP33nysu__4u:889": " jīvanmuktānāmupalambhādityāśaṅkāparihārāyoktam- sūtrakāreṇa anārabdhakārye eva tu pūrve tadavadheḥ iti //",
    "GSP33nysu__4u:890": " tarhi prārabdhakarmabhāvātkathaṃ mokṣa ityāśaṅkaya punaḥ sūtritaṃ- bhogena tvitare kṣaparitvātha sampatsyata iti //",
    "GSP33nysu__4u:891": " etadapi na brahmavinmātraviṣayamityāśayavān vyācaṣṭe- tata iti //",
    "GSP33nysu__4u:892": " bhogena tv itare kṣapayitvātha saṃpadyate / BBs_4,1.19 /",
    "GSP33nysu__4u:893": " tato bhogena puṇyaṃ ca kṣapayitvetarat tathā /",
    "GSP33nysu__4u:894": " brahmadviḍ brahmadarśī ca tamomokṣāvavāpnutaḥ // MAnuv_4,1.59 //",
    "GSP33nysu__4u:895": " NYĀYASUDHĀ:",
    "GSP33nysu__4u:896": " anārabdhakṣayānantaram /",
    "GSP33nysu__4u:897": " itaratpāpam / *12,94*",
    "GSP33nysu__4u:898": " prārabdhakarmaṇāmanantatve bhogena kṣayo na śakya(te)",
    "GSP33nysu__4u:899": " ityāśaṅkāmāgamavākyena pariharati- brahmaṇāmiti //",
    "GSP33nysu__4u:900": " brahmāṇaṃ śatakālāttu pūrvamārabdhasaṅkṣayaḥ /",
    "GSP33nysu__4u:901": " brahmaṇastveva tāvattvaṃ pañcāśad brahmaṇastathā /",
    "GSP33nysu__4u:902": " rudrasya viṃśadeva syādindrasyārkādike daśa // MAnuv_4,1.60 //",
    "GSP33nysu__4u:903": " anyeṣāṃ brahmamātrasya tvanta ārabdhasaṅkṣayaḥ /",
    "GSP33nysu__4u:904": " brahmaṇaiva sahātaśca paraṃ nārāyaṇaṃ vrajet /",
    "GSP33nysu__4u:905": " iti sattattvavacanaṃ svayaṃ bhagavatoditam // MAnuv_4,1.61 //",
    "GSP33nysu__4u:906": " NYĀYASUDHĀ:",
    "GSP33nysu__4u:907": " brahmaṇāṃ śatamiti ṣaṣṭhayā aluk /",
    "GSP33nysu__4u:908": " tasya kālo brahmaṇāṃ śatakālaḥ tasmāttatsamāpteḥ pūrvameva sarveṣāṃ jñānināmārabdhasaṃkṣayo bhavati /",
    "GSP33nysu__4u:909": " asyaiva vivaraṇaṃ brahmaṇastu tāvattvameva brahmakalpānāṃ śatenaiva karmakṣayavattvam /",
    "GSP33nysu__4u:910": " brahmaṇa iti jātāvekavacanam /",
    "GSP33nysu__4u:911": " pañcāśatāṃ brahmaṇāṃ kālātpūrvaṃ rudrasyārabdhasaṅkṣayaḥ /",
    "GSP33nysu__4u:912": " tathāśabdaḥ samuccaye /",
    "GSP33nysu__4u:913": " viṃśatiparyāyo viṃśacchabdaḥ /",
    "GSP33nysu__4u:914": " brahmaṇāṃ viṃśatireva tadavacchinna evendrasya prārabdhakarmasaṃkṣayakālaḥ /",
    "GSP33nysu__4u:915": " arkādike arkādīnāṃ daśa brahmaṇastadavacchinnaḥ karmakṣayakālaḥ /",
    "GSP33nysu__4u:916": " brahmamātrasya ekasyaiva brahmaṇaḥ /",
    "GSP33nysu__4u:917": " ataḥ paraṃ prārabdhakarmasaṅkṣayānantaramapi brahmaṇā sahaiva nārāyaṇaṃ vrajet /",
    "GSP33nysu__4u:918": " // iti śrīmatpūrṇapramatibhagavatpādasukṛteranuvyākhyānasya praguṇajayatīrthākhyayatinā",
    "GSP33nysu__4u:919": " kṛtāyāṃ ṭīkāyāṃ viṣamapadavākyārthavivṛtau caturthe 'dhyāye 'sminprathamacaraṇaḥ paryavasitaḥ //",
    "GSP33nysu__4u:920": " // iti śrīmannyāyasudhāyāṃ caturthādhyāyasya prathamaḥ pādaḥ // *************************************************************************************************",
    "GSP33nysu__4u:921": " Adhyaya 4, Pada 2 *12,102*",
    "GSP33nysu__4u:922": " dvitīyapādapratipādyapradarśanaparaṃ bhāṣyaṃ“devānāṃ mokṣa utkrāntiścāsminpāda ucyate'; iti /",
    "GSP33nysu__4u:923": " tatra devānāmityetadyadi mokṣotkrāntibhyāṃ sambaddhayate tadā devebhyo 'nyeṣāṃ saśarīrāṇāmevāvasthānamiti prāpnoti /",
    "GSP33nysu__4u:924": " anyatra vā taccharīraparityāgaprakāraścintanīyaḥ /",
    "GSP33nysu__4u:925": " acintane vā kāraṇaṃ vācyam /",
    "GSP33nysu__4u:926": " yadi ca mokṣeṇaiva sambaddhayate tadā devānāṃ mokṣa itareṣāmutkrāntiścetyuktaṃ bhavati /",
    "GSP33nysu__4u:927": " mokṣaśca prakaraṇavaśāddehāditi gamyate /",
    "GSP33nysu__4u:928": " tathāca prathamapāde karmanāśākhyaṃ phalamasminpāde ucyata iti yathā sāmānyenoktaṃ tathātrāpyutkrāntirasminpāda ucyata iti vaktavyam /",
    "GSP33nysu__4u:929": " kimanena vibhāge(netya)",
    "GSP33nysu__4u:930": " na kṛtaṃ syādityata āha- devānāṃ ceti //",
    "GSP33nysu__4u:931": " devānāṃ ca manuṣyāṇāmetāvat samameva hi /",
    "GSP33nysu__4u:932": " utkrāntimārgau devānāṃ na prāyeṇa bhaviṣyataḥ // MAnuv_4,2.1 //",
    "GSP33nysu__4u:933": " NYĀYASUDHĀ:",
    "GSP33nysu__4u:934": " yadatītapāde cintitaṃ karmanāśākhyaṃ phalametāvaddevānāṃ manuṣyāṇāṃ ca samameva /",
    "GSP33nysu__4u:935": " karmanāśābhāve tatphalānuvṛtterāvaśyakatvāt /",
    "GSP33nysu__4u:936": " manuṣyaśabdo devavyatiriktān lakṣayati /",
    "GSP33nysu__4u:937": " tasmāt sāmānyena pūrvapādapratipādyamuktam /",
    "GSP33nysu__4u:938": " etatpādapratimādyā dehādutkrāntistṛtīyapādapratipādyo 'rcirādimārgaśca devānāṃ na prāyeṇa bhaviṣyato 'to vibhāgenoktiryukteti /",
    "GSP33nysu__4u:939": " anena“mārgo gamyaṃ cāsminpāda ucyate';",
    "GSP33nysu__4u:940": " ityetadbhāṣyamapi devavyatiriktānāṃ mārgaḥ sarveṣāṃ gamyaṃ ceti vyākhyeyamiti sūcitaṃ bhavati /",
    "GSP33nysu__4u:941": " sphuṭaṃ caitadvakṣyati /",
    "GSP33nysu__4u:942": " “utkrāntimārgaśca vimuktagamyam'; iti / *12,104*",
    "GSP33nysu__4u:943": " bhavatvidaṃ pratipādyaṃ eta(tpādaprati)",
    "GSP33nysu__4u:944": " tpratipādane kā saṅgatirityataḥ prasaṅgātpādacatuṣyayasyāpi saṅgatimāha- karmeti //",
    "GSP33nysu__4u:945": " karmakṣayasatathotkrāntirmārgo bhogaścatuṣyayam /",
    "GSP33nysu__4u:946": " phalaṃ mokṣa iti proktaḥ kramāt pādeṣu coditaḥ // MAnuv_4,2.2 //",
    "GSP33nysu__4u:947": " NYĀYASUDHĀ:",
    "GSP33nysu__4u:948": " tathāśabdaḥ samuccaye /",
    "GSP33nysu__4u:949": " utkrāntiśabdena devataditarasādhāraṇaścaramadehanāśo lakṣyate,",
    "GSP33nysu__4u:950": " mārgaśabdena brahmaprāptiśca /",
    "GSP33nysu__4u:951": " itiśabdo bhoga ityataḥ paro (paraṃ) yojyaḥ /",
    "GSP33nysu__4u:952": " kvacitpāṭhaḥ proktamityuditamiti ca tatra yathāsthāna eva itiśabdaḥ /",
    "GSP33nysu__4u:953": " ādye mokṣānuvādena phalacatuṣyayātmakatvaṃ vidheyam /",
    "GSP33nysu__4u:954": " dvitīye tu viparyayeṇa /",
    "GSP33nysu__4u:955": " kramādityetadāvartanīyam / *12,105*",
    "GSP33nysu__4u:956": " tataścāyamarthaḥ /",
    "GSP33nysu__4u:957": " phalaṃ khalvatrādhyāye nirūpaṇīyam /",
    "GSP33nysu__4u:958": " phalaṃ ca mokṣaḥ /",
    "GSP33nysu__4u:959": " saca karmakṣayādicatuṣyayātmakaḥ /",
    "GSP33nysu__4u:960": " ātyantikāniṣyanivṛttīṣyaprāptyoratraivāntarbhāvāt /",
    "GSP33nysu__4u:961": " karmakṣayādayaśca kramādbhavanti /",
    "GSP33nysu__4u:962": " jñānodayānantarameva hi karmakṣayaḥ kṣīṇakarmaṇaścotkrāntiḥ utkrāntasya ca svayogyamārgeṇa gatasya brahmaprāptiḥ tato bhoga iti /",
    "GSP33nysu__4u:963": " tasmādeteṣu pādeṣu kramādevoditā ityantarbhāvalakṣaṇā cānantaryalakṣaṇā ca saṅgatiriti / *12,108*",
    "GSP33nysu__4u:964": " devānāṃ mārgo nāstītyuktam /",
    "GSP33nysu__4u:965": " tatkiṃ yatra sthitāstatraiva muktā bhavantītyata āha- sraṣṭṛṣveveti // *12,109*",
    "GSP33nysu__4u:966": " sraṣṭṛṣveva tu sṛjyānāṃ praveśo brahmaṇo laye /",
    "GSP33nysu__4u:967": " devānāṃ mārga uddiṣṭo ... // MAnuv_4,2.3a-c //",
    "GSP33nysu__4u:968": " NYĀYASUDHĀ:",
    "GSP33nysu__4u:969": " kvacidasraṣṭṛṣvapīti caśabdaḥ,",
    "GSP33nysu__4u:970": " tathāca nyāyavivaraṇe /",
    "GSP33nysu__4u:971": " brahmaṇo laye pratyāsanne sati praveśārthaṃ tadabhisarpaṇameva mārgagamanamityarthaḥ /",
    "GSP33nysu__4u:972": " tarhi devānāṃ mārgo nāstītyuktasya ko viṣaya ityata āha- neti //",
    "GSP33nysu__4u:973": " ... nārcirādir ... // MAnuv_4,2.3d //",
    "GSP33nysu__4u:974": " NYĀYASUDHĀ:",
    "GSP33nysu__4u:975": " devānāṃ dehādutkramo nāstītyuktam /",
    "GSP33nysu__4u:976": " tatkutaḥ /",
    "GSP33nysu__4u:977": " sadehānāmevāvasthānaprasakterityata āha- naceti //",
    "GSP33nysu__4u:978": " ... na cotkramaḥ // MAnuv_4,2.3d //",
    "GSP33nysu__4u:979": " NYĀYASUDHĀ:",
    "GSP33nysu__4u:980": " ata evetyupaskartavyam /",
    "GSP33nysu__4u:981": " caśabdena sadehānāmavasthānaṃ samuccinoti /",
    "GSP33nysu__4u:982": " etadeva vivṛṇoti- sraṣṭu(stviti)riti //",
    "GSP33nysu__4u:983": " sraṣṭustu grāsabhūtasya dehastatra layaṃ vrajet /",
    "GSP33nysu__4u:984": " yataḥ sṛjyasya devasya naivotkrāntistato bhavet // MAnuv_4,2.4 //",
    "GSP33nysu__4u:985": " NYĀYASUDHĀ:",
    "GSP33nysu__4u:986": " dehaścetanādhiṣṭhita eva /",
    "GSP33nysu__4u:987": " tata sraṣṭari /",
    "GSP33nysu__4u:988": " utkrāntiḥ śarīram /",
    "GSP33nysu__4u:989": " cetananiṣkramaṇātprāgeva sṛjyānāṃ dehaḥ sraṣṭṛṣu vilīyata yata ityarthaḥ /",
    "GSP33nysu__4u:990": " sraṣṭṛṣu laye nimittaṃ sraṣṭurgrāsabhūtasyeti /",
    "GSP33nysu__4u:991": " dehastviti sambandhaḥ / *12,111*",
    "GSP33nysu__4u:992": " devānāmarcirādimārgo nāstītyuktaṃ tatkuta ityato yatpurā mārgāntaramuktaṃ tata evaitatsiddhamityāśayavānstatanuvādena yuktayantaramāha- layācceti",
    "GSP33nysu__4u:993": " layāccaivārcirādīnāṃ lokānāmapi sarvaśaḥ /",
    "GSP33nysu__4u:994": " kathaṃ mārgo bhavet teṣāṃ viśatāmuttamaṃ svataḥ // MAnuv_4,2.5 //",
    "GSP33nysu__4u:995": " NYĀYASUDHĀ:",
    "GSP33nysu__4u:996": " devatāmukteḥ prāgevetyarthaḥ /",
    "GSP33nysu__4u:997": " arcirādīnāṃ lokānāmiti vyadhikaraṇe ṣaṣṭhayau /",
    "GSP33nysu__4u:998": " sarveṣāmapi bhavet arcirādiriti śeṣaḥ /",
    "GSP33nysu__4u:999": " svata(kaṃ) uttaraṃ viśatāmityuktānuvādaḥ /",
    "GSP33nysu__4u:1000": " nanu prāyeṇetyuktatvātkadāciddevānāmutkrāntimārgāvaṅgīkāryau /",
    "GSP33nysu__4u:1001": " tatroktayuktivirodha ityata āha- jātānāmiti //",
    "GSP33nysu__4u:1002": " jātānāṃ mānuṣe loke devānāṃ ca kadācana /",
    "GSP33nysu__4u:1003": " utkrāntimārgau bhavato na tadā muktiriṣyate // MAnuv_4,2.6 //",
    "GSP33nysu__4u:1004": " NYĀYASUDHĀ:",
    "GSP33nysu__4u:1005": " yadyapi bhavatastathāpi na tadā muktiriṣyate kintu brahmaṇā sahaiva /",
    "GSP33nysu__4u:1006": " ato noktayuktivirodhaḥ /",
    "GSP33nysu__4u:1007": " etaduktaṃ bhavati /",
    "GSP33nysu__4u:1008": " utkrāntimārgasāmānyamapekṣyaiva prāyeṇetyuktam /",
    "GSP33nysu__4u:1009": " natu muktikālīnāvutkrāntimārgau /",
    "GSP33nysu__4u:1010": " tasya ca vyāvartyāvamokṣakālīnau /",
    "GSP33nysu__4u:1011": " yuktistu muktiviṣayeti na virodha iti / *12,112*",
    "GSP33nysu__4u:1012": " kiṃ devānāmeva brahmaṇā saha muktiḥ /",
    "GSP33nysu__4u:1013": " anyeṣāmapīti brūmaḥ /",
    "GSP33nysu__4u:1014": " tarhi“bheje khagendradhvajapādamūlam';",
    "GSP33nysu__4u:1015": " ityādivirodha ityata āha- anyeṣāmapīti //",
    "GSP33nysu__4u:1016": " anyeṣāmapi sākṣāttu muktiḥ prāpyāpi taṃ harim /",
    "GSP33nysu__4u:1017": " sahaiva brahmaṇā bhūyāditi śāstrasya nirṇayaḥ // MAnuv_4,2.7 // *12,113*",
    "GSP33nysu__4u:1018": " NYĀYASUDHĀ:",
    "GSP33nysu__4u:1019": " sākṣānmuktiḥ liṅgaśarīrabhaṅgalakṣaṇā /",
    "GSP33nysu__4u:1020": " prāpyāvasthitānāmapīti yojyam /",
    "GSP33nysu__4u:1021": " tamiti vaikuṇṭhādistham /",
    "GSP33nysu__4u:1022": " chandasyubhayatheti anāśīrviṣayasyāpi liṅa ārdhadhātukatvādbhūyāditi sādhu /",
    "GSP33nysu__4u:1023": " itīśvarāśīriti /",
    "GSP33nysu__4u:1024": " asminpakṣe sādhyamādau pṛthagvācyaṃ tasya nimittaṃ jñāpakaṃ cānenocyata iti /",
    "GSP33nysu__4u:1025": " iti śāstrasya nirṇaya ityuktameva vivṛṇoti- kṣmeti //",
    "GSP33nysu__4u:1026": " kṣmāmbhonalānilaviyanmanaindriyārthabhūtādibhiḥ parivṛtaḥ pratisañjighṛkṣuḥ /",
    "GSP33nysu__4u:1027": " avyākṛtaṃ viśati yarhi guṇatrayātmā kālaṃ paraṃ svamanubhūya paraḥ svayambhūḥ // MAnuv_4,2.8 //",
    "GSP33nysu__4u:1028": " evaṃ paretya bhagavantamanupraviṣṭā ye yogino jitamarunmanaso virāgāḥ /",
    "GSP33nysu__4u:1029": " tenaiva sākamamṛtaṃ puruṣaṃ purāṇaṃ brahma pradhānamupayāntyagatābhimānāḥ // MAnuv_4,2.9 //",
    "GSP33nysu__4u:1030": " bhagavantamanuprāptā api tu brahmaṇā saha /",
    "GSP33nysu__4u:1031": " paramaṃ mokṣamāyānti liṅgabhaṅgena yoginaḥ // MAnuv_4,2.10 //",
    "GSP33nysu__4u:1032": " prāptā api paraṃ devaṃ sahaiva brahmaṇā punaḥ /",
    "GSP33nysu__4u:1033": " ānandavyaktiyāyānti pūrṇāṃ liṅgasya bhaṅgataḥ // MAnuv_4,2.11 //",
    "GSP33nysu__4u:1034": " iti śrutipurāṇoktibalād vijñāyate ca tat // MAnuv_4,2.12ab // *12,116*",
    "GSP33nysu__4u:1035": " NYĀYASUDHĀ:",
    "GSP33nysu__4u:1036": " bhūtānāmādirbhūtādiḥ /",
    "GSP33nysu__4u:1037": " kṣmā'dipadaiḥ pañcānāṃ mahābhūtānāṃ,",
    "GSP33nysu__4u:1038": " manaso,",
    "GSP33nysu__4u:1039": " daśānāmindriyāṇāṃ,",
    "GSP33nysu__4u:1040": " pañcānāṃ viṣayāṇāṃ,",
    "GSP33nysu__4u:1041": " bhūtādipadopalakṣitasya trividhasyāpyahaṅkārasyābhimānino devā ucyante /",
    "GSP33nysu__4u:1042": " avyākṛtaṃ parameśvaram /",
    "GSP33nysu__4u:1043": " yarhi yadā /",
    "GSP33nysu__4u:1044": " guṇatrayasyātmābhimānī /",
    "GSP33nysu__4u:1045": " paraṃ parasaṅkhayopetam /",
    "GSP33nysu__4u:1046": " paraḥ kṣmādibhyaḥ /",
    "GSP33nysu__4u:1047": " evaṃ tadā /",
    "GSP33nysu__4u:1048": " bhagavantamiti tadīyaṃ lokam /",
    "GSP33nysu__4u:1049": " agatābhimānā agatajīvabhāvāḥ /",
    "GSP33nysu__4u:1050": " paramaṃ mokṣamityasyaiva vivaraṇaṃ liṅgabhaṅgeneti /",
    "GSP33nysu__4u:1051": " itthambhūtalakṣaṇe tṛtīyā /",
    "GSP33nysu__4u:1052": " yadvā /",
    "GSP33nysu__4u:1053": " liṅgabhaṅgena nimittena paramaṃ mokṣamānandāvirbhāvamāyāntīti vyākhyeyam /",
    "GSP33nysu__4u:1054": " tacceti caśabdena sraṣṭṛṣvevetyuktaṃ samuccinoti /",
    "GSP33nysu__4u:1055": " śrutyādikaṃ bhāṣyodāhṛtaṃ grāhyam / *12,119*",
    "GSP33nysu__4u:1056": " nanu yathā dvitīyatṛtīyapādapratipādyamutkramādikamasādhāraṇaṃ tathā caturthapādodito bhogaḥ kimasādhāraṇaḥ /",
    "GSP33nysu__4u:1057": " kiṃvā prathamapādoditakarmakṣaya iva sādhāraṇa ityapekṣāyāmāha- bhogastviti //",
    "GSP33nysu__4u:1058": " bhogastu sarvadevānāṃ narādīnāṃ ca vidyate // MAnuv_4,2.12cd //",
    "GSP33nysu__4u:1059": " NYĀYASUDHĀ:",
    "GSP33nysu__4u:1060": " asādhāraṇye pramāṇābhāvāditi bhāvaḥ /",
    "GSP33nysu__4u:1061": " asminprathamabhāṣye devānāṃ mokṣa iti prathamanirdeśaḥ kṛtastasya tātparyamāha- tatreti //",
    "GSP33nysu__4u:1062": " tatra praveśo devānāmuttarottarataḥ kramāt /",
    "GSP33nysu__4u:1063": " ucyate ... // MAnuv_4,2.13a-c //",
    "GSP33nysu__4u:1064": " NYĀYASUDHĀ:",
    "GSP33nysu__4u:1065": " tatra dvitīyapāde /",
    "GSP33nysu__4u:1066": " prathamamiti śeṣaḥ /",
    "GSP33nysu__4u:1067": " uttarottarataḥ uttarottareṣu /",
    "GSP33nysu__4u:1068": " ataḥ prathamamasau nirdiṣya iti / *12,120*",
    "GSP33nysu__4u:1069": " nanvayuktametat /",
    "GSP33nysu__4u:1070": " vāṅmanasītyādisūtreṣu devānāmaśravaṇāt /",
    "GSP33nysu__4u:1071": " atha vāgādiśabdāstadabhimānināmupalakṣakā iti mataṃ tadā,",
    "GSP33nysu__4u:1072": " sati vācake lākṣaṇikaprayogasya prayojanaṃ vācyam /",
    "GSP33nysu__4u:1073": " yadvā vācakā eveti pakṣastathāpi prasiddhaśabdaparityāgenāprasiddhapadaprayoge prayojanaṃ vaktavyamevetyata āha- deheti //",
    "GSP33nysu__4u:1074": " ... dehagānāṃ ca vṛttīnāmevameva tu // MAnuv_4,2.13 //",
    "GSP33nysu__4u:1075": " NYĀYASUDHĀ:",
    "GSP33nysu__4u:1076": " bāhyatattvavyāvṛttyarthaṃ dehagānāmityuktam /",
    "GSP33nysu__4u:1077": " vartate deha etābhiriti vṛttayo jaḍā vāgādyāḥ yathā mucyamānānāṃ devānāmevameva dehagānāṃ",
    "GSP33nysu__4u:1078": " tadabhimatānāṃ vāgādīnāmuttarottareṣu maraṇakāle layo bhavatītyetadapi prasaṅgājjñāpayituṃ",
    "GSP33nysu__4u:1079": " vāgādipadaprayoga iti bhāvaḥ /",
    "GSP33nysu__4u:1080": " vāgādiśabdā devānāṃ vācakā eveti tuśabdena sūcayati / *12,121*",
    "GSP33nysu__4u:1081": " bhavedevaṃ padārthaḥ saṅgatiśca /",
    "GSP33nysu__4u:1082": " yadi bhagavajjñānabhogābhyāṃ nivṛttasamastāniṣyakarmāṇaḥ,",
    "GSP33nysu__4u:1083": " svottamapraveśena brahmanāḍyotkrameṇa vā parityaktadehāḥ,",
    "GSP33nysu__4u:1084": " svocitenācirrādinā vā pathā vaikuṇṭhalokavāsinaṃ bhagavantaṃ hiraṇyagarbheṇa saha",
    "GSP33nysu__4u:1085": " prāptā bhinnaliṅgaśarīrāḥ vidhvastaprakṛtayo 'tyantanivṛttāniṣyāḥ samyagāvirbhūtānandādiguṇā",
    "GSP33nysu__4u:1086": " bhagavatsamīpa eva tadupāsīnāḥ,",
    "GSP33nysu__4u:1087": " svarūpeṇa vā līlānivṛttāniṣyāḥ samyagāvirbhūtānandādiguṇā bhagavatsamīpa eva tamupāsīnāḥ,",
    "GSP33nysu__4u:1088": " svarūpeṇa vā līlāgṛhītavigrahairvā saṅkalpamātrasādhyāndivyabhogāṃstāratamyena bhuñjānā na kadācitpunarāvartanta,",
    "GSP33nysu__4u:1089": " ityetanmokṣasvarūpaṃ“karmakṣayastathotkrāntiḥ';",
    "GSP33nysu__4u:1090": " ityādinoktaṃ niścitaṃ syāt /",
    "GSP33nysu__4u:1091": " na caivam /",
    "GSP33nysu__4u:1092": " taistaiḥ vādibhiranyathāmokṣasvarūpasya varṇitatvāt /",
    "GSP33nysu__4u:1093": " vipratipattau ca saṃśayasya dhruvatvādityata āha- tatreti //",
    "GSP33nysu__4u:1094": " tatra mokṣasvarūpaṃ tu vādinaḥ pratibhāśrayāt /",
    "GSP33nysu__4u:1095": " nānā vadanti ... // MAnuv_4,2.14a-c //",
    "GSP33nysu__4u:1096": " NYĀYASUDHĀ:",
    "GSP33nysu__4u:1097": " tatra /",
    "GSP33nysu__4u:1098": " tathā sati, sūtrakāreṇoktalakṣaṇe mokṣe śrutyādipramāṇairupapādite sati /",
    "GSP33nysu__4u:1099": " vādinastu pratibhāśrayāt svotprekṣāmātreṇa nānā vadanti /",
    "GSP33nysu__4u:1100": " ataḥ pramāṇamūlatvādasyāpramāṇamūlānāmutprekṣāmātrayonīnāṃ vādānāṃ ca sāmyābhāvānna saṃśayāvakāśaḥ / *12,123*",
    "GSP33nysu__4u:1101": " nanu yadi tathā tathā pramāṇāni santi tarhi tattadvādināṃ tādṛśāni jñānāni kuto na jāyante /",
    "GSP33nysu__4u:1102": " pramāṇābhāsairvimohitāsta iti cet /",
    "GSP33nysu__4u:1103": " tattvajñābhimatā api kutastainar vimūḍhāḥ /",
    "GSP33nysu__4u:1104": " doṣadarśanāditi cet /",
    "GSP33nysu__4u:1105": " itare 'pi kuto na doṣānpaśyanti pramāṇaistattvajñānodayo 'pi samāna ityato mūlakāraṇamāha- puṃsāṃ hīti //",
    "GSP33nysu__4u:1106": " ... puṃsāṃ hi matayo guṇabhedataḥ /",
    "GSP33nysu__4u:1107": " pṛthak pṛthak prajāyante ... // MAnuv_4,2.14c-e // *12,124*",
    "GSP33nysu__4u:1108": " NYĀYASUDHĀ:",
    "GSP33nysu__4u:1109": " guṇabhedo guṇaviśeṣaḥ /",
    "GSP33nysu__4u:1110": " hiśabdena“jñānaṃ karma ca kartā';",
    "GSP33nysu__4u:1111": " ityādipramāṇaprasiddhiṃ dyotayati /",
    "GSP33nysu__4u:1112": " etadviśadayati- tamasaiveti //",
    "GSP33nysu__4u:1113": " ... tamasaivānyathāmatiḥ // MAnuv_4,2.14f //",
    "GSP33nysu__4u:1114": " rajasā miśrabuddhitvaṃ sattvenaiva yathā matiḥ // MAnuv_4,2.15ab //",
    "GSP33nysu__4u:1115": " NYĀYASUDHĀ:",
    "GSP33nysu__4u:1116": " miśrajñāne 'nyathātvaṃ samyaktavaṃ cāstītyato 'nyathaivetyuktam /",
    "GSP33nysu__4u:1117": " yatheti bhinnaṃ padaṃ samyagvācī /",
    "GSP33nysu__4u:1118": " tamoguṇaḥ pramāṇeṣu cetaḥpravṛttiṃ pratibadhyābhāsānāṃ doṣānācchādya viparītajñāna(mutpā)",
    "GSP33nysu__4u:1119": " mapyutpādayatītyādi draṣṭavyam / *12,125*",
    "GSP33nysu__4u:1120": " samyagjñānaṃ sattvaguṇena bhavatītyuktam /",
    "GSP33nysu__4u:1121": " tasya mukteṣu tāvadapavādamāha- guṇeti //",
    "GSP33nysu__4u:1122": " guṇātītā vimuktānāṃ matiḥ śuddhacitiryataḥ // MAnuv_4,2.15cd //",
    "GSP33nysu__4u:1123": " sāmyagevātha nityā ca ... // MAnuv_4,2.16a //",
    "GSP33nysu__4u:1124": " NYĀYASUDHĀ:",
    "GSP33nysu__4u:1125": " yadyapi vimuktānāṃ matiḥ samyageva athāpi guṇātītā sattvajanyā na bhavati /",
    "GSP33nysu__4u:1126": " kutaḥ śuddhacitiḥ nityā ca yataḥ /",
    "GSP33nysu__4u:1127": " jaḍaṃ hi kutaścijjāyate na cetanam /",
    "GSP33nysu__4u:1128": " tathānityameva na nityam /",
    "GSP33nysu__4u:1129": " daityānāṃ svarūpajñāneṣvavidyamānaṃ samyaktavaṃ tarhi kathamityataḥ śuddhetyuktam /",
    "GSP33nysu__4u:1130": " svābhāvikadoṣarahitetyarthaḥ / *12,126*",
    "GSP33nysu__4u:1131": " svarūpopādhigatadāṣanibandhanaṃ hi daityānāṃ jñānānāmasamyaktvam /",
    "GSP33nysu__4u:1132": " karaṇanimitto jñānānāṃ viṣayaniyamo vaiśadyabhedaśca /",
    "GSP33nysu__4u:1133": " tatra yadi muktānāṃ jñānaṃ nityaṃ tarhi nirviṣayaṃ vā syāt sarvaviṣayaṃ vā /",
    "GSP33nysu__4u:1134": " evaṃ vaiśadye 'pīti /",
    "GSP33nysu__4u:1135": " tatrāha- tattaditi //",
    "GSP33nysu__4u:1136": " ... tattanmāhātmyayogataḥ /",
    "GSP33nysu__4u:1137": " bahalā cātiviśadā ... // MAnuv_4,2.16bc //",
    "GSP33nysu__4u:1138": " NYĀYASUDHĀ:",
    "GSP33nysu__4u:1139": " teṣāṃ teṣāṃ māhātmyaṃ yogyatārūpaṃ tadeva yogo nimittaṃ tatastadanusāreṇa (bahula)",
    "GSP33nysu__4u:1140": " bahulārthaviṣayiṇyativiśadā ca / *12,127*",
    "GSP33nysu__4u:1141": " śrīdevyāmapyuktasyāpavādamāha- spaṣṭā ceti // *12,128*",
    "GSP33nysu__4u:1142": " ... spaṣṭā caiva śriyo matiḥ // MAnuv_4,2.16d //",
    "GSP33nysu__4u:1143": " mahāśuddhacititvena ... // MAnuv_4,2.17a //",
    "GSP33nysu__4u:1144": " NYĀYASUDHĀ:",
    "GSP33nysu__4u:1145": " śriyo matiśca samyaktave 'pi guṇātīteti sambandhaḥ /",
    "GSP33nysu__4u:1146": " mahāśuddhacititveneti pūrvavadeva tatra hetuḥ /",
    "GSP33nysu__4u:1147": " mahacchabdena kadāpi (bāhya)",
    "GSP33nysu__4u:1148": " doṣasambandho nāstītyucyate /",
    "GSP33nysu__4u:1149": " spaṣṭaiveti bhuktamaterapyatiśayena viśadetyarthaḥ /",
    "GSP33nysu__4u:1150": " etadapi pūrvavadvayākhyeyam /",
    "GSP33nysu__4u:1151": " bhagavajjñāne 'pyapavādamāha- tato 'pīti //",
    "GSP33nysu__4u:1152": " ... tato 'pyatimahācitiḥ /",
    "GSP33nysu__4u:1153": " aśeṣoruviśeṣāṇāmatispaṣṭatayā dṛśiḥ /",
    "GSP33nysu__4u:1154": " nityamekaprakārā ca nārāyaṇamatiḥ parā // MAnuv_4,2.17b-f //",
    "GSP33nysu__4u:1155": " sūryaprabhāvadakhilaṃ bhāsayanti nirantarā /",
    "GSP33nysu__4u:1156": " nirlepā vītadoṣā ca nityamevāvikāriṇī // MAnuv_4,2.18 //",
    "GSP33nysu__4u:1157": " NYĀYASUDHĀ:",
    "GSP33nysu__4u:1158": " nārāyaṇamatiśca samyaktave 'pi parā guṇebhya iti śeṣaḥ /",
    "GSP33nysu__4u:1159": " tatra pūrvavadeva hetuḥ /",
    "GSP33nysu__4u:1160": " tataḥ śriyo 'pyatiśayena mahāśuddhacitiḥ /",
    "GSP33nysu__4u:1161": " viśiṣyanta iti viśeṣāḥ padārthāḥ /",
    "GSP33nysu__4u:1162": " aśeṣāṇāmurūṇāmanantānāṃ viśeṣāṇāṃ dṛśirviṣayīkāriṇī /",
    "GSP33nysu__4u:1163": " atispaṣṭatayāśeṣapadārthaviṣayetyetadapi bahulā cātiviśadetivadvayākhyeyam /",
    "GSP33nysu__4u:1164": " dṛśiḥ sākṣātkāra iti vā /",
    "GSP33nysu__4u:1165": " nityamekaprakāretyutpattivināśarahitetyayamapi guṇātītatve hetuḥ /",
    "GSP33nysu__4u:1166": " kecidekameveśvarajñānamityāsthitāḥ /",
    "GSP33nysu__4u:1167": " apare tvanekānīti /",
    "GSP33nysu__4u:1168": " tadvivekārthamuktaṃ nirantarā nirbhedeti /",
    "GSP33nysu__4u:1169": " tarhi kiṃ teṣu teṣu padārtheṣu jñāteṣu vikriyate netyāha- nityamavikāriṇyeveti /",
    "GSP33nysu__4u:1170": " kathaṃ tarhi tattadviṣayīkaraṇamityata uktam- sūryeti //",
    "GSP33nysu__4u:1171": " yathā sūryaprabhā svayaṃ nirvikārāpi tāṃstānprāptānviṣayānprakāśayati tatheyamapītyarthaḥ /",
    "GSP33nysu__4u:1172": " atra ca viśeṣa eva nirvāhakaḥ /",
    "GSP33nysu__4u:1173": " ata evaiketyanuktavā nirantaretyuktam /",
    "GSP33nysu__4u:1174": " nirlepā vītadoṣā ceti śuddhatvavyākhyānam /",
    "GSP33nysu__4u:1175": " lepaḥ karmasambandhaḥ /",
    "GSP33nysu__4u:1176": " mahacchabdavyākhyānaṃ pūrvavat /",
    "GSP33nysu__4u:1177": " yadvā nityameveti tadarthamatrāpi yojyam /",
    "GSP33nysu__4u:1178": " parā svatantretyatiśabdasya vyākhyātatvenāpi vyākhyeyam /",
    "GSP33nysu__4u:1179": " ata eva tattantratvācceti vakṣyati / *12,134*",
    "GSP33nysu__4u:1180": " etāni viśeṣaṇāni lakṣmīmāne 'pyatidiśati- viśeṣānīti //",
    "GSP33nysu__4u:1181": " viśeṣāṃsatadgatāṃstyaktavā prāyastallakṣaṇā śriyaḥ // MAnuv_4,2.19ab //",
    "GSP33nysu__4u:1182": " NYĀYASUDHĀ:",
    "GSP33nysu__4u:1183": " tadgatānbhagavadgatāṃstāni lakṣaṇāni yasyāḥ sā tathoktā /",
    "GSP33nysu__4u:1184": " śriyo matiḥ pratipattavyeti śeṣaḥ /",
    "GSP33nysu__4u:1185": " bhagavadgatāśeṣaviśeṣaviṣayīkāritvaṃ vihāyānyadharmavatī jñātavyetyarthaḥ /",
    "GSP33nysu__4u:1186": " prāya ityuktasya tātparyamāha- tathaiveti //",
    "GSP33nysu__4u:1187": " tathaiva spaṣṭatābhāvāt tattantratvācca kevalam /",
    "GSP33nysu__4u:1188": " na tādṛśī ... // MAnuv_4,2.19c-e //",
    "GSP33nysu__4u:1189": " NYĀYASUDHĀ:",
    "GSP33nysu__4u:1190": " yathā bhagavanmaterniratiśayaspaṣṭatvaṃ tathaiva /",
    "GSP33nysu__4u:1191": " kevalaṃ tattantratvāt bhagavanmātrādhīnatvāt /",
    "GSP33nysu__4u:1192": " atra kevalamiti svarūpakathanam /",
    "GSP33nysu__4u:1193": " parādhīnatvādityeva hetuḥ /",
    "GSP33nysu__4u:1194": " tādṛśī bhagavanmatisadṛśī /",
    "GSP33nysu__4u:1195": " ataḥ prāya ityuktamiti bhāvaḥ / *12,135*",
    "GSP33nysu__4u:1196": " lakṣmīmativiśeṣaṇāni muktabrahmamatāvatidiśati- brahmaṇastviti //",
    "GSP33nysu__4u:1197": " ... brahmaṇastu prāya eva śriyo yathā // MAnuv_4,2.19ef //",
    "GSP33nysu__4u:1198": " NYĀYASUDHĀ:",
    "GSP33nysu__4u:1199": " brahmaṇastu matiḥ śriyo yathaivaṃ prāyaḥ /",
    "GSP33nysu__4u:1200": " tathā vaiśadyādyabhāvātprāya ityuktam /",
    "GSP33nysu__4u:1201": " kevalamityuktayabhāvācca /",
    "GSP33nysu__4u:1202": " ata eva tatra taduktam /",
    "GSP33nysu__4u:1203": " brahmaṇa iti viśiṣyābhidhāne ko heturityata āha- muktānāṃ tviti //",
    "GSP33nysu__4u:1204": " muktānāṃ tu tadanyeṣāṃ samudrataraḷopamā // MAnuv_4,2.20ab //",
    "GSP33nysu__4u:1205": " NYĀYASUDHĀ:",
    "GSP33nysu__4u:1206": " viśeṣabalena vṛddhihrāsavatītyarthaḥ /",
    "GSP33nysu__4u:1207": " yathoktaṃ avṛddhihrāsarūpatvamityādi /",
    "GSP33nysu__4u:1208": " muktagrahaṇasya tātparyamāha- agnīti //",
    "GSP33nysu__4u:1209": " agnijvālāvadeva syāt smṛtigānāṃ dṛśo bhavaḥ // MAnuv_4,2.20cd //",
    "GSP33nysu__4u:1210": " NYĀYASUDHĀ:",
    "GSP33nysu__4u:1211": " agnijvālāyā agneriva saṃsāriṇāṃ dṛśo 'ntaḥkaraṇādbhava utpattireva syānna tu vyaktimātram / *12,137*",
    "GSP33nysu__4u:1212": " bhavatvevaṃ jñānānāṃ guṇanimittaṃ nānāvidhatvam /",
    "GSP33nysu__4u:1213": " prakṛte tu kimityata āha- evaṃvidheṣviti //",
    "GSP33nysu__4u:1214": " evaṃvidheṣu jñāneṣu tamasā muṣyadṛṣṭayaḥ // MAnuv_4,2.21ab //",
    "GSP33nysu__4u:1215": " NYĀYASUDHĀ:",
    "GSP33nysu__4u:1216": " jñāneṣvevaṃvidheṣu satsu muṣyadṛṣṭayo 'pahṛtasamyagjñānāḥ /",
    "GSP33nysu__4u:1217": " samyagjñānābhāve 'nyathādṛktavamapi nopapadyate /",
    "GSP33nysu__4u:1218": " adhiṣṭhānasāmānyajñānasya bhrāntyupayogitvādityata uktam- khadyoteti //",
    "GSP33nysu__4u:1219": " khadyotasadṛśātyalpajñānatvādanyathādṛśaḥ /",
    "GSP33nysu__4u:1220": " vadanti vādino mokṣaṃ nānāmatasamāśrayāt // MAnuv_4,2.21c-f //",
    "GSP33nysu__4u:1221": " NYĀYASUDHĀ:",
    "GSP33nysu__4u:1222": " yathāndhatamase khadyotā api bhayahetavastathā viparyayabahulamalpaṃ samyagjñānamapi tāmasameva /",
    "GSP33nysu__4u:1223": " yathoktam /",
    "GSP33nysu__4u:1224": " atattvārthavadalpaṃ ceti /",
    "GSP33nysu__4u:1225": " nānāmatasamāśrayānnānā vadantīti yojanā /",
    "GSP33nysu__4u:1226": " jñānānāṃ guṇavaśādanekavidhatvopapattestamasā'vṛttā vādinaḥ",
    "GSP33nysu__4u:1227": " pramāṇāvadhīraṇātsamyagjñānavikalā ābhāsādaraṇādadhiṣṭhānasāmānyajñānavattvācca viparītajñānino mokṣaṃ nānāvidhamācakṣata ityarthaḥ /",
    "GSP33nysu__4u:1228": " kāraṇaikatvānmithyājñānenāpyekavidhena bhāvyamiti cenna /",
    "GSP33nysu__4u:1229": " sahakārivaicitryādvaicitryopapatteḥ /",
    "GSP33nysu__4u:1230": " tadidamuktam- nānāmatamāśrayāditi //",
    "GSP33nysu__4u:1231": " matānāṃ ca pravāheṇānāditvamuktam /",
    "GSP33nysu__4u:1232": " mūlakāraṇe tamoguṇe 'pi vaicitryācca /",
    "GSP33nysu__4u:1233": " ata evoktam- guṇabhedata iti // *12,139*",
    "GSP33nysu__4u:1234": " samadhigatametat nānāvidheṣu mokṣavādeṣvekaḥ pramāṇamūlo 'nye mithyājñānamūlā iti /",
    "GSP33nysu__4u:1235": " natu viśeṣo 'taḥ punaḥ saṃśaya evetyata paramatānāṃ sarveṣāṃ heyatvaṃ didarśayiṣurādau tāvajjinoditaṃ mokṣasvarūpamanuvadati- āśrityeti //",
    "GSP33nysu__4u:1236": " āśritya pratibhāmāha jinastatrātitāmasīm // MAnuv_4,2.22ab //",
    "GSP33nysu__4u:1237": " NYĀYASUDHĀ:",
    "GSP33nysu__4u:1238": " tatra teṣu vādiṣu /",
    "GSP33nysu__4u:1239": " vedaprāmāṇyā(syā)",
    "GSP33nysu__4u:1240": " naṅgīkārādatitāmasīmityuktam /",
    "GSP33nysu__4u:1241": " kimāhetyata aha- jñānāditi //",
    "GSP33nysu__4u:1242": " jñānāt karmakṣayānmokṣo bhaved dehākhyapañjarāt // MAnuv_4,2.22cd //",
    "GSP33nysu__4u:1243": " NYĀYASUDHĀ:",
    "GSP33nysu__4u:1244": " jñānātkeṣāñcitkarmaṇāṃ kṣayo bhavati /",
    "GSP33nysu__4u:1245": " keṣāñcidbhogāt /",
    "GSP33nysu__4u:1246": " tataḥ karmakṣayāt pakṣiṇaḥ pañjarādiva ātmano dehānmokṣo bhavet /",
    "GSP33nysu__4u:1247": " dehāvasthānasya karmanimittatvāt /",
    "GSP33nysu__4u:1248": " tataḥ kathaṃ vartata ityata āha- pañjareti //",
    "GSP33nysu__4u:1249": " pañjaronmuktakhagavadalākākāśagocaraḥ /",
    "GSP33nysu__4u:1250": " nityamūrdhvaṃ vrajatyeva pudgalo hastapādavān // MAnuv_4,2.23 //",
    "GSP33nysu__4u:1251": " iti ... // MAnuv_4,2.24a //",
    "GSP33nysu__4u:1252": " NYĀYASUDHĀ:",
    "GSP33nysu__4u:1253": " yathā pañjaronmuktaḥ khaga ūrdhvaṃ vrajatyevamevordhvaṃ vrajati /",
    "GSP33nysu__4u:1254": " ayaṃ tu viśeṣaḥ /",
    "GSP33nysu__4u:1255": " alokākāśo gocaro yasya sa tathoktaḥ /",
    "GSP33nysu__4u:1256": " nityameveti ca /",
    "GSP33nysu__4u:1257": " dehaparimāṇasyātmano dehābhāve parimāṇābhāvaprāptau uktam- hastapādavāniti //",
    "GSP33nysu__4u:1258": " caramadehasya yaḥ sanniveśastathābhūta ityarthaḥ /",
    "GSP33nysu__4u:1259": " ityāheti sambandhaḥ /",
    "GSP33nysu__4u:1260": " anūditaṃ dūṣayati- taditi //",
    "GSP33nysu__4u:1261": " ... tat kena mānena mokṣarūpaṃ pradṛśyate // MAnuv_4,2.24ab //",
    "GSP33nysu__4u:1262": " NYĀYASUDHĀ:",
    "GSP33nysu__4u:1263": " pradarśyate paraṃ prati jinena /",
    "GSP33nysu__4u:1264": " yadapyanantacatuṣyayāvāptirmuktasyocyate jinena /",
    "GSP33nysu__4u:1265": " tathāpi sā sampratipannatvānnānūditā nāpi dūṣitā / *12,142*",
    "GSP33nysu__4u:1266": " kathamuktamokṣasvarūpamaprāmāṇikamiti cet /",
    "GSP33nysu__4u:1267": " na tāvadatra pratyakṣamasti nāpi āgamaḥ /",
    "GSP33nysu__4u:1268": " tadīyāgamasyāsmābhiranaṅgīkārāt /",
    "GSP33nysu__4u:1269": " vedādeśca pareṇānaṅgīkṛtatvāt /",
    "GSP33nysu__4u:1270": " ataḥ kevalaṃ kiñcidanumānaṃ vaktavyaṃ tatrāha- gatiriti //",
    "GSP33nysu__4u:1271": " gatirūrdhvā ca duḥkhetā gatitvāllaukikī yathā /",
    "GSP33nysu__4u:1272": " ityukte cānumānaikaśaraṇasya kimuttaram // MAnuv_4,2.24c-f //",
    "GSP33nysu__4u:1273": " NYĀYASUDHĀ:",
    "GSP33nysu__4u:1274": " caśabdo 'nuktasamuccayārthaḥ /",
    "GSP33nysu__4u:1275": " tena vipratipanneti pratijñāyāṃ siddhayati /",
    "GSP33nysu__4u:1276": " hetau ca cetanāśriteti /",
    "GSP33nysu__4u:1277": " tenācetanagatau bādho,",
    "GSP33nysu__4u:1278": " devadattagatau siddhārthatvaṃ,",
    "GSP33nysu__4u:1279": " acetanagatau vyabhicāraśca na sambhavati /",
    "GSP33nysu__4u:1280": " duḥkhenetā prāptā duḥkhetā /",
    "GSP33nysu__4u:1281": " prāptiśca na sādhyasādhanabhāvalakṣaṇā /",
    "GSP33nysu__4u:1282": " tathā sati devadattasya sukhārthāyāṃ mandagatau vyabhicārāpātāt /",
    "GSP33nysu__4u:1283": " dūratvasya cāniyatatvāt /",
    "GSP33nysu__4u:1284": " tīvratvasyāpyapariniṣṭhitatvāt /",
    "GSP33nysu__4u:1285": " kiṃ tarhi samānakālīnena duḥkhena sahaikādhikaraṇatvalakṣaṇā /",
    "GSP33nysu__4u:1286": " kadāciddevadattaḥ duḥkhena vināpi gacchati tatra vyabhicāra iti cenna /",
    "GSP33nysu__4u:1287": " devadattasya kadāpi nirduḥkhatāyā anaṅgīkārāt /",
    "GSP33nysu__4u:1288": " ādhyātmikādiṣvanyatamena mahatālpena vāyaṃ khalu sadā saṃvalitaḥ /",
    "GSP33nysu__4u:1289": " cetanaśabdena jāgrato 'bhidhānānna suptagatau vyabhicāraḥ /",
    "GSP33nysu__4u:1290": " sukhārthāpi gatiralpaṃ duḥkhamutpādayatītyabhyupagamya duḥkhasādhanatvaṃ vā sādhyam /",
    "GSP33nysu__4u:1291": " laukikī devadattādigatiḥ /",
    "GSP33nysu__4u:1292": " iti ca pratyanumāne kenacidukte,",
    "GSP33nysu__4u:1293": " ekaṃ ca taccharaṇaṃ caikaśaraṇaṃ anumānamekaśaraṇaṃ yasyāsau tathoktaḥ /",
    "GSP33nysu__4u:1294": " anyathā pūrvakālaiketyekaśabdasya pūrvanipātaḥ syāt / *12,145*",
    "GSP33nysu__4u:1295": " pratyanumānasyottaraṃ śaṅkate- anūrdhveti //",
    "GSP33nysu__4u:1296": " anūrdhvagatitā tatra yadyupādhiḥ ... // MAnuv_4,2.25ab //",
    "GSP33nysu__4u:1297": " NYĀYASUDHĀ:",
    "GSP33nysu__4u:1298": " tatra devadattagaterduḥkhatatve 'nūrdhvatāviśiṣyaṃ gatitvaṃ prayojakaṃ na gatitvamātramiti yadi brūyādityarthaḥ /",
    "GSP33nysu__4u:1299": " pakṣetaro 'yaṃ kasmācchaṅkita iti ce(t)nna /",
    "GSP33nysu__4u:1300": " lakṣaṇasampattau tadupādhitvasyoktatvāt /",
    "GSP33nysu__4u:1301": " nirākaroti- khagasyeti // *12,146*",
    "GSP33nysu__4u:1302": " ... khagasya ca /",
    "GSP33nysu__4u:1303": " dūrordhvagamane duḥkhamiti sādhyānugo na saḥ // MAnuv_4,2.25b-d //",
    "GSP33nysu__4u:1304": " NYĀYASUDHĀ:",
    "GSP33nysu__4u:1305": " tadā vadāma ityādāvupaskartavyam /",
    "GSP33nysu__4u:1306": " khagasya pārāvatāderdūrodhvargamane ca duḥkhamastīti hetoḥ sa upādhiḥ sādhyānugaḥ sādhyavyāpako na bhavatītyato 'nupādhiḥ /",
    "GSP33nysu__4u:1307": " idamuktaṃ bhavati /",
    "GSP33nysu__4u:1308": " kimayaṃ kevalasādhyavyāpako 'bhimataḥ kiṃ vā sādhanāvacchinnasādhyavyāpakaḥ /",
    "GSP33nysu__4u:1309": " na prathamaḥ /",
    "GSP33nysu__4u:1310": " adharme sādhyasadbhāve 'pyanūrdhvatāviśiṣyagatitvasyābhāvena sādhyāvyāpakatvāt /",
    "GSP33nysu__4u:1311": " na dvitīyaḥ /",
    "GSP33nysu__4u:1312": " khagasya dūrordhvagatau gatitvāvacchinne duḥkhetatve satyapyanūdhvargatitvasyābhāvāt /",
    "GSP33nysu__4u:1313": " anenordhvagatitvābhāvo 'nūrdhvagatitvaṃ kevalasādhye upādhirityapi prayuktamiti /",
    "GSP33nysu__4u:1314": " dūragrahaṇaṃ khagasya duḥkhaṃ vyañjayitum /",
    "GSP33nysu__4u:1315": " tadā hi tasminduḥkhakāryāṇi dṛśyante /",
    "GSP33nysu__4u:1316": " pratyāgamanasamayavartiduḥkhakāryāṇi tānīti cenna /",
    "GSP33nysu__4u:1317": " ūrdhvaṃ gacchatyeva taddarśanāt / *12,147*",
    "GSP33nysu__4u:1318": " mā bhūdayamupādhiḥ śarīravṛttitvaṃ tu bhaviṣyati /",
    "GSP33nysu__4u:1319": " devadattagatau yadduḥkhetattvaṃ tatra na gatitvaṃ prayojakaṃ kiṃ nāma śarīravṛttitvam /",
    "GSP33nysu__4u:1320": " na cedaṃ sādhyāvyāpakam /",
    "GSP33nysu__4u:1321": " yadduḥkhetaṃ taccharīrivṛttītyasya vyabhicārādarśanādityataḥ sarvopādhisādhāraṇaṃ dūṣaṇamāha- pratisādhaneti //",
    "GSP33nysu__4u:1322": " pratisādhanarūpasya nānumānasya dūṣaṇam /",
    "GSP33nysu__4u:1323": " upādhiḥ ... // MAnuv_4,2.26a-c //",
    "GSP33nysu__4u:1324": " NYĀYASUDHĀ:",
    "GSP33nysu__4u:1325": " jinoktānumānānāṃ pratisādhanaṃ khalvasmābhirupanyastam /",
    "GSP33nysu__4u:1326": " pratisādhanarūpasyānumānasya copādhirna dūṣaṇam /",
    "GSP33nysu__4u:1327": " ato 'tropādhyudbhāvanamevāsaṅgataṃ kiṃ taddūṣaṇagaveṣaṇena /",
    "GSP33nysu__4u:1328": " pūrvopādhestvaṅgīkāreṇa dūṣaṇamabhihitamiti /",
    "GSP33nysu__4u:1329": " kuto netyata āha- pratirūpaṃ hīti //",
    "GSP33nysu__4u:1330": " ... pratirūpaṃ hi sādhanaṃ tannacāparam // MAnuv_4,2.26cd //",
    "GSP33nysu__4u:1331": " NYĀYASUDHĀ:",
    "GSP33nysu__4u:1332": " yadupādhirnāma dūṣaṇaṃ tatpratirūpaṃ sādhanaṃ na tvanaikāntyādikam /",
    "GSP33nysu__4u:1333": " hiśabdo yasmādityarthe / *12,148*",
    "GSP33nysu__4u:1334": " etaduktaṃ bhavati /",
    "GSP33nysu__4u:1335": " upādhistāvatpratipakṣonnāyakaḥ netarasthā dūṣaṇam /",
    "GSP33nysu__4u:1336": " tataḥ pratipakṣasyopādhimudbhāvayatā pratipakṣa evodbhāvito bhavati /",
    "GSP33nysu__4u:1337": " pratipakṣaśca sādhanāya pravṛttaṃ pratibadhnāti na punaḥ kiñcitsādhayati /",
    "GSP33nysu__4u:1338": " prathamenaiva pratibaddhatvāt /",
    "GSP33nysu__4u:1339": " ataḥ pratipakṣasya pratipakṣo 'kiñcitkaratvānna dūṣaṇam /",
    "GSP33nysu__4u:1340": " ata evopādhirapīti / *12,150*",
    "GSP33nysu__4u:1341": " nanu pakṣādipravibhāgottarakālamupādhiḥ pratipakṣasyonnāyako bhavatyeva /",
    "GSP33nysu__4u:1342": " prāktu tato 'vyāpterunnāyakaḥ /",
    "GSP33nysu__4u:1343": " atastadapekṣayā śarīra(ri)",
    "GSP33nysu__4u:1344": " vṛttitvamupādhirbhavatvityato 'bhyupagamya dūṣayati- athāpīti //",
    "GSP33nysu__4u:1345": " athāpi saśarīratvaṃ cātropādhirna vai bhavet // MAnuv_4,2.27ab //",
    "GSP33nysu__4u:1346": " NYĀYASUDHĀ:",
    "GSP33nysu__4u:1347": " yadi kayācidvivakṣayā pratipakṣasyāpyupādhirucyate tathāpi saśarīratvaṃ śarīreṇa saha vartamānatvaṃ śarīrasamānāśrayatvaṃ śarīra(ri)",
    "GSP33nysu__4u:1348": " vṛttitvamiti yāvat /",
    "GSP33nysu__4u:1349": " na kevalamanūrdhvagatitvamiti caśabdaḥ /",
    "GSP33nysu__4u:1350": " atrāsmaduktānumāne /",
    "GSP33nysu__4u:1351": " vaiśabdo 'vadhāraṇe /",
    "GSP33nysu__4u:1352": " kuto na bhavedityata āha- gatitvamiti //",
    "GSP33nysu__4u:1353": " gatitvaṃ yatra dehitvamiti yat sādhanānugam // MAnuv_4,2.27cd // *12,151*",
    "GSP33nysu__4u:1354": " NYĀYASUDHĀ:",
    "GSP33nysu__4u:1355": " yatra gatitvaṃ viśiṣyaṃ tatra dehitvaṃ dehena sambandhaḥ pūrvoktaḥ dehivṛttitvamiti yāvat /",
    "GSP33nysu__4u:1356": " iti prakāreṇa śarīra(ri)",
    "GSP33nysu__4u:1357": " vṛttitvaṃ sādhanānugaṃ sādhanasya viśiṣyagatitvasya vyāpakaṃ yadyasmādityarthaḥ / *12,152*",
    "GSP33nysu__4u:1358": " syādetat /",
    "GSP33nysu__4u:1359": " yatkiñcidgatipakṣīkāre bādhādiprasaṅgāt muktānāṃ gatiḥ pakṣīkaraṇīyā /",
    "GSP33nysu__4u:1360": " tasyā duḥkhetatvasādhane bhavatāmapasiddhāntaḥ syāt /",
    "GSP33nysu__4u:1361": " bhavadbhirapi muktānāṃ nirduḥkhatvasyābhyupagatatvāt /",
    "GSP33nysu__4u:1362": " tathā yā gatiḥ sā duḥkheteti vyāptiṃ vadatā īśvarasyāpi duḥkhamaṅgīkaraṇīyam /",
    "GSP33nysu__4u:1363": " anyathā tatra vyabhicārāpatteḥ /",
    "GSP33nysu__4u:1364": " tato 'pyapasiddhānta eva /",
    "GSP33nysu__4u:1365": " śarīra(ri)vṛttitvasya sādhanavyāpakatāṅgīkāre gatimattvādīśvarasyāpi śarīritvamaṅgīkāryam /",
    "GSP33nysu__4u:1366": " tataścāpasiddhānta evetyata āha- āgameti //",
    "GSP33nysu__4u:1367": " āgamānanusāritve prasaṅgo 'yaṃ yatastataḥ /",
    "GSP33nysu__4u:1368": " nāpasiddhāntatā doṣaḥ ... // MAnuv_4,2.28a-c //",
    "GSP33nysu__4u:1369": " NYĀYASUDHĀ:",
    "GSP33nysu__4u:1370": " yato vedādikamāgamamanusṛtya mokṣasvarūpānumāne 'tiprasaṅgo 'yamasmābhiruktaḥ yadi vedādinirapekṣastvamevamanumimīṣe tadaivamapi kasmānnānuminuyā iti /",
    "GSP33nysu__4u:1371": " tataḥ kāraṇādapasiddhāntatādoṣo na bhavati /",
    "GSP33nysu__4u:1372": " prasaṅge 'pyapasiddhāntamudbhāvayantaṃ bodhayitumāha- prasaṅga iti //",
    "GSP33nysu__4u:1373": " ... prasaṅge yadi sā bhavet /",
    "GSP33nysu__4u:1374": " tadaivātiprasaṅgaḥ syān ... // MAnuv_4,2.28de //",
    "GSP33nysu__4u:1375": " NYĀYASUDHĀ:",
    "GSP33nysu__4u:1376": " sā apasiddhāntatā /",
    "GSP33nysu__4u:1377": " bhaveddoṣa iti śeṣaḥ /",
    "GSP33nysu__4u:1378": " kathamatiprasaṅga ityata āha- neti //",
    "GSP33nysu__4u:1379": " ... na pasaṅgaḥ kvacid bhavet // MAnuv_4,2.28f //",
    "GSP33nysu__4u:1380": " NYĀYASUDHĀ:",
    "GSP33nysu__4u:1381": " itiśabdo 'trānte 'dhyāhāryaḥ /",
    "GSP33nysu__4u:1382": " sarveṣvapi prasaṅgeṣvapasiddhāntasya kathañcidudbhāvayituṃ śakyatvāditi bhāvaḥ /",
    "GSP33nysu__4u:1383": " etena muktānāṃ satatordhvagatiḥ siddhā cedbādho 'nyathā'śrayāsiddhirityapi parāstam /",
    "GSP33nysu__4u:1384": " parasiddhāśraye pratipakṣasya prasañjanāt / *12,153*",
    "GSP33nysu__4u:1385": " upādhyantaramāśaṅkate- loketi //",
    "GSP33nysu__4u:1386": " lokākāśagatitvaṃ cedupādhiḥ ... // MAnuv_4,2.29ab // *12,154*",
    "GSP33nysu__4u:1387": " NYĀYASUDHĀ:",
    "GSP33nysu__4u:1388": " atra lokākāśasambandhitvamevopādhiḥ /",
    "GSP33nysu__4u:1389": " sādhyavyāpakatvāt /",
    "GSP33nysu__4u:1390": " gatitvaṃ tu svarūpakathanam /",
    "GSP33nysu__4u:1391": " dūṣayati- sādhaneti //",
    "GSP33nysu__4u:1392": " ... sādhanānugaḥ /",
    "GSP33nysu__4u:1393": " so 'pītyukte vadet kiṃ sa ... // MAnuv_4,2.29bc //",
    "GSP33nysu__4u:1394": " NYĀYASUDHĀ:",
    "GSP33nysu__4u:1395": " yā gatiḥ sā lokākāśasambandhinīti so 'pyupādhiḥ sādhanamanugacchati vyāpnoti /",
    "GSP33nysu__4u:1396": " muktagatāvupādherabhāvānneti cenna /",
    "GSP33nysu__4u:1397": " tatrāpi gatitvena tatsādhanam /",
    "GSP33nysu__4u:1398": " etena śarīrivṛttitvasyāpi sādhanavyāpakatvaṃ samarthitaṃ veditavyam /",
    "GSP33nysu__4u:1399": " tadidamuktaṃ ityukte vadetkiṃ sa iti /",
    "GSP33nysu__4u:1400": " svābhimate mokṣe pramāṇamupadaśaryannupasaṃharati- tasmāditi //",
    "GSP33nysu__4u:1401": " ... tasmād vedodito bhavet // MAnuv_4,2.29d //",
    "GSP33nysu__4u:1402": " mokṣa ... // MAnuv_4,2.30a //",
    "GSP33nysu__4u:1403": " NYĀYASUDHĀ:",
    "GSP33nysu__4u:1404": " jinokte mokṣasvarūpe pramāṇābhāvāt /",
    "GSP33nysu__4u:1405": " uktadoṣātideśena bauddhektamapi mokṣaṃ dūṣayati- evamiti //",
    "GSP33nysu__4u:1406": " ... evaṃ svayaṃ viṣṇuryadyapīśo hyaśeṣavit // MAnuv_4,2.30ab // *12,155*",
    "GSP33nysu__4u:1407": " NYĀYASUDHĀ:",
    "GSP33nysu__4u:1408": " cakāra saugatamataṃ mohāyaiva cakāra yat // MAnuv_4,2.30cd //",
    "GSP33nysu__4u:1409": " asurāṇāmayogyānāṃ vedamārge pravartatām /",
    "GSP33nysu__4u:1410": " ato 'surādhikāratvānna grāhyaṃ tanmataṃ kvacit // MAnuv_4,2.31 //",
    "GSP33nysu__4u:1411": " NYĀYASUDHĀ:",
    "GSP33nysu__4u:1412": " yathāprāmāṇikatvājjainamataṃ na grāhyamevaṃ tanmataṃ saugatamatamapi kvacid grāhyaṃ na bhavati /",
    "GSP33nysu__4u:1413": " nanu paramāptena buddharūpeṇa(piṇā)",
    "GSP33nysu__4u:1414": " viṣṇunā kṛtamidaṃ kathaṃ na grāhyamityata uktam- svayamiti //",
    "GSP33nysu__4u:1415": " yadyapi saugatamataṃ svayaṃ viṣṇuścakāra tathāpi na grāhyamiti sambandhaḥ /",
    "GSP33nysu__4u:1416": " īśa iti karaṇapāṭavamabhyupaiti /",
    "GSP33nysu__4u:1417": " aśeṣaviditi tattvajñānam /",
    "GSP33nysu__4u:1418": " abhyupagame kāraṇaṃ pramāṇaprasiddhiṃ hiśabdenāha /",
    "GSP33nysu__4u:1419": " tarhi kuto na grāhyamityata uktam- mohāyaiveti //",
    "GSP33nysu__4u:1420": " yadyasmādasurāṇāṃ mohāyaiva taccakāra /",
    "GSP33nysu__4u:1421": " ato 'surādhikāratvānna grāhyam /",
    "GSP33nysu__4u:1422": " adhikriyante 'sminnityadhikāraḥ /",
    "GSP33nysu__4u:1423": " asurāṇāmadhikāro 'surādhikārastasya bhāvastattvaṃ tasmāt /",
    "GSP33nysu__4u:1424": " asurāḥ kuto mohanīyā ityata uktam- ayogyānāmiti //",
    "GSP33nysu__4u:1425": " vedamārga iti pūrveṇottareṇa ca sambaddhayate /",
    "GSP33nysu__4u:1426": " etaduktaṃ bhavati /",
    "GSP33nysu__4u:1427": " yadyapi bhagavānbuddhaḥ paṭukaraṇastattvajñānavāṃśca śrutyādisiddhaḥ /",
    "GSP33nysu__4u:1428": " granthakaraṇādeva vivakṣuśca /",
    "GSP33nysu__4u:1429": " naitāvatāpyāptaḥ /",
    "GSP33nysu__4u:1430": " vipralambhakatvāt /",
    "GSP33nysu__4u:1431": " yathoktam“tataḥ kalau sampravṛtte saṃmohāya suradviṣām /",
    "GSP33nysu__4u:1432": " buddho nāmnā jinasutaḥ kīkaṭeṣu bhaviṣyati'; iti /",
    "GSP33nysu__4u:1433": " atastaduktaṃ mokṣasvarūpaṃ heyameveti / *12,156*",
    "GSP33nysu__4u:1434": " evaṃ sāmānyato dūṣitaṃ bauddhamataṃ viśeṣato nirākartuṃ tadbhedānāha- caturiti //",
    "GSP33nysu__4u:1435": " catuṣprakāraṃ taccoktaṃ ... // MAnuv_4,2.32a //",
    "GSP33nysu__4u:1436": " NYĀYASUDHĀ:",
    "GSP33nysu__4u:1437": " vyākhyātṛmatibhedāditi bhāvaḥ /",
    "GSP33nysu__4u:1438": " kathamityata āha- śūnyamiti //",
    "GSP33nysu__4u:1439": " ... śūnyaṃ vijñānamekalam /",
    "GSP33nysu__4u:1440": " anumeyabahistattvaṃ tathā pratyakṣabāhyagam // MAnuv_4,2.32b-d //",
    "GSP33nysu__4u:1441": " iti ... // MAnuv_4,2.33a //",
    "GSP33nysu__4u:1442": " NYĀYASUDHĀ:",
    "GSP33nysu__4u:1443": " ekalamadvitīyaṃ śūnyameva tattvamityekaṃ matam /",
    "GSP33nysu__4u:1444": " ekaṃ vijñānameva tattvamityaparam /",
    "GSP33nysu__4u:1445": " anumeyaṃ bahistattvaṃ jñanāvyatiriktaṃ yasmiṃstattathoktam /",
    "GSP33nysu__4u:1446": " astyeva jñānavyatiriktamapi tattvaṃ kiṃ tu tadanumeyamiti sautrāntikamatamanyadityarthaḥ /",
    "GSP33nysu__4u:1447": " tathāśabdaḥ samuccayārthaḥ /",
    "GSP33nysu__4u:1448": " pratyakṣaṃ bāhyagaṃ yasmiṃstadvaibhāṣikamataṃ caikamityevaṃ catuṣprakāramiti /",
    "GSP33nysu__4u:1449": " eteṣu śūnyavādino 'titāmasāḥ /",
    "GSP33nysu__4u:1450": " pramitasakalavastvapalāpāt /",
    "GSP33nysu__4u:1451": " tato jyāyāṃso vijñānavādinaḥ /",
    "GSP33nysu__4u:1452": " rūpādyapalāpe 'pi vijñānamātrāṅgīkārāt /",
    "GSP33nysu__4u:1453": " tataḥ sautrāntikā bāhyārthābhyupagamāt /",
    "GSP33nysu__4u:1454": " tasya cānumeyatvābhyupagamena vaibhāṣikebhyaḥ kaṣṭāḥ /",
    "GSP33nysu__4u:1455": " tato vaibhāṣikāḥ /",
    "GSP33nysu__4u:1456": " bāhyārthamabhyupagamya tasya yathāyathaṃ pratyakṣādigamyatābhyupagamādityetajjñāpayitumanena krameṇoddeśaḥ kṛtaḥ / *12,159*",
    "GSP33nysu__4u:1457": " tatra śūnyavādyuktaṃ mokṣamanuvadati- tatreti //",
    "GSP33nysu__4u:1458": " ... tatra tu ye śūnyaṃ vadantyajñānamohitaḥ /",
    "GSP33nysu__4u:1459": " te mokṣaṃ tādṛśaṃ brūyurniśśaṅkaṃ māyino yathā // MAnuv_4,2.33a-d //",
    "GSP33nysu__4u:1460": " NYĀYASUDHĀ:",
    "GSP33nysu__4u:1461": " teṣu caturṣu /",
    "GSP33nysu__4u:1462": " ye śūnyameva tattvaṃ vadanti te māyinā yathābhūtaṃ mokṣamācakṣate tādṛśameva brūyuḥ /",
    "GSP33nysu__4u:1463": " iyāṃstu viśeṣaḥ /",
    "GSP33nysu__4u:1464": " māyino vedaḥ pramāṇamityabhimānāt“paramaṃ sāmyamupaiti'“so 'śnute sarvānkāmān';",
    "GSP33nysu__4u:1465": " ityādervedācchaṅkamānāstasyānyathāvyākhyānaṃ vidhāya svābhimataṃ mokṣaṃ pratipādayanti /",
    "GSP33nysu__4u:1466": " tamoguṇo lakṣyate /",
    "GSP33nysu__4u:1467": " ajñānakāraṇatvāt /",
    "GSP33nysu__4u:1468": " “pramādamohau tamaso bhavato 'jñānameva ca';",
    "GSP33nysu__4u:1469": " iti vacanāt /",
    "GSP33nysu__4u:1470": " tena mohitāḥ / *12,161*",
    "GSP33nysu__4u:1471": " evaṃ sāmānyenoktaṃ spaṣṭamācaṣṭe- na kiñciditi //",
    "GSP33nysu__4u:1472": " na kiñcinamuktayavasthāyāmātmātmīyamathāpi vā // MAnuv_4,2.34ab //",
    "GSP33nysu__4u:1473": " NYĀYASUDHĀ:",
    "GSP33nysu__4u:1474": " kiñcidityasyaiva vivaraṇam /",
    "GSP33nysu__4u:1475": " ātmāpyathavā'tmīyamiti /",
    "GSP33nysu__4u:1476": " ātmeti (vi)jñānamucyate /",
    "GSP33nysu__4u:1477": " ātmīyamiti jñeyam /",
    "GSP33nysu__4u:1478": " tadubhayamapi mokṣe nāsti / *12,162*",
    "GSP33nysu__4u:1479": " śūnyavādo 'pi dvividhaḥ /",
    "GSP33nysu__4u:1480": " ekātmavādo 'nekātmavādaśceti /",
    "GSP33nysu__4u:1481": " tatra prathama eva mukhyasiddhāntaḥ /",
    "GSP33nysu__4u:1482": " mandānāṃ tu buddhāvārohāya tu dvitīyo 'vatāritaḥ /",
    "GSP33nysu__4u:1483": " tadubhayasādhāraṇamuktavā viśeṣaṃ vivakṣurādāvādyamāha- ekasminniti //",
    "GSP33nysu__4u:1484": " ekasmin saṃsṛtermukte na kiñcidavaśiṣyate // MAnuv_4,2.34cd //",
    "GSP33nysu__4u:1485": " NYĀYASUDHĀ:",
    "GSP33nysu__4u:1486": " kiñcit cetanamacetanaṃ ca /",
    "GSP33nysu__4u:1487": " ekamuktau kuta etadityata āha- taditi //",
    "GSP33nysu__4u:1488": " tatsaṃvṛtyaiva bhedo 'yaṃ cetanācetanātmakaḥ /",
    "GSP33nysu__4u:1489": " dṛśyate saṃvṛterdhvaṃse nirviśeṣaiva śūnyatā // MAnuv_4,2.35 //",
    "GSP33nysu__4u:1490": " NYĀYASUDHĀ:",
    "GSP33nysu__4u:1491": " tasyaikasyaivātmanaḥ saṃvṛtyājñānenaivāyaṃ paridṛśyamānaścetanācetanātmako,",
    "GSP33nysu__4u:1492": " bhidyata iti bhedaḥ padārthasamūho, dṛśyate /",
    "GSP33nysu__4u:1493": " natu paramārtho nāpyanekājñānakalpitaḥ /",
    "GSP33nysu__4u:1494": " atastasyaikasyaivātmanaḥ saṃvṛterdhvaṃse jāte sati śūnyataiva pāramārthikī (ava)",
    "GSP33nysu__4u:1495": " viśiṣyata iti yuktameveti /",
    "GSP33nysu__4u:1496": " nirviśeṣeti śūnyasya svarūpasaṅkīrtanam /",
    "GSP33nysu__4u:1497": " saṃvṛterdhvaṃsa eva mokṣa iti vakṣyati /",
    "GSP33nysu__4u:1498": " nirviśeṣatvameva vivṛṇoti- na sattvamiti //",
    "GSP33nysu__4u:1499": " na sattvaṃ naiva cāsattvaṃ śūnyatattvasya vidyate /",
    "GSP33nysu__4u:1500": " na sukhatvaṃ na duḥkhatvaṃ na viśeṣo 'pi kaścana // MAnuv_4,2.36 //",
    "GSP33nysu__4u:1501": " NYĀYASUDHĀ:",
    "GSP33nysu__4u:1502": " sattvaṃ parasāmānyādirūpam /",
    "GSP33nysu__4u:1503": " asattvamabhāvapratiyogitvam /",
    "GSP33nysu__4u:1504": " kiṃbahunā kaścanāpi viśeṣo na vidyate / *12,164*",
    "GSP33nysu__4u:1505": " nanu mokṣastāvadasanna bhavati /",
    "GSP33nysu__4u:1506": " sadā saṃsārāpatteḥ /",
    "GSP33nysu__4u:1507": " ataḥ satā mokṣeṇa saviśeṣaṃ śūnyamityata āha- nirviśeṣamiti //",
    "GSP33nysu__4u:1508": " nirviśeṣaṃ syayambhātaṃ nirlepamajarāmaram /",
    "GSP33nysu__4u:1509": " śūnyaṃ tattvamasambādhaṃ nānāsaṃvṛtivarjitam // MAnuv_4,2.37 //",
    "GSP33nysu__4u:1510": " aśeṣadoṣarahitaṃ manovācāmagocaram /",
    "GSP33nysu__4u:1511": " mokṣa ityucyate 'sadbhir ... // MAnuv_4,2.38a-c //",
    "GSP33nysu__4u:1512": " NYĀYASUDHĀ:",
    "GSP33nysu__4u:1513": " śūnyaṃ tattvamevāsadbhirmokṣa ityucyate /",
    "GSP33nysu__4u:1514": " natu śūnyātirikto mokṣo 'sti /",
    "GSP33nysu__4u:1515": " ato na tena saviśeṣatvam /",
    "GSP33nysu__4u:1516": " tarhi sarvadā mokṣabhāvācchūnyabhāvanādervaiyarthyamityato nirviśeṣamityādyuktam /",
    "GSP33nysu__4u:1517": " svayambhātamityasyaiva vivaraṇaṃ manovācāmagocaramiti /",
    "GSP33nysu__4u:1518": " nirlepaṃ dharmādharmarahitaṃ ajaraṃ ca tadamaraṃ ca ajarāmaram /",
    "GSP33nysu__4u:1519": " sambādho vastvantaropamardaḥ /",
    "GSP33nysu__4u:1520": " asambādhamadvitīyamiti yāvat /",
    "GSP33nysu__4u:1521": " doṣāḥ kāmādayaḥ /",
    "GSP33nysu__4u:1522": " na, kevalaṃ śūnyaṃ,",
    "GSP33nysu__4u:1523": " mokṣaḥ kintu nānāsaṃvṛtivarjitatvādyupalakṣitam /",
    "GSP33nysu__4u:1524": " upalakṣaṇaniṣpattaye ca bhāvanādyupayoga iti / *12,165*",
    "GSP33nysu__4u:1525": " ajñānanivṛttyādyupalakṣitaṃ śūnyameva mokṣa ityetatkuta ityata āha- nāneti //",
    "GSP33nysu__4u:1526": " ... nānāsaṃvṛtidūṣitam // MAnuv_4,2.38 //",
    "GSP33nysu__4u:1527": " saṃsṛtyavasthaṃ vijñeyā ... // MAnuv_4,2.39a //",
    "GSP33nysu__4u:1528": " NYĀYASUDHĀ:",
    "GSP33nysu__4u:1529": " nānāsaṃvṛtibhirdūṣitaṃ śūnyameva saṃsārāvasthā vijñeyā yato 'tastadviparītaṃ śūnyameva mokṣa iti yuktam /",
    "GSP33nysu__4u:1530": " etaduktaṃ bhavati /",
    "GSP33nysu__4u:1531": " śūnyaṃ tattvaṃ svato nirviśeṣamekameva /",
    "GSP33nysu__4u:1532": " tasya paramasūkṣmasya vāṅmanasātītasya svaprakāśasyāvaraṇavikṣepādyanekaśaktimatyā mūlasaṃvṛtyā kartṛtvabhoktṛtvaśaktimadahaṅkāropādhivaśātkiñcitsthūlatā",
    "GSP33nysu__4u:1533": " tataḥ saddvitīyatvena saviśeṣatāyāṃ sthūlatā sampadyate /",
    "GSP33nysu__4u:1534": " tato manovacanagocaratve jāte vidhiniṣedhagocaratvena salepatvam /",
    "GSP33nysu__4u:1535": " rāgādidoṣasaṃsargaśca /",
    "GSP33nysu__4u:1536": " tato dehendriyāntaḥkaraṇaviṣayasambandhe sthūlataratā bhavati /",
    "GSP33nysu__4u:1537": " tato mamakāravato duḥkhādimattve sthūlatamattvamityevaṃ saṃvṛtyā tatkāryatvātsaṃvṛtisaṃjñakairahaṅkārādibhiśca saṃvalitaṃ śūnyameva saṃsāraḥ",
    "GSP33nysu__4u:1538": " bhāvanāprakarṣādinā mūlasaṃvṛtau dhvastāyāṃ tatkāryapravāhe ca vilīne tadupalakṣitaṃ śūnyameva mokṣa iti / *12,166*",
    "GSP33nysu__4u:1539": " śūnyameva cenmokṣaḥ saṃsāraśca /",
    "GSP33nysu__4u:1540": " tadā mokṣasaṃsāraśabdayoḥ paryāyatvamityādikamāpadyate ityetadapi codyamanenaiva parihṛtamityāśayavānāha- saṃvṛtyaiveti //",
    "GSP33nysu__4u:1541": " ... saṃvṛtyaiva viśeṣyate /",
    "GSP33nysu__4u:1542": " sthitayā dhvastayā caiva saṃsṛtirmokṣa ityapi // MAnuv_4,2.39b-d //",
    "GSP33nysu__4u:1543": " NYĀYASUDHĀ:",
    "GSP33nysu__4u:1544": " yadyapi śūnyameva saṃsāro mokṣaśca /",
    "GSP33nysu__4u:1545": " tathāpi saṃsṛtiriti mokṣa ityapi viśiṣyata eva /",
    "GSP33nysu__4u:1546": " katham /",
    "GSP33nysu__4u:1547": " sthitayā ca dhvastayā ca saṃvṛtyaiva /",
    "GSP33nysu__4u:1548": " upalakṣaṇabhedādarthabhede sati na śabdaparyāyatvādikamiti bhāvaḥ / *12,167*",
    "GSP33nysu__4u:1549": " evamekātmavādamupanyasyānekātmavādaṃ darśayati- keciditi //",
    "GSP33nysu__4u:1550": " kecit teṣvanyathā prāhuḥ ... // MAnuv_4,2.40a //",
    "GSP33nysu__4u:1551": " NYĀYASUDHĀ:",
    "GSP33nysu__4u:1552": " teṣu śūnyavādiṣu /",
    "GSP33nysu__4u:1553": " anyathā ekātmavādimatāt /",
    "GSP33nysu__4u:1554": " kathamityata āha- saṃvṛtyaiveti // *12,168*",
    "GSP33nysu__4u:1555": " ... saṃvṛtyaiva tvanekadhā /",
    "GSP33nysu__4u:1556": " avacchinnaṃ mahāśūnyaṃ nānānapudgalaśabditam // MAnuv_4,2.40b-d //",
    "GSP33nysu__4u:1557": " NYĀYASUDHĀ:",
    "GSP33nysu__4u:1558": " tuśabdenaikātmavādaṃ svābhāvikānekātmavādamupādhikṛtānekātmavādaṃ ca vyāvartayati /",
    "GSP33nysu__4u:1559": " saṃvṛtyā nānābhūtayā saṃvṛtyāvacchinnameva natu svabhāvataḥ /",
    "GSP33nysu__4u:1560": " saṃvṛtestatkṛtāvacchedānāṃ ca mithyātvānnānāpudgalaśabditamityuktaṃ bhavatīti śeṣaḥ /",
    "GSP33nysu__4u:1561": " tataḥ kimityata āha- yasyeti //",
    "GSP33nysu__4u:1562": " yasya śūnyaikarasatā jñānāt sā tvapagacchati /",
    "GSP33nysu__4u:1563": " sa pudgalatvanirmukto mahāśūnyatvameṣyati // MAnuv_4,2.41 //",
    "GSP33nysu__4u:1564": " saṃvṛtyānyastvavacchinno duḥkhānyanubhavatyalam /",
    "GSP33nysu__4u:1565": " ity ... // MAnuv_4,2.42a-c //",
    "GSP33nysu__4u:1566": " NYĀYASUDHĀ:",
    "GSP33nysu__4u:1567": " tatrānekeṣvātmasu yasyātmanastu śūnyaikarasatājñānācchūnyādvitīyatājñānātsā saṃvṛtirapagacchati mūlasaṃvṛtirvyāvṛttā bhavati /",
    "GSP33nysu__4u:1568": " anyā naśyati /",
    "GSP33nysu__4u:1569": " sa pudgalatvātkartṛtvādirūpānnirmukto mahāśūnyatvameṣyatīva /",
    "GSP33nysu__4u:1570": " yastu saṃvṛtyāvacchinna ātmā sa pudgalabhāvena duḥkhānyalaṃ paramārthabuddhayaivānubhavati /",
    "GSP33nysu__4u:1571": " iti prāhuriti sambandhaḥ / *12,169*",
    "GSP33nysu__4u:1572": " ... evaṃ māyinaścāhurekajīvatvavādinaḥ // MAnuv_4,2.42 //",
    "GSP33nysu__4u:1573": " bahujīvamatāśceti ... // MAnuv_4,2.43a //",
    "GSP33nysu__4u:1574": " NYĀYASUDHĀ:",
    "GSP33nysu__4u:1575": " śūnyavādyabhimatamokṣanirāsena māyāvādyabhimato 'pi nirasto bhaviṣyatītyāśayena yaduktaṃ māyino yatheti siddhāntasāmyaṃ tadupapādayati- (itye)evamiti",
    "GSP33nysu__4u:1576": " ekajīvatvavādino bahujīvamatāśceti dvividhamāyinaścaivaṃ dvividhaśūnyavādivadeva mokṣasvarūpamāhuḥ /",
    "GSP33nysu__4u:1577": " eko jīvo yasmiṃlloke sa tathoktastasya bhāvastattvaṃ tadvadantītyekajīvatvavādinaḥ /",
    "GSP33nysu__4u:1578": " bahavo jīvā yasmiṃstattathoktaṃ bahujīvamataṃ yeṣāṃ te bahujīvamatāḥ / *12,170*",
    "GSP33nysu__4u:1579": " nanu śūnyavādinaḥ saṃvṛtinibandhanaḥ saṃsārastannivṛttiśca mokṣa ityācakṣate /",
    "GSP33nysu__4u:1580": " māyāvādinastu māyāhetuko 'yaṃ saṃsārastannivṛttiśca mokṣa iti /",
    "GSP33nysu__4u:1581": " ato vaiṣamyamityata āha- māyeti //",
    "GSP33nysu__4u:1582": " ... māyā teṣāṃ tu saṃvṛtiḥ // MAnuv_4,2.43b //",
    "GSP33nysu__4u:1583": " NYĀYASUDHĀ:",
    "GSP33nysu__4u:1584": " yā śūnyavādyabhyupagatā saṃvṛtiḥ saiva teṣāṃ māyināṃ māyā /",
    "GSP33nysu__4u:1585": " anādyanirvācyatvalakṣaṇasya āvaraṇavikṣepādeḥ kāryasya caikatvāditi bhāvaḥ /",
    "GSP33nysu__4u:1586": " śūnyavādinaḥ śūnyaṃ tattvamāhurmāyāvādinastu brahma /",
    "GSP33nysu__4u:1587": " ato 'sti vaiṣamyamityata āha- nirviśeṣatveti //",
    "GSP33nysu__4u:1588": " nirviśeṣatvavācaiva śūnyaṃ brahmaiva no bhidā // MAnuv_4,2.43cd //",
    "GSP33nysu__4u:1589": " NYĀYASUDHĀ:",
    "GSP33nysu__4u:1590": " śūnyaṃ brahmeti caitayorbhidā no vidyate /",
    "GSP33nysu__4u:1591": " kutaḥ nirviśeṣatvasya vācaiva dvābhyāṃ dvayornirviśeṣatvenoktatvāt /",
    "GSP33nysu__4u:1592": " vaidharmyaṃ khalu vastuno bhedakam /",
    "GSP33nysu__4u:1593": " taccātra nāstīti dvayorapi sammatam /",
    "GSP33nysu__4u:1594": " ataḥ śabdabhedamātraṃ na vastubheda iti / *12,171*",
    "GSP33nysu__4u:1595": " atha matam /",
    "GSP33nysu__4u:1596": " satyaṃ jñānamanantaṃ brahma vijñānamānandaṃ brahmaiveti śrutyaiva satyādilakṣaṇaṃ brahma sarvato vyāvartitaṃ tatkathaṃ śūnyaṃ brahmeti no bhidetyucyate iti /",
    "GSP33nysu__4u:1597": " satyam /",
    "GSP33nysu__4u:1598": " sadādilakṣaṇairbrahma śrutyā sarvato vyāvartitamiti /",
    "GSP33nysu__4u:1599": " tattu māyāvādimate nopapadyata ityāśayavānāha- saditi //",
    "GSP33nysu__4u:1600": " saccitsukhādikaṃ caiva kiṃ kuto 'khaṇḍavādinaḥ // MAnuv_4,2.44ab //",
    "GSP33nysu__4u:1601": " NYĀYASUDHĀ:",
    "GSP33nysu__4u:1602": " sadādikaṃ ca kimeva na kimapītyarthaḥ /",
    "GSP33nysu__4u:1603": " tathāhi /",
    "GSP33nysu__4u:1604": " sadādikaṃ kiṃ brahmasvarūpamutānyat /",
    "GSP33nysu__4u:1605": " ādye na lakṣyalakṣaṇabhāvaḥ /",
    "GSP33nysu__4u:1606": " anekapadavaiyarthyaṃ ca /",
    "GSP33nysu__4u:1607": " na dvitīyaḥ /",
    "GSP33nysu__4u:1608": " akhaṇḍavāditvāt /",
    "GSP33nysu__4u:1609": " yathā bhavatāṃ satyatvādikaṃ brahmasvarūpamapi tallakṣaṇaṃ tathā mamāpi kiṃ na syāditi cenna /",
    "GSP33nysu__4u:1610": " asmābhiḥ viśeṣaśaktayā tannirvāhāṅgīkārāt /",
    "GSP33nysu__4u:1611": " pareṇa tu kuto nirvāhyametat /",
    "GSP33nysu__4u:1612": " mayāpi viśeṣo 'ṅgīkriyata iti cet / na /",
    "GSP33nysu__4u:1613": " akhaṇḍavāditvāt / *12,172*",
    "GSP33nysu__4u:1614": " yadyapi satyādipadapratipādyavastuni na bhedaḥ /",
    "GSP33nysu__4u:1615": " tathāpi vyāvartyānāmasattvādīnāmastyeva atastadvayāvṛttiprayojanāni tadvācīni vānekāni",
    "GSP33nysu__4u:1616": " padāni brahmaṇi vartanta ityabhyupagamātkathamasmanmate śrutyarthānirvāha ityata āha- vyāvartyeti //",
    "GSP33nysu__4u:1617": " vyāvartyamātrabhedastu vidyate śūnyavādinaḥ // MAnuv_4,2.44cd //",
    "GSP33nysu__4u:1618": " NYĀYASUDHĀ:",
    "GSP33nysu__4u:1619": " vyāvartyamātrabhedastvityekadeśotkīrtanena sakalamapyuktamupalakṣayati /",
    "GSP33nysu__4u:1620": " eṣā prakriyā samastā śūnyavādino 'pi mate 'styevāto naitayāpi brahmaśūnyayorbhedo vaktuṃ śakyate /",
    "GSP33nysu__4u:1621": " śūnyavādino 'pi vidyata iti kimāpādanenocyate /",
    "GSP33nysu__4u:1622": " netyāha- anṛtāderiti //",
    "GSP33nysu__4u:1623": " anṛtāderapohaṃ tu svayameva hi manyate // MAnuv_4,2.45ab //",
    "GSP33nysu__4u:1624": " NYĀYASUDHĀ:",
    "GSP33nysu__4u:1625": " satyādipadārthatvena śūnyaviśeṣaṇatvena ceti śeṣaḥ /",
    "GSP33nysu__4u:1626": " manyate śūnyavādī /",
    "GSP33nysu__4u:1627": " apohapadārthavādino bauddhā iti prasiddhameveti hiśabdenāha /",
    "GSP33nysu__4u:1628": " “jāḍyasaṃvṛviduḥkhāntapūrvadoṣavirodhi yad';",
    "GSP33nysu__4u:1629": " iti prasiddhaṃ ca /",
    "GSP33nysu__4u:1630": " āstāṃ tāvadbrahmaśūnyayorviśeṣapratipādanaṃ nirviśeṣayoḥ /",
    "GSP33nysu__4u:1631": " viśeṣo 'stīti pratijñaiva tāvadeṣā nāṅgaṃ dhatte /",
    "GSP33nysu__4u:1632": " vyāhatatvāditi bhāvenāha- nirviśeṣatvata iti //",
    "GSP33nysu__4u:1633": " nirviśeṣatvato naiva viśeṣo brahmaśūnyayoḥ // MAnuv_4,2.45cd //",
    "GSP33nysu__4u:1634": " NYĀYASUDHĀ:",
    "GSP33nysu__4u:1635": " naiva pratijñātuṃ śakyata iti śeṣaḥ / *12,173*",
    "GSP33nysu__4u:1636": " nanu māyāvādinā vedasya prāmāṇyaṃ svataḥ prāmāṇyaṃ nityatvaṃ cāṅgīkṛtya vedavākyanirvāho 'yaṃ kṛtaḥ /",
    "GSP33nysu__4u:1637": " śūnyavādī tu vedaprāmāṇyameva nāṅgīkurute /",
    "GSP33nysu__4u:1638": " tatkathamuktaṃ vyāvartyamātreti /",
    "GSP33nysu__4u:1639": " tatrāha- prāmāṇyādīti //",
    "GSP33nysu__4u:1640": " prāmāṇyādi ca vedasya phalataḥ samameva hi // MAnuv_4,2.46ab //",
    "GSP33nysu__4u:1641": " NYĀYASUDHĀ:",
    "GSP33nysu__4u:1642": " śabdamātreṇa viṣamam /",
    "GSP33nysu__4u:1643": " arthastu dvayorapi sama eva /",
    "GSP33nysu__4u:1644": " tasmādvākyārthanirvāho 'pi sama ityuktamupapannam /",
    "GSP33nysu__4u:1645": " vedavākyapuraskārastu māyāvādināṃ chadmamātraṃ prameyaṃ tu samānameveti bhāvaḥ /",
    "GSP33nysu__4u:1646": " kathaṃ phalataḥ samānamityata āha- atattvāvedakamiti //",
    "GSP33nysu__4u:1647": " atattvāvedakaṃ yasmāt pramāṇaṃ tena kathyate // MAnuv_4,2.46cd //",
    "GSP33nysu__4u:1648": " NYĀYASUDHĀ:",
    "GSP33nysu__4u:1649": " veda iti vartate /",
    "GSP33nysu__4u:1650": " sarvamapi pramāṇamiti vā /",
    "GSP33nysu__4u:1651": " tena māyāvādinā /",
    "GSP33nysu__4u:1652": " kathyate avidyāvadviṣayāṇi pratyakṣādīni pramāṇāni śāstrāṇi cetyādāviti śeṣaḥ /",
    "GSP33nysu__4u:1653": " atattvāvedakatve 'ṅgīkṛte 'pi kutaḥ samamityata āha- atattvāvedakatvamiti // *12,174*",
    "GSP33nysu__4u:1654": " atattvāvedakatvaṃ yadaprāmāṇyaṃ satāṃ matam // MAnuv_4,2.46ef //",
    "GSP33nysu__4u:1655": " NYĀYASUDHĀ:",
    "GSP33nysu__4u:1656": " yat yasmāt satāṃ viduṣām /",
    "GSP33nysu__4u:1657": " nānāvidhāni lakṣaṇāni praṇayanto 'pi parīkṣakā atattvāvedakavyāvṛttaye prayatanta eva /",
    "GSP33nysu__4u:1658": " anubhūtiḥ pramāṇamiti vadatāpyatattvāvedakābhāvābhimānenaiva na prayatnaḥ kṛtaḥ /",
    "GSP33nysu__4u:1659": " na punaratattvāvedakasyāpi prāmāṇyābhiprāyeṇa /",
    "GSP33nysu__4u:1660": " ato māyāvādinābhyupagataṃ vedaprāmāṇyaṃ nāmāprāmāṇyameva /",
    "GSP33nysu__4u:1661": " prāmāṇyābhāve ca tatsvatastvaṃ dūrotsāritam /",
    "GSP33nysu__4u:1662": " nityatvavyutpādanaṃ ca vyarthameveti / *12,176*",
    "GSP33nysu__4u:1663": " nanvatattvāvedakatve 'pi yasya viṣayo brahmajñānātprāgeva bādhyate tadapramāṇam /",
    "GSP33nysu__4u:1664": " yasya tu viṣayo brahmajñānenaiva bādhyastadatattvāvedakaṃ pramāṇamiti vibhāgaḥ /",
    "GSP33nysu__4u:1665": " vedaviṣayastu brahmajñānenaiva bādhyate /",
    "GSP33nysu__4u:1666": " atastasya prāmāṇyamityāśayenāśaṅkate- dīrgheti //",
    "GSP33nysu__4u:1667": " dīrghabhrāntikarī cet syādatattvāvedakapramā // MAnuv_4,2.47ab // *12,177*",
    "GSP33nysu__4u:1668": " NYĀYASUDHĀ:",
    "GSP33nysu__4u:1669": " yā dīrghabhrāntikarī sātattvāvedakaprameti yadi mataṃ syādityarthaḥ /",
    "GSP33nysu__4u:1670": " kimidaṃ lokavṛttamanusṛtyocyate /",
    "GSP33nysu__4u:1671": " kiṃ vā svasaṅketamātreṇa /",
    "GSP33nysu__4u:1672": " ādye doṣamāha- rajjviti //",
    "GSP33nysu__4u:1673": " rajjusarpādivijñānādapyādhikyādamānatā /",
    "GSP33nysu__4u:1674": " syādāgamasyānivartyamahāmohapradatvataḥ // MAnuv_4,2.47c-f //",
    "GSP33nysu__4u:1675": " NYĀYASUDHĀ:",
    "GSP33nysu__4u:1676": " āgamasya vedasya /",
    "GSP33nysu__4u:1677": " kutaḥ /",
    "GSP33nysu__4u:1678": " alpena kālenānivartyatvādyo mahānmohastatpradatvataḥ /",
    "GSP33nysu__4u:1679": " aprāmāṇye viśeṣābhāve 'pi taddhetukānarthātiśayābhiprāyeṇādhikyādityuktamiti bhāvaḥ /",
    "GSP33nysu__4u:1680": " dvitīye atiprasaṅgamāha- taleti //",
    "GSP33nysu__4u:1681": " talanailyādivijñānamākāśe mānatāṃvrajet // MAnuv_4,2.48ab //",
    "GSP33nysu__4u:1682": " NYĀYASUDHĀ:",
    "GSP33nysu__4u:1683": " talamindranīlaṃ tasya nailyamiva nailyaṃ talanailyam /",
    "GSP33nysu__4u:1684": " ādipadārthaṃ svayameva bhāṣyakṛdvivṛṇoti- chatreti //",
    "GSP33nysu__4u:1685": " chatrākāratvavijñānaṃcandraprādeśatāmatiḥ // MAnuv_4,2.48cd //",
    "GSP33nysu__4u:1686": " NYĀYASUDHĀ:",
    "GSP33nysu__4u:1687": " ākāśa iti vartate /",
    "GSP33nysu__4u:1688": " mānatāṃ vrajediti sarvatra sambaddhayate /",
    "GSP33nysu__4u:1689": " alpakālānivartyabhrāntihetoḥ prāmāṇyasaṅketaṃ kurvatā eteṣāmapi prāmāṇyasaṅketaḥ karaṇīyo 'viśeṣāt /",
    "GSP33nysu__4u:1690": " brahmajñānanivartyaviṣayatvamāśrityāyaṃ saṅketaḥ kriyate na tvalpakālānivartyabhrāntihetutvamiti cet /",
    "GSP33nysu__4u:1691": " (na) brahmajñānanivartyaviṣatvoktayāpyasyaivārthasya māyāvādinā vivakṣitatvāt /",
    "GSP33nysu__4u:1692": " anyathā“na khalu nāga iti naga iti vā padātkuñjaraṃ giriṃ vā pratipadyamānā bhavanti bhrāntā';",
    "GSP33nysu__4u:1693": " iti varṇadairghyādijñānaṃ kathamudāharet / *12,179*",
    "GSP33nysu__4u:1694": " kiṃ caivaṃvidhaṃ vedaprāmāṇyaṃ śūnyavādināpyaṅgīkṛtameveti kuto 'yaṃ viśeṣaḥ /",
    "GSP33nysu__4u:1695": " na sarvasyāpi vedasya māyāvādinātattvāvedakatvamucyate /",
    "GSP33nysu__4u:1696": " kiṃ nāma vidhipratiṣedhaviṣayasya /",
    "GSP33nysu__4u:1697": " advitīyaṃ tattvaṃ pratipādayatastattvamasītyādermahāvākyasya nirviśeṣaṃ saccidānandātmakaṃ tatpadārthaṃ pratipādayato“yattadadreśyamagrāhyam'“satyaṃ",
    "GSP33nysu__4u:1698": " ityāderavāntaravākyasya ca tattvāvedakatvamaṅgīkriyata eva,",
    "GSP33nysu__4u:1699": " na caivaṃ śūnyavādinā,",
    "GSP33nysu__4u:1700": " ityataḥ kathaṃ sāmyamityataḥ śūnyavādināpyevamevāṅgīkriyate /",
    "GSP33nysu__4u:1701": " tattvāvedakatvaṃ hi na viṣayavisaṃvādābhāvātiriktaṃ kiñcidasti /",
    "GSP33nysu__4u:1702": " vākyadvayārthasya cāvisaṃvādaḥ śūnyavādināpyaṅgī(kṛta)",
    "GSP33nysu__4u:1703": " kriyata evetyāśayavānmahāvākyārthāṅgīkāraṃ tāvaddarśayati- nirbhedatvaṃ tviti //",
    "GSP33nysu__4u:1704": " nirbhedatvaṃ tu śūnyasya tenāpyaṅgīkṛtaṃ sadā // MAnuv_4,2.49ab //",
    "GSP33nysu__4u:1705": " NYĀYASUDHĀ:",
    "GSP33nysu__4u:1706": " tena śūnyavādinā api,",
    "GSP33nysu__4u:1707": " sadetyanena svayameva nāsmadāpādaneneti sūcayati / *12,180*",
    "GSP33nysu__4u:1708": " avāntaravākyārthāṅgīkāro 'pi dvayoḥ samāna iti darśayannirviśeṣatvaṃ tāvadubhayasammatamityāha- sattveti //",
    "GSP33nysu__4u:1709": " sattvāsattvādidharmāṇāmabhāva ubhayormataḥ // MAnuv_4,2.49cd //",
    "GSP33nysu__4u:1710": " NYĀYASUDHĀ:",
    "GSP33nysu__4u:1711": " tattvasyeti śeṣaḥ /",
    "GSP33nysu__4u:1712": " ubhayormāyāvādiśūnyavādinormataḥ sammataḥ /",
    "GSP33nysu__4u:1713": " satyatvamapi",
    "GSP33nysu__4u:1714": " śūnyavādināṅgīkriyata ityāśayena śūnyaṃ nāmāsattasya sattvaṃ kathamityata āha- nahīti //",
    "GSP33nysu__4u:1715": " na hi satpratiyogitvaṃ śūnyatvaṃ tena ceṣyate // MAnuv_4,2.50ab //",
    "GSP33nysu__4u:1716": " NYĀYASUDHĀ:",
    "GSP33nysu__4u:1717": " satpratiyogitvaṃ sadvirodhitvamasattvam /",
    "GSP33nysu__4u:1718": " tena ca śūnyavādināpi /",
    "GSP33nysu__4u:1719": " nirviśeṣatvābhiprāyeṇa śūnyamityucyate nāsattvābhiprāyeṇa /",
    "GSP33nysu__4u:1720": " tattvamityaṅgīkārāditi bhāvaḥ /",
    "GSP33nysu__4u:1721": " ānandatāpi śūnyavādinā abhyupagamyata iti vaktuṃ māyāvādyabhyupagatānandatāṃ tāvadanuvadati- naceti //",
    "GSP33nysu__4u:1722": " na ca duḥkhavirodhitvādanyā hyānandateṣyate // MAnuv_4,2.50cd //",
    "GSP33nysu__4u:1723": " māyinā ... // MAnuv_4,2.51a //",
    "GSP33nysu__4u:1724": " NYĀYASUDHĀ:",
    "GSP33nysu__4u:1725": " duḥkhavirodhitvamevānandatvaṃ natu dharmarūpaṃ kimapītyarthaḥ /",
    "GSP33nysu__4u:1726": " hiśabdenānṛtajaḍavirodhītyāditatprasiddhiṃ sūcayati /",
    "GSP33nysu__4u:1727": " tataḥ kimityata āha- śūnyeti //",
    "GSP33nysu__4u:1728": " ... śūnyapakṣe 'pi ... // MAnuv_4,2.51a // *12,181*",
    "GSP33nysu__4u:1729": " NYĀYASUDHĀ:",
    "GSP33nysu__4u:1730": " tatsamānamiti śeṣaḥ /",
    "GSP33nysu__4u:1731": " “jāḍyasaṃvṛtiduḥkhāntapūrvadoṣavirodhi yad';",
    "GSP33nysu__4u:1732": " ityāditadvacanāt /",
    "GSP33nysu__4u:1733": " jñānatvāṅgīkāraṃ darśayati- jñānamiti //",
    "GSP33nysu__4u:1734": " ... jñānaṃ jāḍyavirodhi ca // MAnuv_4,2.51b //",
    "GSP33nysu__4u:1735": " NYĀYASUDHĀ:",
    "GSP33nysu__4u:1736": " jñānaṃ ca jāḍyavirodhisvarūpamevocyate māyinā /",
    "GSP33nysu__4u:1737": " tacchūnyavādino 'pi samānamityarthaḥ /",
    "GSP33nysu__4u:1738": " syādetat /",
    "GSP33nysu__4u:1739": " māyāvādinā brahmaṇo nirviśeṣatvādikamaṅgīkriyate śūnyavādinā tu śūnyasya /",
    "GSP33nysu__4u:1740": " tatkathaṃ sāmyamityato maivam /",
    "GSP33nysu__4u:1741": " brahmaśūnyayorbhedābhāvasyoktatvādityāha- dharmā iti //",
    "GSP33nysu__4u:1742": " dharmāḥ ke 'pi na santyeva ko viśeṣastatastayoḥ // MAnuv_4,2.51cd //",
    "GSP33nysu__4u:1743": " NYĀYASUDHĀ:",
    "GSP33nysu__4u:1744": " tato vyāvartakābhāvāttayorbrahmaśūnyayoḥ ko viśeṣaḥ kiṃkṛto bhedaḥ syāt /",
    "GSP33nysu__4u:1745": " nanūktavidhamadvaitatattvaṃ sūtrakārasya siddhānta eva /",
    "GSP33nysu__4u:1746": " tatkathaṃ dūṣaṇāya tadanuvādaḥ kriyata ityata āha- etādṛśānāmiti //",
    "GSP33nysu__4u:1747": " etādṛśānāṃ pakṣāṇāṃ dūṣaṇaṃ prabhurā kṛtam /",
    "GSP33nysu__4u:1748": " svapakṣasādanenaiva ... // MAnuv_4,2.52a-c // *12,182*",
    "GSP33nysu__4u:1749": " NYĀYASUDHĀ:",
    "GSP33nysu__4u:1750": " śūnyapakṣasadṛśapakṣāṇām /",
    "GSP33nysu__4u:1751": " katham /",
    "GSP33nysu__4u:1752": " tadviruddhasya svapakṣasya sādhanenaivārthāt /",
    "GSP33nysu__4u:1753": " etaduktaṃ bhavati /",
    "GSP33nysu__4u:1754": " nādvaitaṃ sūtrakārasya siddhāntaḥ /",
    "GSP33nysu__4u:1755": " tena tasya dūṣitatvāt /",
    "GSP33nysu__4u:1756": " pṛthagupadeśādityādinā tadviruddhātharsya sādhitatvāt /",
    "GSP33nysu__4u:1757": " nahi tasya duṣyatāmananusandadhattadviruddhaṃ sādhayatīti sambhavatīti /",
    "GSP33nysu__4u:1758": " na kevalamarthāddūṣaṇaṃ kṛtaṃ kintu“nābhāva upalabdheḥ';",
    "GSP33nysu__4u:1759": " ityādyuktito 'pītyāha- nābhāva iti //",
    "GSP33nysu__4u:1760": " ... nābhāva iti coktitaḥ // MAnuv_4,2.52d //",
    "GSP33nysu__4u:1761": " NYĀYASUDHĀ:",
    "GSP33nysu__4u:1762": " evaṃ saprabhedaṃ śūnyavādyabhimataṃ mokṣamanūdya sādhāraṇadoṣeṇa tāvaddūṣayan yaḥ śūnyavādinā“pradīpasyeva nirvāṇaṃ vimokṣastasya tāyina (bhāvinaḥ)",
    "GSP33nysu__4u:1763": " '; ityātmavināśo mokṣa uktastaṃ dūṣayati- ātmeti //",
    "GSP33nysu__4u:1764": " ātmābhāve pumarthaḥ ka ... // MAnuv_4,2.53a //",
    "GSP33nysu__4u:1765": " NYĀYASUDHĀ:",
    "GSP33nysu__4u:1766": " mokṣa iti vakṣyamāṇaṃ siṃhāvalokananyāyenehā(nenehā)",
    "GSP33nysu__4u:1767": " pi sambaddhayate /",
    "GSP33nysu__4u:1768": " ātmano 'bhāve vināśe sati mokṣaḥ kaḥ kiṃsambandhī pumarthaḥ /",
    "GSP33nysu__4u:1769": " etaduktaṃ bhavati /",
    "GSP33nysu__4u:1770": " ātmavināśalakṣaṇo mokṣaḥ kimātmanaḥ phalamutānātmanaḥ /",
    "GSP33nysu__4u:1771": " nādyaḥ /",
    "GSP33nysu__4u:1772": " tasyābhāvāt /",
    "GSP33nysu__4u:1773": " nahi phalino 'bhāve phalamupapadyate /",
    "GSP33nysu__4u:1774": " dharmādiṣu tathā darśanāt /",
    "GSP33nysu__4u:1775": " na dvitīyaḥ /",
    "GSP33nysu__4u:1776": " ātmanāśe 'nātmano 'pyabhāvāt /",
    "GSP33nysu__4u:1777": " bhāve 'pyapuruṣārthatvaprasaṅgāt /",
    "GSP33nysu__4u:1778": " anātmanastenopakārābhāvācceti /",
    "GSP33nysu__4u:1779": " nanvātmana evāyam /",
    "GSP33nysu__4u:1780": " dharmādivadabhyudayatvābhāvādasamānakālatāpyupapadyata ityata āha- ātmeti //",
    "GSP33nysu__4u:1781": " mokṣaḥ kaḥ pumarthaḥ pumartho na bhavedityarthaḥ /",
    "GSP33nysu__4u:1782": " tatra hetumāha- iṣyasyeti // *12,183*",
    "GSP33nysu__4u:1783": " ... iṣṭasyātmāvadhiryataḥ // MAnuv_4,2.53b //",
    "GSP33nysu__4u:1784": " NYĀYASUDHĀ:",
    "GSP33nysu__4u:1785": " iṣyotkarṣaparamparāyāḥ paryanto yataḥ sarvamātmārthatayeṣyam /",
    "GSP33nysu__4u:1786": " ātmā tvananyārthatayā /",
    "GSP33nysu__4u:1787": " iṣyamātrasya vittādervināśaṃ puruṣo nārthayate,",
    "GSP33nysu__4u:1788": " kimateṣyatamasyātmanaḥ / *12,185*",
    "GSP33nysu__4u:1789": " yadvā'tmābhāve sati mokṣaḥ kaḥ pumarthaḥ kimiṣyāvāptirūpo 'thāniṣyanivṛttirūpa ityarthaḥ /",
    "GSP33nysu__4u:1790": " nādyaḥ /",
    "GSP33nysu__4u:1791": " tatra hetuḥ- iṣyasyeti //",
    "GSP33nysu__4u:1792": " sarvasyāpyātmetarasyeṣyasyātmāvadhirāśrayo yataḥ /",
    "GSP33nysu__4u:1793": " ātmārthaṃ hi sarvamiṣyam /",
    "GSP33nysu__4u:1794": " sa cenna syāttadā kasyāyaṃ puruṣārthaḥ syādityarthaḥ /",
    "GSP33nysu__4u:1795": " na dvitīyaḥ /",
    "GSP33nysu__4u:1796": " tatra hetuḥ- iṣyasyeti //",
    "GSP33nysu__4u:1797": " aniṣyanivṛttirapi puruṣārtho bhavantī tadā syādyadīṣyaṃ na vihanyāt /",
    "GSP33nysu__4u:1798": " tadvidhāte 'pi vā yadi mahato 'niṣyasya vighātinī syāt /",
    "GSP33nysu__4u:1799": " tathā loke darśanāt /",
    "GSP33nysu__4u:1800": " nahi kaścinmahadiṣyaṃ vināśya alpāniṣyanivṛttiṃ kurvāṇaḥ prekṣāvānupalabhyate /",
    "GSP33nysu__4u:1801": " ātmā ca sarvato 'pīṣyatamaḥ /",
    "GSP33nysu__4u:1802": " tadvighātena bhavantyaniṣyanivṛttiḥ kathaṃ puruṣārtho bhavet /",
    "GSP33nysu__4u:1803": " rogādipīḍitā udbandhādinā'tmavināśaṃ kurvanto dṛśyanta iti cenna /",
    "GSP33nysu__4u:1804": " rogādyāyatanadehaparityāgenātmānaṃ nirduḥkhīkartumeva teṣāṃ pravṛtteḥ /",
    "GSP33nysu__4u:1805": " nirduḥkho bhūyāsamiti hi sarvasyāśīḥ /",
    "GSP33nysu__4u:1806": " natu na bhūyāsamiti /",
    "GSP33nysu__4u:1807": " dehātmavivekajñānavidhurāstvātmanāśāyaiva prayatanta iti cenna /",
    "GSP33nysu__4u:1808": " teṣāmaprekṣāvattvenātrānudāhāryatvāt /",
    "GSP33nysu__4u:1809": " upapāditaṃ caitat /",
    "GSP33nysu__4u:1810": " yatpaśavo 'pi dehātmavivekajñānavanta iti /",
    "GSP33nysu__4u:1811": " nanu duḥkhātyantanivṛttistāvadavaśyameṣyavyā /",
    "GSP33nysu__4u:1812": " sā ca kāraṇanivṛttyaiva bhavati nānyathā /",
    "GSP33nysu__4u:1813": " kāraṇaṃ ca duḥkhasyātmaiva /",
    "GSP33nysu__4u:1814": " adharmārjanādādhāratvācca /",
    "GSP33nysu__4u:1815": " tatkathamātmanāśena śūnyabhāvāpattirneṣyata iti cet /",
    "GSP33nysu__4u:1816": " maivam /",
    "GSP33nysu__4u:1817": " na hyātmaiva duḥkhakāraṇam /",
    "GSP33nysu__4u:1818": " kintu jāgara eva bhāvātsuptāvabhāvādanvayavyatirekābhyāṃ śarīrendriyaviṣayavedanādikamapi /",
    "GSP33nysu__4u:1819": " tato jñānabhogābhyāṃ karmaṇi kṣīṇe nirbījasya dehāderanutpāde sāmagrīvaikalyena duḥkhānutpādasya sambhavātkimātmanāśakalpanayā /",
    "GSP33nysu__4u:1820": " kuto vinigamanamiti cet /",
    "GSP33nysu__4u:1821": " sarvasyāpyātmārthatvāt /",
    "GSP33nysu__4u:1822": " ātmanaścātyantābhyarhitatvāditi brūmaḥ /",
    "GSP33nysu__4u:1823": " viprakṛṣṭavyayena hi sādhyāsiddhau sannikṛṣṭavyayaṃ prekṣāvantaḥ kurvanti /",
    "GSP33nysu__4u:1824": " tasmāt“ātmārthe pṛthivīṃ tyajet';",
    "GSP33nysu__4u:1825": " iti nyāyena duḥkhaṃ jihāsatā'tmāvadhikasyaiva kāraṇasya mokṣa eṣyavyo na tvātmano 'pīti yuktamutpaśyāmaḥ /",
    "GSP33nysu__4u:1826": " tadetatsūcayanvipakṣe bādhakamāha- yadīti // *12,187*",
    "GSP33nysu__4u:1827": " yadi nātmāvadhirmokṣo mokṣaḥ syād ghaṭaśūnyatā // MAnuv_4,2.53cd //",
    "GSP33nysu__4u:1828": " NYĀYASUDHĀ:",
    "GSP33nysu__4u:1829": " yadyasmādabhimataprakāreṇātmāvadhirmokṣo na bhavet /",
    "GSP33nysu__4u:1830": " ātmavyatiriktānāṃ duḥkhakāraṇānāṃ dehādīnāmeva nivṛttirātmanastu svarūpeṇāvasthānamiti pakṣo yadi na syādityarthaḥ /",
    "GSP33nysu__4u:1831": " ātmano 'pi śūnyatāpattiryadi syāditi yāvat /",
    "GSP33nysu__4u:1832": " tadā ghaṭaśūnyatāpi devadattasya mokṣaḥ syāt /",
    "GSP33nysu__4u:1833": " tathāca sādhanānuṣṭhānavaiyarthyam /",
    "GSP33nysu__4u:1834": " ghaṭaśūnyatāyāḥ pārivrājyādikāraṇānapekṣatvāt / *12,188*",
    "GSP33nysu__4u:1835": " nanu kuto 'yaṃ prasaṅgo 'viśeṣāditi cenna /",
    "GSP33nysu__4u:1836": " ātmaśūnyatā ghaṭaśūnyateti bhavadbhireva viśeṣasyoktatvādityata āha- kalpitatvāditi //",
    "GSP33nysu__4u:1837": " kalpitatvād viśeṣāṇāṃ ... // MAnuv_4,2.53e //",
    "GSP33nysu__4u:1838": " NYĀYASUDHĀ:",
    "GSP33nysu__4u:1839": " na khalvatra śūnyatāśabdenābhāvo 'bhidhīyate /",
    "GSP33nysu__4u:1840": " “bhāvārthapratiyogitvaṃ bhāvatvaṃ vā na tattvataḥ /",
    "GSP33nysu__4u:1841": " yasya“ityabhidhānāt kintu (vi)",
    "GSP33nysu__4u:1842": " naṣṭa ātmā ghaṭaśca /",
    "GSP33nysu__4u:1843": " tau cāprāmāṇikau /",
    "GSP33nysu__4u:1844": " naca tathāvidhayorviśeṣāḥ prāmāṇikāḥ sambhavanti /",
    "GSP33nysu__4u:1845": " nahi turagṛṅgaṃ śaśṛṅgaṃ ca vyāvartakadharmavatī iti sambhavataḥ /",
    "GSP33nysu__4u:1846": " tasmādātmaśūnyatā ghaṭaśūnyateti vyavahartṛbhiḥ kevalaṃ vyavahārārthaṃ viśeṣāḥ kalpitā ityaṅgīkāryam /",
    "GSP33nysu__4u:1847": " tathāca nāviśeṣo 'siddha iti /",
    "GSP33nysu__4u:1848": " dūṣaṇātideśārthaṃ prāṅmatasāmyamupapāditam /",
    "GSP33nysu__4u:1849": " ataḥ śūnyavādināṃ dūṣaṇaṃ māyāvādināmatidiśati- māyino 'pīti //",
    "GSP33nysu__4u:1850": " ... māyino 'pi samaṃ hi tat // MAnuv_4,2.53f //",
    "GSP33nysu__4u:1851": " NYĀYASUDHĀ:",
    "GSP33nysu__4u:1852": " tadityātmabhāva ityādinoktaṃ samastaṃ parāmṛśati / *12,190*",
    "GSP33nysu__4u:1853": " syādetat /",
    "GSP33nysu__4u:1854": " nātmanāśo māyāvādinocyate /",
    "GSP33nysu__4u:1855": " yeneṣyanāśādapuruṣārthatvaṃ mokṣasya syāt /",
    "GSP33nysu__4u:1856": " nāpi śūnyatā'pattiḥ /",
    "GSP33nysu__4u:1857": " yato ghaṭaśūnyatāpi muktirbhavet /",
    "GSP33nysu__4u:1858": " kiṃ nāma jīvabhāvāpagamena brahmabhāvāvirbhāvaḥ /",
    "GSP33nysu__4u:1859": " brahma ca paramānandātmakamiti bhavatyeva tadbhāvaḥ puruṣārtha iti /",
    "GSP33nysu__4u:1860": " maivam /",
    "GSP33nysu__4u:1861": " ko 'yaṃ jīvabhāvo nāma kaśca brahmabhāvaḥ /",
    "GSP33nysu__4u:1862": " yadyavidyākāmakarmādibaddhatvaṃ jīvatvaṃ paramānandabhoktṛtvaṃ ca",
    "GSP33nysu__4u:1863": " brahmatvamityabhidhīyate tadānujñayā vartāmahe /",
    "GSP33nysu__4u:1864": " na caivaṃ parasya panthāḥ /",
    "GSP33nysu__4u:1865": " yadetatkartṛtvabhoktṛtvaśaktayupetaṃ sākāraṃ dehādivyatiriktaṃ rūpamahamiti sākṣisiddhaṃ tadapagamasya pareṇeṣṭatvāt /",
    "GSP33nysu__4u:1866": " idameva ca rūpaṃ parameṣyamanubhūyata iti kathaṃ noktadoṣaḥ /",
    "GSP33nysu__4u:1867": " ānandarūpatopapādanāya pareṇāpyasyaivarūpasya paramapremāspadatāyā upapāditatvāt /",
    "GSP33nysu__4u:1868": " na hyetasmādrūpādviviktaṃ kimapi nirākāraṃ rūpamanusandhāya mā na bhūvaṃ bhūyāsamiti loka āśāste /",
    "GSP33nysu__4u:1869": " cakṣuṣī nimīlya tatheti vadatastu kaḥ pratimallaḥ /",
    "GSP33nysu__4u:1870": " saṃvalitarūpe tadapyastītyata iyamāśīriti cāsat /",
    "GSP33nysu__4u:1871": " tasya sarvathāpyabuddhisthatvāt /",
    "GSP33nysu__4u:1872": " āśāsanaṃ ca sākārameva /",
    "GSP33nysu__4u:1873": " nirākārasya tadanupapatteḥ /",
    "GSP33nysu__4u:1874": " nacānyasyānyasminnirupādhikaḥ premā sambhavatītīdameveṣyatamam /",
    "GSP33nysu__4u:1875": " evaṃ tarhi dehādisahitatvasyāpīṣṭatvāttannāśena bhavatāmapi mokṣasyāpuruṣārthatvaṃ syāditi cenna /",
    "GSP33nysu__4u:1876": " parameṣyalābhahetoralpeṣṭanāśasyāpi puruṣārthatvena loke dṛṣṭatvāt /",
    "GSP33nysu__4u:1877": " brahmabhāvaśca na śūnyabhāvādbhidyata ityupapāditam /",
    "GSP33nysu__4u:1878": " ānandarūpatā ca vāṅmātramityuktameva /",
    "GSP33nysu__4u:1879": " kiṃ cānandatvamapi na puruṣārthaḥ /",
    "GSP33nysu__4u:1880": " nahi kaścidānando bhūyāsamityāśāste /",
    "GSP33nysu__4u:1881": " kintu tamanubhūyāsamiti /",
    "GSP33nysu__4u:1882": " nacānubhāvyatvaṃ pareṇeṣyate /",
    "GSP33nysu__4u:1883": " anubhavituranyasyābhāvāt /",
    "GSP33nysu__4u:1884": " svasminkarmakartṛbhāvānabhyupagamāt / *12,191*",
    "GSP33nysu__4u:1885": " api cānandatvaṃ prāk siddhamiti na puruṣeṇārthanīyam /",
    "GSP33nysu__4u:1886": " prāgavidyāvṛtaṃ na prakāśate paścādavidyāvaraṇāpagame prakāśate 'to naivamiti cenna /",
    "GSP33nysu__4u:1887": " prāgapi svarūpasya svayaṃprakāśamānatābhyupagamāt /",
    "GSP33nysu__4u:1888": " tanmātrasya cānandasyāprakāśānupapatteḥ /",
    "GSP33nysu__4u:1889": " prakāśamāno 'pyānando na viśadaḥ prakāśata iti cenna /",
    "GSP33nysu__4u:1890": " nirviśeṣatvāt /",
    "GSP33nysu__4u:1891": " vaiśadyāvaiśadyayośca viśeṣanibandhanatvāt /",
    "GSP33nysu__4u:1892": " yaddhi saha viśeṣaiḥ prakāśate tadviśadamucyate /",
    "GSP33nysu__4u:1893": " yattu sādhāraṇadharmaiḥ saha tadaviśadamiti /",
    "GSP33nysu__4u:1894": " avidyāvaraṇāpagame prakāśata iti ca ko 'rthaḥ /",
    "GSP33nysu__4u:1895": " kiṃ pratīyata iti uta pratyetīti /",
    "GSP33nysu__4u:1896": " nobhāvapi /",
    "GSP33nysu__4u:1897": " anaṅgīkārāt /",
    "GSP33nysu__4u:1898": " pradīpaḥ prakāśata iti ko 'thar iti cet /",
    "GSP33nysu__4u:1899": " bhāsvararūpavānvartata iti na kiñcidetat /",
    "GSP33nysu__4u:1900": " tadidaṃ sūcitaṃ hiśabdena / *12,195*",
    "GSP33nysu__4u:1901": " nanu nirviśeṣāṃ śūnyatāṃ mokṣamācakṣmahe /",
    "GSP33nysu__4u:1902": " talpratyayo 'pi hi vyavahārārthameva upādīyate natu kamapi dharmaṃ pratipādayati /",
    "GSP33nysu__4u:1903": " ghaṭaśūnyatā tu saviśeṣā ghaṭena viśeṣitatvāt /",
    "GSP33nysu__4u:1904": " tatkathamatiprasaṅga iti cenna /",
    "GSP33nysu__4u:1905": " vivakṣitāyā api śūnyatāyā evamevātmaśūnyatetyātnā viśeṣitatvena saviśeṣatvadarśanādamokṣatvaprasaṅgāt /",
    "GSP33nysu__4u:1906": " athaivamātmaśūnyatāyā viśeṣe dṛśyamāne 'pi kenacidabhisandhinā nirviśeṣatocyate tatrāha- dṛśyamāna iti //",
    "GSP33nysu__4u:1907": " dṛśyamāne viśeṣe 'pi yadi cedaviśeṣatā /",
    "GSP33nysu__4u:1908": " ghaṭābhāvo 'viśeṣaḥ syāt pāścātyaścedanāgataḥ // MAnuv_4,2.54 //",
    "GSP33nysu__4u:1909": " NYĀYASUDHĀ:",
    "GSP33nysu__4u:1910": " mokṣatvenābhimatasya śūnyabhāvasyeti śeṣaḥ /",
    "GSP33nysu__4u:1911": " cecchabdaḥ syādityarthe /",
    "GSP33nysu__4u:1912": " bhāvaśabdaḥ kartṛsādhanaḥ /",
    "GSP33nysu__4u:1913": " evaṃ tarhi ghaṭaśūnyatāpi tenaivābhisandhinā nirviśeṣā syādityatiprasaṅgatādavasthyamiti /",
    "GSP33nysu__4u:1914": " pūrvapakṣiṇo 'bhisandhimudghāṭayati- pāścātyaścediti //",
    "GSP33nysu__4u:1915": " ātmaśūnyabhāvaḥ /",
    "GSP33nysu__4u:1916": " pāścātyo viśeṣarahita iti cedityarthaḥ /",
    "GSP33nysu__4u:1917": " pāścātyatvaṃ cātra vyavahārāpekṣayā / *12,196*",
    "GSP33nysu__4u:1918": " tataścaitaduktaṃ bhavati /",
    "GSP33nysu__4u:1919": " idānīṃ nirūpaṇasamaye vyavahārārthaṃ kalpitenaiva viśeṣeṇātmaśūnyabhāvaḥ saviśeṣa ivābhāti /",
    "GSP33nysu__4u:1920": " akriyamāṇe tu nirūpaṇe svarūpeṇa nirviśeṣa eveti /",
    "GSP33nysu__4u:1921": " siddhāntino 'bhisandhimudghāṭati- ātmagata iti //",
    "GSP33nysu__4u:1922": " evaṃ tarhi ghaṭaśūnyabhāvo 'pi nirūpaṇa eva saviśeṣo dṛśyate /",
    "GSP33nysu__4u:1923": " nirūpaṇamanāgato 'prāptastu nirviśeṣa evetyasmābhirapi śakyate vaktumityarthaḥ /",
    "GSP33nysu__4u:1924": " kiñcoktarūpe śūnyavādimayāvādibhyāmutprekṣite mokṣe na kiñcitpramāṇamasti /",
    "GSP33nysu__4u:1925": " tathāhi /",
    "GSP33nysu__4u:1926": " na tāvadatra pratyakṣaṃ pramāṇam /",
    "GSP33nysu__4u:1927": " pratyakṣāviṣayatvādasyātharsya /",
    "GSP33nysu__4u:1928": " nāpyāgamaḥ /",
    "GSP33nysu__4u:1929": " vedādyāgamasya śūnyavādinā pramāṇatvenānabhyupagamāt /",
    "GSP33nysu__4u:1930": " tadīyāgamasyāsmābhiranaṅgīkṛtatvāt /",
    "GSP33nysu__4u:1931": " māyāvādinaṃ prati tu vakṣyāmaḥ /",
    "GSP33nysu__4u:1932": " tasmādātmaśūnyatā puruṣārtho duḥkhanivṛttyupayogitvāccharīrādiśūnyatāvadityanumānameva vaktavyam /",
    "GSP33nysu__4u:1933": " yathoktam /",
    "GSP33nysu__4u:1934": " “na tairvinā duḥkhaheturātmā cette 'pi tādṛśāḥ /",
    "GSP33nysu__4u:1935": " nirdeṣaṃ dvayamapyevaṃ vairāgyaṃ ca dvayostataḥ'; iti /",
    "GSP33nysu__4u:1936": " tadidaṃ satpratipakṣatayā nānumānamityāha- na mokṣa iti // *12,198*",
    "GSP33nysu__4u:1937": " na mokṣo vimato yasmādadeho ghaṭaśūnyatā /",
    "GSP33nysu__4u:1938": " yathetyukte vadet kiṃ sa yo 'numāmātramānakaḥ // MAnuv_4,2.55 //",
    "GSP33nysu__4u:1939": " NYĀYASUDHĀ:",
    "GSP33nysu__4u:1940": " vimataḥ śūnyabhāvo brahmabhāvo vā na mokṣa iti pratijñā /",
    "GSP33nysu__4u:1941": " yasmādadeha iti hetuḥ adehatvāditi /",
    "GSP33nysu__4u:1942": " ghaṭaśūnyatā yatheti dṛṣṭāntaḥ /",
    "GSP33nysu__4u:1943": " yo 'numāmātramānakaḥ sa ityukte kiṃ vadedityanenoktavidhayā pramāṇāntarābhāvaṃ tata eva svānumānasyābādhitaviṣayatvaṃ ca sūcayati /",
    "GSP33nysu__4u:1944": " na ca māyī vadet tatra ... // MAnuv_4,2.56a // *12,200*",
    "GSP33nysu__4u:1945": " NYĀYASUDHĀ:",
    "GSP33nysu__4u:1946": " atrānumānaviṣaye śrutimālambya dūṣaṇaṃ na vadet /",
    "GSP33nysu__4u:1947": " tathātra svābhimate mokṣe śrutiṃ pramāṇaṃ naiva vadedityarthaḥ /",
    "GSP33nysu__4u:1948": " kuta ityata āha- pūrveti //",
    "GSP33nysu__4u:1949": " ... pūrvoktenaiva vartmanā /",
    "GSP33nysu__4u:1950": " amānatvācchrutestasya ... // MAnuv_4,2.56bc //",
    "GSP33nysu__4u:1951": " NYĀYASUDHĀ:",
    "GSP33nysu__4u:1952": " tasya māyāvādino mate śruteramānatvāt /",
    "GSP33nysu__4u:1953": " katham /",
    "GSP33nysu__4u:1954": " “prāmāṇyādi ca vedasya';",
    "GSP33nysu__4u:1955": " ityādinā pūrvoktenaiva vartmanā /",
    "GSP33nysu__4u:1956": " nanu na sarvo vedo 'tattvāvedakaḥ kintu vidhiniṣedhātmaka eva /",
    "GSP33nysu__4u:1957": " atathābhūtāstu vedāntāstattvāvedakā iti cenna /",
    "GSP33nysu__4u:1958": " sarvadharmojjhitasyāsya kiṃ śāstreṇādhigamyata ityādinā pūrvoktenaiva vartmanātra tattve śruteramānatvāt /",
    "GSP33nysu__4u:1959": " astu vā kathañcit śrutiḥ pramāṇam /",
    "GSP33nysu__4u:1960": " tathāpi nāsmadanumānasya tadbādha ityāha- na ceti //",
    "GSP33nysu__4u:1961": " ... nacādehatvavādinī // MAnuv_4,2.56d //",
    "GSP33nysu__4u:1962": " śrutiḥ kācid ... // MAnuv_4,2.57a //",
    "GSP33nysu__4u:1963": " NYĀYASUDHĀ:",
    "GSP33nysu__4u:1964": " muktāviti śeṣaḥ /",
    "GSP33nysu__4u:1965": " tathā tadabhimatamokṣavādinītyapi grāhyam /",
    "GSP33nysu__4u:1966": " “aśarīraṃ vāva santaṃ na priyāpriye spṛśataḥ';",
    "GSP33nysu__4u:1967": " ityādiśrutisadbhāvātkathamadehatvavādinī śrutirnāstītyucyata ityata āha- adehatvamiti //",
    "GSP33nysu__4u:1968": " ... adehatvamaprākṛtaśarīragā // MAnuv_4,2.57ab //",
    "GSP33nysu__4u:1969": " NYĀYASUDHĀ:",
    "GSP33nysu__4u:1970": " yadasyāṃ śrutāvadehatvamucyate tatprākṛtaśarīrarāhityameva /",
    "GSP33nysu__4u:1971": " natu sarvathāpyadehatvam /",
    "GSP33nysu__4u:1972": " prākṛtaśabdena jaḍamupalakṣyate /",
    "GSP33nysu__4u:1973": " tadrāhityaṃ ca caturthapādoditaprakāreṇa jñātavyam /",
    "GSP33nysu__4u:1974": " evaṃ“brahma veda brahmaiva bhavati';",
    "GSP33nysu__4u:1975": " ityādiśrutirāśaṅkaya",
    "GSP33nysu__4u:1976": " vyākhyātavyā ca /",
    "GSP33nysu__4u:1977": " aśarīratvaśruteḥ kuto 'rthasaṅkocaḥ kriyata ityata āha- mokṣa iti //",
    "GSP33nysu__4u:1978": " mokṣe bhogaṃ yato brūte jakṣan krīḍanniti śrutiḥ // MAnuv_4,2.57cd //",
    "GSP33nysu__4u:1979": " NYĀYASUDHĀ:",
    "GSP33nysu__4u:1980": " “sa tatra paryeti jakṣankrīḍanramamāṇaḥ strībhirvā yānairvā jñātibhirvājñātibhirvā';",
    "GSP33nysu__4u:1981": " iti śrutirmokṣe stryādibhogaṃ brūte /",
    "GSP33nysu__4u:1982": " na cāśarīrasyāsau sambhavatītyataḥ saṅkoca ityarthaḥ / *12,203*",
    "GSP33nysu__4u:1983": " parakīyānumānasya pratipakṣāntaramāha nirduḥkhatvāditi *12,204*",
    "GSP33nysu__4u:1984": " nirduḥkhatvānna tanmokṣaḥ pratipannaṃ yatheti ca /",
    "GSP33nysu__4u:1985": " anumādūṣaṇaṃ kiṃ syād vādinoḥ śūnyamāyinoḥ // MAnuv_4,2.58 //",
    "GSP33nysu__4u:1986": " NYĀYASUDHĀ:",
    "GSP33nysu__4u:1987": " tacchūnyatvaṃ brahmatvaṃ vā mokṣo na bhavati nirduḥkhatvāt pratipannaṃ ghaṭaśūnyatvaṃ yatheti cānumāyāḥ kiṃ dūṣaṇaṃ syānna kimapi /",
    "GSP33nysu__4u:1988": " śūnyaśabdena tadaṅgīkāravān lakṣyate /",
    "GSP33nysu__4u:1989": " śū(nyaṃ ca mā)",
    "GSP33nysu__4u:1990": " nyaśca māyī ceti dvandvaḥ /",
    "GSP33nysu__4u:1991": " yadvā śūnyaṃ ca māyā ceti dvandvaḥ /",
    "GSP33nysu__4u:1992": " te vidyete yayoriti vrīhyādilakṣaṇa iniḥ /",
    "GSP33nysu__4u:1993": " tatra ca tadantavidhiriṣyate / *12,205*",
    "GSP33nysu__4u:1994": " pratipakṣāntaramāha- duḥkhamiti /",
    "GSP33nysu__4u:1995": " duḥkhaṃ duḥkhādabhinnatvānmokṣo 'pi syādasaṃśayam // MAnuv_4,2.59ab //",
    "GSP33nysu__4u:1996": " NYĀYASUDHĀ:",
    "GSP33nysu__4u:1997": " mokṣa iti śūnyaṃ brahma cocyate /",
    "GSP33nysu__4u:1998": " prativādibhyāṃ tathābhyupagatatvāt /",
    "GSP33nysu__4u:1999": " sa mokṣo duḥkhātmā syāt duḥkhādabhinnatvāt /",
    "GSP33nysu__4u:2000": " duḥkhapratiyogikabheda(rahitatvā)",
    "GSP33nysu__4u:2001": " śūnyatvātprasiddhaduḥkhavat ityarthaḥ /",
    "GSP33nysu__4u:2002": " śūnyabrahmaṇorduḥkhatve tadbhāvāpattirna puruṣārtha iti siddhayati /",
    "GSP33nysu__4u:2003": " apiśabdaḥ pratipakṣāntarasamuccayārthaḥ /",
    "GSP33nysu__4u:2004": " asaṃśayamiti vyāpterniścitatvamācaṣṭe /",
    "GSP33nysu__4u:2005": " duḥkhapratiyogikabhedābhāvaḥ kuta ityata āha- bheda iti //",
    "GSP33nysu__4u:2006": " bhede sadvaitataiva syād ... // MAnuv_4,2.59c //",
    "GSP33nysu__4u:2007": " NYĀYASUDHĀ:",
    "GSP33nysu__4u:2008": " duḥkhāt śūnyabrahmaṇoriti śeṣaḥ /",
    "GSP33nysu__4u:2009": " tathā cāpasiddhānta iti bhāvaḥ /",
    "GSP33nysu__4u:2010": " kiñca duḥkhāpāyasyātmanāśena vinā dehādināśenāpi sambhavādanyathāsiddhiśca anumānasya /",
    "GSP33nysu__4u:2011": " śarīrādiśūnyatāpi na duḥkhadhvaṃsopayogitvātpuruṣārthaḥ /",
    "GSP33nysu__4u:2012": " kiṃ nāmātmano nirduḥkhatāṃ prati hetutvāt /",
    "GSP33nysu__4u:2013": " nahi duḥkhaṃ naśyatviti kaścidāśāste /",
    "GSP33nysu__4u:2014": " api tarhi nirduḥkhaḥ syāmiti /",
    "GSP33nysu__4u:2015": " nanu śūnyabhāvo brahmabhāvo vā bhavatāṃ siddhaścedapasiddhāntaḥ,",
    "GSP33nysu__4u:2016": " na cedāśrayāsiddhiriti cenna /",
    "GSP33nysu__4u:2017": " parānumāne 'pyātmaśūnyatāyā asiddhatvenāśrayāsiddheḥ /",
    "GSP33nysu__4u:2018": " iyāṃstu viśeṣaḥ /",
    "GSP33nysu__4u:2019": " yatparaprasiddhimātreṇa pratipakṣaḥ sambhavatīti /",
    "GSP33nysu__4u:2020": " nanu bhogaśrutiḥ saguṇamuktiviṣayāstviti cenna /",
    "GSP33nysu__4u:2021": " “paraṃ jyotirupasampadya svena rūpeṇābhiniṣpadyate';",
    "GSP33nysu__4u:2022": " ityuktavirodhāt /",
    "GSP33nysu__4u:2023": " nirduḥkhatvānmokṣo na bhavatīti viruddhamiti cet /",
    "GSP33nysu__4u:2024": " parameṣyasya ātmano nāśaḥ puruṣārtha iti kathaṃ na viruddham /",
    "GSP33nysu__4u:2025": " atha sato duḥkhādbhede saddvaitatā syāt /",
    "GSP33nysu__4u:2026": " duḥkhaṃ tu mithyeti cenna /",
    "GSP33nysu__4u:2027": " anubhavavirodhāderuktatvāt /",
    "GSP33nysu__4u:2028": " bahujīvavādinaṃ prati nāntimānumānamiti na kucodyāvakāśaḥ / *12,207*",
    "GSP33nysu__4u:2029": " tadetatsarvamabhisaṅghāyopasaṃharati- ityādīti //",
    "GSP33nysu__4u:2030": " ... ityādyamitadoṣataḥ /",
    "GSP33nysu__4u:2031": " heyaṃ māyāmatenaiva saha śūnyamataṃ budhaiḥ // MAnuv_4,2.59d-f //",
    "GSP33nysu__4u:2032": " NYĀYASUDHĀ:",
    "GSP33nysu__4u:2033": " sahaiveti sambandhaḥ / *12,211*",
    "GSP33nysu__4u:2034": " vijñānavādyabhimataṃ mokṣasvarūpamapyuktadoṣeṇātidiśati- evamiti //",
    "GSP33nysu__4u:2035": " evaṃ vijñānavādo 'pi ... // MAnuv_4,2.60a //",
    "GSP33nysu__4u:2036": " NYĀYASUDHĀ:",
    "GSP33nysu__4u:2037": " śūnyavādimāyāvādyabhimatamokṣavadvijñānavādyabhipreto 'pi mokṣo heya ityarthaḥ /",
    "GSP33nysu__4u:2038": " nanu vijñānavādino vijñānaṃ tattvamāhuḥ tasyāpi kṣaṇikatvaṃ svakarmakaprakāśakatvalakṣaṇaṃ svaprakāśatvaṃ ca /",
    "GSP33nysu__4u:2039": " nacaivaṃ pūrvakāvityato vaiṣamyātkathamatideśa ityata āha- jñāneti //",
    "GSP33nysu__4u:2040": " ... jñānamātraviśeṣataḥ /",
    "GSP33nysu__4u:2041": " tasyāpi bhaṅguratvādiviśeṣamapahāya hi /",
    "GSP33nysu__4u:2042": " advaitatāmataṃ sākṣāduktadoṣastato bhavet // MAnuv_4,2.60b-f //",
    "GSP33nysu__4u:2043": " NYĀYASUDHĀ:",
    "GSP33nysu__4u:2044": " jñānamātraṃ cāsau viśeṣaśca jñānamātraviśeṣaḥ /",
    "GSP33nysu__4u:2045": " tamiti dvitīyārthe tasiḥ /",
    "GSP33nysu__4u:2046": " yasmātjñānamātraviśeṣaṃ tasya jñānasya bhaṅguratvādiviśeṣamapyapahāya vijñānavādo 'pyadvaitatāmataṃ jñātavyam /",
    "GSP33nysu__4u:2047": " na vidyate dvaitaṃ yasya tattvasya tadadvaitaṃ tasya bhāvo 'dvaitatā /",
    "GSP33nysu__4u:2048": " tasyā matamadvaitatāmatam /",
    "GSP33nysu__4u:2049": " tataḥ kāraṇāduktadoṣo 'pi samo bhavet / *12,212*",
    "GSP33nysu__4u:2050": " idamuktaṃ bhavati /",
    "GSP33nysu__4u:2051": " astu vijñānavādasya pūrvasmātkaścidviśeṣaḥ /",
    "GSP33nysu__4u:2052": " tathāpi sa prakṛtānupayogitvānnādaraṇīyaḥ /",
    "GSP33nysu__4u:2053": " mokṣasvarūpaṃ tu prakṛtaṃ samānam /",
    "GSP33nysu__4u:2054": " pratipannaṃ jīvabhāvaṃ vihāyādvitīyavijñānatvāpattirmuktiriti vijñānavādināpyaṅgīkṛtatvāt /",
    "GSP33nysu__4u:2055": " ato yukta evātideśa iti /",
    "GSP33nysu__4u:2056": " yadvā jñānamātraviśeṣaṃ tasya bhaṅguratvādiviśeṣaṃ cāpahāya vijñānavādo 'pi sākṣādadvaitatāmataṃ jñātavya ityanenedamabhipraiti /",
    "GSP33nysu__4u:2057": " na kaścidvijñānavādasya pūrvābhyāṃ viśeṣaḥ /",
    "GSP33nysu__4u:2058": " jñānamiti viśeṣasya śabdamātratvena heyatvāt /",
    "GSP33nysu__4u:2059": " na hi jñānatvaṃ nāma dharmo 'bhyupagamyate pareṇa /",
    "GSP33nysu__4u:2060": " bhaṅguratvādikaṃ tu tenaiva kalpitamityuktatvāddheyameva /",
    "GSP33nysu__4u:2061": " natu vastuto matabhedahetuḥ /",
    "GSP33nysu__4u:2062": " yathoktaṃ“tatra santatibhedaśca'; ityādi /",
    "GSP33nysu__4u:2063": " ato yukto 'tideśa iti /",
    "GSP33nysu__4u:2064": " atideśaprakārastu spaṣṭa eva / *12,213*",
    "GSP33nysu__4u:2065": " anumānāntaramapi tannirāsārthamāha- kāla iti //",
    "GSP33nysu__4u:2066": " kālo na kevalajñānī kālatvāt pratipannavat /",
    "GSP33nysu__4u:2067": " etayānumayā rodhānna tādṛṅmokṣarūpatā // MAnuv_4,2.61 //",
    "GSP33nysu__4u:2068": " NYĀYASUDHĀ:",
    "GSP33nysu__4u:2069": " mokṣakālo 'dvitīyajñānavānna bhavatītyarthaḥ /",
    "GSP33nysu__4u:2070": " pratipannavadvartamānakālavat /",
    "GSP33nysu__4u:2071": " rodhādvirodhāt /",
    "GSP33nysu__4u:2072": " tādṛk mokṣarūpaṃ yasyātmano 'sau tādṛṅmokṣarūpastasya bhāvastattā /",
    "GSP33nysu__4u:2073": " jñānātiriktasya kalpitatvādvartamānakālo 'pi kevalajñānīti cenna /",
    "GSP33nysu__4u:2074": " muktisaṃsārayoraviśeṣāpatteḥ /",
    "GSP33nysu__4u:2075": " yastu viśeṣo 'ṅgīkriyate tadabhāva evānena sādhyate / *12,214*",
    "GSP33nysu__4u:2076": " jñānavyatiriktaṃ kimapi nāstīti mate kālo 'pi nāstyeva /",
    "GSP33nysu__4u:2077": " ataḥ kimāśrayānumānapravṛttirityata āha- yadīti //",
    "GSP33nysu__4u:2078": " yadi kālo 'pi netyāha kadeti praśna uttaram /",
    "GSP33nysu__4u:2079": " kiṃ vakṣyati ... // MAnuv_4,2.62a-c //",
    "GSP33nysu__4u:2080": " NYĀYASUDHĀ:",
    "GSP33nysu__4u:2081": " āha vijñānavādī /",
    "GSP33nysu__4u:2082": " tadā kadā kālo neti praśne pareṇa kṛte sati kimutaramasau vakṣyati /",
    "GSP33nysu__4u:2083": " niradhikaraṇasyābhāvasya nirūpayitumaśakyatvātkālo netyetadapi durnirūpamāpadyetetyarthaḥ /",
    "GSP33nysu__4u:2084": " mokṣāvasthāyāṃ kālo netyuttaraṃ vakṣyāmītyāśaṅkyāha- yadeti //",
    "GSP33nysu__4u:2085": " ... yadāvasthāṃ vadet sā pakṣatāṃ vrajet // MAnuv_4,2.62c // *12,215*",
    "GSP33nysu__4u:2086": " NYĀYASUDHĀ:",
    "GSP33nysu__4u:2087": " vadetkālābhāvādhikaraṇatveneti śeṣaḥ /",
    "GSP33nysu__4u:2088": " tarhi sā mokṣāvasthā pūrvānumāne pakṣatāṃ vrajet /",
    "GSP33nysu__4u:2089": " pakṣaśabdena tadekadeśo dharmī lakṣyate /",
    "GSP33nysu__4u:2090": " mokṣāvasthā na kevalajñānavatīti pratijñāsyata ityarthaḥ /",
    "GSP33nysu__4u:2091": " evaṃ tarhi kālatvāditi hetuḥ svarūpāsiddhaḥ syādityata āha- avasthātvāditi //",
    "GSP33nysu__4u:2092": " avasthātvāditi hyeva hetuḥ ... // MAnuv_4,2.63ab //",
    "GSP33nysu__4u:2093": " NYĀYASUDHĀ:",
    "GSP33nysu__4u:2094": " yadāvasthā pakṣīkriyate tadāvasthātvādityeva hi heturucyate na kālatvādityato noktadoṣaḥ /",
    "GSP33nysu__4u:2095": " evaṃ saṃsārāvasthaiva dṛṣṭāntīkriyata iti na dṛṣṭāntadoṣo 'pīti vācyam /",
    "GSP33nysu__4u:2096": " prathamoktapakṣahetudṛṣṭāntānāṃ tyāge pratijñāhāniḥ syāditi cet /",
    "GSP33nysu__4u:2097": " maivam /",
    "GSP33nysu__4u:2098": " kālābhāvasyāvasthāmadhikaraṇaṃ vadatā na kiñcidātmahitamācaritam /",
    "GSP33nysu__4u:2099": " anumānāntaravirodhasyāparihāryatvāt /",
    "GSP33nysu__4u:2100": " nahi prativādinigrahamātreṇa viruddhaṃ tattvaṃ vyavatiṣṭhate /",
    "GSP33nysu__4u:2101": " mā hi bhūtkasmiṃścidanumāne saddūṣaṇadvayena dūṣite 'dhikatvena ca prativādini nigṛhīte tasya sadanumānatvamiti pradarśanārthamevānumānāntaramupanyastam",
    "GSP33nysu__4u:2102": " vastutastu kālābhāvameva nirākurma ityāśayavānāha- sāpīti //",
    "GSP33nysu__4u:2103": " ... sāpi kadeti ca /",
    "GSP33nysu__4u:2104": " pṛṣṭe kālaśca vaktavyo nākālatvaṃ tato bhavet // MAnuv_4,2.63b-d // *12,216*",
    "GSP33nysu__4u:2105": " NYĀYASUDHĀ:",
    "GSP33nysu__4u:2106": " mokṣāvasthāṃ kālābhāvasyādhikaraṇatvena vadatā sā mokṣāvasthātrapa kadeti kenacitpṛṣṭe bhāvanāparipākottarakāla ityavasthādhikaraṇatvena kāla eva vaktavyaḥ /",
    "GSP33nysu__4u:2107": " nahyevaṃ kadāpi na praṣṭavyamiti niyāmakamasti /",
    "GSP33nysu__4u:2108": " tataḥ kālasya sarvathāparihāryatvādakālatvaṃ kālābhāvo na bhavet /",
    "GSP33nysu__4u:2109": " tathāca tadāśrayeṇa prathamānumānamapi pravartsyatīti / *12,217*",
    "GSP33nysu__4u:2110": " nanu kālābhāvādāśrayāsiddhimādyānumānam /",
    "GSP33nysu__4u:2111": " yadatroktaṃ kadeti tadasat /",
    "GSP33nysu__4u:2112": " pratiyogyadhikaraṇameva hyabhāvasyādhikaraṇam /",
    "GSP33nysu__4u:2113": " naca kālasya kālo 'dhikaraṇam /",
    "GSP33nysu__4u:2114": " yena tadabhāvaḥ kālādhikaraṇaḥ syāt /",
    "GSP33nysu__4u:2115": " ataḥ kadeti praśna evānupapannaḥ /",
    "GSP33nysu__4u:2116": " kimuttareṇeti cet /",
    "GSP33nysu__4u:2117": " evaṃ tarhi kālaviśeṣamadhikaraṇatvenānupādāya kālaṃ niṣedhatā sāmānyaniṣedha eva kṛtaḥ syāt /",
    "GSP33nysu__4u:2118": " tataḥ kimityata āha- neti //",
    "GSP33nysu__4u:2119": " na kāla iti sāmānyaniṣedhe kālagapramā /",
    "GSP33nysu__4u:2120": " niruṇaddhi ... // MAnuv_4,2.64a-c //",
    "GSP33nysu__4u:2121": " NYĀYASUDHĀ:",
    "GSP33nysu__4u:2122": " kālo neti sāmānyato niṣedhe kriyamāṇe hi kālasya svarūpameva niṣiddhaṃ syāt /",
    "GSP33nysu__4u:2123": " tathā ca kālaṃ gacchati viṣayīkarotīti kālagā pramā sākṣī (niru)",
    "GSP33nysu__4u:2124": " viruṇaddhi /",
    "GSP33nysu__4u:2125": " sa hi pūrvottarakoṭirahitatayā kālasadbhāvaṃ gṛhṇātīti /",
    "GSP33nysu__4u:2126": " na kevalamayaṃ sākṣivirodho vijñānavādinaḥ kiṃ nāma pūrvābhyāṃ saha trayāṇāṃ cetyāha- samaśceti //",
    "GSP33nysu__4u:2127": " ... vaktavyo nākālatvaṃ tato bhavet // MAnuv_4,2.64cd //",
    "GSP33nysu__4u:2128": " NYĀYASUDHĀ:",
    "GSP33nysu__4u:2129": " uktāḥ pratyuktāḥ /",
    "GSP33nysu__4u:2130": " nanu kathaṃ śūnyavādimāyāvādinorayaṃ sākṣivirodhaḥ /",
    "GSP33nysu__4u:2131": " tābhyāṃ kālābhāvasyānabhyupagatatvāt /",
    "GSP33nysu__4u:2132": " yathā hi loke 'nekeṣu māyāmayān gajaturagādīnpaśyatsu yasya kāraṇaviśeṣeṇa māyāpagacchati sa eva tānna paśyati anye tu paśyantyeva /",
    "GSP33nysu__4u:2133": " tathā dvaitadarśanakāraṇamajñānaṃ yasyāpagataṃ sa eva tanna paśyati /",
    "GSP33nysu__4u:2134": " anyeṣāṃ tu kālādiprapañcadarśanamanuvatarta eveti khalu tābhyāmabhyupetamityata āha- eketi // *12,219*",
    "GSP33nysu__4u:2135": " ekajīvatvapakṣe tu kālābhāvādiyaṃ pramā /",
    "GSP33nysu__4u:2136": " kupitā ... // MAnuv_4,2.65a-c //",
    "GSP33nysu__4u:2137": " NYĀYASUDHĀ:",
    "GSP33nysu__4u:2138": " satyamevaṃ bahujīvavādinaḥ śūnyavādino māyāvādinaśca matam /",
    "GSP33nysu__4u:2139": " naca tayorasmābhiḥ sākṣivirodho 'bhihitaḥ /",
    "GSP33nysu__4u:2140": " kiṃ tarhyekamuktireva sarvamuktiḥ ekasminmukte na kiñcidavaśiṣyata ityekajīvavādapakṣe tu muktau kālābhāvābhyupagamādiyaṃ pramā sākṣirūpā kupitā virodhinī bhavatyeva /",
    "GSP33nysu__4u:2141": " śūnyavādimāyāvādinau prati sākṣivirodhābhidhānamasaṅgatam /",
    "GSP33nysu__4u:2142": " kālābhāvābhyupagame 'pīdānīṃ tasyāprastutatvādityata āha- kālamiti //",
    "GSP33nysu__4u:2143": " ... kālamādāya dvaitamevopapādayet // MAnuv_4,2.65cd //",
    "GSP33nysu__4u:2144": " NYĀYASUDHĀ:",
    "GSP33nysu__4u:2145": " iyaṃ prameti vartate /",
    "GSP33nysu__4u:2146": " ādhāya upapādya /",
    "GSP33nysu__4u:2147": " ayamabhisandhiḥ /",
    "GSP33nysu__4u:2148": " advitīyasya śūnyasya brahmaṇo vāttasthānaṃ muktiriti tāvadekajīvavādibhyāṃ tābhyāmabhidhīyate /",
    "GSP33nysu__4u:2149": " tatra vayaṃ brūmaḥ /",
    "GSP33nysu__4u:2150": " kālasadbhāvānnādvaitatvamupapadyata iti /",
    "GSP33nysu__4u:2151": " tatra paraḥ kālo 'pi nāstīti vadati tadā sākṣivirodho 'bhidhīyata ityetāṃ saṅgatimāśrityātideśaḥ kṛto na tvāśrayāsiddhiprasaṅgeneti / *12,220*",
    "GSP33nysu__4u:2152": " vāditrayasādhāraṇamanumānāntaramāha- vimata iti //",
    "GSP33nysu__4u:2153": " vimataḥ prapañcavān kālaḥ kālatvāt pratipannavat /",
    "GSP33nysu__4u:2154": " iti cānyānumaikatvaṃ jīvasya vinivārayet // MAnuv_4,2.66 //",
    "GSP33nysu__4u:2155": " NYĀYASUDHĀ:",
    "GSP33nysu__4u:2156": " kālaḥ prapañcavānityukte siddhasādhanatā syāt /",
    "GSP33nysu__4u:2157": " ato vimata ityuktam /",
    "GSP33nysu__4u:2158": " mokṣakāla ityarthaḥ /",
    "GSP33nysu__4u:2159": " tasya spaṣṭīkaraṇāya kāla ityuktam /",
    "GSP33nysu__4u:2160": " kālābhāvasyānupadameva nirastatvānnāśrayāsiddhiḥ /",
    "GSP33nysu__4u:2161": " prapañco viyadādiḥ pratipanno vartamānakālaḥ /",
    "GSP33nysu__4u:2162": " pūrvoktamevedaṃ kutaḥ punarucyata ityāśaṅkānirāsāyoktamanyānumā ceti /",
    "GSP33nysu__4u:2163": " yadyapi dvayordharmyādikaṃ prayojanaṃ ca samānam /",
    "GSP33nysu__4u:2164": " tathāpi pūrvamadvaitaniṣedhamukhena pravṛttam /",
    "GSP33nysu__4u:2165": " idaṃ tu prapañcavidhimukheneti bhedaḥ /",
    "GSP33nysu__4u:2166": " jīvasya muktasya / *12,221*",
    "GSP33nysu__4u:2167": " uktātideśenādvaitamatāntarāṇi dūṣayati- kāleti //",
    "GSP33nysu__4u:2168": " kālaśabdeśvaraikatvamatānyapyevameva hi /",
    "GSP33nysu__4u:2169": " nirākṛtāni ... // MAnuv_4,2.67a-c //",
    "GSP33nysu__4u:2170": " NYĀYASUDHĀ:",
    "GSP33nysu__4u:2171": " yadyadanuviddhaṃ pratīyate tattatrāropitam /",
    "GSP33nysu__4u:2172": " yathedamākāre rajatam /",
    "GSP33nysu__4u:2173": " kālānuviddhaṃ ca samastaṃ pratibhāti /",
    "GSP33nysu__4u:2174": " tasmāttatraivāropitam /",
    "GSP33nysu__4u:2175": " sa eva tu paramārthaḥ /",
    "GSP33nysu__4u:2176": " atastanmātrāvasthānaṃ muktiriti kālaikatvavādinaḥ /",
    "GSP33nysu__4u:2177": " evameva śabdaikatvavādino vaiyākaraṇāḥ prāhuḥ /",
    "GSP33nysu__4u:2178": " yathā“na so 'sti pratyayo loke yaḥ śabdānugamādṛte /",
    "GSP33nysu__4u:2179": " anuviddhamiva jñānaṃ sarvaṃ śabdena gamyate'; iti /",
    "GSP33nysu__4u:2180": " śaivaikadeśinaḥ svāgamamāśrityeśvaraikatvamāhuḥ /",
    "GSP33nysu__4u:2181": " kathaṃ nirākṛtānītyata āha- teṣāṃ ceti //",
    "GSP33nysu__4u:2182": " ... teṣāṃ ca samatvāt pakṣadoṣayoḥ // MAnuv_4,2.67cd //",
    "GSP33nysu__4u:2183": " NYĀYASUDHĀ:",
    "GSP33nysu__4u:2184": " teṣāṃ śūnyavādiprabhṛtīnāṃ eteṣāṃ ca pakṣastāvatsamāna eva /",
    "GSP33nysu__4u:2185": " śūnyādiśabdabhedasyāprayojakatvāt /",
    "GSP33nysu__4u:2186": " pratipannasvarūpajīvavināśādeḥ sarvairabhyupagatatvāt /",
    "GSP33nysu__4u:2187": " ataḥ parameṣyanāśenāpuruṣārthatvamityādidoṣo 'pi samāna eveti /",
    "GSP33nysu__4u:2188": " anumānaṃ tu pratyakṣavirodhādinā duṣyameva /",
    "GSP33nysu__4u:2189": " tathā'gamo 'pīti sphuṭatvānnoktam / *12,223*",
    "GSP33nysu__4u:2190": " vaibhāṣikasautrāntikābhimataṃ mokṣaṃ nirūpayati- jñānamiti //",
    "GSP33nysu__4u:2191": " jñānaṃ svarasabhaṅgayeva nityasantāmiṣyate /",
    "GSP33nysu__4u:2192": " bauddhābhyāmaparābhyāṃ tu ... // MAnuv_4,2.68a-c //",
    "GSP33nysu__4u:2193": " NYĀYASUDHĀ:",
    "GSP33nysu__4u:2194": " evaśabdena viṣayasambandhaṃ vyāvartayati /",
    "GSP33nysu__4u:2195": " iṣyate muktau /",
    "GSP33nysu__4u:2196": " ayamarthaḥ /",
    "GSP33nysu__4u:2197": " jñānamevātmā /",
    "GSP33nysu__4u:2198": " tacca jñānaṃ svabhāvenaiva bhaṅguram /",
    "GSP33nysu__4u:2199": " ata eva kṣaṇikam /",
    "GSP33nysu__4u:2200": " tatsantānastu nityaḥ /",
    "GSP33nysu__4u:2201": " tasyānādivāsanāvaśādyo viṣayoparaktasyotpādaḥ sa saṃsāraḥ bhāvanāprakarṣavaśena vasānāyāmutsannāyāṃ yo viṣayopaplavaṃ vinā śuddhasyaivādayaḥ sa mokṣaḥ ityubhayasamānam /",
    "GSP33nysu__4u:2202": " sautrāntikāstu saṃsāre sākāratvaṃ muktau nirākāratvaṃ ca viśeṣamāhuriti / *12,224*",
    "GSP33nysu__4u:2203": " nirākaroti- tatrāpīti //",
    "GSP33nysu__4u:2204": " ... tatrāpyuktānumā ripuḥ // MAnuv_4,2.68d //",
    "GSP33nysu__4u:2205": " NYĀYASUDHĀ:",
    "GSP33nysu__4u:2206": " vimataḥ kālo na nirviṣayaitajjñānasantatimān kālatvādidānīntakālavadityādiruktā uktasarūpā anumā ripurvirodhinītyatharḥ / *12,225*",
    "GSP33nysu__4u:2207": " anumānāntaramāha- mokṣa iti //",
    "GSP33nysu__4u:2208": " mokṣo na śuddhavijñānasantānī kālagatvataḥ /",
    "GSP33nysu__4u:2209": " pratipanno yathetyetadanumānaṃ taduttaram // MAnuv_4,2.69 //",
    "GSP33nysu__4u:2210": " NYĀYASUDHĀ:",
    "GSP33nysu__4u:2211": " śuddhavijñānasantānī(ti)",
    "GSP33nysu__4u:2212": " nirviṣayacitsantānasambandhī /",
    "GSP33nysu__4u:2213": " kālagatvataḥ kālasambandhitvāt /",
    "GSP33nysu__4u:2214": " pratipannaḥ saṃsāraḥ /",
    "GSP33nysu__4u:2215": " taduttaraṃ tatpakṣasya dūṣaṇam /",
    "GSP33nysu__4u:2216": " aprāmāṇikaścāyaṃ mokṣaḥ /",
    "GSP33nysu__4u:2217": " pūrvavatpratyakṣāgamayorabhāvātkevalānumānāni vācyāni /",
    "GSP33nysu__4u:2218": " tatrāha- anumānānīti //",
    "GSP33nysu__4u:2219": " anumānāni sarvāṇi pratisādhanayogataḥ /",
    "GSP33nysu__4u:2220": " niṣiddhānyuktabhaṅgayaiva ... // MAnuv_4,2.70a-c //",
    "GSP33nysu__4u:2221": " NYĀYASUDHĀ:",
    "GSP33nysu__4u:2222": " uktabhaṅgayaiva pratisādhanasambandhena /",
    "GSP33nysu__4u:2223": " śrutiviruddhatvena kālātyayāpadiṣyāni ceti bhāvenāha- śrutayaśceti //",
    "GSP33nysu__4u:2224": " ... śrutayaścāsmaduktigāḥ // MAnuv_4,2.70d //",
    "GSP33nysu__4u:2225": " NYĀYASUDHĀ:",
    "GSP33nysu__4u:2226": " ucyata ityuktiḥ asmaduktiṃ gacchanti pratipādayantītyasmaduktigāḥ /",
    "GSP33nysu__4u:2227": " asmadabhimatameva mokṣasvarūpaṃ pratipādayantītyarthaḥ /",
    "GSP33nysu__4u:2228": " śrutiprāmāṇyaṃ tu prāgeva samarthitamiti / *12,226*",
    "GSP33nysu__4u:2229": " sāṅkhayādyabhimataṃ mokṣamanuvadati- sāṅkhayeti //",
    "GSP33nysu__4u:2230": " sāṅkhayanaiyāyikādyāśca prāhurmokṣaṃ tu nissukham // MAnuv_4,2.71ab //",
    "GSP33nysu__4u:2231": " NYĀYASUDHĀ:",
    "GSP33nysu__4u:2232": " ādyagrahaṇena vaiśeṣikā ucyante /",
    "GSP33nysu__4u:2233": " yathā pūrve 'nupapannabhāṣiṇastathaite 'pīti jñāpanārthaścaśabdaḥ /",
    "GSP33nysu__4u:2234": " kuta evaṃ prāhurityata āha- iccheti //",
    "GSP33nysu__4u:2235": " icchādveṣaprayatnāderapi sarvātmanā layam // MAnuv_4,2.71cd //",
    "GSP33nysu__4u:2236": " tatrāhur ... // MAnuv_4,2.72a //",
    "GSP33nysu__4u:2237": " NYĀYASUDHĀ:",
    "GSP33nysu__4u:2238": " tatra muktāvicchādveṣaprayatnāderapi layamāhuḥ /",
    "GSP33nysu__4u:2239": " suptipralayavailakṣaṇyaṃ darśayituṃ sarvātmanetyuktam /",
    "GSP33nysu__4u:2240": " nivṛttajātīyasya tasminnevātmani punaranutpādaḥ sarvātmanā layaḥ /",
    "GSP33nysu__4u:2241": " ādipadena buddhiduḥkhadharmādharmāṇāṃ śarīrendriyāṇāṃ ca grahaṇam / *12,229*",
    "GSP33nysu__4u:2242": " tataścāyamāśayaḥ /",
    "GSP33nysu__4u:2243": " na tāvanmuktasya sukhamanādītyupapadyate /",
    "GSP33nysu__4u:2244": " saṃsāre 'pi tatpratibhāsaprasaṅgāt pratibhāsata eveti cenna /",
    "GSP33nysu__4u:2245": " pratibhāsamānasyānāditāyāṃ sādhanopādānavaiyarthyāpatteḥ /",
    "GSP33nysu__4u:2246": " avyaktatvātsaṃsāre na pratibhāsate vyaktatvāttu muktau pratibhāsata iti cenna /",
    "GSP33nysu__4u:2247": " avyaktirhi pratibhāsābhāvo vyaktiśca pratibhāsaḥ /",
    "GSP33nysu__4u:2248": " tataścāpratibhāsānna pratibhāsate pratibhāsanācca pratibhāsata ityuktaṃ syāt /",
    "GSP33nysu__4u:2249": " kiñca pratītikāraṇāntaḥkaraṇasadbhāve saṃsāre na pratīyate /",
    "GSP33nysu__4u:2250": " muktau tu tadapagame pratīyata iti subhāṣitam /",
    "GSP33nysu__4u:2251": " āvṛtatvānna pratīyata iti cenna /",
    "GSP33nysu__4u:2252": " mūrtatvābhāvenāvaraṇānupapatteḥ /",
    "GSP33nysu__4u:2253": " tadanirūpaṇācca /",
    "GSP33nysu__4u:2254": " sukhamiva tatpratītirapyanādiścetkimāvaraṇakṛtyam /",
    "GSP33nysu__4u:2255": " viṣayaviṣayibhāvaḥ pratibadhyata iti cenna /",
    "GSP33nysu__4u:2256": " nirviṣayāyāḥ pratīteranupapatteḥ /",
    "GSP33nysu__4u:2257": " sukhatatpratītyoranāditāyāṃ pramitāyāmeva caiṣā kalpanā yuktā /",
    "GSP33nysu__4u:2258": " naca tatra pramāṇaṃ paśyāmaḥ /",
    "GSP33nysu__4u:2259": " tataḥ sukhasya tatpratīteśca muktāvutpattireva vaktavyā /",
    "GSP33nysu__4u:2260": " sāpi na sambhavati /",
    "GSP33nysu__4u:2261": " kāraṇābhāvāt /",
    "GSP33nysu__4u:2262": " śarīre sati tadāśrayendriyasadbhāvaḥ,",
    "GSP33nysu__4u:2263": " tairarthālocanaṃ,",
    "GSP33nysu__4u:2264": " tataḥ pūrvānubhūtasārūpyeṇeṣyāniṣyasādhanatvānumānaṃ,",
    "GSP33nysu__4u:2265": " tasmādicchādveṣau,",
    "GSP33nysu__4u:2266": " tābhyāṃ prayatnaḥ,",
    "GSP33nysu__4u:2267": " tataśceṣyasādhanopādānaṃ,",
    "GSP33nysu__4u:2268": " aniṣyasādhanahānaṃ ca,",
    "GSP33nysu__4u:2269": " tataḥ sukhotpādaḥ,",
    "GSP33nysu__4u:2270": " tadanantaraṃ tatpratītirityeva dṛṣṭakāraṇakramaḥ /",
    "GSP33nysu__4u:2271": " adṛṣṭaṃ ca sarvatra vijayate /",
    "GSP33nysu__4u:2272": " na caiṣa kāraṇapravāho muktāvasti /",
    "GSP33nysu__4u:2273": " tatsadbhāve duḥkhasyāpi prasaṅgena muktatvavyāghātāt /",
    "GSP33nysu__4u:2274": " tasmātsukharahita eva mokṣaḥ / *12,232*",
    "GSP33nysu__4u:2275": " kathamayaṃ puruṣārtha iti cet śarīraṃ ṣaḍindriyāṇi ṣaḍviṣayāḥ ṣaḍbuddhayaḥ sukhaṃ duḥkhaṃ cetyekaviṃśatibhedaduḥkhātyantanivṛttitvāditi brūmaḥ",
    "GSP33nysu__4u:2276": " duḥkhanivṛttiḥ puruṣārtha eva na bhavati /",
    "GSP33nysu__4u:2277": " tadīyapuruṣārthatvasya sopādhikatvāt /",
    "GSP33nysu__4u:2278": " sukhaṃ duḥkhābhāve satyeva bhavatīti sukhārthaṃ duḥkhābhāvo mṛgyate na tu sa eva puruṣasya samīhita iti cet (na) /",
    "GSP33nysu__4u:2279": " viparyayasyāpi sadbhāvāt /",
    "GSP33nysu__4u:2280": " bhojanādisukhe satyeva bubhukṣādiduḥkhaṃ nivartata iti duḥkhanivṛttyarthameva bhojanādisukhaṃ mṛgyate na punastadeva puruṣasya samīhitamiti kalpyate /",
    "GSP33nysu__4u:2281": " kvacidduḥkhanivṛttyabhāve 'pi sukhasyeṣyamāṇatvāditi cenna /",
    "GSP33nysu__4u:2282": " duḥkhanivṛttirapi kvacitsukhābhāve 'pīṣyamāṇatvāt /",
    "GSP33nysu__4u:2283": " duḥkhanivṛttau satyāṃ sukhameva bhaviṣyatītyabhisandhistāvadastīti cet /",
    "GSP33nysu__4u:2284": " sukhāvasthāyāṃ niyato duḥkhaviraho bhavatītyabhisandhestatrāpi sadbhāvāt /",
    "GSP33nysu__4u:2285": " tasmādyadyapi duḥkhābhāve sukhaṃ sukhe ca duḥkhābhāvo niyataḥ /",
    "GSP33nysu__4u:2286": " tathāpi parasparaṃ nirapekṣameva puruṣārthatvamanayoḥ /",
    "GSP33nysu__4u:2287": " icchāyā asaṅkīṇarviṣayatvāditi /",
    "GSP33nysu__4u:2288": " bhavati duḥkhahāniḥ puruṣārthaḥ kiṃ tvanubhūyamānatayā /",
    "GSP33nysu__4u:2289": " nahi viṣādijanyamohāvasthāyāṃ duḥkhanivṛttiriti tatra prekṣāvantaḥ pravartante /",
    "GSP33nysu__4u:2290": " tasmānmokṣe duḥkhahānerananubhūyamānatvānna puruṣārthatvamiti cenna /",
    "GSP33nysu__4u:2291": " putrādiviyogajanyaduḥkhahānimicchatāṃ keṣāñcidviṣaśastrodbandhanādāvapi pravṛttidarśanāt /",
    "GSP33nysu__4u:2292": " prekṣāvanto naivaṃ kurvantīti cenna /",
    "GSP33nysu__4u:2293": " puruṣārthatvāvirodhāt /",
    "GSP33nysu__4u:2294": " nahi paradāreṣu śāstraniṣedhāṅkuśavāritaḥ prekṣāvanto nābhivartanta iti na tatra kāmaḥ puruṣārthaḥ /",
    "GSP33nysu__4u:2295": " api tvalpīyaḥ sukhaṃ mahīyānanartha iti nivṛttiḥ /",
    "GSP33nysu__4u:2296": " tathā viṣādāvapi pravṛttasya śāstre garhitatvādalpīyānanartho nivartate mahīyānpravartata iti na te pravartante /",
    "GSP33nysu__4u:2297": " iyameva hi prekṣā yatpuruṣārthe 'pi śāstralokavirodhaparāmarśaḥ /",
    "GSP33nysu__4u:2298": " svarūpeṇeṣyamāṇatāmātranibandhanatvātpuruṣārthatāyāḥ /",
    "GSP33nysu__4u:2299": " ata eva yatra lokaśāstrāvirodhastatra vyādhyādiparipīḍitāḥ prayagavāripātānaśanādināpi dehaṃ tyajantaḥ prekṣāvanto 'pi dṛśyante / *12,237*",
    "GSP33nysu__4u:2300": " na kvacidduḥkhanivṛttimanubhaviṣyāmīti tatsādhane pravartante /",
    "GSP33nysu__4u:2301": " api tu duḥkhaṃ hāsyāmīti /",
    "GSP33nysu__4u:2302": " api ca duḥkhanivṛtteranubhūyamānatāmātraṃ vivakṣitaṃ,",
    "GSP33nysu__4u:2303": " duḥkhanivṛttisattāpi vā /",
    "GSP33nysu__4u:2304": " ādyeścettuṣyatu durjanaḥ carame janmanyanubhūyata eva /",
    "GSP33nysu__4u:2305": " samādhibhāvā(vadhiva)",
    "GSP33nysu__4u:2306": " dātyantikī duḥkhanivṛttirapyanāgatāvartamānāpyaciramanubhūyata eva /",
    "GSP33nysu__4u:2307": " dvitīye tu prasaktakaṇṭakādihetukaduḥkhanivṛtterapuruṣārthatvaprasaṅgaḥ /",
    "GSP33nysu__4u:2308": " sarvadānanubhūyamānatvāt /",
    "GSP33nysu__4u:2309": " tathātve vā viṣayāntarasañcārābhāvaprasaṅgaḥ /",
    "GSP33nysu__4u:2310": " nivṛtteḥ sarvadā tādavasthyāt /",
    "GSP33nysu__4u:2311": " tasmātsukharahito mokṣaḥ puruṣārtha iti / *12,264*",
    "GSP33nysu__4u:2312": " nirākaroti- naitaditi //",
    "GSP33nysu__4u:2313": " ... naitadapyatra śobhanaṃ ... // MAnuv_4,2.72ab //",
    "GSP33nysu__4u:2314": " NYĀYASUDHĀ:",
    "GSP33nysu__4u:2315": " atra muktau /",
    "GSP33nysu__4u:2316": " etat sukharāhityamatamapi na śobhanam /",
    "GSP33nysu__4u:2317": " kuta ityata āha- śrūyata iti //",
    "GSP33nysu__4u:2318": " ... śrutayo yataḥ /",
    "GSP33nysu__4u:2319": " mahānandaṃ ca bhogaṃ ca niyamena vadanti hi // MAnuv_4,2.72b-d //",
    "GSP33nysu__4u:2320": " NYĀYASUDHĀ:",
    "GSP33nysu__4u:2321": " atreti vartate /",
    "GSP33nysu__4u:2322": " bhogam tadanubhavam /",
    "GSP33nysu__4u:2323": " niyamena avigānena /",
    "GSP33nysu__4u:2324": " iti śrutīnāṃ prasiddhatāmācaṣṭe /",
    "GSP33nysu__4u:2325": " tāścodāhariṣyante / *12,265*",
    "GSP33nysu__4u:2326": " nanu“aśarīraṃ vāva santaṃ na priyāpriye spṛśate';",
    "GSP33nysu__4u:2327": " iti muktasya duḥkhavatsukhasyāpi hāniḥ śrūyate /",
    "GSP33nysu__4u:2328": " tathā“na pretya saṃjñāsti';",
    "GSP33nysu__4u:2329": " iti jñānābhāvācca /",
    "GSP33nysu__4u:2330": " tatkathametadityataḥ sukhāspṛṣṭiśrutiṃ tāvadvayācaṣṭe- prākṛteti //",
    "GSP33nysu__4u:2331": " prākṛtapriyahānistu priyāspṛṣṭiritīryate // MAnuv_4,2.73ab //",
    "GSP33nysu__4u:2332": " NYĀYASUDHĀ:",
    "GSP33nysu__4u:2333": " asyāṃ śrutau prākṛtaṃ yadantaḥkaraṇapariṇatirūpaṃ priyaṃ taddhānireva priyāspṛṣṭiritiśabdena pratipādyate /",
    "GSP33nysu__4u:2334": " natu sarvathā sukhābhāvaḥ / *12,266*",
    "GSP33nysu__4u:2335": " evaṃ tarhyapriyāspṛṣṭirapyevaṃ vibhāgena vyākhyātavyā /",
    "GSP33nysu__4u:2336": " viśeṣābhāvāt /",
    "GSP33nysu__4u:2337": " tathāca mokṣe duḥkhasadbhāva(prāptiri)",
    "GSP33nysu__4u:2338": " prasaktirityata āha- apriyamiti //",
    "GSP33nysu__4u:2339": " apriyaṃ pratikūlaṃ tadaviśeṣeṇa śabditam // MAnuv_4,2.73cd //",
    "GSP33nysu__4u:2340": " NYĀYASUDHĀ:",
    "GSP33nysu__4u:2341": " yasmātsakalamapyapriyaṃ (duḥkhaṃ)",
    "GSP33nysu__4u:2342": " pratikūlaṃ mumukṣoranapekṣitam /",
    "GSP33nysu__4u:2343": " tattasmādapriyamatrāviśeṣeṇa śabditam /",
    "GSP33nysu__4u:2344": " etaduktaṃ bhavati /",
    "GSP33nysu__4u:2345": " sarvātmanāniṣyanivṛttirmokṣa iti tāvadavivādaṃ sarvavādinām /",
    "GSP33nysu__4u:2346": " duḥkhaṃ tu yādṛśatādṛśamapyaniṣyameva /",
    "GSP33nysu__4u:2347": " ato na tadvibhāgena vyākhyātuṃ yuktamiti /",
    "GSP33nysu__4u:2348": " yadvā /",
    "GSP33nysu__4u:2349": " yena nyāyena priye vibhāgaḥ kriyate tadaviśeṣaścedapriye syāttadā tadapi vibhāgena vyākhyātavyaṃ bhavet /",
    "GSP33nysu__4u:2350": " nacaivam /",
    "GSP33nysu__4u:2351": " sāmastyena priyahāniraniṣyā /",
    "GSP33nysu__4u:2352": " aniṣyaprāptau ca mokṣasyāpuruṣāthartvaṃ syādityato hi priye vibhāgaḥ kalpyate /",
    "GSP33nysu__4u:2353": " tathāca vakṣyāmaḥ /",
    "GSP33nysu__4u:2354": " naca sāmastyena duḥkhahāniraniṣyā /",
    "GSP33nysu__4u:2355": " sarvasyāpi duḥkhasyāniṣṭatvena taddhāneriṣṭatvāt /",
    "GSP33nysu__4u:2356": " tarhi sarvasyāpi sukhasyeṣṭatvāt prākṛtasukhahānirapi nāṅgīkaraṇīyeti cenna /",
    "GSP33nysu__4u:2357": " tasya duḥkhānuṣaktatvena viṣasampṛktamadhuvadaniṣyapakṣanikṣepāditi bhāvaḥ / *12,267*",
    "GSP33nysu__4u:2358": " itaśca nāpriyaṃ prākṛtatvena viśeṣaṇīyamityāha- nāstīti /",
    "GSP33nysu__4u:2359": " nāsti hyaprākṛtaṃ duḥkhaṃ sato jīvasya kutracit // MAnuv_4,2.74ab //",
    "GSP33nysu__4u:2360": " NYĀYASUDHĀ:",
    "GSP33nysu__4u:2361": " aprākṛte duḥkhe sati tadvayāvṛttaye prākṛtamiti viśeṣaṇīyaṃ syāt /",
    "GSP33nysu__4u:2362": " sato muktiyogyasya /",
    "GSP33nysu__4u:2363": " jīvasyāprākṛtaṃ duḥkhaṃ nāsti pramāṇābhāvāt /",
    "GSP33nysu__4u:2364": " ato vyarthaṃ viśeṣaṇamiti /",
    "GSP33nysu__4u:2365": " kutracit śrutau smṛtau coktamiti śeṣaḥ / *12,268*",
    "GSP33nysu__4u:2366": " evaṃ tarhyaprākṛtasya sukhasyāpyapramitatvāttatrāpi viśeṣaṇaprakṣepeṇa vyākhyānamayuktamityata āha- priyamiti //",
    "GSP33nysu__4u:2367": " priyaṃ svarūpamevāsya balānandādivākyataḥ // MAnuv_4,2.74cd //",
    "GSP33nysu__4u:2368": " NYĀYASUDHĀ:",
    "GSP33nysu__4u:2369": " “balamānanda ojaśca saho jñānamanākulam /",
    "GSP33nysu__4u:2370": " svarūpāṇyeva jīvasya vyajyante paramādvibhoḥ';",
    "GSP33nysu__4u:2371": " iti śrutivākyādasya sato jīvasya priyaṃ svarūpamevetyavagamyate /",
    "GSP33nysu__4u:2372": " svarūpaṃ cāprakṛtam /",
    "GSP33nysu__4u:2373": " atastadvayavacchedāya viśeṣaprakṣepeṇa vyākhyānaṃ yujyate /",
    "GSP33nysu__4u:2374": " (etena) anena sukhasyotpattimattve yo doṣo 'bhihitaḥ so 'naṅgīkāraparāsto veditavyaḥ /",
    "GSP33nysu__4u:2375": " svarūpatvenānāditvasyoktatvāt /",
    "GSP33nysu__4u:2376": " yadatroktaṃ tadapyasat /",
    "GSP33nysu__4u:2377": " āvṛtāḥ santo vyajyanta iti śrutatvāt /",
    "GSP33nysu__4u:2378": " āvaraṇaṃ ca māyāvidyādisamākhyātā prakṛtireva /",
    "GSP33nysu__4u:2379": " naca viśadaśrutisiddhe 'rthe kācidanupapattiḥ /",
    "GSP33nysu__4u:2380": " jñānasya svarūpatvenānāditve 'pyavidyayā viṣayaviṣayibhāvaḥ pratibadhyate /",
    "GSP33nysu__4u:2381": " nacoktadoṣaḥ /",
    "GSP33nysu__4u:2382": " ātmasvarūpādau tasyāpratibaddhatvāt / *12,269*",
    "GSP33nysu__4u:2383": " uktamarthaṃ saṃkṣipyāha- heyatvāditi //",
    "GSP33nysu__4u:2384": " heyatvādapapriyasyaiva priyahāneraniṣṭhataḥ /",
    "GSP33nysu__4u:2385": " na samastapriyābhāvo mokṣe prokte tu yujyate // MAnuv_4,2.75 //",
    "GSP33nysu__4u:2386": " NYĀYASUDHĀ:",
    "GSP33nysu__4u:2387": " apriyasya duḥkhasya heyatvādevetyevaśabdena sarvatheti sūcayati /",
    "GSP33nysu__4u:2388": " “aśarīraṃ vāva santam';",
    "GSP33nysu__4u:2389": " ityasyāṃ śrutau prokte mokṣe samastapriyābhāvo na vyākhyātuṃ yujyate /",
    "GSP33nysu__4u:2390": " kutaḥ priyahāneraniṣṭatvataḥ /",
    "GSP33nysu__4u:2391": " kintu prākṛtatvaviśeṣaṇaprakṣepeṇeti tuśabdaḥ /",
    "GSP33nysu__4u:2392": " apriyahānaṃ tvaviśeṣeṇa vyākhyeyamityupaskartavyam /",
    "GSP33nysu__4u:2393": " tatra heturapriyasya sarvathā heyatvāditi /",
    "GSP33nysu__4u:2394": " upalakṣaṇaṃ caitat /",
    "GSP33nysu__4u:2395": " sato jīvasyāprākṛtaduḥkhābhāvāccetyapi draṣṭavyam / *12,270*",
    "GSP33nysu__4u:2396": " nanu sajjīvasyāpyapriyaṃ svarūpabhūtamaprākṛtamasti /",
    "GSP33nysu__4u:2397": " tatkathametadityata āha- apriyasyeti //",
    "GSP33nysu__4u:2398": " apriyasya svarūpatvamasureṣveva hi śrutam // MAnuv_4,2.76ab //",
    "GSP33nysu__4u:2399": " NYĀYASUDHĀ:",
    "GSP33nysu__4u:2400": " asurāśca na mokṣayogyā iti bhāvaḥ /",
    "GSP33nysu__4u:2401": " tāṃ śrutimarthataḥ paṭhati- asurā iti //",
    "GSP33nysu__4u:2402": " asurā naivamevaṃ ca naivaṃ cākhilamānuṣāḥ /",
    "GSP33nysu__4u:2403": " ity ... // MAnuv_4,2.76c-e //",
    "GSP33nysu__4u:2404": " NYĀYASUDHĀ:",
    "GSP33nysu__4u:2405": " anena“nityānando nityajñāno nityabalaḥ paramātmā /",
    "GSP33nysu__4u:2406": " naivamasurā evamanevaṃ ca manuṣyā iti śrutimupādatte /",
    "GSP33nysu__4u:2407": " nityatvoktyā svarūpatvaṃ siddham /",
    "GSP33nysu__4u:2408": " vṛttīnāmanityatvāt /",
    "GSP33nysu__4u:2409": " paramātmā parameśvaraḥ /",
    "GSP33nysu__4u:2410": " sajjīva iti vā /",
    "GSP33nysu__4u:2411": " naivamiti /",
    "GSP33nysu__4u:2412": " etadviruddhasvabhāvā ityarthaḥ /",
    "GSP33nysu__4u:2413": " evamanevaṃ ceti /",
    "GSP33nysu__4u:2414": " ubhayasvabhāvaḥ'; ityarthaḥ /",
    "GSP33nysu__4u:2415": " asurā naivaṃ,",
    "GSP33nysu__4u:2416": " akhilamānuṣā evaṃ ca naivaṃ ceti yojanā /",
    "GSP33nysu__4u:2417": " iti śrutamiti sambandhaḥ / *12,271*",
    "GSP33nysu__4u:2418": " apriyahānāvapi saṅkocaḥ kriyatāmityatiprasaṅgaṃ nivārayataiva sāmānyataḥ śrutā priyāspṛṣṭiḥ kuto viśeṣe 'vasthāpyata ityāśaṅkāpi parihṛtā /",
    "GSP33nysu__4u:2419": " niyāmakasya sūcitatvāt /",
    "GSP33nysu__4u:2420": " tadeva niyāmakaṃ vispaṣṭamācaṣṭe- ātmeti //",
    "GSP33nysu__4u:2421": " ... ātmapriyahānāya ko yateta ca buddhimān // MAnuv_4,2.76ef //",
    "GSP33nysu__4u:2422": " NYĀYASUDHĀ:",
    "GSP33nysu__4u:2423": " ātmā ca tatpriyaṃ ceti ātmapriyam /",
    "GSP33nysu__4u:2424": " ātmanaḥ priyamiti vā /",
    "GSP33nysu__4u:2425": " tadicchati ceti caśabdaḥ / *12,272*",
    "GSP33nysu__4u:2426": " yadi priyāspṛṣṭiraviśiṣyā syāttadā na kaścitprekṣāvānmokṣamicchet /",
    "GSP33nysu__4u:2427": " nāpi tadarthaṃ prayateta /",
    "GSP33nysu__4u:2428": " yadyapi dveṣavaśātparakīyasukhahānādāvicchādikaṃ sambhavati /",
    "GSP33nysu__4u:2429": " tathāpi na kaścid buddhimānātmanaḥ sukhahānamicchati /",
    "GSP33nysu__4u:2430": " tadarthaṃ prayatate vā /",
    "GSP33nysu__4u:2431": " vṛttirūpasukhasyāniṣyabhūyiṣṭhatvāttattyā(gecchā)",
    "GSP33nysu__4u:2432": " gāyecchādikaṃ yujyate /",
    "GSP33nysu__4u:2433": " svarūpasukhaṃ tu niṣkaṇṭakaṃ kasmāttyājyam /",
    "GSP33nysu__4u:2434": " naca tannāsti,",
    "GSP33nysu__4u:2435": " śrutisiddhatvāt /",
    "GSP33nysu__4u:2436": " kāraṇaikyanimitto hi sukhasya duḥkhānuṣaṅgaḥ /",
    "GSP33nysu__4u:2437": " nacātmasukhasya kāraṇamasti /",
    "GSP33nysu__4u:2438": " aśakyaṃ cātmasukhahānam /",
    "GSP33nysu__4u:2439": " nacāśakyaviṣayecchāprayatnau buddhimataḥ sambhavataḥ /",
    "GSP33nysu__4u:2440": " ātmahānaṃ khalu vināśalakṣaṇamanutpādalakṣaṇaṃ ca na sambhavati, nityatvāt /",
    "GSP33nysu__4u:2441": " nāpi viyogalakṣaṇaṃ,",
    "GSP33nysu__4u:2442": " pareṣāṃ mate vibhutvāt /",
    "GSP33nysu__4u:2443": " asmākaṃ svātmani kriyāvirodhāt /",
    "GSP33nysu__4u:2444": " nāpyajñānalakṣaṇaṃ svaprakāśatvāt /",
    "GSP33nysu__4u:2445": " tadevaṃ bādhakasadbhāvātpriyāspṛṣṭirviśeṣaniṣṭhaiva vyākhyeyā /",
    "GSP33nysu__4u:2446": " tathāca“aśarīraṃ vāva santam';",
    "GSP33nysu__4u:2447": " iti śrutyuktopapattiḥ śliṣyata iti / *12,275*",
    "GSP33nysu__4u:2448": " evaṃ sukhāspṛṣṭiśrutiṃ vyākhyāya jñānābhāvaśrutiṃ ca vyākhyāti- saṃjñeti //",
    "GSP33nysu__4u:2449": " sañjñā nāstītyapi hyasya nāmuktajñeyateti hi // MAnuv_4,2.77ab //",
    "GSP33nysu__4u:2450": " NYĀYASUDHĀ:",
    "GSP33nysu__4u:2451": " śrutirvaktīti vakṣyamāṇamatrāpi sambaddhayate /",
    "GSP33nysu__4u:2452": " “na pretya saṃjñāsti';",
    "GSP33nysu__4u:2453": " ityapi śrutirasya muktasyāmuktajñeyatā nāstītyeva vakti /",
    "GSP33nysu__4u:2454": " natu mukto na jānātīti /",
    "GSP33nysu__4u:2455": " eko hiśabda evārthaḥ /",
    "GSP33nysu__4u:2456": " dvitīyastu svoktārthasya śabdaśaktyanatikramaṃ sūcayati /",
    "GSP33nysu__4u:2457": " tathāhi /",
    "GSP33nysu__4u:2458": " pretya maraṇānantaraṃ saṃjñāṃ jñānaṃ nāstīti tāvacchrauto 'tharḥ /",
    "GSP33nysu__4u:2459": " tatra prakaraṇavaśātpretyetyetanmaraṇaviśeṣamokṣānantaramiti vyākhyeyam /",
    "GSP33nysu__4u:2460": " jñānaṃ tu muktasambandhi pratiṣidhyamānaṃ tatkartṛkameveti kalpane na niyāmakaṃ paśyāmaḥ /",
    "GSP33nysu__4u:2461": " atastatkamarkasyaiva jñānasyāyaṃ pratiṣedho vijñāyate /",
    "GSP33nysu__4u:2462": " sarvathājñe(yatāyāṃ vā)",
    "GSP33nysu__4u:2463": " yānāṃ cāsattvaṃ prasajyata ityamuktajñeyatāniṣedha iti kalpyate /",
    "GSP33nysu__4u:2464": " amuktānāmapyasmadādīnāmaparokṣajñānasyāyaṃ pratiṣedhaḥ /",
    "GSP33nysu__4u:2465": " nāradādibhirāparokṣyeṇāsmadādibhiśca śāstreṇa tajjñānāt /",
    "GSP33nysu__4u:2466": " ata eva saṃśabdaprayoga iti / *12,276*",
    "GSP33nysu__4u:2467": " nanu sādhāraṇe vākye muktaviṣayasya jñānasyāyaṃ pratiṣedho natu tatkartṛkasyeti kutaḥ kalpyata ityata āha- dharmeti //",
    "GSP33nysu__4u:2468": " dharmānucchittimevāsya yato vaktayuttaraśrutiḥ // MAnuv_4,2.77cd //",
    "GSP33nysu__4u:2469": " NYĀYASUDHĀ:",
    "GSP33nysu__4u:2470": " yataḥ kāraṇāt“ayamātmānucchittidharmaḥ';",
    "GSP33nysu__4u:2471": " ityuttaraśrutirasya muktātmano dharmānucchittimeva vakti /",
    "GSP33nysu__4u:2472": " na vidyate ucchittiryeṣāṃ te tathoktāḥ /",
    "GSP33nysu__4u:2473": " anucchittayo dharmā yasyāsāvanucchittidharmeti /",
    "GSP33nysu__4u:2474": " tasmādevaṃ vyākhyāta iti / *12,278*",
    "GSP33nysu__4u:2475": " syādetat /",
    "GSP33nysu__4u:2476": " anucchittidharmetyetatsaṅkhayādidharmāṇāmanucchittiṃ vaktītyapi śakyate vaktum /",
    "GSP33nysu__4u:2477": " yadvā ucchitterabhāvo 'nucchittiḥ sā dharmo yasyāsāvanucchittidharmeti /",
    "GSP33nysu__4u:2478": " tatkathametanniyāmakamityāśaṅkānirāsāyādita eva vākyaṃ vyācaṣṭe- āśaṅkayeti //",
    "GSP33nysu__4u:2479": " āśaṅkayāsya jñānahāniṃ maitreyyā mohamāha mām /",
    "GSP33nysu__4u:2480": " bhavānityuktavatyā hi nāhaṃ mohaṃ vadāmi te /",
    "GSP33nysu__4u:2481": " ityuktavā yājñavalkyo hi svarūpānāśamūcivān // MAnuv_4,2.78 //",
    "GSP33nysu__4u:2482": " NYĀYASUDHĀ:",
    "GSP33nysu__4u:2483": " “vijñānaghana evaitebhyo bhūtebhyaḥ samutthāya tānyevānuvinaśyati na pretya saṃjñāsti';",
    "GSP33nysu__4u:2484": " vijñānamūrtirayamātmānādirapi carame janmanyetebhyo bhūtebhyaḥ samutthāya bhūtātmakaśarīrotpattinimittamevotpannavyavahāraviṣaye",
    "GSP33nysu__4u:2485": " bhūtvā punastāni bhūtānyanveva tannāśanimittameva nityo 'pi vinaśyati / *12,279*",
    "GSP33nysu__4u:2486": " vinaṣṭavyavahāra(gocaro bha)",
    "GSP33nysu__4u:2487": " viṣayo bhavati /",
    "GSP33nysu__4u:2488": " apavrajyata iti yāvat /",
    "GSP33nysu__4u:2489": " tataḥ pretya mokṣānantaramasya muktasya saṃjñā jñānaṃ nāstītyaviśadaṃ yājñavalkyavākyaṃ",
    "GSP33nysu__4u:2490": " śrutvā asya muktasya jñānahānimāśaṅkayānena vākyena mukto na jānātītyucyata iti matvā",
    "GSP33nysu__4u:2491": " maitreyyā“atraiva mā bhavānmohāntamāpipat';",
    "GSP33nysu__4u:2492": " iti vākye bhavānmāṃ prati yadāha mukto na jānātīti tanmohakamevetyarthamuktavatyā codita iti śeṣaḥ /",
    "GSP33nysu__4u:2493": " yājñavalkyo na vā are 'haṃ mohaṃ bravīmītyanena jñānopadeśāya pravṛtto 'haṃ paramapriyāyai",
    "GSP33nysu__4u:2494": " te mohaṃ na vadāmīti pratijñāmuktvā kathamityāśaṅkāyāmavināśī vā are 'yamātmetyātmasvarūpasyānāśamūcivān /",
    "GSP33nysu__4u:2495": " yadvā āśaṅkayeti ṇijantāllayap /",
    "GSP33nysu__4u:2496": " yājñavalkyaḥ saṃmugdhena vacasāsyāmaitreyyā jñānahānimāśaṅkayocivāniti yojanā /",
    "GSP33nysu__4u:2497": " tasyāstathā śaṅkā jātetyatra kiṃ mānamityatroktaṃ mohamāha māṃ bhavānityuktavatyā hīti vacanaliṅgenāśaṅkā(va)",
    "GSP33nysu__4u:2498": " gamyata ityarthaḥ /",
    "GSP33nysu__4u:2499": " ayamarthaḥ spaṣṭa eva śrutāviti dvitīyo hiśabdaḥ / *12,280*",
    "GSP33nysu__4u:2500": " jñānavināśavacanaṃ mohakamityākṣepe svarūpānāśo 'saṅgataḥ kathamukta ityata āha- jñānasvarūpasyeti //",
    "GSP33nysu__4u:2501": " jñānarūpasya vijñānānāśastannāśa eva yat /",
    "GSP33nysu__4u:2502": " iti ... // MAnuv_4,2.79a-c //",
    "GSP33nysu__4u:2503": " NYĀYASUDHĀ:",
    "GSP33nysu__4u:2504": " yat yasmājjñānarūpastāvadātmā tasya ca vijñānanāśo nāma tannāśa eva /",
    "GSP33nysu__4u:2505": " nacātmanāśo 'sti /",
    "GSP33nysu__4u:2506": " tathā sati mukterapuruṣārthatvaprasaṅgāt /",
    "GSP33nysu__4u:2507": " ato na jñānanāśo 'sti /",
    "GSP33nysu__4u:2508": " ata eva na madvacanaṃ tadartham,",
    "GSP33nysu__4u:2509": " kiṃ tvamuktānāṃ muktaviṣaye saṃjñā nāsti,",
    "GSP33nysu__4u:2510": " muktānāmeva vā vṛttirūpā saṃjñā nāstītyādireva madvacanārtha ityabhiprāyavānsvarūpānāśamūcivāniti sambandhaḥ / *12,281*",
    "GSP33nysu__4u:2511": " astvevaṃ saṅgatistathāpi jñānaṃ na naśyatīti sākṣādanuktvaivaṃ vacanaṃ kimarthamityata āha- śūnyeti //",
    "GSP33nysu__4u:2512": " ... śūnyamatocchittyai ... // MAnuv_4,2.79c //",
    "GSP33nysu__4u:2513": " NYĀYASUDHĀ:",
    "GSP33nysu__4u:2514": " na kevalamatra prameyanirūpaṇamātrārthaṃ pravṛtto yājñavalkyaḥ kintu parī(kṣāyāṃ)kṣayā /",
    "GSP33nysu__4u:2515": " ata eva na pretya jñāyata iti viśadamanuktvā śaṅkotpādanāya na pretya saṃjñāstīti sādhāraṇaṃ vākyamāha /",
    "GSP33nysu__4u:2516": " parīkṣā ca svānabhimatanirāsarūpā /",
    "GSP33nysu__4u:2517": " ata evamuttare datte śūnyamatasyātmanāśalakṣaṇasya niraso 'pi kṛto bhavatīti tadarthaṃ svarūpānāśamūcivān /",
    "GSP33nysu__4u:2518": " yadarthamādito vākyaṃ vyākhyātaṃ tadidānīmanucchittidharmetyetadvayācaṣṭe- punariti //",
    "GSP33nysu__4u:2519": " ... punarānandapūrvakān /",
    "GSP33nysu__4u:2520": " dharmānāhāpyanucchinnāṃs ... // MAnuv_4,2.79de //",
    "GSP33nysu__4u:2521": " NYĀYASUDHĀ:",
    "GSP33nysu__4u:2522": " svarūpānāśamuktvā punarapi muktasyānandapūvarkāndharmānanucchinnānāha yājñavalkyaḥ /",
    "GSP33nysu__4u:2523": " svarūpānāśoktyaiva dharmānucchittisiddhau punaruktiriyamityata uktamānandapūrvakāniti /",
    "GSP33nysu__4u:2524": " vākyopakrame vijñānaghana eveti vijñānasyātmasvarūpatvamuktaṃ na punarānandapūrvakāniti /",
    "GSP33nysu__4u:2525": " vākyopakrame vijñānaghana eveti vijñānasyātmasvarūpatvamuktaṃ na punarānandapūrvakāṇām /",
    "GSP33nysu__4u:2526": " ataḥ svarūpānāśoktyā vijñānāvināśa eva sujñāno nānandādyavināśaḥ /",
    "GSP33nysu__4u:2527": " ataste 'pi vijñānavat ātmasvarūpabhūtā eva nocchidyante ityarthapratipattyarthamidaṃ vākyamiti / *12,282*",
    "GSP33nysu__4u:2528": " tātparyāntaraṃ sūcayati- tārkikairiti /",
    "GSP33nysu__4u:2529": " ... tārkikairvinivāritān // MAnuv_4,2.79f //",
    "GSP33nysu__4u:2530": " NYĀYASUDHĀ:",
    "GSP33nysu__4u:2531": " uktametatparīkṣāyāṃ pravṛtto yājñavalkya iti /",
    "GSP33nysu__4u:2532": " ataḥ svarūpāvināśamaṅgīkṛtya ye tārkikā buddhisukhādīndharmānmuktasya vinivārayanti te 'pyasamīcīnavādina iti jñāpanāyedaṃ vākyamiti na paunaruktyadoṣaḥ",
    "GSP33nysu__4u:2533": " nanu svarūpāvināśoktyā dharmāvināśo 'pi siddha eva /",
    "GSP33nysu__4u:2534": " satyam /",
    "GSP33nysu__4u:2535": " svamatarītyā tat /",
    "GSP33nysu__4u:2536": " tārkikāstu na jñānasukhādīnāmātmasvarūpatvaṃ manyante /",
    "GSP33nysu__4u:2537": " ataḥ kimidānīṃ mokṣaprasaṅge teṣāmātmasvarūpatvopapādanena /",
    "GSP33nysu__4u:2538": " ātmasvarūpaprakriyāyāṃ tadapi vaktavyamityāśayenānucchittirevokteti /",
    "GSP33nysu__4u:2539": " idamatrākūtam /",
    "GSP33nysu__4u:2540": " anucchittidharmeti yadi saṅkhayādidharmāṇāmanucchittiruktā syāt tadā asaṅgatamidaṃ vākyamāpadyeta /",
    "GSP33nysu__4u:2541": " jñānavināśavacanaṃ moha ityākṣepe saṅkhayādyavināśakathanasya saṅgatyadarśanāt /",
    "GSP33nysu__4u:2542": " yadi ca svarūpāvināśo 'nenokta iti syāttadā tasya pūrvavākyenaivoktatvāt punaruktidoṣaḥ syāt /",
    "GSP33nysu__4u:2543": " asmatpakṣe tvasti sarveṣāṃ vākyānāmuktarītyā sāphalyam /",
    "GSP33nysu__4u:2544": " tasmājjñānānandādiguṇānāmevānucchittimāhedaṃ vākyamiti gamyate /",
    "GSP33nysu__4u:2545": " tadbalācca na pretya saṃjñāstītyetadapi uktārthameveti / *12,283*",
    "GSP33nysu__4u:2546": " itaścaitaduktātharmevetyāha- mātreti //",
    "GSP33nysu__4u:2547": " mātrāsaṃsargamapyāha tathā ... // MAnuv_4,2.79g //",
    "GSP33nysu__4u:2548": " NYĀYASUDHĀ:",
    "GSP33nysu__4u:2549": " yathā dharmānucchittimāha tathā mīyanta iti mātrā rūpādayo viṣayāsteṣāṃ saṃsargamupabhogalakṣaṇamapyasyāha“mātrāsaṃsargastvasya bhavati';",
    "GSP33nysu__4u:2550": " iti vākyena /",
    "GSP33nysu__4u:2551": " tato na jñānavilopo vyākhyātuṃ śakyate /",
    "GSP33nysu__4u:2552": " nedaṃ vākyaṃ śrutāvupalabhyata ityata uktam- mādhyandinaśrutiriti //",
    "GSP33nysu__4u:2553": " ... mādhyandinaśrutiḥ // MAnuv_4,2.79h //",
    "GSP33nysu__4u:2554": " NYĀYASUDHĀ:",
    "GSP33nysu__4u:2555": " maitreyīyājñavalkyasaṃvādarūpamidaṃ prakaraṇaṃ kāṇvamādhyandinaśrutyoḥ samānam /",
    "GSP33nysu__4u:2556": " idaṃ tu vākyaṃ yadyapi kāṇvaśrutau nāsti tathāpi mādhyandinaśrutāvastyeveti / *12,284*",
    "GSP33nysu__4u:2557": " ito 'pi saṃjñā nāstīti vākyamuktārthamevetyāha- ācikṣepeti //",
    "GSP33nysu__4u:2558": " ācikṣepa mataṃ tacca yasmin na viṣayādanam // MAnuv_4,2.80ab //",
    "GSP33nysu__4u:2559": " NYĀYASUDHĀ:",
    "GSP33nysu__4u:2560": " śrutiriti vakṣyati /",
    "GSP33nysu__4u:2561": " yatra hi“dvaitamiva bhavati';",
    "GSP33nysu__4u:2562": " ityādiruttarā śrutiryasminmate muktasya na viṣayādanaṃ rūpādiviṣayabhogo nāstītyabhyupagamastanmatamācikṣepa ninditavatīti /",
    "GSP33nysu__4u:2563": " tataśca na tadvākyaṃ muktasya jñānābhāvaṃ pratipādayati /",
    "GSP33nysu__4u:2564": " nahi jñānarahitasya ghaṭakalpasya viṣayasaṃsargo vā tadabhāvanindā vopapadyate /",
    "GSP33nysu__4u:2565": " kathamācikṣepeti cet /",
    "GSP33nysu__4u:2566": " ucyate /",
    "GSP33nysu__4u:2567": " yatra yadi, dvaitaṃ bhavati tat tarhyeva,",
    "GSP33nysu__4u:2568": " itara itaraṃ paśyatītyādinā vyāptimabhidhāya hiśabdena tasyāḥ pramitatvaṃ coktvā yatra yadi, tu ,",
    "GSP33nysu__4u:2569": " asyātmano 'pekṣitaṃ sarvamātmaivābhūt svavyatiriktaṃ na syāt /",
    "GSP33nysu__4u:2570": " tat tarhi kena sādhanena kam arthaṃ paśyeta /",
    "GSP33nysu__4u:2571": " na kenāpi kiñcidityaniṣyaprasaṅgo 'bhidhīyate / *12,285*",
    "GSP33nysu__4u:2572": " evaṃ tarhi yadi muktau dvaitaṃ na syāttadā rūpadarśanādikaṃ na bhavediti tarkitaṃ bhavati /",
    "GSP33nysu__4u:2573": " tathāca dvaitābhāvamatamanayākṣiptaṃ,",
    "GSP33nysu__4u:2574": " na viṣayabhogābhāvamatamityata āha- ghrāṇādīti //",
    "GSP33nysu__4u:2575": " ghrāṇādibhogābhāvasya tvaniṣṭatvahṛdā śrutiḥ // MAnuv_4,2.80cd //",
    "GSP33nysu__4u:2576": " NYĀYASUDHĀ:",
    "GSP33nysu__4u:2577": " ghrāṇādinā gandhāderbhogo ghrāṇādibhogaḥ /",
    "GSP33nysu__4u:2578": " kena kamiti karaṇasya karmaṇaścoktatvāt /",
    "GSP33nysu__4u:2579": " tuśabdo viśeṣārthaḥ /",
    "GSP33nysu__4u:2580": " hṛdābhiprāyeṇa /",
    "GSP33nysu__4u:2581": " pūrveṇaiva sambandhaḥ /",
    "GSP33nysu__4u:2582": " satyametat śūnyamataṃ tārkikamataṃ ca nirākṛtyādvaitamanayā śrutyā nirākriyata iti /",
    "GSP33nysu__4u:2583": " tacca viṣayabhogābhāvaprasañjanena /",
    "GSP33nysu__4u:2584": " prasañjanīyaṃ ca tadbhavati yadaniṣyam /",
    "GSP33nysu__4u:2585": " ato 'dvaitamate ghrāṇādibhogābhāvaṃ prasañjayantī śrutistasyāniṣṭatvamabhipraitīti gamyate /",
    "GSP33nysu__4u:2586": " aniṣyaṃ ca taducyate yadaprāmāṇikaṃ pramāṇaviruddhaṃ ca /",
    "GSP33nysu__4u:2587": " ato viṣayabhogābhāvanindā śrutyabhiprāyavyāptā bhavatyeveti / *12,286*",
    "GSP33nysu__4u:2588": " bhavedevamarthāpattyā viṣayabhogābhāvanindāvagamo yadyatrādvaitamate viṣayabhogābhāvaḥ prasañjanīyaḥ syāt /",
    "GSP33nysu__4u:2589": " na caivam /",
    "GSP33nysu__4u:2590": " api tarhi vastusthitikathanametat /",
    "GSP33nysu__4u:2591": " tathāhi /",
    "GSP33nysu__4u:2592": " ayamātmā avināśī ata evānucchittistasya dharmaḥ /",
    "GSP33nysu__4u:2593": " muktau mātrābhirasaṃsargastasya bhavati /",
    "GSP33nysu__4u:2594": " kutaḥ /",
    "GSP33nysu__4u:2595": " yatra hi saṃsāre dvaitamiva bhavati tattatretara itaraṃ paśyatītyādi /",
    "GSP33nysu__4u:2596": " yatra tu muktāvasya sarvamātmaivābhūtsvavyatiriktaṃ kimapi nāsti tatra kena kaṃ paśyenna kenāpi na kimapītyadvaitinaḥ /",
    "GSP33nysu__4u:2597": " tatrāha- yeneti //",
    "GSP33nysu__4u:2598": " yenedamakhilaṃ veda vijñātāraṃ svameva ca /",
    "GSP33nysu__4u:2599": " kena taṃ ca vijānīyādityaniṣṭaṃ hi sarvathā // MAnuv_4,2.81 //",
    "GSP33nysu__4u:2600": " NYĀYASUDHĀ:",
    "GSP33nysu__4u:2601": " yenedamakhilaṃ veda taṃ ca kena vijānīyāt vijñātāraṃ ca kena vijānīyādityanena yenedaṃ sarvaṃ vijānāti taṃ ca kena vijānīyāt vijñātāramare kena vijānīyāditi vākyadvayamupādatte /",
    "GSP33nysu__4u:2602": " vijñātāramityetatsvameveti vyācaṣṭe /",
    "GSP33nysu__4u:2603": " prathamavākyaviṣayaṃ sūtrasya vakṣyati /",
    "GSP33nysu__4u:2604": " iti vākyadvayoktaṃ viṣṇujñānarāhityaṃ svajñānarāhityaṃ ca /",
    "GSP33nysu__4u:2605": " etaduktaṃ bhavati /",
    "GSP33nysu__4u:2606": " atrānte yenedamiti vākyadvayaṃ śrūyate /",
    "GSP33nysu__4u:2607": " tadarthaḥ parameśvarajñānābhāvaḥ svajñānābhāvaśca tāvadaniṣyo na vāstavaḥ /",
    "GSP33nysu__4u:2608": " tatastatprasaṅgakathanameveti jñāyate /",
    "GSP33nysu__4u:2609": " tatsāhacaryātkena kaṃ paśyedityādikamapi prasañjanameva na vastusthitikathanamiti jñātavyamiti / *12,287*",
    "GSP33nysu__4u:2610": " nanvīśvarastāvatsarvathāpyaviśeṣa eva /",
    "GSP33nysu__4u:2611": " yato vāca ityādiśruteḥ /",
    "GSP33nysu__4u:2612": " jīvātmā ca na svavijñānī /",
    "GSP33nysu__4u:2613": " ekasyāṃ kriyāyāmekasyaiva kartṛkarmabhāvasya viruddhatvāt /",
    "GSP33nysu__4u:2614": " ataḥ parameśvarajñānābhāvaḥ svajñānābhāvaśca kathamaniṣya ityataḥ parameśvarasya savarthāpyavijñeyatvaṃ tāvannirākaroti- neti //",
    "GSP33nysu__4u:2615": " nākhilajñāpako viṣṇurajñeyo niyamena hi // MAnuv_4,2.82ab //",
    "GSP33nysu__4u:2616": " NYĀYASUDHĀ:",
    "GSP33nysu__4u:2617": " atrākhilajñāpaka ityanena yenedamiti vākyārthamanūdya viṣṇuriti tasya viṣayo darśitaḥ /",
    "GSP33nysu__4u:2618": " prāgavyākhyātatvāt /",
    "GSP33nysu__4u:2619": " viṣṇuṃ vinaitadvākyātharsyāsambhavāt /",
    "GSP33nysu__4u:2620": " hiśabdastāvadarthe /",
    "GSP33nysu__4u:2621": " viṣṇurniyamena sarvathāpyajñeya iti tāvanna bhavati /",
    "GSP33nysu__4u:2622": " kuta ityata āha- taditi // *12,288*",
    "GSP33nysu__4u:2623": " tajjñānārthaṃ hi vedānāmakhilānāṃ pravartanam // MAnuv_4,2.82cd //",
    "GSP33nysu__4u:2624": " NYĀYASUDHĀ:",
    "GSP33nysu__4u:2625": " sarve vedā ityāderiti śeṣaḥ /",
    "GSP33nysu__4u:2626": " viṣṇoḥ sarvathāpyajñeyatve 'khilavedavaiyarthyaprasaṅgādyato vāca ityādikamanyathā vyākhyeyamiti bhāvaḥ /",
    "GSP33nysu__4u:2627": " evaṃ paramātmano jñeyatvamupapādya jīvātmanaḥ svajñānamupapādayati- pratyakṣamiti //",
    "GSP33nysu__4u:2628": " pratyakṣāgamātmavijñānāvirodhānubhavādapi /",
    "GSP33nysu__4u:2629": " na svavijñānitāyāṃ ca virodhaḥ kaścaneyate // MAnuv_4,2.83 //",
    "GSP33nysu__4u:2630": " NYĀYASUDHĀ:",
    "GSP33nysu__4u:2631": " kriyāviśeṣaṇametat /",
    "GSP33nysu__4u:2632": " ātmavijñānaṃ cāvirodhaśceti dvandvaḥ /",
    "GSP33nysu__4u:2633": " avirodhaśca prasaṅgādātmā vijñāna eva /",
    "GSP33nysu__4u:2634": " tayoranubhavaḥ /",
    "GSP33nysu__4u:2635": " sa ca pratyakṣarūpaḥ tasmāt /",
    "GSP33nysu__4u:2636": " apipadena śrutyādigrahaṇam /",
    "GSP33nysu__4u:2637": " svavijñānitāyāṃ jīvasya kaścana virodho neyate /",
    "GSP33nysu__4u:2638": " na kāpyanupapattiḥ pratīyate /",
    "GSP33nysu__4u:2639": " ātmavijñānānubhavastāvat māmahaṃ jānāmīti sākṣirūpaḥ prasiddha eva /",
    "GSP33nysu__4u:2640": " yathā ghaṭamahaṃ jānāmītyatra na kācidanupapattiḥ pratīyate /",
    "GSP33nysu__4u:2641": " kiṃ tvanupalambhasanāthena sākṣiṇānupapattyabhāva eva sākṣātkriyate /",
    "GSP33nysu__4u:2642": " tathā tadaviśiṣye māmahaṃ jānāmīti jñāne 'pi /",
    "GSP33nysu__4u:2643": " śrutayo 'pi“ahamityeva yo vedyaḥ'; ityādyāḥ /",
    "GSP33nysu__4u:2644": " yadi cātmā na svātmānaṃ jānīyāttadā mamedamiṣyasādhanamityādijñānābhāvāttathāvidhecchāprayatnayorapyabhāvātsarvapravṛttinivṛttivilopaprasaṅgaḥ",
    "GSP33nysu__4u:2645": " svaprakāśatvaṃ jñānāśrayatayā prakāśamānatvaṃ ca na svajñānātirekeṇopapadyata iti / *12,290*",
    "GSP33nysu__4u:2646": " chidādiṣu kartṛkarmaṇorbhedadaśarnāttadekatvābhyupagamo viruddha iti yaduktaṃ tannirākaroti- kartṛkarmeti //",
    "GSP33nysu__4u:2647": " kartṛkarmavirodhaśca nityānubhavavirodhataḥ /",
    "GSP33nysu__4u:2648": " kathameva padaṃ gacched virodho dṛṣṭabādhanam // MAnuv_4,2.84 //",
    "GSP33nysu__4u:2649": " NYĀYASUDHĀ:",
    "GSP33nysu__4u:2650": " ekasyāṃ kriyāyāṃ kartṛkarmatvayorvirodhaḥ kartṛkarmavirodhaḥ /",
    "GSP33nysu__4u:2651": " nityānubhavaḥ uktasākṣyanubhavaḥ /",
    "GSP33nysu__4u:2652": " padam āspadam prakṛta iti śeṣaḥ /",
    "GSP33nysu__4u:2653": " ayamāśayaḥ /",
    "GSP33nysu__4u:2654": " uktametalliṅgapāde /",
    "GSP33nysu__4u:2655": " yatkartṛkarmaṇorbheda ityautsargiko 'yaṃ nyāyaḥ /",
    "GSP33nysu__4u:2656": " apavāde satyabhedo 'pi bhavatīti /",
    "GSP33nysu__4u:2657": " atra ca māmahaṃ jānāmīti sākṣyanubhavavirodhānnāyamasya nyāyasya viṣayaḥ /",
    "GSP33nysu__4u:2658": " kintu yatrādṛṣṭabādhanaṃ pramāṇavirodhābhāvastatraivāyaṃ virodhaḥ pravartate /",
    "GSP33nysu__4u:2659": " yathāṅgulyagreṇāṅgulyagrasparśane /",
    "GSP33nysu__4u:2660": " yathā vāsidhārayāsidhārāchedana iti / *12,291*",
    "GSP33nysu__4u:2661": " astvevamīśvarasya jñeyatvaṃ,",
    "GSP33nysu__4u:2662": " jīvasya ca svajñānitvam /",
    "GSP33nysu__4u:2663": " tathāpi muktau tajjñānābhāvaḥ kathamaniṣya iti cet /",
    "GSP33nysu__4u:2664": " ucyate /",
    "GSP33nysu__4u:2665": " “nātmānaṃ na parāṃścaiva na satyaṃ nāpi cānṛtam /",
    "GSP33nysu__4u:2666": " prājñaḥ kiñcana saṃvetti turyaṃ tatsarvadṛk sadā';",
    "GSP33nysu__4u:2667": " iti śrutau svajñānamīśvarajñānaṃ ca nāstītyabhidhāya muktasya tu tadastītyucyate /",
    "GSP33nysu__4u:2668": " atastadabhāvaḥ pramāṇaviruddha iti kathaṃ nāniṣyaḥ /",
    "GSP33nysu__4u:2669": " na kevalamevamaniṣyaprakaraṇādviṣayabhogābhāvasyāniṣṭatvaṃ gamyate kintu viṣayabhogasyāpi śrutisiddhatvāccetyāha- sa iti //",
    "GSP33nysu__4u:2670": " so 'śnute sarvakāmaṃśca kāmānnī kāmarūpyatha /",
    "GSP33nysu__4u:2671": " ityādiśrutayaścoktamarthameva vadanti hi // MAnuv_4,2.85 //",
    "GSP33nysu__4u:2672": " NYĀYASUDHĀ:",
    "GSP33nysu__4u:2673": " atha mukteranantaramiti śrutidvayasyopakrame sambaddhayate /",
    "GSP33nysu__4u:2674": " uktamevārthaṃ muktasya viṣayabhogasadbhāvam /",
    "GSP33nysu__4u:2675": " ata eva mātrābhirasaṃsarga iti vyākhyānamasadeveti / *12,292*",
    "GSP33nysu__4u:2676": " syādetat /",
    "GSP33nysu__4u:2677": " yatra hi dvaitamiva bhavatīti ivaśabdena dvaitābhāvaḥ pratipādyate tatkathaṃ dvaitābhāve 'niṣyaprasaṅgābhidhānametadityata āha- asvātantryāditi",
    "GSP33nysu__4u:2678": " asvātantryādivetyuktaṃ na dvaitābhāvataḥ kvacit // MAnuv_4,2.86ab //",
    "GSP33nysu__4u:2679": " NYĀYASUDHĀ:",
    "GSP33nysu__4u:2680": " dvaitasyāsvātantryamabhipretya dvaitamivetyuktam /",
    "GSP33nysu__4u:2681": " natu dvaitābhāvamabhipretya /",
    "GSP33nysu__4u:2682": " kutaḥ /",
    "GSP33nysu__4u:2683": " kvacidabhidhānādāvivaśabdasyābhāvavācitānukterityarthaḥ /",
    "GSP33nysu__4u:2684": " asvātantryaṃ cātra svarūpamātramuktam /",
    "GSP33nysu__4u:2685": " ivaśabdasyābhāvārthatve bādhakaṃ cāha- ātmaiveti /",
    "GSP33nysu__4u:2686": " ātmaivābhūditi hyasmādaviśeṣaprasaṅgataḥ // MAnuv_4,2.86cd //",
    "GSP33nysu__4u:2687": " NYĀYASUDHĀ:",
    "GSP33nysu__4u:2688": " ivaśabdasyābhāvārthatve dvaitamiva bhavatītyasya dvaitaṃ nāstītyarthaḥ syāt /",
    "GSP33nysu__4u:2689": " yatra tvasya sarvamātmaivābhūdityasya tāvad dvaitābhāvo 'rthaḥ sphuṭa eva /",
    "GSP33nysu__4u:2690": " tatastasmādasya viśeṣo na bhavet /",
    "GSP33nysu__4u:2691": " tathā ca dvaitābhāve itara itaraṃ paśyet /",
    "GSP33nysu__4u:2692": " dvaitābhāve kena kaṃ paśyediti vākyadvayārthaḥ prasajyeta /",
    "GSP33nysu__4u:2693": " tataśca unmattavākyatā śruterāpadyata iti /",
    "GSP33nysu__4u:2694": " nanvivaśabdasyāsvātantryavācitvaṃ kuta ityata āha- asvātantryeti //",
    "GSP33nysu__4u:2695": " asvātantryopamābhedabhedeṣviva udīritaḥ /",
    "GSP33nysu__4u:2696": " śabdatattva iti proktaṃ ... // MAnuv_4,2.87a-c //",
    "GSP33nysu__4u:2697": " NYĀYASUDHĀ:",
    "GSP33nysu__4u:2698": " abhedabhedeti pratīyogidvayopalakṣaṇam /",
    "GSP33nysu__4u:2699": " ivānta ekasminnukte tatpratiyogī dvitīyo 'pi labhyata ityarthaḥ /",
    "GSP33nysu__4u:2700": " nanvasmākamupamāyāmevevaśabdaḥ /",
    "GSP33nysu__4u:2701": " dvaitābhāvastvarthasiddhaḥ /",
    "GSP33nysu__4u:2702": " yathā gauriva gavaya ityukte gavayasya gotvābhāvo 'vagamyata iti cet /",
    "GSP33nysu__4u:2703": " tarhi dvaitasadṛśaṃ kiṃ taditi vācyam /",
    "GSP33nysu__4u:2704": " kalpitaṃ dvaitamiti cenna /",
    "GSP33nysu__4u:2705": " tasya sattābhāvena bhavatītyanupapatteḥ /",
    "GSP33nysu__4u:2706": " bhavanamapi tasya kālpanikamiti cet /",
    "GSP33nysu__4u:2707": " evaṃ tarhi yadi dvaitadarśanaṃ syāditi syāt /",
    "GSP33nysu__4u:2708": " tathā cetara itaraṃ paśyatītyetadapi tadeveti na hetuhetumadbhāvo 'vakalpyata iti / *12,295*",
    "GSP33nysu__4u:2709": " na pretya saṃjñāstīti vākyasya mukto na jānātītyevārthamaṅgīkṛtyāvināśītyādivākyānya(pya)",
    "GSP33nysu__4u:2710": " nyathā vyākurvato bādhakamāha- maitreyīti //",
    "GSP33nysu__4u:2711": " ... maitreyyuktottaraṃ ca kim // MAnuv_4,2.87d //",
    "GSP33nysu__4u:2712": " NYĀYASUDHĀ:",
    "GSP33nysu__4u:2713": " na pretya saṃjñāstīti vākyaṃ śrutvā maitreyyoktamatraiva mā bhavānityādi /",
    "GSP33nysu__4u:2714": " tattāvannāhṛdayaṃ nirdalākṣepakaraṇe 'sujñatvaprasaṅgāt /",
    "GSP33nysu__4u:2715": " tataḥ prajñānaghana ityātmano jñānasvarūpatvamabhidhāyedānīṃ jñānābhāvaṃ vadatastava vākyaṃ mohakamityabhiprāyaḥ kalpyaḥ /",
    "GSP33nysu__4u:2716": " apuruṣārthatvaprasaṅgo vā /",
    "GSP33nysu__4u:2717": " yathoktaṃ“saṃjñānāśo yadi bhavetkiṃ muktyā naḥ prayojanam /",
    "GSP33nysu__4u:2718": " mohaṃ māṃ prāṇayāmāsa bhavānatreti coditaḥ'; iti /",
    "GSP33nysu__4u:2719": " anyathāvyākhyāne maitreyyuktaṃ niruttaraṃ prasajyeta /",
    "GSP33nysu__4u:2720": " na hyetairvākyaiḥ svavacanavyāghātaḥ parihṛto nāpi puruṣārthatā samarthiteti / *12,297*",
    "GSP33nysu__4u:2721": " evaṃ sāṅkhayanaiyāyikādyabhimatasya mokṣasyāprāmāṇikatvamabhidhāya,",
    "GSP33nysu__4u:2722": " yaduktaṃ mokṣasyāpuruṣārthatvaprasaṅga iti tatprapañcayati- sukhādīti //",
    "GSP33nysu__4u:2723": " sukhādidharmahānau tu mukteḥ kiñca prayojanam // MAnuv_4,2.88ab //",
    "GSP33nysu__4u:2724": " NYĀYASUDHĀ:",
    "GSP33nysu__4u:2725": " sukhādidharmahānau muktitvenāṅgīkṛtāyāmiti śeṣaḥ /",
    "GSP33nysu__4u:2726": " tuśabdaḥ svapakṣādviśinaṣṭi /",
    "GSP33nysu__4u:2727": " parasyāpādyamāno doṣaḥ svamate nāstītyāśayaḥ /",
    "GSP33nysu__4u:2728": " mukteriti sambandhamātre ṣaṣṭhī /",
    "GSP33nysu__4u:2729": " kimākṣepe /",
    "GSP33nysu__4u:2730": " caśabdo 'prāmāṇikatvena samuccayārthaḥ /",
    "GSP33nysu__4u:2731": " prayujyate pravartyate puruṣo 'neneti prayojanam /",
    "GSP33nysu__4u:2732": " mukteḥ prayojanaṃ kimiti /",
    "GSP33nysu__4u:2733": " muktyarthe puruṣaṃ pravartayatkimapi nāstītyarthaḥ / *12,298*",
    "GSP33nysu__4u:2734": " dvividhaṃ prayojanam /",
    "GSP33nysu__4u:2735": " iṣyāvāptiraniṣyanivṛttiśca /",
    "GSP33nysu__4u:2736": " tatra yadyapi muktiriṣyaprāptirūpā na bhavati tathāpyaniṣyanivṛttirūpā bhavatyeva /",
    "GSP33nysu__4u:2737": " ataḥ puruṣeṇārthyata ityāśaṅkate- yadīti //",
    "GSP33nysu__4u:2738": " yadyartho duḥkhahāniḥ syād ... // MAnuv_4,2.88c //",
    "GSP33nysu__4u:2739": " NYĀYASUDHĀ:",
    "GSP33nysu__4u:2740": " duḥkhahānirūpā muktiḥ puruṣasyārtho 'rthanīyaḥ syāditi yadi brūṣe /",
    "GSP33nysu__4u:2741": " atrocyate /",
    "GSP33nysu__4u:2742": " bhavatyaniṣyanivṛttiḥ puruṣārthaḥ /",
    "GSP33nysu__4u:2743": " muktiśca samastaduḥkhahānistathāpi na puruṣārthaḥ kathamityata āha- anartha iti //",
    "GSP33nysu__4u:2744": " ... anarthaḥ sukhanāśanam // MAnuv_4,2.88d //",
    "GSP33nysu__4u:2745": " NYĀYASUDHĀ:",
    "GSP33nysu__4u:2746": " sukhanāśarūpo 'nartho 'pyasti yataḥ /",
    "GSP33nysu__4u:2747": " idamuktaṃ bhavati /",
    "GSP33nysu__4u:2748": " kevalasya duḥkhasyātyantikī nivṛttirbhavati puruṣārthaḥ,",
    "GSP33nysu__4u:2749": " iyaṃ tu duḥkhavat sukhasyāpyātyantikī nivṛttiriti kathaṃ puruṣātharḥ /",
    "GSP33nysu__4u:2750": " aniṣyanivṛttyāśayā pravṛttau iṣyanivṛttibhiyā nivṛttyāpatteḥ /",
    "GSP33nysu__4u:2751": " duḥkhaśabalasukhahānau sukhaśabaladuḥkhopādānaprāpteśca / *12,299*",
    "GSP33nysu__4u:2752": " yadatroktaṃ“yasya duḥkhamupādeyaṃ tasya heyaṃ kimucyatām /",
    "GSP33nysu__4u:2753": " heyahīnasya kā muktiḥ kena cāpyupadiśyate'; iti,",
    "GSP33nysu__4u:2754": " tadidamasaṅgatam /",
    "GSP33nysu__4u:2755": " nahi vayaṃ duḥkhasyopādeyatvamupapādayāmaḥ /",
    "GSP33nysu__4u:2756": " kintu samavyayaphalatvena vinigamane kāraṇābhāvānna pravṛttyupapattiriti brūmaḥ /",
    "GSP33nysu__4u:2757": " yathoktam“asatyāni durantāni samavyavaphalāni ca /",
    "GSP33nysu__4u:2758": " aśakyāni ca vastūni nārabheta vicakṣaṇaḥ'; iti /",
    "GSP33nysu__4u:2759": " aṅgīkṛtyaiva samavyayaphalatvamuktam /",
    "GSP33nysu__4u:2760": " vastutastu āyādapi vyayo garīyānityāha- tayośceti //",
    "GSP33nysu__4u:2761": " tayośca duḥkhahānāddhi sukhanāśo 'dhiko bhavet // MAnuv_4,2.89ab //",
    "GSP33nysu__4u:2762": " NYĀYASUDHĀ:",
    "GSP33nysu__4u:2763": " sukhaduḥkhahānayormadhye /",
    "GSP33nysu__4u:2764": " nahi rājādayo rājyādyapagame duḥkhahānena sukhahānavyathāṃ samādadhati /",
    "GSP33nysu__4u:2765": " tato nivṛttireva mukteriti bhāvaḥ / *12,301*",
    "GSP33nysu__4u:2766": " yatra nivartamānaṃ duḥkhamalpīyaḥ /",
    "GSP33nysu__4u:2767": " sukhaṃ tu mahattatraivametat /",
    "GSP33nysu__4u:2768": " iha tu mahadduḥkhaṃ nivartate sukhaṃ tvalpīyastatkathaṃ na puruṣārthatvam /",
    "GSP33nysu__4u:2769": " “yastu ghanataraduḥkha(timira)",
    "GSP33nysu__4u:2770": " nirantarātsaṃsārakāntārātsukhakhadyotikāsu dyotamānāsvapi bibheti,",
    "GSP33nysu__4u:2771": " taṃ pratyayaṃ nirastataskaratayā sugamo mārga upa(diśyata)",
    "GSP33nysu__4u:2772": " darśitaḥ'; iti /",
    "GSP33nysu__4u:2773": " tatrāha- prāpyāpīti //",
    "GSP33nysu__4u:2774": " prāpyāpi duḥkhaṃ sumahat sukhaleśāptaye janaḥ /",
    "GSP33nysu__4u:2775": " yatate sukhahānau hi ko mokṣāya yatet pumān // MAnuv_4,2.89c-f //",
    "GSP33nysu__4u:2776": " NYĀYASUDHĀ:",
    "GSP33nysu__4u:2777": " yato jāndhikādirjanaḥ sumahadduḥkhaṃ prāpyāpi sukhaleśāptaye yatate /",
    "GSP33nysu__4u:2778": " tasmādalpasyāpi sukhasya hānau mahato 'pi duḥkhasya mokṣāya kaḥ pumānyateta na ko 'pi /",
    "GSP33nysu__4u:2779": " abhyupagamavādaścāyam /",
    "GSP33nysu__4u:2780": " nahi sāṃsārikasukhasya duḥkhāpekṣayālpatvaṃ pramitam /",
    "GSP33nysu__4u:2781": " kasmiṃścana janmanyayaṃ (daridro)",
    "GSP33nysu__4u:2782": " (durbhago)",
    "GSP33nysu__4u:2783": " duḥkhito bhavati kasmiṃścitsārvabhaumaḥ kadācinnarakamanubhavati kadācitsvargam /",
    "GSP33nysu__4u:2784": " yā ca mokṣaśāstreṣu sāṃsārikasukhanindā sā nirastasamastaduḥkhaṃ mokṣagataṃ paramānandamapekṣyālpatvābhiprāyeṇeti / *12,303*",
    "GSP33nysu__4u:2785": " mahāduḥkhahānādalpaṃ sukhaṃ garīya ityetatprakārāntareṇopapādayati- alpācceti //",
    "GSP33nysu__4u:2786": " alpācca sukhānāśāddhi bibhetyatitarāṃ janaḥ /",
    "GSP33nysu__4u:2787": " mahacca duḥkhamāpnoti sukhanāśanivṛttaye // MAnuv_4,2.90 //",
    "GSP33nysu__4u:2788": " NYĀYASUDHĀ:",
    "GSP33nysu__4u:2789": " (hānasyā)nāśasyālpatvaṃ pratiyogyalpatvanimittam /",
    "GSP33nysu__4u:2790": " alpasyāpi sukhasya (hānādi)",
    "GSP33nysu__4u:2791": " nāśāditi yāvat /",
    "GSP33nysu__4u:2792": " sukhanāśanivṛttaya iti /",
    "GSP33nysu__4u:2793": " prasaktasya sukhanāśahetornivṛttaya ityarthaḥ /",
    "GSP33nysu__4u:2794": " udāharaṇāni tu loke spaṣṭānyeva kathaṃ tarhi madhuviṣasampṛktānna(bhojana)",
    "GSP33nysu__4u:2795": " parityāga iti cet /",
    "GSP33nysu__4u:2796": " bahutarasukhahāniprāpteriti brūmaḥ /",
    "GSP33nysu__4u:2797": " anyathā pareṇāpi vyavasthāyāḥ katarvyatvāt / *12,304*",
    "GSP33nysu__4u:2798": " syādetat /",
    "GSP33nysu__4u:2799": " dvividhāḥ puruṣāḥ rāgiṇo vītarāgāśca /",
    "GSP33nysu__4u:2800": " tatra rāgiṇaḥ sukhārthaṃ duḥkhamapyanubhavanti /",
    "GSP33nysu__4u:2801": " te hi madhuviṣasampṛktamapyannaṃ madhutayā'pātaramaṇīyaṃ viṣa(viṣaṃgā)",
    "GSP33nysu__4u:2802": " saṃyogāttu mārayatu mā vā mīmaradupa(bhuṃjmahe)",
    "GSP33nysu__4u:2803": " yuṃkṣmahe tāvadāpātasukhaṃ ko hi hastagataṃ pādagataṃ karotīti vicintyopabhuñjate /",
    "GSP33nysu__4u:2804": " vītarāgāstvā(yati)",
    "GSP33nysu__4u:2805": " pattimālocayantaḥ svagarmapi kupitabhogiphaṇamaṇḍalacchāyāpratimamityapajahatītyata āha- naceti //",
    "GSP33nysu__4u:2806": " na ca rāganimittaṃ tad ... // MAnuv_4,2.91a //",
    "GSP33nysu__4u:2807": " NYĀYASUDHĀ:",
    "GSP33nysu__4u:2808": " yadetaduktaṃ,",
    "GSP33nysu__4u:2809": " prāpyāpītyādi tadrāganimittam /",
    "GSP33nysu__4u:2810": " mumukṣavastu vītarāgāḥ tasmātsukhamanādṛtya duḥkhadhvaṃsāyaiva yatanta iti,",
    "GSP33nysu__4u:2811": " tacca netyarthaḥ /",
    "GSP33nysu__4u:2812": " kuta ityata āha- vīteti //",
    "GSP33nysu__4u:2813": " ... vītarāgā api sphuṭam /",
    "GSP33nysu__4u:2814": " nāradādyāḥ sukhārthāya sahante duḥkhamañjasā // MAnuv_4,2.91b-d //",
    "GSP33nysu__4u:2815": " NYĀYASUDHĀ:",
    "GSP33nysu__4u:2816": " sphuṭamiti nāradādīnāṃ vītarāgatvaṃ śrutyādiprasiddhamityarthaḥ /",
    "GSP33nysu__4u:2817": " añjaseti śravaṇādalpāya sukharūpārthāyeti yojyam /",
    "GSP33nysu__4u:2818": " yasmāditi vakṣyamāṇamihāpi sambaddhayate /",
    "GSP33nysu__4u:2819": " etatkuta ityata āha- yuddhādīti // *12,305*",
    "GSP33nysu__4u:2820": " yuddhādidarśanaṃ yasmāt suduḥkhenāpi kuvarte // MAnuv_4,2.91ef //",
    "GSP33nysu__4u:2821": " NYĀYASUDHĀ:",
    "GSP33nysu__4u:2822": " sukhārthāyeti vartate /",
    "GSP33nysu__4u:2823": " nāradādyā iti ca /",
    "GSP33nysu__4u:2824": " ādipadena dūragamanādisādhyaṃ svayaṃvaradarśanaṃ ca gṛhyate /",
    "GSP33nysu__4u:2825": " etadapi kuta ityata āha- yadeti //",
    "GSP33nysu__4u:2826": " yadendravairocanayorbrahmāstrābhyāṃ sutāpitāḥ /",
    "GSP33nysu__4u:2827": " api naivājahuryuddharasāt te nāradādayaḥ /",
    "GSP33nysu__4u:2828": " iti skāndavacas ... // MAnuv_4,2.92a-e //",
    "GSP33nysu__4u:2829": " NYĀYASUDHĀ:",
    "GSP33nysu__4u:2830": " naivājarhuryuddhadarśanaṃ yuddharasādyuddhadarśananimittātsukhātkāraṇāt /",
    "GSP33nysu__4u:2831": " yadāśabdasya pūrvatrottaratra vā sambandhaḥ /",
    "GSP33nysu__4u:2832": " yasmāditi atrāpi sambaddhayate / *12,306*",
    "GSP33nysu__4u:2833": " idamatrākūtam /",
    "GSP33nysu__4u:2834": " atra rāgaśabdena kiṃ sukhecchābhipretā /",
    "GSP33nysu__4u:2835": " uta lakṣaṇayā avivekaḥ /",
    "GSP33nysu__4u:2836": " ādye satyametat /",
    "GSP33nysu__4u:2837": " kintu mumukṣavo 'pi rāgiṇa eva /",
    "GSP33nysu__4u:2838": " rāgiṇāṃ kathaṃ muktiriti cet dveṣiṇāmapi katham /",
    "GSP33nysu__4u:2839": " duḥkhadveṣāddhi te duḥkhaṃ jahati /",
    "GSP33nysu__4u:2840": " asthāne dveṣo bandhaka itrata cet /",
    "GSP33nysu__4u:2841": " rāgo 'pi tatheti samānam /",
    "GSP33nysu__4u:2842": " kiñca duḥkhocchede rāgaḥ pareṇāpi svīkāryaḥ /",
    "GSP33nysu__4u:2843": " na duḥkhadveṣo 'sau kintu nirveda eveti cet /",
    "GSP33nysu__4u:2844": " tarhi na sukharāgo 'sau api tu śraddhaiveti vadāmaḥ /",
    "GSP33nysu__4u:2845": " dvitīye tu nāradādayo nidarśanam /",
    "GSP33nysu__4u:2846": " te 'pi tadāvivekina iti cet /",
    "GSP33nysu__4u:2847": " kathametadvijñātaṃ laukikavaidi(kalo)",
    "GSP33nysu__4u:2848": " kottaraprajñeneti / *12,307*",
    "GSP33nysu__4u:2849": " naca rāgetyādinoktamupasaṃharati- tasmāditi //",
    "GSP33nysu__4u:2850": " ... tasmāt sukhābhāvasya ko yatet // MAnuv_4,2.92ef //",
    "GSP33nysu__4u:2851": " NYĀYASUDHĀ:",
    "GSP33nysu__4u:2852": " vītarāgo 'pīti śeṣaḥ / *12,308*",
    "GSP33nysu__4u:2853": " evaṃ paranirūpite mokṣe duḥkhābhāvamabhyupetya tatra pravṛttyabhāvaprasaṅgo 'bhihitaḥ /",
    "GSP33nysu__4u:2854": " idānīṃ tu duḥkhābhāvo 'pi nopapadyata ityāha- vimata iti //",
    "GSP33nysu__4u:2855": " vimato duḥkhayug yasmāccetanaḥ san sukhojkhitaḥ /",
    "GSP33nysu__4u:2856": " pratipanno yathetyeva cānumā kena vāryate // MAnuv_4,2.93 //",
    "GSP33nysu__4u:2857": " NYĀYASUDHĀ:",
    "GSP33nysu__4u:2858": " muktatvena parābhyupagato 'tra pakṣaḥ /",
    "GSP33nysu__4u:2859": " duḥkhayugityāpādyam /",
    "GSP33nysu__4u:2860": " yasmāccetanaḥ santsukhojkhita ityāpādakam /",
    "GSP33nysu__4u:2861": " ghaṭādau vyabhicāranirāsāya cetanaḥ sannityuktam /",
    "GSP33nysu__4u:2862": " atra cetana ityātmatvopalakṣaṇamiti nāpādakasiddhiḥ /",
    "GSP33nysu__4u:2863": " svargavāsiṣvanaikāntyaparihārāya sukhojkhita iti /",
    "GSP33nysu__4u:2864": " īśvarasyāpi sukhasādhanānna tatra vyabhicāraḥ /",
    "GSP33nysu__4u:2865": " pratipanno nārakī yathā /",
    "GSP33nysu__4u:2866": " evaśabdaḥ pratijñayā sambaddhayate /",
    "GSP33nysu__4u:2867": " na ceyaṃ sādhanānumā yena bādhādikasyāvasaraḥ kintu prasaṅgānumaiva /",
    "GSP33nysu__4u:2868": " tadidamāha ityanumā kena vāryata iti /",
    "GSP33nysu__4u:2869": " yadi muktaḥ sukhī na syāttadānātmā vā duḥkhī vā syāt sammatavadityādayo 'pi atiprasaṅgā draṣṭavyāḥ / *12,311*",
    "GSP33nysu__4u:2870": " yaduktaṃ prāk śrutayo yata iti tadidānīṃ prapañcayati- sarveti //",
    "GSP33nysu__4u:2871": " sarvaśrutipurāṇeṣu sukhabhāvoktitastathā /",
    "GSP33nysu__4u:2872": " muktau na grāhyamevaitat sukhābhāvamataṃ budhaiḥ // MAnuv_4,2.94 //",
    "GSP33nysu__4u:2873": " NYĀYASUDHĀ:",
    "GSP33nysu__4u:2874": " tathāśabdaḥ samuccaye /",
    "GSP33nysu__4u:2875": " tāni śrutyādīnyudāharati- sa iti //",
    "GSP33nysu__4u:2876": " so 'nānandād vimuktaḥ sannānandī bhavati sphuṭam /",
    "GSP33nysu__4u:2877": " nirguṇe brahmaṇi mayi dhārayan viśadaṃ manaḥ /",
    "GSP33nysu__4u:2878": " paramānandamāpnoti yatra kāmo 'vasīyate // MAnuv_4,2.95 //",
    "GSP33nysu__4u:2879": " na viṣṇusadṛśaṃ daivaṃ na mokṣasadṛśaṃ sukham /",
    "GSP33nysu__4u:2880": " na vedasadṛśaṃ vākyaṃ na varṇo 'kārasammitaḥ // MAnuv_4,2.96 //",
    "GSP33nysu__4u:2881": " yatrānandāśca modāśca mudaḥ pramuda āsate /",
    "GSP33nysu__4u:2882": " kāmasya yatrāptāḥ kāmāstatra māmamṛtaṃ kṛdhi // MAnuv_4,2.97 //",
    "GSP33nysu__4u:2883": " NYĀYASUDHĀ:",
    "GSP33nysu__4u:2884": " anena“so 'nānandādvimuktaḥ ānandībhavati';",
    "GSP33nysu__4u:2885": " iti śrutimupādatte /",
    "GSP33nysu__4u:2886": " ānandasya svabhāvasiddhatvādbhavatīti kathamityataḥ sphuṭamityuktam /",
    "GSP33nysu__4u:2887": " anānandāt duḥkhāt /",
    "GSP33nysu__4u:2888": " nirguṇa iti bhāgavate bhagavadvākyam /",
    "GSP33nysu__4u:2889": " yatra paramānande prāpte kā(mastṛṣṇāva)",
    "GSP33nysu__4u:2890": " maḥ spṛhāvasīyate /",
    "GSP33nysu__4u:2891": " avasānaṃ gacchati /",
    "GSP33nysu__4u:2892": " na viṣṇusadṛśamityetadapi purāṇavākyam /",
    "GSP33nysu__4u:2893": " yatra loke /",
    "GSP33nysu__4u:2894": " ānandādiśabdāḥ sukhaviśeṣāṇāṃ vācakāḥ /",
    "GSP33nysu__4u:2895": " kāmasya kāmāḥ icchāyā viṣayāḥ /",
    "GSP33nysu__4u:2896": " āptāḥ paryāptāḥ /",
    "GSP33nysu__4u:2897": " kṛdhi kurviti vāyuṃ prati prārthanam /",
    "GSP33nysu__4u:2898": " śruśṛṇupṛkṛvṛbhyaḥ chandasi /",
    "GSP33nysu__4u:2899": " śrutyormadhye purāṇapaṭhanaṃ tasya śrutikalpatvapradarśanārtham /",
    "GSP33nysu__4u:2900": " udāhṛtānāṃ śrutyādīnāṃ phalamupasaṃharati- iti śrutīti //",
    "GSP33nysu__4u:2901": " iti śrutipurāṇāni tatratatra vadanti hi /",
    "GSP33nysu__4u:2902": " ato mokṣe sukhābhāva iti yatkiñcideva hi // MAnuv_4,2.98 //",
    "GSP33nysu__4u:2903": " NYĀYASUDHĀ:",
    "GSP33nysu__4u:2904": " tatratatra pradeśe vadanti muktasya sukham /",
    "GSP33nysu__4u:2905": " ādyo hiśabdo yasmādityarthe /",
    "GSP33nysu__4u:2906": " dvitīyaḥ prasiddhau /",
    "GSP33nysu__4u:2907": " yatkiñcideva phalgvityarthaḥ / *12,313*",
    "GSP33nysu__4u:2908": " yacca sāṅkhayādibhiruktaṃ sukhābhāvopapādanāya śarīrāhitarāhityaṃ muktasya,",
    "GSP33nysu__4u:2909": " tatsvarūpasukhasyoktatvādvaiyarthyenāpāstam /",
    "GSP33nysu__4u:2910": " asiddhaṃ ca tadityāśayenāha- śira iti //",
    "GSP33nysu__4u:2911": " śiraḥkarādyabhāvaśca na muktasya bhavet kvacit // MAnuv_4,2.99ab //",
    "GSP33nysu__4u:2912": " NYĀYASUDHĀ:",
    "GSP33nysu__4u:2913": " na kevalaṃ sukhādyabhāva iti caśabdaḥ /",
    "GSP33nysu__4u:2914": " jīvanmuktau śiraḥkarādibhāvo na paramamuktāvityataḥ kvacidityuktam /",
    "GSP33nysu__4u:2915": " kuta ityata āha- śrutayaśceti /",
    "GSP33nysu__4u:2916": " śrutayaśca purāṇāni mānamatra bahūni ca // MAnuv_4,2.99cd //",
    "GSP33nysu__4u:2917": " NYĀYASUDHĀ:",
    "GSP33nysu__4u:2918": " śiraḥkarādyabhāvo netyupasthāpitaṃ śiraādibhāvaṃ atreti parāmṛśati /",
    "GSP33nysu__4u:2919": " antyaśco yasmādityarthe /",
    "GSP33nysu__4u:2920": " santīti śeṣaḥ /",
    "GSP33nysu__4u:2921": " aśarīratvādergatiścokteti ca cārthaḥ / *12,315*",
    "GSP33nysu__4u:2922": " tatra tāvatsphuṭārthatvātpurāṇamādāvudāharati na vartata iti /",
    "GSP33nysu__4u:2923": " na vartate yatra rajastamastayoḥ sattvaṃ ca miśraṃ na ca kālavikramaḥ /",
    "GSP33nysu__4u:2924": " na yatra māyā kimutāpare hareranuvratā yatra surāsurārcitāḥ // MAnuv_4,2.100 //",
    "GSP33nysu__4u:2925": " śyāmāvadātāḥ śatapatralocanāḥ piśaṅgavastrāḥ surucaḥ supeśasaḥ /",
    "GSP33nysu__4u:2926": " sarve caturbāhava unmiṣanmaṇipravekaniṣkābharaṇāḥ suvarcasaḥ // MAnuv_4,2.101 //",
    "GSP33nysu__4u:2927": " pravāḷavaiḍūryamṛṇāḷavarcasāṃ parisphuratkuṇḍalamaulimālinām /",
    "GSP33nysu__4u:2928": " bhrājiṣṇubhiryaḥ parito virājate lasadvimānāvalibhirmahātmanām // MAnuv_4,2.102 //",
    "GSP33nysu__4u:2929": " vidyotamānapramadottamābhiḥ savidyudabhrāvalibhiryathā nabhaḥ /",
    "GSP33nysu__4u:2930": " śrīryatra rūpiṇyurugāyapādayoḥ karoti mānaṃ bahudhā vibhūtibhiḥ // MAnuv_4,2.103 //",
    "GSP33nysu__4u:2931": " ṛcāṃ tvaḥ poṣamāste pupuṣvān gāyatraṃ tvo gāyati śakvarīṣu /",
    "GSP33nysu__4u:2932": " brahmā tvo vadati jātavidyāṃ yajñasya mātraṃ vimibhīta u tvaḥ // MAnuv_4,2.104 //",
    "GSP33nysu__4u:2933": " NYĀYASUDHĀ:",
    "GSP33nysu__4u:2934": " yatra loke /",
    "GSP33nysu__4u:2935": " sattvaśabdo 'nekārthaḥ /",
    "GSP33nysu__4u:2936": " kvacitprakṛtipariṇāmaviśeṣasya vācakaḥ /",
    "GSP33nysu__4u:2937": " kvacit sādhutvasya /",
    "GSP33nysu__4u:2938": " tatra sattvaṃ ca na vidyata ityukte na jñāyate kasya pratiṣedha iti /",
    "GSP33nysu__4u:2939": " atastayo rajastamasorbhiśraṃ sahacaritamityuktam /",
    "GSP33nysu__4u:2940": " raja ādiprakaraṇājjñāsyata iti cet /",
    "GSP33nysu__4u:2941": " śrutyabhāve prakaraṇādyanveṣaṇāt / *12,316*",
    "GSP33nysu__4u:2942": " rajaḥprabhṛtīnāmavṛttirnāma bandhakatayā vyāpārābhāvaḥ /",
    "GSP33nysu__4u:2943": " kālavikramaḥ kālasāmarthyakṛ(tā bhāvāvikārā)",
    "GSP33nysu__4u:2944": " to bhāvavikāraḥ /",
    "GSP33nysu__4u:2945": " māyā prakṛtiḥ /",
    "GSP33nysu__4u:2946": " apare mahadādayo na vartanta iti kimuta vaktavyam /",
    "GSP33nysu__4u:2947": " hareranuvratā yatra vartante /",
    "GSP33nysu__4u:2948": " asurāḥ sādhavaḥ santi /",
    "GSP33nysu__4u:2949": " avadātā nimarlāḥ /",
    "GSP33nysu__4u:2950": " supeśasaḥ surūpāḥ /",
    "GSP33nysu__4u:2951": " unmiṣanmaṇipravekaniṣkābharaṇāḥ raśmimadratnapravarahārābharaṇāḥ /",
    "GSP33nysu__4u:2952": " ruk prabhā /",
    "GSP33nysu__4u:2953": " varco balam /",
    "GSP33nysu__4u:2954": " hareranuvratā ityanena sambandhaḥ /",
    "GSP33nysu__4u:2955": " yo loka evaṃvidhānāṃ mahātmanāṃ lasadvimānāvalibhiḥ parito virājate /",
    "GSP33nysu__4u:2956": " kecitpravālavarcasa ityādi /",
    "GSP33nysu__4u:2957": " parisphuratkuṇḍalamaulayaśca te mālinaśceti vigrahaḥ /",
    "GSP33nysu__4u:2958": " yadvā parisphurantyaśca tāḥ kuṇḍalamaulimālāśceti karmadhārayaṃ vidhāya paścādinirutpādyaḥ /",
    "GSP33nysu__4u:2959": " vidyotamānāḥ pramadottamāḥ yāsu vimānāvaliṣu tāstathoktastābhiḥ /",
    "GSP33nysu__4u:2960": " yadvā vidyotamānābhiḥ pramadottamābhirbhrājiṣṇubhiriti vyadhikaraṇatvena yojanā /",
    "GSP33nysu__4u:2961": " pramadottamāḥ vidyutaḥ /",
    "GSP33nysu__4u:2962": " vimānāvalayaḥ abhrāvalayaḥ rūpiṇī pratyakṣā /",
    "GSP33nysu__4u:2963": " mānaṃ pūjā /",
    "GSP33nysu__4u:2964": " bahudhā sthitābhiḥ vibhūtibhiḥ svamūrtibhiḥ /",
    "GSP33nysu__4u:2965": " evaṃbhūtaṃ lokaṃ sandarśayāmāseti pūrveṇānvayaḥ /",
    "GSP33nysu__4u:2966": " kāmānnarūpī carati ... // MAnuv_4,2.105a //",
    "GSP33nysu__4u:2967": " NYĀYASUDHĀ:",
    "GSP33nysu__4u:2968": " kāmānnarūpī caratītyanena“kāmarūpyanusañcaran';",
    "GSP33nysu__4u:2969": " iti śrutimupādatte /",
    "GSP33nysu__4u:2970": " udāhṛtavākyānāṃ phalamāha- itipūrveti /",
    "GSP33nysu__4u:2971": " ... itipūrvaśrutyā purāṇoktibhirapyadoṣaḥ /",
    "GSP33nysu__4u:2972": " dehaḥ svarūpātmaka eva teṣāṃ muktiṃ gatānāmapi ceyate hi // MAnuv_4,2.105a-d //",
    "GSP33nysu__4u:2973": " NYĀYASUDHĀ:",
    "GSP33nysu__4u:2974": " ityeṣā pūrvā yasyāḥ sā tathoktā /",
    "GSP33nysu__4u:2975": " dehitve duḥkhādiprasaktyā muktatvavyāghāta ityata uktam- adoṣa iti //",
    "GSP33nysu__4u:2976": " doṣahetuḥ kathamityata uktam- svarūpātmaka eveti //",
    "GSP33nysu__4u:2977": " jīvasvarūpamevātmā svarūpaṃ yasyāsau tathoktaḥ /",
    "GSP33nysu__4u:2978": " kiṃ jīvanmuktānāmityata uktaṃ teṣāmapi ca muktiṃ gatānāmiti /",
    "GSP33nysu__4u:2979": " purāṇavākye hi śyāmāvadātā ityādinā dehaḥ pratīyate /",
    "GSP33nysu__4u:2980": " na vartata ityatra ca prakṛtyādyabhāvoktyā paramamuktitvaṃ,",
    "GSP33nysu__4u:2981": " dehasya ca svarūpatvaṃ,",
    "GSP33nysu__4u:2982": " tata evādoṣatvam /",
    "GSP33nysu__4u:2983": " śrutāvṛguccāraṇādinā dehitvam / *12,322*",
    "GSP33nysu__4u:2984": " atra anumānamapyāha- śira iti //",
    "GSP33nysu__4u:2985": " śiraḥkarādyairapi muktibhājo yuktā yataste puruṣā idānīm /",
    "GSP33nysu__4u:2986": " yathetipūrvā anumāśca jīvasvarūpamaṅgādiyugāpayanti // MAnuv_4,2.106 //",
    "GSP33nysu__4u:2987": " NYĀYASUDHĀ:",
    "GSP33nysu__4u:2988": " yataste puruṣā ityātmatvādityarthaḥ /",
    "GSP33nysu__4u:2989": " idānīṃ yatheti /",
    "GSP33nysu__4u:2990": " asmādādivadityarthaḥ /",
    "GSP33nysu__4u:2991": " īśvarādīnāṃ pakṣatulyatvānna doṣaḥ /",
    "GSP33nysu__4u:2992": " pūrvagrahaṇena,",
    "GSP33nysu__4u:2993": " muktirdehiniṣṭhā jīvāvasthātvāt saṃsāravadityasya grahaṇam /",
    "GSP33nysu__4u:2994": " jīvasvarūpaṃ muktajīvasvarūpam /",
    "GSP33nysu__4u:2995": " aṅgaṃ śarīram /",
    "GSP33nysu__4u:2996": " ādipadenendriyāṇi /",
    "GSP33nysu__4u:2997": " āvayantīti karaṇe kartṛtvopacāraḥ /",
    "GSP33nysu__4u:2998": " āpayantīti kvacitpāṭhaḥ / *12,323*",
    "GSP33nysu__4u:2999": " evaṃ sāṅkhayādimatamapākṛtyedānīṃ ye prāg bhinnasya bhinnābhinnasya vā jīvasya muktau parabrahmaṇātyantaikyaṃ bhavatīti manyante teṣāṃ matamapākaroti- neti //",
    "GSP33nysu__4u:3000": " na brahmarūpatvamamuṣya dehino muktāvapi syāt pramayā kathañcit // MAnuv_4,2.107ab //",
    "GSP33nysu__4u:3001": " NYĀYASUDHĀ:",
    "GSP33nysu__4u:3002": " kathañcitpramayeti kenāpi pramāṇenetyarthaḥ /",
    "GSP33nysu__4u:3003": " śrutīnāṃ prāganyathā vyākhyātatvāt /",
    "GSP33nysu__4u:3004": " yadvā kathañcit kenāpi sādhanena na syāt kutaḥ /",
    "GSP33nysu__4u:3005": " pramayā muktāvapi bhede pramāṇasadbhāvādityarthaḥ /",
    "GSP33nysu__4u:3006": " tatpramāṇaṃ paṭhati- sa iti //",
    "GSP33nysu__4u:3007": " sa brahmaṇā sahito 'śeṣabhogān bhuṅkte tathopetya sukhārṇavaṃ tam // MAnuv_4,2.107cd //",
    "GSP33nysu__4u:3008": " yattat paraṃ jyotirupetya jīvo nijasvarapūtvamavāpya kāmān /",
    "GSP33nysu__4u:3009": " bhuṅkte sa daivaṃ puruṣottamo 'ja ātmeti cokto guṇapūrtihetoḥ // MAnuv_4,2.108 //",
    "GSP33nysu__4u:3010": " setuḥ sa devo 'khilamuktibhāgāmutāmṛtasyeṣya iheśitā yat // MAnuv_4,2.109ab //",
    "GSP33nysu__4u:3011": " NYĀYASUDHĀ:",
    "GSP33nysu__4u:3012": " anena“so 'śnute sarvānkāmānsaha brahmaṇā vipaścitā';",
    "GSP33nysu__4u:3013": " iti śrutimupādatte /",
    "GSP33nysu__4u:3014": " tathāśabdaḥ śrutisamuccaye /",
    "GSP33nysu__4u:3015": " upetyetyanena",
    "GSP33nysu__4u:3016": " “etamānandamayamātmānamupasaṅkramya'; iti /",
    "GSP33nysu__4u:3017": " upetya tathāśeṣabhogānbhuṅkta iti vā /",
    "GSP33nysu__4u:3018": " yattadityanena“paraṃ jyotirupasampadya svena rūpeṇābhiniṣpadyate sa uttamaḥ puruṣaḥ sa tatra paryeti jakṣankrīḍanramamāṇaḥ,",
    "GSP33nysu__4u:3019": " paraṃ jyotirupasampadya svena rūpeṇābhiniṣpadyata eṣa ātmā';",
    "GSP33nysu__4u:3020": " iti śrutidvayam /",
    "GSP33nysu__4u:3021": " yaḥ paraṃ jyotirupasampadyate sa evottamapuruṣa ātmeti cānyathāpratītirarthataḥ śrutī paṭhataiva nirākṛtā /",
    "GSP33nysu__4u:3022": " parākrāntaṃ cātra sūtrakṛtaiva“anyārthaśca parāmarśaḥ'; iti /",
    "GSP33nysu__4u:3023": " guṇapūrtihetoḥ iti ātmaśabdavyākhyānaṃ puruṣottamatvasya copapādakam /",
    "GSP33nysu__4u:3024": " seturityanena“amṛtasyaiṣa setuḥ'; iti /",
    "GSP33nysu__4u:3025": " utetyanena“utāmṛtatvasyeśāno yadannenātirohati'; iti /",
    "GSP33nysu__4u:3026": " utetyanena“utāmṛtatvasyeśāno yadannenātirohati'; iti / *12,324*",
    "GSP33nysu__4u:3027": " udāhṛtavākyaphalaṃ darśayati- ityādīti //",
    "GSP33nysu__4u:3028": " ityādivākyairbhagavadvaśaḥ san bhuṅkte'khilān muktigato 'pi bhogān // MAnuv_4,2.109cd //",
    "GSP33nysu__4u:3029": " NYĀYASUDHĀ:",
    "GSP33nysu__4u:3030": " iti jñāyata iti śeṣaḥ /",
    "GSP33nysu__4u:3031": " bhagavadvaśa ityupalakṣaṇam /",
    "GSP33nysu__4u:3032": " tatsamīpaṃ prāpta ityapi grāhyam /",
    "GSP33nysu__4u:3033": " advaitino bhogaṃ na manyanta ityataḥ so 'pyatra varṇitaḥ / *12,327*",
    "GSP33nysu__4u:3034": " atrānumānamapyāha- kālo 'pīti //",
    "GSP33nysu__4u:3035": " kālo 'pyasau naikyayutaḥ pareṇa jīvasya kālo yata eṣa yadvat /",
    "GSP33nysu__4u:3036": " ityādikā apyanumāḥ pramāṇaṃ muktau ca jīvasya paratvarodhe // MAnuv_4,2.110 //",
    "GSP33nysu__4u:3037": " NYĀYASUDHĀ:",
    "GSP33nysu__4u:3038": " asau mokṣasambandhyapi,",
    "GSP33nysu__4u:3039": " jīvasya pareṇa yadaikyaṃ tadyuto na bhavatītyarthaḥ /",
    "GSP33nysu__4u:3040": " kālo yataḥ kālatvāt /",
    "GSP33nysu__4u:3041": " eṣa yadvatsaṃsārakālavat /",
    "GSP33nysu__4u:3042": " anumā api /",
    "GSP33nysu__4u:3043": " muktāvapi jīvasya parabrahmatvanivāraṇe pramāṇamasti,",
    "GSP33nysu__4u:3044": " kiṃ tat anumā iti yojanā /",
    "GSP33nysu__4u:3045": " ye prāgatyantabhinnasya muktāvaikyaṃ vadanti /",
    "GSP33nysu__4u:3046": " teṣāmaikyamiti paratvamiti ca yathāśrutaṃ vyākhyeyam /",
    "GSP33nysu__4u:3047": " ye tu prāgbhedābhedāvupetya muktāvatyantābhedamāhustānpratyaikyādiśabdo 'tyantābhedaparo vyākhyeyaḥ /",
    "GSP33nysu__4u:3048": " tathāca na dṛṣṭāntadoṣaḥ /",
    "GSP33nysu__4u:3049": " jīvaśabdaśca niṣkṛṣṭavyaktiviṣayo varṇanīyaḥ /",
    "GSP33nysu__4u:3050": " anyathā punardṛṣṭāntadoṣāpatteriti /",
    "GSP33nysu__4u:3051": " svakīyamādipadaṃ vyākurvannanumānāntaramāha- kathaṃ ceti //",
    "GSP33nysu__4u:3052": " kathaṃ ca yaḥ pūrvamasau na paścād bhavet sa evetyapi yuktimeti // MAnuv_4,2.111ab //",
    "GSP33nysu__4u:3053": " NYĀYASUDHĀ:",
    "GSP33nysu__4u:3054": " yo jīvaḥ pūrvaṃ saṃsāre 'sau paramātmā na bhavati,",
    "GSP33nysu__4u:3055": " asau paścānmuktau sa paramātmaiva bhavedityetatkathaṃ yuktimeti /",
    "GSP33nysu__4u:3056": " anupapannamityarthaḥ /",
    "GSP33nysu__4u:3057": " atrāpi pūrvavanmatabhedena vyākhyānaṃ kartavyam /",
    "GSP33nysu__4u:3058": " ata eva sa evetyavadhāraṇam /",
    "GSP33nysu__4u:3059": " prayogastu prāgeva darśitaḥ /",
    "GSP33nysu__4u:3060": " apiśabdo 'numānasamuccaye /",
    "GSP33nysu__4u:3061": " asya vyaptimupapādayati- yata iti //",
    "GSP33nysu__4u:3062": " yato na dṛṣṭaṃ yadabhūnna pūrvaṃ paścāt tadāseti kutaśca kiñcit // MAnuv_4,2.111cd //",
    "GSP33nysu__4u:3063": " NYĀYASUDHĀ:",
    "GSP33nysu__4u:3064": " yataḥ kāraṇāt yatkiñcidghaṭādikaṃ vastu pūrvaṃ yadghaṭādikaṃ nābhūt /",
    "GSP33nysu__4u:3065": " yena satā vastvantareṇaikībhūtaṃ na bhavatīti yāvat /",
    "GSP33nysu__4u:3066": " tat paścātkutaścitkāraṇāttadāsa tenaikyamāpannamityetanna dṛṣṭam /",
    "GSP33nysu__4u:3067": " naca dṛśyate nāpi drakṣyate /",
    "GSP33nysu__4u:3068": " tasmāditi pūrveṇa sambandhaḥ /",
    "GSP33nysu__4u:3069": " etenādadhibhūtasya kṣīrasya paścāddadhibhāvadarśanādvayabhicāra ityasaṅgatam / *12,332*",
    "GSP33nysu__4u:3070": " evaṃ bhāskarādimatamapākṛtya ye yādavaprakāśādayaḥ svabhāvata eva paramātmanā bhinnābhinno jīvastasya saṃsāre bheda eva vyakto 'bhedastvavidyāsidanā'vṛto",
    "GSP33nysu__4u:3071": " muktau tu dvāvapi vyaktau bhavataḥ,",
    "GSP33nysu__4u:3072": " ityācakṣate teṣāṃ matamadhunā nirākaroti- naceti //",
    "GSP33nysu__4u:3073": " nacaiva muktau tu hareḥ pṛthaktavamaikyaṃ tathā syāditi yuktimeti // MAnuv_4,2.112ab //",
    "GSP33nysu__4u:3074": " NYĀYASUDHĀ:",
    "GSP33nysu__4u:3075": " tathāśabdaḥ samuccaye /",
    "GSP33nysu__4u:3076": " iti ca mataṃ yuktiṃ naivaitīti sambandhaḥ /",
    "GSP33nysu__4u:3077": " kutaḥ /",
    "GSP33nysu__4u:3078": " udāhṛtavacanānāṃ",
    "GSP33nysu__4u:3079": " bhedajñāpakatvenāsmanmatāvirodhitvāt /",
    "GSP33nysu__4u:3080": " anumānasya cādyasyāsmānpratyasiddhavyāptikatvāt dvitīyasya cātadbhūtasya tadbhāvanirāsahetoḥ siddhasādhanatvādityato 'numānāntaramāha- yata iti // *12,333*",
    "GSP33nysu__4u:3081": " yato na kutrāpi bhidābhidā ca dṛṣṭā citaścetanayā kutaścit // MAnuv_4,2.112cd //",
    "GSP33nysu__4u:3082": " NYĀYASUDHĀ:",
    "GSP33nysu__4u:3083": " yataḥ kāraṇāccitaścetanayā cetanasya cetanena bhidābhidā ca kutrāpi deśe kutaścitpramāṇānna dṛṣṭetyanena jīveśvarau na bhinnābhinnau cetanatvāt devadattayajñadattavat /",
    "GSP33nysu__4u:3084": " īśvaro jīvena bhinnābhinno na bhavati cetanatvādyajñadattavadityādyanumānaṃ sūcitam / *12,334*",
    "GSP33nysu__4u:3085": " mokṣavādārthamupasaṃharati- itthamiti // *12,335*",
    "GSP33nysu__4u:3086": " itthaṃ matāni bhramajāni ... // MAnuv_4,2.113a //",
    "GSP33nysu__4u:3087": " NYĀYASUDHĀ:",
    "GSP33nysu__4u:3088": " itthamuktaprakāreṇa jainādimatāni bhramajāni /",
    "GSP33nysu__4u:3089": " upalakṣaṇametat /",
    "GSP33nysu__4u:3090": " kānicidvipralambhajāni ityapi jñeyam /",
    "GSP33nysu__4u:3091": " tasmāddheyānīti śeṣaḥ /",
    "GSP33nysu__4u:3092": " nanu vaktṝṇāṃ kvacidbhramaḥ sambhavatyeva /",
    "GSP33nysu__4u:3093": " ko doṣa ityata āha- yasmāditi //",
    "GSP33nysu__4u:3094": " ... yasmānmokṣaṃ samuddeśyamapi bhrameṇa /",
    "GSP33nysu__4u:3095": " vidurna samyag ... // MAnuv_4,2.113a-c //",
    "GSP33nysu__4u:3096": " NYĀYASUDHĀ:",
    "GSP33nysu__4u:3097": " matānāṃ praṇetāra iti śeṣaḥ /",
    "GSP33nysu__4u:3098": " aprākaraṇikaṃ prasaktānuprasaktyāgatamarthaṃ kathañcidanyathā jānanto 'pi nātīva nindyā bhavanti /",
    "GSP33nysu__4u:3099": " ete tu pradhānoddeśyamapi mokṣaṃ samyaṅ na viduḥ /",
    "GSP33nysu__4u:3100": " kintu bhramena vaiparītyena viduḥ /",
    "GSP33nysu__4u:3101": " tasmāttatpraṇītāni matāni bhramajānīti sambandhaḥ /",
    "GSP33nysu__4u:3102": " nacātisūkṣmaprameye ajñānaviparyayāveteṣāṃ,",
    "GSP33nysu__4u:3103": " kintu gopālāvipālapramukhaiḥ pāmarairapi suvidita ityāśayenāha- yadapīti //",
    "GSP33nysu__4u:3104": " ... yadapīha laukikāḥ sukhaṃ mama syācca sadeti jānate // MAnuv_4,2.113cd //",
    "GSP33nysu__4u:3105": " NYĀYASUDHĀ:",
    "GSP33nysu__4u:3106": " yadyasmādiha prāṇiṣu laukikā vaidikabuddhirahitā api,",
    "GSP33nysu__4u:3107": " me sadā sukhaṃ syāditi svoddeśyaṃ jānate hi /",
    "GSP33nysu__4u:3108": " natu vayameva na mūyāsmetyādi /",
    "GSP33nysu__4u:3109": " atastebhyo 'pyete mandā iti /",
    "GSP33nysu__4u:3110": " tadanena prabandhena pādapratipādyaṃ saṅgatikathanaṃ ca samarthitam /",
    "GSP33nysu__4u:3111": " // iti śrīmannyāyasudhāyāṃ anyathāmokṣasvarūpanirākaraṇam // *12,336*",
    "GSP33nysu__4u:3112": " [======= JNys_4,2.II(?): anekalayādhikaraṇa =======]",
    "GSP33nysu__4u:3113": " // atha śrīmannyāyasudhāyāṃ anekalayādhikaraṇam //",
    "GSP33nysu__4u:3114": " idānīmetatpādādhikaraṇeṣu pūrvapakṣasiddhāntayuktīrvivakṣuḥ prasaṅgātsiṃhāvalokanena pūrvapādadvayayuktikathanapūrvakamasminpāde cāha- audāyarmiti",
    "GSP33nysu__4u:3115": " audāryamuccāvacaśaktirātmasvarapūdārḍhyaṃ ca nijasvabhāvaḥ /",
    "GSP33nysu__4u:3116": " svātantryamāpūrṇaviśeṣayogyatā virodhahāniśca caturthapāde // MAnuv_4,2.114 //",
    "GSP33nysu__4u:3117": " NYĀYASUDHĀ:",
    "GSP33nysu__4u:3118": " caturthapāde tṛtīyādhyāyasya /",
    "GSP33nysu__4u:3119": " pūrvapakṣayuktaya iti śeṣaḥ /",
    "GSP33nysu__4u:3120": " vyavasthitistvaviśeṣaḥ sthitiśca niṣedhasāmānyavidhikriyāṇām /",
    "GSP33nysu__4u:3121": " vibhaktatā cātvarayaiva siddhirvipakṣasamprāptiviruddhahetavaḥ // MAnuv_4,2.115 //",
    "GSP33nysu__4u:3122": " NYĀYASUDHĀ:",
    "GSP33nysu__4u:3123": " vipakṣasamprāptikṛtāṃ nirodhāḥ /",
    "GSP33nysu__4u:3124": " pūrvapakṣasamprāptiṃ kurvantīnāṃ yuktīnāṃ nivārakā hetavaḥ /",
    "GSP33nysu__4u:3125": " vipakṣasamprāptiviruddhahetava iti kvacitpāṭhaḥ /",
    "GSP33nysu__4u:3126": " tatra samprāptiśabdaḥ karaṇasādhanaḥ / *12,337*",
    "GSP33nysu__4u:3127": " suśakyatā śaśvadatiprasiddhivivekavinyāsavicārasañjñāḥ /",
    "GSP33nysu__4u:3128": " nānāpravṛttiḥ kṛtakṛtyatā ca vipakṣatarkāḥ samatītapāde // MAnuv_4,2.116 //",
    "GSP33nysu__4u:3129": " NYĀYASUDHĀ:",
    "GSP33nysu__4u:3130": " samatītapāde nirantarātītapāde /",
    "GSP33nysu__4u:3131": " mahāphalatvaṃ praviviktatā ca sandhigrahaḥ sādhanamāptakṛtyam /",
    "GSP33nysu__4u:3132": " viśeṣakāryaṃ kṛtisaṃsthitiśca suyuktayo nirṇayagāḥ svapakṣe // MAnuv_4,2.117 //",
    "GSP33nysu__4u:3133": " NYĀYASUDHĀ:",
    "GSP33nysu__4u:3134": " svapakṣe siddhāntaviṣaye /",
    "GSP33nysu__4u:3135": " nirṇayagā nirṇayahetavaḥ suyuktayaḥ /",
    "GSP33nysu__4u:3136": " vyāmiśratā kāryakaratvamarthakḷptiḥ sudārḍhyaṃ paratantratā ca /",
    "GSP33nysu__4u:3137": " samānadharmaḥ kṛtaśeṣatā ca lokopamā pūrvamatānusārāḥ // MAnuv_4,2.118 //",
    "GSP33nysu__4u:3138": " NYĀYASUDHĀ:",
    "GSP33nysu__4u:3139": " pūrvamatānusārā yuktayo asminpāde 'nusriyanta etābhirityanusārāḥ /",
    "GSP33nysu__4u:3140": " viśeṣasāmyaśrutirāḍhyatā ca samānalopo mahimā viśeṣaḥ /",
    "GSP33nysu__4u:3141": " kṛtārthatā śaśvadanupravṛttiḥ siddhāntanirṇītiviśiṣṭahetavaḥ // MAnuv_4,2.119 //",
    "GSP33nysu__4u:3142": " NYĀYASUDHĀ:",
    "GSP33nysu__4u:3143": " siddhāntanirṇīterviśiṣyahetavaḥ / *12,339*",
    "GSP33nysu__4u:3144": " // oṃ naikasmindarśayato hi oṃ //",
    "GSP33nysu__4u:3145": " atrāgnau sarve devā vilīyante /",
    "GSP33nysu__4u:3146": " bhūteṣu devā vilīyante iti śrutidvayavipratipattyā kimagnāvekasminsarve devā vilīyante,",
    "GSP33nysu__4u:3147": " uta pañcasvapi bhūteṣviti saṃśaye 'gnāvekasminneva sarveṣāṃ devānāṃ layaḥ /",
    "GSP33nysu__4u:3148": " agniśruterniravakāśatvāt /",
    "GSP33nysu__4u:3149": " bhūtaśrutestu sāvakāśatvāt /",
    "GSP33nysu__4u:3150": " ekasminnagnau sarveṣāṃ ca laye 'gneśca vāyau vāyorākāśe sati bhūteṣviti bahuvacanopapatteriti prāpte siddhāntitam /",
    "GSP33nysu__4u:3151": " naikasminnagnau sarveṣāṃ devānāṃ layaḥ /",
    "GSP33nysu__4u:3152": " kintu pañcasvapi bhūteṣu /",
    "GSP33nysu__4u:3153": " kutaḥ /",
    "GSP33nysu__4u:3154": " “pṛthivyāmṛbhavo vilīyante,",
    "GSP33nysu__4u:3155": " varuṇe 'śvinau,",
    "GSP33nysu__4u:3156": " agnāvagnayo,",
    "GSP33nysu__4u:3157": " vāyāvindraḥ,",
    "GSP33nysu__4u:3158": " soma ādityo bṛhaspatirityākāśa eva sādhyā vilīyante'; (mṛtyavaḥ)",
    "GSP33nysu__4u:3159": " “ṛbhavaḥ pṛthivyāṃ,",
    "GSP33nysu__4u:3160": " varuṇa āpaḥ,",
    "GSP33nysu__4u:3161": " agnayastejasi,",
    "GSP33nysu__4u:3162": " maruto mārute,",
    "GSP33nysu__4u:3163": " ākāśe vināyakā vilīyante';",
    "GSP33nysu__4u:3164": " iti śrutī yathāyogaṃ pañcasvapi bhūteṣu devānāṃ layaṃ darśayato hīti /",
    "GSP33nysu__4u:3165": " atra vāyāvindra iti vāyuśabdo bhūtavāyorapradhānasya vācako vivakṣita iti pratīyate /",
    "GSP33nysu__4u:3166": " pṛthivyādisaṅkīrtanena bhūta(prakara)kāraṇāt /",
    "GSP33nysu__4u:3167": " sūtrakṛtā ca sarveṣu bhūteṣu devānāṃ laya ityatrārthe gṛhīte 'yaṃ śrutiḥ /",
    "GSP33nysu__4u:3168": " bhūteṣu tacchaterityupakramāt /",
    "GSP33nysu__4u:3169": " tato 'pyapradhāno vāyuriti pratītinivāraṇāya āha- pradhāneti //",
    "GSP33nysu__4u:3170": " naikasmin darśayato hi / BBs_4,2.6 /",
    "GSP33nysu__4u:3171": " pradhānavāyustviha vāyunāmā bhūteṣvitiproktagato 'pi yuktayā // MAnuv_4,2.120ab //",
    "GSP33nysu__4u:3172": " NYĀYASUDHĀ:",
    "GSP33nysu__4u:3173": " tuśabdo 'vadhāraṇe /",
    "GSP33nysu__4u:3174": " iha śrutau bhūteṣviti proktagato 'pīti śaṅkābījānuvādaḥ /",
    "GSP33nysu__4u:3175": " bhūteṣu layaṃ vakṣyāmītyāśayena śrutyā proktaṃ yatpṛthivyādikaṃ tadgato 'pīti /",
    "GSP33nysu__4u:3176": " yadvā bhūteṣu devānāṃ laya ityatrārthe proktaṃ sūtrakṛtā gṛhītaṃ",
    "GSP33nysu__4u:3177": " śrutivākyaṃ tadgato 'pīti /",
    "GSP33nysu__4u:3178": " kutaḥ /",
    "GSP33nysu__4u:3179": " yuktyā uttamānāmindrādīnāmadhame bhūtavāyau layānupapatterityarthaḥ /",
    "GSP33nysu__4u:3180": " pradhānavāyāvapi kathamindrādīnāṃ layopapattirityata āha- yasmāditi //",
    "GSP33nysu__4u:3181": " yasmācchrutau pavate ceti bhūri prokto ... // MAnuv_4,2.120c //",
    "GSP33nysu__4u:3182": " NYĀYASUDHĀ:",
    "GSP33nysu__4u:3183": " yasmātkāraṇāt“sā vā eṣā devatānādiryo 'yaṃ pavate';",
    "GSP33nysu__4u:3184": " iti śrutau caśabdādanyāsvapi śrutiṣu pradhānavāyuḥ bhūritvena sakalajīvottamatvena proktaḥ,",
    "GSP33nysu__4u:3185": " tasmāt tasminnindrādīnāṃ pralayopapatteḥ,",
    "GSP33nysu__4u:3186": " pradhānavāyustviha vāyunāmeti sambandhaḥ /",
    "GSP33nysu__4u:3187": " yadvā“eṣa vai brahma yo 'yaṃ pavate tametāḥ pañca devatāḥ parimriyante vidyudvṛṣṭiścandramā ādityo 'gniḥ';",
    "GSP33nysu__4u:3188": " iti śrutiratra vivakṣitā /",
    "GSP33nysu__4u:3189": " tatra bhūrispaṣṭaṃ sūryādīnāṃ saṃhartā prokta iti /",
    "GSP33nysu__4u:3190": " evaṃ tarhi bhūtaprakaraṇabādhaḥ syādityata āha- yata iti //",
    "GSP33nysu__4u:3191": " ... yato bhūtamānī ca so 'pi // MAnuv_4,2.120d //",
    "GSP33nysu__4u:3192": " NYĀYASUDHĀ:",
    "GSP33nysu__4u:3193": " na kevalamapradhānavāyuḥ kintu sa pradhānavāyurapi bhūtamānitvādbhūtanāmā ceti cārthaḥ /",
    "GSP33nysu__4u:3194": " ataḥ prakaraṇavirodhābhāvātpradhānavāyureveha vāyunāmeti /",
    "GSP33nysu__4u:3195": " uktameva prapañcayati- mahāmānīti //",
    "GSP33nysu__4u:3196": " mahāmānī tvalpamānī ca yasmāt tacchabdenāpyucyate tena so 'pi // MAnuv_4,2.120ef //",
    "GSP33nysu__4u:3197": " NYĀYASUDHĀ:",
    "GSP33nysu__4u:3198": " mahāṃścāsau mānī ceti mahāmānī sarvābhimānīti yāvat /",
    "GSP33nysu__4u:3199": " yathā samastarāṣṣādhipatī rājā tadantargatasya grāma(ka)",
    "GSP33nysu__4u:3200": " syādhipatirbhavatyevaṃ sarvābhimānī pradhānavāyuralpasya vāyorbhūtasyābhimānī bhavedeva /",
    "GSP33nysu__4u:3201": " tacchabdena bhūtaśabdena /",
    "GSP33nysu__4u:3202": " na kevalaṃ vāyuśabdenetyaperarthaḥ /",
    "GSP33nysu__4u:3203": " // iti śrīmannyāyasudhāyāṃ anekalayādhikaraṇam // *12,341*",
    "GSP33nysu__4u:3204": " [======= JNys_4,2.III(?): parālayādhikaraṇa =======]",
    "GSP33nysu__4u:3205": " // atha śrīmannyāsudhāyāṃ paralayādhikaraṇam //",
    "GSP33nysu__4u:3206": " // oṃ tāni pare tathā hyāha oṃ //",
    "GSP33nysu__4u:3207": " itisūtram /",
    "GSP33nysu__4u:3208": " asyārthaḥ /",
    "GSP33nysu__4u:3209": " tāni bhūtābhimānipṛbhṛtīni daivāni pare paramātmani līyante tathā hyāha śrutiriti /",
    "GSP33nysu__4u:3210": " atra sarveṣāṃ devānāṃ paramātmani sākṣāllayaḥ pratīyate /",
    "GSP33nysu__4u:3211": " tatparihārāya bhāṣyaṃ“prāṇadvāreṇa'; iti /",
    "GSP33nysu__4u:3212": " tatrāpi prāṇe sarveṣāṃ sākṣāllayaḥ pratīyate /",
    "GSP33nysu__4u:3213": " ato vispaṣṭaṃ vyācaṣṭe- tasminniti // *12,342*",
    "GSP33nysu__4u:3214": " tāni pare tathā hy āha / BBs_4,2.15 /",
    "GSP33nysu__4u:3215": " tasmin layaṃ yānti bhūtānyaśeṣakramāvirodhena sa eva viṣṇau // MAnuv_4,2.121ab //",
    "GSP33nysu__4u:3216": " NYĀYASUDHĀ:",
    "GSP33nysu__4u:3217": " aśeṣakramavirodhena śrutyādyuktaṃ sarvaṃ kramamanusṛtya /",
    "GSP33nysu__4u:3218": " bhūtāni bhūtādīni daivāni tasmiṃnpradhānavāyau layaṃ yānti /",
    "GSP33nysu__4u:3219": " sa eva viṣṇau layaṃ yāti /",
    "GSP33nysu__4u:3220": " yaśca yāvadindra iti śrutāvindrādīnāṃ pradhānavāyau layo 'bhihitaḥ so 'pi na sākṣādityāha- indrādīnāmiti //",
    "GSP33nysu__4u:3221": " indrādīnāṃ tatra layaḥ kramaṃ tu proktaṃ viśeṣādanusṛtya nānyat // MAnuv_4,2.121cd //",
    "GSP33nysu__4u:3222": " NYĀYASUDHĀ:",
    "GSP33nysu__4u:3223": " tatra pradhānavāyau /",
    "GSP33nysu__4u:3224": " viśeṣāditi tṛtīyārthe pañcamī /",
    "GSP33nysu__4u:3225": " viśeṣavākyena proktamanusṛtya vyākhyātavyaḥ /",
    "GSP33nysu__4u:3226": " na tvanyadvayākhyānaṃ sākṣāttatra laya iti /",
    "GSP33nysu__4u:3227": " viśeṣavākyavirodhāditi bhāvaḥ / *12,343*",
    "GSP33nysu__4u:3228": " tameva kramaṃ saṅkṣepeṇa tāvadāha- tasmāditi //",
    "GSP33nysu__4u:3229": " tasmādaśeṣā girijāṃ praviśya tayaiva rudraṃ saha tena vāṇīm /",
    "GSP33nysu__4u:3230": " tayā patiṃ prāpya sahaiva tena layaṃ harau yānti samastajīvāḥ // MAnuv_4,2.122 //",
    "GSP33nysu__4u:3231": " NYĀYASUDHĀ:",
    "GSP33nysu__4u:3232": " viśeṣapramāṇasya sarvathānusartavyatvāditi bhāvaḥ /",
    "GSP33nysu__4u:3233": " atra girijāśabdo vāruṇīsauparṇīparo vyākhyeyaḥ /",
    "GSP33nysu__4u:3234": " tathā rudraśabdaḥ śeṣagaruḍaparaḥ /",
    "GSP33nysu__4u:3235": " tathāca vakṣyati /",
    "GSP33nysu__4u:3236": " tayā girijayā sahaiva rudraṃ prāpya,",
    "GSP33nysu__4u:3237": " patiṃ vāṇyāḥ /",
    "GSP33nysu__4u:3238": " samastajīvā ityasyaiva vivaraṇamaśeṣā iti /",
    "GSP33nysu__4u:3239": " yadvā rudraṃ praviśantītyadhyāhāreṇa vyākhyeyam /",
    "GSP33nysu__4u:3240": " asyaiva vivaraṇamuttaravākyajātam / *12,344*",
    "GSP33nysu__4u:3241": " tatra vāyāvindra iti śrutāvuktānāmindrādīnāṃ caturṇāṃ pṛthivyādīnāṃ bhūtānāṃ ca krameṇaiva vāyau praveśa iti yaduktaṃ tattāvatprapañcyate /",
    "GSP33nysu__4u:3242": " iha dvau mārgau śeṣamārgo garuḍamārgaśca /",
    "GSP33nysu__4u:3243": " tatra śeṣamārgamādāvāha- somastviti //",
    "GSP33nysu__4u:3244": " somastu vārīśayuto 'niruddhaṃ viśatyasau kāmamasau ca vāruṇīm /",
    "GSP33nysu__4u:3245": " sā śeṣadevaṃ sa giraṃ ca saiva vāyuṃ viśatyañja itīha nirṇayaḥ // MAnuv_4,2.123 //",
    "GSP33nysu__4u:3246": " NYĀYASUDHĀ:",
    "GSP33nysu__4u:3247": " vārīśayuta ityanenābdevatāyā varuṇasya some laya ityucyate /",
    "GSP33nysu__4u:3248": " ihendrādicatuṣyaye somasya bhūteṣvapāṃ ca vāyupraveśe nirṇayaḥ /",
    "GSP33nysu__4u:3249": " prāggirijāṃ rudramityuktam /",
    "GSP33nysu__4u:3250": " idānīṃ ca giraṃ vāyumiti /",
    "GSP33nysu__4u:3251": " ete catvāraḥ śabdāḥ prasiddhapadārthakā iti pratītiṃ vārayitumāha- umeti //",
    "GSP33nysu__4u:3252": " umāgirīśāvapi bhāratīrāviti sma vāg vedagatā bravīti /",
    "GSP33nysu__4u:3253": " ahīndrapatnīmahipaṃ viriñcapatnīṃ viriñcaṃ ca vimuktikāle // MAnuv_4,2.124 //",
    "GSP33nysu__4u:3254": " NYĀYASUDHĀ:",
    "GSP33nysu__4u:3255": " umāgirīśāviti bhāratīrāvityapi /",
    "GSP33nysu__4u:3256": " īraḥ samīraḥ /",
    "GSP33nysu__4u:3257": " vāgityetatparyāyasamudāyo gṛhyate /",
    "GSP33nysu__4u:3258": " pratītārthatve kiṃ bādhakamityata uktam- vimuktikāla iti /",
    "GSP33nysu__4u:3259": " vimuktipratipādanāvasare /",
    "GSP33nysu__4u:3260": " etenomādīnāṃ caturṇāmiha janmani muktyabhāvāditi bādhakaṃ sūcitaṃ bhavati /",
    "GSP33nysu__4u:3261": " vedavākyānusāriṇo vayamapi tathaiva prayuktavantaḥ sma iti bhāvaḥ /",
    "GSP33nysu__4u:3262": " umādiśabdānāṃ vāruṇyādivṛttau kiṃ nimittamityata āha- ta eveti //",
    "GSP33nysu__4u:3263": " ta eva yat tatpadamāpnuvanti ... // MAnuv_4,2.125a //",
    "GSP33nysu__4u:3264": " NYĀYASUDHĀ:",
    "GSP33nysu__4u:3265": " yadyasmātta umādyā eva tatpadaṃ vāruṇyādipadamuttarakalpe prāpnuvanti tasmāditi pūrveṇa sambandhaḥ /",
    "GSP33nysu__4u:3266": " anenomātvādīnāṃ vāruṇītvādīnāṃ caikadravyasambandho lakṣaṇābījamityuktaṃ bhavati /",
    "GSP33nysu__4u:3267": " prasiddhapadatyāgenāprasiddhapadaprayoge kiṃ",
    "GSP33nysu__4u:3268": " prayojanamityata āha- tatkāla iti //",
    "GSP33nysu__4u:3269": " ... tatkāla etān samupāsya jīvāḥ /",
    "GSP33nysu__4u:3270": " brahmatvakāle praviśanti caitānīti sma vāk tādṛśatāmupaiti // MAnuv_4,2.125b-d //",
    "GSP33nysu__4u:3271": " NYĀYASUDHĀ:",
    "GSP33nysu__4u:3272": " tatkāle umātvādikāle /",
    "GSP33nysu__4u:3273": " etānumādīndevān /",
    "GSP33nysu__4u:3274": " brahmatvakāle teṣāmeva vāyvādīnāṃ brahmatvādeḥ kāle /",
    "GSP33nysu__4u:3275": " etān vāruṇyādīn /",
    "GSP33nysu__4u:3276": " co yasmādityarthe /",
    "GSP33nysu__4u:3277": " iti tasmāt /",
    "GSP33nysu__4u:3278": " vāk vedavāṇī /",
    "GSP33nysu__4u:3279": " tādṛśatām umādiśabdavattām / *12,346*",
    "GSP33nysu__4u:3280": " etaduktaṃ bhavati /",
    "GSP33nysu__4u:3281": " yo yasminnatiparicayavāṃstasyāśramāntaraprāptyādinā nāmāntare prāpte 'pi prayoga iti kiṃ prayojanānveṣaṇeneti / *12,347*",
    "GSP33nysu__4u:3282": " idānīṃ garuḍamārgamāha- sūyar iti //",
    "GSP33nysu__4u:3283": " sūryo 'gniyukto gurumāpya tena śakraṃ sahainena suparṇapatnīm /",
    "GSP33nysu__4u:3284": " tayā suparṇaṃ saha tena vāṇīṃ brahmāṇametadgata eva yāti // MAnuv_4,2.126 //",
    "GSP33nysu__4u:3285": " NYĀYASUDHĀ:",
    "GSP33nysu__4u:3286": " agniyukta ityanenāgneḥ sūrye laya ityucyate /",
    "GSP33nysu__4u:3287": " anenāgnirindra iti śrutiḥ paramparāpekṣetyuktaṃ bhavati /",
    "GSP33nysu__4u:3288": " etadgato vāṇīgata eva /",
    "GSP33nysu__4u:3289": " etenendrādiṣvindrādityabṛhaspatīnāṃ,",
    "GSP33nysu__4u:3290": " bhūteṣu tejaso,",
    "GSP33nysu__4u:3291": " vāyau layo vivṛto bhavati /",
    "GSP33nysu__4u:3292": " nanvetat“indra umāyāmumā rudre vilīyate';",
    "GSP33nysu__4u:3293": " iti śrutiviruddham /",
    "GSP33nysu__4u:3294": " umārudraśabdayoḥ svārthaparityāge 'pi vāruṇīśeṣaparatayā vyākhyātatvādityata āha- indreti //",
    "GSP33nysu__4u:3295": " indrapraveśastu yadocyate 'tra tadā hyumetyeva suparṇapatnī /",
    "GSP33nysu__4u:3296": " uktā suparṇaśca girīśanāmnā tato virodhaśca na kaścanātra // MAnuv_4,2.127 //",
    "GSP33nysu__4u:3297": " NYĀYASUDHĀ:",
    "GSP33nysu__4u:3298": " yadātadāśabdāvadhikaraṇamātrasyāpalakṣakau yatra śrutau atra umāyāmindrapraveśa ucyate /",
    "GSP33nysu__4u:3299": " tasyāścomāyā rudre /",
    "GSP33nysu__4u:3300": " suparṇapatnnayeva /",
    "GSP33nysu__4u:3301": " girīśanāmnā girīśaparyāyeṇa /",
    "GSP33nysu__4u:3302": " sauparṇyāmindralayasya balavacchatisiddhatvāditi hiśabdaḥ /",
    "GSP33nysu__4u:3303": " atra padasādṛśyaṃ pravṛttinimittamiti bhāvaḥ / *12,349*",
    "GSP33nysu__4u:3304": " adhunā“tāni pare';",
    "GSP33nysu__4u:3305": " ityuktānāṃ hiraṇyagarbhe layaprakāramāha- bhṛgvādaya iti //",
    "GSP33nysu__4u:3306": " bhṛgvādayo dakṣamavāpya tena prāpyendrametena suparṇapatnīm /",
    "GSP33nysu__4u:3307": " viśanti ye manavo rājamukhyā manuṃ praviśyātra gatā mahendram // MAnuv_4,2.128 //",
    "GSP33nysu__4u:3308": " NYĀYASUDHĀ:",
    "GSP33nysu__4u:3309": " suparṇapatnnayāḥ suparṇe layaḥ siddha eva /",
    "GSP33nysu__4u:3310": " indraparyantameva vaktavye 'dhikavacanamuktadārḍhyārtham /",
    "GSP33nysu__4u:3311": " evamuttaratrāpi /",
    "GSP33nysu__4u:3312": " ye manavo vaivasvatādyāḥ ye ca rājamukhyāḥ priyavratādyāste svāyambhuvamanuṃ praviśya atra svāyambhuve manau gatā vartamānā mahendram /",
    "GSP33nysu__4u:3313": " viśantītyubhayatra sambadhyate /",
    "GSP33nysu__4u:3314": " bhūteṣu pṛthivyākāśayorlayaprakāro vaktavyastamāha ākāśa iti",
    "GSP33nysu__4u:3315": " ākāśa urvī ca guruṃ praviśya tenaiva yātaḥ puruhūtadevam /",
    "GSP33nysu__4u:3316": " sanādayo yatayaḥ kāmameva viśanti śiṣṭā api havyavāham // MAnuv_4,2.129 //",
    "GSP33nysu__4u:3317": " NYĀYASUDHĀ:",
    "GSP33nysu__4u:3318": " vāyubhūtasya mukhyābhimānī pradhānavāyurityuktam /",
    "GSP33nysu__4u:3319": " amukhyābhimāninastu“śakraṃ marudgaṇāḥ';",
    "GSP33nysu__4u:3320": " iti layo vakṣyate /",
    "GSP33nysu__4u:3321": " sanādaya iti /",
    "GSP33nysu__4u:3322": " sanatkumāravyatiriktāḥ /",
    "GSP33nysu__4u:3323": " tasya kāmāvatāratvāt /",
    "GSP33nysu__4u:3324": " kāmasya tu vāruṇyāmukta eva layaḥ /",
    "GSP33nysu__4u:3325": " śiṣyā uktebhyaḥ /",
    "GSP33nysu__4u:3326": " etena“agnau sarve devā vilīyante';",
    "GSP33nysu__4u:3327": " ityasya viṣayo darśitaḥ /",
    "GSP33nysu__4u:3328": " asyāpavādamāha- varṇāśrameti //",
    "GSP33nysu__4u:3329": " varṇāśramācāraratā manuṣyā dharmaṃ manuṃ so 'pi sameti kāle /",
    "GSP33nysu__4u:3330": " tameva sarve pitaraḥ surānugāḥ sarve kuberaṃ sa ca somameva // MAnuv_4,2.130 //",
    "GSP33nysu__4u:3331": " NYĀYASUDHĀ:",
    "GSP33nysu__4u:3332": " etatprasaṅgānmuktau praveśamātramuktaṃ na tu dehalayaḥ /",
    "GSP33nysu__4u:3333": " teṣāmutkramaṇasya vidyamānatvāt /",
    "GSP33nysu__4u:3334": " varṇāśramācāraratā ityanena manuṣyāṇāṃ muktau varṇāśramavattvamastīti sūcayati /",
    "GSP33nysu__4u:3335": " dharmasya tu svāyambhuve manau laya eva /",
    "GSP33nysu__4u:3336": " kāle mokṣakāle /",
    "GSP33nysu__4u:3337": " sarve pitaraḥ taṃ dharmameva saṃyānti /",
    "GSP33nysu__4u:3338": " sarve surānugā gandharvādyā kuberam /",
    "GSP33nysu__4u:3339": " upasaṃharati- vimuktīti // *12,350*",
    "GSP33nysu__4u:3340": " vimuktikāle praviśantyabhīkṣṇaṃ bhogāṃśca taddehagatāḥ prabhuñjate // MAnuv_4,2.131ab //",
    "GSP33nysu__4u:3341": " NYĀYASUDHĀ:",
    "GSP33nysu__4u:3342": " evaṃ sarve yathoktaprakāreṇa vimuktikāle praviśantyuttamāniti śeṣaḥ /",
    "GSP33nysu__4u:3343": " na kevalaṃ praviśanti kiṃ tarhītyata āha- abhīkṣṇamiti //",
    "GSP33nysu__4u:3344": " āviṣyagrahavadityarthaḥ /",
    "GSP33nysu__4u:3345": " kimanena praveśenetyata āha- ānandeti //",
    "GSP33nysu__4u:3346": " ānandasuvyaktiramutra teṣāṃ bhavaty ... // MAnuv_4,2.131c //",
    "GSP33nysu__4u:3347": " NYĀYASUDHĀ:",
    "GSP33nysu__4u:3348": " amutra uttameṣu praveśena / *12,351*",
    "GSP33nysu__4u:3349": " praviṣyānāṃ punarnirgamo 'sti na veti śaṅkāyāmāha- ataśceti //",
    "GSP33nysu__4u:3350": " ... ataśceṣyata eva nirgatāḥ /",
    "GSP33nysu__4u:3351": " krīḍanti ... // MAnuv_4,2.131de //",
    "GSP33nysu__4u:3352": " NYĀYASUDHĀ:",
    "GSP33nysu__4u:3353": " ata ebhya uttamebhyo nirgatāśceti sambandhaḥ /",
    "GSP33nysu__4u:3354": " iṣyam icchā /",
    "GSP33nysu__4u:3355": " napuṃsake bhāve ktaḥ /",
    "GSP33nysu__4u:3356": " nirgatānāṃ punaḥ praveśo 'sti na vetyata āha- bhūyaśceti //",
    "GSP33nysu__4u:3357": " ... bhūyaśca samāviśanti tāneva ... // MAnuv_4,2.131ef //",
    "GSP33nysu__4u:3358": " NYĀYASUDHĀ:",
    "GSP33nysu__4u:3359": " tān pūrvapraviṣyāneva /",
    "GSP33nysu__4u:3360": " nanvevaṃvidhā muktiḥ kvāpi nopalabdhetyata āha- sāyujyamiti //",
    "GSP33nysu__4u:3361": " ... sāyujyamidaṃ vadanti // MAnuv_4,2.131f //",
    "GSP33nysu__4u:3362": " NYĀYASUDHĀ:",
    "GSP33nysu__4u:3363": " vadanti purāṇādīni /",
    "GSP33nysu__4u:3364": " sayujāṃ bhāvo hi sāyujyam /",
    "GSP33nysu__4u:3365": " kimidaṃ sāyujyaṃ sarveṣāmasti /",
    "GSP33nysu__4u:3366": " neti brūmaḥ /",
    "GSP33nysu__4u:3367": " tarhi sāyujyahīnānāṃ kīdṛśī vṛttirityata āha- sāyujyeti // *12,352*",
    "GSP33nysu__4u:3368": " sāyujyahīnāśca laye tu sarve proktena mārgeṇa viśanti sṛṣṭau /",
    "GSP33nysu__4u:3369": " bahiśca niryānti ... // MAnuv_4,2.132a-c //",
    "GSP33nysu__4u:3370": " NYĀYASUDHĀ:",
    "GSP33nysu__4u:3371": " laye tu laya eva /",
    "GSP33nysu__4u:3372": " viśantyuttamān /",
    "GSP33nysu__4u:3373": " bahistebhyaḥ /",
    "GSP33nysu__4u:3374": " etatsāyujyabhājāmapi samānamiti netyāha- tata iti //",
    "GSP33nysu__4u:3375": " ... tato 'nyadāpi sāyujyabhājāṃ bhavati praveśaḥ // MAnuv_4,2.132cd //",
    "GSP33nysu__4u:3376": " NYĀYASUDHĀ:",
    "GSP33nysu__4u:3377": " tataḥ layakālāt / *12,353*",
    "GSP33nysu__4u:3378": " nanvetatsarvaṃ kutaḥ pramāṇātpratipattavyamityata āha- uktamiti //",
    "GSP33nysu__4u:3379": " uktaṃ samastaṃ paramaśrutau hi proktaṃ ca ... // MAnuv_4,2.133ab //",
    "GSP33nysu__4u:3380": " NYĀYASUDHĀ:",
    "GSP33nysu__4u:3381": " asyāsmiṃllaya ityuktaṃ samastam /",
    "GSP33nysu__4u:3382": " paramaśrutiśca vistarabhayānna paṭhitā /",
    "GSP33nysu__4u:3383": " caśabda uttaravākyena sambaddhayate /",
    "GSP33nysu__4u:3384": " pramāṇāntaramāha- sargeti //",
    "GSP33nysu__4u:3385": " ... sargakramato viparyayaḥ /",
    "GSP33nysu__4u:3386": " muktau ... // MAnuv_4,2.133bc //",
    "GSP33nysu__4u:3387": " NYĀYASUDHĀ:",
    "GSP33nysu__4u:3388": " muktau sargakramato viparyaya iti /",
    "GSP33nysu__4u:3389": " yo yasmājjātastasya tasminmuktiriti tāvadaṅgīkaraṇīyamityarthaḥ /",
    "GSP33nysu__4u:3390": " etaccāpavādābhāve satīti jñeyam /",
    "GSP33nysu__4u:3391": " tathāca nyāyavivaraṇe /",
    "GSP33nysu__4u:3392": " kuta etadityata āha- laya iti //",
    "GSP33nysu__4u:3393": " ... laye yadvad ... // MAnuv_4,2.133c //",
    "GSP33nysu__4u:3394": " NYĀYASUDHĀ:",
    "GSP33nysu__4u:3395": " sādhāraṇapralaye sargakramādviparyayasya sattvāditi bhāvaḥ /",
    "GSP33nysu__4u:3396": " etadapi kuta ityata āha- atho iti //",
    "GSP33nysu__4u:3397": " ... atho layaśca viparyayeṇetyavadad girāṃ patiḥ // MAnuv_4,2.133cd //",
    "GSP33nysu__4u:3398": " NYĀYASUDHĀ:",
    "GSP33nysu__4u:3399": " athośabdo 'rthāntare /",
    "GSP33nysu__4u:3400": " viparyayeṇa sargakramamapekṣya /",
    "GSP33nysu__4u:3401": " avadat upapāditavān /",
    "GSP33nysu__4u:3402": " girāṃ vedavācāṃ prabhuḥ sūtrakāraḥ /",
    "GSP33nysu__4u:3403": " yathā“viparyayeṇa tu kramo 'tra upapadyate ca'; iti /",
    "GSP33nysu__4u:3404": " laye sṛṣṭikramato viparyayaścenmuktau tathā bhāvyamityatra kiṃ niyamākamityata āha- laya iti //",
    "GSP33nysu__4u:3405": " layo yato muktiriyaṃ surāṇāṃ ... // MAnuv_4,2.134a //",
    "GSP33nysu__4u:3406": " NYĀYASUDHĀ:",
    "GSP33nysu__4u:3407": " yataḥ kāraṇātsurāṇāṃ laya eveyaṃ muktirna tu manuṣyāṇāmiva prāgeva dehādutkrāntiḥ /",
    "GSP33nysu__4u:3408": " tasmāduktaṃ yuktam /",
    "GSP33nysu__4u:3409": " sāmānyaviśeṣabhāvānna sādhyaviśiṣyatādoṣaḥ /",
    "GSP33nysu__4u:3410": " sargaścoktānuguṇa eva śrutyādisiddha iti bhāvaḥ /",
    "GSP33nysu__4u:3411": " nanu prāṅ muktānāṃ bhogādikaṃ samarthitam /",
    "GSP33nysu__4u:3412": " idānīṃ tūcyate laya eva muktiriti /",
    "GSP33nysu__4u:3413": " tatkathaṃ pūrvāparavirodho na bhavatītyata āha- bhoga iti // *12,354*",
    "GSP33nysu__4u:3414": " ... bhogo viśeṣeṇa ca ... // MAnuv_4,2.134b //",
    "GSP33nysu__4u:3415": " NYĀYASUDHĀ:",
    "GSP33nysu__4u:3416": " viśeṣeṇa devapadādapyatiśayena /",
    "GSP33nysu__4u:3417": " dehahānilakṣaṇā muktirlayānna viśiṣyata ityuktaṃ na tu sarvāpīti bhāvaḥ /",
    "GSP33nysu__4u:3418": " ata eva prāgiyamityuktam / *12,356*",
    "GSP33nysu__4u:3419": " bhogaśca muktiriti sūtrakārānuktaṃ kasmādupasaṅkhayeyamityata āha- yamiti //",
    "GSP33nysu__4u:3420": " ... yaṃ vadiṣyati // MAnuv_4,2.134b //",
    "GSP33nysu__4u:3421": " NYĀYASUDHĀ:",
    "GSP33nysu__4u:3422": " yaṃ bhogaṃ caturthapāde sūtrakāro vakṣyati muktitvena saḥ /",
    "GSP33nysu__4u:3423": " pramāṇāntaraṃ cāha- uktaśceti // *12,357*",
    "GSP33nysu__4u:3424": " uktaśca bimbapratibimbabhāvaḥ piṅgaśrutāvuktalayānusārataḥ // MAnuv_4,2.134cd //",
    "GSP33nysu__4u:3425": " NYĀYASUDHĀ:",
    "GSP33nysu__4u:3426": " bimbapratibimbabhāvo devānāmuktalayānusārata iti /",
    "GSP33nysu__4u:3427": " yasminyasyāsmābhirlaya uktaḥ sa bimbaḥ aparaḥ pratibimba ityuktamastītyarthaḥ /",
    "GSP33nysu__4u:3428": " tataḥ kimityata āha- bimba iti //",
    "GSP33nysu__4u:3429": " bimbe layo yanniyataśca muktau cidātmanāṃ tadvaśatā ca sarvadā // MAnuv_4,2.135ab //",
    "GSP33nysu__4u:3430": " NYĀYASUDHĀ:",
    "GSP33nysu__4u:3431": " mokṣānantaramapi sarvadā /",
    "GSP33nysu__4u:3432": " etaduttaratropayogi /",
    "GSP33nysu__4u:3433": " prasaṅgādihoktam /",
    "GSP33nysu__4u:3434": " yadyasmānmuktau pratibimbasya bimbe layo niyataḥ pramāṇaprasiddhaḥ,",
    "GSP33nysu__4u:3435": " tāni cānyatra tasmāduktaṃ yuktamiti / *12,358*",
    "GSP33nysu__4u:3436": " yaduktaṃ sarveṣāṃ bhūtānāṃ prāṇe layastasya viṣṇāviti tadasat /",
    "GSP33nysu__4u:3437": " “prāṇastejasi tejanaḥ parasyāṃ devatāyām';",
    "GSP33nysu__4u:3438": " iti śrutivirodhāt /",
    "GSP33nysu__4u:3439": " bimbe pratibimbasya laya iti cāsat /",
    "GSP33nysu__4u:3440": " nahi prāṇastejābhūtasya pratibimba ityata āha- tejo 'bhidhāmiti //",
    "GSP33nysu__4u:3441": " tejo 'bhidhāṃ tu śriyamāpya viṣṇumagre tataḥ putratayaiva vāyuḥ /",
    "GSP33nysu__4u:3442": " āptaḥ prasūtaḥ punareva viṣṇuṃ praviśya muktaḥ praḷaye 'tra tiṣṭhati // MAnuv_4,2.135c-f //",
    "GSP33nysu__4u:3443": " NYĀYASUDHĀ:",
    "GSP33nysu__4u:3444": " vāyuḥ pralaye tejo 'bhidhāṃ śriyamāpya tatra līno bhūtvā viṣṇumāptaḥ /",
    "GSP33nysu__4u:3445": " sṛṣṭikāle jāte 'gre sarvebhyaḥ pūrvaṃ,",
    "GSP33nysu__4u:3446": " tato viṣṇoḥ,",
    "GSP33nysu__4u:3447": " putratayā hiraṇyagarbhatvena prasūtaḥ /",
    "GSP33nysu__4u:3448": " punareva pralaye muktau viṣṇuṃ praviśya atra viṣṇau tiṣṭhati /",
    "GSP33nysu__4u:3449": " idamuktaṃ bhavati /",
    "GSP33nysu__4u:3450": " tejaḥśabdasya lakṣmīvācitvānnoktavirodhaḥ /",
    "GSP33nysu__4u:3451": " evaṃ tarhi“vilīno hi prakṛtau saṃsārameti';",
    "GSP33nysu__4u:3452": " iti śrutervāyoḥ saṃsāraprasaṅga iti cenna /",
    "GSP33nysu__4u:3453": " iṣṭatvāt /",
    "GSP33nysu__4u:3454": " hiraṇyagarbhatvena punajarnanāṅgīkārāt /",
    "GSP33nysu__4u:3455": " evamapi brahmavido muktyabhāvaprasaṅga iti cenna /",
    "GSP33nysu__4u:3456": " hiraṇyagarbhatvānantaraṃ muktisvīkārāditi /",
    "GSP33nysu__4u:3457": " idaṃ ca prāṇaśabdasya vāyuvācitvapakṣamādāyoktam /",
    "GSP33nysu__4u:3458": " hiraṇyagarbhavācitvapakṣe tu bhāṣyoktaṃ draṣṭavyam /",
    "GSP33nysu__4u:3459": " muktānāṃ svastottamadevatāḥ praviśyāvasthānamityuktam /",
    "GSP33nysu__4u:3460": " naitāvadeva /",
    "GSP33nysu__4u:3461": " kintu bhagavatpraveśo 'pyasti /",
    "GSP33nysu__4u:3462": " uktaśca bhogo nānandasya janakaḥ kintu vyañjaka eva /",
    "GSP33nysu__4u:3463": " ānandastu svarūpabhūta ityāha- sarve 'pīti //",
    "GSP33nysu__4u:3464": " sarve 'pi te muktagaṇā amandasāndraṃ nijānandamaśeṣato 'pi /",
    "GSP33nysu__4u:3465": " bhuñjanta evāsata īśadehe laye 'tha sarge bahireva yānti // MAnuv_4,2.136 //",
    "GSP33nysu__4u:3466": " NYĀYASUDHĀ:",
    "GSP33nysu__4u:3467": " sarve 'pītyukte devānāṃ prakṛtatvātta eveti pratītiṃ vārayitumaśeṣato 'pītyuktam /",
    "GSP33nysu__4u:3468": " bhuñjantaḥ anubhavantaḥ / *12,359*",
    "GSP33nysu__4u:3469": " śiṣṭā havyavāhamityasyāpavādāntaramāha- prayātīti //",
    "GSP33nysu__4u:3470": " prayāti dharmaṃ nirṛtistu śakraṃ marudgaṇāḥ pārṣadāstathaiva /",
    "GSP33nysu__4u:3471": " sarve 'niruddhaṃ pṛtanādhipādyās ... // MAnuv_4,2.137a-c // *12,360*",
    "GSP33nysu__4u:3472": " NYĀYASUDHĀ:",
    "GSP33nysu__4u:3473": " nirṛtistu dharmaṃ prayāti /",
    "GSP33nysu__4u:3474": " marudgaṇāḥ śakraṃ prayānti /",
    "GSP33nysu__4u:3475": " tathāśabdaḥ samuccaye /",
    "GSP33nysu__4u:3476": " pṛtanādhipādyā viṣvaksenādyāḥ sarve bhagavataḥ pārṣadā aniruddhaṃ prayānti /",
    "GSP33nysu__4u:3477": " dehalayārthamiti śeṣaḥ /",
    "GSP33nysu__4u:3478": " aniruddhasya tu kāme laya ukta evetyevārthaḥ /",
    "GSP33nysu__4u:3479": " atra pramāṇamāha- tureti //",
    "GSP33nysu__4u:3480": " ... turaśrutirhīttham ... // MAnuv_4,2.137cd //",
    "GSP33nysu__4u:3481": " NYĀYASUDHĀ:",
    "GSP33nysu__4u:3482": " ata evaitattatraiva noktaṃ paramaśrutāvanuktatvāt / *12,361*",
    "GSP33nysu__4u:3483": " pādārthamupasaṃharati- iyamiti //",
    "GSP33nysu__4u:3484": " ... iyaṃ vimuktiḥ // MAnuv_4,2.137d //",
    "GSP33nysu__4u:3485": " NYĀYASUDHĀ:",
    "GSP33nysu__4u:3486": " devādīnāṃ dehalayarūpā vimuktirukteti /",
    "GSP33nysu__4u:3487": " // iti śrīmatpūrṇapramatibhagavatpādasukṛteranuvyākhyānasya praguṇajayatīrthākhyayatinā",
    "GSP33nysu__4u:3488": " kṛtāyāṃ ṭīkāyāṃ viṣamapadavākyārthavivṛtau caturthe 'dhyāye 'trotkramaṇacaraṇaḥ paryavasitaḥ // *************************************************************************************************",
    "GSP33nysu__4u:3489": " Adhyaya 4, Pada 3 *12,362*",
    "GSP33nysu__4u:3490": " mārgo gamyaṃ cāsminpāda ucyata iti bhāṣyam /",
    "GSP33nysu__4u:3491": " tatprāk prasaṅgādvivṛtamapīhāvaraprāptau viśeṣato vivṛṇoti- utkrānteti //",
    "GSP33nysu__4u:3492": " utkrāntamārgaśca vimuktagamyaṃ pādoditam ... // MAnuv_4,3.1ab //",
    "GSP33nysu__4u:3493": " NYĀYASUDHĀ:",
    "GSP33nysu__4u:3494": " ye śarīrādutkrāntā mānuṣāsteṣāṃ mārgo bhagavallokagamanārthaḥ /",
    "GSP33nysu__4u:3495": " gamyamapi teṣāmeveti pratītinirāsāyoktam- vimukteti //",
    "GSP33nysu__4u:3496": " ye karmaṇo dehācca vimuktāsteṣāṃ sarveṣāmapi gamyam /",
    "GSP33nysu__4u:3497": " idamubhayametatpādoditam /",
    "GSP33nysu__4u:3498": " atrādhikaraṇeṣu pūrvapakṣayuktiḥ siddhāntayuktīścāha- sukrameti //",
    "GSP33nysu__4u:3499": " ... sukramavikramau ca // MAnuv_4,3.1b // *12,363*",
    "GSP33nysu__4u:3500": " NYĀYASUDHĀ:",
    "GSP33nysu__4u:3501": " sāntānikaṃ prāptirabhīṣyatā ca saukayarmityanyamatasya tarkāḥ // MAnuv_4,3.1cd //",
    "GSP33nysu__4u:3502": " viśeṣasamprāptirurutvamāptiḥ kramānurāgaḥ kathitānuvṛttiḥ /",
    "GSP33nysu__4u:3503": " siddhāntanirṇītikarāḥ ... // MAnuv_4,3.2a-c //",
    "GSP33nysu__4u:3504": " NYĀYASUDHĀ:",
    "GSP33nysu__4u:3505": " anyamatasyeti jātāvekavacanam /",
    "GSP33nysu__4u:3506": " siddhāntanirṇītikarāstarkā iti śeṣaḥ //",
    "GSP33nysu__4u:3507": " oṃ apratīkālambanānnayatīti bādarāyaṇa ubhayathā ca doṣāttatkratuśca oṃ //",
    "GSP33nysu__4u:3508": " vimuktagamyaṃ pratipādayitumidaṃ sūtram /",
    "GSP33nysu__4u:3509": " tadbhāṣye na vispaṣṭamityataḥ spaṣṭīkariṣyanpratīkaśabdārthaṃ tāvadāha- pratīkamiti // *12,364*",
    "GSP33nysu__4u:3510": " apratīkālambanān nayatīti bādarāyaṇa ubhayathā ca doṣāt tatkratuś ca / BBs_4,3.15 /",
    "GSP33nysu__4u:3511": " ... pratīkaṃ dehādikaṃ ... // MAnuv_4,3.2cd //",
    "GSP33nysu__4u:3512": " NYĀYASUDHĀ:",
    "GSP33nysu__4u:3513": " ādipadena manaḥprabhṛtīnāṃ bhagavatpratimānāṃ grahaṇam /",
    "GSP33nysu__4u:3514": " yadyapi sūtre 'pratīkālambanānāṃ gamyamuktaṃ pratīkālambanānāṃ tu pariśeṣasiddham /",
    "GSP33nysu__4u:3515": " tathāpyaspaṣṭaspaṣṭīkaraṇārthaṃ pravṛttatvādabhāvasya bhāvapūrvakatvācca pariśeṣasiddhamevārthamādāvāha- tadgatamiti //",
    "GSP33nysu__4u:3516": " ... tadgatameva ye narāḥ // MAnuv_4,3.2d //",
    "GSP33nysu__4u:3517": " upāsate te purataḥ samāpnuyurbrahmāṇamasmānmatimāpya viṣṇum /",
    "GSP33nysu__4u:3518": " prāpsyanty ... // MAnuv_4,3.3a-c //",
    "GSP33nysu__4u:3519": " NYĀYASUDHĀ:",
    "GSP33nysu__4u:3520": " pratīkagatameva viṣṇum /",
    "GSP33nysu__4u:3521": " te pratīkālambanāḥ /",
    "GSP33nysu__4u:3522": " purataḥ prāk pralayakālāt /",
    "GSP33nysu__4u:3523": " asmāt brahmaṇaḥ /",
    "GSP33nysu__4u:3524": " matiṃ bhagavajjñānaviśeṣam /",
    "GSP33nysu__4u:3525": " prāpsyanti pralaye /",
    "GSP33nysu__4u:3526": " idānīṃ sūtritāmapratīkālambanānāṃ gatiṃ prapañcayati- ata iti //",
    "GSP33nysu__4u:3527": " ... ato 'nye 'pi tamāpya tasmāddhariṃ gatā muktibhājaḥ parānte // MAnuv_4,3.3cd //",
    "GSP33nysu__4u:3528": " NYĀYASUDHĀ:",
    "GSP33nysu__4u:3529": " pratīkālambanebhyo 'nye vyoptopāsakā apratīkālambanāḥ /",
    "GSP33nysu__4u:3530": " prathamatastaṃ viṣṇumāpyāpi parāntakāle /",
    "GSP33nysu__4u:3531": " tasmādviṣṇostaṃ brahmāṇamāpya hariṃ gatā bhavantīti /",
    "GSP33nysu__4u:3532": " // iti śrīmatpūṇarpramatibhagavatpādasukṛteranuvyākhyānasya praguṇajayatīrthākhyayatinā kṛtāyāṃ ṭīkāyāṃ viṣamapādavākyārthavivṛtau caturthādhyāye",
    "GSP33nysu__4u:3533": " smingamanacaraṇaḥ paryavasitaḥ //",
    "GSP33nysu__4u:3534": " // iti śrīmannyāyasudhāyāṃ caturthādhyāyasya tṛtīyaḥ pādaḥ // *************************************************************************************************",
    "GSP33nysu__4u:3535": " Adhyaya 4, Pada 4 *12,366*",
    "GSP33nysu__4u:3536": " // atha śrīmannyāyasudhāyāṃ caturthādhyāyasya caturthaḥ pādaḥ //",
    "GSP33nysu__4u:3537": " pādapratipādyaṃ tatsaṅgatiśca prasiddhaivetyataḥ pūrvottarapakṣayuktirevāha- atikrameti //",
    "GSP33nysu__4u:3538": " atikramoktiḥ kṛtirarthalābhaḥ parā gatiḥ pāragatistadokaḥ /",
    "GSP33nysu__4u:3539": " samastakāryaṃ vaśitā ca viśvasambhāvanā yuktayastvanyapakṣe // MAnuv_4,4.1 //",
    "GSP33nysu__4u:3540": " sāmānyarūpaṃ pratibhānamuktirāścaryatākṛtrimatāstadoṣaḥ /",
    "GSP33nysu__4u:3541": " viśeṣakḷptiḥ kṛtaniḥśramaśca māhātmyamityeva sunirṇayārthāḥ // MAnuv_4,4.2 //",
    "GSP33nysu__4u:3542": " NYĀYASUDHĀ:",
    "GSP33nysu__4u:3543": " anyapakṣe pūrvapakṣeṣu /",
    "GSP33nysu__4u:3544": " sunirṇayaḥ siddhāntanirṇayaḥ arthaḥ prayojanaṃ yāsāṃ tāḥ sunirṇayārthā yuktayaḥ / *12,367*",
    "GSP33nysu__4u:3545": " // oṃ ata eva cānanyādhipatiḥ oṃ //",
    "GSP33nysu__4u:3546": " idaṃ (etat) sūtraṃ kaścidvayākhyāti /",
    "GSP33nysu__4u:3547": " ata eva cāvandhyasaṅkalpatvā(devāna)",
    "GSP33nysu__4u:3548": " danyānadhipatirvidvānbhavati /",
    "GSP33nysu__4u:3549": " nāsyānyo 'dhipatirbhavatītyartha iti /",
    "GSP33nysu__4u:3550": " tadidamasaditi bhāvenāha- ananyeti //",
    "GSP33nysu__4u:3551": " ata eva cānanyādhipatiḥ / BBs_4,4.9 /",
    "GSP33nysu__4u:3552": " ananyabhṛtyatvamihoditabhyastvanyasya bhṛtyatvanivāraṇāya // MAnuv_4,4.3ab //",
    "GSP33nysu__4u:3553": " NYĀYASUDHĀ:",
    "GSP33nysu__4u:3554": " iha sūtre muktasyānanyādhipatiriti yadananyabhṛtyatvamuktaṃ tattūditebhyā ye yasya muktasyādhipatitvenoditāḥ śāstre tebhyaḥ anyasya bhṛtyo na bhavati mukta iti pratipādanāya /",
    "GSP33nysu__4u:3555": " natu sarvathā adhipatinivāraṇāya /",
    "GSP33nysu__4u:3556": " kutaḥ /",
    "GSP33nysu__4u:3557": " ananyapadaprayogāt /",
    "GSP33nysu__4u:3558": " anyathāpatirityakṣyat / *12,368*",
    "GSP33nysu__4u:3559": " itaścaivamevetyāha- patimiti //",
    "GSP33nysu__4u:3560": " patiṃ yadeṣāmapi viṣṇumāha hyutāmṛtatvasya patitvavāgdhareḥ // MAnuv_4,4.3cd //",
    "GSP33nysu__4u:3561": " NYĀYASUDHĀ:",
    "GSP33nysu__4u:3562": " yat yasmāddhareramṛtatvasyota yatpatitvaṃ tasya vāk“utāmṛtatvasyeśānaḥ';",
    "GSP33nysu__4u:3563": " iti śrutiriti yāvat /",
    "GSP33nysu__4u:3564": " viṣṇumeṣāṃ muktānāṃ patimāha /",
    "GSP33nysu__4u:3565": " tato 'pyukta eva sūtrārtho nāpara iti / *12,369*",
    "GSP33nysu__4u:3566": " anumānenāpyetamarthaṃ samarthayate- ete 'pīti //",
    "GSP33nysu__4u:3567": " ete 'picānyādhipatitvayuktā viṣṇvanyacittvena yathā pumāṃsaḥ /",
    "GSP33nysu__4u:3568": " prasiddhibhājastviti cānumaiva hyabhīṣyasiddhayai bhavatīha niścayāt // MAnuv_4,4.4 //",
    "GSP33nysu__4u:3569": " NYĀYASUDHĀ:",
    "GSP33nysu__4u:3570": " api ceti pramāṇasamuccaye /",
    "GSP33nysu__4u:3571": " ete muktāḥ /",
    "GSP33nysu__4u:3572": " anyo 'dhipatiryeṣāṃ te 'nyādhipatayaḥ /",
    "GSP33nysu__4u:3573": " teṣāṃ bhāvo 'nyādhipatitvaṃ tena yuktāḥ /",
    "GSP33nysu__4u:3574": " viṣṇvanyatvena cittvena jīvatvena ca /",
    "GSP33nysu__4u:3575": " tuśabdo viśeṣārthaḥ /",
    "GSP33nysu__4u:3576": " parakīyavyākhyānānusāreṇānyādhipatitvayuktā iti pratijñātam /",
    "GSP33nysu__4u:3577": " svamate tvadhipatiyuktā ityeva pratijñeti /",
    "GSP33nysu__4u:3578": " yadi kaścidudāhṛtaśrutyarthe vipratipadyeta tasyānumānenaivāla(mityukta)",
    "GSP33nysu__4u:3579": " mityanumaiva ceha mukteṣvabhīṣyasyādhipatisāhityasya siddhayai bhavatīti /",
    "GSP33nysu__4u:3580": " katham /",
    "GSP33nysu__4u:3581": " vyāptipakṣadharma(tva)",
    "GSP33nysu__4u:3582": " tayoḥ pramitatvāditi hiśabdaḥ /",
    "GSP33nysu__4u:3583": " muktā adhipatirahitā muktatvādavandhyasaṅkalpatvādīśvaravadityanumānapratirodha iti cenna /",
    "GSP33nysu__4u:3584": " mūlaprakṛtāvanaikāntyāt /",
    "GSP33nysu__4u:3585": " vipakṣe bādhakābhāvācca /",
    "GSP33nysu__4u:3586": " tadidamuktaṃ niścayāditi / *12,370*",
    "GSP33nysu__4u:3587": " na kevalaṃ muktānāṃ bhagavānadhipatiḥ kiṃ tvanye 'pi yathāsambhavaṃ bhavantītyāśayavānāha- mukteti //",
    "GSP33nysu__4u:3588": " muktasvakīyāvarayantṛtāsti muktāvapi brahmapurassarāṇām // MAnuv_4,4.5ab //",
    "GSP33nysu__4u:3589": " NYĀYASUDHĀ:",
    "GSP33nysu__4u:3590": " brahmapuraḥsarāṇāmapi muktau muktāśca te svakīyāḥ svaiḥ saha muktiṃ gatāśca ca te 'varāśca muktasvakīyāvarāstānniyantṛtāsti /",
    "GSP33nysu__4u:3591": " amuktānprati yantṛtā sarvathā nāsti /",
    "GSP33nysu__4u:3592": " yathā'ha sūtrakāraḥ“vikāravatir ca'; iti /",
    "GSP33nysu__4u:3593": " mukteṣvapi kalpāntare muktānsvakalpe mukteṣvapyuttamānsamāṃśca prati nāstītyato muktetyādyuktam /",
    "GSP33nysu__4u:3594": " anena parodāhṛtaśrutīnāṃ gatiścoktā bhavati / *12,371*",
    "GSP33nysu__4u:3595": " kuta etadityata āha- aneneti //",
    "GSP33nysu__4u:3596": " anena devena tathāmunā ca hīṣye parārvāktanalokināmiti // MAnuv_4,4.5cd //",
    "GSP33nysu__4u:3597": " phalaṃ śrutirjñānata āha ... // MAnuv_4,4.6a //",
    "GSP33nysu__4u:3598": " NYĀYASUDHĀ:",
    "GSP33nysu__4u:3599": " anena cakṣurantasthena devena prasannena tathāmunā'dityāntargatena ca parārvāktanalokavartināṃ muktānāmīṣye īśitā bhavatīti śrutirjñānato muktaniyantṛtvaṃ phalamāha- hīti //",
    "GSP33nysu__4u:3600": " atrāmunā paralokināṃ,",
    "GSP33nysu__4u:3601": " anena arvāktanalokināmiti jñeyam /",
    "GSP33nysu__4u:3602": " anena“atha ya evaṃ vidvān';",
    "GSP33nysu__4u:3603": " ityādyāṃ“so 'munaiva ye cāmuṣmātparāñco lokāstāṃścāpnoti devakāmāṃśca,",
    "GSP33nysu__4u:3604": " athānenaiva ye caitasmādarvāñco lokāstāṃścāpnoti manuṣyakāmāṃśca';",
    "GSP33nysu__4u:3605": " iti śrutimupādatte /",
    "GSP33nysu__4u:3606": " nanvasyāṃ śrutāvuktamidaṃ jñānaphalaṃ muktigatamityetatkuta ityata āha- muktāviti //",
    "GSP33nysu__4u:3607": " ... muktāvetacca sarvāśubhanāśaliṅgāt // MAnuv_4,4.6ab //",
    "GSP33nysu__4u:3608": " NYĀYASUDHĀ:",
    "GSP33nysu__4u:3609": " etacca sarvalokāptilakṣaṇaṃ phalaṃ muktāveva /",
    "GSP33nysu__4u:3610": " “udeti ha vai sarvebhyaḥ pāpmabhyo ya evaṃ veda';",
    "GSP33nysu__4u:3611": " iti sarvapāpakṣayaliṅgāt /",
    "GSP33nysu__4u:3612": " nahi mukteritatraitatsambhavati /",
    "GSP33nysu__4u:3613": " prārabdhapāpasya āmokṣaṃ vidyamānatvāt / *12,373*",
    "GSP33nysu__4u:3614": " yadidaṃ sarvalokādhipatyaṃ muktau phalamuktaṃ tatsarveṣāmapi muktānāmiti pratītinirāsāyāha- loketi //",
    "GSP33nysu__4u:3615": " lokādhipatyaṃ ca vidhātureva sarvātmanā ... // MAnuv_4,4.6cd //",
    "GSP33nysu__4u:3616": " NYĀYASUDHĀ:",
    "GSP33nysu__4u:3617": " sarvātmanā lokādhipatyaṃ ca muktasya vidhātureva /",
    "GSP33nysu__4u:3618": " anyeṣāṃ yathāyogyamiti bhāvaḥ /",
    "GSP33nysu__4u:3619": " svakīyetyuktamanusandheyam /",
    "GSP33nysu__4u:3620": " atra pramāṇamāha- ityāheti // *12,374*",
    "GSP33nysu__4u:3621": " ... ityāha turaśrutiśca // MAnuv_4,4.6d //",
    "GSP33nysu__4u:3622": " NYĀYASUDHĀ:",
    "GSP33nysu__4u:3623": " sā cānyatra draṣṭavyā /",
    "GSP33nysu__4u:3624": " caśabdo vakṣyamāṇayuktisamuccayārthaḥ /",
    "GSP33nysu__4u:3625": " śrutyantaramapyevameva vyākhyeyamityāha- sarva iti //",
    "GSP33nysu__4u:3626": " sarve baliṃ devagaṇā vahantītyetacca nānyasya hi yuktimeti // MAnuv_4,4.6ef //",
    "GSP33nysu__4u:3627": " NYĀYASUDHĀ:",
    "GSP33nysu__4u:3628": " “sa veda brahma,",
    "GSP33nysu__4u:3629": " sarve 'smai devā balimāvahanti';",
    "GSP33nysu__4u:3630": " iti śrutyuktaṃ muktasya sarvadevapūjyatvaṃ cānavadhikaṃ vidhātureva na sarveṣāmuktaśruterevetyarthaḥ /",
    "GSP33nysu__4u:3631": " ito 'pyevamityāha- neti //",
    "GSP33nysu__4u:3632": " pūjakā api hi devā muktā eva /",
    "GSP33nysu__4u:3633": " amuktānāṃ muktasambandhasya nivāritatvāt /",
    "GSP33nysu__4u:3634": " tathāca sarve devā muktāḥ sarvairmuktairdevaiḥ pūjyanta ityuktaṃ syāt /",
    "GSP33nysu__4u:3635": " etacca vyāhatam /",
    "GSP33nysu__4u:3636": " tata eva na (syaivotta)",
    "GSP33nysu__4u:3637": " syottamatvasyādhamatvasya kvāpyadarśanāt /",
    "GSP33nysu__4u:3638": " ata ukta eva śrutyarthaḥ / *12,375*",
    "GSP33nysu__4u:3639": " syādetat /",
    "GSP33nysu__4u:3640": " tāṃścāpnotītyukta āptā sarvāśubhanāśaliṅgādbhavatu muktaḥ /",
    "GSP33nysu__4u:3641": " tasya cātra lokāptirevocyate /",
    "GSP33nysu__4u:3642": " natu (mukta)svakīyāvarayantṛtetyata āha- loka iti //",
    "GSP33nysu__4u:3643": " lokā itīhāpi tu lokināṃ vaco ... // MAnuv_4,4.7a //",
    "GSP33nysu__4u:3644": " NYĀYASUDHĀ:",
    "GSP33nysu__4u:3645": " iha śrutau lokā iti padaṃ tāvallokināṃ vacaḥpratipādakam /",
    "GSP33nysu__4u:3646": " na kevalamāptā muktaḥ /",
    "GSP33nysu__4u:3647": " lokapadamapi lokiviṣayamityapiśabdaḥ /",
    "GSP33nysu__4u:3648": " tuśabdo vṛttiviśeṣadyotakaḥ /",
    "GSP33nysu__4u:3649": " yathā mañcaśabdo mañcastheṣu puruṣeṣu vidyate tathā lokaśabdo 'pi lokastheṣu puruṣeṣviti /",
    "GSP33nysu__4u:3650": " atra lakṣaṇābījasambandhastu sphuṭa eva /",
    "GSP33nysu__4u:3651": " lākṣiṇikaprayogaprayojanaṃ vācyamityata āha- loka iti //",
    "GSP33nysu__4u:3652": " ... lokā iti hyeva ravaḥ prajāsu /",
    "GSP33nysu__4u:3653": " prayujyate sarvajanaiḥ sadaiva ... // MAnuv_4,4.7bc //",
    "GSP33nysu__4u:3654": " NYĀYASUDHĀ:",
    "GSP33nysu__4u:3655": " hiśabdaḥ prasiddhau /",
    "GSP33nysu__4u:3656": " prayojanānusandhānena vinetyevaśabdaḥ /",
    "GSP33nysu__4u:3657": " ravaḥ śabdaḥ /",
    "GSP33nysu__4u:3658": " prajāsu prajāviṣaye /",
    "GSP33nysu__4u:3659": " rūḍhalakṣaṇaiṣā tatra kiṃ prayojanānveṣaṇeneti bhāvaḥ /",
    "GSP33nysu__4u:3660": " athavā kiṃ lakṣaṇayā /",
    "GSP33nysu__4u:3661": " yato vācaka eva lokaśabdo janānāmiti bhāvenāha- lokā iti sarvajanairiti śabdaśaktijñaiḥ /",
    "GSP33nysu__4u:3662": " prakārāntareṇa lokaśabdasya puruṣavācitvamāha- taditi //",
    "GSP33nysu__4u:3663": " ... tanmānino lokapadena coktāḥ // MAnuv_4,4.7d //",
    "GSP33nysu__4u:3664": " NYĀYASUDHĀ:",
    "GSP33nysu__4u:3665": " lokābhimāninaḥ /",
    "GSP33nysu__4u:3666": " abhimānyadhikaraṇanyāyeneti bhāvaḥ / *12,376*",
    "GSP33nysu__4u:3667": " astu lokaśabdasya janeṣu vṛttistathāpyasyāṃ śrutau tadvivakṣā kuto jñāyate /",
    "GSP33nysu__4u:3668": " na tāvatāpīṣyasiddhiḥ /",
    "GSP33nysu__4u:3669": " muktaviṣayatāyāṃ pramāṇābhāvāt /",
    "GSP33nysu__4u:3670": " āptireva cehocyate natu tanniyamanamityata āha- tadgā iti // *12,377*",
    "GSP33nysu__4u:3671": " tadgāstu muktā iha lokaśabdā anyonyanāthā iti paiṅgināṃ śrutiḥ // MAnuv_4,4.7ef //",
    "GSP33nysu__4u:3672": " NYĀYASUDHĀ:",
    "GSP33nysu__4u:3673": " tuśabdo 'vadhāraṇe /",
    "GSP33nysu__4u:3674": " iha ye cāmuṣmādityasyāṃ śrautau tadgāḥ parāvaralokagatāḥ muktā eva loka iti śabdo eṣāṃ te lokaśabdāḥ /",
    "GSP33nysu__4u:3675": " te cānyonyanāthāḥ uttamā adhamānāṃ svīyānāṃ niyāmakā ityevametacchativyākhyānarūpā paiṅgiśrutirasti /",
    "GSP33nysu__4u:3676": " yadyapi muktasya vikārāvartivyāpāraniṣedhādevaitatsiddham /",
    "GSP33nysu__4u:3677": " tathāpi dārḍhyāya śrutyudāharaṇam /",
    "GSP33nysu__4u:3678": " etena lakṣaṇāpakṣe mukhye bādhakaṃ coktaṃ bhavati /",
    "GSP33nysu__4u:3679": " abhimānipakṣe tu bhūtapūrvagatyā mukteṣu lokaśabdo vyākhyeyaḥ / *12,378*",
    "GSP33nysu__4u:3680": " prakārāntareṇāsyāṃ śrutau muktasya muktaniyāmakatvaṃ pratipādayannāha- aloketi //",
    "GSP33nysu__4u:3681": " alokaśabdena vimuktibhājo vācyāḥ ... // MAnuv_4,4.8ab //",
    "GSP33nysu__4u:3682": " NYĀYASUDHĀ:",
    "GSP33nysu__4u:3683": " lokadoṣātītatvādvidehatvādveti bhāvaḥ /",
    "GSP33nysu__4u:3684": " tataḥ kiṃ prakṛta ityata āha- padamiti //",
    "GSP33nysu__4u:3685": " ... padaṃ tādṛgapīha yuktam // MAnuv_4,4.8b //",
    "GSP33nysu__4u:3686": " NYĀYASUDHĀ:",
    "GSP33nysu__4u:3687": " iha parāñco lokā arvāñco lokā ityatra tādṛgaloka ityapi padaṃ chettuṃ yuktam /",
    "GSP33nysu__4u:3688": " lokālokaśabdayoḥ saṃhitāyā(yāṃ)",
    "GSP33nysu__4u:3689": " ḥ samānarūpatvāditi bhāvaḥ /",
    "GSP33nysu__4u:3690": " yogavṛttyāpi lokaśabdasya mukteṣu vṛttiḥ sambhavatītyāha- loketi //",
    "GSP33nysu__4u:3691": " lokābhidhāścāpi yato hi muktāḥ prakāśarūpāḥ satataṃ ca sarve // MAnuv_4,4.8cd //",
    "GSP33nysu__4u:3692": " NYĀYASUDHĀ:",
    "GSP33nysu__4u:3693": " yataḥ sarve 'pi muktāḥ satatamapi prakāśarūpāḥ prasiddhāstato 'pi lokābhidhāḥ /",
    "GSP33nysu__4u:3694": " lokateḥ pacādyaci kṛte rūpametat /",
    "GSP33nysu__4u:3695": " darśanaṃ prakāśa iti ca nārthāntaram / *12,379*",
    "GSP33nysu__4u:3696": " yaduktaṃ prāglokābhimānino ye muktāsta iha lokaśabdārthā iti tadasat /",
    "GSP33nysu__4u:3697": " te hi uttamāḥ /",
    "GSP33nysu__4u:3698": " naca tanniyamanaṃ muktānāṃ sambhavatītyato moktaṃ vismārṣīrityāha- brahmaiveti //",
    "GSP33nysu__4u:3699": " brahmaiva lokādhipatirvimukto bhavediti prāha turaśrutiśca // MAnuv_4,4.8ef //",
    "GSP33nysu__4u:3700": " NYĀYASUDHĀ:",
    "GSP33nysu__4u:3701": " tathāca nānupapattiriti // *12,380*",
    "GSP33nysu__4u:3702": " evaṃ svamatena śrutiṃ vyākhyāya yatpareṣāṃ vyākhyānamādityamaṇḍale parameśvaramupāsīnasya",
    "GSP33nysu__4u:3703": " viduṣaḥ paralākādhipatyaṃ bhavati cakṣuṣyupāsīnasyārvāktanalokādhipatyaṃ bhavatīti",
    "GSP33nysu__4u:3704": " tannirākaroti- naceti //",
    "GSP33nysu__4u:3705": " naceha vijñānaphalaṃ samuktaṃ lokādhipatyaṃ ... // MAnuv_4,4.9ab //",
    "GSP33nysu__4u:3706": " NYĀYASUDHĀ:",
    "GSP33nysu__4u:3707": " iha śrutau /",
    "GSP33nysu__4u:3708": " lokādhipatyaṃ vijñānaphalaṃ samuktamiti vyākhyānaṃ na yuktam /",
    "GSP33nysu__4u:3709": " kuta ityata āha- ravīti //",
    "GSP33nysu__4u:3710": " ... ravibimbato harau /",
    "GSP33nysu__4u:3711": " uktaṃ pṛthak tacca puraiva yasmād ... // MAnuv_4,4.9bc //",
    "GSP33nysu__4u:3712": " NYĀYASUDHĀ:",
    "GSP33nysu__4u:3713": " caśabdena cakṣurgate ceti samuccinoti /",
    "GSP33nysu__4u:3714": " yasmāt kāraṇāt tat lokādhipatyaṃ puraiva pūrvavākya eva ravibimbage harau cakṣurantargate ca pṛthak vibhāgenoktam /",
    "GSP33nysu__4u:3715": " ādityagataṃ prakṛtya“sa eṣa ye cāmuṣmātparāñco lokāsteṣāṃ ceṣye manuṣyakāmānāṃ ca'; iti /",
    "GSP33nysu__4u:3716": " tasmānneti /",
    "GSP33nysu__4u:3717": " etaduktaṃ bhavati /",
    "GSP33nysu__4u:3718": " na samastalokādhipatyaṃ viduṣo yujyate /",
    "GSP33nysu__4u:3719": " tasya bhagavaddharmatvenātraivoktatvāditi / *12,381*",
    "GSP33nysu__4u:3720": " bhagavaddharmo 'pi viduṣo bhavatītyaṅgīkāre ko doṣa iti cet /",
    "GSP33nysu__4u:3721": " tatkiṃ bhagavān svīyasarvalokādhipatyaṃ parityajya viduṣe dadātīti /",
    "GSP33nysu__4u:3722": " uta vidvāṃsamavāntareśvaraṃ karotīti /",
    "GSP33nysu__4u:3723": " atha vidvāṃstādātmyaṃ prāpnotīti /",
    "GSP33nysu__4u:3724": " nādyaḥ /",
    "GSP33nysu__4u:3725": " bhagavadaiśvaryasya samastaśrutyādau nityatvāvagamāt /",
    "GSP33nysu__4u:3726": " kiṃ caikasmai viduṣe dattasvādhipatyo magavānanyasmai (viduṣe) kiṃ dadyāt /",
    "GSP33nysu__4u:3727": " sarvapāpakṣayaliṅgavirodhācca /",
    "GSP33nysu__4u:3728": " ata eva na dvitīyaḥ /",
    "GSP33nysu__4u:3729": " hiraṇyagarbhe tadyujyata iti cenna /",
    "GSP33nysu__4u:3730": " pāpma(pa)śabdena prakṛtderbandhasya vivakṣitatvāt /",
    "GSP33nysu__4u:3731": " ata evoktaṃ sarvāśubheti /",
    "GSP33nysu__4u:3732": " “tasyoditi nāma';",
    "GSP33nysu__4u:3733": " iti hi parameśvarasyocchabdaṃ nāmatvenoktvā tasya nirvacanaṃ kriyate“sa eṣa sarvebhyaḥ pāpmabhya udite'; iti /",
    "GSP33nysu__4u:3734": " tatroditatvamevocchabdātharḥ /",
    "GSP33nysu__4u:3735": " kasmādityapekṣāyāṃ yogyaṃ kimapi grāhyam /",
    "GSP33nysu__4u:3736": " naca tatpāpameveti niyāmakamasti /",
    "GSP33nysu__4u:3737": " ataḥ sarvamapyaśubhaṃ tatra vivakṣitam /",
    "GSP33nysu__4u:3738": " tadeva ca viduṣaḥ phalamucyate /",
    "GSP33nysu__4u:3739": " tṛtīyaṃ nirākaroti- bheda iti //",
    "GSP33nysu__4u:3740": " ... bhedo 'munetyādi ca samyaguktaḥ // MAnuv_4,4.9d //",
    "GSP33nysu__4u:3741": " NYĀYASUDHĀ:",
    "GSP33nysu__4u:3742": " viduṣaḥ /",
    "GSP33nysu__4u:3743": " parameśvarāditi śeṣaḥ /",
    "GSP33nysu__4u:3744": " ādipadenānenetyasya grahaṇam /",
    "GSP33nysu__4u:3745": " kriyāviśeṣaṇaṃ caitat /",
    "GSP33nysu__4u:3746": " bhedaśceti sambandhaḥ /",
    "GSP33nysu__4u:3747": " samyagiti /",
    "GSP33nysu__4u:3748": " spaṣṭam /",
    "GSP33nysu__4u:3749": " nahi tadātmā tatprasādāttaddharmā bhavati / *12,383*",
    "GSP33nysu__4u:3750": " bhavedetadyadyamunānenetyetadamunā devena prasannena nimitteneti vyākhyāyeva /",
    "GSP33nysu__4u:3751": " nacaivam /",
    "GSP33nysu__4u:3752": " kiṃ nāma /",
    "GSP33nysu__4u:3753": " amunā rūpeṇāmuṣya tādātmyaṃ prāpyeti /",
    "GSP33nysu__4u:3754": " nacaivaṃ sati bhedoktirastītyata āha- tvapratyayamiti //",
    "GSP33nysu__4u:3755": " tvapratyayaṃ cāpyatihāya naiva rūpeṇa teneti bhavedihārthaḥ // MAnuv_4,4.10ab //",
    "GSP33nysu__4u:3756": " NYĀYASUDHĀ:",
    "GSP33nysu__4u:3757": " caśabdastatsamānārthapratyayāntarasamuccayārthaḥ /",
    "GSP33nysu__4u:3758": " apiśabdo rūpeṇeti padasya /",
    "GSP33nysu__4u:3759": " tena ityamunā anenetyubhayorgrahaṇam /",
    "GSP33nysu__4u:3760": " atihāya pravṛttāyāmiha śrutau /",
    "GSP33nysu__4u:3761": " bhave(devaṃ pa)",
    "GSP33nysu__4u:3762": " dayaṃ parasyasyābhilāṣaḥ śrutistu na tathā vakti /",
    "GSP33nysu__4u:3763": " yadi khalvadastvenādastayedaṃtvenedaṃtayeti bhāvavācī pratyayaḥ syāt /",
    "GSP33nysu__4u:3764": " yadi vā(cā)munā rūpeṇātmanā,",
    "GSP33nysu__4u:3765": " anena rūpeṇātmaneti padaṃ syāt /",
    "GSP33nysu__4u:3766": " tadā pratīmo 'yamarthaḥ śrutyabhipreta iti /",
    "GSP33nysu__4u:3767": " nacaitadastīti / *12,384*",
    "GSP33nysu__4u:3768": " nanu bhāvapradhānā nirdeśā bahulamupalabhyate /",
    "GSP33nysu__4u:3769": " tato vināpi pratyayena so 'rtho bhaviṣyati /",
    "GSP33nysu__4u:3770": " sopaskarāṇi ca vākyāni bhavanti /",
    "GSP33nysu__4u:3771": " tato rūpeṇetyādipadādhyāhāro vā kariṣyate /",
    "GSP33nysu__4u:3772": " ko doṣa iti cenna /",
    "GSP33nysu__4u:3773": " niścite hi vākyārthe tadupapadyate /",
    "GSP33nysu__4u:3774": " naca tanniścāyakamatrāstītyāśayavāndoṣāntaramāha- bhavatīti //",
    "GSP33nysu__4u:3775": " bhavatyasāvityaṇuśabdamatra vihāya vākyāni bahūni doṣaḥ // MAnuv_4,4.10cd //",
    "GSP33nysu__4u:3776": " NYĀYASUDHĀ:",
    "GSP33nysu__4u:3777": " yadyasyāṃ śrutau tādātmyaprāptyā(ptau)",
    "GSP33nysu__4u:3778": " tadīyaṃ sarvalokādhipatyamasya bhavatītyartho vivakṣitaḥ syāt /",
    "GSP33nysu__4u:3779": " tarhyatraitadarthapratipādane 'yaṃ vidvānasau paramātmā bhavatītyetāvadeva vaktavyam /",
    "GSP33nysu__4u:3780": " natu so 'munaivetyādikam /",
    "GSP33nysu__4u:3781": " tādātmyaprāptau taddharmar(mya)",
    "GSP33nysu__4u:3782": " sya svataḥ siddhatvāt /",
    "GSP33nysu__4u:3783": " ayamasau bhavatītyalpaṃ śabdaṃ vihāya bahūni vākyāni prayuñjānāyāḥ śruterakuśalatvadoṣaḥ syāt /",
    "GSP33nysu__4u:3784": " nahi kaścidalpīyasā prayatnena siddhatyarthe mahāntaṃ prayatnamātiṣṭhamā(naḥ sadbhi)",
    "GSP33nysu__4u:3785": " no mahadbhirādriyate /",
    "GSP33nysu__4u:3786": " kiṃ cātra parameśvaraḥ saguṇo vā vivakṣito nirguṇo vā /",
    "GSP33nysu__4u:3787": " ādye na viduṣastattādātmyamasti /",
    "GSP33nysu__4u:3788": " pareṇā(pya)nabhyupagatatvāt(māt) /",
    "GSP33nysu__4u:3789": " na dvitīyaḥ /",
    "GSP33nysu__4u:3790": " nirguṇasyā'dityādiparicchedānupapatteḥ /",
    "GSP33nysu__4u:3791": " aiśvaryāsambhavācca /",
    "GSP33nysu__4u:3792": " naca tadbhūyaṃgatasya sarvalokādhipatyaṃ bhavatīti / *12,386*",
    "GSP33nysu__4u:3793": " apavyākhyānanirākaraṇamupasaṃharanpādārthaṃ saṅkṣepeṇāha- ata iti //",
    "GSP33nysu__4u:3794": " ato jagadvayāpṛtimanta eva brahmādayaḥ pūrṇaguṇāḥ krameṇa /",
    "GSP33nysu__4u:3795": " amandamānandamajasrameva bhuñjanta ātmīyamajāt samāsate // MAnuv_4,4.11 //",
    "GSP33nysu__4u:3796": " NYĀYASUDHĀ:",
    "GSP33nysu__4u:3797": " jagacchabdena svī(syakī)",
    "GSP33nysu__4u:3798": " yāvaramuktā gṛhyante /",
    "GSP33nysu__4u:3799": " jagadvayāpāravarjamityetanmuktetarajagadviṣayam /",
    "GSP33nysu__4u:3800": " ato na tadvirodha ityetadapyanena sūcayati /",
    "GSP33nysu__4u:3801": " anyathā svāvaramuktanimakā evetyavakṣyat /",
    "GSP33nysu__4u:3802": " tathācānanyādhipatipadamuktārthameveti bhāvaḥ /",
    "GSP33nysu__4u:3803": " ātmīyaṃ natu parameśvaram /",
    "GSP33nysu__4u:3804": " ajāt parameśvarāttamavihāyetyarthaḥ /",
    "GSP33nysu__4u:3805": " tatprasādāditi vā /",
    "GSP33nysu__4u:3806": " // iti śrīmannyāyasudhāyāṃ ananyādhipatitvādhikaraṇam // *12,388*",
    "GSP33nysu__4u:3807": " evaṃparisamāpitagrantho bhagavānācāryaḥ svapratipāditaprakāraṃ svasyātiviśadānādisāvarjñapradaṃ",
    "GSP33nysu__4u:3808": " nirupādhikaparamapremāspadaguṇagaṇaṃ puruṣottamaṃ paunaḥpunyena praṇamati- nama iti //",
    "GSP33nysu__4u:3809": " namo namo 'śeṣaviśeṣapūrṇaguṇaikadhāmne puruṣottamāya /",
    "GSP33nysu__4u:3810": " bhaktānukampādatiśuddhasaṃviddātre 'nupādhipriyasadguṇātmane // MAnuv_4,4.12 //",
    "GSP33nysu__4u:3811": " NYĀYASUDHĀ:",
    "GSP33nysu__4u:3812": " aśeṣaviśeṣaiḥ pūrṇā ye guṇāsteṣāṃ pradhānāśrayāya,",
    "GSP33nysu__4u:3813": " bhakte mayyanukampādanukrośāt /",
    "GSP33nysu__4u:3814": " ata eva tācchīlikasya tṛnaḥ prayogaḥ /",
    "GSP33nysu__4u:3815": " sadguṇānuvādenānupādhipriyatvaṃ tādātmyaṃ ca vidhīyata iti na punaruktiḥ / *12,390*",
    "GSP33nysu__4u:3816": " yathā bhagavatsvarūpavijñānaṃ samastapuruṣārthasādhanaṃ tathā svasvarūpavijñānamapītyataḥ tadāviṣkurvannāha- yasyeti //",
    "GSP33nysu__4u:3817": " yasya trīṇyuditāni vedavacane rūpāṇi divyānalaṃ baṭ tad darśatamitthameva nihitaṃ devasya bhargo mahat /",
    "GSP33nysu__4u:3818": " vāyo rāmavaconayaṃ prathamakaṃ pṛkṣo dvitīyaṃ vapurmadhvo yattu tṛtīyametadanumā granthaḥ kṛtaḥ keśave // MAnuv_4,4.13 //",
    "GSP33nysu__4u:3819": " NYĀYASUDHĀ:",
    "GSP33nysu__4u:3820": " yasya vāyordevasya vedavacane baḷitthetyādāvalaṃ divyānyadbhutāni trīṇi rūpāṇyuditāni /",
    "GSP33nysu__4u:3821": " amunā vāyunāyaṃ keśave viṣaye granthaḥ kṛta ityanvayaḥ / *12,391*",
    "GSP33nysu__4u:3822": " kīdṛśaṃ tasya mūlarūpaṃ kathaṃbhūtāni ca tāni trīṇi rūpāṇītyata uktam- baḍityādi //",
    "GSP33nysu__4u:3823": " yasya tanmūlarūpaṃ baṭ balātmakaṃ darśataṃ jñānarūpaṃ ca /",
    "GSP33nysu__4u:3824": " dṛśerauṇaśadiko 'tacpratyayaḥ /",
    "GSP33nysu__4u:3825": " anena vāyuśabdo niruktaḥ /",
    "GSP33nysu__4u:3826": " vaśabdo balavācī /",
    "GSP33nysu__4u:3827": " ayatiḥ gatyarthaḥ /",
    "GSP33nysu__4u:3828": " gatyarthāścāvagatyarthāḥ /",
    "GSP33nysu__4u:3829": " tata uṇ /",
    "GSP33nysu__4u:3830": " vaścāsau āyuśceti vāyuriti /",
    "GSP33nysu__4u:3831": " kiñca bhargo bharaṇagamanayoḥ kartṛ /",
    "GSP33nysu__4u:3832": " hubhṛñ bharaṇe,",
    "GSP33nysu__4u:3833": " gamḷ gatau,",
    "GSP33nysu__4u:3834": " ābhyāmasunpratyayo ḍicca /",
    "GSP33nysu__4u:3835": " idamapi vāyuśabdavyākhyānam /",
    "GSP33nysu__4u:3836": " vā gatigandhanayorityataḥ kṛvāpājimisvadisādhyaśūbhya uṇityuṇ /",
    "GSP33nysu__4u:3837": " anekārthatvāddhātūnāṃ vātirbharaṇe 'pi vartate /",
    "GSP33nysu__4u:3838": " api ca mahat śreṣṭham /",
    "GSP33nysu__4u:3839": " vayaḥ śreṣṭhatva ityasmāduṇ /",
    "GSP33nysu__4u:3840": " na kevalaṃ mūlarūpamevaṃ kintu yasyāvatāreṣu nihitaṃ rūpamitthameva /",
    "GSP33nysu__4u:3841": " yasya prathamakaṃ prathamaṃ rūpaṃ rāmaviṣayāṇi vacāṃsi mūlarāmāyaṇādīni rāmavacāṃsi teṣāṃ nayaṃ nīyante śiṣyeṣu pravartyante 'neneti /",
    "GSP33nysu__4u:3842": " erajityac /",
    "GSP33nysu__4u:3843": " yasya dvitīyaṃ vapuḥ pṛkṣaḥ /",
    "GSP33nysu__4u:3844": " pṛcchabdaḥ pṛtanāvācī prasiddhaḥ /",
    "GSP33nysu__4u:3845": " tasminkarmaṇyupapade kṣai kṣaya ityetasmāt āto 'nupasarge ka iti kaḥ /",
    "GSP33nysu__4u:3846": " upapadatakāralopaśchāndasaḥ /",
    "GSP33nysu__4u:3847": " puṃliṅgaṃ(ṅgaḥ)",
    "GSP33nysu__4u:3848": " ca śrutyanusāreṇa /",
    "GSP33nysu__4u:3849": " asunvā pratyayaḥ /",
    "GSP33nysu__4u:3850": " kidita napuṃsakamevedam /",
    "GSP33nysu__4u:3851": " ripupṛtanākṣayakārītyarthaḥ / *12,392*",
    "GSP33nysu__4u:3852": " yasya tṛtīyaṃ vapuḥ etanmadhvaḥ /",
    "GSP33nysu__4u:3853": " madhuśabdaḥ sukhavācī /",
    "GSP33nysu__4u:3854": " “madhuta dyaurastu naḥ pitā';",
    "GSP33nysu__4u:3855": " iti prayogāt /",
    "GSP33nysu__4u:3856": " vaśabdaḥ śāstrāparaparyāyatīrthavācī /",
    "GSP33nysu__4u:3857": " vāteravagatyarthātkaraṇe ghañarthe kavidhānamiti kaḥ /",
    "GSP33nysu__4u:3858": " sukhasādhanaṃ tīrthamasyeti /",
    "GSP33nysu__4u:3859": " svarityatrevokāralopaḥ / *12,399*",
    "GSP33nysu__4u:3860": " bhagavatsvarūpapratipādanenaiva granthopasaṃhāraḥ samucita ityāśayavānnityāparokṣaṃ bhagavantaṃ sambodhya stauti- niḥśeṣamiti //",
    "GSP33nysu__4u:3861": " niḥśeṣadoṣarahitakalyāṇākhilasadguṇa /",
    "GSP33nysu__4u:3862": " bhūtisvayambhuśarvādivandyaṃ tvāṃ naumi me priyam // MAnuv_4,4.14 //",
    "GSP33nysu__4u:3863": " // iti śrīmadānandatīrthabhagavatpādācāryaviracite śrīmadbrahmasūtrānuvyākhyāne caturtho 'dhyāyaḥ //",
    "GSP33nysu__4u:3864": " NYĀYASUDHĀ:",
    "GSP33nysu__4u:3865": " bhūtiḥ mahālakṣmīḥ / *12,400*",
    "GSP33nysu__4u:3866": " vacanaprasūnamālā jayatīrthākhyena bhikṣuṇā racitā /",
    "GSP33nysu__4u:3867": " dhriyatāṃ hṛdaye sadaye kamalāmahilena pūruṣeṇa // 1 // *12,401*",
    "GSP33nysu__4u:3868": " na vaiduṣyabhrāntyā naca vacanacāturyakudhiyā na mātsaryāveśānnaca capalatādoṣavaśataḥ /",
    "GSP33nysu__4u:3869": " paraṃ śraddhājāḍyādakṛṣi kṛtimācāryavacasi skhalannapyetasmājjagati nahi nindyo 'smi viduṣām // 2 //",
    "GSP33nysu__4u:3870": " anuvyākhyāmṛtāmbhodheḥ samutpannātinirmalā /",
    "GSP33nysu__4u:3871": " iyaṃ nyāyasudhā bhaumairvibudhaiḥ sevyatāṃ sadā // 3 // *12,403*",
    "GSP33nysu__4u:3872": " iti śrīmatpūrṇapramatibhagavatpādasukṛteranuvyākhyānasya praguṇajayatīrthākhyayatinā /",
    "GSP33nysu__4u:3873": " kṛtāyāṃ ṭīkāyāṃ viṣamapadavākyārthavivṛtau caturthe 'dhyāye 'smiṃścaramacaraṇaḥ paryavasitaḥ // 4 //",
    "GSP33nysu__4u:3874": " // iti śrīmannyāyasudhāyāṃ caturtho 'dhyāyaḥ sampūrṇaḥ //"
}