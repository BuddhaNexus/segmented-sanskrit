{
    "GS40vrasrs_u:0": " śrīḥ",
    "GS40vrasrs_u:1": " oṃ tatsadbrahmaṇe namaḥ /",
    "GS40vrasrs_u:2": " atha rasaratnasamuccayaḥ /",
    "GS40vrasrs_u:3": " rasotpattirnāma prathamo 'dhyāyaḥ /",
    "GS40vrasrs_u:4": " yasyānandabhavena maṅgalakalāsaṃbhāvitena sphura- dhāmnā siddharasāmṛtena karuṇāvīkṣāsudhāsindhunā /",
    "GS40vrasrs_u:5": " bhaktānāṃ prabhavaprasaṃhṛtijarārāgādirogāḥ kṣaṇā- cchāntiṃ yānti jagatpradhānabhiṣaje tasmai parasmai namaḥ // VRrs_1.1 //",
    "GS40vrasrs_u:6": " ādimaścandrasenaś ca laṅkeśaś caviśāradaḥ /",
    "GS40vrasrs_u:7": " kapālī mattamāṇḍavyau bhāskaraḥ śūrasenakaḥ // VRrs_1.2 //",
    "GS40vrasrs_u:8": " ratnakośaś ca śaṃbhuś ca sāttviko naravāhanaḥ /",
    "GS40vrasrs_u:9": " indrado gomukhaścaiva kambalirvyāḍireva ca // VRrs_1.3 //",
    "GS40vrasrs_u:10": " nāgārjunaḥ surānando nāgabodhiryaśodhanaḥ /",
    "GS40vrasrs_u:11": " khaṇḍaḥ kāpāliko brahmā govindo lampako hariḥ // VRrs_1.4 //",
    "GS40vrasrs_u:12": " saptaviṃśatisaṃkhyākā rasasiddhipradāyakāḥ /",
    "GS40vrasrs_u:13": " rasāṅkuśo bhairavaś ca nandī svacchandabhairavaḥ // VRrs_1.5 //",
    "GS40vrasrs_u:14": " manthānabhairavaścaiva kākacaṇḍīśvarastathā /",
    "GS40vrasrs_u:15": " vāsudeva ṛṣiḥ śṛṅgaḥ kriyātantrasamuccayī // VRrs_1.6 //",
    "GS40vrasrs_u:16": " rasendratilako yogī bhālukī maithilāhvayaḥ /",
    "GS40vrasrs_u:17": " mahādevo narendraś ca vāsudevo harīśvaraḥ // VRrs_1.7 //",
    "GS40vrasrs_u:18": " eteṣāṃ kriyate 'nyeṣāṃ tantrāṇyālokya saṃgrahaḥ /",
    "GS40vrasrs_u:19": " rasānāmatha siddhānāṃ cikitsārthopayoginām // VRrs_1.8 //",
    "GS40vrasrs_u:20": " sūnunā siṃhaguptasya rasaratnasamuccayaḥ /",
    "GS40vrasrs_u:21": " rasoparasalohāni yantrādikaraṇāni ca // VRrs_1.9 //",
    "GS40vrasrs_u:22": " śuddhyarthamapi lohānāṃ tantrādikaraṇāni ca /",
    "GS40vrasrs_u:23": " śuddhiḥ sattvaṃ drutirbhasma- karaṇaṃ ca pravakṣyate // VRrs_1.10 //",
    "GS40vrasrs_u:24": " asti nīhāranilayo mahānuttaradiṅmukhe /",
    "GS40vrasrs_u:25": " uttuṅgaśṛṅgasaṃghāta- laṅghitābhro mahīdharaḥ // VRrs_1.11 //",
    "GS40vrasrs_u:26": " viśrāmāya viyanmārga- vilaṅghanaghanaśramaḥ /",
    "GS40vrasrs_u:27": " avatīrṇa iva kṣoṇīṃ śaradambumucāṃ gaṇaḥ // VRrs_1.12 //",
    "GS40vrasrs_u:28": " rāśirāśīviṣādhīśa- phaṇāphalakarociṣām /",
    "GS40vrasrs_u:29": " bhittvā bhuvamivottīrṇo yo vibhāti bhṛśonnataḥ // VRrs_1.13 //",
    "GS40vrasrs_u:30": " jvaladauṣadhayo yasya nitambamaṇibhūmayaḥ /",
    "GS40vrasrs_u:31": " naktamuddāmataḍitām anukurvanti vārmucām // VRrs_1.14 //",
    "GS40vrasrs_u:32": " kaṭake saṃcarantīnāṃ yasya kinnarayoṣitām /",
    "GS40vrasrs_u:33": " pādeṣu dhāturāgeṇa lākṣākṛtyamanuṣṭhitam // VRrs_1.15 //",
    "GS40vrasrs_u:34": " avataṃsitaśītāṃśur ācchāditadigambaraḥ /",
    "GS40vrasrs_u:35": " yo guhādhigato lokair girīśa iti gīyate // VRrs_1.16 //",
    "GS40vrasrs_u:36": " nimīlitadṛśo nityaṃ munayo yasya sānuṣu /",
    "GS40vrasrs_u:37": " pratyakṣayanti giriśam avāṅmanasagocaram // VRrs_1.17 //",
    "GS40vrasrs_u:38": " śilātalapratihatair yasya nirjharaśīkaraiḥ /",
    "GS40vrasrs_u:39": " ahanyapi nirīkṣante yakṣāstārāṅkitaṃ nabhaḥ // VRrs_1.18 //",
    "GS40vrasrs_u:40": " nīhārapavanodreka- niḥsahā yatra puruṣāḥ /",
    "GS40vrasrs_u:41": " nijastrīṇāṃ niṣevante kucoṣmāṇaṃ nirantaram // VRrs_1.19 //",
    "GS40vrasrs_u:42": " saṃcaran kaṭake yasya nidāghe 'pi divākaraḥ /",
    "GS40vrasrs_u:43": " uddāmahimaruddhoṣmā na śītāṃśorvibhidyate // VRrs_1.20 //",
    "GS40vrasrs_u:44": " guhāgṛheṣu kastūrī- mṛganābhisugandhiṣu /",
    "GS40vrasrs_u:45": " gāyanti yatra kinnaryo gaurīpariṇayotsavam // VRrs_1.21 //",
    "GS40vrasrs_u:46": " cakāsti tatra jagatām ādidevo maheśvaraḥ /",
    "GS40vrasrs_u:47": " rasātmanā jagattrātuṃ jāto yasmānmahārasaḥ // VRrs_1.22 //",
    "GS40vrasrs_u:48": " śatāśvamedhena kṛtena puṇyaṃ gokoṭibhiḥ svarṇasahasradānāt /",
    "GS40vrasrs_u:49": " nṛṇāṃ bhavet sūtakadarśanena yat sarvatīrtheṣu kṛtābhiṣekāt // VRrs_1.23 //",
    "GS40vrasrs_u:50": " vidhāya rasaliṅgaṃ yo bhaktiyuktaḥ samarcayet /",
    "GS40vrasrs_u:51": " jagattritayaliṅgānāṃ pūjāphalamavāpnuyāt // VRrs_1.24 //",
    "GS40vrasrs_u:52": " bhakṣaṇaṃ sparśanaṃ dānaṃ dhyānaṃ ca paripūjanam /",
    "GS40vrasrs_u:53": " pañcadhā rasapūjoktā mahāpātakanāśinī // VRrs_1.25 //",
    "GS40vrasrs_u:54": " hanti bhakṣaṇamātreṇa pūrvajanmāghasaṃbhavam /",
    "GS40vrasrs_u:55": " rogasaṃghamaśeṣāṇāṃ narāṇāṃ nātra saṃśayaḥ // VRrs_1.26 //",
    "GS40vrasrs_u:56": " pūrvajanmakṛtaṃ pāpaṃ sadyo naśyati dehinām /",
    "GS40vrasrs_u:57": " sugandhapiṣṭasūtena yadi śaṃbhurvilepitaḥ // VRrs_1.27 //",
    "GS40vrasrs_u:58": " abhrakaṃ truṭimātraṃ yo rasasya parijārayet /",
    "GS40vrasrs_u:59": " śatakratuphalaṃ tasya bhavedityabravīcchivaḥ // VRrs_1.28 //",
    "GS40vrasrs_u:60": " yaś ca nindati sūtendraṃ śaṃbhostejaḥ parātparam /",
    "GS40vrasrs_u:61": " sa patennarake ghore yāvatkalpavikalpanā // VRrs_1.29 //",
    "GS40vrasrs_u:62": " rogibhyo yo rasaṃ datte śuddhipākasamanvitam /",
    "GS40vrasrs_u:63": " tulādānāśvamedhānāṃ phalaṃ prāpnoti śāśvatam // VRrs_1.30 //",
    "GS40vrasrs_u:64": " siddhe rase kariṣyāmi nirdāridryagadaṃ jagat /",
    "GS40vrasrs_u:65": " rasadhyānamidaṃ proktaṃ brahmahatyādipāpanut // VRrs_1.31 //",
    "GS40vrasrs_u:66": " abhragrāso hi sūtasya naivedyaṃ parikīrtitam /",
    "GS40vrasrs_u:67": " rasasyetyarcanaṃ kṛtvā prāpnuyātkratujaṃ phalam // VRrs_1.32 //",
    "GS40vrasrs_u:68": " udare saṃsthite sūte yasyotkrāmati jīvitam /",
    "GS40vrasrs_u:69": " sa mukto duṣkṛtādghorāt prayāti paramaṃ padam // VRrs_1.33 //",
    "GS40vrasrs_u:70": " mūrchitvā harati rujaṃ bandhanam anubhūya muktido bhavati /",
    "GS40vrasrs_u:71": " amarīkaroti hi mṛtaḥ ko 'nyaḥ karuṇākaraḥ sūtāt // VRrs_1.34 //",
    "GS40vrasrs_u:72": " suragurugodvijahiṃsāpāpakalāpodbhavaṃ kilāsādhyam /",
    "GS40vrasrs_u:73": " śvitraṃ tad api ca śamayati yas tasmāt kaḥ pavitrataraḥ sūtāt // VRrs_1.35 //",
    "GS40vrasrs_u:74": " rasabandha eva dhanyaḥ prārambhe yasya satatamitikaraṇā /",
    "GS40vrasrs_u:75": " setsyati rase kariṣye mahīmahaṃ nirjarāmaraṇām // VRrs_1.36 //",
    "GS40vrasrs_u:76": " sukṛtaphalaṃ tāvadidaṃ sukule yajjanma dhīś ca tatrāpi /",
    "GS40vrasrs_u:77": " sāpi ca sakalamahītalatulanaphalā bhūtalaṃ ca suvidheyam // VRrs_1.37 //",
    "GS40vrasrs_u:78": " bhūtalavidheyatāyāḥ phalamarthāste ca vividhabhogaphalāḥ /",
    "GS40vrasrs_u:79": " bhogāś ca santi śarīre tadanityamato vṛthā sakalaṃ // VRrs_1.38 //",
    "GS40vrasrs_u:80": " iti dhanaśarīrabhogānmatvānityānsadaiva yatanīyam /",
    "GS40vrasrs_u:81": " muktau sāca jñanāttaccābhyāsātsa ca sthire dehe // VRrs_1.39 //",
    "GS40vrasrs_u:82": " tatsthairye na samarthaṃ rasāyanaṃ kimapi mūlalohādi /",
    "GS40vrasrs_u:83": " svayamasthirasvabhāvaṃ dāhyaṃ kledyaṃ ca śoṣyaṃ ca // VRrs_1.40 //",
    "GS40vrasrs_u:84": " kāṣṭhauṣadhyo nāge nāgo vaṅge 'tha vaṅgamapi śulbe /",
    "GS40vrasrs_u:85": " śulbaṃ tāre tāraṃ kanake kanakaṃ ca līyate sūte // VRrs_1.41 //",
    "GS40vrasrs_u:86": " amṛtatvaṃ hi bhajante haramūrtau yogino yathā līnāḥ /",
    "GS40vrasrs_u:87": " tadvatkavalitagagane rasarāje hemalohādyāḥ // VRrs_1.42 //",
    "GS40vrasrs_u:88": " paramātmanīva satataṃ bhavati layo yatra sarvasattvānām /",
    "GS40vrasrs_u:89": " eko 'sau rasarājaḥ śarīramajarāmaraṃ kurute // VRrs_1.43 //",
    "GS40vrasrs_u:90": " sthiradehe 'bhyāsavaśātprāpya jñānaṃ guṇāṣṭakopetam /",
    "GS40vrasrs_u:91": " prāpnoti brahmapadaṃ na punarbhavavāsajanmaduḥkhāni // VRrs_1.44 //",
    "GS40vrasrs_u:92": " ekāṃśena jagadyugapadavaṣṭabhyāvasthitaṃ paraṃ jyotiḥ /",
    "GS40vrasrs_u:93": " pādaistribhistadamṛtaṃ sulabhaṃ na viraktimātreṇa // VRrs_1.45 //",
    "GS40vrasrs_u:94": " na hi dehena kathaṃcidvyādhijarāmaraṇaduḥkhavidhureṇa /",
    "GS40vrasrs_u:95": " kṣaṇabhaṅgureṇa sūkṣmaṃ tadbrahmopāsituṃ śakyam // VRrs_1.46 //",
    "GS40vrasrs_u:96": " nāmāpi dehasiddhe ko gṛṇhīyādvinā śarīreṇa /",
    "GS40vrasrs_u:97": " yadyogagamyamamalaṃ manaso 'pi na gocaraṃ tattvaṃ // VRrs_1.47 //",
    "GS40vrasrs_u:98": " yajñāddānāttapaso vedādhyayanāddamātsadācārāt /",
    "GS40vrasrs_u:99": " atyantabhūyasī kila yogavaśādātmasaṃvittiḥ // VRrs_1.48 //",
    "GS40vrasrs_u:100": " bhrūyugamadhyagataṃ yacchikhividyutsūryavajjagadbhāsi /",
    "GS40vrasrs_u:101": " keṣāṃcitpuṇyadṛśāmunmīlati cinmayaṃ paraṃ jyotiḥ // VRrs_1.49 //",
    "GS40vrasrs_u:102": " paramānandaikarasaṃ paramaṃ jyotiḥsvabhāvamavikalpam /",
    "GS40vrasrs_u:103": " vigalitasakalakleśaṃ jñeyaṃ śāntaṃ svasaṃvedyam // VRrs_1.50 //",
    "GS40vrasrs_u:104": " tasminnādhāya manaḥ sphuradakhilaṃ cinmayaṃ jagatpaśyan /",
    "GS40vrasrs_u:105": " utsannakarmabandho brahmatvamihaiva cāpnoti // VRrs_1.51 //",
    "GS40vrasrs_u:106": " rāgadveṣavimuktāḥ satyācārā mṛṣārahitāḥ /",
    "GS40vrasrs_u:107": " sarvatra nirviśeṣā bhavanti cidbrahmasaṃsparśāt // VRrs_1.52 //",
    "GS40vrasrs_u:108": " tiṣṭhantyaṇimādiyutā vilasaddehāḥ sadoditānandāḥ /",
    "GS40vrasrs_u:109": " brahmasvabhāvamamṛtaṃ saṃprāptāścaiva kṛtakṛtyāḥ // VRrs_1.53 //",
    "GS40vrasrs_u:110": " āyatanaṃ vidyānāṃ mūlaṃ dharmārthakāmamokṣāṇām /",
    "GS40vrasrs_u:111": " śreyaḥ paraṃ kimanyaccharīramajarāmaraṃ vihāyaikam // VRrs_1.54 //",
    "GS40vrasrs_u:112": " pratyakṣeṇa pramāṇena yo na jānāti sūtakam /",
    "GS40vrasrs_u:113": " adṛṣṭavigrahaṃ devaṃ kathaṃ jñāsyati cinmayam // VRrs_1.55 //",
    "GS40vrasrs_u:114": " yajjarayā jarjaritaṃ kāsaśvāsādiduḥkhavivaśaṃ ca /",
    "GS40vrasrs_u:115": " yogyaṃ tanna samādhau pratihatabuddhīndriyaprasaram // VRrs_1.56 //",
    "GS40vrasrs_u:116": " bālaḥ ṣoḍaśavarṣo viṣayarasāsvādalampaṭaḥ parataḥ /",
    "GS40vrasrs_u:117": " yātaviveko vṛddho martyaḥ kathamāpnuyānmuktim // VRrs_1.57 //",
    "GS40vrasrs_u:118": " asminneva śarīre yeṣāṃ paramātmano na saṃvedaḥ /",
    "GS40vrasrs_u:119": " dehatyāgādūrdhvaṃ teṣāṃ tadbrahma dūrataram // VRrs_1.58 //",
    "GS40vrasrs_u:120": " brahmādayo yatante tasmindivyāṃ tanuṃ samāśritya /",
    "GS40vrasrs_u:121": " jīvanmuktāścānye kalpāntasthāyino munayaḥ // VRrs_1.59 //",
    "GS40vrasrs_u:122": " tasmājjīvanmuktiṃ samīhamānena yoginā prathamam /",
    "GS40vrasrs_u:123": " divyā tanurvidheyā haragaurīsṛṣṭisaṃyogāt // VRrs_1.60 //",
    "GS40vrasrs_u:124": " śaile 'smiñśivayoḥ prītyā parasparajigīṣayā /",
    "GS40vrasrs_u:125": " saṃpravṛtte ca saṃbhoge trilokīkṣobhakāriṇi 61 //",
    "GS40vrasrs_u:126": " vinivārayituṃ vahniḥ saṃbhogaṃ preṣitaḥ suraiḥ /",
    "GS40vrasrs_u:127": " kāṅkṣamāṇaistayoḥ putraṃ tārakāsuramārakam // VRrs_1.62 //",
    "GS40vrasrs_u:128": " kapotarūpiṇaṃ prāptaṃ himavatkandare 'nalam /",
    "GS40vrasrs_u:129": " apakṣibhāvasaṃkṣubdhaṃ smaralīlāvilokinam // VRrs_1.63 //",
    "GS40vrasrs_u:130": " taṃ dṛṣṭvā lajjitaḥ śaṃbhurvirataḥ suratāttadā /",
    "GS40vrasrs_u:131": " pracyutaścaramo dhāturgṛhītaḥ śūlapāṇinā // VRrs_1.64 //",
    "GS40vrasrs_u:132": " prakṣipto vadane vahnergaṅgāyāmapi so 'patat /",
    "GS40vrasrs_u:133": " bahiḥ kṣiptastayā so 'pi paridandahyamānayā // VRrs_1.65 //",
    "GS40vrasrs_u:134": " saṃjātāstanmalādhānāddhātavaḥ siddhihetavaḥ /",
    "GS40vrasrs_u:135": " yāvadagnimukhādreto nyapatadbhūrisārataḥ // VRrs_1.66 //",
    "GS40vrasrs_u:136": " śatayojananimnāṃstānkṛtvā kūpāṃstu pañca ca /",
    "GS40vrasrs_u:137": " tadāprabhṛti kūpasthaṃ tadretaḥ pañcadhābhavat // VRrs_1.67 //",
    "GS40vrasrs_u:138": " raso rasendraḥ sūtaś ca pārado miśrakastathā /",
    "GS40vrasrs_u:139": " iti pañcavidho jātaḥ kṣetrabhedena śaṃbhujaḥ // VRrs_1.68 //",
    "GS40vrasrs_u:140": " raso rakto vinirmuktaḥ sarvadoṣai rasāyanaḥ /",
    "GS40vrasrs_u:141": " saṃjātāstridaśāstena nīrujā nirjarāmarāḥ // VRrs_1.69 //",
    "GS40vrasrs_u:142": " rasendro doṣanirmuktaḥ śyāvo rūkṣo 'ticañcalaḥ /",
    "GS40vrasrs_u:143": " rasāyino 'bhavaṃstena nāgā mṛtyujarojjhitāḥ // VRrs_1.70 //",
    "GS40vrasrs_u:144": " devairnāgaiś ca tau kūpau pūritau mṛdbhiraśmabhiḥ /",
    "GS40vrasrs_u:145": " tadāprabhṛti lokānāṃ tau jātāvatidurlabhau // VRrs_1.71 //",
    "GS40vrasrs_u:146": " īṣatpītaś ca rūkṣāṅgo doṣayuktaś ca sūtakaḥ /",
    "GS40vrasrs_u:147": " daśāṣṭasaṃskṛtaiḥ siddho dehaṃ lohaṃ karoti saḥ // VRrs_1.72 //",
    "GS40vrasrs_u:148": " athānykūpajaḥ ko 'pi sa calaḥ śvetavarṇavān /",
    "GS40vrasrs_u:149": " pārado vividhairyogaiḥ sarvarogaharaḥ sa hi // VRrs_1.73 //",
    "GS40vrasrs_u:150": " mayūracandrikāchāyaḥ sa raso miśrako mataḥ /",
    "GS40vrasrs_u:151": " so 'pyaṣṭādaśasaṃskārayuktaścātīva siddhidaḥ // VRrs_1.74 //",
    "GS40vrasrs_u:152": " trayaḥ sūtādayaḥ sūtāḥ sarvasiddhikarā api /",
    "GS40vrasrs_u:153": " nijakarmavinirmāṇaiḥ śaktimanto 'timātrayā // VRrs_1.75 //",
    "GS40vrasrs_u:154": " etāṃ rasasamutpattiṃ yo jānāti sa dhārmikaḥ /",
    "GS40vrasrs_u:155": " āyurārogyasaṃtānaṃ rasasiddhiṃ ca vindati // VRrs_1.76 //",
    "GS40vrasrs_u:156": " rasanātsarvadhātūnāṃ rasa ityabhidhīyate /",
    "GS40vrasrs_u:157": " jarāruṅmṛtyunāśāya rasyate vā raso mataḥ // VRrs_1.77 //",
    "GS40vrasrs_u:158": " rasoparasarājatvādrasendra iti kīrtitaḥ /",
    "GS40vrasrs_u:159": " dehalohamayīṃ siddhiṃ sūte sūtastataḥ smṛtaḥ // VRrs_1.78 //",
    "GS40vrasrs_u:160": " rogapaṅkābdhimagnānāṃ pāradānācca pāradaḥ /",
    "GS40vrasrs_u:161": " sarvadhātugataṃ tejomiśritaṃ yatra tiṣṭhati // VRrs_1.79 //",
    "GS40vrasrs_u:162": " tasmāt sa miśrakaḥ prokto nānārūpaphalapradaḥ /",
    "GS40vrasrs_u:163": " evaṃbhūtasya sūtasya martyamṛtyugadacchidaḥ /",
    "GS40vrasrs_u:164": " prabhāvānmānuṣā jātā devatulyabalāyuṣaḥ // VRrs_1.80 //",
    "GS40vrasrs_u:165": " tān dṛṣṭvābhyarthito rudraḥ śakreṇa tadanantaram /",
    "GS40vrasrs_u:166": " doṣaiś ca kañcukābhiś ca rasarājo niyojitaḥ // VRrs_1.81 //",
    "GS40vrasrs_u:167": " tadāprabhṛti sūto 'sau naiva sidhyatyasaṃskṛtaḥ /",
    "GS40vrasrs_u:168": " jalago jalarūpeṇa tvarito haṃsago bhavet // VRrs_1.82 //",
    "GS40vrasrs_u:169": " malago malarūpeṇa sadhūmo dhūmago bhavet /",
    "GS40vrasrs_u:170": " anyā jīvagatirdaivī jīvo 'ṇḍādiva niṣkramet // VRrs_1.83 //",
    "GS40vrasrs_u:171": " sa tāṃś ca jīvayejjīvāṃstena jīvo rasaḥ smṛtaḥ /",
    "GS40vrasrs_u:172": " catasro gatayo dṛśyā adṛśyā pañcamī gatiḥ // VRrs_1.84 //",
    "GS40vrasrs_u:173": " mantradhyānādinā tasya rudhyate pañcamī gatiḥ // VRrs_1.85 //",
    "GS40vrasrs_u:174": " iti bhinnagatitvācca sūtarājyasya durlabhaḥ /",
    "GS40vrasrs_u:175": " saṃskārastasya bhiṣajā nipuṇena tu rakṣayet // VRrs_1.86 //",
    "GS40vrasrs_u:176": " prathame rajasi snātāṃ hayārūḍhāṃ svalaṃkṛtāṃ /",
    "GS40vrasrs_u:177": " vīkṣamāṇāṃ vadhūṃ dṛṣṭvā jighṛkṣuḥ kūpago rasaḥ // VRrs_1.87 //",
    "GS40vrasrs_u:178": " udgacchati javātsāpi taṃ dṛṣṭvā yāti vegataḥ /",
    "GS40vrasrs_u:179": " anugacchati tāṃ sūtaḥ sīmānaṃ yojanonmitam // VRrs_1.88 //",
    "GS40vrasrs_u:180": " pratyāyāti tataḥ kūpaṃ vegataḥ śivasaṃbhavaḥ /",
    "GS40vrasrs_u:181": " mārganirmitagarteṣu sthitaṃ gṛhṇanti pāradam /",
    "GS40vrasrs_u:182": " patito darade deśe gauravādvahnivaktrataḥ // VRrs_1.89 //",
    "GS40vrasrs_u:183": " sa raso bhūtale līnastattaddeśanivāsinaḥ /",
    "GS40vrasrs_u:184": " tāṃ mṛdaṃ pātanāyantre kṣiptvā sūtaṃ haranti ca // VRrs_1.90 //",
    "GS40vrasrs_u:185": " iti śrīvaidyapatisiṃhaguptasya sūnorvāgbhaṭācāryasya /",
    "GS40vrasrs_u:186": " kṛtau rasaratnasamuccaye rasotpattirnāma /",
    "GS40vrasrs_u:187": " prathamo 'dhyāyaḥ // VRrs_1 //",
    "GS40vrasrs_u:188": " atha dvitīyo 'dhyāyaḥ",
    "GS40vrasrs_u:189": " [mahārasāḥ]",
    "GS40vrasrs_u:190": " abhravaikrāntamākṣīkavimalādrijasasyakam /",
    "GS40vrasrs_u:191": " capalo rasakaśceti jñātvāṣṭau saṃgrahedrasān // VRrs_2.1 //",
    "GS40vrasrs_u:192": " [devyā rajo bhavedgandho dhātuḥ śukraṃ tathābhrakam iti kṣepakaḥ] // VRrs_2.2 //",
    "GS40vrasrs_u:193": " gaurītejaḥ paramamamṛtaṃ vātapittakṣayaghnaṃ prajñābodhi praśamitarujaṃ vṛṣyamāyuṣyamagryam /",
    "GS40vrasrs_u:194": " balyaṃ snigdhaṃ rucidamakaphaṃ dīpanaṃ śītavīryaṃ tattadyogaiḥ sakalagadahṛdvyoma sūtendrabandhi // VRrs_2.3 //",
    "GS40vrasrs_u:195": " rājahastādadhastādyatsamānītaṃ ghanaṃ khaneḥ /",
    "GS40vrasrs_u:196": " bhavettaduktaphaladaṃ niḥsattvaṃ niṣphalaṃ param // VRrs_2.4 //",
    "GS40vrasrs_u:197": " pinākaṃ nāgamaṇḍūkaṃ vajramityabhrakaṃ matam /",
    "GS40vrasrs_u:198": " śvetādivarṇabhedena pratyekaṃ taccaturvidham // VRrs_2.5 //",
    "GS40vrasrs_u:199": " pinākaṃ pāvakottaptaṃ vimuñcati daloccayam /",
    "GS40vrasrs_u:200": " tatsevitaṃ malaṃ baddhvā mārayatyeva mānavam // VRrs_2.6 //",
    "GS40vrasrs_u:201": " nāgābhraṃ nāgavatkuryāddhvaniṃ pāvakasaṃsthitam /",
    "GS40vrasrs_u:202": " tadbhuktaṃ kurute kuṣṭhaṃ maṇḍalākhyaṃ na saṃśayaḥ // VRrs_2.7 //",
    "GS40vrasrs_u:203": " utplutyotplutya maṇḍūkaṃ dhmātaṃ patati cābhrakam /",
    "GS40vrasrs_u:204": " tatkuryādaśmarīrogamasādhyaṃ śastrato 'nyathā // VRrs_2.8 //",
    "GS40vrasrs_u:205": " vajrābhraṃ vahnisaṃtaptaṃ nirmuktāśeṣavaikṛtam /",
    "GS40vrasrs_u:206": " dehalohakaraṃ tacca sarvarogaharaṃ param // VRrs_2.9 //",
    "GS40vrasrs_u:207": " śvetaṃ raktaṃ ca pītaṃ ca kṛṣṇamevaṃ caturvidham /",
    "GS40vrasrs_u:208": " śvetaṃ śvetakriyāsūktaṃ raktābhaṃ raktakarmaṇi /",
    "GS40vrasrs_u:209": " pītābhamabhrakaṃ yattu śreṣṭhaṃ tatpītakarmaṇi // VRrs_2.10 //",
    "GS40vrasrs_u:210": " caturvidhaṃ varaṃ vyoma yadyapyuktaṃ rasāyane /",
    "GS40vrasrs_u:211": " tathāpi kṛṣṇavarṇābhraṃ koṭikoṭiguṇādhikam // VRrs_2.11 //",
    "GS40vrasrs_u:212": " snigdhaṃ pṛthudalaṃ varṇasaṃyuktaṃ bhārato 'dhikam /",
    "GS40vrasrs_u:213": " sukhanirmocyapatraṃ ca tadabhraṃ śastamīritam // VRrs_2.12 //",
    "GS40vrasrs_u:214": " sacandrikaṃ ca kiṭṭābhaṃ vyoma na grāsayedrasaḥ /",
    "GS40vrasrs_u:215": " grasitaś ca niyojyo 'sau lohe caiva rasāyane // VRrs_2.13 //",
    "GS40vrasrs_u:216": " niścandrikaṃ mṛtaṃ vyoma sevyaṃ sargadeṣu ca /",
    "GS40vrasrs_u:217": " sevitaṃ candrasaṃyuktaṃ mehaṃ mandānalaṃ caret // VRrs_2.14 //",
    "GS40vrasrs_u:218": " yairuktaṃ yuktinirmuktaiḥ patrābhrakarasāyanam /",
    "GS40vrasrs_u:219": " tairdṛṣṭaṃ kālakūṭākhyaṃ viṣaṃ jīvanahetave // VRrs_2.15 //",
    "GS40vrasrs_u:220": " sattvārthaṃ sevanārthaṃ ca yojayecchodhitābhrakam /",
    "GS40vrasrs_u:221": " anyathā tvaguṇaṃ kṛtvā vikarotyeva niścitam // VRrs_2.16 //",
    "GS40vrasrs_u:222": " prataptaṃ saptavārāṇi nikṣiptaṃ kāñjake 'bhrakam /",
    "GS40vrasrs_u:223": " nirdoṣaṃ jāyate nūnaṃ prakṣiptaṃ vāpi gojale // VRrs_2.17 //",
    "GS40vrasrs_u:224": " triphalākvathite cāpi gavāṃ dugdhe viśeṣataḥ /",
    "GS40vrasrs_u:225": " tato dhānyābhrakaṃ kṛtvā piṣṭvā matsyākṣikārasaiḥ // VRrs_2.18 //",
    "GS40vrasrs_u:226": " cakrīṃ kṛtvā viśoṣyātha puṭedardhebhake puṭe /",
    "GS40vrasrs_u:227": " puṭedevaṃ hi ṣaḍvāraṃ paunarnavarasaiḥ saha // VRrs_2.19 //",
    "GS40vrasrs_u:228": " kalāṃśaṭaṅkaṇenāpi saṃmardya kṛtacakrikam /",
    "GS40vrasrs_u:229": " ardhebhākhyapuṭaistadvatsaptavāraṃ puṭetkhalu // VRrs_2.20 //",
    "GS40vrasrs_u:230": " evaṃ vāsārasenāpi taṇḍulīyarasena ca /",
    "GS40vrasrs_u:231": " prapuṭetsaptavārāṇi pūrvaproktavidhānataḥ // VRrs_2.21 //",
    "GS40vrasrs_u:232": " evaṃ siddhaṃ ghanaṃ sarvayogeṣu viniyojayet // VRrs_2.22 //",
    "GS40vrasrs_u:233": " cūrṇābhraṃ śālisaṃyuktaṃ vastrabaddhaṃ hi kāñjike /",
    "GS40vrasrs_u:234": " niryātaṃ mardanādvastrāddhānyābhramiti kathyate // VRrs_2.23 //",
    "GS40vrasrs_u:235": " dhānyābhraṃ kāsamardasya rasena parimarditam /",
    "GS40vrasrs_u:236": " puṭitaṃ daśavāreṇa mriyate nātra saṃśayaḥ // VRrs_2.24 //",
    "GS40vrasrs_u:237": " tadvanmustārasenāpi tandulīyarasena ca /",
    "GS40vrasrs_u:238": " pītāmalakasaubhāgyapiṣṭaṃ cakrīkṛtābhrakam // VRrs_2.25 //",
    "GS40vrasrs_u:239": " puṭitaṃ ṣaṣṭivārāṇi sindūrābhaṃ prajāyate /",
    "GS40vrasrs_u:240": " kṣayādyakhilarogaghnaṃ bhavedrogānupānataḥ // VRrs_2.26 //",
    "GS40vrasrs_u:241": " vaṭamūlatvacaḥ kvāthaistāmbūlīpatrasārataḥ /",
    "GS40vrasrs_u:242": " vāsāmatsyākṣikābhyāṃ vā mīnākṣyā sakaṭillayā // VRrs_2.27 //",
    "GS40vrasrs_u:243": " payasā vaṭavṛkṣasya marditaṃ puṭitaṃ ghanam /",
    "GS40vrasrs_u:244": " bhavedviṃśativāreṇa sindūrasadṛśaprabham // VRrs_2.28 //",
    "GS40vrasrs_u:245": " pādāṃśaṭaṅkaṇopetaṃ musalīrasamarditam /",
    "GS40vrasrs_u:246": " rundhyātkoṣṭyāṃ dṛḍhaṃ dhmātaṃ sattvarūpaṃ bhaved dhanam // VRrs_2.29 //",
    "GS40vrasrs_u:247": " kāsamardaghanadhvānavāsānāṃ ca punarbhuvaḥ /",
    "GS40vrasrs_u:248": " matsyākṣyāḥ kāṇḍavallyāś ca haṃsapādyā rasaiḥ pṛthak // VRrs_2.30 //",
    "GS40vrasrs_u:249": " piṣṭvā piṣṭvā prayatnena śoṣayeddharmayogataḥ /",
    "GS40vrasrs_u:250": " palaṃ godhūmacūrṇasya kṣudramatsyāś ca ṭaṅkaṇam // VRrs_2.31 //",
    "GS40vrasrs_u:251": " pratyekamaṣṭamāṃśena datvā datvā vimardayet /",
    "GS40vrasrs_u:252": " mardane mardane samyakśoṣayedraviraśmibhiḥ // VRrs_2.32 //",
    "GS40vrasrs_u:253": " pañcājaṃ pañcagavyaṃ vā pañcamāhiṣameva ca /",
    "GS40vrasrs_u:254": " kṣiptvā golānprakurvīta kiṃcittindukato 'dhikān // VRrs_2.33 //",
    "GS40vrasrs_u:255": " payo dadhi ghṛtaṃ mūtraṃ saviṭkaṃ cājamucyate /",
    "GS40vrasrs_u:256": " adhaḥpātanakoṣṭyāṃ hi dhmātvā sattvaṃ nipātayet // VRrs_2.34 //",
    "GS40vrasrs_u:257": " koṣṭhyāṃ kiṭṭaṃ samāhṛtya vicūrṇya ravakānharet /",
    "GS40vrasrs_u:258": " tatkiṭṭaṃ svalpaṭaṅkena gomayena vimardya ca // VRrs_2.35 //",
    "GS40vrasrs_u:259": " golānvidhāya saṃśoṣya gharme bhūyo 'pi pūrvavat /",
    "GS40vrasrs_u:260": " bhūyaḥ kiṭṭaṃ samāhṛtya mṛditvā sattvamāharet // VRrs_2.36 //",
    "GS40vrasrs_u:261": " atha sattvakaṇāṃstāṃstu kvāthayitvāmlakāñjikaiḥ /",
    "GS40vrasrs_u:262": " śodhanīyagaṇopettaṃ mūṣāmadhye nirudhya ca // VRrs_2.37 //",
    "GS40vrasrs_u:263": " samyagdrutaṃ samāhṛtya dvivāraṃ pradhameddhanam /",
    "GS40vrasrs_u:264": " iti śuddhaṃ bhavetsattvaṃ yojyaṃ rasarasāyane // VRrs_2.38 //",
    "GS40vrasrs_u:265": " madhutailavasājyeṣu drāvitaṃ parivāpitam /",
    "GS40vrasrs_u:266": " mṛdu syāddaśavāreṇa sattvaṃ lohādikaṃ kharam // VRrs_2.39 //",
    "GS40vrasrs_u:267": " paṭṭacurṇaṃ vidhāyātha goghṛtena pariplutam /",
    "GS40vrasrs_u:268": " bharjayetsaptavārāṇi cullīsaṃsthitakharpare // VRrs_2.40 //",
    "GS40vrasrs_u:269": " agnivarṇaṃ bhavedyāvadvāraṃ vāraṃ vicūrṇayet /",
    "GS40vrasrs_u:270": " tṛṇaṃ kṣiptvā dahedyāvattāvadvā bharjanaṃ caret // VRrs_2.41 //",
    "GS40vrasrs_u:271": " tataḥ sagandhakaṃ piṣṭvā vaṭamūlakaṣāyataḥ /",
    "GS40vrasrs_u:272": " puṭedviṃśativāreṇa vārāheṇa puṭena hi // VRrs_2.42 //",
    "GS40vrasrs_u:273": " punarviṃśativārāṇi triphalotthakaṣāyataḥ /",
    "GS40vrasrs_u:274": " triphalāmuṇḍikābhṛṅgapatrapathyākṣamūlakaiḥ // VRrs_2.43 //",
    "GS40vrasrs_u:275": " bhāvayitvā prayoktavyaṃ sarvarogeṣu mātrayā /",
    "GS40vrasrs_u:276": " sattvābhrātkiṃcidaparaṃ nirvikāraṃ guṇādhikam // VRrs_2.44 //",
    "GS40vrasrs_u:277": " evaṃ cecchatavārāṇi puṭapākena sādhitam /",
    "GS40vrasrs_u:278": " guṇavajjāyate 'tyarthaṃ paraṃ pācanadīpanam // VRrs_2.45 //",
    "GS40vrasrs_u:279": " gandharvapatratoyena guḍena saha bhāvitam /",
    "GS40vrasrs_u:280": " adhordhvaṃ vaṭapatrāṇi niścandraṃ tripuṭaiḥ khagam // VRrs_2.46 //",
    "GS40vrasrs_u:281": " kṣudhaṃ karoti cātyarthaṃ guñjārdhamitisevayā /",
    "GS40vrasrs_u:282": " tattadrogaharairyogaiḥ sarvarogaharaṃ param // VRrs_2.47 //",
    "GS40vrasrs_u:283": " sattvasya golakaṃ dhmātaṃ sasyasaṃyuktakāñjike /",
    "GS40vrasrs_u:284": " nirvāpya tatkṣaṇenaiva kuṭṭayellohapārayā // VRrs_2.48 //",
    "GS40vrasrs_u:285": " saṃpratāpya ghanasthūlakaṇānkṣiptvātha kāñjike /",
    "GS40vrasrs_u:286": " tatkṣaṇena samāhṛtya kuṭṭayitvā rajaścaret // VRrs_2.49 //",
    "GS40vrasrs_u:287": " goghṛtena ca taccūrṇaṃ bharjayetpūrvavastridhā /",
    "GS40vrasrs_u:288": " dhātrīphalarasaistadvaddhātrīpatrarasena vā // VRrs_2.50 //",
    "GS40vrasrs_u:289": " bharjena bharjena kāryaṃ śilāpaṭṭena paṣeṇam /",
    "GS40vrasrs_u:290": " tataḥ punarnavāvāsārasaiḥ kāñjikamiśritaiḥ // VRrs_2.51 //",
    "GS40vrasrs_u:291": " prapuṭeddaśavārāṇi daśavārāṇi gandhakaiḥ /",
    "GS40vrasrs_u:292": " evaṃ saṃśodhitaṃ vyomasattvaṃ sarvaguṇottaram // VRrs_2.52 //",
    "GS40vrasrs_u:293": " yatheṣṭaṃ viniyoktavyaṃ jāraṇe ca rasāyane /",
    "GS40vrasrs_u:294": " drutayo naiva nirdiṣṭāḥ śāstre dṛṣṭā api dṛḍham /",
    "GS40vrasrs_u:295": " vinā śaṃbhoḥ prasādena na sidhyanti kadācana // VRrs_2.53 //",
    "GS40vrasrs_u:296": " vellavyoṣasamanvitaṃ ghṛtayutaṃ vallonmitaṃ sevitaṃ divyābhraṃ kṣayapāṇḍuruggrahaṇikāśūlāmakuṣṭhāmayam /",
    "GS40vrasrs_u:297": " jūrtiṃ śvāsagadaṃ pramehamaruciṃ kāsāmayaṃ durdharaṃ mandāgniṃ jaṭharavyathāṃ vijayate yogairaśeṣāmayān // VRrs_2.54 //",
    "GS40vrasrs_u:298": " atha vaikrāntaḥ -",
    "GS40vrasrs_u:299": " aṣṭāsraścāṣṭaphalakaḥ ṣaṭkoṇo masṛṇo guruḥ /",
    "GS40vrasrs_u:300": " śuddhamiśritavarṇaiś ca yukto vaikrānta ucyate // VRrs_2.55 //",
    "GS40vrasrs_u:301": " śveto raktaś ca pītaś ca nīlaḥ pārāpatacchaviḥ /",
    "GS40vrasrs_u:302": " śyāmalaḥ kṛṣṇavarṇaś ca karburaścāṣṭadhā hi saḥ // VRrs_2.56 //",
    "GS40vrasrs_u:303": " āyuḥpradaś ca balavarṇakaro 'tivṛṣyaḥ /",
    "GS40vrasrs_u:304": " prajñāpradaḥ sakaladoṣagadāpahārī /",
    "GS40vrasrs_u:305": " dīptāgnikṛtpavisamānaguṇastarasvī /",
    "GS40vrasrs_u:306": " vaikrāntakaḥ khalu vapurbalalohakārī // VRrs_2.57 //",
    "GS40vrasrs_u:307": " rasāyaneṣu sarveṣu pūrvagaṇyaḥ pratāpavān /",
    "GS40vrasrs_u:308": " vajrasthāne niyoktavyo vaikrāntaḥ sarvadoṣahā // VRrs_2.58 //",
    "GS40vrasrs_u:309": " [granthāntare daityendro māhiṣaḥ siddhaḥ sahadevasamudbhavaḥ] /",
    "GS40vrasrs_u:310": " durgā bhagavatī devī taṃ śūlena vyamardayat // VRrs_2.59 //",
    "GS40vrasrs_u:311": " tasya raktaṃ tu patitaṃ yatra yatra sthitaṃ bhuvi /",
    "GS40vrasrs_u:312": " tatra tatra tu vaikrāntaṃ vajrākāraṃ mahārasam // VRrs_2.60 //",
    "GS40vrasrs_u:313": " vindhyasya dakṣiṇe vāsti hyuttare vāsti sarvataḥ /",
    "GS40vrasrs_u:314": " vikṛntayati lohāni tena vaikrāntakaḥ smṛtaḥ // VRrs_2.61 //",
    "GS40vrasrs_u:315": " śvetaḥ pītastathā rakto nīlaḥ pārāvataprabhaḥ /",
    "GS40vrasrs_u:316": " mayūrakaṇṭhasadṛśaścānyo marakataprabhaḥ // VRrs_2.62 //",
    "GS40vrasrs_u:317": " dehasiddhikaraṃ kṛṣṇaṃ pīte pītaṃ site sitam /",
    "GS40vrasrs_u:318": " sarvārthasiddhidaṃ raktaṃ tathā marakataprabham // VRrs_2.63 //",
    "GS40vrasrs_u:319": " śeṣe dve niṣphale varjye vaikrāntamiti saptadhā // VRrs_2.64 //",
    "GS40vrasrs_u:320": " athāharaṇavidhiḥ -",
    "GS40vrasrs_u:321": " yatra kṣetre sthitaṃ caiva vaikrāntaṃ tatra bhairavam /",
    "GS40vrasrs_u:322": " vināyakaṃ ca saṃpūjya gṛhṇīyācchuddhamānasaḥ // VRrs_2.65 //",
    "GS40vrasrs_u:323": " vaikrānto vajrasadṛśo dehalohakaro mataḥ /",
    "GS40vrasrs_u:324": " viṣaghno rasarājaś ca jvarakuṣṭhakṣyapraṇut // VRrs_2.66 //",
    "GS40vrasrs_u:325": " vaikrāntakāḥ syustridinaṃ viśuddhāḥ saṃsveditāḥ kṣārapaṭūni datvā /",
    "GS40vrasrs_u:326": " amleṣu mūtreṣu kulattharambhānīre 'thavā kodravavāripakvāḥ // VRrs_2.67 //",
    "GS40vrasrs_u:327": " kulatthakvāthasaṃsvinno vaikrāntaḥ pariśudhyati /",
    "GS40vrasrs_u:328": " mriyate 'ṣṭapuṭairgandhanimbukadravasaṃyutaḥ // VRrs_2.68 //",
    "GS40vrasrs_u:329": " vaikrānteṣu ca tapteṣu hayamūtraṃ vinikṣipet /",
    "GS40vrasrs_u:330": " paunaḥpunyena vā kuryāddravaṃ datvā puṭaṃ tvanu // VRrs_2.69 //",
    "GS40vrasrs_u:331": " bhasmībhūtaṃ tu vaikrāntaṃ vajrasthāne niyojayet /",
    "GS40vrasrs_u:332": " mokṣamoraṭapālāśakṣāragomūtrabhāvitam // VRrs_2.70 //",
    "GS40vrasrs_u:333": " vajrakandaniśākalkaphalacūrṇasamanvitam /",
    "GS40vrasrs_u:334": " tatkalkaṃ ṭaṅkaṇaṃ lākṣācūrṇaṃ vaikrāntasaṃbhavam // VRrs_2.71 //",
    "GS40vrasrs_u:335": " navasārasamāyuktaṃ meṣaśṛṅgīdravānvitaṃ /",
    "GS40vrasrs_u:336": " piṇḍitaṃ mūkamūṣasthaṃ dhmāpitaṃ ca haṭhāgninā // VRrs_2.72 //",
    "GS40vrasrs_u:337": " tatraiva patate sattvaṃ vaikrāntasya na saṃśayaḥ /",
    "GS40vrasrs_u:338": " sattvapātanayogena marditaś ca vaṭīkṛtaḥ /",
    "GS40vrasrs_u:339": " mūṣāstho ghaṭikādhmāto vaikrāntaḥ sattvamutsṛjet // VRrs_2.73 //",
    "GS40vrasrs_u:340": " bhasmatvaṃ samupāgato vikṛtako hemnā mṛtenānvitaḥ pādāṃśena kaṇājyavellasahito guñjāmitaḥ sevitaḥ /",
    "GS40vrasrs_u:341": " yakṣmāṇaṃ jaraṇaṃ ca pāṇḍugudajaṃ śvāsaṃ ca kāsāmayaṃ duṣṭāṃ ca grahaṇīmuraḥkṣatamukhānrogāñjayyeddehakṛt // VRrs_2.74 //",
    "GS40vrasrs_u:342": " sūtabhasmārdhasaṃyuktaṃ nīlavaikrāntabhasmakaṃ /",
    "GS40vrasrs_u:343": " mṛtābhrasattvamubhayostulitaṃ parimarditam // VRrs_2.75 //",
    "GS40vrasrs_u:344": " kṣaudrājyasaṃyutaṃ prātarguñjāmātraṃ niṣevitam /",
    "GS40vrasrs_u:345": " nihanti sakalānrogāndurjayānanyabheṣajaiḥ /",
    "GS40vrasrs_u:346": " triḥsaptadivasairn.Rṇāṃ gaṅgāmbha iva pātakam // VRrs_2.76 //",
    "GS40vrasrs_u:347": " atha mākṣikam -",
    "GS40vrasrs_u:348": " suvarṇaśailaprabhavo viṣṇunā kāñcano rasaḥ /",
    "GS40vrasrs_u:349": " tāpyāṃ kirātacīneṣu yavaneṣu ca nirmitaḥ // VRrs_2.77 //",
    "GS40vrasrs_u:350": " tāpyaḥ sūryāṃśusaṃtapto mādhave māsi dṛśyate /",
    "GS40vrasrs_u:351": " madhuraḥ kāñcanābhāsaḥ sāmlo rajatasaṃnibhaḥ // VRrs_2.78 //",
    "GS40vrasrs_u:352": " kiṃcitkaṣāyamadhuraḥ śītaḥ pāke kaṭurlaghuḥ /",
    "GS40vrasrs_u:353": " tatsevanājjarāvyādhiviṣairna paribhūyate // VRrs_2.79 //",
    "GS40vrasrs_u:354": " mākṣiko dvividho hemamākṣikastāramākṣikaḥ /",
    "GS40vrasrs_u:355": " tatrādyaṃ mākṣikaṃ kānyakubjotthaṃ svarṇasaṃnibhaṃ // VRrs_2.80 //",
    "GS40vrasrs_u:356": " tapatītīrasaṃbhūtaṃ pañcavarṇasuvarṇavat /",
    "GS40vrasrs_u:357": " pāṣāṇabahalaḥ proktastārākhyo 'lpaguṇātmakaḥ // VRrs_2.81 //",
    "GS40vrasrs_u:358": " mākṣīkadhātuḥ sakalāmayaghnaḥ prāṇo rasendrasya paraṃ hi vṛṣyaḥ /",
    "GS40vrasrs_u:359": " durmelalohadvayamelanaś ca guṇottaraḥ sarvarasāyanāgryaḥ // VRrs_2.82 //",
    "GS40vrasrs_u:360": " eraṇḍatailaluṅgāmbusiddhaṃ śudhyati mākṣikaṃ /",
    "GS40vrasrs_u:361": " siddhaṃ vā kadalīkandatoyena ghaṭikādvayam // VRrs_2.83 //",
    "GS40vrasrs_u:362": " taptaṃ kṣiptaṃ varākvāthe śuddhimāyāti mākṣikam /",
    "GS40vrasrs_u:363": " mātuluṅgāmbugandhābhyāṃ piṣṭaṃ mūṣodare sthitam // VRrs_2.84 //",
    "GS40vrasrs_u:364": " pañcakroḍapuṭairdagdhaṃ mriyate mākṣikaṃ khalu /",
    "GS40vrasrs_u:365": " eraṇḍasnehagavyājairmātuluṅgarasena vā // VRrs_2.85 //",
    "GS40vrasrs_u:366": " kharparasthaṃ dṛḍhaṃ pakvaṃ jāyate dhātusaṃnibham /",
    "GS40vrasrs_u:367": " evaṃ mṛtaṃ rase yojyaṃ rasāyanavidhāvapi // VRrs_2.86 //",
    "GS40vrasrs_u:368": " triṃśāṃśanāgasaṃyuktaṃ kṣārairamlaiś ca vartitam /",
    "GS40vrasrs_u:369": " dhmātaṃ prakaṭamūṣāyāṃ sattvaṃ muñcati mākṣikam // VRrs_2.87 //",
    "GS40vrasrs_u:370": " saptavāraṃ paridrāvya kṣiptaṃ nirguṇḍikārase /",
    "GS40vrasrs_u:371": " mākṣīkasattvasaṃmiśraṃ nāgaṃ naśyati niścitam // VRrs_2.88 //",
    "GS40vrasrs_u:372": " kṣaudragandharvatailābhyāṃ gomūtreṇa ghṛtena ca /",
    "GS40vrasrs_u:373": " kadalīkandasāreṇa bhāvitaṃ mākṣikaṃ muhuḥ // VRrs_2.89 //",
    "GS40vrasrs_u:374": " mūṣāyāṃ muñcati dhmātaṃ sattvaṃ śulbanibhaṃ mṛdu // VRrs_2.90 //",
    "GS40vrasrs_u:375": " guñjābījasamacchāyaṃ drutadrāvaṃ ca śītalam /",
    "GS40vrasrs_u:376": " tāpyasattvaṃ viśuddhaṃ taddehalohakaraṃ param // VRrs_2.91 //",
    "GS40vrasrs_u:377": " mākṣīkasattvena rasendrapiṣṭaṃ kṛtvā vilīne ca baliṃ nidhāya /",
    "GS40vrasrs_u:378": " saṃmiśrya saṃmardya ca khalvamadhye nikṣipya sattvaṃ drutimabhrakasya // VRrs_2.92 //",
    "GS40vrasrs_u:379": " vidhāya golaṃ lavaṇākhyayantre paceddinārdhaṃ mṛduvahninā ca /",
    "GS40vrasrs_u:380": " svataḥ suśītaṃ paricūrṇya samyagvallonmitaṃ vyoṣaviḍaṅgayuktam // VRrs_2.93 //",
    "GS40vrasrs_u:381": " saṃsevitaṃ kṣaudrayutaṃ nihanti jarāṃ sarogāṃ tvapamṛtyumeva /",
    "GS40vrasrs_u:382": " duḥsādhyarogānapi saptavāsarairnaitena tulyo 'sti sudhāraso 'pi // VRrs_2.94 //",
    "GS40vrasrs_u:383": " eraṇḍotthena tailena guñjākṣaudraṃ ca ṭaṅkakaṇam /",
    "GS40vrasrs_u:384": " marditaṃ tasya vāpena sattvaṃ mākṣīkajaṃ dravet // VRrs_2.95 //",
    "GS40vrasrs_u:385": " atha vimalaḥ -",
    "GS40vrasrs_u:386": " vimalastrividhaḥ prokto hemādyastārapūrvakaḥ /",
    "GS40vrasrs_u:387": " tṛtīyaḥ kāṃsyavimalastattatkāntyā sa lakṣyate // VRrs_2.96 //",
    "GS40vrasrs_u:388": " vartulaḥ koṇasaṃyuktaḥ snigdhaś ca phalakānvitaḥ /",
    "GS40vrasrs_u:389": " marutpittaharo vṛṣyo vimalo 'tirasāyanaḥ // VRrs_2.97 //",
    "GS40vrasrs_u:390": " pūrvo hemakriyāsūkto dvitīyo rūpyakṛnmataḥ /",
    "GS40vrasrs_u:391": " tṛtīyo bheṣaje teṣu pūrvapūrvo guṇottaraḥ // VRrs_2.98 //",
    "GS40vrasrs_u:392": " āṭarūṣajale svinno vimalo vimalo bhavet /",
    "GS40vrasrs_u:393": " jambīrasvarase svinno meṣaśṛṅgīrase 'thavā // VRrs_2.99 //",
    "GS40vrasrs_u:394": " āyāti śuddhiṃ vimalo dhātavaś ca yathā pare /",
    "GS40vrasrs_u:395": " gandhāśmalakucāmlaiś ca mriyate daśabhiḥ puṭaiḥ // VRrs_2.100 //",
    "GS40vrasrs_u:396": " saṭaṅkalakucadrāvairmeṣaśṛṅgyāś ca bhasmanā /",
    "GS40vrasrs_u:397": " piṣṭo mūṣodare liptaḥ saṃśoṣya ca nirudhya ca // VRrs_2.101 //",
    "GS40vrasrs_u:398": " ṣaṭprasthakokilairdhmāto vimalaḥ sīsasaṃnibhah /",
    "GS40vrasrs_u:399": " sattvaṃ muñcati tadyukto rasaḥ syātsa rasāyanaḥ // VRrs_2.102 //",
    "GS40vrasrs_u:400": " vimalaṃ śigrutoyena kāṅkṣīkāsīsaṭaṅkaṇam /",
    "GS40vrasrs_u:401": " vajrakandasamāyuktaṃ bhāvitaṃ kadalīrasaiḥ // VRrs_2.103 //",
    "GS40vrasrs_u:402": " mokṣakakṣārasaṃyuktaṃ dhmāpitaṃ mūkamūṣagam /",
    "GS40vrasrs_u:403": " sattvaṃ candrārkasaṃkāśaṃ patate nātra saṃśayaḥ // VRrs_2.104 //",
    "GS40vrasrs_u:404": " tatsattvaṃ sūtasaṃyuktaṃ piṣṭaṃ kṛtvā sumarditam /",
    "GS40vrasrs_u:405": " vilīne gandhake kṣiptvā jārayettriguṇālakaṃ // VRrs_2.105 //",
    "GS40vrasrs_u:406": " śilāṃ pañcaguṇāṃ cāpi vālukāyantrake khalu /",
    "GS40vrasrs_u:407": " tārabhasmadaśāṃśena tāvadvaikrāntakaṃ mṛtaṃ // VRrs_2.105 //",
    "GS40vrasrs_u:408": " sarvamekatra saṃcūrṇya paṭena parigālya ca /",
    "GS40vrasrs_u:409": " nikṣipya kūpikāmadhye paripūrya prayatnataḥ // VRrs_2.107 //",
    "GS40vrasrs_u:410": " līḍho vyoṣavarānvito vimalako yukto ghṛtaiḥ sevito hanyāddurbhagakṛjjvarāñśvayathukaṃ pāṇḍupramehārucīḥ /",
    "GS40vrasrs_u:411": " mūlārtiṃ grahaṇīṃ ca śūlamatulaṃ yakṣmāmayaṃ kāmalāṃ sarvānpittamarudgadānkimaparairyogairaśeṣāmayān // VRrs_2.108 //",
    "GS40vrasrs_u:412": " iti vimalaḥ //",
    "GS40vrasrs_u:413": " atha śilādhātuḥ -",
    "GS40vrasrs_u:414": " śilādhāturdvidhā prokto gomūtrādyo rasāyanaḥ /",
    "GS40vrasrs_u:415": " karpūrapūrvakaścānyastatrādyo dvividhaḥ punaḥ // VRrs_2.109 //",
    "GS40vrasrs_u:416": " sasattvaścaiva niḥsattvastayoḥ pūrvo guṇādhikaḥ /",
    "GS40vrasrs_u:417": " grīṣme tīvrārkataptebhyaḥ pādebhyo himabhūbhṛtaḥ // VRrs_2.110 //",
    "GS40vrasrs_u:418": " svarṇarūpyārkagarbhebhyaḥ śilādhāturviniḥsaret /",
    "GS40vrasrs_u:419": " svarṇagarbhagirerjāto japāpuṣpanibho guruḥ // VRrs_2.111 //",
    "GS40vrasrs_u:420": " sasvalpatiktaḥ susvāduḥ paramaṃ tadrasāyanam /",
    "GS40vrasrs_u:421": " rūpyagarbhagirerjātaṃ madhuraṃ pāṇḍuraṃ guru // VRrs_2.112 //",
    "GS40vrasrs_u:422": " śilājaṃ pittarogaghnaṃ viśeṣātpāṇḍurogahṛt /",
    "GS40vrasrs_u:423": " tāmragarbhaṃ girerjātaṃ nīlavarṇaṃ ghanaṃ guru // VRrs_2.113 //",
    "GS40vrasrs_u:424": " śilājaṃ kaphavātaghnaṃ tiktoṣṇaṃ kṣayarogahṛt /",
    "GS40vrasrs_u:425": " vahnau kṣiptaṃ bhavedyattalliṅgākāramadhūmakam /",
    "GS40vrasrs_u:426": " salile 'tha vilīnaṃ ca tacchuddhaṃ hi śilājatu // VRrs_2.114 //",
    "GS40vrasrs_u:427": " nūnaṃ sajvarapāṇḍuśophaśamanaṃ mehāgnimāndyāpahaṃ medaśchedakaraṃ ca yakṣmaśamanaṃ śūlāmayonmūlanam /",
    "GS40vrasrs_u:428": " gulmaplīhavināśanaṃ jaṭharahṛcchūlaghnamāmāpahaṃ sarvatvaggadanāśanaṃ kimaparaṃ dehe ca lohe hitam // VRrs_2.115 //",
    "GS40vrasrs_u:429": " rasoparasasūtendraratnaloheṣu ye guṇāḥ /",
    "GS40vrasrs_u:430": " vasanti te śilādhātau jarāmṛtyujigīṣayā // VRrs_2.116 //",
    "GS40vrasrs_u:431": " kṣārāmlagojalairdhautaṃ śudhyatyeva śilājatu /",
    "GS40vrasrs_u:432": " śilādhātuṃ ca dugdhena triphalāmārkavadravaiḥ // VRrs_2.117 //",
    "GS40vrasrs_u:433": " lohapātre vinikṣipya śodhayedatiyatnataḥ /",
    "GS40vrasrs_u:434": " kṣārāmlaguggulopetaiḥ svedanīyantramadhyagaiḥ // VRrs_2.118 //",
    "GS40vrasrs_u:435": " sveditaṃ ghaṭikāmānācchilādhātu viśudhyati /",
    "GS40vrasrs_u:436": " śilayā gandhatālābhyāṃ mātuluṅgarasena ca // VRrs_2.119 //",
    "GS40vrasrs_u:437": " puṭitaṃ hi śilādhātu mriyate 'ṣṭagiriṇḍakaiḥ // VRrs_2.120 //",
    "GS40vrasrs_u:438": " bhasmībhūtaśilodbhavaṃ samatulaṃ kāntaṃ ca vaikrāntakaṃ yuktaṃ ca triphalākaṭutrikaghṛtairvallena tulyaṃ bhajet /",
    "GS40vrasrs_u:439": " pāṇḍau yakṣmagade tathāgnisadane meheṣu mūlāmaye gulmaplīhamahodare bahuvidhe śūle ca yonyāmaye // VRrs_2.121 //",
    "GS40vrasrs_u:440": " seveta yadi ṣaṇmāsaṃ rasāyanavidhānataḥ /",
    "GS40vrasrs_u:441": " valīpalitanirmukto jīvedvarṣaśataṃ sukhī // VRrs_2.122 //",
    "GS40vrasrs_u:442": " piṣṭaṃ drāvaṇavargeṇa sāmlena girisaṃbhavam /",
    "GS40vrasrs_u:443": " kṣiptvā mūṣodare ruddhvā gāḍhairdhmātaṃ hi kokilaiḥ // VRrs_2.123 //",
    "GS40vrasrs_u:444": " sattvaṃ muñcecchilādhātuḥ śvasanairlohasaṃnibham /",
    "GS40vrasrs_u:445": " pāṇḍuraṃ sikatākāraṃ karpūrādyaṃ śilājatu // VRrs_2.124 //",
    "GS40vrasrs_u:446": " mūtrakṛcchrāśmarīmehakāmalāpāṇḍunāśanam /",
    "GS40vrasrs_u:447": " elātoyena saṃbhinnaṃ siddhaṃ śuddhimupaiti tat /",
    "GS40vrasrs_u:448": " naitasya māraṇaṃ sattvapātanaṃ vihitaṃ buddhaiḥ // VRrs_2.125 //",
    "GS40vrasrs_u:449": " atha sasyakaḥ -",
    "GS40vrasrs_u:450": " pītvā hālāhalaṃ vāntaṃ pītāmṛtagarutmatā /",
    "GS40vrasrs_u:451": " viṣeṇāmṛtayuktena girau marakatāhvaye // VRrs_2.126 //",
    "GS40vrasrs_u:452": " tadvāntaṃ hi ghanībhūtaṃ saṃjātaṃ sasyakaṃ khalu /",
    "GS40vrasrs_u:453": " mayūrakaṇṭhasacchāyaṃ bhārāḍhyamatiśasyate // VRrs_2.127 //",
    "GS40vrasrs_u:454": " dravyaṃ viṣayutaṃ yattaddravyādhikaguṇaṃ bhavet /",
    "GS40vrasrs_u:455": " hālāhalaṃ sudhāyuktaṃ sudhādhikaguṇaṃ tathā // VRrs_2.128 //",
    "GS40vrasrs_u:456": " niḥśeṣadoṣaviṣahṛdgadaśūlamūlakuṣṭhāmlapaittikavibandhaharaṃ paraṃ ca /",
    "GS40vrasrs_u:457": " rasāyanaṃ vamanarekakaraṃ garaghnaṃ śvitrāpahaṃ gaditamatra mayūratuttham // VRrs_2.129 //",
    "GS40vrasrs_u:458": " sasyakaṃ śuddhimāpnoti raktavargeṇa bhāvitam /",
    "GS40vrasrs_u:459": " snehavargeṇa saṃsiktaṃ saptavāramadūṣitam // VRrs_2.130 //",
    "GS40vrasrs_u:460": " dolāyantreṇa susvinnaṃ sasyakaṃ praharatrayam /",
    "GS40vrasrs_u:461": " gomahiṣyājamūtreṣu śuddhyate pañcakharparam // VRrs_2.131 //",
    "GS40vrasrs_u:462": " lakucadrāvagandhāśmaṭaṅkaṇena samanvitam /",
    "GS40vrasrs_u:463": " nirudhya mūṣikāmadhye mriyate kaukvuṭaiḥ puṭaiḥ // VRrs_2.132 //",
    "GS40vrasrs_u:464": " sasyakasya tu cūrṇaṃ tu pādasaubhāgyasaṃyutam /",
    "GS40vrasrs_u:465": " karañjatailamadhyasthaṃ dinamekaṃ nidhāpayet // VRrs_2.133 //",
    "GS40vrasrs_u:466": " andhamūṣāsyamadhyasthaṃ dhmāpayetkokilatrayam /",
    "GS40vrasrs_u:467": " indragopākṛti caiva sattvaṃ bhavati śobhanam // VRrs_2.134 //",
    "GS40vrasrs_u:468": " nimbudravālpaṭaṅkābhyāṃ mūṣāmadhye nirudhya ca /",
    "GS40vrasrs_u:469": " tāmrarūpaṃ paridhmātaṃ sattvaṃ muñcati sasyakam // VRrs_2.135 //",
    "GS40vrasrs_u:470": " śuddhaṃ sasyaṃ śilākrāntaṃ pūrvabheṣajasaṃyutam /",
    "GS40vrasrs_u:471": " nānāvidhānayogena sattvaṃ muñcati niścitam // VRrs_2.136 //",
    "GS40vrasrs_u:472": " sattvametatsamādāya kharabhūnāgasattvabhuk /",
    "GS40vrasrs_u:473": " tanmudrikā kṛtasparśā śūlaghnī tatkṣanādbhavet // VRrs_2.137 //",
    "GS40vrasrs_u:474": " carācaraṃ viṣaṃ bhūtaḍākinīdṛggataṃ jayet /",
    "GS40vrasrs_u:475": " mudrikeyaṃ vidhātavyā dṛṣṭapratyayakārikā // VRrs_2.138 //",
    "GS40vrasrs_u:476": " rāmavatsomasenānīmudrite 'pi tathākṣaram /",
    "GS40vrasrs_u:477": " himālayottare pārśve aśvakarṇo mahādrumaḥ // VRrs_2.139 //",
    "GS40vrasrs_u:478": " tatra śūlaṃ samutpannaṃ tatraiva vilayaṃ gatam /",
    "GS40vrasrs_u:479": " mantreṇānena mudrāmbho nipītaṃ saptamantritam // VRrs_2.140 //",
    "GS40vrasrs_u:480": " sadyaḥ śūlaharaṃ proktamiti bhālukibhāṣitam /",
    "GS40vrasrs_u:481": " anayā mudrayā taptaṃ tailamagnau suniścitam // VRrs_2.141 //",
    "GS40vrasrs_u:482": " lepitaṃ hanti vegena śūlaṃ yatra kvacidbhavet /",
    "GS40vrasrs_u:483": " sadyaḥ sūtikaraṃ nāryāḥ sadyo netrarujāpaham // VRrs_2.142 //",
    "GS40vrasrs_u:484": " atha capalaḥ -",
    "GS40vrasrs_u:485": " gauraḥ śveto 'ruṇaḥ kṛṣṇaścapalastu caturvidhaḥ /",
    "GS40vrasrs_u:486": " hemābhaścaiva tārābho viśeṣādrasabandhanaḥ // VRrs_2.143 //",
    "GS40vrasrs_u:487": " śeṣau tu madhyau lākṣāvacchīghradrāvau tu niṣphalau /",
    "GS40vrasrs_u:488": " vaṇgavaddravate vahnau capalastena kīrtitaḥ // VRrs_2.144 //",
    "GS40vrasrs_u:489": " capalo lekhanaḥ snigdho dehalohakaro mataḥ /",
    "GS40vrasrs_u:490": " rasarājasahāyaḥ syāttiktoṣṇamadhuro mataḥ // VRrs_2.145 //",
    "GS40vrasrs_u:491": " capalaḥ sphaṭikacchāyaḥ ṣaḍasrī snigdhako guruḥ /",
    "GS40vrasrs_u:492": " tridoṣaghno 'tivṛṣyaś ca rasabandhavidhāyakaḥ /",
    "GS40vrasrs_u:493": " mahāraseṣu kaiściddhi capalaḥ parikīrtitaḥ // VRrs_2.146 //",
    "GS40vrasrs_u:494": " jambīrakarkoṭakaśṛṅgaverairvibhāvanābhiścapalasya śuddhiḥ // VRrs_2.147 //",
    "GS40vrasrs_u:495": " śailaṃ tu cūrṇayitvā tu dhānyāmlopaviṣairviṣaiḥ /",
    "GS40vrasrs_u:496": " piṇḍaṃ baddhvā tu vidhivatpātayeccapalaṃ tathā // VRrs_2.148 //",
    "GS40vrasrs_u:497": " atha rasakaḥ -",
    "GS40vrasrs_u:498": " rasako dvividhaḥ prokto durduraḥ kāravellakaḥ /",
    "GS40vrasrs_u:499": " sadalo durduraḥ prokto nirdalaḥ kāravellakaḥ // VRrs_2.149 //",
    "GS40vrasrs_u:500": " sattvapāte śubhaḥ pūrvo dvitīyaścauṣadhādiṣu /",
    "GS40vrasrs_u:501": " rasakaḥ sarvamehaghnaḥ kaphapittavināśanaḥ // VRrs_2.150 //",
    "GS40vrasrs_u:502": " netrarogakṣayaghnaś ca lohapāradarañjanaḥ /",
    "GS40vrasrs_u:503": " nāgārjunena saṃdiṣṭau rasaś ca rasakāvubhau // VRrs_2.151 //",
    "GS40vrasrs_u:504": " śreṣṭhau siddharasau khyātau dehalohakarau param /",
    "GS40vrasrs_u:505": " rasaś ca rasakaś cobhau yenāgnisahanau kṛtau // VRrs_2.152 //",
    "GS40vrasrs_u:506": " dehalohamayī siddhirdāsī tasya na saṃśayaḥ /",
    "GS40vrasrs_u:507": " kaṭukālābuniryāsa āloḍya rasakaṃ pacet // VRrs_2.153 //",
    "GS40vrasrs_u:508": " śuddhaṃ doṣavinirmuktaṃ pītavarṇaṃ tu jāyate /",
    "GS40vrasrs_u:509": " kharparaḥ parisaṃtaptaḥ saptavāraṃ nimajjitaḥ // VRrs_2.154 //",
    "GS40vrasrs_u:510": " bījapūrarasasyāntarnirmalatvaṃ samaśnute /",
    "GS40vrasrs_u:511": " nṛmūtre vāśvamūtre vā takre vā kāñjike 'thavā // VRrs_2.155 //",
    "GS40vrasrs_u:512": " pratāpya majjitaṃ samyakkharparaṃ pariśuddhyati /",
    "GS40vrasrs_u:513": " naramūtre sthito māsaṃ rasako rañjayeddhruvam // VRrs_2.156 //",
    "GS40vrasrs_u:514": " śuddhatāmraṃ rasaṃ tāraṃ śuddhasvarṇaprabhaṃ yathā /",
    "GS40vrasrs_u:515": " haridrātriphalārālāsindhudhūmaiḥ saṭaṅkaṇaiḥ // VRrs_2.157 //",
    "GS40vrasrs_u:516": " sāruṣkaraiś ca pādāṃśaiḥ sāmlaiḥ saṃmardya kharparam /",
    "GS40vrasrs_u:517": " liptaṃ vṛntākamūṣāyāṃ śoṣayitvā nirudhya ca // VRrs_2.158 //",
    "GS40vrasrs_u:518": " mūṣāmukhopari nyasya kharparaṃ pradhamettataḥ /",
    "GS40vrasrs_u:519": " kharpare prahṛte jvālā bhavennīlā sitā yadi // VRrs_2.159 //",
    "GS40vrasrs_u:520": " tadā saṃdaṃśato mūṣāṃ ghṛtvā kṛtvā tvadhomukhīm /",
    "GS40vrasrs_u:521": " śanairāsphālayedbhūmau yathā nālaṃ na bhajyate // VRrs_2.160 //",
    "GS40vrasrs_u:522": " vaṅgābhaṃ patitaṃ sattvaṃ samādāya niyojayet /",
    "GS40vrasrs_u:523": " evaṃ tricaturairvāraiḥ sarvaṃ sattvaṃ viniḥsaret // VRrs_2.161 //",
    "GS40vrasrs_u:524": " sābhayājatubhūnāganiśādhūmajaṭaṅkaṇam /",
    "GS40vrasrs_u:525": " mūkamūṣāgataṃ dhmātaṃ śuddhaṃ sattvaṃ vimuñcati // VRrs_2.162 //",
    "GS40vrasrs_u:526": " lākṣāguḍāsurīpathyāharidrāsarjaṭaṅkaṇaiḥ /",
    "GS40vrasrs_u:527": " samyaksaṃcūrṇya tatpakvaṃ godugdhena ghṛtena ca // VRrs_2.163 //",
    "GS40vrasrs_u:528": " vṛntākamūṣikāmadhye nirudhya guṭikākṛtim /",
    "GS40vrasrs_u:529": " dhmātvā dhmātvā samākṛṣya ḍhālayitvā śilātale // VRrs_2.164 //",
    "GS40vrasrs_u:530": " mattvaṃ vaṅgākṛtiṃ grāhyaṃ rasakasya manoharam /",
    "GS40vrasrs_u:531": " yadvā jalayutāṃ sthālīṃ nikhanetkoṣṭhikodare // VRrs_2.165 //",
    "GS40vrasrs_u:532": " sacchidraṃ tanmukhe mallaṃ tanmukhe 'ghomukhīṃ kṣipet /",
    "GS40vrasrs_u:533": " mūṣopari śikhitrāṃś ca prakṣipya pradhameddṛḍham // VRrs_2.166 //",
    "GS40vrasrs_u:534": " patitaṃ sthālikānīre sattvamādāya yojayet /",
    "GS40vrasrs_u:535": " tatsattvaṃ tālakopetaṃ prakṣipya khalu kharpare // VRrs_2.167 //",
    "GS40vrasrs_u:536": " mardayellohadaṇḍena bhasmībhavati niścitam /",
    "GS40vrasrs_u:537": " tadbhasma mṛtakāntena samena saha yojayet // VRrs_2.168 //",
    "GS40vrasrs_u:538": " aṣṭaguñjāmitaṃ cūrṇaṃ triphalākvāthasaṃyutam /",
    "GS40vrasrs_u:539": " kāntapātrasthitaṃ rātrau tilajaprativāpakam // VRrs_2.169 //",
    "GS40vrasrs_u:540": " niṣevitaṃ nihantyāśu madhumehamapi dhuvam // VRrs_2.170 //",
    "GS40vrasrs_u:541": " pittaṃ kṣayaṃ ca pāṇḍuṃ ca śvayathuṃ gulmameva ca /",
    "GS40vrasrs_u:542": " raktagulmaṃ ca nārīṇāṃ pradaraṃ somarogakam // VRrs_2.171 //",
    "GS40vrasrs_u:543": " yonirogānaśeṣāṃś ca viṣamāṃś ca jvarānapi /",
    "GS40vrasrs_u:544": " rajaḥśūlaṃ ca nārīṇāṃ kāsaṃ śvāsaṃ ca hidhmikām // VRrs_2.172 //",
    "GS40vrasrs_u:545": " iti śrīvaidyapatisiṃhaguptasya sūnorvāgbhaṭācāryasya kṛtau rasaratnasamuccaye /",
    "GS40vrasrs_u:546": " sahārasāṣṭakaśuddhyādinirūpaṇaṃ nāma dvitīyo 'dhāyaḥ // VRrs_2 //",
    "GS40vrasrs_u:547": " atha tṛtīyo 'dhyāyaḥ",
    "GS40vrasrs_u:548": " [athoparasāḥ sādhāraṇarasāśca]",
    "GS40vrasrs_u:549": " atha gandhakaḥ -",
    "GS40vrasrs_u:550": " gandhāśmagairikāsīsakāṅkṣītālaśilāñjanam /",
    "GS40vrasrs_u:551": " kaṅkuṣṭaṃ cetyuparasāścāṣṭau pāradakarmaṇi // VRrs_3.1 //",
    "GS40vrasrs_u:552": " pārvatyuvāca -",
    "GS40vrasrs_u:553": " gandhakasya tu māhātmyaṃ tadguhyaṃ vada me prabho /",
    "GS40vrasrs_u:554": " īśvara uvāca -",
    "GS40vrasrs_u:555": " śvetadvīpe purā devi sarvaratnavibhūṣite /",
    "GS40vrasrs_u:556": " sarvakāmamaye ramye tīre kṣīrapayonidheḥ // VRrs_3.2 //",
    "GS40vrasrs_u:557": " vidyādharādimukhyābhiraṅganābhiś ca yoginām /",
    "GS40vrasrs_u:558": " siddhāṅganābhiḥ śreṣṭhābhistathaivāpsarasāṃ gaṇaiḥ // VRrs_3.3 //",
    "GS40vrasrs_u:559": " devāṅganābhī ramyābhiḥ krīḍitābhirmanoharaiḥ /",
    "GS40vrasrs_u:560": " gītairnṛtyairvicitraiś ca vādyairnānāvidhaistathā // VRrs_3.4 //",
    "GS40vrasrs_u:561": " evaṃ saṃkrīḍamānāyāḥ prābhavatprasṛtaṃ rajaḥ /",
    "GS40vrasrs_u:562": " tadrajo 'tīva suśroṇi sugandhi sumanoharam // VRrs_3.5 //",
    "GS40vrasrs_u:563": " rajasaścātibāhulyādvāsaste raktatāṃ yayau /",
    "GS40vrasrs_u:564": " tatra tyaktvā tu tadvastraṃ susnātā kṣīrasāgare // VRrs_3.6 //",
    "GS40vrasrs_u:565": " vṛtā devāṅganābhistvaṃ kailāsaṃ punarāgatā /",
    "GS40vrasrs_u:566": " ūrmibhistadrajovastraṃ nītaṃ madhye payonidheḥ // VRrs_3.7 //",
    "GS40vrasrs_u:567": " evaṃ te śoṇitaṃ bhadre praviṣṭaṃ kṣīrasāgare /",
    "GS40vrasrs_u:568": " kṣīrābdhimathane caitadamṛtena sahotthitam // VRrs_3.8 //",
    "GS40vrasrs_u:569": " nijagandhena tānsarvānharṣayansarvadānavān /",
    "GS40vrasrs_u:570": " tato devagaṇairuktaṃ gandhakākhyo bhavatvayam // VRrs_3.9 //",
    "GS40vrasrs_u:571": " rasasya bandhanārthāya jāraṇāya bhavatvayam /",
    "GS40vrasrs_u:572": " ye guṇāḥ pārade proktāste caivātra bhavantviti // VRrs_3.10 //",
    "GS40vrasrs_u:573": " iti devagaṇaiḥ prītaiḥ purā proktaṃ sureśvari /",
    "GS40vrasrs_u:574": " tenāyaṃ gandhako nāma vikhyātaḥ kṣitimaṇḍale // VRrs_3.11 //",
    "GS40vrasrs_u:575": " sa cāpi trividho devi śukacañcunibho varaḥ /",
    "GS40vrasrs_u:576": " madhamaḥ pītavarṇaḥ syācchuklavarṇo 'dhamaḥ priye // VRrs_3.12 //",
    "GS40vrasrs_u:577": " granthāntare caturdhā gandhako jñeyo varṇaiḥ śvetādibhiḥ khalu /",
    "GS40vrasrs_u:578": " śveto 'tra khaṭikāprokto lepane lohamāraṇe // VRrs_3.13 //",
    "GS40vrasrs_u:579": " tathā cāmalasāraḥ syādyo bhavetpītavarṇavān /",
    "GS40vrasrs_u:580": " śukapicchaḥ sa eva syācchreṣṭho rasarasāyane // VRrs_3.14 //",
    "GS40vrasrs_u:581": " raktaś ca śukatuṇḍākhyo dhātuvādavidhau varaḥ /",
    "GS40vrasrs_u:582": " durlabhaḥ kṛṣṇavarṇaś ca sa jarāmṛtyunāśanaḥ // VRrs_3.15 //",
    "GS40vrasrs_u:583": " gandhāśmātirasāyanaḥ sumadhuraḥ pāke kaṭūṣṇo mataḥ kaṇḍūkuṣṭhavisarpadadrudalano dīptānalaḥ pācanaḥ /",
    "GS40vrasrs_u:584": " āmonmocanaśoṣaṇo viṣaharaḥ sūtendravīryaprado gaurīpuṣpabhavastathā kṛmiharaḥ satyātmakaḥ sūtajit // VRrs_3.16 //",
    "GS40vrasrs_u:585": " balinā sevitaḥ pūrvaṃ prabhūtabalahetave // VRrs_3.17 //",
    "GS40vrasrs_u:586": " vāsukiṃ karṣatastasya tanmukhajvālayā drutā /",
    "GS40vrasrs_u:587": " vasā gandhakagandhāḍhyā sarvato niḥsṛtā tanoḥ // VRrs_3.18 //",
    "GS40vrasrs_u:588": " gandhakatvaṃ ca saṃprāptā gandho 'bhūtsaviṣaḥ smṛtaḥ /",
    "GS40vrasrs_u:589": " tasmādbalivasetyukto gandhako 'timanoharaḥ // VRrs_3.19 //",
    "GS40vrasrs_u:590": " payaḥsvinno ghaṭīmātraṃ vāridhauto hi gandhakaḥ /",
    "GS40vrasrs_u:591": " gavyājyavidruto vastrādgālitaḥ śuddhimṛcchati // VRrs_3.20 //",
    "GS40vrasrs_u:592": " evaṃ saṃśodhitaḥ so 'yaṃ pāṣāṇānaṃbarā tyajet /",
    "GS40vrasrs_u:593": " ghṛte viṣaṃ tuṣākāraṃ svayaṃ piṇḍatvameva ca // VRrs_3.21 //",
    "GS40vrasrs_u:594": " iti śuddho hi gandhāśmā nāpathyairvikṛtiṃ vrajet /",
    "GS40vrasrs_u:595": " apathyādanyathā hanyātpītaṃ hālāhalaṃ yathā // VRrs_3.22 //",
    "GS40vrasrs_u:596": " gandhako drāvito bhṛṅgarase kṣipto viśudhyati /",
    "GS40vrasrs_u:597": " tadrasaiḥ saptadhā bhinno gandhakaḥ pariśudhyati // VRrs_3.23 //",
    "GS40vrasrs_u:598": " sthālyāṃ dugdhaṃ vinikṣipya mukhe vastraṃ nibadhya ca /",
    "GS40vrasrs_u:599": " gandhakaṃ tatra nikṣipya cūrṇitaṃ sikatākṛti // VRrs_3.24 //",
    "GS40vrasrs_u:600": " chādayetpṛthudīrgheṇa kharpareṇaiva gandhakaṃ /",
    "GS40vrasrs_u:601": " jvālayetkharparasyordhvaṃ vanacchāṇaistathopalaiḥ /",
    "GS40vrasrs_u:602": " dugdhe nipatito gandho galitaḥ pariśudhyati // VRrs_3.25 //",
    "GS40vrasrs_u:603": " itthaṃ viśuddhastriphalājyabhṛṅgamadhvanvitaḥ śāṇamito hi līḍhaḥ /",
    "GS40vrasrs_u:604": " gṛghrākṣitulyaṃ kurute 'kṣiyugmaṃ karoti rogojjhitadīrghamāyuḥ // VRrs_3.26 //",
    "GS40vrasrs_u:605": " kalāṃśavyoṣasaṃyuktaṃ gandhakaṃ ślakṣṇacūrṇitam /",
    "GS40vrasrs_u:606": " aratnimātre vastre tadviprakīrya viveṣṭya tat // VRrs_3.27 //",
    "GS40vrasrs_u:607": " sūtreṇa veṣṭayitvātha yāmaṃ taile nimajjayet /",
    "GS40vrasrs_u:608": " ghṛtvā saṃdaṃśato vartimadhyaṃ prajvālayecca tam // VRrs_3.28 //",
    "GS40vrasrs_u:609": " druto nipatito gandho binduśaḥ kācabhājane /",
    "GS40vrasrs_u:610": " tāṃ drutiṃ prakṣipetpatre nāgavallayāstribindukām // VRrs_3.29 //",
    "GS40vrasrs_u:611": " vallena pramitaṃ svacchaṃ sūtendraṃ ca vimardayet /",
    "GS40vrasrs_u:612": " aṅgulyātha sapatrāṃ tāṃ drutiṃ sūtaṃ ca bhakṣayet // VRrs_3.30 //",
    "GS40vrasrs_u:613": " karoti dīpanaṃ tīvraṃ kṣayaṃ pāṇḍuṃ ca nāśayet /",
    "GS40vrasrs_u:614": " kāsaṃ śvāsaṃ ca śūlārti grahaṇīmatidurdharām // VRrs_3.31 //",
    "GS40vrasrs_u:615": " āmaṃ vināśayatyāśu laghutvaṃ prakaroti ca /",
    "GS40vrasrs_u:616": " ghṛtākte lohapātre tu vidrutaṃ śuddhagandhakam // VRrs_3.32 //",
    "GS40vrasrs_u:617": " ghṛtāktadarvikākṣiptaṃ dviniṣkapramitaṃ bhajet /",
    "GS40vrasrs_u:618": " hanti kṣayamukhānrogānkuṣṭharogaṃ viśeṣataḥ // VRrs_3.33 //",
    "GS40vrasrs_u:619": " kṣārāmlatailasauvīravidāhi dvidalaṃ tathā /",
    "GS40vrasrs_u:620": " śuddhagandhakasevāyāṃ tyajedyogayutena hi // VRrs_3.34 //",
    "GS40vrasrs_u:621": " gandhakastulyamaricaḥ ṣaḍguṇatriphalānvitaḥ /",
    "GS40vrasrs_u:622": " ghṛṣṭaḥ śamyākamūlena pītaścākhilakuṣṭhahā // VRrs_3.35 //",
    "GS40vrasrs_u:623": " tanmūlasalile piṣṭhaṃ lepayetpratyaham tanau /",
    "GS40vrasrs_u:624": " dṛṣṭapratyayayogo 'yaṃ sarvatra prativīryavān // VRrs_3.36 //",
    "GS40vrasrs_u:625": " śrīmatā somadevena samyagatra prakīrtitaḥ /",
    "GS40vrasrs_u:626": " dviniṣkapramitaṃ gandhaṃ piṣṭvā tailena saṃyutam // VRrs_3.37 //",
    "GS40vrasrs_u:627": " athāpāmārgatoyena satailamaricena hi /",
    "GS40vrasrs_u:628": " vilipya sakalaṃ dehaṃ tiṣṭheddharme tataḥ param // VRrs_3.38 //",
    "GS40vrasrs_u:629": " takrabhaktaṃ ca bhuñjīta tṛtīye prahare khalu /",
    "GS40vrasrs_u:630": " bhajedrātrau tathā vahniṃ samutthāya tathā prage // VRrs_3.39 //",
    "GS40vrasrs_u:631": " mahiṣīchagaṇ.am liptvā snāyācchītena vāriṇā /",
    "GS40vrasrs_u:632": " tato 'bhyajya ghṛtairdehaṃ snāyādiṣṭoṣṇavāriṇā // VRrs_3.40 //",
    "GS40vrasrs_u:633": " amunā kramayogena vinaśyatyativegataḥ /",
    "GS40vrasrs_u:634": " durjayā bahukālīnā pāmā kaṇḍuḥ suniścitaṃ // VRrs_3.41 //",
    "GS40vrasrs_u:635": " gandhakasya prayogāṇāṃ śataṃ tanna prakīrtitam /",
    "GS40vrasrs_u:636": " granthavistārabhītena somadevena bhūbhujā // VRrs_3.42 //",
    "GS40vrasrs_u:637": " athavārkasnuhīkṣīrairvastraṃ lepyaṃ tu saptadhā /",
    "GS40vrasrs_u:638": " gandhakaṃ navanītena piṣṭvā vastraṃ lipeddhanam // VRrs_3.43 //",
    "GS40vrasrs_u:639": " tadvartiṃ jvalitāṃ daṃśe ghṛtāṃ kuryādadhomukhīm /",
    "GS40vrasrs_u:640": " tailaṃ patedadhobhāṇḍe grāhyaṃ yogeṣu yojayet // VRrs_3.44 //",
    "GS40vrasrs_u:641": " śuddhagandho haredrogānkuṣṭhamṛtyujarādikān /",
    "GS40vrasrs_u:642": " agnikārī mahānuṣṇo vīryavṛddhiṃ karoti ca // VRrs_3.45 //",
    "GS40vrasrs_u:643": " atha gaurikam -",
    "GS40vrasrs_u:644": " pāṣāṇagairikaṃ caikaṃ dvitīyaṃ svarṇagairikam /",
    "GS40vrasrs_u:645": " pāṣāṇagairikaṃ proktaṃ kaṭhiṇ.am tāmravarṇakam // VRrs_3.46 //",
    "GS40vrasrs_u:646": " atyantaśoṇitaṃ snigdhaṃ masṛṇaṃ svarṇagairikam /",
    "GS40vrasrs_u:647": " svādu snigdhaṃ himaṃ netryaṃ kaṣāyaṃ raktapittanut // VRrs_3.47 //",
    "GS40vrasrs_u:648": " hidhmāvamiviṣaghnaṃ ca raktaghnaṃ svarṇagairikam /",
    "GS40vrasrs_u:649": " pāṣāṇagairikaṃ cānyatpūrvasmādalpakaṃ guṇaiḥ // VRrs_3.48 //",
    "GS40vrasrs_u:650": " gairikaṃ tu gavāṃ dugdhairbhāvitaṃ śuddhimṛcchati /",
    "GS40vrasrs_u:651": " gairikaṃ sattvarūpaṃ hi nandinā parikīrtitam // VRrs_3.49 //",
    "GS40vrasrs_u:652": " kairapyuktaṃ patetsattvaṃ kṣārāmlaklinnagairikāt /",
    "GS40vrasrs_u:653": " upatiṣṭhati sūtendramekatvaṃ guṇavattaram // VRrs_3.50 //",
    "GS40vrasrs_u:654": " atha kāsīsam -",
    "GS40vrasrs_u:655": " kāsīsaṃ vālukādyekaṃ puṣpapurvamathāparam /",
    "GS40vrasrs_u:656": " kṣārāmlāgarudhūmābhaṃ soṣṇavīryaṃ viṣāpaham // VRrs_3.51 //",
    "GS40vrasrs_u:657": " bālukāpuṣpakāsīsaṃ śvitraghnaṃ keśarañjanam // VRrs_3.52 //",
    "GS40vrasrs_u:658": " puṣpādikāsīsamatipraśastaṃ soṣṇaṃ kaṣāyāamlamatīva netryam /",
    "GS40vrasrs_u:659": " viṣānilaśleṣmagadavraṇaghnaṃ śvitrakṣayaghnaṃ kacarañjanaṃ ca // VRrs_3.53 //",
    "GS40vrasrs_u:660": " sakṛdbhṛṅgāmbunā klinnaṃ kāsīsaṃ nirmalaṃ bhavet /",
    "GS40vrasrs_u:661": " tuvarīsattvavatsattvametasyāpi samāharet /",
    "GS40vrasrs_u:662": " kāsīsaṃ śuddhimāpnoti pittaiś ca rajasā striyaḥ // VRrs_3.54 //",
    "GS40vrasrs_u:663": " balinā hatakāsīsaṃ krāntaṃ kāsīsamāritam /",
    "GS40vrasrs_u:664": " ubhayaṃ samabhāgaṃ hi triphalāvellasaṃyutam // VRrs_3.55 //",
    "GS40vrasrs_u:665": " viṣamāṃśaghṛtakṣaudraplutaṃ śāṇamitaṃ prage /",
    "GS40vrasrs_u:666": " sevitaṃ hanti vegena śvitraṃ pāṇḍukṣayāmayam // VRrs_3.56 //",
    "GS40vrasrs_u:667": " gulmaplīhagadaṃ śūlaṃ mūlarogaṃ viśeṣataḥ /",
    "GS40vrasrs_u:668": " rasāyanavidhānena sevitaṃ vatsarāvadhi // VRrs_3.57 //",
    "GS40vrasrs_u:669": " āmasaṃśoṣaṇaṃ śreṣṭhaṃ mandāgniparidīpanam /",
    "GS40vrasrs_u:670": " palitaṃ valibhiḥ sārdhaṃ vināśayati niścitam // VRrs_3.58 //",
    "GS40vrasrs_u:671": " atha tuvarī -",
    "GS40vrasrs_u:672": " saurāṣṭrya saṃbhūtā sā tuvarī matā /",
    "GS40vrasrs_u:673": " vastreṣu lipyate yāsau mañjiṣṭā rāgabandhinī // VRrs_3.59 //",
    "GS40vrasrs_u:674": " phaṭakī phullikā ceti dvitīyā parikīrtitā /",
    "GS40vrasrs_u:675": " īṣatpītā guruḥ snigdhā pītikā viṣanāśanī // VRrs_3.60 //",
    "GS40vrasrs_u:676": " vraṇakuṣṭhaharā sarvakuṣṭhaghnī ca viśeṣataḥ // VRrs_3.61 //",
    "GS40vrasrs_u:677": " nirbhārā śubhravarṇā ca snigdhā sāmlāparā matā /",
    "GS40vrasrs_u:678": " sā phullatuvarī proktā lepāttāmraṃ caredayaḥ // VRrs_3.62 //",
    "GS40vrasrs_u:679": " kāṅkṣī kaṣāyā kaṭukāmlakaṇthyā keśyā vraṇaghnī viṣanāśanī ca /",
    "GS40vrasrs_u:680": " śvitrāpahā netrahitā tridoṣa- śāntipradā pāradajāraṇī ca // VRrs_3.63 //",
    "GS40vrasrs_u:681": " tuvarī kāñjike kṣiptvā tridinācchuddhimṛcchati /",
    "GS40vrasrs_u:682": " kṣārāmlairmarditā dhmātā sattvaṃ muñcati niścitam // VRrs_3.64 //",
    "GS40vrasrs_u:683": " gopittena śataṃ varānsaurāṣṭrāṃ bhāvayettataḥ /",
    "GS40vrasrs_u:684": " dhamitvā pātayetsattvaṃ krāmaṇaṃ cātiguhyakam // VRrs_3.65 //",
    "GS40vrasrs_u:685": " atha tālakaḥ -",
    "GS40vrasrs_u:686": " haritālaṃ dvidhā proktaṃ pratyādyaṃ piṇḍasaṃjñakam /",
    "GS40vrasrs_u:687": " svarṇavarṇa guru snigdhaṃ tanupatraṃ ca bhāsuram // VRrs_3.66 //",
    "GS40vrasrs_u:688": " tatpatratālakaṃ proktaṃ bahupatraṃ rasāyanam /",
    "GS40vrasrs_u:689": " niṣpatraṃ piṇḍasadṛśam svalpasattvaṃ tathā guru /",
    "GS40vrasrs_u:690": " strīpuṣpaharaṇaṃ tattu guṇālpaṃ piṇḍatālakam // VRrs_3.67 //",
    "GS40vrasrs_u:691": " śleṣmaraktaviṣavātabhūtanutkevalaṃ ca khalu puṣpahṛtstriyaḥ /",
    "GS40vrasrs_u:692": " snigdhamuṣṇakaṭukaṃ ca dīpanaṃ kuṣṭhahāri haritālamucyate // VRrs_3.68 //",
    "GS40vrasrs_u:693": " snigdhaṃ kūṣmāṇḍatoye vā tilakṣārajale 'pi vā /",
    "GS40vrasrs_u:694": " toye vā cūrṇasaṃyukte dolāyantreṇa śudhyati // VRrs_3.69 //",
    "GS40vrasrs_u:695": " aśuddhaṃ tālamāyughnaṃ kaphamārutamehakṛt /",
    "GS40vrasrs_u:696": " tāpasphoṭāṅgasaṃkocaṃ kurute tena śodhayet // VRrs_3.70 //",
    "GS40vrasrs_u:697": " tālakaṃ kaṇaśaḥ kṛtvā daśāṃśena ca ṭaṅkaṇam /",
    "GS40vrasrs_u:698": " jambīrotthadravaiḥ kṣālyaṃ kāñjikaiḥ kṣālayettataḥ // VRrs_3.71 //",
    "GS40vrasrs_u:699": " vastre caturguṇe baddhvā dolāyantre dinaṃ pacet // VRrs_3.72 //",
    "GS40vrasrs_u:700": " sacūrṇenāranālena dinaṃ kūṣmāṇḍaje rase /",
    "GS40vrasrs_u:701": " svedyaṃ vā śālmalītoyaistālakaṃ śuddhimāpnuyāt // VRrs_3.73 //",
    "GS40vrasrs_u:702": " madhutulye ghanībhūte kaṣāye brahmamūlaje /",
    "GS40vrasrs_u:703": " trivāraṃ tālakaṃ bhāvyaṃ piṣṭvā mūtre 'tha māhiṣe // VRrs_3.74 //",
    "GS40vrasrs_u:704": " upalairdaśabhirdeyaṃ puṭaṃ ruddhvātha peṣayet /",
    "GS40vrasrs_u:705": " evaṃ dvādaśadhā pācyaṃ śuddhaṃ yogeṣu yojayet // VRrs_3.75 //",
    "GS40vrasrs_u:706": " kulitthakvāthasaubhāgyamahiṣyājyamadhuplutam /",
    "GS40vrasrs_u:707": " sthālyāṃ kṣiptvā vidadhyācca tvamlena cchidrayoginā // VRrs_3.76 //",
    "GS40vrasrs_u:708": " samyaṅnirudhya śikhinaṃ jvālayetkramavardhitam /",
    "GS40vrasrs_u:709": " ekapraharamātraṃ hi randhramācchādya gomayaiḥ // VRrs_3.77 //",
    "GS40vrasrs_u:710": " yāmānte chidramuddhāṭya dṛṣṭe dhūme ca pāṇḍure /",
    "GS40vrasrs_u:711": " śītāṃ sthālīṃ samuttārya sattvamutkṛṣya cāharet // VRrs_3.78 //",
    "GS40vrasrs_u:712": " sarvapāṣāṇasattvānāṃ prakārāḥ santi koṭiśaḥ /",
    "GS40vrasrs_u:713": " granthavistārabhītyāto likhitā na mayā khalu // VRrs_3.79 //",
    "GS40vrasrs_u:714": " palālakaṃ raverdugdhairdinamekaṃ vimardayet /",
    "GS40vrasrs_u:715": " kṣiptvā ṣoḍaśikātelai miśrayitvā tataḥ pacet // VRrs_3.80 //",
    "GS40vrasrs_u:716": " anāvṛtapradeśe ca saptayāmāvadhi dhuvam /",
    "GS40vrasrs_u:717": " svāṅgaśītamadhasthaṃ ca sattvaṃ śvetaṃ samāharet // VRrs_3.81 //",
    "GS40vrasrs_u:718": " chāgalasyāthabālasya balinā ca samanvitam /",
    "GS40vrasrs_u:719": " tālakaṃ duvasadvaṃdvaṃ mardayitvātiyatnataḥ // VRrs_3.82 //",
    "GS40vrasrs_u:720": " yuktaṃ drāvaṇavargeṇa kācakupyāṃ vinikṣipet /",
    "GS40vrasrs_u:721": " tridhā tāṃ ca mṛdā liptvā pariśoṣya kharātape // VRrs_3.83 //",
    "GS40vrasrs_u:722": " tataḥ kharparakacchidre tāmardhāṃ caiva kūpikām /",
    "GS40vrasrs_u:723": " praveśya jvālayedagniṃ dvādaśapraharāvadhi // VRrs_3.84 //",
    "GS40vrasrs_u:724": " kupikaṇṭhasthitaṃ śītaṃ śuddhaṃ sattvaṃ samāharet /",
    "GS40vrasrs_u:725": " palārdhapramitaṃ tālaṃ baddhvā vastre site dṛḍhe // VRrs_3.85 //",
    "GS40vrasrs_u:726": " balinālipya yatnena trivāraṃ pariśoṣya ca /",
    "GS40vrasrs_u:727": " drāvite triphale tāmre kṣipettālakapoṭalīm // VRrs_3.86 //",
    "GS40vrasrs_u:728": " bhasmanā chādayecchīghraṃ tāmreṇāveṣṭitaṃ sitam /",
    "GS40vrasrs_u:729": " mṛdulaṃ sattvamādadyātproktaṃ rasarasāyane // VRrs_3.87 //",
    "GS40vrasrs_u:730": " atha manaḥśilā -",
    "GS40vrasrs_u:731": " manaḥśilā tridhā proktā śyāmāṅgī kaṇavīrakā /",
    "GS40vrasrs_u:732": " khaṇḍākhyā ceti tadrūpaṃ vivicya parikathyate // VRrs_3.88 //",
    "GS40vrasrs_u:733": " śyāmā raktā sagaurā ca bhārāḍhyā śyāmikā matā /",
    "GS40vrasrs_u:734": " tejasvinī ca nirgaurā tāmrābhā kaṇavīrakā // VRrs_3.89 //",
    "GS40vrasrs_u:735": " cūrṇībhūtātiraktāṅgī sabhārā khaṇḍapūrvikā /",
    "GS40vrasrs_u:736": " uttaroktaguṇaiḥ śreṣṭhā bhūrisattvā prakīrtitā // VRrs_3.90 //",
    "GS40vrasrs_u:737": " manaḥśilā sarvarasāyanāgryā tiktā kaṭūṣṇā kaphavātahantrī /",
    "GS40vrasrs_u:738": " sattvātmikā bhūtaviṣāgnimāndyakaṇḍūtikāsakṣayahāriṇī ca // VRrs_3.91 //",
    "GS40vrasrs_u:739": " aśmarīṃ mūtrakṛcchraṃ ca aśuddhā kurute śilā /",
    "GS40vrasrs_u:740": " mandāgniṃ malabandhaṃ ca śuddhā sarvarujāpahā // VRrs_3.92 //",
    "GS40vrasrs_u:741": " agastyapatratoyena bhāvitā saptavārakam /",
    "GS40vrasrs_u:742": " śṛṅgaverarasairvāpi viśuddhyati manaḥśilā // VRrs_3.93 //",
    "GS40vrasrs_u:743": " jayantībhṛṅgarājottharaktāgastyarasaiḥ śilām /",
    "GS40vrasrs_u:744": " dolāyantre pacedyāmaṃ yāmaṃ chāgotthamūtrakaiḥ /",
    "GS40vrasrs_u:745": " kṣālayedāranālena sarvarogeṣu yojayet // VRrs_3.94 //",
    "GS40vrasrs_u:746": " aṣṭamāṃśena kiṭṭena guḍaguggulusarpiṣā /",
    "GS40vrasrs_u:747": " koṣṭhyāṃ ruddhvā dṛḍhaṃ dhmātā sattvaṃ muñcenmanaḥśilā // VRrs_3.95 //",
    "GS40vrasrs_u:748": " bhūnāgadhautasaubhāgyamadanaiś ca vimarditaiḥ /",
    "GS40vrasrs_u:749": " kāravallīdalāmbhobhirmūṣāṃ kṛtvātra nikṣipet // VRrs_3.96 //",
    "GS40vrasrs_u:750": " śilāṃ kṣārāmlaniṣpiṣṭāṃ pradhamettadanantaram /",
    "GS40vrasrs_u:751": " kokilādvayamātraṃ hi dhmānātsattvaṃ tyajatyasau // VRrs_3.97 //",
    "GS40vrasrs_u:752": " athāñjanāni -",
    "GS40vrasrs_u:753": " sauvīramañjanaṃ proktaṃ rasāñjanamataḥ param /",
    "GS40vrasrs_u:754": " srotoñjanaṃ tadanyacca puṣpāñjanakameva ca // VRrs_3.98 //",
    "GS40vrasrs_u:755": " nīlāñjanaṃ ca teṣāṃ hi svarūpamiha varṇyate /",
    "GS40vrasrs_u:756": " sauvīramañjanaṃ dhūmraṃ raktapittaharaṃ himam // VRrs_3.99 //",
    "GS40vrasrs_u:757": " viṣahidhmākṣirogaghnaṃ vraṇaśodhanaropaṇam /",
    "GS40vrasrs_u:758": " rasāñjanaṃ ca pītābhaṃ viṣavaktragadāpaham // VRrs_3.100 //",
    "GS40vrasrs_u:759": " śvāsahidhmāpahaṃ varṇyaṃ vātapittāsranāśanaṃ /",
    "GS40vrasrs_u:760": " srotoñjanaṃ himaṃ snigdhaṃ kaṣāyaṃ svādu lekhanam // VRrs_3.101 //",
    "GS40vrasrs_u:761": " netryaṃ hidhmāviṣacchardikaphapittāsraroganut // VRrs_3.102 //",
    "GS40vrasrs_u:762": " puṣpāñjanaṃ sitaṃ snigdhaṃ himaṃ sarvākṣiroganut /",
    "GS40vrasrs_u:763": " atidurdharahidhmāghnaṃ viṣajvaragadāpahaṃ // VRrs_3.103 //",
    "GS40vrasrs_u:764": " nīlāñjanaṃ guru snigdhaṃ netryaṃ doṣatrayāpaham /",
    "GS40vrasrs_u:765": " rasāyanaṃ suvarṇaghnaṃ lohamārdavakārakaṃ // VRrs_3.104 //",
    "GS40vrasrs_u:766": " añjanāni viśudhyanti bhṛṅgarājanijadravaiḥ /",
    "GS40vrasrs_u:767": " manohvāsattvavatsattvamañjanānāṃ samāharet // VRrs_3.105 //",
    "GS40vrasrs_u:768": " valmīkaśikharākāraṃ bhaṅge nīlotpaladyuti /",
    "GS40vrasrs_u:769": " ghṛṣṭaṃ tu gaurikacchāyaṃ srotojaṃ lakṣayedbudhaḥ // VRrs_3.106 //",
    "GS40vrasrs_u:770": " gośakṛdrasamūtreṣu ghṛtakṣaudravasāsu ca /",
    "GS40vrasrs_u:771": " bhāvitaṃ bahuśastacca śīghraṃ badhnāti sūtakam // VRrs_3.107 //",
    "GS40vrasrs_u:772": " sūryāvartādiyogena śuddhimeti rasāñjanam /",
    "GS40vrasrs_u:773": " rājāvartakavatsattvaṃ grāhyaṃ srotoñjanādapi // VRrs_3.108 //",
    "GS40vrasrs_u:774": " atha kaṅkuṣṭham -",
    "GS40vrasrs_u:775": " himavatpādaśikhare kaṅkuṣṭhamupajāyate /",
    "GS40vrasrs_u:776": " tatraikaṃ nālikākhyaṃ hi tadanyadreṇukaṃ matam // VRrs_3.109 //",
    "GS40vrasrs_u:777": " pītaprabhaṃ guru snigdhaṃ śreṣṭhaṃ kaṅkuṣṭhamādimam /",
    "GS40vrasrs_u:778": " śyāmapītaṃ laghu tyaktasattvaṃ neṣṭaṃ hi reṇukam // VRrs_3.110 //",
    "GS40vrasrs_u:779": " kecidvadanti kaṅkuṣṭhaṃ sadyojātasya dantinaḥ /",
    "GS40vrasrs_u:780": " varcaś ca śyāmapītābhaṃ recanaṃ parikathyate // VRrs_3.111 //",
    "GS40vrasrs_u:781": " katicittejivāhānāṃ nālaṃ kaṅkuṣṭhasaṃjñakam /",
    "GS40vrasrs_u:782": " vadanti śvetapītābhaṃ tadatīva virecanam // VRrs_3.112 //",
    "GS40vrasrs_u:783": " rase rasāyanaṃ śreṣṭhaṃ niḥsattvaṃ bahuvaikṛtam /",
    "GS40vrasrs_u:784": " kaṅkuṣṭhaṃ tiktakaṭukaṃ vīryoṣṇaṃ cātirecanam /",
    "GS40vrasrs_u:785": " vraṇodāvartaśūlārtigulmaplīhagudārtinut // VRrs_3.113 //",
    "GS40vrasrs_u:786": " sūryāvartakakadalī vandhyā kośātakī ca suradālī /",
    "GS40vrasrs_u:787": " śigruś ca vajrakando niraṅkaṇā kākamācī ca // VRrs_3.114 //",
    "GS40vrasrs_u:788": " āsāmekarasena tu lavaṇakṣārāmlabhāvitaṃ bahuśaḥ /",
    "GS40vrasrs_u:789": " śuddhyanti rasoparasā dhmātā muñcanti sattvāni // VRrs_3.117 //",
    "GS40vrasrs_u:790": " kaṅkuṣṭhaṃ śuddhimāyāti tridhā śuṇṭhyambubhāvitam /",
    "GS40vrasrs_u:791": " sattvākarṣo 'sya na prokto yasmātsattvamayaṃ hi tat // VRrs_3.116 //",
    "GS40vrasrs_u:792": " bhajedenaṃ virekārthaṃ grāhibhiryavamātrayā /",
    "GS40vrasrs_u:793": " nāśayedāmapūrtiṃ ca virecya kṣaṇamātrataḥ // VRrs_3.117 //",
    "GS40vrasrs_u:794": " bhakṣitaḥ saha tāmbūlairviricyāsūnvināśayet // VRrs_3.118 //",
    "GS40vrasrs_u:795": " barburīmūlikākvāthajīrasaubhāgyakaṃ samam /",
    "GS40vrasrs_u:796": " kaṅkuṣṭhaṃ viṣanāśāya bhūyo bhūyaḥ pibennaraḥ // VRrs_3.119 //",
    "GS40vrasrs_u:797": " ityuparasāḥ",
    "GS40vrasrs_u:798": " atha sādhāraṇarasāḥ -",
    "GS40vrasrs_u:799": " kampillaścapalo gaurīpāṣāṇo navasārakaḥ /",
    "GS40vrasrs_u:800": " kapardo vahnijāraś ca girisindūrahiṅgulau // VRrs_3.120 //",
    "GS40vrasrs_u:801": " modāraśṛṅgamityaṣṭau sādhāraṇarasāḥ smṛtāḥ /",
    "GS40vrasrs_u:802": " rasasiddhakarāḥ proktā nāgārjunapuraḥsaraiḥ // VRrs_3.121 //",
    "GS40vrasrs_u:803": " atha kampillaḥ -",
    "GS40vrasrs_u:804": " iṣṭikācūrṇasaṃkāśaścandrikāḍhyo 'tirecanaḥ /",
    "GS40vrasrs_u:805": " saurāṣṭradeśe cotpannaḥ sa hi kampillakaḥ smṛtaḥ // VRrs_3.122 //",
    "GS40vrasrs_u:806": " pittavraṇādhmānavibandhanighnaḥ śleṣmodarārtikṛmigulmavairī /",
    "GS40vrasrs_u:807": " mūlāmaśophajvaraśūlahārī kampillako recyagadāpahārī // VRrs_3.123 //",
    "GS40vrasrs_u:808": " atha gaurīpāṣāṇaḥ -",
    "GS40vrasrs_u:809": " gaurīpāṣāṇakaḥ pīto vikaṭo hatacūrṇakaḥ /",
    "GS40vrasrs_u:810": " sphaṭikābhaś ca śuṅkhābho haridrābhastrayaḥ smṛtāḥ // VRrs_3.124 //",
    "GS40vrasrs_u:811": " pūrvaṃ pūrvaṃ guṇaiḥ śreṣṭhaḥ kāravallīphale kṣipet /",
    "GS40vrasrs_u:812": " svedayeddhaṇḍikāmadhye śuddho bhavati mūṣakaḥ // VRrs_3.125 //",
    "GS40vrasrs_u:813": " tālavadgrāhayetsattvaṃ śuddhaṃ śubhraṃ prayojayet /",
    "GS40vrasrs_u:814": " rasabandhakaraḥ snigdho doṣaghno rasavīryakṛt // VRrs_3.126 //",
    "GS40vrasrs_u:815": " atha navasāraḥ -",
    "GS40vrasrs_u:816": " karīrapīlukāṣṭheṣu pacyamāneṣu codbhavaḥ /",
    "GS40vrasrs_u:817": " kṣāro 'sau navasāraḥ syāccūlikālavaṇābhidhaḥ // VRrs_3.127 //",
    "GS40vrasrs_u:818": " iṣṭikādahane jātaṃ pāṇḍuraṃ lavaṇaṃ laghu /",
    "GS40vrasrs_u:819": " taduktaṃ navasārākhyaṃ cūlikālavaṇaṃ ca tat /",
    "GS40vrasrs_u:820": " rasendrajāraṇaṃ lohadrāvaṇaṃ jaṭharāgnikṛt // VRrs_3.128 //",
    "GS40vrasrs_u:821": " gulmaplīhāsyaśoṣaghnaṃ bhuktamāṃsādijāraṇam /",
    "GS40vrasrs_u:822": " viḍākhyaṃ ca tridoṣaghnaṃ cūlikālavaṇam matam // VRrs_3.129 //",
    "GS40vrasrs_u:823": " atha varāṭakāḥ -",
    "GS40vrasrs_u:824": " pītābhā granthikā pṛṣṭhe dīrghavṛttā varāṭikā /",
    "GS40vrasrs_u:825": " rasavaidyairvinirdiṣṭā sā carācarasaṃjñikā // VRrs_3.130 //",
    "GS40vrasrs_u:826": " sārdhaniṣkabharā śreṣṭhā niṣkabhārā ca madhyamā /",
    "GS40vrasrs_u:827": " pādonaniṣkabhārā ca kaniṣṭhā parikīrtitā // VRrs_3.131 //",
    "GS40vrasrs_u:828": " pariṇāmādiśūlaghnī grahaṇīkṣayanāśinī /",
    "GS40vrasrs_u:829": " kaṭūṣṇā dīpanī vṛṣyā netryā vātakaphāpahā // VRrs_3.132 //",
    "GS40vrasrs_u:830": " rasendrajāraṇe proktā biḍadravyeṣu śasyate // VRrs_3.133 //",
    "GS40vrasrs_u:831": " tadanye tu varāṭāḥ syurguravaḥ śleṣmapittalāḥ /",
    "GS40vrasrs_u:832": " varāṭāḥ kāñjike svinnā yāmācchuddhimavāpnuyuḥ // VRrs_3.134 //",
    "GS40vrasrs_u:833": " athāgnijāraḥ -",
    "GS40vrasrs_u:834": " samudreṇāgninakrasya jarāyurbahirujjhitaḥ /",
    "GS40vrasrs_u:835": " saṃśuṣko bhānutāpena so 'gnijāra iti smṛtaḥ // VRrs_3.135 //",
    "GS40vrasrs_u:836": " agnijārastridoṣaghno dhanurvātādivātanut /",
    "GS40vrasrs_u:837": " vardhano rasavīryasya dīpano jāraṇastathā /",
    "GS40vrasrs_u:838": " tadabdhikṣārasaṃśuddhaṃ tasmācchuddhirna hīṣyate // VRrs_3.136 //",
    "GS40vrasrs_u:839": " atha girisindūram -",
    "GS40vrasrs_u:840": " mahāgiriṣu cālpīyaḥ pāṣāṇāntaḥsthito rasaḥ /",
    "GS40vrasrs_u:841": " śuṣkaśoṇaḥ sa nirdiṣṭo girisindūrasaṃjñayā // VRrs_3.137 //",
    "GS40vrasrs_u:842": " tridoṣaśamanam bhedi rasabandhanamagrimam /",
    "GS40vrasrs_u:843": " dehalohakaraṃ netryaṃ girisindūramīritam // VRrs_3.138 //",
    "GS40vrasrs_u:844": " atha hiṅgulaḥ -hiṅgulaḥ śukatuṇḍākhyo haṃsapākastathāparaḥ /",
    "GS40vrasrs_u:845": " prathamo 'lpaguṇastatra carmāraḥ sa nigadyate // VRrs_3.139 //",
    "GS40vrasrs_u:846": " śvetareṣaḥ pravālābho haṃsapākaḥ sa īritaḥ /",
    "GS40vrasrs_u:847": " hiṅgulaḥ sarvadoṣaghno dīpano 'tirasāyanaḥ // VRrs_3.140 //",
    "GS40vrasrs_u:848": " sarvarogaharo vṛṣyo jāraṇāyātiśasyate /",
    "GS40vrasrs_u:849": " etasmādāhṛtaḥ sūto jīrṇagandhasamo guṇaiḥ // VRrs_3.141 //",
    "GS40vrasrs_u:850": " saptakṛtvārdrakadrāvairlakucasyāmbunāpi vā /",
    "GS40vrasrs_u:851": " śoṣito bhāvayitvā ca nirdoṣo jāyate khalu // VRrs_3.142 //",
    "GS40vrasrs_u:852": " kimatracitraṃ daradaḥ subhāvitaḥ kṣīreṇa meṣyā bahuśo 'mlavargaiḥ /",
    "GS40vrasrs_u:853": " evaṃ suvarṇaṃ bahugharmatāpitaṃ karoti sākṣādvarakuṅkumaprabham // VRrs_3.143 //",
    "GS40vrasrs_u:854": " daradaḥ pātanāyantre pātitaś ca jalāśraye /",
    "GS40vrasrs_u:855": " tatsattvaṃ sūtasaṃkāśaṃ pātayennātra saṃśayaḥ // VRrs_3.144 //",
    "GS40vrasrs_u:856": " atha mṛddāraśṛṅgakam -sadalaṃ pītavarṇaṃ ca bhavedgurjaramaṇḍale /",
    "GS40vrasrs_u:857": " arbudasya gireḥ pārśve jātaṃ mṛddāraśṛṅgakam // VRrs_3.145 //",
    "GS40vrasrs_u:858": " sīsasattvaṃ guru śleṣmaśamanaṃ puṃgadāpaham /",
    "GS40vrasrs_u:859": " rasabandhanamutkṛṣṭaṃ keśarañjanamuttamam // VRrs_3.146 //",
    "GS40vrasrs_u:860": " sādhāraṇarasāḥ sarve mātuluṅgārdrakāmbunā /",
    "GS40vrasrs_u:861": " trirātraṃ bhāvitāḥ śuṣkā bhaveyurdoṣa varjitāḥ // VRrs_3.147 //",
    "GS40vrasrs_u:862": " yāni kāni ca sattvāni tāni śudhyantyaśeṣataḥ /",
    "GS40vrasrs_u:863": " dhmātāni śuddhivargeṇa milanti ca parasparam // VRrs_3.148 //",
    "GS40vrasrs_u:864": " iti karavālabhairavaḥ /",
    "GS40vrasrs_u:865": " atha rājāvartaḥ -",
    "GS40vrasrs_u:866": " rājāvarto 'lparaktorunīlikāmiśritaprabhaḥ /",
    "GS40vrasrs_u:867": " gurutvamasṛṇaḥ śreṣṭhastadanyo madhyamaḥ smṛtaḥ // VRrs_3.149 //",
    "GS40vrasrs_u:868": " pramehakṣayadurnāmapāṇḍuśleṣmānilāpahaḥ /",
    "GS40vrasrs_u:869": " dīpanaḥ pācano vṛṣyo rājāvarto rasāyanaḥ // VRrs_3.150 //",
    "GS40vrasrs_u:870": " nimbudravaiḥ sagomūtraiḥ sakṣaraiḥ sveditāḥ khaḷu /",
    "GS40vrasrs_u:871": " dvitrivāreṇa śudhyanti rājāvartādidhātavaḥ // VRrs_3.151 //",
    "GS40vrasrs_u:872": " śirīṣapuṣpārdrarasai rājāvartaṃ viśodhayet // VRrs_3.152 //",
    "GS40vrasrs_u:873": " luṅgāmbugandhakopeto rājāvarto vicūrṇitaḥ /",
    "GS40vrasrs_u:874": " puṭanātsaptavāreṇa rājāvarto mṛto bhavet // VRrs_3.153 //",
    "GS40vrasrs_u:875": " rājāvartasya cūrṇaṃ tu kunaṭīghṛtamiśritam /",
    "GS40vrasrs_u:876": " vipacedāyase pātre mahiṣīkṣirasaṃyutaṃ // VRrs_3.154 //",
    "GS40vrasrs_u:877": " saubhāgyapañcagavyena piṇḍībaddhaṃ tu jārayet /",
    "GS40vrasrs_u:878": " dhmāpitaṃ khadirāṅgāraiḥ sattvaṃ muñcati śobhanaṃ // VRrs_3.155 //",
    "GS40vrasrs_u:879": " anena kramayogena gairikaṃ vimalaṃ bhavet /",
    "GS40vrasrs_u:880": " kramātpītaṃ ca raktaṃ ca sattvaṃ patati śobhanam // VRrs_3.156 [418] //",
    "GS40vrasrs_u:881": " iti śrīvaidyapatisiṃhaguptasya sūnorvāgbhaṭācāryasya kṛtau rasaratnasamuccaye /",
    "GS40vrasrs_u:882": " uparasasādhāraṇarasānāṃ śuddhyādinirūpaṇaṃ nāma tṛtīyo 'dhyāyaḥ // VRrs_3 //",
    "GS40vrasrs_u:883": " atha caturtho 'dhyāyaḥ /",
    "GS40vrasrs_u:884": " [atha ratnāni]",
    "GS40vrasrs_u:885": " atha maṇayaḥ -",
    "GS40vrasrs_u:886": " maṇayo 'pi ca vijñeyāḥ sūtabandhasya kārakāḥ /",
    "GS40vrasrs_u:887": " vaikrāntaḥ sūryakāntaś ca hīrakaṃ mauktikaṃ maṇiḥ // VRrs_4.1 //",
    "GS40vrasrs_u:888": " candrakāntastathā caiva rājāvartaś ca saptamaḥ /",
    "GS40vrasrs_u:889": " garuḍodgārakaścaiva jñātavyā maṇayastvamī // VRrs_4.2 //",
    "GS40vrasrs_u:890": " puṣparāgaṃ mahānīlaṃ padmarāgaṃ pravālakam /",
    "GS40vrasrs_u:891": " vaidūryaṃ ca tathā nīlamete ca maṇayo matāḥ /",
    "GS40vrasrs_u:892": " yatnataḥ saṃgrahītavyā rasabandhasya kāraṇāt // VRrs_4.3 //",
    "GS40vrasrs_u:893": " padmarāgendranīlākhyau tathā marakatottamaḥ /",
    "GS40vrasrs_u:894": " puṣparāgaḥ savajrākhyaḥ pañcaratnavarāḥ smṛtāḥ // VRrs_4.4 //",
    "GS40vrasrs_u:895": " māṇikyamuktāphalavidrumāṇi tārkṣyaṃ ca puṣpaṃ bhiduraṃ ca nīlam /",
    "GS40vrasrs_u:896": " gomedakaṃ cātha vidūrakaṃ ca krameṇa ratnāni navagrahāṇām // VRrs_4.5 //",
    "GS40vrasrs_u:897": " grahānumaitryā kuruvindapuṣpapravālamuktāphalatārkṣyavajram /",
    "GS40vrasrs_u:898": " nīlākhyagomedavidūrakaṃ ca krameṇa mudrādhṛtamiṣṭasiddhyai // VRrs_4.6 //",
    "GS40vrasrs_u:899": " rase rasāyane dāne dhāraṇe devatārcane /",
    "GS40vrasrs_u:900": " surakṣyāṇi sujātīni ratnānyuktāni siddhaye // VRrs_4.7 //",
    "GS40vrasrs_u:901": " māṇikyaṃ padmarāgākhyaṃ dvitīyaṃ nīlagandhi ca /",
    "GS40vrasrs_u:902": " kuśeśayadalacchāyaṃ svacchaṃ snigdhaṃ mahatsphuṭam // VRrs_4.8 //",
    "GS40vrasrs_u:903": " vṛttāyataṃ samaṃ gātraṃ māṇikyaṃ śreṣṭhamucyate // VRrs_4.9 //",
    "GS40vrasrs_u:904": " nīlaṃ gaṅgāmbusaṃbhūtaṃ nīlagarbhāruṇacchavi /",
    "GS40vrasrs_u:905": " pūrvamāṇikyavacchreṣṭhamāṇikyaṃ nīlagandhi tat // VRrs_4.10 //",
    "GS40vrasrs_u:906": " randhrakārkaśyamālinyaraukṣyāvaiśadyasaṃyutam /",
    "GS40vrasrs_u:907": " cipiṭaṃ laghu vakraṃ ca māṇikyaṃ duṣṭamaṣṭadhā // VRrs_4.11 //",
    "GS40vrasrs_u:908": " māṇikyaṃ dīpanaṃ vṛṣyaṃ kaphavātakṣayārtinut /",
    "GS40vrasrs_u:909": " bhūtavetālapāpaghnaṃ karmajavyādhināśanam // VRrs_4.12 //",
    "GS40vrasrs_u:910": " atha mauktikam -",
    "GS40vrasrs_u:911": " hlādi śvetaṃ laghu snigdhaṃ raśmivannirmalaṃ mahat /",
    "GS40vrasrs_u:912": " khyātaṃ toyaprabhaṃ vṛttaṃ mauktikaṃ navadhā śubham // VRrs_4.13 //",
    "GS40vrasrs_u:913": " muktāphalaṃ laghu himaṃ madhuraṃ ca kānti- dṛṣṭyagnipuṣṭikaraṇaṃ viṣahāri bhedi /",
    "GS40vrasrs_u:914": " vīryapradaṃ jalanidherjanitā ca śuktir dīptā ca paktirujamāśu haredavaśyam // VRrs_4.14 //",
    "GS40vrasrs_u:915": " rūkṣāṅgaṃ nirjalaṃ śyāvaṃ tāmrābhaṃ lavaṇopamam /",
    "GS40vrasrs_u:916": " ardhaśubhraṃ ca vikaṭaṃ granthilaṃ mauktikaṃ tyajet // VRrs_4.15 //",
    "GS40vrasrs_u:917": " kaphapittakṣayadhvaṃsi kāsaśvāsāgnimāndyanut /",
    "GS40vrasrs_u:918": " puṣṭidaṃ vṛṣyamāyuṣyaṃ dāhaghnaṃ mauktikaṃ matam // VRrs_4.16 //",
    "GS40vrasrs_u:919": " atha pravālam -",
    "GS40vrasrs_u:920": " pakvabimbīphalacchāyaṃ vṛttāyatamavakrakam /",
    "GS40vrasrs_u:921": " snigdhamavraṇakaṃ sthūlaṃ pravālaṃ saptadā śubham // VRrs_4.17 //",
    "GS40vrasrs_u:922": " pāṇḍuraṃ dhūsaraṃ sūkṣmaṃ savraṇaṃ kaṇḍarānvitam /",
    "GS40vrasrs_u:923": " nirbhāraṃ śulbavarṇaṃ ca pravālaṃ neṣyate 'ṣṭadhā // VRrs_4.18 //",
    "GS40vrasrs_u:924": " kṣayapittāsrakāsaghnaṃ dīpanaṃ pācanaṃ laghu /",
    "GS40vrasrs_u:925": " viṣabhūtādiśamanaṃ vidrumaṃ netraroganut // VRrs_4.19 //",
    "GS40vrasrs_u:926": " atha tārkṣyam -",
    "GS40vrasrs_u:927": " haridvarṇaṃ guru snigdhaṃ sphuradraśmicayaṃ śuśam /",
    "GS40vrasrs_u:928": " masṛṇaṃ bhāsuraṃ tārkṣyaṃ gātraṃ saptaguṇaṃ matam // VRrs_4.20 //",
    "GS40vrasrs_u:929": " kapilaṃ karkaśaṃ nīlaṃ pāṇḍu kṛṣṇaṃ ca lāghavam /",
    "GS40vrasrs_u:930": " cipiṭaṃ vikaṭaṃ kṛṣṇaṃ rūkṣaṃ tārkṣyaṃ na śasyate // VRrs_4.21 //",
    "GS40vrasrs_u:931": " jvaracchardiviṣaśvāsasaṃnipātāgnimāndyanut /",
    "GS40vrasrs_u:932": " durnāmapāṇḍuśophaghnaṃ tārkṣyamojovivardhanam // VRrs_4.22 //",
    "GS40vrasrs_u:933": " atha puṣparāgaḥ -",
    "GS40vrasrs_u:934": " puṣparāgaṃ guru svacchaṃ snigdhaṃ sthūlaṃ samaṃ mṛdu /",
    "GS40vrasrs_u:935": " karṇikāraprasūnābhaṃ masṛṇaṃ śubhamaṣṭadhā // VRrs_4.23 //",
    "GS40vrasrs_u:936": " niṣprabhaṃ karkaśaṃ rūkṣaṃ pītaṃ śyāmaṃ natonnatam /",
    "GS40vrasrs_u:937": " kapiśaṃ kapilaṃ pāṇḍu puṣparāgaṃ parityajet // VRrs_4.24 //",
    "GS40vrasrs_u:938": " puṣparāgaṃ viṣacchardikaphavātāgnimāndyanut /",
    "GS40vrasrs_u:939": " dāhakuṣṭhāsraśamanaṃ dīpanaṃ pācanaṃ laghu // VRrs_4.25 //",
    "GS40vrasrs_u:940": " atha vajram -",
    "GS40vrasrs_u:941": " vajraṃ ca trividhaṃ proktaṃ naro nārī napuṃsakam /",
    "GS40vrasrs_u:942": " pūrvaṃ pūrvamiha śreṣṭhaṃ rasavīryavipākataḥ // VRrs_4.26 //",
    "GS40vrasrs_u:943": " aṣṭāsraṃ vāṣṭaphalakaṃ ṣaṭkoṇamatibhāsuram /",
    "GS40vrasrs_u:944": " ambudendradhanurvāritaraṃ puṃvajramucyate // VRrs_4.27 //",
    "GS40vrasrs_u:945": " tadeva cipiṭākāraṃ strīvajraṃ vartulāyatam /",
    "GS40vrasrs_u:946": " vartulaṃ kuṇṭhakoṇāgraṃ kiṃcidguru napuṃsakam // VRrs_4.28 //",
    "GS40vrasrs_u:947": " strīpuṃnapuṃsakaṃ vajraṃ yojyaṃ strīpuṃnapuṃsake /",
    "GS40vrasrs_u:948": " vyatyāsānnaiva phaladaṃ puṃvajreṇa vinā kvacit // VRrs_4.29 //",
    "GS40vrasrs_u:949": " śvetādivarṇabhedena tadekaikaṃ caturvidham /",
    "GS40vrasrs_u:950": " brahmakṣatriyaviṭśūdraṃ svasvavarṇaphalapradam // VRrs_4.30 //",
    "GS40vrasrs_u:951": " uttamottamavarṇaṃ hi nīcavarṇaphalapradam /",
    "GS40vrasrs_u:952": " nyāyo 'yaṃ bhairaveṇoktaḥ padārtheṣvakhileṣvapi // VRrs_4.31 //",
    "GS40vrasrs_u:953": " āyuḥpradaṃ jhaṭiti sadguṇadaṃ ca vṛṣyaṃ doṣatrayapraśamanam sakalāmayaghnam /",
    "GS40vrasrs_u:954": " sūtendrabandhavadhasadguṇakṛtpradīpanaṃ mṛtyuṃjayaṃ tadamṛtopamameva vajram // VRrs_4.32 //",
    "GS40vrasrs_u:955": " gauratrāsaś ca binduś ca rekhā ca jalagarbhatā /",
    "GS40vrasrs_u:956": " sarvaratneṣvamī pañca doṣāḥ sādhāraṇā matāḥ // VRrs_4.33 //",
    "GS40vrasrs_u:957": " kṣetratoyabhavā doṣā ratneṣu na laganti te /",
    "GS40vrasrs_u:958": " kulatthakvāthake svinnaṃ kodravakvathitena vā // VRrs_4.34 //",
    "GS40vrasrs_u:959": " ekayāmāvadhi svinnaṃ vajraṃ śuddhyati niścitam /",
    "GS40vrasrs_u:960": " vajraṃ matkuṇaraktena caturvāraṃ vibhāvitam // VRrs_4.35 //",
    "GS40vrasrs_u:961": " sugandhimūṣikāmāṃsairvartitairmardya veṣṭayet /",
    "GS40vrasrs_u:962": " puṭetpuṭairvarāhākhyaistriṃśadvāraṃ tataḥ param // VRrs_4.36 //",
    "GS40vrasrs_u:963": " dhmātvā dhmātvā śataṃ vārānkulatthakvāthake kṣipet /",
    "GS40vrasrs_u:964": " anyairuktaḥ śataṃ vārānkartavyo 'yaṃ vidhikramaḥ // VRrs_4.37 //",
    "GS40vrasrs_u:965": " kulatthakvātthasaṃyuktalakucadravapiṣṭayā /",
    "GS40vrasrs_u:966": " śilayā liptamūṣāyāṃ vajraṃ kṣiptvā nirudhya ca // VRrs_4.38 //",
    "GS40vrasrs_u:967": " aṣṭavāraṃ puṭetsamyagviśuṣkaiś ca vanotpalaiḥ /",
    "GS40vrasrs_u:968": " śatavāraṃ tato dhmātvā nikṣiptaṃ śuddhapārade /",
    "GS40vrasrs_u:969": " niścitaṃ mriyate vajraṃ bhasma vāritaraṃ bhavet // VRrs_4.39 //",
    "GS40vrasrs_u:970": " satyavāksomasenānīretadvajrasya māraṇam /",
    "GS40vrasrs_u:971": " dṛṣṭapratyayasaṃyuktamuktavānrasakautukī // VRrs_4.40 //",
    "GS40vrasrs_u:972": " viliptaṃ matkuṇasyāsre saptavāraṃ viśoṣitam // VRrs_4.41 //",
    "GS40vrasrs_u:973": " kāsamardarasāpūrṇe lohapātre niveśitam /",
    "GS40vrasrs_u:974": " saptavāraṃ paridhmātaṃ vajrabhasma bhavetkhalu // VRrs_4.42 //",
    "GS40vrasrs_u:975": " brahmajyotirmunīndreṇa kramo 'yaṃ parikīrtitaḥ /",
    "GS40vrasrs_u:976": " nīlajyotirlatākande dhṛṣṭaṃ gharme viśoṣitam // VRrs_4.43 //",
    "GS40vrasrs_u:977": " vajraṃ bhasmatvamāyāti karmavajjñānavahninā /",
    "GS40vrasrs_u:978": " madanasya phalodbhūtarasena kṣoṇināgakaiḥ // VRrs_4.44 //",
    "GS40vrasrs_u:979": " kṛtakalkena saṃlipya puṭedviṃśativārakam /",
    "GS40vrasrs_u:980": " vajracūrṇaṃ bhavedvaryaṃ yojayecca rasādiṣu // VRrs_4.45 //",
    "GS40vrasrs_u:981": " tadvajraṃ cūrṇayitvātha kiṃciṭṭaṅkaṇasaṃyutam /",
    "GS40vrasrs_u:982": " kharabhūnāgasattvena viṃśenāvartate dhruvam /",
    "GS40vrasrs_u:983": " tulyasvarṇena taddhmātaṃ yojanīyaṃ rasādiṣu // VRrs_4.46 //",
    "GS40vrasrs_u:984": " triguṇena rasenaiva saṃmardya guṭikīkṛtam /",
    "GS40vrasrs_u:985": " mukhe ghṛtaṃ karotyāśu caladdantavibandhanam // VRrs_4.47 //",
    "GS40vrasrs_u:986": " triṃśadbhāgamitaṃ hi vajrabhasitaṃ svarṇaṃ kalābhāgikaṃ tāraṃ cāṣṭaguṇaṃ sitāmṛtavaraṃ rudrāṃśakaṃ cābhrakam /",
    "GS40vrasrs_u:987": " pādāṃṣaṃ khalu tāpyakaṃ vasuguṇaṃ vaikrāntakaṃ ṣāḍguṇaṃ bhogo 'pyuktarasai raso 'yamuditaḥ ṣāḍguṇyasaṃsiddhaye // VRrs_4.48 //",
    "GS40vrasrs_u:988": " atha nīlam -",
    "GS40vrasrs_u:989": " jalanīlendranīlaṃ ca śakranīlaṃ tayorvaram /",
    "GS40vrasrs_u:990": " śvaityagarbhitanīlābhaṃ laghu tajjalanīlakam // VRrs_4.49 //",
    "GS40vrasrs_u:991": " kāṛṣṇyagarbhitanīlābhaṃ sabhāraṃ śakranīlakam // VRrs_4.50 //",
    "GS40vrasrs_u:992": " ekacchāyaṃ guru snigdhaṃ svacchaṃ piṇḍitavigraham /",
    "GS40vrasrs_u:993": " mṛdu madhye lasajjyotiḥ saptadhā nīlamuttamam // VRrs_4.51 //",
    "GS40vrasrs_u:994": " komalaṃ vihitaṃ rūksaṃ nirbhāraṃ raktagandhi ca /",
    "GS40vrasrs_u:995": " cipiṭābhaṃ sasūkṣmaṃ ca jalanīlaṃ ca saptadhā // VRrs_4.52 //",
    "GS40vrasrs_u:996": " śvāsakāsaharaṃ vṛṣyaṃ tridoṣaghnaṃ sudīpanam /",
    "GS40vrasrs_u:997": " viṣamajvaradurnāmapāpaghnaṃ nīlamīritam // VRrs_4.53 //",
    "GS40vrasrs_u:998": " atha gomedaḥ -",
    "GS40vrasrs_u:999": " gomedaḥ samarāgatvād gomedaṃ ratnam ucyate /",
    "GS40vrasrs_u:1000": " susvacchagojalacchāyaṃ svacchaṃ snigdhaṃ samaṃ guru /",
    "GS40vrasrs_u:1001": " nirdalaṃ masṛṇaṃ dīptaṃ gomedaṃ śubhamaṣṭadhā // VRrs_4.54 //",
    "GS40vrasrs_u:1002": " vicchāyaṃ laghu rūkṣāṅgaṃ cipiṭaṃ paṭalānvitam /",
    "GS40vrasrs_u:1003": " niṣprabhaṃ pītakācābhaṃ gomedaṃ na śubhāvaham // VRrs_4.55 //",
    "GS40vrasrs_u:1004": " gomedaṃ kaphapittaghnaṃ kṣayapāṇḍukṣayaṃkaram /",
    "GS40vrasrs_u:1005": " dīpanaṃ pācanaṃ rucyaṃ tvacyaṃ buddhiprabodhanam // VRrs_4.56 //",
    "GS40vrasrs_u:1006": " atha vaidūryam -",
    "GS40vrasrs_u:1007": " vaidūryaṃ śyāmaśubhrābhaṃ samaṃ svacchaṃ guru sphuṭam /",
    "GS40vrasrs_u:1008": " bhramacchubhrottarīyeṇa garbhitaṃ śubhamīritam // VRrs_4.57 //",
    "GS40vrasrs_u:1009": " śyāmaṃ toyasamacchāyaṃ cipiṭaṃ laghu karkaśam /",
    "GS40vrasrs_u:1010": " raktagarbhottarīyaṃ ca vaidūryaṃ naiva śasyate // VRrs_4.58 //",
    "GS40vrasrs_u:1011": " vaidūryaṃ raktapittaghnaṃ prajñāyurbalavardhanam /",
    "GS40vrasrs_u:1012": " pittapradhānarogaghnaṃ dīpanaṃ malamocanam // VRrs_4.59 //",
    "GS40vrasrs_u:1013": " atha ratnaśuddhiḥ -",
    "GS40vrasrs_u:1014": " śudhyatyamlena māṇikyaṃ jayantyā mauktikaṃ tathā /",
    "GS40vrasrs_u:1015": " vidrumaṃ kṣāravargeṇa tārkṣyaṃ godugdhakaistathā // VRrs_4.60 //",
    "GS40vrasrs_u:1016": " puṣparāgaṃ ca saṃdhānaiḥ kulatthakvāthasaṃputaiḥ /",
    "GS40vrasrs_u:1017": " tandulīyajalairvajraṃ nīlaṃ nīlīrasena ca // VRrs_4.61 //",
    "GS40vrasrs_u:1018": " rocanābhiś ca gomedaṃ vaidūryaṃ triphalājalaiḥ // VRrs_4.62 //",
    "GS40vrasrs_u:1019": " atha ratnabhasmakramaḥ -",
    "GS40vrasrs_u:1020": " lakucadrāvasaṃpiṣṭaiḥ śilāgandhakatālakaiḥ /",
    "GS40vrasrs_u:1021": " vajraṃ vinānyaratnāni mriyante 'ṣṭapuṭaiḥ khalu // VRrs_4.63 //",
    "GS40vrasrs_u:1022": " rāmaṭhaṃ pañcalavaṇaṃ kṣārāṇāṃ tritayaṃ tathā /",
    "GS40vrasrs_u:1023": " māṃsadravo 'mlavetaś ca cūlikālavaṇaṃ tathā // VRrs_4.64 //",
    "GS40vrasrs_u:1024": " sthūlaṃ kumbhīphalaṃ pakvaṃ tathā jvālāmukhī śubhā /",
    "GS40vrasrs_u:1025": " dravantī ca rudantī ca payasyā citramūlakam // VRrs_4.65 //",
    "GS40vrasrs_u:1026": " dugdhaṃ snuhyāstathārkasya sarvaṃ saṃmardya yatnataḥ /",
    "GS40vrasrs_u:1027": " golaṃ vidhāya tanmadhye prakṣipettadanantaram // VRrs_4.66 //",
    "GS40vrasrs_u:1028": " guṇavannavaratnāni jātimanti śubhāni ca /",
    "GS40vrasrs_u:1029": " bhūrje taṃ golakaṃ kṛtvā sūtreṇāveṣṭya yatnataḥ // VRrs_4.67 //",
    "GS40vrasrs_u:1030": " punarvastreṇa saṃveṣṭya dolāyantre nidhāya ca /",
    "GS40vrasrs_u:1031": " sarvāmlayuktasaṃdhānaparipūrṇaghaṭodare // VRrs_4.68 //",
    "GS40vrasrs_u:1032": " ahorātratrayaṃ pāvatsvedayettīvravahninā /",
    "GS40vrasrs_u:1033": " tasmādāhṛtya saṃkṣālya ratnajāṃ drutimāharet // VRrs_4.69 //",
    "GS40vrasrs_u:1034": " ratnatulyaprabhā laghvī dehalohakarī śubhā /",
    "GS40vrasrs_u:1035": " muktācūrṇaṃ tu saptāhaṃ vetasāmlena marditam // VRrs_4.70 //",
    "GS40vrasrs_u:1036": " jambīrodaramadhye tu dhānyarāśau vinikṣipet /",
    "GS40vrasrs_u:1037": " saptāhāduddhṛtaṃ caiva puṭe dhṛtvā drutirbhavet // VRrs_4.71 //",
    "GS40vrasrs_u:1038": " vajravallyantarasthaṃ ca kṛtvā vajraṃ nirodhayet /",
    "GS40vrasrs_u:1039": " amlabhāṇḍagataṃ svedyaṃ saptāhāddravatām vrajet // VRrs_4.72 //",
    "GS40vrasrs_u:1040": " atha vaikrāntam -",
    "GS40vrasrs_u:1041": " śvetavarṇaṃ tu vaikrāntamamlavetasabhāvitam /",
    "GS40vrasrs_u:1042": " saptāhānnātra saṃdehaḥ kharagharme dravatyasau // VRrs_4.73 //",
    "GS40vrasrs_u:1043": " ketakīsvarasaṃ grāhyaṃ saindhavaṃ svarṇapuṣpikā /",
    "GS40vrasrs_u:1044": " indragopakasaṃyuktaṃ sarvaṃ bhāṇḍe vinikṣipet // VRrs_4.74 //",
    "GS40vrasrs_u:1045": " saptāhaṃ svedayettasminvaikrāntaṃ dravatāṃ vrajet /",
    "GS40vrasrs_u:1046": " lohāṣṭake tathā vajravāpanātsvedanāddrutiḥ // VRrs_4.75 //",
    "GS40vrasrs_u:1047": " jāyate nātra saṃdeho yogasyāsya prabhāvataḥ /",
    "GS40vrasrs_u:1048": " kurute yogarājo 'yaṃ ratnānāṃ drāvaṇaṃ param // VRrs_4.76 //",
    "GS40vrasrs_u:1049": " kusumbhatailamadhyetu saṃsthāpyā drutayaḥ pṛthak /",
    "GS40vrasrs_u:1050": " tiṣṭhanti cirakālaṃ tu prāpte kārye niyojayet // VRrs_4.77 //",
    "GS40vrasrs_u:1051": " sūryādigrahanigrahāpaharaṇaṃ dīrghāyurārogyadaṃ saubhāgyodayabhāgyavaśyavibhavotsāhapradaṃ dhairyakṛt /",
    "GS40vrasrs_u:1052": " duśchāyācaladhūlisaṃgatibhavālakṣmīharaṃ sarvadā ratnānāṃ paridhāraṇaṃ nigaditaṃ bhūtādinirnāśanam // VRrs_4.78 [496] //",
    "GS40vrasrs_u:1053": " iti śrīvaidyapatisiṃhaguptasya sūnorvāgbhaṭācāryasya kṛtau rasaratnasamuccaye /",
    "GS40vrasrs_u:1054": " ratnānāṃ śuddhyāadinirūpaṇaṃ nāma caturtho 'dhyāyaḥ // VRrs_4 //",
    "GS40vrasrs_u:1055": " atha pañcamo 'dhyāyaḥ /",
    "GS40vrasrs_u:1056": " [atha lohāni]",
    "GS40vrasrs_u:1057": " atha hemaguṇāḥ -",
    "GS40vrasrs_u:1058": " śuddhaṃ lohaṃ kanakarajataṃ bhānulohāśmasāraṃ pūtīlohaṃ dvitayamuditaṃ nāgavaṅgābhidhānam /",
    "GS40vrasrs_u:1059": " miśraṃ lohaṃ tritayamuditaṃ pittalaṃ kāṃsyavartaṃ dhāturlohe luha iti mataḥ so 'pi karṣārthavācī // VRrs_5.1 //",
    "GS40vrasrs_u:1060": " prākṛtaṃ sahajaṃ vahnisaṃbhūtaṃ svanisaṃbhavam /",
    "GS40vrasrs_u:1061": " rasendravedhasaṃjātaṃ svarṇaṃ pañcavidhaṃ smṛtam // VRrs_5.2 //",
    "GS40vrasrs_u:1062": " āyurlakṣmīprabhādhīsmṛtikaramakhilavyādhividhvaṃsi puṇyaṃ bhūtāveśapraśāntismarabharasukhadaṃ saukhyapuṣṭiprakāśi /",
    "GS40vrasrs_u:1063": " gāṅgeyaṃ cātha rūpyaṃ gadaharamajarākāri mehāpahāri kṣīṇānāṃ puṣṭikāri sphuṭamatikaraṇaṃ vīryavṛddhiprakāri // VRrs_5.3 //",
    "GS40vrasrs_u:1064": " brahmāṇḍaṃ saṃvṛtaṃ yena rajoguṇabhuvā khalu /",
    "GS40vrasrs_u:1065": " tatprākṛtamiti proktaṃ devānāmapi durlabham // VRrs_5.4 //",
    "GS40vrasrs_u:1066": " brahmā yenāvṛto jātaḥ suvarṇena jarāyuṇā /",
    "GS40vrasrs_u:1067": " tanmerurūpatāṃ yātaṃ suvarṇaṃ sahajaṃ hi tat // VRrs_5.5 //",
    "GS40vrasrs_u:1068": " visṛṣṭamagninā śaiv.am tejaḥ pītaṃ suduḥsaham /",
    "GS40vrasrs_u:1069": " abhūtsarvaṃ samuddiṣṭaṃ suvarṇaṃ vahnisaṃbhavam // VRrs_5.6 //",
    "GS40vrasrs_u:1070": " etatsvarṇatrayaṃ divyaṃ varṇaiḥ ṣoḍaśabhiryutam /",
    "GS40vrasrs_u:1071": " dhāraṇādeva tatkuryāccharīramajarāmaram // VRrs_5.7 //",
    "GS40vrasrs_u:1072": " tatra tatra girīṇāṃ hi jātaṃ khaniṣu yadbhavet /",
    "GS40vrasrs_u:1073": " taccaturdaśavarṇāḍhyaṃ bhakṣitaṃ sarvarogahṛt // VRrs_5.8 //",
    "GS40vrasrs_u:1074": " rasendravedhasaṃbhūtaṃ tadvedhajamudāhrtam /",
    "GS40vrasrs_u:1075": " rasāyanaṃ mahāśreṣṭhaṃ pavitraṃ vedhajaṃ hi tat // VRrs_5.9 //",
    "GS40vrasrs_u:1076": " snigdhaṃ medhyaṃ viṣagadaharaṃ bṛṃhanaṃ vṛṣyamagryam /",
    "GS40vrasrs_u:1077": " yakṣonmādapraśamanaparaṃ deharogapramāthi /",
    "GS40vrasrs_u:1078": " medhābuddhismṛtisukhakaraṃ sarvadoṣāmayaghnaṃ /",
    "GS40vrasrs_u:1079": " rucyaṃ dīpi praśāmitarujaṃ khādupākaṃ suvarṇam // VRrs_5.10 //",
    "GS40vrasrs_u:1080": " saukhyaṃ vīryaṃ balaṃ hanti rogavargaṃ karoti ca /",
    "GS40vrasrs_u:1081": " aśuddhaṃ na sṛtam svarṇaṃ tasmācchuddaṃ samācaret // VRrs_5.11 //",
    "GS40vrasrs_u:1082": " karṣapramāṇaṃ tu suvarṇapatraṃ śarāvaruddhaṃ paṭudhātuyuktam /",
    "GS40vrasrs_u:1083": " aṅgārasaṃ sthaṃ praharārdhamānaṃ dhmānena tatsyānnanu varṇapurṇam // VRrs_5.12 //",
    "GS40vrasrs_u:1084": " lohānāṃ māraṇaṃ śreṣṭhaṃ sarveṣāṃ rasabhasmanā /",
    "GS40vrasrs_u:1085": " mūlībhirmadhyamaṃ prāhuḥ kaniṣṭhaṃ gandhakādibhiḥ // VRrs_5.13 //",
    "GS40vrasrs_u:1086": " arilohena lohasya māraṇaṃ durguṇapradam /",
    "GS40vrasrs_u:1087": " kṛtvā kaṇṭakavedhyāni svarṇapatrāṇi lepayet /",
    "GS40vrasrs_u:1088": " luṅgābubhasmasūtena mriyate daśabhiḥ puṭaiḥ // VRrs_5.14 //",
    "GS40vrasrs_u:1089": " drute vinikṣipetsvarṇe lohamānaṃ mṛtaṃ rasam /",
    "GS40vrasrs_u:1090": " vicūrṇya luṅgatoyena daradena samanvitam // VRrs_5.15 //",
    "GS40vrasrs_u:1091": " jāyate kuṅkumacchāyaṃ svarṇaṃ dvādaśabhiḥ puṭaiḥ // VRrs_5.16 //",
    "GS40vrasrs_u:1092": " hemnaḥ pādaṃ mṛtaṃ sūtaṃ piṣṭamamlena kenacit /",
    "GS40vrasrs_u:1093": " patre liptvā puṭaiḥ pacyādaṣṭabhirmriyate dhruvam // VRrs_5.17 //",
    "GS40vrasrs_u:1094": " maṇḍūkāsthivasāṭaṅkahayalālendragopakaiḥ /",
    "GS40vrasrs_u:1095": " prativāpena kanakaṃ suciraṃ tiṣṭhati drutam // VRrs_5.18 //",
    "GS40vrasrs_u:1096": " cūrṇaṃ surendragopānāṃ devadālīphaladravaiḥ /",
    "GS40vrasrs_u:1097": " bhāvitaṃ sadṛśaṃ hema karoti jalavaddrutam // VRrs_5.19 //",
    "GS40vrasrs_u:1098": " etadbhasma suvarṇajaṃ kaṭughṛtopetaṃ dviguñjonmitaṃ",
    "GS40vrasrs_u:1099": " līḍhaṃ hanti nṛṇāṃ kṣayāgnisadanaṃ śvāsaṃ ca kāsārucim /",
    "GS40vrasrs_u:1100": " ojodhātuvivardhanaṃ balakaraṃ pāṇḍvāmayadhvaṃsanaṃ",
    "GS40vrasrs_u:1101": " pathyaṃ sarvaviṣāpahaṃ garaharaṃ duṣṭagrahaṇyādinut // VRrs_5.20 //",
    "GS40vrasrs_u:1102": " [kṣepakaḥ] balaṃ ca vīryaṃ harate narāṇāṃ rogavrajaṃ kopayatīva kāye /",
    "GS40vrasrs_u:1103": " asaukhyakāraṃ ca sadaiva hemāpakvaṃ sadoṣaṃ maraṇaṃ karoti // VRrs_5.21 //",
    "GS40vrasrs_u:1104": " atha rajatam -",
    "GS40vrasrs_u:1105": " sahajaṃ khanisaṃjātaṃ kṛtrimaṃ trividhaṃ matam /",
    "GS40vrasrs_u:1106": " rajataṃ pūrvapūrvaṃ hi svaguṇairuttarottaram // VRrs_5.22 //",
    "GS40vrasrs_u:1107": " kailāsādyadrisaṃbhūtaṃ sahajaṃ rajataṃ bhavet /",
    "GS40vrasrs_u:1108": " tatspṛṣṭhaṃ hi sakṛdvyādhināśanaṃ dehināṃ bhavet // VRrs_5.23 //",
    "GS40vrasrs_u:1109": " rasaśāstrāṇi sarvāṇi samālocya yathākramam /",
    "GS40vrasrs_u:1110": " sādhakānāṃ hitārthāya prakaṭīkriyate 'dhunā // VRrs_6.1 //",
    "GS40vrasrs_u:1111": " na krameṇa vinā śāstraṃ na śāstreṇa vinā kramaḥ /",
    "GS40vrasrs_u:1112": " śāstraṃ kramayutaṃ jñātvā yaḥ karoti sa siddhibhāk // VRrs_6.2 //",
    "GS40vrasrs_u:1113": " ācāryo jñānavāndakṣo rasaśāstraviśāradaḥ /",
    "GS40vrasrs_u:1114": " mantrasiddho mahāvīro niścalaśivavatsalaḥ // VRrs_6.3 //",
    "GS40vrasrs_u:1115": " devībhaktaḥ sadā dhīro devatāyāgatatparaḥ /",
    "GS40vrasrs_u:1116": " sarvāmnāyaviśeṣajñaḥ kuśalo rasakarmaṇi /",
    "GS40vrasrs_u:1117": " evaṃ lakṣaṇasaṃyukto rasavidyāgurur bhavet // VRrs_6.4 //",
    "GS40vrasrs_u:1118": " gurubhaktāḥ sadācārāḥ satyavanto dṛḍhavratāḥ /",
    "GS40vrasrs_u:1119": " nirālasyāḥ svadharmajñāḥ sadājñāparipālakāḥ // VRrs_6.5 //",
    "GS40vrasrs_u:1120": " dambhamātsaryanirmuktāḥ kulācāreṣu dīkṣitāḥ /",
    "GS40vrasrs_u:1121": " atyantasādhakāḥ śāntā mantrārādhanatatparāḥ /",
    "GS40vrasrs_u:1122": " ityevaṃ lakṣaṇairyuktāḥ śiṣyāḥ syuḥ sūtasiddhaye // VRrs_6.6 //",
    "GS40vrasrs_u:1123": " sahāyāḥ sodyamāstatra yathā śiṣyāstato 'dhikāḥ /",
    "GS40vrasrs_u:1124": " kulīnāḥ svāmibhaktāśca kartavyā rasakarmaṇi // VRrs_6.7 //",
    "GS40vrasrs_u:1125": " nāstikā ye durācārāścumbakā guruto 'parāt /",
    "GS40vrasrs_u:1126": " vidyāṃ grahītumicchati cauryacchadmakhalotsavāt // VRrs_6.8 //",
    "GS40vrasrs_u:1127": " na teṣāṃ sidhyate kiṃcin maṇimantrauṣadhādikam /",
    "GS40vrasrs_u:1128": " kurvanti yadi mohena nāśayanti svakaṃ dhanam /",
    "GS40vrasrs_u:1129": " iha loke sukhaṃ nāsti paraloke tathaiva ca // VRrs_6.9 //",
    "GS40vrasrs_u:1130": " tasmād bhaktibalādeva saṃtuṣyati yadā guruḥ /",
    "GS40vrasrs_u:1131": " tadā śiṣyeṇa sā grāhyā rasavidyātmasiddhaye /",
    "GS40vrasrs_u:1132": " hastamastakayogena varaṃ labdhvā susādhayet // VRrs_6.10 //",
    "GS40vrasrs_u:1133": " ātaṅkarahite deśe dharmarājye manorame /",
    "GS40vrasrs_u:1134": " umāmaheśvaropete samṛddhe nagare śubhe // VRrs_6.11 //",
    "GS40vrasrs_u:1135": " kartavyaṃ sādhanaṃ tatra rasarājasya dhīmatā /",
    "GS40vrasrs_u:1136": " atyantopavane ramye caturdvāropaśobhite // VRrs_6.12 //",
    "GS40vrasrs_u:1137": " tatra śālā prakartavyā suvistīrṇā manoramā /",
    "GS40vrasrs_u:1138": " samyagvātāyanopetā divyacitrair vicitritā // VRrs_6.13 //",
    "GS40vrasrs_u:1139": " tatsamīpe same dīpte kartavyaṃ rasamaṇḍapam /",
    "GS40vrasrs_u:1140": " atiguptaṃ suvistīrṇaṃ kapāṭārgalaśobhitam // VRrs_6.14 //",
    "GS40vrasrs_u:1141": " dhvajachattravitānāḍhyaṃ puṣpamālāvilambitam /",
    "GS40vrasrs_u:1142": " bherīkāhalaghaṇṭādiśṛṅgīnādāvanāditam // VRrs_6.15 //",
    "GS40vrasrs_u:1143": " bhūḥ samā tatra kartavyā sudṛḍhā darpaṇopamā /",
    "GS40vrasrs_u:1144": " tanmadhye vedikā ramyā kartavyā lakṣaṇānvitā // VRrs_6.16 //",
    "GS40vrasrs_u:1145": " niṣkatrayaṃ hemapattraṃ rasendraṃ navaniṣkakam /",
    "GS40vrasrs_u:1146": " amlena mardayed yāmaṃ tena liṅgaṃ tu kārayet // VRrs_6.17 //",
    "GS40vrasrs_u:1147": " dolāyantre sāranāle jambīrasthaṃ dinaṃ pacet /",
    "GS40vrasrs_u:1148": " talliṅgaṃ pūjayettatra suśubhairupacārakaiḥ // VRrs_6.18 //",
    "GS40vrasrs_u:1149": " liṅgakoṭisahasrasya yatphalaṃ samyagarcanāt /",
    "GS40vrasrs_u:1150": " tatphalaṃ koṭiguṇitaṃ rasaliṅgārcanādbhavet // VRrs_6.19 //",
    "GS40vrasrs_u:1151": " brahmahatyāsahasrāṇi gohatyāścāyutāni hi /",
    "GS40vrasrs_u:1152": " tatkṣaṇādvilayaṃ yānti rasaliṅgasya darśanāt // VRrs_6.20 //",
    "GS40vrasrs_u:1153": " sparśanātprāpyate muktiriti satyaṃ śivoditam /",
    "GS40vrasrs_u:1154": " āgneyyāṃ śrīghoreṇa mantrarājena cārcayet // VRrs_6.21 //",
    "GS40vrasrs_u:1155": " aṣṭādaśabhujaṃ śubhraṃ pañcavaktraṃ trilocanam /",
    "GS40vrasrs_u:1156": " pretārūḍhaṃ nīlakaṇṭhaṃ rasaliṅgaṃ vicintayet // VRrs_6.22 //",
    "GS40vrasrs_u:1157": " tasyotsaṅge mahādevīmekavaktrāṃ caturbhujām /",
    "GS40vrasrs_u:1158": " akṣamālāṅkuśaṃ dakṣe vāme pāśābhayaṃ śubham /",
    "GS40vrasrs_u:1159": " dadhatīṃ taptahemābhāṃ pītavastrāṃ vibhāvayet // VRrs_6.23 //",
    "GS40vrasrs_u:1160": " vāṅmayī śrīḥ kāmarājaśaktibījaṃ rasāṅkuśā /",
    "GS40vrasrs_u:1161": " yaiḥ samā dvādaśāḥ śaivajñeyā vidyā rasāṅkuśā // VRrs_6.24 //",
    "GS40vrasrs_u:1162": " anayā pūjayeddevīṃ gandhapuṣpākṣatādibhiḥ /",
    "GS40vrasrs_u:1163": " nandībhṛṅgīmahākālakulīrān pūrvadikkramāt /",
    "GS40vrasrs_u:1164": " pūjayen nāmamantraiś ca praṇavādinamo 'ntakaiḥ // VRrs_6.25 //",
    "GS40vrasrs_u:1165": " eva nityārcanaṃ tatra kartavyaṃ rasasiddhaye // VRrs_6.26 //",
    "GS40vrasrs_u:1166": " rasavidyā śivenoktā dātavyā sādhakāya vai /",
    "GS40vrasrs_u:1167": " yathoktena vidhānena guruṇā muditātmanā // VRrs_6.27 //",
    "GS40vrasrs_u:1168": " sumuhūrte sunakṣatre candratārābalānvite /",
    "GS40vrasrs_u:1169": " kalaśaṃ toyasampūrṇaṃ hemaratnaphalairyutam // VRrs_6.28 //",
    "GS40vrasrs_u:1170": " sthāpayed rasaliṅgāgre divyavastreṇa veṣṭitam /",
    "GS40vrasrs_u:1171": " gandhapuṣpākṣatair dhūpair naivedyaiśca supūjayet // VRrs_6.29 //",
    "GS40vrasrs_u:1172": " pūjānte havanaṃ kuryādyonikuṇḍe sulakṣaṇe /",
    "GS40vrasrs_u:1173": " tilājyaiḥ pāyasaiḥ puṣpaiḥ śatapuṣpādikaiḥ pṛthak // VRrs_6.30 //",
    "GS40vrasrs_u:1174": " aghoreṇa rasāṅkuśyā homānte śiṣyamāhvayet /",
    "GS40vrasrs_u:1175": " kālinīśaktisaṃyuktaṃ rasasiddhiparāyaṇam // VRrs_6.31 //",
    "GS40vrasrs_u:1176": " yasyāstu kuñcitāḥ keśāḥ śyāmā yā padmalocanā /",
    "GS40vrasrs_u:1177": " surūpā taruṇī bhinnā vistīrṇajaghanā śubhā // VRrs_6.32 //",
    "GS40vrasrs_u:1178": " saṃkīrṇahṛdayā pīnastanabhāreṇa namritā /",
    "GS40vrasrs_u:1179": " cumbanāliṅgasparśakomalā mṛdubhāṣiṇī // VRrs_6.33 //",
    "GS40vrasrs_u:1180": " aśvatthapattrasadṛśayonideśasuśobhitā /",
    "GS40vrasrs_u:1181": " kṛṣṇapakṣe puṣpavatī sā nārī kālinī smṛtā /",
    "GS40vrasrs_u:1182": " rasabandhe prayoge ca uttamā sā rasāyane // VRrs_6.34 //",
    "GS40vrasrs_u:1183": " tadabhāve surūpā tu yā kācit taruṇāṅganā /",
    "GS40vrasrs_u:1184": " tasyā deyaṃ trisaptāhaṃ gandhakaṃ ghṛtasaṃyutam /",
    "GS40vrasrs_u:1185": " karṣaikaikaṃ prabhāte tu sā bhavetkālinīsamā // VRrs_6.35 //",
    "GS40vrasrs_u:1186": " evaṃ śaktiyuto yo 'sau dīkṣayet taṃ gurūttamaḥ /",
    "GS40vrasrs_u:1187": " susnātam abhiṣiñceta mantreṇa kalaśodakaiḥ // VRrs_6.36 //",
    "GS40vrasrs_u:1188": " aghorāmaṅkuśīṃ vidyāṃ dadhyācchiṣyāya sadguruḥ /",
    "GS40vrasrs_u:1189": " yathāśaktyā suśiṣyeṇa dātavyā gurudakṣiṇā /",
    "GS40vrasrs_u:1190": " athājñayā gurormantraṃ lakṣaṃ lakṣaṃ pṛthagjapet // VRrs_6.37 //",
    "GS40vrasrs_u:1191": " oṃ hrāṃ hrīṃ hrūṃ adyoratara prasphuṭa 2 prakaṭa 2 kaha 2 śamaya 2 jāta 2 daha 2",
    "GS40vrasrs_u:1192": " pātaya 2 oṃ hrīṃ hraiṃ hrauṃ hrūṃ aghorāya phaṭ imam aghoramantraṃ tu auṃ kāmarājaśaktibījarasāṅkuśāyai",
    "GS40vrasrs_u:1193": " ājñayā vidyāṃ rasāṅkuśām /",
    "GS40vrasrs_u:1194": " anayā pūjayed devīṃ śaktim aṅkuśavidyayā // VRrs_6.38 //",
    "GS40vrasrs_u:1195": " daśāṃśaṃ juhuyātkuṇḍe trikoṇe hastamātrake /",
    "GS40vrasrs_u:1196": " jātipuṣpaṃ trimadhvaktaṃ pūrṇānte kanyakārcanam // VRrs_6.39 //",
    "GS40vrasrs_u:1197": " kṛtvātha praviśecchālāṃ śuddhāṃ liptāṃ savedikām /",
    "GS40vrasrs_u:1198": " ṣaṭkoṇaṃ maṇḍalaṃ tatra sindūreṇa dvihastakam // VRrs_6.40 //",
    "GS40vrasrs_u:1199": " vedikāyāṃ likhetsamyak tadbahiś cāṣṭapattrakam /",
    "GS40vrasrs_u:1200": " kamalaṃ caturasraṃ ca caturdvāraiḥ suśobhitam // VRrs_6.41 //",
    "GS40vrasrs_u:1201": " karṇikāyāṃ nyaset khallaṃ lohajaṃ svarṇalekhitam /",
    "GS40vrasrs_u:1202": " tanmadhye rasarājaṃ tu palānāṃ śatamātrakam /",
    "GS40vrasrs_u:1203": " pañcāśatpañcaviṃśad vā pūjayed rasaliṅgavat // VRrs_6.42 //",
    "GS40vrasrs_u:1204": " vajravaikrāntavajrābhrakāntapāṣāṇaṭaṅkaṇam /",
    "GS40vrasrs_u:1205": " bhūnāgaḥ śaktayaścaitāḥ ṣaṭkoṇe pūjayet kramāt // VRrs_6.43 //",
    "GS40vrasrs_u:1206": " gandhatālakakāsīsaśilākaṅkuṣṭhabhūṣaṇam /",
    "GS40vrasrs_u:1207": " rājāvarto gairikaṃ ca khyātā uparasā amī /",
    "GS40vrasrs_u:1208": " pūjyā aṣṭadaleṣvete pūrvādīśānagaṃ kramāt // VRrs_6.44 //",
    "GS40vrasrs_u:1209": " rasakaṃ vimalā tāpyaṃ capalā tuttham añjanam /",
    "GS40vrasrs_u:1210": " hiṅgulaṃ sasyakaṃ caiva khyātā ete mahārasāḥ /",
    "GS40vrasrs_u:1211": " pūrvādīśānaparyantaṃ pattrāgreṣu prapūjayet // VRrs_6.45 //",
    "GS40vrasrs_u:1212": " pūrvadvāre svarṇaraupye dakṣiṇe tāmrasīsake /",
    "GS40vrasrs_u:1213": " paścime vaṅgakāntau ca uttare muṇḍatīkṣṇake /",
    "GS40vrasrs_u:1214": " sarvametad aghoreṇa pūjayed aṅkuśānvitam // VRrs_6.46 //",
    "GS40vrasrs_u:1215": " viḍaṃ kāñjikayantrāṇi kṣāramṛllavaṇāni ca /",
    "GS40vrasrs_u:1216": " koṣṭhī mūṣā vaṅkanālatuṣāṅgāravanopalāḥ // VRrs_6.47 //",
    "GS40vrasrs_u:1217": " bhastrikā daṇḍikānekā śilā khalvānyulūkhalam /",
    "GS40vrasrs_u:1218": " svarṇakāropakaraṇaṃ samastatulanāni ca // VRrs_6.48 //",
    "GS40vrasrs_u:1219": " mṛtkāṣṭhatāmralohotthapātrāṇi vividhāni ca /",
    "GS40vrasrs_u:1220": " divyauṣadhīnāṃ vargāśca rañjakasnehanāni ca /",
    "GS40vrasrs_u:1221": " etāni dvārabāhye tu mūlamantreṇa pūjayet // VRrs_6.49 //",
    "GS40vrasrs_u:1222": " vāṅmāyā hrīṃ tataḥ kṣeṃ ca kṣmaśca pañcākṣaro manuḥ /",
    "GS40vrasrs_u:1223": " anena mantreṇa bhairavaṃ tatra pūjayet /",
    "GS40vrasrs_u:1224": " sarveṣāṃ rasasiddhānāṃ nāma saṃkīrtayet tadā // VRrs_6.50 //",
    "GS40vrasrs_u:1225": " vyālācāryaś candrasenaḥ subuddhirnaravāhanaḥ /",
    "GS40vrasrs_u:1226": " nāgārjuno ratnaghoṣaḥ surānando yaśodhanaḥ // VRrs_6.51 //",
    "GS40vrasrs_u:1227": " indraśca māṇḍavyaścarpaṭī śūrasenakaḥ /",
    "GS40vrasrs_u:1228": " āgamo nāgabuddhiś ca khaṇḍaḥ kāpāliko mataḥ // VRrs_6.52 //",
    "GS40vrasrs_u:1229": " kāmāris tāntrikaḥ śambhur laṅkālampaṭaśāradau /",
    "GS40vrasrs_u:1230": " bāṇāsuro muniśreṣṭho govindaḥ kapilo baliḥ // VRrs_6.53 //",
    "GS40vrasrs_u:1231": " ete sarve tu sūtendrā rasasiddhā mahābalāḥ /",
    "GS40vrasrs_u:1232": " caranti sarvalokeṣu nityā bhogaparāyaṇāḥ // VRrs_6.54 //",
    "GS40vrasrs_u:1233": " saptaviṃśatisaṃkhyākā rasasiddhipradāyakāḥ /",
    "GS40vrasrs_u:1234": " vaidyāḥ pūjyāḥ prayatnena tataḥ kuryādrasārcanam // VRrs_6.55 //",
    "GS40vrasrs_u:1235": " harṣayandvijadevānāṃ tarpayediṣṭadevatāḥ /",
    "GS40vrasrs_u:1236": " kumārīyoginīyogīśvarānmelakasādhakān /",
    "GS40vrasrs_u:1237": " tarpayet pūjayed bhaktyā yathāśaktyanusārataḥ // VRrs_6.56 //",
    "GS40vrasrs_u:1238": " ityevaṃ sarvasambhārayuktaṃ kuryādrasotsavam /",
    "GS40vrasrs_u:1239": " sarvavighnapraśāntyarthaṃ sarvepsitaphalapradam // VRrs_6.57 //",
    "GS40vrasrs_u:1240": " anyathā yo vimūḍhātmā mantradīkṣākramādvinā /",
    "GS40vrasrs_u:1241": " kartumicchati sūtasya sādhanaṃ guruvarjitaḥ // VRrs_6.58 //",
    "GS40vrasrs_u:1242": " nāsau siddhimavāpnoti yatnakoṭiśatairapi /",
    "GS40vrasrs_u:1243": " tasmātsarvaprayatnena śāstroktāṃ kārayetkriyām // VRrs_6.59 //",
    "GS40vrasrs_u:1244": " samyaksādhanasodyamā guruyutā rājājñayālaṃkṛtā nānākarmaparāṅmukhā rasaparāś cāḍhyā janaiścārthitāḥ /",
    "GS40vrasrs_u:1245": " mātrāyantrasupākakarmakuśalāḥ sarvauṣadhe kovidāḥ teṣāṃ sidhyati nānyathā vidhibalācchrīpāradaḥ pāradaḥ // VRrs_6.60 //",
    "GS40vrasrs_u:1246": " rasaśāstraṃ pradātavyaṃ viprāṇāṃ dharmahetave /",
    "GS40vrasrs_u:1247": " rājñe vaiśyāya vṛddhyarthaṃ dāsyārtham itarasya ca // VRrs_6.61 //",
    "GS40vrasrs_u:1248": " gurau tuṣṭe śivastuṣyecchive tuṣṭe rasastathā /",
    "GS40vrasrs_u:1249": " rase tuṣṭe kriyāḥ sarvāḥ sidhyantyeva na saṃśayaḥ // VRrs_6.62 //",
    "GS40vrasrs_u:1250": " rasavidyā dṛḍhaṃ gopyā māturguhyamiva dhruvam /",
    "GS40vrasrs_u:1251": " bhaved vīryavatī guptā nirvīryā ca prakāśanāt // VRrs_6.63 //",
    "GS40vrasrs_u:1252": " na rogividitaṃ kāryaṃ bahubhirviditaṃ tathā /",
    "GS40vrasrs_u:1253": " rogiṇāṃ bahubhirjñātaṃ bhavennirvīryam auṣadham // VRrs_6.64 //",
    "GS40vrasrs_u:1254": " rasaśālāṃ prakurvīta sarvabādhāvivarjite /",
    "GS40vrasrs_u:1255": " sarvauṣadhimaye deśe ramye kūpasamanvite // VRrs_7.1 //",
    "GS40vrasrs_u:1256": " yakṣatryakṣasahasrākṣadigvibhāge suśobhane /",
    "GS40vrasrs_u:1257": " nānopakaraṇopetāṃ prākāreṇa suśobhitām // VRrs_7.2 //",
    "GS40vrasrs_u:1258": " śālāyāḥ pūrvadigbhāge sthāpayed rasabhairavam /",
    "GS40vrasrs_u:1259": " vahnikarmāṇi cāgneye yāmye pāṣāṇakarma ca // VRrs_7.3 //",
    "GS40vrasrs_u:1260": " nairṛtye śastrakarmāṇi vāruṇe kṣālanādikam /",
    "GS40vrasrs_u:1261": " śoṣaṇaṃ vāyukoṇe ca vedhakarmottare tathā /",
    "GS40vrasrs_u:1262": " sthāpanaṃ siddhavastūnāṃ prakuryād īśakoṇake // VRrs_7.4 //",
    "GS40vrasrs_u:1263": " padārthasaṃgrahaḥ kāryo rasasādhanahetukaḥ /",
    "GS40vrasrs_u:1264": " sattvapātanakoṣṭhīṃ ca jharatkoṣṭhīṃ suśobhanām // VRrs_7.5 //",
    "GS40vrasrs_u:1265": " bhūmikoṣṭhīṃ calatkoṣṭhīṃ jaladroṇyo 'pyanekaśaḥ /",
    "GS40vrasrs_u:1266": " bhastrikāyugalaṃ tadvannalike vaṃśalohayoḥ // VRrs_7.6 //",
    "GS40vrasrs_u:1267": " svarṇāyoghoṣaśulvāśmakuṇḍyaś carmakṛtāṃ tathā /",
    "GS40vrasrs_u:1268": " karaṇāni vicitrāṇi dravyāṇyapi samāharet // VRrs_7.7 //",
    "GS40vrasrs_u:1269": " kaṇḍaṇīpeṣaṇīsvalpādroṇīrūpāśca vartulāḥ /",
    "GS40vrasrs_u:1270": " āyasāstaptakhallāśca mardakāśca tathāvidhāḥ // VRrs_7.8 //",
    "GS40vrasrs_u:1271": " sūkṣmacchidrasahasrāḍhyā dravyagālanahetave /",
    "GS40vrasrs_u:1272": " cālanī ca kaṭatrāṇi śalākā hi ca kuṇḍalī // VRrs_7.9 //",
    "GS40vrasrs_u:1273": " cālanī trividhā proktā tatsvarūpaṃ ca kathyate /",
    "GS40vrasrs_u:1274": " vaiṇavībhiḥ śalākābhirnirmitā grathitā guṇaiḥ /",
    "GS40vrasrs_u:1275": " kīrtitā sā sadā sthūladravyāṇāṃ gālane hitā // VRrs_7.10 //",
    "GS40vrasrs_u:1276": " cūrṇacālanahetośca cālanyanyāpi vaṃśajā // VRrs_7.11 //",
    "GS40vrasrs_u:1277": " karṇikārasya śālmalyā harijātasya kambayā /",
    "GS40vrasrs_u:1278": " caturaṅgulavistārayuktayā nirmitā śubhā // VRrs_7.12 //",
    "GS40vrasrs_u:1279": " kuṇḍalyaratnivistārā chāgacarmābhiveṣṭitā /",
    "GS40vrasrs_u:1280": " vājivālāmbarānaddhatalā cālanikā parā /",
    "GS40vrasrs_u:1281": " tayā pracālanaṃ kuryāddhartuṃ sūkṣmataraṃ rajaḥ // VRrs_7.13 //",
    "GS40vrasrs_u:1282": " mūṣāmṛttuṣakārpāsavanopalakapiṣṭakam /",
    "GS40vrasrs_u:1283": " trividhaṃ bheṣajaṃ dhātujīvamūlamayaṃ tathā /",
    "GS40vrasrs_u:1284": " śikhitrā govaraṃ caiva śarkarā ca sitopalā // VRrs_7.14 //",
    "GS40vrasrs_u:1285": " śikhitrāḥ pāvakocchiṣṭā aṅgārāḥ kokilā matāḥ // VRrs_7.15 //",
    "GS40vrasrs_u:1286": " kokilāś cetitāṅgārā nirvāṇāḥ payasā vinā // VRrs_7.16 //",
    "GS40vrasrs_u:1287": " piṣṭakaṃ chagaṇaṃ chāṇam upalaṃ cotpalaṃ tathā /",
    "GS40vrasrs_u:1288": " giriṇḍopalasāṭhī ca saṃśuṣkacchagaṇābhidhāḥ // VRrs_7.17 //",
    "GS40vrasrs_u:1289": " kācāyomṛdvarāṭānāṃ kūpikā caṣakāni ca // VRrs_7.18 //",
    "GS40vrasrs_u:1290": " kūpikā kupikā siddhā golā caiva giriṇḍikā // VRrs_7.19 //",
    "GS40vrasrs_u:1291": " caṣakaṃ ca kaṭorī ca vāṭikā khārikā tathā /",
    "GS40vrasrs_u:1292": " kañcolī grāhikā ceti nāmānyekārthakāni hi // VRrs_7.20 //",
    "GS40vrasrs_u:1293": " śūrpādiveṇupātrāṇi kṣudraśiprāśca śaṅkhikāḥ /",
    "GS40vrasrs_u:1294": " kṣuraprāśca tathā pākyaḥ yaccānyattatra yujyate /",
    "GS40vrasrs_u:1295": " pālikā karṇikā caiva śākacchedanaśastrakāḥ // VRrs_7.21 //",
    "GS40vrasrs_u:1296": " śālāsammārjanādyaṃ hi rasapākāntakarma yat /",
    "GS40vrasrs_u:1297": " tatropayogi yaccānyattatsarvaṃ paravidyayā // VRrs_7.22 //",
    "GS40vrasrs_u:1298": " śrīrasāṅkuśayā sarvaṃ mantrayitvā samarcayet /",
    "GS40vrasrs_u:1299": " anyathā tadgataṃ tejaḥ parigṛhṇanti bhairavāḥ // VRrs_7.23 //",
    "GS40vrasrs_u:1300": " rasasaṃcintakā vaidyā nighaṇṭujñāśca vārttikāḥ /",
    "GS40vrasrs_u:1301": " sarvadeśajabhāṣājñāḥ saṃgrāhyāste 'pi sādhakaiḥ // VRrs_7.24 //",
    "GS40vrasrs_u:1302": " rasapākāvasānaṃ hi sadāghoraṃ ca jāpayet // VRrs_7.25 //",
    "GS40vrasrs_u:1303": " sodyamāḥ śucayaḥ śūrā baliṣṭhāḥ paricārakāḥ // VRrs_7.26 //",
    "GS40vrasrs_u:1304": " dharmiṣṭhaḥ satyavāgvidvān śivakeśavapūjakaḥ /",
    "GS40vrasrs_u:1305": " sadayaḥ padmahastaśca saṃyojyo rasavaidyake // VRrs_7.27 //",
    "GS40vrasrs_u:1306": " patākākumbhapāthojamatsyacāpāṅkapāṇikaḥ /",
    "GS40vrasrs_u:1307": " anāmādhastharekhāṅkaḥ sa syādamṛtahastavān // VRrs_7.28 //",
    "GS40vrasrs_u:1308": " adeśikaḥ kṛpāmukto lubdho guruvivarjitaḥ /",
    "GS40vrasrs_u:1309": " kṛṣṇarekhākaro vaidyo dagdhahastaḥ sa ucyate // VRrs_7.29 //",
    "GS40vrasrs_u:1310": " nigrahamantrajñāste yojyā nidhisādhane // VRrs_7.30 //",
    "GS40vrasrs_u:1311": " baliṣṭhāḥ satyavantaśca raktākṣāḥ kṛṣṇavigrahāḥ /",
    "GS40vrasrs_u:1312": " bhūtatrāsanavidyāśca te yojyā balisādhane // VRrs_7.31 //",
    "GS40vrasrs_u:1313": " nirlobhāḥ satyavaktāro devabrāhmaṇapūjakāḥ /",
    "GS40vrasrs_u:1314": " yaminaḥ pathyabhoktāro yojanīyā rasāyane // VRrs_7.32 //",
    "GS40vrasrs_u:1315": " dhanavanto vadānyāśca sarvopaskarasaṃyutāḥ /",
    "GS40vrasrs_u:1316": " guruvākyaratā nityaṃ dhātuvādeṣu te śubhāḥ // VRrs_7.33 //",
    "GS40vrasrs_u:1317": " tattadauṣadhanāmajñāḥ śucayo vañcanojjhitāḥ /",
    "GS40vrasrs_u:1318": " nānāviṣayabhāṣājñāste matā bheṣajāhṛtau // VRrs_7.34 //",
    "GS40vrasrs_u:1319": " śucīnāṃ satyavākyānāmāstikānāṃ manasvinām /",
    "GS40vrasrs_u:1320": " saṃdehojjhitacittānāṃ rasaḥ sidhyati sarvadā // VRrs_7.35 //",
    "GS40vrasrs_u:1321": " daśāṣṭakriyayā siddho raso 'sau sādhakottamaḥ /",
    "GS40vrasrs_u:1322": " hā raso naṣṭamityuktvā sevetānyatra taṃ rasam // VRrs_7.36 //",
    "GS40vrasrs_u:1323": " rasasiddho bhavenmartyo dātā bhoktā na yācakaḥ /",
    "GS40vrasrs_u:1324": " jarāmukto jagatpūjyo divyakāntiḥ sadā sukhī // VRrs_7.37 //",
    "GS40vrasrs_u:1325": " kathyate somadevena mugdhavaidyaprabuddhaye /",
    "GS40vrasrs_u:1326": " paribhāṣā rasendrasya śāstraiḥ siddhaiśca bhāṣitā // VRrs_8.1 //",
    "GS40vrasrs_u:1327": " ardhaṃ siddharasasya tailaghṛtayorlehasya bhāgo 'ṣṭamaḥ saṃsiddhākhilalohacūrṇavaṭakādīnāṃ tathā saptamaḥ /",
    "GS40vrasrs_u:1328": " yo dīyeta bhiṣagvarāya gadibhirnirdiśya dhanvantarim sarvārogyasukhāptaye nigadito bhāgaḥ sa dhanvantareḥ // VRrs_8.2 //",
    "GS40vrasrs_u:1329": " bhaiṣajyakrīṇitadravyabhāgo 'py ekādaśo hi yaḥ /",
    "GS40vrasrs_u:1330": " vaṇigbhyo gṛhyate vaidyai rudrabhāgaḥ sa ucyate // VRrs_8.3 //",
    "GS40vrasrs_u:1331": " pragṛhyādhikarudrāṃśaṃ yo 'samīcīnam auṣadham /",
    "GS40vrasrs_u:1332": " dāpayellubdhadhīr vaidyaḥ sa syād viśvāsaghātakaḥ // VRrs_8.4 //",
    "GS40vrasrs_u:1333": " dhātubhir gandhakādyaiśca nirdravair mardito rasaḥ /",
    "GS40vrasrs_u:1334": " suślakṣṇaḥ kajjalābho 'sau kajjalītyabhidhīyate // VRrs_8.5 //",
    "GS40vrasrs_u:1335": " sadravā marditā saiva rasapaṅka iti smṛtā // VRrs_8.6 //",
    "GS40vrasrs_u:1336": " arkāṃśatulyād rasato 'tha gandhān niṣkārdhatulyāt truṭiśo 'bhikhalle /",
    "GS40vrasrs_u:1337": " arkātape tīvratare vimardyāt piṣṭī bhavet sā navanītarūpā // VRrs_8.7 //",
    "GS40vrasrs_u:1338": " khalle vimardya gandhena dugdhena saha pāradam /",
    "GS40vrasrs_u:1339": " peṣaṇāt piṣṭatāṃ yāti sā piṣṭīti matā paraiḥ // VRrs_8.8 //",
    "GS40vrasrs_u:1340": " caturthāṃśasuvarṇena rasena ghṛṣṭiṣaṣṭikā /",
    "GS40vrasrs_u:1341": " bhavet pātanapiṣṭī sā rasasyottamasiddhidā // VRrs_8.9 //",
    "GS40vrasrs_u:1342": " rūpyaṃ vā jātarūpaṃ vā rasagandhādibhirhatam /",
    "GS40vrasrs_u:1343": " samutthitaṃ ca bahuśaḥ sā kṛṣṭī hematārayoḥ // VRrs_8.10 //",
    "GS40vrasrs_u:1344": " piṣṭīṃ kṣipet suvarṇātarna varṇo hīyate tayā // VRrs_8.11 //",
    "GS40vrasrs_u:1345": " svarṇakṛṣṭyā kṛtaṃ bījaṃ rasasya parirañjanam // VRrs_8.12 //",
    "GS40vrasrs_u:1346": " tāmraṃ tīkṣṇasamāyuktaṃ drutaṃ nikṣipya bhūriśaḥ /",
    "GS40vrasrs_u:1347": " sagandhalakucadrāve nirgataṃ varalohakam // VRrs_8.13 //",
    "GS40vrasrs_u:1348": " tena raktīkṛtaṃ svarṇaṃ hemaraktītyudāhṛtam // VRrs_8.14 //",
    "GS40vrasrs_u:1349": " nikṣiptā sā drute svarṇe varṇotkarṣavidhāyinī /",
    "GS40vrasrs_u:1350": " tārasya rañjanī cāpi bījarāgavidhāyinī // VRrs_8.15 //",
    "GS40vrasrs_u:1351": " evameva prakartavyā tāraraktī manoharā /",
    "GS40vrasrs_u:1352": " rañjanī khalu rūpyasya bījānāmapi rañjanī // VRrs_8.16 //",
    "GS40vrasrs_u:1353": " mṛtena vā baddharasena vānyallohena vā sādhitamanyaloham /",
    "GS40vrasrs_u:1354": " sitaṃ ca pītatvamupāgataṃ taddalaṃ hi candrānalayoḥ prasiddham // VRrs_8.17 //",
    "GS40vrasrs_u:1355": " māsakṛtabaddhena rasena saha yojitam /",
    "GS40vrasrs_u:1356": " sādhitaṃ vānyalohena sitaṃ pītaṃ ca taddalam // VRrs_8.18 //",
    "GS40vrasrs_u:1357": " mākṣikeṇa hataṃ tāmraṃ daśavāraṃ samutthitam /",
    "GS40vrasrs_u:1358": " tadvadviśuddhanāgaṃ hi dvitayaṃ taccatuṣpalam // VRrs_8.19 //",
    "GS40vrasrs_u:1359": " nīlāñjanahataṃ bhūyaḥ saptavāraṃ samutthitam /",
    "GS40vrasrs_u:1360": " iti saṃsiddhametaddhi śulvanāgaṃ prakīrtyate // VRrs_8.20 //",
    "GS40vrasrs_u:1361": " sādhitastena sūtendro vadane vidhṛto nṛṇām /",
    "GS40vrasrs_u:1362": " nihanti māsamātreṇa mehavyūhaṃ viśeṣataḥ // VRrs_8.21 //",
    "GS40vrasrs_u:1363": " pathyāśanasya varṣeṇa palitavalibhiḥ saha /",
    "GS40vrasrs_u:1364": " gṛdhradṛṣṭirlasatpuṣṭiḥ sarvārogyasamanvitaḥ // VRrs_8.22 //",
    "GS40vrasrs_u:1365": " lohaṃ lohāntare kṣiptaṃ dhmātaṃ nirvāpitaṃ drave /",
    "GS40vrasrs_u:1366": " pāṇḍupītaprabhaṃ jātaṃ piñjarītyabhidhīyate // VRrs_8.23 //",
    "GS40vrasrs_u:1367": " bhāgāḥ ṣoḍaśa tārasya tathā dvādaśa bhāsvataḥ /",
    "GS40vrasrs_u:1368": " ekatrāvartitāstena candrārkamiti kathyate // VRrs_8.24 //",
    "GS40vrasrs_u:1369": " sādhyalohe 'nyalohaṃ cetprakṣiptaṃ vaṅkanālataḥ /",
    "GS40vrasrs_u:1370": " nirvāpaṇaṃ tu tatproktaṃ vaidyairnirvāhaṇaṃ khalu // VRrs_8.25 //",
    "GS40vrasrs_u:1371": " kṣipennirvāpaṇaṃ dravyaṃ nirvāhye samabhāgikam /",
    "GS40vrasrs_u:1372": " āvāhya vāpanīye ca bhāge dṛṣṭe ca dṛṣṭavat // VRrs_8.26 //",
    "GS40vrasrs_u:1373": " mṛtaṃ tarati yattoye lohaṃ vāritaraṃ hi tat // VRrs_8.27 //",
    "GS40vrasrs_u:1374": " aṅguṣṭhatarjanīghṛṣṭaṃ yat tad rekhāntare viśet /",
    "GS40vrasrs_u:1375": " mṛtalohaṃ taduddiṣṭaṃ rekhāpūrvābhidhānataḥ // VRrs_8.28 //",
    "GS40vrasrs_u:1376": " guḍaguñjāsukhasparśaṃ madhvājyaiḥ saha yojitam /",
    "GS40vrasrs_u:1377": " nāyāti prakṛtiṃ dhmātād apunarbhavam ucyate // VRrs_8.29 //",
    "GS40vrasrs_u:1378": " tasyopari guru dravyaṃ dhānyaṃ copanayeddhruvam /",
    "GS40vrasrs_u:1379": " haṃsavat tīryate vāriṇyuttamaṃ parikīrtitam // VRrs_8.30 //",
    "GS40vrasrs_u:1380": " raupyeṇa saha saṃyuktaṃ dhmātaṃ raupyeṇa cel laget /",
    "GS40vrasrs_u:1381": " tadā nirutthamityuktaṃ lohaṃ tad apunarbhavam // VRrs_8.31 //",
    "GS40vrasrs_u:1382": " nirvāpaṇaviśeṣeṇa tattadvarṇaṃ bhavedyadā /",
    "GS40vrasrs_u:1383": " mṛdulaṃ citrasaṃskāraṃ tadbījamiti kathyate // VRrs_8.32 //",
    "GS40vrasrs_u:1384": " idameva vinirdiṣṭaṃ vaidyairuttaraṇaṃ khalu /",
    "GS40vrasrs_u:1385": " saṃspṛṣṭalohayorekalohasya parināśanam // VRrs_8.33 //",
    "GS40vrasrs_u:1386": " pradhmātaṃ vaṅkanālena tattāḍanamudāhṛtam // VRrs_8.34 //",
    "GS40vrasrs_u:1387": " cūrṇābhraṃ śālisaṃyuktaṃ vastrabaddhaṃ hi kāñjike /",
    "GS40vrasrs_u:1388": " niryātaṃ mardanādvastrāddhānyābhramiti kathyate // VRrs_8.35 //",
    "GS40vrasrs_u:1389": " kṣārāmladrāvakairyuktaṃ dhmātamākarakoṣṭhake /",
    "GS40vrasrs_u:1390": " yastato nirgataḥ sāraḥ sattvamityabhidhīyate // VRrs_8.36 //",
    "GS40vrasrs_u:1391": " koṣṭhikā śikharāpūrṇaiḥ kokilair dhmānayogataḥ /",
    "GS40vrasrs_u:1392": " ākaṇṭhamanuprāpyair ekakolīsako mataḥ // VRrs_8.37 //",
    "GS40vrasrs_u:1393": " drāvaṇe sattvapāte ca mādhukāḥ khādirāḥ śubhāḥ /",
    "GS40vrasrs_u:1394": " durdrāve vaṃśajāste tu svedane bādarāḥ śubhāḥ // VRrs_8.38 //",
    "GS40vrasrs_u:1395": " vidyādharākhyayantrasthād ārdrakadrāvamarditāt /",
    "GS40vrasrs_u:1396": " samākṛṣṭo raso yo 'sau hiṅgulākṛṣṭa ucyate // VRrs_8.39 //",
    "GS40vrasrs_u:1397": " svalpatālayutaṃ kāṃsyaṃ vaṅkanālena tāḍitam /",
    "GS40vrasrs_u:1398": " muktaraṅgaṃ hi tattāmraṃ ghoṣākṛṣṭam udāhṛtam // VRrs_8.40 //",
    "GS40vrasrs_u:1399": " tīkṣṇanīlāñjanopetaṃ dhmātaṃ hi bahuśo dṛḍham /",
    "GS40vrasrs_u:1400": " kṛṣṇaṃ drutadrāvaṃ varanāgaṃ taducyate // VRrs_8.41 //",
    "GS40vrasrs_u:1401": " mṛtasya punarudbhūtiḥ samproktotthāpanākhyayā // VRrs_8.42 //",
    "GS40vrasrs_u:1402": " drutadravasya nikṣepo drave tad ḍhālanaṃ matam // VRrs_8.43 //",
    "GS40vrasrs_u:1403": " triṃśatpalamitaṃ nāgaṃ bhānudugdhena marditam /",
    "GS40vrasrs_u:1404": " vimardya puṭayettāvadyāvatkarṣāvaśeṣitam // VRrs_8.44 //",
    "GS40vrasrs_u:1405": " na tatpuṭasahasreṇa kṣayamāyāti sarvathā /",
    "GS40vrasrs_u:1406": " capalo 'yaṃ samādiṣṭo vārttikair nāgasambhavaḥ // VRrs_8.45 //",
    "GS40vrasrs_u:1407": " itthaṃ hi capalaḥ kāryo vaṅgasyāpi na saṃśayaḥ // VRrs_8.46 //",
    "GS40vrasrs_u:1408": " tatspṛṣṭahastasaṃspṛṣṭaḥ kevalo badhyate rasaḥ // VRrs_8.47 //",
    "GS40vrasrs_u:1409": " sa raso dhātuvādeṣu śasyate na rasāyane /",
    "GS40vrasrs_u:1410": " ayaṃ hi kharvaṇākhyena lokanāthena kīrtitaḥ // VRrs_8.48 //",
    "GS40vrasrs_u:1411": " bhūbhujaṃgaśakṛttoyaiḥ prakṣālyāpahṛtaṃ rajaḥ /",
    "GS40vrasrs_u:1412": " kṛṣṇavarṇaṃ hi tatproktaṃ dhautākhyaṃ rasavādibhiḥ // VRrs_8.49 //",
    "GS40vrasrs_u:1413": " dravyayormardanādhmānād dvaṃdvānaṃ parikīrtitam // VRrs_8.50 //",
    "GS40vrasrs_u:1414": " bhāgādyādhike kṣepam anuvarṇasuvarṇake /",
    "GS40vrasrs_u:1415": " dravairvā vahnikāgrāso bhañjanī vādibhirmatā // VRrs_8.51 //",
    "GS40vrasrs_u:1416": " pataṅgīkalkato jātā lohe tāre ca hematā /",
    "GS40vrasrs_u:1417": " dināni katicitsthitvā yātyasau cullakā matā // VRrs_8.52 //",
    "GS40vrasrs_u:1418": " rañjitāddhi cirāllohāddhmānādvā cirakālataḥ /",
    "GS40vrasrs_u:1419": " viniryāsaḥ sa nirdiṣṭaḥ pataṅgīrāgasaṃjñakaḥ // VRrs_8.53 //",
    "GS40vrasrs_u:1420": " dravyāntarakṣepo lohādye kriyate hi yaḥ /",
    "GS40vrasrs_u:1421": " sa āvāpaḥ pratīvāpas tadevācchādanaṃ matam // VRrs_8.54 //",
    "GS40vrasrs_u:1422": " vahnisthite lohe viramyāṣṭanimeṣakam /",
    "GS40vrasrs_u:1423": " salilasya parikṣepaḥ so 'bhiṣeka iti smṛtaḥ // VRrs_8.55 //",
    "GS40vrasrs_u:1424": " taptasyāpsu vinikṣepo nirvāpaḥ snapanaṃ ca tat // VRrs_8.56 //",
    "GS40vrasrs_u:1425": " pratīvāpādikaṃ kāryaṃ drute lohe sunirmale // VRrs_8.57 //",
    "GS40vrasrs_u:1426": " yadā hutāśo dīptārciḥ śulkotthānasamanvitaḥ /",
    "GS40vrasrs_u:1427": " śuddhāvartas tadā jñeyaḥ sa kālaḥ sattvanirgame // VRrs_8.58 //",
    "GS40vrasrs_u:1428": " drāvyadravyanibhā jvālā dṛśyate dhamane yadā /",
    "GS40vrasrs_u:1429": " drāvasyonmukhatā seyaṃ bījāvartaḥ sa ucyate // VRrs_8.59 //",
    "GS40vrasrs_u:1430": " vahnistham eva śītaṃ yattaduktaṃ svāṅgaśītalam // VRrs_8.60 //",
    "GS40vrasrs_u:1431": " agnerākṛṣya śītaṃ yattadbahiḥ śītamucyate // VRrs_8.61 //",
    "GS40vrasrs_u:1432": " kṣārāmlair auṣadhairvāpi dolāyantre sthitasya hi /",
    "GS40vrasrs_u:1433": " pacanaṃ svedanākhyaṃ syānmalaśaithilyakārakam // VRrs_8.62 //",
    "GS40vrasrs_u:1434": " uditairauṣadhaiḥ sārdhaṃ sarvāmlaiḥ kāñjikairapi /",
    "GS40vrasrs_u:1435": " peṣaṇaṃ mardanākhyaṃ syādbahirmalavināśanam // VRrs_8.63 //",
    "GS40vrasrs_u:1436": " mardanādiṣṭabhaiṣajyair naṣṭapiṣṭatvakārakam /",
    "GS40vrasrs_u:1437": " tanmūrchanaṃ hi vaṅgāhibhujakañcukanāśanam // VRrs_8.64 //",
    "GS40vrasrs_u:1438": " svedātapādiyogena svarūpāpādanaṃ hi yat /",
    "GS40vrasrs_u:1439": " tadutthāpanam ityuktaṃ mūrchāvyāpattināśanam // VRrs_8.65 //",
    "GS40vrasrs_u:1440": " svarūpasya vināśena piṣṭatvād bandhanaṃ hi tat /",
    "GS40vrasrs_u:1441": " vidvadbhirnirjitaḥ sūto naṣṭapiṣṭiḥ sa ucyate // VRrs_8.66 //",
    "GS40vrasrs_u:1442": " uktauṣadhairmarditapāradasya yantrasthitasyordhvam adhaś ca tiryak /",
    "GS40vrasrs_u:1443": " niryātanaṃ pātanasaṃjñam uktaṃ vaṅgāhisamparkajakañcukaghnam // VRrs_8.67 //",
    "GS40vrasrs_u:1444": " jalasaindhavayuktasya rasasya divasatrayam /",
    "GS40vrasrs_u:1445": " sthitir āsthāpanī kumbhe yāsau rodhanamucyate // VRrs_8.68 //",
    "GS40vrasrs_u:1446": " rodhanāllabdhavīryasya capalatvanivṛttaye /",
    "GS40vrasrs_u:1447": " kriyate pārade svedaḥ proktaṃ niyamanaṃ hi tat // VRrs_8.69 //",
    "GS40vrasrs_u:1448": " dhātupāṣāṇamūlādyaiḥ saṃyukto ghaṭamadhyagaḥ /",
    "GS40vrasrs_u:1449": " grāsārthaṃ tridinaṃ svedo dīpanaṃ tanmataṃ budhaiḥ // VRrs_8.70 //",
    "GS40vrasrs_u:1450": " iyanmānasya sūtasya bhojyadravyātmikā mitiḥ /",
    "GS40vrasrs_u:1451": " iyatītyucyate yāsau grāsamānaṃ samīritam // VRrs_8.71 //",
    "GS40vrasrs_u:1452": " grāsasya cāraṇaṃ garbhe drāvaṇaṃ jāraṇaṃ tathā /",
    "GS40vrasrs_u:1453": " iti trirūpā nirdiṣṭā jāraṇā varavārttikaiḥ // VRrs_8.72 //",
    "GS40vrasrs_u:1454": " grāsaḥ piṇḍaḥ pariṇāmastisraścākhyāḥ parā punaḥ // VRrs_8.73 //",
    "GS40vrasrs_u:1455": " samukhā nirmukhā ceti jāraṇā dvividhā punaḥ // VRrs_8.74 //",
    "GS40vrasrs_u:1456": " nirmukhā jāraṇā proktā bījādānena bhāgataḥ // VRrs_8.75 //",
    "GS40vrasrs_u:1457": " śuddhaṃ svarṇaṃ ca rūpyaṃ ca bījam ityabhidhīyate // VRrs_8.76 //",
    "GS40vrasrs_u:1458": " catuḥṣaṣṭyaṃśato bījaprakṣepo mukhamucyate // VRrs_8.77 //",
    "GS40vrasrs_u:1459": " evaṃ kṛte raso grāsalolupo mukhavān bhavet /",
    "GS40vrasrs_u:1460": " kaṭhinānyapi lohāni kṣamo bhavati bhakṣitum /",
    "GS40vrasrs_u:1461": " iyaṃ hi samukhā proktā jāraṇā mṛgacāriṇā // VRrs_8.78 //",
    "GS40vrasrs_u:1462": " divyauṣadhisamāyogāt sthitaḥ prakaṭakoṣṭhīṣu /",
    "GS40vrasrs_u:1463": " bhuṃjītākhilalohādyaṃ yo 'sau rākṣasavaktravān // VRrs_8.79 //",
    "GS40vrasrs_u:1464": " rasasya jaṭhare grāsakṣapaṇaṃ cāraṇā matā // VRrs_8.80 //",
    "GS40vrasrs_u:1465": " grastasya drāvaṇaṃ garbhe garbhadrutir udāhṛtā // VRrs_8.81 //",
    "GS40vrasrs_u:1466": " bahirevaṃ drutiṃ kṛtvā ghanasattvādikaṃ khalu /",
    "GS40vrasrs_u:1467": " jāraṇāya rasendrasya sā bāhyadrutir ucyate // VRrs_8.82 //",
    "GS40vrasrs_u:1468": " nirlepatvaṃ drutatvaṃ ca tejastvaṃ laghutā tathā /",
    "GS40vrasrs_u:1469": " asaṃyogaśca sūtena pañcadhā drutilakṣaṇam // VRrs_8.83 //",
    "GS40vrasrs_u:1470": " auṣadhādhmānayogena lohadhātvādikaṃ tathā /",
    "GS40vrasrs_u:1471": " saṃtiṣṭhate dravākāraṃ sā drutiḥ parikīrtitā // VRrs_8.84 //",
    "GS40vrasrs_u:1472": " drutagrāsaparīṇāmo viḍayantrādiyogataḥ /",
    "GS40vrasrs_u:1473": " jāraṇetyucyate tasyāḥ prakārāḥ santi koṭiśaḥ // VRrs_8.85 //",
    "GS40vrasrs_u:1474": " kṣārairamlaiśca gandhādyair mūtraiśca paṭubhis tathā /",
    "GS40vrasrs_u:1475": " rasagrāsasya jīrṇārthaṃ tadviḍaṃ parikīrtitam // VRrs_8.86 //",
    "GS40vrasrs_u:1476": " susiddhabījadhātvādi jāraṇena rasasya hi /",
    "GS40vrasrs_u:1477": " pītādirāgajananaṃ rañjanaṃ parikīrtitam // VRrs_8.87 //",
    "GS40vrasrs_u:1478": " sūte satailayantrasthe svarṇādikṣepaṇaṃ hi yat /",
    "GS40vrasrs_u:1479": " vedhādhikyakaraṃ lohe sāraṇā sā prakīrttitā // VRrs_8.88 //",
    "GS40vrasrs_u:1480": " vyavāyibheṣajopeto dravye kṣipto rasaḥ khalu /",
    "GS40vrasrs_u:1481": " vedha ityucyate tajjñaiḥ sa cānekavidhaḥ smṛtaḥ // VRrs_8.89 //",
    "GS40vrasrs_u:1482": " lepaḥ kṣepaśca kuntaśca dhūmākhyaḥ śabdasaṃjñakaḥ // VRrs_8.90 //",
    "GS40vrasrs_u:1483": " lepanaṃ kurute lohaṃ svarṇaṃ vā rajataṃ tathā /",
    "GS40vrasrs_u:1484": " lepavedhaḥ sa vijñeyaḥ puṭamatra ca saurakam // VRrs_8.91 //",
    "GS40vrasrs_u:1485": " prakṣepaṇaṃ drute lohe vedhaḥ syātkṣepasaṃjñitaḥ // VRrs_8.92 //",
    "GS40vrasrs_u:1486": " saṃdaṃśadhṛtasūtena drutadravyāhṛtiśca yā /",
    "GS40vrasrs_u:1487": " suvarṇatvādikaraṇaṃ kuntavedhaḥ sa ucyate // VRrs_8.93 //",
    "GS40vrasrs_u:1488": " vahnau dhūmāyamāne 'ntaḥ prakṣiptarasadhūmataḥ /",
    "GS40vrasrs_u:1489": " svarṇādyāpādanaṃ lohe vedhaḥ sa ucyate // VRrs_8.94 //",
    "GS40vrasrs_u:1490": " mukhasthitarasenālpalohasya dhamanātkhalu /",
    "GS40vrasrs_u:1491": " svarṇarūpyatvajananaṃ śabdavedhaḥ sa kīrtitaḥ // VRrs_8.95 //",
    "GS40vrasrs_u:1492": " siddhadravyasya sūtena kāluṣyādinivāraṇam /",
    "GS40vrasrs_u:1493": " prakāśanaṃ ca varṇasya tadudghāṭanam īritam // VRrs_8.96 //",
    "GS40vrasrs_u:1494": " kṣārāmlairauṣadhaiḥ sārddhaṃ bhāṇḍaṃ ruddhvā'tiyatnataḥ /",
    "GS40vrasrs_u:1495": " bhūmau nikhanyate yatnātsvedanaṃ saṃprakīrtitam // VRrs_8.97 //",
    "GS40vrasrs_u:1496": " rasasyauṣadhayuktasya bhāṇḍaruddhasya yatnataḥ /",
    "GS40vrasrs_u:1497": " mandāgniyutacullyantaḥ kṣepaḥ saṃnyāsa ucyate // VRrs_8.98 //",
    "GS40vrasrs_u:1498": " dvāvetau svedasaṃnyāsau rasarājasya niścitam /",
    "GS40vrasrs_u:1499": " guṇaprabhāvajanakau śīghravyāptikarau tathā // VRrs_8.99 //",
    "GS40vrasrs_u:1500": " rasanigamamahābdheḥ somadevaḥ samantāt sphuṭataraparibhāṣānāmaratnāni hṛtvā /",
    "GS40vrasrs_u:1501": " vyaracayadatiyatnāttairimāṃ kaṇṭhamālāṃ kalayatu bhiṣagagryo maṇḍanārthaṃ sabhāyām // VRrs_8.100 //",
    "GS40vrasrs_u:1502": " bhavetpaṭhitavāro 'yamadhyāyo rasavādinām /",
    "GS40vrasrs_u:1503": " rasakarmāṇi kurvāṇo na sa muhyati kutracit // VRrs_8.101 //",
    "GS40vrasrs_u:1504": " atha yantrāṇi vacyante rasatantrāṇyaśeṣataḥ /",
    "GS40vrasrs_u:1505": " samālocya samāsena somadevena sāmpratam // VRrs_9.1 //",
    "GS40vrasrs_u:1506": " svedādikarma nirmātuṃ vārttikendraiḥ prayatnataḥ /",
    "GS40vrasrs_u:1507": " yantryate pārado yasmāttasmādyantramiti smṛtam // VRrs_9.2 //",
    "GS40vrasrs_u:1508": " dravadravyeṇa bhāṇḍasya pūritārdhodakasya ca /",
    "GS40vrasrs_u:1509": " mukhasyobhayato dvāradvayaṃ kṛtvā prayatnataḥ // VRrs_9.3 //",
    "GS40vrasrs_u:1510": " tayostu nikṣiped daṇḍaṃ tanmadhye rasapoṭalīm /",
    "GS40vrasrs_u:1511": " baddhvā tu svedayedetaddolāyantramiti smṛtam // VRrs_9.4 //",
    "GS40vrasrs_u:1512": " sāmbusthālīmukhe baddhavastre pākyaṃ niveśayet /",
    "GS40vrasrs_u:1513": " pidhāya pacyate yatra svedanīyantramucyate // VRrs_9.5 //",
    "GS40vrasrs_u:1514": " aṣṭāṅgulaparīṇāhamānāhena daśāṅgulam /",
    "GS40vrasrs_u:1515": " caturaṅgulakotsedhaṃ toyādhāraṃ galādadhaḥ // VRrs_9.6 //",
    "GS40vrasrs_u:1516": " adhobhāṇḍe mukhaṃ tasya bhāṇḍasyopari vartinaḥ /",
    "GS40vrasrs_u:1517": " ṣoḍaśāṅgulavistīrṇapṛṣṭhasyāsye praveśayet // VRrs_9.7 //",
    "GS40vrasrs_u:1518": " pārśvayor mahiṣīkṣīracūrṇamaṇḍūraphāṇitaiḥ /",
    "GS40vrasrs_u:1519": " liptvā viśoṣayetsaṃdhiṃ jalādhāre jalaṃ kṣipet /",
    "GS40vrasrs_u:1520": " cullyām āropayed etat pātanāyantramucyate // VRrs_9.8 //",
    "GS40vrasrs_u:1521": " athordhvabhājane liptasthāpitasya jale sudhīḥ /",
    "GS40vrasrs_u:1522": " dīptair vanopalaḥ kuryādadhaḥ pātaṃ prayatnataḥ // VRrs_9.9 //",
    "GS40vrasrs_u:1523": " jalapūrṇapātramadhye dattvā ghaṭakharparaṃ suvistīrṇam /",
    "GS40vrasrs_u:1524": " tadupari viḍamadhyagataḥ sthāpyaḥ sūtaḥ kṛtaḥ koṣṭhyām // VRrs_9.10 //",
    "GS40vrasrs_u:1525": " laghulohakaṭorikayā kṛtaṣaṇmṛtsaṃdhilepayācchādya /",
    "GS40vrasrs_u:1526": " pūrvoktaghaṭakharparamadhye 'ṅgāraiḥ khadirakolabhavaiḥ // VRrs_9.11 //",
    "GS40vrasrs_u:1527": " svedanato mardanataḥ kacchapayantrasthito raso jarati /",
    "GS40vrasrs_u:1528": " agnibalenaiva tato garbhe dravanti sarvasattvāni // VRrs_9.12 //",
    "GS40vrasrs_u:1529": " kacchapayantrāntargatamṛnmayapīṭhasthadīpikāsaṃsthaḥ /",
    "GS40vrasrs_u:1530": " yasminnipatati sūtaḥ proktaṃ taddīpikāyantram // VRrs_9.13 //",
    "GS40vrasrs_u:1531": " bhāṇḍakaṇṭhādadhaś chidre veṇunālaṃ vinikṣipet /",
    "GS40vrasrs_u:1532": " kāṃsyapātradvayaṃ kṛtvā sampuṭaṃ jalagarbhitam // VRrs_9.14 //",
    "GS40vrasrs_u:1533": " nalikāsya tatra yojyaṃ dṛḍhaṃ taccāpi kārayet /",
    "GS40vrasrs_u:1534": " yuktadravyairvinikṣiptaḥ pūrvaṃ tatra ghaṭe rasaḥ // VRrs_9.15 //",
    "GS40vrasrs_u:1535": " agninā tāpito nālāttoye tasminpatatyadhaḥ /",
    "GS40vrasrs_u:1536": " yāvaduṣṇaṃ bhavet sarvaṃ bhājanaṃ tāvadeva hi /",
    "GS40vrasrs_u:1537": " jāyate rasasaṃdhānaṃ ḍekīyantramitīritam // VRrs_9.16 //",
    "GS40vrasrs_u:1538": " lohamūṣādvayaṃ kṛtvā dvādaśāṅgulamānataḥ /",
    "GS40vrasrs_u:1539": " īṣacchidrānvitāmekāṃ tatra gandhakasaṃyutām // VRrs_9.17 //",
    "GS40vrasrs_u:1540": " mūṣāyāṃ rasayuktāyām anyasyāṃ tāṃ praveśayet /",
    "GS40vrasrs_u:1541": " toyaṃ syātsūtakasyādha ūrdhvādho vahnidīpanam // VRrs_9.18 //",
    "GS40vrasrs_u:1542": " rasonakarasaṃ bhadre yatnato vastragālitam /",
    "GS40vrasrs_u:1543": " dāpayetpracuraṃ yatnādāplāvya rasagandhakau // VRrs_9.19 //",
    "GS40vrasrs_u:1544": " sthālīkāyāṃ pidhāyordhvaṃ sthālīmanyāṃ dṛḍhāṃ kuru /",
    "GS40vrasrs_u:1545": " saṃdhiṃ vilepayedyatnānmṛdā vastreṇa caiva hi // VRrs_9.20 //",
    "GS40vrasrs_u:1546": " sthālyantare kapotākhyaṃ puṭaṃ karṣāgninā sadā /",
    "GS40vrasrs_u:1547": " yantrasyādhaḥ karīṣāgniṃ dadyāttīvrāgnimeva vā // VRrs_9.21 //",
    "GS40vrasrs_u:1548": " evaṃ tu tridinaṃ kuryāttato yantraṃ vimocayet /",
    "GS40vrasrs_u:1549": " taptodake taptacullyāṃ na kuryācchītalāṃ kriyām // VRrs_9.22 //",
    "GS40vrasrs_u:1550": " na tatra kṣīyate sūto na ca gacchati kutracit /",
    "GS40vrasrs_u:1551": " anena ca krameṇaiva kuryādgandhakajāraṇam // VRrs_9.23 //",
    "GS40vrasrs_u:1552": " yantraṃ vidyādharaṃ jñeyaṃ sthālīdvitayasampuṭāt /",
    "GS40vrasrs_u:1553": " cullīṃ caturmukhīṃ kṛtvā yantrabhāṇḍaṃ niveśayet // VRrs_9.24 //",
    "GS40vrasrs_u:1554": " tatrauṣadhaṃ vinikṣipya nirundhyādbhāṇḍakānanam /",
    "GS40vrasrs_u:1555": " yantraṃ vidyādharaṃ nāma tantrajñaiḥ parikīrtitam // VRrs_9.25 //",
    "GS40vrasrs_u:1556": " ūrdhvaṃ vahniradhaścāpo madhye tu rasasaṃgrahaḥ /",
    "GS40vrasrs_u:1557": " somānalam idaṃ proktaṃ jārayedgaganādikam // VRrs_9.26 //",
    "GS40vrasrs_u:1558": " garbhayantraṃ pravakṣyāmi piṣṭikābhasmakārakam /",
    "GS40vrasrs_u:1559": " caturaṅguladīrghāṃ ca tryaṅgulonmitavistarām // VRrs_9.27 //",
    "GS40vrasrs_u:1560": " mṛnmayīṃ sudṛḍhāṃ mūṣāṃ vartulaṃ kārayenmukham /",
    "GS40vrasrs_u:1561": " loṇasya viṃśatirbhāgā bhāga ekastu gugguloḥ // VRrs_9.28 //",
    "GS40vrasrs_u:1562": " suślakṣṇaṃ peṣayitvā tu vāraṃ vāraṃ punaḥ punaḥ /",
    "GS40vrasrs_u:1563": " mūṣālepaṃ dṛḍhaṃ kṛtvā lavaṇārdhamṛdambubhiḥ // VRrs_9.29 //",
    "GS40vrasrs_u:1564": " karṣettuṣāgninā bhūmau svedayenmṛdu mānavit /",
    "GS40vrasrs_u:1565": " ahorātraṃ trirātraṃ vā rasendro bhasmatāṃ vrajet // VRrs_9.30 //",
    "GS40vrasrs_u:1566": " kharparaṃ sikatāpūrṇaṃ kṛtvā tasyopari nyaset /",
    "GS40vrasrs_u:1567": " aparaṃ kharparaṃ tatra śanairmṛdvagninā pacet // VRrs_9.31 //",
    "GS40vrasrs_u:1568": " pañcakṣāraistathā mūtrairlavaṇaṃ ca viḍaṃ tataḥ /",
    "GS40vrasrs_u:1569": " haṃsapākaṃ samākhyātaṃ yantraṃ tad vārttikottamaiḥ // VRrs_9.32 //",
    "GS40vrasrs_u:1570": " sarasāṃ gūḍhavaktrāṃ mṛdvastrāṅgulaghanāvṛtām /",
    "GS40vrasrs_u:1571": " śoṣitāṃ kācakalaśīṃ triṣu bhāgeṣu pūrayet // VRrs_9.33 //",
    "GS40vrasrs_u:1572": " bhāṇḍe vitastigambhīre vālukāsupratiṣṭhitā /",
    "GS40vrasrs_u:1573": " tadbhāṇḍaṃ pūrayettribhiranyābhiravaguṇṭhayet // VRrs_9.34 //",
    "GS40vrasrs_u:1574": " bhāṇḍavaktraṃ maṇikayā saṃdhiṃ limpen mṛdā pacet /",
    "GS40vrasrs_u:1575": " cullyāṃ tṛṣṇasya cādāhān maṇikāpṛṣṭhavartinaḥ /",
    "GS40vrasrs_u:1576": " etaddhi vālukāyantraṃ tadyantraṃ lavaṇāśrayam // VRrs_9.35 //",
    "GS40vrasrs_u:1577": " pañcāḍhavālukāpūrṇabhāṇḍe nikṣipya yatnataḥ /",
    "GS40vrasrs_u:1578": " pacyate rasagolādyaṃ vālukāyantram īritam // VRrs_9.36 //",
    "GS40vrasrs_u:1579": " evaṃ lavaṇanikṣepātproktaṃ lavaṇayantrakam // VRrs_9.37 //",
    "GS40vrasrs_u:1580": " antaḥkṛtarasālepatāmrapātramukhasya ca /",
    "GS40vrasrs_u:1581": " liptvā mṛllavaṇenaiva saṃdhiṃ bhāṇḍatalasya ca // VRrs_9.38 //",
    "GS40vrasrs_u:1582": " tadbhāṇḍaṃ paṭunāpūrya kṣārairvā pūrvavatpacet /",
    "GS40vrasrs_u:1583": " eva lavaṇayantraṃ syād rasakarmaṇi śasyate // VRrs_9.39 //",
    "GS40vrasrs_u:1584": " lohanālagataṃ sūtaṃ bhāṇḍe lavaṇapūrite /",
    "GS40vrasrs_u:1585": " niruddhaṃ vipacetprāgvan nālikāyantram īritam // VRrs_9.40 //",
    "GS40vrasrs_u:1586": " vālukāgūḍhasarvāṅgāṃ garte mūṣāṃ rasānvitām /",
    "GS40vrasrs_u:1587": " dīptopalaiḥ saṃvṛṇuyād yantraṃ tad bhūdharāhvayam // VRrs_9.41 //",
    "GS40vrasrs_u:1588": " śarāvasampuṭāntasthaṃ karīṣeṣv agnimānavit /",
    "GS40vrasrs_u:1589": " paceccullyāṃ dviyāmaṃ vā rasaṃ tat puṭayantrakam // VRrs_9.42 //",
    "GS40vrasrs_u:1590": " ṣoḍaśāṅgulavistīrṇaṃ hastamātrāyataṃ samam /",
    "GS40vrasrs_u:1591": " dhātusattvanipātārthaṃ koṣṭhīyantram iti smṛtam // VRrs_9.43 //",
    "GS40vrasrs_u:1592": " yatra lohamaye pātre pārśvayorvalayadvayam /",
    "GS40vrasrs_u:1593": " tādṛk svalpataraṃ pātraṃ valayaprotakoṣṭhakam // VRrs_9.44 //",
    "GS40vrasrs_u:1594": " pūrvapātropari nyasya svalpapātre parikṣipet /",
    "GS40vrasrs_u:1595": " rasaṃ saṃmūrchitaṃ sthūlapātram āpūrya kāñjikaiḥ // VRrs_9.45 //",
    "GS40vrasrs_u:1596": " dviyāmaṃ svedayedeva rasotthāpanahetave /",
    "GS40vrasrs_u:1597": " etatsyād valabhīyantraṃ rase ṣāḍguṇyakārakam /",
    "GS40vrasrs_u:1598": " sūkṣmakāntamaye pātre rasaḥ syādguṇavattaraḥ // VRrs_9.46 //",
    "GS40vrasrs_u:1599": " kṣipedrasaṃ ghaṭe dīrghanatādhonālasaṃyute /",
    "GS40vrasrs_u:1600": " tannālaṃ nikṣipedanyaghaṭakukṣyantare khalu // VRrs_9.47 //",
    "GS40vrasrs_u:1601": " tatra ruddhvā mṛdā samyagvadane ghaṭayoratha /",
    "GS40vrasrs_u:1602": " adhastādrasakumbhasya jvālayettīvrapāvakam // VRrs_9.48 //",
    "GS40vrasrs_u:1603": " itarasminghaṭe toyaṃ prakṣipetsvādu śītalam /",
    "GS40vrasrs_u:1604": " tiryakpātanam etaddhi vārttikair abhidhīyate // VRrs_9.49 //",
    "GS40vrasrs_u:1605": " caṣakaṃ vartulaṃ lauhaṃ vinatāgrordhvadaṇḍakam /",
    "GS40vrasrs_u:1606": " etaddhi pālikāyantraṃ balijāraṇahetave // VRrs_9.50 //",
    "GS40vrasrs_u:1607": " catuṣprasthajalādhāraś caturaṅgulikānanaḥ /",
    "GS40vrasrs_u:1608": " ghaṭayantram idaṃ proktaṃ tadāpyāyanakaṃ smṛtam // VRrs_9.51 //",
    "GS40vrasrs_u:1609": " vidhāya vartulaṃ gartaṃ mallamatra nidhāya ca /",
    "GS40vrasrs_u:1610": " vinidhāyeṣṭakāṃ tatra madhyagartavatīṃ śubhām // VRrs_9.52 //",
    "GS40vrasrs_u:1611": " gartasya paritaḥ kuryātpālikām aṅgulocchrayām /",
    "GS40vrasrs_u:1612": " garte sūtaṃ vinikṣipya gartāsye vasanaṃ kṣipet // VRrs_9.53 //",
    "GS40vrasrs_u:1613": " nikṣipedgandhakaṃ tatra mallenāsyaṃ nirudhya ca /",
    "GS40vrasrs_u:1614": " mallapālikayormadhye mṛdā samyaṅ nirudhya ca // VRrs_9.54 //",
    "GS40vrasrs_u:1615": " vanopalaiḥ puṭaṃ deyaṃ kapotākhyaṃ na cādhikam /",
    "GS40vrasrs_u:1616": " iṣṭikāyantram etat syād gandhakaṃ tena jārayet // VRrs_9.55 //",
    "GS40vrasrs_u:1617": " sthālikopari vinyasya sthālīṃ samyaṅ nirudhya ca /",
    "GS40vrasrs_u:1618": " ūrdhvasthālyāṃ jalaṃ kṣiptvā vahniṃ prajvālayed adhaḥ /",
    "GS40vrasrs_u:1619": " etad vidyādharaṃ yantraṃ hiṅgulākṛṣṭihetave // VRrs_9.56 //",
    "GS40vrasrs_u:1620": " yantrasthālyupari sthālīṃ nyubjāṃ dattvā nirundhayet /",
    "GS40vrasrs_u:1621": " yantraṃ ḍamarukākhyaṃ tadrasabhasmakṛte hitam // VRrs_9.57 //",
    "GS40vrasrs_u:1622": " mallamadhye caredgartaṃ tatra sūtaṃ sagandhakam /",
    "GS40vrasrs_u:1623": " gartasya paritaḥ kuḍyaṃ prakuryādaṅgulocchritam // VRrs_9.58 //",
    "GS40vrasrs_u:1624": " tataś cācchādayet samyag gostanākāramūṣayā /",
    "GS40vrasrs_u:1625": " samyak toyamṛdā ruddhvā samyagatrocyamānayā // VRrs_9.59 //",
    "GS40vrasrs_u:1626": " lehavat kṛtababbūlakvāthena parimarditam /",
    "GS40vrasrs_u:1627": " jīrṇakiṭṭarajaḥ sūkṣmaṃ guḍacūrṇasamanvitam /",
    "GS40vrasrs_u:1628": " iyaṃ hi jalamṛt proktā durbhedyā salilaiḥ khalu // VRrs_9.60 //",
    "GS40vrasrs_u:1629": " khaṭikāpaṭukiṭṭaiśca mahiṣīdugdhamaditaiḥ /",
    "GS40vrasrs_u:1630": " vahnimṛtsnā bhaved ghoravahnitāpasahā khalu // VRrs_9.61 //",
    "GS40vrasrs_u:1631": " etayā mṛtsnayā ruddho na gantuṃ kṣamate rasaḥ /",
    "GS40vrasrs_u:1632": " vidagdhavanitāprauḍhapremṇā ruddhaḥ pumāniva // VRrs_9.62 //",
    "GS40vrasrs_u:1633": " nandī nāgārjunaścaiva brahmajyotir munīśvaraḥ /",
    "GS40vrasrs_u:1634": " vetti śrīsomadevaśca nāparaḥ pṛthivītale // VRrs_9.63 //",
    "GS40vrasrs_u:1635": " tato jalaṃ vinikṣipya vahniṃ prajvālayedadhaḥ /",
    "GS40vrasrs_u:1636": " nābhiyantramidaṃ proktaṃ nandinā sarvavedinā /",
    "GS40vrasrs_u:1637": " anena jīryate sūto nirdhūmaḥ śuddhagandhakaḥ // VRrs_9.64 //",
    "GS40vrasrs_u:1638": " mūṣāṃ mūṣodarāviṣṭhāmādyantaḥsamavartulām /",
    "GS40vrasrs_u:1639": " cipiṭāṃ ca tale proktaṃ grastayantraṃ manīṣibhiḥ /",
    "GS40vrasrs_u:1640": " sūtendrarandhanārthaṃ hi rasavidbhir udīritam // VRrs_9.65 //",
    "GS40vrasrs_u:1641": " sthālyāṃ tāmrādi nikṣipya mallenāsya nirudhya ca /",
    "GS40vrasrs_u:1642": " pacyate sthālikādhastāt sthālīyantram idaṃ smṛtam // VRrs_9.66 //",
    "GS40vrasrs_u:1643": " vidhāyāṣṭāṅgulaṃ pātraṃ lauhamaṣṭāṅgulocchrayam /",
    "GS40vrasrs_u:1644": " kaṇṭhādho hy aṅgule deśe galādhāre hi tatra ca // VRrs_9.67 //",
    "GS40vrasrs_u:1645": " tiryaglohaśalākāśca tanvīstiryag vinikṣipet /",
    "GS40vrasrs_u:1646": " tanūni svarṇapattrāṇi tāsāmupari vinyaset // VRrs_9.68 //",
    "GS40vrasrs_u:1647": " pattrādho nikṣiped vakṣyamāṇam ihaiva hi /",
    "GS40vrasrs_u:1648": " tatpātraṃ nyubjapātreṇa chādayedapareṇa hi // VRrs_9.69 //",
    "GS40vrasrs_u:1649": " mṛdā vilipya saṃdhiṃ ca vahniṃ prajvālayed adhaḥ /",
    "GS40vrasrs_u:1650": " tena pattrāṇi kṛtsnāni hatāny uktavidhānataḥ // VRrs_9.70 //",
    "GS40vrasrs_u:1651": " rasaścarati vegena drutaṃ garbhe dravanti ca /",
    "GS40vrasrs_u:1652": " gandhālakaśilānāṃ hi kajjalyā vā mṛtāhinā // VRrs_9.71 //",
    "GS40vrasrs_u:1653": " dhūpanaṃ svarṇapattrāṇāṃ prathamaṃ parikīrtitam /",
    "GS40vrasrs_u:1654": " tārārthaṃ tārapattrāṇi mṛtavaṅgena dhūpayet // VRrs_9.72 //",
    "GS40vrasrs_u:1655": " dhūpayecca yathāyogyairanyairuparasairapi /",
    "GS40vrasrs_u:1656": " dhūpayantramidaṃ proktaṃ jāraṇādravyasādhane // VRrs_9.73 //",
    "GS40vrasrs_u:1657": " sthūlasthālyāṃ jalaṃ kṣiptvā vāso baddhvā muke dṛḍham /",
    "GS40vrasrs_u:1658": " tatra svedyaṃ vinikṣipya tanmukhaṃ prapidhāya ca // VRrs_9.74 //",
    "GS40vrasrs_u:1659": " adhastājjvālayedagniṃ yantraṃ tatkandukābhidham /",
    "GS40vrasrs_u:1660": " svedanīyantramityanye prāhuścedaṃ manīṣiṇaḥ // VRrs_9.75 //",
    "GS40vrasrs_u:1661": " yadvā sthālyāṃ jalaṃ kṣiptvā tṛṇaṃ kṣiptvā mukhopari /",
    "GS40vrasrs_u:1662": " svedyadravyaṃ parikṣipya pidhānaṃ pravidhāya ca /",
    "GS40vrasrs_u:1663": " adhastājjvālayedagniṃ yantraṃ tat kandukaṃ smṛtam // VRrs_9.76 //",
    "GS40vrasrs_u:1664": " khallayogyā śilā nīlā śyāmā snigdhā dṛḍhā guruḥ /",
    "GS40vrasrs_u:1665": " ṣoḍaśāṅgulakotsedhā navāṅgulakavistarā // VRrs_9.77 //",
    "GS40vrasrs_u:1666": " caturviṃśāṅgulā dīrghā gharṣaṇī dvādaśāṅgulā /",
    "GS40vrasrs_u:1667": " viṃśatyaṅguladīrghā vā syādutsedhe daśāṅgulā /",
    "GS40vrasrs_u:1668": " khallapramāṇaṃ tajjñeyaṃ śreṣṭhaṃ syādrasakarmaṇi // VRrs_9.78 //",
    "GS40vrasrs_u:1669": " khallayantraṃ tridhā proktaṃ rasādisukhamardane // VRrs_9.79 //",
    "GS40vrasrs_u:1670": " nirudgārau sumasṛṇau kāryau putrikayā yutau // VRrs_9.80 //",
    "GS40vrasrs_u:1671": " utsedhe sa daśāṅgulaḥ khalu kalātulyāṅgulāyāmavān vistāreṇa daśāṅgulo munimitairnimnas tayaivāṅgulaiḥ /",
    "GS40vrasrs_u:1672": " pālyāṃ dvyaṅgulivistaraśca masṛṇo 'tīvārdhacandropamo gharṣo dvādaśakāṅgulaśca tadayaṃ khallo mataḥ siddhaye // VRrs_9.81 //",
    "GS40vrasrs_u:1673": " asminpañcapalaḥ sūto mardanīyo viśuddhaye /",
    "GS40vrasrs_u:1674": " tattadaucityayogena khalleṣvanyeṣu yojayet // VRrs_9.82 //",
    "GS40vrasrs_u:1675": " dvādaśāṅgulavistāraḥ khallo 'timasṛṇopalaḥ /",
    "GS40vrasrs_u:1676": " caturaṅgulanimnaśca madhye 'timasṛṇīkṛtaḥ // VRrs_9.83 //",
    "GS40vrasrs_u:1677": " mardakaś cipiṭo 'dhastāt sugrāhaśca śikhopari /",
    "GS40vrasrs_u:1678": " ayaṃ tu vartulaḥ khallo mardane 'tisukhapradaḥ // VRrs_9.84 //",
    "GS40vrasrs_u:1679": " lauho navāṅgulaḥ khallo nimnatve ca ṣaḍaṅgulaḥ /",
    "GS40vrasrs_u:1680": " mardako 'ṣṭāṅgulaścaiva taptakhallābhidho 'pyayam // VRrs_9.85 //",
    "GS40vrasrs_u:1681": " kṛtvā khallākṛtiṃ cullīm aṅgāraiḥ paripūritām /",
    "GS40vrasrs_u:1682": " tasyāṃ niveśya taṃ khallaṃ pārśve bhastrikayā dhamet // VRrs_9.86 //",
    "GS40vrasrs_u:1683": " tadantarmarditā piṣṭiḥ kṣārairamlaiśca saṃyutā /",
    "GS40vrasrs_u:1684": " pradravatyativegena sveditā nātra saṃśayaḥ /",
    "GS40vrasrs_u:1685": " kṛtaḥ kāntāyasā so 'yaṃ bhavet koṭiguṇo rasaḥ // VRrs_9.87 //",
    "GS40vrasrs_u:1686": " mūṣā hi krauñcikā proktā kumudī karahāṭikā /",
    "GS40vrasrs_u:1687": " pācanī vahnimitrā ca rasavādibhirīryate // VRrs_10.1 //",
    "GS40vrasrs_u:1688": " muṣṇāti doṣān mūṣā yā sā mūṣeti nigadyate // VRrs_10.2 //",
    "GS40vrasrs_u:1689": " upādānaṃ bhavettasyā mṛttikā lohameva ca // VRrs_10.3 //",
    "GS40vrasrs_u:1690": " mūṣā mukhaviniṣkrāntā varamekāpi kākiṇī /",
    "GS40vrasrs_u:1691": " durjanapraṇipātena dhiglakṣam api māninām // VRrs_10.4 //",
    "GS40vrasrs_u:1692": " mūṣāpidhānayorbandhe bandhanaṃ saṃdhilepanam /",
    "GS40vrasrs_u:1693": " andhraṇaṃ randhraṇaṃ caiva saṃśliṣṭaṃ saṃdhibandhanam // VRrs_10.5 //",
    "GS40vrasrs_u:1694": " mṛttikā pāṇḍurasthūlā śarkarā śoṇapāṇḍurā /",
    "GS40vrasrs_u:1695": " cirādhmānasahā sā hi mūṣārtham atiśasyate /",
    "GS40vrasrs_u:1696": " tadabhāve ca vālmīkī kaulālī vā samīryate // VRrs_10.6 //",
    "GS40vrasrs_u:1697": " yā mṛttikā dugdhatuṣaiḥ śaṇena śikhitrakair vā hayaladdinā ca /",
    "GS40vrasrs_u:1698": " lauhena daṇḍena ca kuṭṭitā sā sādhāraṇā syāt khalu mūṣikārthe // VRrs_10.7 //",
    "GS40vrasrs_u:1699": " śvetāśmānastuṣā dagdhāḥ śikhitrāḥ śaṇakharpare /",
    "GS40vrasrs_u:1700": " laddiḥ kiṭṭaṃ kṛṣṇamṛtsnā saṃyojyā mūṣikāmṛdi // VRrs_10.8 //",
    "GS40vrasrs_u:1701": " mṛdastribhāgāḥ śaṇaladdibhāgau bhāgaśca nirdagdhatuṣopalādeḥ /",
    "GS40vrasrs_u:1702": " kiṭṭārdhabhāgaṃ parikhaṇḍya vajramūṣāṃ vidadhyātkhalu sattvapāte // VRrs_10.9 //",
    "GS40vrasrs_u:1703": " dagdhāṅgāratuṣopetā mṛtsnā valmīkamṛttikā /",
    "GS40vrasrs_u:1704": " tattadviḍasamāyuktā tattadviḍavilepitā // VRrs_10.10 //",
    "GS40vrasrs_u:1705": " tayā yā vihitā mūṣā yogamūṣeti kathyate /",
    "GS40vrasrs_u:1706": " anayā sādhitaḥ sūto jāyate guṇavattaraḥ // VRrs_10.11 //",
    "GS40vrasrs_u:1707": " gārabhūnāgadhautābhyāṃ śaṇairdagdhatuṣairapi /",
    "GS40vrasrs_u:1708": " samaiḥ samā ca mūṣā mṛnmahiṣīdugdhamarditā // VRrs_10.12 //",
    "GS40vrasrs_u:1709": " krauñcikā yantramātraṃ hi bahudhā parikīrtitā /",
    "GS40vrasrs_u:1710": " tayā viracitā mūṣā vajradrāvaṇikocitā // VRrs_10.13 //",
    "GS40vrasrs_u:1711": " dugdhaṣaḍguṇāgārāṣṭakiṭṭāṅgāraśaṇānvitā /",
    "GS40vrasrs_u:1712": " kṛṣṇamṛdbhiḥ kṛtā mūṣā gāramūṣetyudāhṛtā /",
    "GS40vrasrs_u:1713": " yāmayugmaparidhmānān nāsau dravati vahninā // VRrs_10.14 //",
    "GS40vrasrs_u:1714": " vajrāṅgāratuṣāstulyās taccaturguṇamṛttikā /",
    "GS40vrasrs_u:1715": " gārā ca mṛttikātulyā sarvair etair vinirmitā /",
    "GS40vrasrs_u:1716": " varamūṣeti nirdiṣṭā yāmamagniṃ saheta sā // VRrs_10.15 //",
    "GS40vrasrs_u:1717": " pāṣāṇarahitā raktā raktavargānusādhitā /",
    "GS40vrasrs_u:1718": " mṛttayā sādhitā mūṣā kṣitikhecaralepitā /",
    "GS40vrasrs_u:1719": " varṇamūṣeti sā proktā varṇotkarṣe niyujyate // VRrs_10.16 //",
    "GS40vrasrs_u:1720": " pāṣāṇarahitā śvetā śvetavargānusādhitā /",
    "GS40vrasrs_u:1721": " mṛttayā sādhitā mūṣā kṣitikhecaralepitā /",
    "GS40vrasrs_u:1722": " raupyamūṣeti sā proktā varṇotkarṣe niyujyate // VRrs_10.17 //",
    "GS40vrasrs_u:1723": " tattadbhedamṛdodbhūtā tattadviḍavilepitā /",
    "GS40vrasrs_u:1724": " dehalohārthayogārthaṃ viḍamūṣetyudāhṛtā // VRrs_10.18 //",
    "GS40vrasrs_u:1725": " gārabhūnāgadhautābhyāṃ tuṣamṛṣṭaśaṇena ca /",
    "GS40vrasrs_u:1726": " samaiḥ samā ca mūṣā mṛnmahiṣīdugdhamarditā // VRrs_10.19 //",
    "GS40vrasrs_u:1727": " krauñcikā yantramātre hi bahudhā parikīrtitā /",
    "GS40vrasrs_u:1728": " tayā viracitā mūṣā liptā matkuṇaśoṇitaiḥ // VRrs_10.20 //",
    "GS40vrasrs_u:1729": " bālābdadhvanimūlaiśca vajradrāvaṇakrauñcikā /",
    "GS40vrasrs_u:1730": " sahate 'gniṃ caturyāmaṃ draveṇa vyādhitā satī // VRrs_10.21 //",
    "GS40vrasrs_u:1731": " drave dravībhāvamukhe mūṣāyā dhmānayogataḥ /",
    "GS40vrasrs_u:1732": " kṣaṇamuddharaṇaṃ yattanmūṣāpyāyanam ucyate // VRrs_10.22 //",
    "GS40vrasrs_u:1733": " vṛntākākāramūṣāyāṃ nālaṃ dvādaśakāṅgulam /",
    "GS40vrasrs_u:1734": " dhattūrapuṣpavac cordhvaṃ sudṛḍhaṃ śliṣṭapuṣpavat // VRrs_10.23 //",
    "GS40vrasrs_u:1735": " aṣṭāṅgulaṃ ca sacchidraṃ sā syād vṛntākamūṣikā /",
    "GS40vrasrs_u:1736": " anayā kharparādīnāṃ mṛdūnāṃ sattvamāharet // VRrs_10.24 //",
    "GS40vrasrs_u:1737": " mūṣā yā gostanākārā śikhāyuktapidhānakā /",
    "GS40vrasrs_u:1738": " sattvānāṃ drāvaṇe śuddhau mūṣā sā gostanī bhavet // VRrs_10.25 //",
    "GS40vrasrs_u:1739": " nirdiṣṭā mallamūṣā yā malladvitayasampuṭāt /",
    "GS40vrasrs_u:1740": " parpaṭyādirasādīnāṃ svedanāya prakīrtitā // VRrs_10.26 //",
    "GS40vrasrs_u:1741": " kulālabhāṇḍarūpā yā dṛḍhā ca paripācitā /",
    "GS40vrasrs_u:1742": " pakvamūṣeti sā proktā poṭalyādivipācane // VRrs_10.27 //",
    "GS40vrasrs_u:1743": " nirvakragolakākārā puṭanadravyagarbhiṇī /",
    "GS40vrasrs_u:1744": " golamūṣeti sā proktā satvaradravarodhinī // VRrs_10.28 //",
    "GS40vrasrs_u:1745": " tale yā kūrparākārā kramādupari vistṛtā /",
    "GS40vrasrs_u:1746": " sthūlavṛntākavat sthūlā mahāmūṣetyasau smṛtā /",
    "GS40vrasrs_u:1747": " sā cāyo 'bhrakasattvādeḥ puṭāya drāvaṇāya ca // VRrs_10.29 //",
    "GS40vrasrs_u:1748": " maṇḍūkākārā yā nimnatāyāmavistarā /",
    "GS40vrasrs_u:1749": " ṣaḍaṅgulapramāṇena mūṣā maṇḍūkasaṃjñikā /",
    "GS40vrasrs_u:1750": " bhūmau nikhanya tāṃ mūṣāṃ dadyātpuṭamathopari // VRrs_10.30 //",
    "GS40vrasrs_u:1751": " mūṣā yā cipiṭā mūle vartulāṣṭāṅgulocchrayā /",
    "GS40vrasrs_u:1752": " mūṣā sā mūsalākhyā syāccakribaddharase hitā // VRrs_10.31 //",
    "GS40vrasrs_u:1753": " sattvānāṃ pātanārthāya pātitānāṃ viśuddhaye /",
    "GS40vrasrs_u:1754": " koṣṭhikā vividhākārāstāsāṃ lakṣaṇam ucyate // VRrs_10.32 //",
    "GS40vrasrs_u:1755": " rājahastasamutsedhā tadardhāyāmavistarā /",
    "GS40vrasrs_u:1756": " caturasrā ca kuḍyena veṣṭitā mṛnmayena ca // VRrs_10.33 //",
    "GS40vrasrs_u:1757": " ekabhittau careddvāraṃ vitastyābhogasaṃyutam /",
    "GS40vrasrs_u:1758": " dvāraṃ sārdhavitastyā ca saṃmitaṃ sudṛḍhaṃ śubham // VRrs_10.34 //",
    "GS40vrasrs_u:1759": " dehalyadho vidhātavyaṃ dhamanāya yathocitam /",
    "GS40vrasrs_u:1760": " prādeśapramitā bhittir uttaraṅgasya cordhvataḥ // VRrs_10.35 //",
    "GS40vrasrs_u:1761": " dvāraṃ copari kartavyaṃ prādeśapramitaṃ khalu /",
    "GS40vrasrs_u:1762": " tataśceṣṭikayā ruddhvā dvārasaṃdhiṃ vilipya ca // VRrs_10.36 //",
    "GS40vrasrs_u:1763": " śikhitraistāṃ samāpūrya dhamedbhastrādvayena ca /",
    "GS40vrasrs_u:1764": " śikhitrān dhamanadravyam ūrdhvadvāreṇa nikṣipet // VRrs_10.37 //",
    "GS40vrasrs_u:1765": " sattvapātanagolāṃśca pañca pañca punaḥ punaḥ /",
    "GS40vrasrs_u:1766": " bhaved aṅgārakoṣṭhīyaṃ kharāṇāṃ sattvapātinī // VRrs_10.38 //",
    "GS40vrasrs_u:1767": " dṛḍhabhūmau caredgartaṃ vitastyā saṃmitaṃ śubham /",
    "GS40vrasrs_u:1768": " vartulaṃ cātha tanmadhye gartamanyaṃ prakalpayet // VRrs_10.39 //",
    "GS40vrasrs_u:1769": " caturaṅgulavistāranimnatvena samanvitam /",
    "GS40vrasrs_u:1770": " gartāddharaṇiparyantaṃ tiryaṅnālasamanvitam // VRrs_10.40 //",
    "GS40vrasrs_u:1771": " kiṃcit samunnataṃ bāhyagartābhimukhanimnagam /",
    "GS40vrasrs_u:1772": " mṛccakrīṃ pañcarandhrāḍhyāṃ garbhagartodare kṣipet // VRrs_10.41 //",
    "GS40vrasrs_u:1773": " āpūrya kokilaiḥ koṣṭhīṃ pradhamed ekabhastrayā /",
    "GS40vrasrs_u:1774": " pātālakoṣṭhikā hy eṣā mṛdūnāṃ sattvapātinī /",
    "GS40vrasrs_u:1775": " dhmānasādhyapadārthānāṃ nandinā parikīrtitā // VRrs_10.42 //",
    "GS40vrasrs_u:1776": " dvādaśāṅgulanimnā yā prādeśapramitā tathā /",
    "GS40vrasrs_u:1777": " caturaṅgulataścordhvaṃ valayena samanvitā // VRrs_10.43 //",
    "GS40vrasrs_u:1778": " bhūricchidravatī cakrīṃ valayopari nikṣipet /",
    "GS40vrasrs_u:1779": " śikhitrāṃstatra nikṣipya pradhamed vaṅkanālataḥ /",
    "GS40vrasrs_u:1780": " gārakoṣṭhīyam ākhyātā mṛṣṭalohavināśinī // VRrs_10.44 //",
    "GS40vrasrs_u:1781": " mūṣāmṛdbhir vidhātavyam aratnipramitaṃ dṛḍham /",
    "GS40vrasrs_u:1782": " adhomukhaṃ ca tadvaktre nālaṃ pañcāṅgulaṃ khalu /",
    "GS40vrasrs_u:1783": " vaṅkanālam idaṃ proktaṃ dṛḍhadhmānāya kīrtitam // VRrs_10.45 //",
    "GS40vrasrs_u:1784": " koṣṭhī siddharasādīnāṃ vidhānāya vidhīyate /",
    "GS40vrasrs_u:1785": " dvādaśāṅgulakotsedhā sā budhne caturaṅgulā /",
    "GS40vrasrs_u:1786": " tiryakpradhamanāsyā ca mṛdudravyaviśodhinī // VRrs_10.46 //",
    "GS40vrasrs_u:1787": " rasādidravyapākānāṃ pramāṇajñāpanaṃ puṭam /",
    "GS40vrasrs_u:1788": " neṣṭo nyūnādhikaḥ pākaḥ supākaṃ hitam auṣadham // VRrs_10.47 //",
    "GS40vrasrs_u:1789": " lohāderapunarbhāvo guṇādhikyaṃ tato 'gratā /",
    "GS40vrasrs_u:1790": " anapsu majjanaṃ rekhāpūrṇatā puṭato bhavet // VRrs_10.48 //",
    "GS40vrasrs_u:1791": " puṭād grāvṇo laghutvaṃ ca śīghravyāptiśca dīpanam /",
    "GS40vrasrs_u:1792": " jāritādapi sūtendrāllohānām adhiko guṇaḥ // VRrs_10.49 //",
    "GS40vrasrs_u:1793": " yathāśmani viśed vahnir bahisthapuṭayogataḥ /",
    "GS40vrasrs_u:1794": " cūrṇatvāddhi guṇāvāptistathā loheṣu niścitam // VRrs_10.50 //",
    "GS40vrasrs_u:1795": " nimnavistarataḥ kuṇḍe dvihaste caturasrake /",
    "GS40vrasrs_u:1796": " vanotpalasahasreṇa pūrite puṭanauṣadham // VRrs_10.51 //",
    "GS40vrasrs_u:1797": " krauñcyāṃ ruddhaṃ prayatnena piṣṭikopari nikṣipet /",
    "GS40vrasrs_u:1798": " vanotpalasahasrārdhaṃ krauñcikopari vinyaset /",
    "GS40vrasrs_u:1799": " vahniṃ prajvālayettatra mahāpuṭamidaṃ smṛtam // VRrs_10.52 //",
    "GS40vrasrs_u:1800": " rājahastapramāṇena caturasraṃ ca nimnakam /",
    "GS40vrasrs_u:1801": " pūrṇaṃ copalasāṭhībhiḥ kaṇṭhāvadhyatha vinyaset // VRrs_10.53 //",
    "GS40vrasrs_u:1802": " vinyasetkumudīṃ tatra puṭanadravyapūritām /",
    "GS40vrasrs_u:1803": " pūrṇacchagaṇato 'rdhāni giriṇḍāni vinikṣipet /",
    "GS40vrasrs_u:1804": " etadgajapuṭaṃ proktaṃ mahāguṇavidhāyakam // VRrs_10.54 //",
    "GS40vrasrs_u:1805": " itthaṃ cāratnike kuṇḍe puṭaṃ vārāhamucyate // VRrs_10.55 //",
    "GS40vrasrs_u:1806": " puṭaṃ bhūmitale tattadvitastidvitayocchreyam /",
    "GS40vrasrs_u:1807": " tāvacca talavistīrṇaṃ tatsyātkukkuṭakaṃ puṭam // VRrs_10.56 //",
    "GS40vrasrs_u:1808": " yatpuṭaṃ dīyate bhūmāvaṣṭasaṃkhyair vanopalaiḥ /",
    "GS40vrasrs_u:1809": " baddhvā sūtārkabhasmārthaṃ kapotapuṭamucyate // VRrs_10.57 //",
    "GS40vrasrs_u:1810": " goṣṭhāntargokṣuraṇaṃ śuṣkaṃ cūrṇitagomayam /",
    "GS40vrasrs_u:1811": " govaraṃ tatsamādiṣṭaṃ variṣṭhaṃ rasasādhane // VRrs_10.58 //",
    "GS40vrasrs_u:1812": " govarairvā tuṣairvāpi puṭaṃ yatra pradīyate /",
    "GS40vrasrs_u:1813": " tadgovarapuṭaṃ proktaṃ rasabhasmaprasiddhaye // VRrs_10.59 //",
    "GS40vrasrs_u:1814": " sthūlabhāṇḍe tuṣāpūrṇe madhye mūṣāsamanvite /",
    "GS40vrasrs_u:1815": " vahninā vihite pāke tadbhāṇḍapuṭamucyate // VRrs_10.60 //",
    "GS40vrasrs_u:1816": " adhastādupariṣṭācca krauñcikācchādyate khalu /",
    "GS40vrasrs_u:1817": " vālukābhiḥ prataptābhiryatra tadvālukāpuṭam // VRrs_10.61 //",
    "GS40vrasrs_u:1818": " vahnimitrāḥ kṣitau samyaṅnikhanyāddvayaṃgulādadhaḥ /",
    "GS40vrasrs_u:1819": " upariṣṭātpuṭaṃ yatra puṭaṃ tad bhūdharāhvayam // VRrs_10.62 //",
    "GS40vrasrs_u:1820": " ūrdhvaṃ ṣoḍaśikāmūtraistuṣairvā govaraiḥ puṭam /",
    "GS40vrasrs_u:1821": " yatra tallāvakākhyaṃ syātsumṛdudravyasādhane // VRrs_10.63 //",
    "GS40vrasrs_u:1822": " anuktapuṭamāne tu sādhyadravyabalābalāt /",
    "GS40vrasrs_u:1823": " puṭaṃ vijñāya dātavyam ūhāpohavicakṣaṇaiḥ // VRrs_10.64 //",
    "GS40vrasrs_u:1824": " piṣṭakaṃ chagaṇaṃ chāṇam utpalaṃ copalaṃ tathā /",
    "GS40vrasrs_u:1825": " giriṇḍopalasāṭhī ca varāṭī chagaṇābhidhāḥ // VRrs_10.65 //",
    "GS40vrasrs_u:1826": " suvarṇaṃ rajataṃ tāmraṃ trapu sīsakam āyasam /",
    "GS40vrasrs_u:1827": " ṣaḍetāni ca lohāni kṛtrimau kāṃsyapittalau // VRrs_10.66 //",
    "GS40vrasrs_u:1828": " lavaṇāni ṣaḍ ucyante sāmudraṃ saindhavaṃ viḍam /",
    "GS40vrasrs_u:1829": " sauvarcalaṃ romakaṃ ca cūllikālavaṇaṃ tathā // VRrs_10.67 //",
    "GS40vrasrs_u:1830": " kṣāratrayaṃ samākhyātaṃ yavasarjikaṭaṅkaṇam // VRrs_10.68 //",
    "GS40vrasrs_u:1831": " palāśamuṣkakakṣārau yavakṣāraḥ suvarcikā /",
    "GS40vrasrs_u:1832": " tilanālodbhavaḥ kṣāraḥ saṃyuktaṃ kṣārapañcakam // VRrs_10.69 //",
    "GS40vrasrs_u:1833": " ghṛtaṃ guḍo mākṣikaṃ ca vijñeyaṃ madhuratrayam // VRrs_10.70 //",
    "GS40vrasrs_u:1834": " kaṅguṇī tumbinī ghoṣā karīraśrīphalodbhavam /",
    "GS40vrasrs_u:1835": " kaṭuvārttākasiddhārthasomarājīvibhītajam // VRrs_10.71 //",
    "GS40vrasrs_u:1836": " atasījaṃ mahākālīnimbajaṃ tilajaṃ tathā /",
    "GS40vrasrs_u:1837": " apāmārgāddevadālīdantītumburuvigrahāt // VRrs_10.72 //",
    "GS40vrasrs_u:1838": " aṅkolonmattabhallātapalāśebhyas tathaiva ca /",
    "GS40vrasrs_u:1839": " etebhyastailamādāya rasakarmaṇi yojayet // VRrs_10.73 //",
    "GS40vrasrs_u:1840": " jambūkamaṇḍūkavasā vasā kacchapasambhavā /",
    "GS40vrasrs_u:1841": " karkaṭīśiśumārī ca gośūkaranarodbhavā /",
    "GS40vrasrs_u:1842": " ajoṣṭrakharameṣāṇāṃ mahiṣasya vasā tathā // VRrs_10.74 //",
    "GS40vrasrs_u:1843": " mūtrāṇi hastikarabhamahiṣīkharavājinām /",
    "GS40vrasrs_u:1844": " go 'jāvīnāṃ striyaḥ puṃsāṃ puṣpaṃ bījaṃ tu yojayet // VRrs_10.75 //",
    "GS40vrasrs_u:1845": " māhiṣāmbu dadhi kṣīraṃ sābhighāraṃ śakṛdrasaḥ /",
    "GS40vrasrs_u:1846": " tatpañcamāhiṣaṃ jñeyaṃ tadvacchāgalapañcakam // VRrs_10.76 //",
    "GS40vrasrs_u:1847": " amlavetasajambīranimbukaṃ bījapūrakam /",
    "GS40vrasrs_u:1848": " cāṅgerī caṇakāmlaṃ ca amlīkaṃ koladāḍimam // VRrs_10.77 //",
    "GS40vrasrs_u:1849": " ambaṣṭhā tintiḍīkaṃ ca nāgaraṃ rasapattrikā /",
    "GS40vrasrs_u:1850": " karavandaṃ tathā cānyadamlavargaḥ prakīrtitaḥ // VRrs_10.78 //",
    "GS40vrasrs_u:1851": " caṇakāmlaśca sarveṣāmeka eva praśasyate /",
    "GS40vrasrs_u:1852": " amlavetasamekaṃ vā sarveṣāmuttamottamam /",
    "GS40vrasrs_u:1853": " rasādīnāṃ viśuddhyarthaṃ drāvaṇe jāraṇe hitam // VRrs_10.79 //",
    "GS40vrasrs_u:1854": " koladāḍimavṛkṣāmlacullikācukrikārasaḥ /",
    "GS40vrasrs_u:1855": " pañcāmlakaṃ samuddiṣṭaṃ taccoktaṃ cāmlapañcakam // VRrs_10.80 //",
    "GS40vrasrs_u:1856": " iṣṭikā gairikā loṇaṃ bhasma valmīkamṛttikā /",
    "GS40vrasrs_u:1857": " rasaprayogakuśalaiḥ kīrtitāḥ pañcamṛttikāḥ // VRrs_10.81 //",
    "GS40vrasrs_u:1858": " śṛṅgīkaṃ kālakuṭaṃ ca vatsanābhaṃ sakṛtrimam /",
    "GS40vrasrs_u:1859": " pittaṃ ca viṣavargo 'yaṃ sa varaḥ parikīrtitaḥ // VRrs_10.82 //",
    "GS40vrasrs_u:1860": " rasakarmaṇi śasto 'yaṃ tadbhedanavidhāv api /",
    "GS40vrasrs_u:1861": " ayuktyā sevitaścāyaṃ mārayatyeva niścitam // VRrs_10.83 //",
    "GS40vrasrs_u:1862": " lāṅgalī viṣamuṣṭiśca karavīraṃ jayā tathā /",
    "GS40vrasrs_u:1863": " nīlakaḥ kanako 'rkaśca vargo hy upaviṣātmakaḥ // VRrs_10.84 //",
    "GS40vrasrs_u:1864": " hastyaśvavanitā dhenurgardabhī chāgikāvikā /",
    "GS40vrasrs_u:1865": " uṣṭrikodumbarāśvatthabhānunyagrodhatilvakam // VRrs_10.85 //",
    "GS40vrasrs_u:1866": " dugdhikā snugguṇaś caiva tathaivottamakaṇṭikā /",
    "GS40vrasrs_u:1867": " eṣāṃ dugdhair vinirdiṣṭo dugdhavargo rasādiṣu // VRrs_10.86 //",
    "GS40vrasrs_u:1868": " pārāvatasya cāṣasya kapotasya kalāpinaḥ /",
    "GS40vrasrs_u:1869": " gṛdhrasya kukkuṭasyāpi vinirdiṣṭo hi viṃgaṇaḥ /",
    "GS40vrasrs_u:1870": " śodhanaṃ sarvalohānāṃ puṭanāllepanāt khalu // VRrs_10.87 //",
    "GS40vrasrs_u:1871": " kusumbhaṃ khadiro lākṣā mañjiṣṭhā raktacandanam /",
    "GS40vrasrs_u:1872": " akṣī ca bandhujīvaśca tathā karpūragandhinī /",
    "GS40vrasrs_u:1873": " mākṣikaṃ ceti vijñeyo raktavargo 'tirañjanaḥ // VRrs_10.88 //",
    "GS40vrasrs_u:1874": " kiṃśukaḥ karṇikāraśca haridrādvitayaṃ tathā /",
    "GS40vrasrs_u:1875": " pītavargo 'yamādiṣṭo rasarājasya karmaṇi // VRrs_10.89 //",
    "GS40vrasrs_u:1876": " tagaraḥ kuṭajaḥ kundo guñjā jīvantikā tathā /",
    "GS40vrasrs_u:1877": " sitāmbhoruhakandaśca śvetavarga udāhṛtaḥ // VRrs_10.90 //",
    "GS40vrasrs_u:1878": " kadalī kāravellī ca triphalā nīlikā nalaḥ /",
    "GS40vrasrs_u:1879": " paṅkaḥ kāsīsabālāmraṃ kṛṣṇavarga udāhṛtaḥ // VRrs_10.91 //",
    "GS40vrasrs_u:1880": " raktavargādivargaiśca dravyaṃ yajjāraṇātmakam /",
    "GS40vrasrs_u:1881": " bhāvanīyaṃ prayatnena tādṛgrāgāptaye khalu // VRrs_10.92 //",
    "GS40vrasrs_u:1882": " kācaṭaṅkaṇakṣiprābhiḥ śodhanīyo gaṇo mataḥ // VRrs_10.93 //",
    "GS40vrasrs_u:1883": " sattvānāṃ baddhasūtasya lohānāṃ malanāśanaḥ /",
    "GS40vrasrs_u:1884": " kāpālīkaṅguṇadhvaṃsī rasavādibhirucyate // VRrs_10.94 //",
    "GS40vrasrs_u:1885": " mahiṣī meṣaśṛṅgī ca kaliṅgo dhavabījayuk /",
    "GS40vrasrs_u:1886": " śaśāsthīni ca yogo 'yaṃ lohakāṭhinyanāśanaḥ // VRrs_10.95 //",
    "GS40vrasrs_u:1887": " guḍagugguluguñjājyasāraghaiṣ ṭaṅgaṇānvitaiḥ /",
    "GS40vrasrs_u:1888": " durdrāvākhilalohāder drāvaṇāya gaṇo mataḥ // VRrs_10.96 //",
    "GS40vrasrs_u:1889": " kṣārāḥ sarve malaṃ hanyuramlaṃ śodhanajāraṇam /",
    "GS40vrasrs_u:1890": " māndyaṃ viṣāṇi nighnanti snaigdhyaṃ snehāḥ prakurvate // VRrs_10.97 //",
    "GS40vrasrs_u:1891": " ṣaṭ truṭyaś caikalikṣā syāt ṣaḍ likṣā yūkam ucyate /",
    "GS40vrasrs_u:1892": " ṣaḍyūkāstu rajaḥsaṃjñaṃ kathitaṃ tava suvrate // VRrs_11.1 //",
    "GS40vrasrs_u:1893": " ṣaḍrajaḥ sarṣapaḥ sākṣātsiddhārthaḥ sa ca kīrtitaḥ /",
    "GS40vrasrs_u:1894": " ṣaṭsiddhārthena deveśi yavastvekaḥ prakīrtitaḥ // VRrs_11.2 //",
    "GS40vrasrs_u:1895": " ṣaḍyavair ekaguñjā syāttriguñjo valla ucyate /",
    "GS40vrasrs_u:1896": " ṣaḍbhireva tu guñjābhirmāṣa ekaḥ prakīrtitaḥ /",
    "GS40vrasrs_u:1897": " māṣā dvādaśa tolaḥ syādaṣṭau tolāḥ palaṃ bhavet // VRrs_11.3 //",
    "GS40vrasrs_u:1898": " truṭiḥ syādaṇubhiḥ ṣaḍbhistairlikṣā ṣaḍbhirīritā /",
    "GS40vrasrs_u:1899": " tābhiḥ ṣaḍbhirbhaved yūkā ṣaḍyūkās tad rajaḥ smṛtam // VRrs_11.4 //",
    "GS40vrasrs_u:1900": " ṣaḍrajaḥ sarṣapaḥ proktastaiḥ ṣaḍbhiryava īritaḥ /",
    "GS40vrasrs_u:1901": " ekā guñjā yavaiḥ ṣaḍbhirniṣpāvastu dviguñjakaḥ // VRrs_11.5 //",
    "GS40vrasrs_u:1902": " syādguñjātritayaṃ vallo dvau vallau māṣa ucyate /",
    "GS40vrasrs_u:1903": " dvau māṣau dharaṇaṃ te dve śāṇaniṣkakalāḥ smṛtāḥ // VRrs_11.6 //",
    "GS40vrasrs_u:1904": " niṣkadvayaṃ tu vaṭakaḥ sa ca kola itīritaḥ /",
    "GS40vrasrs_u:1905": " syātkolatritayaṃ tolaḥ karṣo niṣkacatuṣṭayam // VRrs_11.7 //",
    "GS40vrasrs_u:1906": " udumbaraṃ pāṇitalaṃ suvarṇaṃ kavalagrahaḥ /",
    "GS40vrasrs_u:1907": " akṣaṃ biḍālapadakaṃ śuktiḥ pāṇitaladvayam // VRrs_11.8 //",
    "GS40vrasrs_u:1908": " śuktidvayaṃ palaṃ kecidanye śuktitrayaṃ viduḥ /",
    "GS40vrasrs_u:1909": " tadeva kathitaṃ muṣṭiḥ prakuñco bilvamityapi // VRrs_11.9 //",
    "GS40vrasrs_u:1910": " paladvayaṃ tu prasṛtaṃ taddvayaṃ kuḍavo 'ñjaliḥ /",
    "GS40vrasrs_u:1911": " kuḍavau mānikā tau syātprastho dve mānike smṛtaḥ // VRrs_11.10 //",
    "GS40vrasrs_u:1912": " prasthadvayaṃ śubhaṃ tau dvau pātrakaṃ dvayamāḍhakam /",
    "GS40vrasrs_u:1913": " taiś caturbhir ghaṭonmānanalvanārmaṇaśūrpakāḥ // VRrs_11.11 //",
    "GS40vrasrs_u:1914": " droṇasya śabdāḥ paryāyāḥ palānāṃ śatakaṃ tulā /",
    "GS40vrasrs_u:1915": " catvāriṃśatpalaśatatulā bhāraḥ prakīrtitaḥ // VRrs_11.12 //",
    "GS40vrasrs_u:1916": " rasārṇavādiśāstrāṇi nirīkṣya kathitaṃ mayā /",
    "GS40vrasrs_u:1917": " rasopayogi yat kiṃcid diṅmātraṃ tatpradarśitam // VRrs_11.13 //",
    "GS40vrasrs_u:1918": " adhunā rasarājasya saṃskārān sampracakṣmahe // VRrs_11.14 //",
    "GS40vrasrs_u:1919": " syātsvedanaṃ tadanu mardanamūrchane ca utthāpanaṃ patanarodhaniyāmanāni /",
    "GS40vrasrs_u:1920": " saṃdīpanaṃ gaganabhakṣaṇamānamatra saṃcāraṇā tadanu garbhagatā drutiśca // VRrs_11.15 //",
    "GS40vrasrs_u:1921": " bāhyā drutiḥ sūtakajāraṇā syād grāsastathā sāraṇakarma paścāt /",
    "GS40vrasrs_u:1922": " saṃkrāmaṇaṃ vedhavidhiḥ śarīre yogas tathāṣṭādaśadhātra karma // VRrs_11.16 //",
    "GS40vrasrs_u:1923": " na yojyo marmaṇi chinne na ca kṣārāgnidagdhayoḥ // VRrs_11.17 //",
    "GS40vrasrs_u:1924": " śuddhaḥ sa mṛdvagnisaho mūrchito vyādhināśanaḥ // VRrs_11.18 //",
    "GS40vrasrs_u:1925": " niṣkampavegas tīvrāgnāv āyurārogyado mṛtaḥ /",
    "GS40vrasrs_u:1926": " viṣaṃ vahnirmalaśceti doṣā naisargikāstrayaḥ // VRrs_11.19 //",
    "GS40vrasrs_u:1927": " rase maraṇasaṃtāpamūrchānāṃ hetavaḥ kramāt // VRrs_11.20 //",
    "GS40vrasrs_u:1928": " yogikau nāgavaṅgau dvau tau jāḍyādhmānakuṣṭhadau // VRrs_11.21 //",
    "GS40vrasrs_u:1929": " aupādhikāḥ punaścānye kīrtitāḥ saptakañcukāḥ /",
    "GS40vrasrs_u:1930": " bhūmijā girijā vārjās te ca dve nāgavaṅgajau // VRrs_11.22 //",
    "GS40vrasrs_u:1931": " dvādaśaite rase doṣāḥ proktā rasaviśāradaiḥ // VRrs_11.23 //",
    "GS40vrasrs_u:1932": " bhūmijāḥ kurvate kuṣṭhaṃ girijā jāḍyameva ca /",
    "GS40vrasrs_u:1933": " vārijā vātasaṃghātaṃ doṣāḍhyaṃ nāgavaṅgayoḥ // VRrs_11.24 //",
    "GS40vrasrs_u:1934": " parpaṭī pāṭinī bhedī drāvī malakarī tathā /",
    "GS40vrasrs_u:1935": " andhakārī tathā dhvāṅkṣī vijñeyāḥ sapta kañcukāḥ // VRrs_11.25 //",
    "GS40vrasrs_u:1936": " tasmāt sūtavidhānārthaṃ sahāyairnipuṇairyutaḥ /",
    "GS40vrasrs_u:1937": " sarvopaskaramādāya rasakarma samārabhet // VRrs_11.26 //",
    "GS40vrasrs_u:1938": " dve sahasre palānāṃ tu sahasraṃ śatameva vā /",
    "GS40vrasrs_u:1939": " aṣṭāviṃśat palānyeva daśa pañcaikameva vā // VRrs_11.27 //",
    "GS40vrasrs_u:1940": " palārdhenaiva kartavyaḥ saṃskāraḥ sūtakasya ca /",
    "GS40vrasrs_u:1941": " sudine śubhanakṣatre rasaśodhanamārabhet // VRrs_11.28 //",
    "GS40vrasrs_u:1942": " tryūṣaṇaṃ lavaṇāsūryau citrakārdrakamūlakam /",
    "GS40vrasrs_u:1943": " kṣiptvā sūto muhuḥ svedyaḥ kāñjikena dinatrayam // VRrs_11.29 //",
    "GS40vrasrs_u:1944": " gṛhadhūmeṣṭikācūrṇaṃ tathā dadhi guḍānvitam /",
    "GS40vrasrs_u:1945": " lavaṇāsurīsaṃyuktaṃ kṣiptvā sūtaṃ vimardayet // VRrs_11.30 //",
    "GS40vrasrs_u:1946": " ṣoḍaśāṃśaṃ tu tad dravyaṃ sūtamānān niyojayet /",
    "GS40vrasrs_u:1947": " sūtaṃ kṣiptvā samaṃ tena dināni trīṇi mardayet // VRrs_11.31 //",
    "GS40vrasrs_u:1948": " jīrṇābhrakaṃ tathā bījaṃ jīrṇasūtaṃ tathaiva ca /",
    "GS40vrasrs_u:1949": " nairmalyārthaṃ hi sūtasya khalle dhṛtvā vimardayet // VRrs_11.32 //",
    "GS40vrasrs_u:1950": " gṛhṇāti nirmalo rāgān grāse grāse vimarditaḥ /",
    "GS40vrasrs_u:1951": " mardanākhyaṃ hi yatkarma tatsūtaguṇakṛd bhavet // VRrs_11.33 //",
    "GS40vrasrs_u:1952": " gṛhakanyā malaṃ hanyāttriphalā vahnināśinī /",
    "GS40vrasrs_u:1953": " citramūlaṃ viṣaṃ hanti tasmād ebhiḥ prayatnataḥ // VRrs_11.34 //",
    "GS40vrasrs_u:1954": " miśritaṃ sūtakaṃ dravyaiḥ saptavārāṇi mūrchayet /",
    "GS40vrasrs_u:1955": " itthaṃ saṃmūrchitaḥ sūto doṣaśūnyaḥ prajāyate // VRrs_11.35 //",
    "GS40vrasrs_u:1956": " asmādvirekāt saṃśuddho rasaḥ pātyastataḥ param /",
    "GS40vrasrs_u:1957": " uddhṛtaḥ kāñjikakvāthāt pūtidoṣanivṛttaye // VRrs_11.36 //",
    "GS40vrasrs_u:1958": " tāmreṇa piṣṭikāṃ kṛtvā pātayedūrdhvabhājane /",
    "GS40vrasrs_u:1959": " vaṅganāgau parityajya śuddho bhavati sūtakaḥ // VRrs_11.37 //",
    "GS40vrasrs_u:1960": " śullena pātayet piṣṭīṃ tridhordhvaṃ saptadhā tv adhaḥ // VRrs_11.38 //",
    "GS40vrasrs_u:1961": " triphalāśigruśikhibhir lavaṇāsurīsaṃyutaiḥ /",
    "GS40vrasrs_u:1962": " naṣṭapiṣṭaṃ rasaṃ kṛtvā lepayeccordhvabhājane /",
    "GS40vrasrs_u:1963": " tato dīptairadhaḥ pātamutpalaistatra kārayet // VRrs_11.39 //",
    "GS40vrasrs_u:1964": " haridrāṅkolaśampākakumārītriphalāgnibhiḥ /",
    "GS40vrasrs_u:1965": " taṇḍulīyakavarṣābhūhiṅgusaindhavamākṣikaiḥ // VRrs_11.40 //",
    "GS40vrasrs_u:1966": " piṣṭaṃ rasaṃ salavaṇaiḥ sarpākṣyādibhireva vā /",
    "GS40vrasrs_u:1967": " pātayed athavā devi vraṇaghno yakṣalocanaiḥ // VRrs_11.41 //",
    "GS40vrasrs_u:1968": " itthaṃ hy adhaūrdhvapātena pātito 'sau yadā bhavet /",
    "GS40vrasrs_u:1969": " tadā rasāyane yogyo bhaved dravyaviśeṣataḥ // VRrs_11.42 //",
    "GS40vrasrs_u:1970": " athavā dīpakayantre nipātitaḥ sarvadoṣanirmuktaḥ // VRrs_11.43 //",
    "GS40vrasrs_u:1971": " tiryakpātanavidhinā nipātitaḥ sūtarājastu /",
    "GS40vrasrs_u:1972": " ślakṣṇīkṛtam abhradalaṃ rasendrayuktaṃ tathāranālena // VRrs_11.44 //",
    "GS40vrasrs_u:1973": " khale dattvā mṛditaṃ yāvat tan naṣṭapiṣṭatām eti /",
    "GS40vrasrs_u:1974": " kuryāt tiryakpātanapātitasūtaṃ krameṇa dṛḍhavahnim // VRrs_11.45 //",
    "GS40vrasrs_u:1975": " saṃsvedyaḥ pātyo 'sau na patati yāvad dṛḍhaś cāgnau /",
    "GS40vrasrs_u:1976": " tadāsau śudhyate sūtaḥ karmakārī bhaveddhruvam // VRrs_11.46 //",
    "GS40vrasrs_u:1977": " mardanair mūrchanaiḥ pātairmandaḥ śānto bhaved rasaḥ // VRrs_11.47 //",
    "GS40vrasrs_u:1978": " sṛṣṭyambujair nirodhena tato mukhakaro rasaḥ /",
    "GS40vrasrs_u:1979": " svedanādivaśātsūto vīryaṃ prāpnotyanuttamam // VRrs_11.48 //",
    "GS40vrasrs_u:1980": " niyamyo 'sau tataḥ samyak capalatvanivṛttaye /",
    "GS40vrasrs_u:1981": " karkoṭī phaṇinetrābhyāṃ vṛścikāmbujamārkavaiḥ /",
    "GS40vrasrs_u:1982": " samaṃ kṛtvāranālena svedayecca dinatrayam // VRrs_11.49 //",
    "GS40vrasrs_u:1983": " maricair bhūkhagayuktair lavaṇāsurīśigruṭaṅkaṇopetaiḥ /",
    "GS40vrasrs_u:1984": " kāñjikayuktaistridinaṃ grāsārthī jāyate svedāt // VRrs_11.50 //",
    "GS40vrasrs_u:1985": " trikṣārasindhukhagabhūśikhiśigrurājītīkṣṇāmlavetasamukhair lavaṇoṣaṇāmlaiḥ /",
    "GS40vrasrs_u:1986": " nepālatāmradalaśoṣitamāranāle sāmlāsavāmlapuṭitaṃ rasadīpanaṃ tat // VRrs_11.51 //",
    "GS40vrasrs_u:1987": " svedayedāsavāmlena vīryatejaḥpravṛddhaye /",
    "GS40vrasrs_u:1988": " yathopayogaṃ svedyaḥ syān mūlikānāṃ raseṣu ca // VRrs_11.52 //",
    "GS40vrasrs_u:1989": " sarpākṣī kṣīriṇī vandhyā matsyākṣī śaṅkhapuṣpikā /",
    "GS40vrasrs_u:1990": " kākajaṅghā śikhiśikhā brahmadaṇḍyākhukarṇikā // VRrs_11.53 //",
    "GS40vrasrs_u:1991": " varṣābhūḥ kambukī dūrvā sairyakotpalaśimbikāḥ /",
    "GS40vrasrs_u:1992": " śatāvarī vajralatā vajrakandāgnikarṇikā // VRrs_11.54 //",
    "GS40vrasrs_u:1993": " śvetārkaśigrudhattūramṛgadūrvārasāṅkuśāḥ /",
    "GS40vrasrs_u:1994": " rambhā raktābhanirguṇḍī lajjāluḥ suradālikā // VRrs_11.55 //",
    "GS40vrasrs_u:1995": " maṇḍūkaparṇī pātālī citrakaṃ grīṣmasundarā /",
    "GS40vrasrs_u:1996": " kākamācī mahārāṣṭrī haridrā tilaparṇikā // VRrs_11.56 //",
    "GS40vrasrs_u:1997": " jātī jayantī śrīdevī bhūkadambaḥ kusumbhakaḥ /",
    "GS40vrasrs_u:1998": " kośātakī nīraṃ kaṇā lāṅgalī kaṭutumbikā // VRrs_11.57 //",
    "GS40vrasrs_u:1999": " cakramardo 'mṛtā kandaḥ sūryāvarteṣu puṅkhikā /",
    "GS40vrasrs_u:2000": " vārāhī hastiśuṇḍī ca prāyeṇa rasamūlikāḥ // VRrs_11.58 //",
    "GS40vrasrs_u:2001": " rasasya bhāvane svede mṛṣālepe ca pūjitāḥ /",
    "GS40vrasrs_u:2002": " ityaṣṭau sūtasaṃskārāḥ samā dravye rasāyane /",
    "GS40vrasrs_u:2003": " kāryāste prathamaṃ śeṣā noktā dravyopayoginaḥ // VRrs_11.59 //",
    "GS40vrasrs_u:2004": " pañcaviṃśatisaṃkhyākānrasabandhān pracakṣmahe /",
    "GS40vrasrs_u:2005": " yena yena hi cāñcalyaṃ durgrahatvaṃ ca naśyati /",
    "GS40vrasrs_u:2006": " rasarājasya samprokto bandhanārtho hi vārttikaiḥ // VRrs_11.60 //",
    "GS40vrasrs_u:2007": " haṭhāroṭau tathābhāsaḥ kriyāhīnaśca piṣṭikā /",
    "GS40vrasrs_u:2008": " kṣāraḥ khoṭaśca poṭaśca kalkabandhaśca kajjaliḥ // VRrs_11.61 //",
    "GS40vrasrs_u:2009": " sajīvaścaiva nirjīvo nirbījaśca sabījakaḥ /",
    "GS40vrasrs_u:2010": " śṛṅkhalādrutibandhau ca bālakaśca kumārakaḥ // VRrs_11.62 //",
    "GS40vrasrs_u:2011": " taruṇaś ca tathā vṛddho mūrtibaddhas tathāparaḥ /",
    "GS40vrasrs_u:2012": " jalabandho 'gnibandhaśca susaṃskṛtakṛtābhidhaḥ /",
    "GS40vrasrs_u:2013": " mahābandhābhidhaśceti pañcaviṃśatirīritāḥ // VRrs_11.63 //",
    "GS40vrasrs_u:2014": " kecidvadanti ṣaḍviṃśo jalūkābandhasaṃjñakaḥ /",
    "GS40vrasrs_u:2015": " sa tāvanneṣyate dehe strīṇāṃ drāve 'tiśasyate // VRrs_11.64 //",
    "GS40vrasrs_u:2016": " haṭho rasaḥ sa vijñeyaḥ samyak śuddhivivarjitaḥ /",
    "GS40vrasrs_u:2017": " sa sevito nṛṇāṃ kuryān mṛtyuṃ vā vyādhimuddhatam // VRrs_11.65 //",
    "GS40vrasrs_u:2018": " suśodhito rasaḥ samyagāroṭa iti kathyate /",
    "GS40vrasrs_u:2019": " sa kṣetrīkaraṇe śreṣṭhaḥ śanairvyādhivināśanaḥ // VRrs_11.66 //",
    "GS40vrasrs_u:2020": " puṭito yo raso yāti yogaṃ muktvā svabhāvatām /",
    "GS40vrasrs_u:2021": " bhāvito dhātumūlādyair ābhāso guṇavaikṛteḥ // VRrs_11.67 //",
    "GS40vrasrs_u:2022": " asaṃśodhitalohādyaiḥ sādhito yo rasottamaḥ /",
    "GS40vrasrs_u:2023": " kriyāhīnaḥ sa vijñeyo vikriyāṃ yātyapathyataḥ // VRrs_11.68 //",
    "GS40vrasrs_u:2024": " tīvrātape gāḍhatarāvamardātpiṣṭī bhavetsā navanītarūpā /",
    "GS40vrasrs_u:2025": " sa rasaḥ piṣṭikābandho dīpanaḥ pācanastarām // VRrs_11.69 //",
    "GS40vrasrs_u:2026": " śaṅkhaśuktivarāṭādyair yo 'sau saṃsādhito rasaḥ /",
    "GS40vrasrs_u:2027": " kṣārabandhaḥ paraṃ dīptipuṣṭikṛcchūlanāśanaḥ // VRrs_11.70 //",
    "GS40vrasrs_u:2028": " bandho yaḥ khoṭatāṃ yāti dhmāto dhmātaḥ kṣayaṃ vrajet /",
    "GS40vrasrs_u:2029": " khoṭabandhaḥ sa vijñeyaḥ śīghraṃ sarvagadāpahaḥ // VRrs_11.71 //",
    "GS40vrasrs_u:2030": " drutakajjalikā mocāpattrake cipiṭīkṛtā /",
    "GS40vrasrs_u:2031": " sa poṭaḥ parpaṭī saiva bālādyakhilaroganut // VRrs_11.72 //",
    "GS40vrasrs_u:2032": " svedādyaiḥ sādhitaḥ sūtaḥ paṅkatvaṃ samupāgataḥ /",
    "GS40vrasrs_u:2033": " kalkabaddhaḥ sa vijñeyo yogoktaphaladāyakaḥ // VRrs_11.73 //",
    "GS40vrasrs_u:2034": " kajjalī rasagandhotthā suślakṣṇā kajjalopamā /",
    "GS40vrasrs_u:2035": " tattadyogena saṃyuktā kajjalībandha ucyate // VRrs_11.74 //",
    "GS40vrasrs_u:2036": " bhasmīkṛto gacchati vahniyogād rasaḥ sajīvaḥ sa khalu pradiṣṭaḥ /",
    "GS40vrasrs_u:2037": " saṃsevito 'sau na karoti bhasmakāryaṃ javād rogavināśanaṃ ca // VRrs_11.75 //",
    "GS40vrasrs_u:2038": " jīrṇābhrako vā parijīrṇagandho bhasmīkṛtaścākhilalohamauliḥ /",
    "GS40vrasrs_u:2039": " nirjīvanāmā hi sa bhasmasūto niḥśeṣarogān vinihanti sadyaḥ // VRrs_11.76 //",
    "GS40vrasrs_u:2040": " rasastu pādāṃśavarṇajīrṇaḥ piṣṭīkṛto gandhakayogataśca /",
    "GS40vrasrs_u:2041": " tulyāṃśagandhaiḥ puṭitaḥ krameṇa nirbījanāmā sakalāmayaghnaḥ // VRrs_11.77 //",
    "GS40vrasrs_u:2042": " piṣṭīkṛtair abhrakasattvahematārārkakāntaiḥ parijārito yaḥ /",
    "GS40vrasrs_u:2043": " hatastataḥ ṣaḍguṇagandhakena sabījabaddho vipulaprabhāvaḥ // VRrs_11.78 //",
    "GS40vrasrs_u:2044": " vajrādinihataḥ sūto hataḥ sūtaḥ samo 'paraḥ /",
    "GS40vrasrs_u:2045": " śṛṅkhalābaddhasūtastu dehalohavidhāyakaḥ /",
    "GS40vrasrs_u:2046": " citraprabhāvāṃ vegena vyāptiṃ jānāti śaṃkaraḥ // VRrs_11.79 //",
    "GS40vrasrs_u:2047": " yukto 'pi bāhyadrutibhiśca sūto bandhaṃgato vā bhasitasva paḥ /",
    "GS40vrasrs_u:2048": " sa rājikāpādamito nihanti duḥsādhyarogān drutibaddhanāmā // VRrs_11.80 //",
    "GS40vrasrs_u:2049": " samābhrajīrṇaḥ śivajastu bālaḥ saṃsevito yogayuto javena /",
    "GS40vrasrs_u:2050": " rasāyano bhāvigadāpahaśca sopadravāriṣṭagadānnihanti // VRrs_11.81 //",
    "GS40vrasrs_u:2051": " harodbhavo yo dviguṇābhrajīrṇaḥ sa syātkumāro mitataṇḍulo 'sau /",
    "GS40vrasrs_u:2052": " triḥ saptarātraiḥ khalu pāparogasaṃghātaghātī ca rasāyanaṃ ca // VRrs_11.82 //",
    "GS40vrasrs_u:2053": " caturguṇavyomakṛtāśano 'sau rasāyanāgryas taruṇābhidhānaḥ /",
    "GS40vrasrs_u:2054": " sa saptarātrātsakalāmayaghno rasāyano vīryabalapradātā // VRrs_11.83 //",
    "GS40vrasrs_u:2055": " yasyābhrakaḥ ṣaḍguṇito hi jīrṇaḥ prāptāgnisakhyaḥ sa hi vṛddhanāmā /",
    "GS40vrasrs_u:2056": " dehe ca lohe ca niyojanīyaḥ śivādṛte ko 'sya guṇān pravakti // VRrs_11.84 //",
    "GS40vrasrs_u:2057": " yo divyamūlikābhiśca kṛto 'tyagnisaho rasaḥ /",
    "GS40vrasrs_u:2058": " vinābhrajāraṇātsa syānmūrtibandho mahārasaḥ // VRrs_11.85 //",
    "GS40vrasrs_u:2059": " ayaṃ hi jāryamāṇastu nāgninā kṣīyate rasaḥ /",
    "GS40vrasrs_u:2060": " yojitaḥ sarvayogeṣu niraupamyaphalapradaḥ // VRrs_11.86 //",
    "GS40vrasrs_u:2061": " śilātoyamukhaistoyair baddho 'sau jalabandhavān /",
    "GS40vrasrs_u:2062": " sa jarārogamṛtyughnaḥ kalpoktaphaladāyakaḥ // VRrs_11.87 //",
    "GS40vrasrs_u:2063": " kevalo yogeṣu vā dhmātaḥ syādguṭikākṛtiḥ /",
    "GS40vrasrs_u:2064": " akṣīṇaścāgnibaddho 'sau khecaratvādikṛt sa hi // VRrs_11.88 //",
    "GS40vrasrs_u:2065": " viṣṇukrāntāśaśilatākumbhīkanakamūlakaiḥ /",
    "GS40vrasrs_u:2066": " viśālānāginīkandavyāghrapādīkuruṇṭakaiḥ // VRrs_11.89 //",
    "GS40vrasrs_u:2067": " vṛścikālībhaśuṇḍībhyāṃ haṃsapādā sahāsuraiḥ /",
    "GS40vrasrs_u:2068": " aprasūtagavāṃ mūtraiḥ piṣṭaṃ vā kulake pacet // VRrs_11.90 //",
    "GS40vrasrs_u:2069": " pakvamevaṃ mṛtair lohairmarditaṃ vipaced rasam /",
    "GS40vrasrs_u:2070": " yantreṣu mūrchā sūtānāmeṣa kalpaḥ samāsataḥ // VRrs_11.91 //",
    "GS40vrasrs_u:2071": " hemnā vā rajatena vā sahacaro dhmāto vrajatyekatām akṣīṇo nibiḍo guruśca guṭikākāro 'tidīrghojjvalaḥ /",
    "GS40vrasrs_u:2072": " cūrṇatvaṃ paṭuvat prayāti nihato ghṛṣṭo na muñcenmalaṃ nirgandho dravati kṣaṇātsa hi mahābandhābhidhāno rasaḥ // VRrs_11.92 //",
    "GS40vrasrs_u:2073": " sūte garbhaniyojitārdhakanake pādāṃśanāge 'thavā pañcāṅguṣṭhakaśālmalīkṛtamadāśleṣmātabījais tathā /",
    "GS40vrasrs_u:2074": " tadvat tejinīkolakākhyaphalajaiś cūrṇaṃ tilaṃ pattrakaṃ tapte khallatale nidhāya mṛdite jātā jalūkā varā // VRrs_11.93 //",
    "GS40vrasrs_u:2075": " saiṣā syātkapikacchūromapaṭale candrāvatī tailake candre ṭaṅkaṇakāmapippalījale svinnā bhavet tejinī /",
    "GS40vrasrs_u:2076": " tapte khallatale vimardya vidhivadyatnādvaṭī yā kṛtā sā strīṇāṃ madadarpanāśanakarī khyātā jalūkā varā // VRrs_11.94 //",
    "GS40vrasrs_u:2077": " bālye cāṣṭāṅgulā yojyā yauvane ca daśāṅgulā /",
    "GS40vrasrs_u:2078": " dvādaśaiva pragalbhānāṃ jalaukā trividhā matā // VRrs_11.95 //",
    "GS40vrasrs_u:2079": " dhṛtvā sūtamukhe pātraṃ meṣīkṣīraṃ pradāpayet /",
    "GS40vrasrs_u:2080": " sthāpayedātape tīvre vāsarāṇyekaviṃśatiḥ // VRrs_11.96 //",
    "GS40vrasrs_u:2081": " dvitīyātra mayā proktā jalaukā drāvaṇe hitā /",
    "GS40vrasrs_u:2082": " puruṣāṇāṃ sthitā mūrdhni drāvayedbījam adbhutam // VRrs_11.97 //",
    "GS40vrasrs_u:2083": " munipattrarasaṃ caiva śālmalīvṛntavāri ca /",
    "GS40vrasrs_u:2084": " jātīmūlasya toyaṃ ca śiṃśapātoyasaṃyutam // VRrs_11.98 //",
    "GS40vrasrs_u:2085": " śleṣmātakaphalaṃ caiva triphalācūrṇam eva ca /",
    "GS40vrasrs_u:2086": " kokilākṣasya cūrṇaṃ ca pāradaṃ mardayed budhaḥ // VRrs_11.99 //",
    "GS40vrasrs_u:2087": " jalūkā jāyate divyā rāmājanamanoharā /",
    "GS40vrasrs_u:2088": " sā yojyā kāmakāle tu kāmayetkāminī svayam // VRrs_11.100 //",
    "GS40vrasrs_u:2089": " triphalābhṛṅgamahauṣadhamadhusarpiśchāgadugdhagomūtre /",
    "GS40vrasrs_u:2090": " nāgaṃ saptaniṣiktaṃ samarasajāritaṃ jalūkā syāt // VRrs_11.101 //",
    "GS40vrasrs_u:2091": " bhānusvaradinasaṃkhyāpramāṇasūtaṃ gṛhī tadīnāram /",
    "GS40vrasrs_u:2092": " aṅkolarājavṛkṣakakanyārasataśca śodhanaṃ kuryāt // VRrs_11.102 //",
    "GS40vrasrs_u:2093": " śaśirekhāvaravarṇinīsakokilākṣāpāmārgakanakānām /",
    "GS40vrasrs_u:2094": " cūrṇaiḥ sahaikaviṃśatidināni saṃmardayet samyak // VRrs_11.103 //",
    "GS40vrasrs_u:2095": " niśāyāḥ kāñjikaṃ yūṣaṃ dattvā yonau praveśayet /",
    "GS40vrasrs_u:2096": " bālamadhyamavṛddhāsu yojyā vijñāya tatkramāt /",
    "GS40vrasrs_u:2097": " nīrasānāmapi nṝṇāṃ yoṣā syātsaṃgamotsukā // VRrs_11.104 //",
    "GS40vrasrs_u:2098": " rasabhāgaṃ catuṣkaṃ ca vaṅgabhāgaṃ ca pañcamam /",
    "GS40vrasrs_u:2099": " surasārasamaṃ yuktaṃ ṭaṅkaṇena samanvitam // VRrs_11.105 //",
    "GS40vrasrs_u:2100": " tridinaṃ mardayitvā ca golakaṃ taṃ rasodbhavam /",
    "GS40vrasrs_u:2101": " liṅgāgre yoninikṣiptaṃ yāvad āyurvaśaṃkaram // VRrs_11.106 //",
    "GS40vrasrs_u:2102": " karpūrasūraṇasubhṛṅgasumeghanādair nāgaṃ niṣicya tu mitho valayed rasena /",
    "GS40vrasrs_u:2103": " liṅgasthitena valayena nitambinīnāṃ svāmī bhavatyanudinaṃ sa tu jīvahetuḥ // VRrs_11.107 //",
    "GS40vrasrs_u:2104": " ṭaṅkaṇapippalikābhiḥ sūraṇakarpūramātuluṅgarasaiḥ /",
    "GS40vrasrs_u:2105": " kṛtvā svaliṅgalepaṃ yoniṃ vidrāvayet strīṇām // VRrs_11.108 //",
    "GS40vrasrs_u:2106": " agnyāvartitanāge harabījaṃ nikṣipettato dviguṇam /",
    "GS40vrasrs_u:2107": " munikanakanāgasarpair dantyātha siñyāc ca tanmadhyam // VRrs_11.109 //",
    "GS40vrasrs_u:2108": " takreṇa mardayitvā gaṇena madanavalayaṃ kuryāt /",
    "GS40vrasrs_u:2109": " ratisamaye vanitānāṃ ratigarvavināśanaṃ kurute // VRrs_11.110 //",
    "GS40vrasrs_u:2110": " vyāghrībṛhatīphalarasasūraṇakandaṃ ca caṇakapattrāmlam /",
    "GS40vrasrs_u:2111": " kapikacchuvajravallīpippalikāmlikācūrṇam // VRrs_11.111 //",
    "GS40vrasrs_u:2112": " agnyāvartitanāgaṃ navavāraṃ mardayeddhimairdravyaiḥ /",
    "GS40vrasrs_u:2113": " smaravalayaṃ kṛtvaitadvanitānāṃ drāvaṇaṃ kurute // VRrs_11.112 //",
    "GS40vrasrs_u:2114": " palāśabījakaṃ raktajambīrāmlena sūtakam /",
    "GS40vrasrs_u:2115": " sajīvaṃ marditaṃ yantre pācitaṃ mriyate dhruvam // VRrs_11.113 //",
    "GS40vrasrs_u:2116": " kharamañjari bījānvitapuṣkarabījaiḥ sucūrṇitaiḥ kalkam /",
    "GS40vrasrs_u:2117": " kṛtvā sūtaṃ puṭayed dṛḍhamūṣāyāṃ bhavedbhasma // VRrs_11.114 //",
    "GS40vrasrs_u:2118": " kākodumbarikāyā dugdhena subhāvito hiṅguḥ /",
    "GS40vrasrs_u:2119": " mardanapuṭanavidhānātsūtaṃ bhasmīkarotyeva // VRrs_11.115 //",
    "GS40vrasrs_u:2120": " devadālīṃ harikrāntāmāranālena peṣayet /",
    "GS40vrasrs_u:2121": " taddravaiḥ saptadhā sūtaṃ kuryānmarditamūrchitam // VRrs_11.116 //",
    "GS40vrasrs_u:2122": " tatsūtaṃ kharpare dadyāddattvā dattvā tu taddravam /",
    "GS40vrasrs_u:2123": " cullyopari pacec cāhni bhasma syāllavaṇopamam // VRrs_11.117 //",
    "GS40vrasrs_u:2124": " apāmārgasya bījāni tathairaṇḍasya cūrṇayet /",
    "GS40vrasrs_u:2125": " taccūrṇaṃ pārade deyaṃ mūṣāyām adharottaram /",
    "GS40vrasrs_u:2126": " ruddhvā laghupuṭaiḥ pacyāc caturbhir bhasmatāṃ nayet // VRrs_11.118 //",
    "GS40vrasrs_u:2127": " kaṭutumbyudbhave kande garbhe nārīpayaḥplute /",
    "GS40vrasrs_u:2128": " saptadhā sveditaḥ sūto mriyate gomayāgninā // VRrs_11.119 //",
    "GS40vrasrs_u:2129": " aṅkolasya śiphāvāripiṣṭaṃ khalle vimardayet /",
    "GS40vrasrs_u:2130": " sūtaṃ gandhakasaṃyuktaṃ dinānte taṃ nirodhayet /",
    "GS40vrasrs_u:2131": " puṭayedbhūdhare yantre dinānte sa mṛto bhavet // VRrs_11.120 //",
    "GS40vrasrs_u:2132": " vaṭakṣīreṇa sūtābhrau mardayetpraharatrayam /",
    "GS40vrasrs_u:2133": " pācayettena kāṣṭhena bhasmībhavati tadrasaḥ // VRrs_11.121 //",
    "GS40vrasrs_u:2134": " athāturo rasācāryaṃ sākṣāddevaṃ maheśvaram /",
    "GS40vrasrs_u:2135": " sādhitaṃ ca rasaṃ śṛṅgadantaveṇvādidhāritam // VRrs_11.122 //",
    "GS40vrasrs_u:2136": " arcayitvā yathāśakti devagobrāhmaṇānapi /",
    "GS40vrasrs_u:2137": " parṇakhaṇḍe dhṛtaṃ sūtaṃ jagdhvā syādanupānataḥ // VRrs_11.123 //",
    "GS40vrasrs_u:2138": " ghṛtasaindhavadhānyakajīrakārdrakasaṃskṛtam /",
    "GS40vrasrs_u:2139": " taṇḍulīyakadhānyakapaṭolālambuṣādikam // VRrs_11.124 //",
    "GS40vrasrs_u:2140": " gojīrṇaśālyannaṃ gavyaṃ kṣīraṃ ghṛtaṃ dadhi /",
    "GS40vrasrs_u:2141": " haṃsodakaṃ mudgarasaḥ pathyavargaḥ samāsataḥ // VRrs_11.125 //",
    "GS40vrasrs_u:2142": " bṛhatī bilvakūṣmāṇḍaṃ vetrāgraṃ kāravellakam /",
    "GS40vrasrs_u:2143": " māṣaṃ masūraṃ niṣpāvaṃ kulatthaṃ sarṣapaṃ tilam // VRrs_11.126 //",
    "GS40vrasrs_u:2144": " laṅghanodvartanasnānatāmrasurāsavān /",
    "GS40vrasrs_u:2145": " ānūpamāṃsaṃ dhānyāmlaṃ bhojanaṃ kadalīdale /",
    "GS40vrasrs_u:2146": " kāṃsye ca guruviṣṭambhi tīkṣṇoṣṇaṃ ca bhṛśaṃ tyajet // VRrs_11.127 //",
    "GS40vrasrs_u:2147": " kaṇṭārīphalakāñjikaṃ ca kamaṭhastailaṃ tathā rājikām nimbūkaṃ katakaṃ kaliṅgakaphalaṃ kūṣmāṇḍakaṃ karkaṭī /",
    "GS40vrasrs_u:2148": " kārī kukkuṭakāravellakaphalaṃ karkoṭikāyāḥ phalam vṛntākaṃ ca kapitthakaṃ khalu gaṇaḥ proktaḥ kakārādikaḥ // VRrs_11.128 //",
    "GS40vrasrs_u:2149": " devīśāstroditaḥ so 'yaṃ kakārādigaṇo mataḥ /",
    "GS40vrasrs_u:2150": " śāstrāntaravinirdiṣṭaḥ kathyate 'nyaprakārataḥ // VRrs_11.129 //",
    "GS40vrasrs_u:2151": " kaṅguḥ kandukakolakukkuṭakalakroḍāḥ kulatthāstathā kaṇṭārī kaṭutailakṛṣṇagalakaḥ kūrmaḥ kalāyaḥ kaṇā /",
    "GS40vrasrs_u:2152": " karkāruśca kaṭhillakaṃ ca katakaṃ karkoṭakaṃ karkaṭī kālī kāñjikameṣakādikagaṇaḥ śrīkṛṣṇadevoditaḥ // VRrs_11.130 //",
    "GS40vrasrs_u:2153": " yasminrase ca kaṇṭhoktyā kakārādirniṣedhitaḥ /",
    "GS40vrasrs_u:2154": " tatra tatra niṣeddhavyaṃ tadaucityamato 'nyataḥ // VRrs_11.131 //",
    "GS40vrasrs_u:2155": " udgāre sati dadhyannaṃ kṛṣṇamīnaṃ sajīrakam /",
    "GS40vrasrs_u:2156": " abhyaṅgam anilakṣobhe tailair nārāyaṇādibhiḥ // VRrs_11.132 //",
    "GS40vrasrs_u:2157": " aratau śītatoyena mastakopari secanam /",
    "GS40vrasrs_u:2158": " tṛṣṇāyāṃ nārikelāmbu mudgaṃ saśarkaram // VRrs_11.133 //",
    "GS40vrasrs_u:2159": " drākṣādāḍimakharjūrakadalīnāṃ phalaṃ bhajet /",
    "GS40vrasrs_u:2160": " rasavīryavivṛddhyarthaṃ dadhikṣīrekṣuśarkarāḥ /",
    "GS40vrasrs_u:2161": " śītopacāram anyaṃ ca rasatyāgavidhau punaḥ // VRrs_11.134 //",
    "GS40vrasrs_u:2162": " bhakṣayed bṛhatīṃ bilvaṃ sakṛtsādhāraṇo vidhiḥ // VRrs_11.135 //",
    "GS40vrasrs_u:2163": " jvarasya raktapittasya kāsasya śvāsahidhmayoḥ /",
    "GS40vrasrs_u:2164": " vaisvaryasya kṣayasyāpi tathārocaprasekayoḥ // VRrs_12.1 //",
    "GS40vrasrs_u:2165": " chardihṛdrogayoś caiva tṛṣṇāmadyodbhavārśasām /",
    "GS40vrasrs_u:2166": " udāvartātisārāṇāṃ grahaṇyartipravāhiṇoḥ // VRrs_12.2 //",
    "GS40vrasrs_u:2167": " visūcyā vahnimāndyasya mūtrakṛcchrāśmarujām /",
    "GS40vrasrs_u:2168": " mehasya somarogasya piṭikānāṃ ca vidradheḥ // VRrs_12.3 //",
    "GS40vrasrs_u:2169": " vṛddhigulmādirogāṇāṃ śūlānāmudarasya ca /",
    "GS40vrasrs_u:2170": " pāṇḍuśophavisarpāṇāṃ kuṣṭhaśvitranabhasvatām // VRrs_12.4 //",
    "GS40vrasrs_u:2171": " vātāsrasyāvṛtānāṃ ca vandhyānāṃ garbhiṇīrujām /",
    "GS40vrasrs_u:2172": " sūtikābālarogāṇām unmāde 'pasmṛtāv api // VRrs_12.5 //",
    "GS40vrasrs_u:2173": " netraroge karṇaroge nāsārogāsyarogayoḥ /",
    "GS40vrasrs_u:2174": " śiraḥsaṃjātarogeṣu vraṇe bhaṅge bhagaṃdare // VRrs_12.6 //",
    "GS40vrasrs_u:2175": " granthyādau kṣudrarogeṣu guhyaroge viṣeṣu ca /",
    "GS40vrasrs_u:2176": " jarāyāstvanapatyānāṃ bījapoṣaṇahetave // VRrs_12.7 //",
    "GS40vrasrs_u:2177": " paripāṭyānayā sarvaṃ rogāṇāṃ hi cikitsanam /",
    "GS40vrasrs_u:2178": " rasalohaviṣair atra yogairvakṣye yathāgamam // VRrs_12.8 //",
    "GS40vrasrs_u:2179": " romāñcakampau vadane madhutvamujjṛmbhaṇaṃ mastakatodadāhau /",
    "GS40vrasrs_u:2180": " vātajvarasyoktam idaṃ hi lakṣma bhuktottaraṃ syādyadi śaśvadeva // VRrs_12.9 //",
    "GS40vrasrs_u:2181": " virekaśoṣāsyakaṭutvatīvratāpapralāpabhramamūrchanāni /",
    "GS40vrasrs_u:2182": " etāni pittajvaralakṣaṇāni vamiḥ satṛṣṇāṅgavidāhitā ca // VRrs_12.10 //",
    "GS40vrasrs_u:2183": " kāsaśvāsau mukhe jāḍyaṃ mādhuryaṃ bahunidratā /",
    "GS40vrasrs_u:2184": " prasvedaḥ svalpadāhaśca śleṣmajajvaralakṣaṇam // VRrs_12.11 //",
    "GS40vrasrs_u:2185": " miśritaṃ lakṣaṇaṃ yattu dvayos triṣu bhavecca tat // VRrs_12.12 //",
    "GS40vrasrs_u:2186": " vimarditābhyāṃ rasagandhakābhyāṃ nīreṇa kuryādiha golakaṃ tam /",
    "GS40vrasrs_u:2187": " bhāṇḍe navīne viniveśya paścāttadgolakasyopari tāmrapātram // VRrs_12.13 //",
    "GS40vrasrs_u:2188": " sārdhaṃ muhūrtaṃ vinirudhya dhīmān uddīpayed dīptakṛśānunāsya /",
    "GS40vrasrs_u:2189": " adhastataḥ sidhyati parpaṭīyaṃ navajvarāraṇyakṛśānumeghaḥ // VRrs_12.14 //",
    "GS40vrasrs_u:2190": " vilipya pūrvaṃ rasanāṃ ca tāludeśaṃ ca sindhūdbhavajīrakārdraiḥ /",
    "GS40vrasrs_u:2191": " vallonmitāṃ cārdrakatoyamiśrām enāṃ niyojya sthagayet paṭena // VRrs_12.15 //",
    "GS40vrasrs_u:2192": " gharmodgamo yāvadataḥ paraṃ ca takraudanaṃ pathyamiha prayojyam /",
    "GS40vrasrs_u:2193": " kuryāddinānāṃ tritayaṃ yadītthaṃ jvarasya śaṅkāpi tadā bhavetkim // VRrs_12.16 //",
    "GS40vrasrs_u:2194": " sūtārkagandhacapalājayapālatiktāpathyātrivṛcca viṣatindukajān samāṃśān /",
    "GS40vrasrs_u:2195": " saṃbhāvya vajripayasā madhunā trivallas trailokyaḍambararaso 'bhinavajvaraghnaḥ // VRrs_12.17 //",
    "GS40vrasrs_u:2196": " pādāṃśakaṃ sāraraviḥ samāṃśagandho vipakvaḥ svakaṣāyapiṣṭaḥ /",
    "GS40vrasrs_u:2197": " rasaḥ kramānmāṣamito 'nilādijvareṣu nāmnā kila meghanādaḥ // VRrs_12.18 //",
    "GS40vrasrs_u:2198": " daradajaladayuktaṃ śuddhasūtaṃ ca gandhaṃ praharamatha supiṣṭaṃ vallayugmaṃ ca dadyāt /",
    "GS40vrasrs_u:2199": " jvaragajaharisaṃjñaṃ śṛṅgaverodakena prathamajanitadāhī kṣīrabhaktena bhojyaḥ // VRrs_12.19 //",
    "GS40vrasrs_u:2200": " saṃtaptasīsabhāgaṃ ca pāradaṃ gandhakaṃ kaṇām /",
    "GS40vrasrs_u:2201": " samabhāgaṃ pṛthak tatra melayecca yathāvidhi // VRrs_12.20 //",
    "GS40vrasrs_u:2202": " jambīrasya rase sarvaṃ mardayecca dinatrayam /",
    "GS40vrasrs_u:2203": " meghanādakumāryośca rase cāpi dinatrayam // VRrs_12.21 //",
    "GS40vrasrs_u:2204": " dinadvayamajāmūtre gavāṃ mūtre dinatrayam /",
    "GS40vrasrs_u:2205": " bhāvayecca yathāyogyaṃ tasminnetāni dāpayet // VRrs_12.22 //",
    "GS40vrasrs_u:2206": " saindhavaṃ citrakaṃ bhāgaṃ sauvarcalalavaṇaṃ tathā /",
    "GS40vrasrs_u:2207": " tena sammelanaṃ kṛtvā bhāvayecca punaḥ punaḥ // VRrs_12.23 //",
    "GS40vrasrs_u:2208": " anena vidhinā samyak siddho bhavati tadrasaḥ /",
    "GS40vrasrs_u:2209": " śarkarāghṛtasaṃyuktaṃ dadyādvallatrayaṃ rasam // VRrs_12.24 //",
    "GS40vrasrs_u:2210": " godhūmasyaudanaṃ pathyaṃ māṣasūpaṃ ca vāstukam /",
    "GS40vrasrs_u:2211": " dhātrīphalasamāyuktaṃ sarvajvaravināśanam /",
    "GS40vrasrs_u:2212": " dīpikārasa ityeṣa tantrajñaiḥ parikīrtitaḥ // VRrs_12.25 //",
    "GS40vrasrs_u:2213": " pāradaṃ rasakaṃ tālaṃ tutthaṃ gandhakaṭaṅkaṇam /",
    "GS40vrasrs_u:2214": " sarvametatsamaṃ śuddhaṃ kāravallyā dravairdinam // VRrs_12.26 //",
    "GS40vrasrs_u:2215": " mardayettena kalkena tāmrapātrodaraṃ limpet /",
    "GS40vrasrs_u:2216": " aṅgulārdhārdhamānena taṃ pacetsikatāhvaye // VRrs_12.27 //",
    "GS40vrasrs_u:2217": " yantre yāvatsphuṭantyevaṃ vrīhayastasya pṛṣṭhataḥ /",
    "GS40vrasrs_u:2218": " tataḥ suśītalaṃ grāhyaṃ tāmrapātrodarād bhiṣak // VRrs_12.28 //",
    "GS40vrasrs_u:2219": " śītabhañjī raso nāma cūrṇayenmaricaiḥ samam /",
    "GS40vrasrs_u:2220": " māṣaikaṃ parṇakhaṇḍena bhakṣayennāśayejjvaram /",
    "GS40vrasrs_u:2221": " tridinair viṣamaṃ tīvramekadvitricaturthakam // VRrs_12.29 //",
    "GS40vrasrs_u:2222": " sūtatālaśilāstulyā mardayetkarkaṭīrase /",
    "GS40vrasrs_u:2223": " tāmrapātre vinikṣipya tatkalkaṃ kajjalīkṛtam // VRrs_12.30 //",
    "GS40vrasrs_u:2224": " vipacedvālukāyantre yathoktavidhinā tataḥ /",
    "GS40vrasrs_u:2225": " dadyānmaricacūrṇena māṣamātraṃ bhiṣagvaraḥ // VRrs_12.31 //",
    "GS40vrasrs_u:2226": " prapibeduṣṇatoyasya culukaṃ śītakajvare /",
    "GS40vrasrs_u:2227": " śītabhañjī rasaḥ so 'yaṃ śītajvaranivāraṇaḥ // VRrs_12.32 //",
    "GS40vrasrs_u:2228": " kūṣmāṇḍacūrṇatilajaiḥ praviśuddhatālaṃ gāḍhaṃ vimardya suṣavīsalilena tulyam /",
    "GS40vrasrs_u:2229": " sūtena hiṅgulabhuvā sikatākhyayantre golaṃ vidhāya parivṛttakapālamadhye // VRrs_12.33 //",
    "GS40vrasrs_u:2230": " pattreṇa taṃ dinapateśca pidhāya ruddhvā saṃdhiṃ tayorguḍasudhākhaṭikāśivābhiḥ /",
    "GS40vrasrs_u:2231": " vahnau pacenmṛduni pātraśiraḥsthaśālīvaivarṇyamātram avadhiṃ pravidhāya dhīmān // VRrs_12.34 //",
    "GS40vrasrs_u:2232": " vallaṃ tataḥ surasamiśramamuṣya dadyāt sarpiḥ sitākaṇapayomadhu cānupeyam /",
    "GS40vrasrs_u:2233": " jetuṃ jvarān praviṣamān iha vāntiśāntyai maulau suśītalajalasya dadīta dhārām // VRrs_12.35 //",
    "GS40vrasrs_u:2234": " athāmayāntaṃ rasarājamaulibhūṣāmaṇiṃ taṃ mṛtajīvanākhyam /",
    "GS40vrasrs_u:2235": " sudhāraseneva rasena yena saṃjīvanaṃ syāt sahasāturāṇām // VRrs_12.36 //",
    "GS40vrasrs_u:2236": " rasahiṅgulajepālair vṛddhyā dantyambumarditaiḥ /",
    "GS40vrasrs_u:2237": " dinārdhena jvaraṃ hanyādguñjaikaṃ sitayā saha // VRrs_12.37 //",
    "GS40vrasrs_u:2238": " śuddhaṃ sūtaṃ viṣaṃ gandhaṃ dhūrtabījaṃ tribhiḥ samam /",
    "GS40vrasrs_u:2239": " caturbhiśca samaṃ vyoṣaṃ cūrṇīkṛtya nidhāpayet // VRrs_12.38 //",
    "GS40vrasrs_u:2240": " dantabhāṇḍe 'tha vā śārṅge kāṣṭhe naiva kadācana /",
    "GS40vrasrs_u:2241": " vātaśleṣmajvare deyaṃ dvaṃdvaje vā tridoṣaje // VRrs_12.39 //",
    "GS40vrasrs_u:2242": " rasena śṛṅgaverasya jambīrasyāthavā punaḥ /",
    "GS40vrasrs_u:2243": " guñjādvayaṃ ca jīrṇe 'smindadhibhaktaṃ prayojayet // VRrs_12.40 //",
    "GS40vrasrs_u:2244": " ekadvitridinairhanyāj jvarān doṣakrameṇa tu /",
    "GS40vrasrs_u:2245": " mahājvarāṅkuśo nāma raso 'yaṃ śambhunoditaḥ // VRrs_12.41 //",
    "GS40vrasrs_u:2246": " tālaṃ tāmrarajo rasaśca gaganaṃ gandhaśca nepālakaṃ dīnārapramitaṃ tadardhamuditaṃ ṭaṅkaṃ śilāmākṣikam /",
    "GS40vrasrs_u:2247": " dīnāradvitayaṃ viṣasya śikhinaḥ piṣṭvā rasaiḥ pācito yaścintāmaṇivajjvaraughavijayī nāmnā tu mṛtyuṃjayaḥ // VRrs_12.42 //",
    "GS40vrasrs_u:2248": " tālaṃ tāmram ayorajaśca capalā tutthābhrakaṃ kāntakaṃ nāgaṃ syācca samāṃśakaṃ sumṛditaṃ mūlaṃ ca paunarnavam /",
    "GS40vrasrs_u:2249": " bhṛṅgīkāsaharīpunarnavāmahāmandārapattrodbhavaiḥ kalkaṃ vālukayantrapācitam idaṃ sarvajvarasyāntakṛt // VRrs_12.43 //",
    "GS40vrasrs_u:2250": " tutthena tulyaḥ śivajaśca gandho jambīranīreṇa vimardanīyaḥ /",
    "GS40vrasrs_u:2251": " dinatrayaṃ melaya tena tulyaṃ vyoṣaṃ tataḥ sidhyati candrasūryaḥ // VRrs_12.44 //",
    "GS40vrasrs_u:2252": " vallo vijetuṃ viṣamāvalambi dalena deyo bhujagākhyavallyāḥ /",
    "GS40vrasrs_u:2253": " dugdhaṃ hitaṃ syādiha śṛṅgaverarasena śaityeṣu niṣevaṇīyaḥ // VRrs_12.45 //",
    "GS40vrasrs_u:2254": " takraṃ sagarbhājvaraśūlayostu drākṣāmbunā pathyamanantaroktam /",
    "GS40vrasrs_u:2255": " rodhaṃ varāyāḥ salilena śūlaṃ jambīranīreṇa varājalena // VRrs_12.46 //",
    "GS40vrasrs_u:2256": " apasmṛtāv atra niyojanīyamabhyañjanaṃ bimbapayobhavābhyām /",
    "GS40vrasrs_u:2257": " ghṛtaudanaṃ syādiha bhojanāya jambīranīreṇa nihanti gulmam // VRrs_12.47 //",
    "GS40vrasrs_u:2258": " hiṅgvamlikānimburasena deyaṃ plīhodare syādiha takrabhaktaḥ /",
    "GS40vrasrs_u:2259": " stambhārthamasminsasitaṃ payaḥ syād guḍo niyojyo vamanapraśāntyai // VRrs_12.48 //",
    "GS40vrasrs_u:2260": " aśītir yasya varṣāṇi vasuvarṣāṇi yasya vā /",
    "GS40vrasrs_u:2261": " viṣaṃ tasya na dātavyaṃ dattaṃ ced doṣakārakam // VRrs_12.49 //",
    "GS40vrasrs_u:2262": " meghapāradagandhāśmaviṣavyoṣapaṭūni ca /",
    "GS40vrasrs_u:2263": " jīrakadvayametāni samabhāgāni kārayet // VRrs_12.50 //",
    "GS40vrasrs_u:2264": " sinduvārarasenāpi laśunasya rasena ca /",
    "GS40vrasrs_u:2265": " apāmārgarasenāpi saptarātraṃ vimardayet // VRrs_12.51 //",
    "GS40vrasrs_u:2266": " tatpakvaṃ vālukāyantre guñjāmātraṃ prayojayet /",
    "GS40vrasrs_u:2267": " sanāgavallīmaricaṃ tataḥ śītāmbu pāyayet // VRrs_12.52 //",
    "GS40vrasrs_u:2268": " umāprasādano nāma rasaḥ śītajvarāpahaḥ /",
    "GS40vrasrs_u:2269": " cāturthikaṃ trirātraṃ vā nāśayet kimutāparān // VRrs_12.53 //",
    "GS40vrasrs_u:2270": " ṭaṅkaṇaṃ rasagandhau ca samabhāgānprakalpayet /",
    "GS40vrasrs_u:2271": " nepālaṃ dviguṇaṃ dattvā mardayet khallamadhyataḥ // VRrs_12.54 //",
    "GS40vrasrs_u:2272": " ślakṣṇatāṃ yāti tadyāvattāvattanmardayecchanaiḥ /",
    "GS40vrasrs_u:2273": " saindhavaṃ maricaṃ śaṅkhaṃ ciñcākṣāraṃ samākṣikam // VRrs_12.55 //",
    "GS40vrasrs_u:2274": " tattulyam etat kṛtvātha nimbūtoyena mardayet /",
    "GS40vrasrs_u:2275": " caṇapramāṇavaṭikām bhakṣayeddivasatrayam // VRrs_12.56 //",
    "GS40vrasrs_u:2276": " aikāhikaṃ dvyāhikaṃ ca tryāhikaṃ ca caturthakam /",
    "GS40vrasrs_u:2277": " sarvajvaravināśāya jvarāṅkuśa iti smṛtaḥ // VRrs_12.57 //",
    "GS40vrasrs_u:2278": " abhrakaṃ gandhakaṃ sūtaṃ tolakaikaṃ pṛthakpṛthak /",
    "GS40vrasrs_u:2279": " gṛhītvā viṣatolārdhaṃ tolārdhaṃ tintiḍīphalam // VRrs_12.58 //",
    "GS40vrasrs_u:2280": " etatsarvaṃ samaṃ kṛtvā mardayet khallamadhyataḥ /",
    "GS40vrasrs_u:2281": " ślakṣṇatāṃ yāti tadyāvat tāvat saṃmardayecchanaiḥ // VRrs_12.59 //",
    "GS40vrasrs_u:2282": " vistāre pariṇāhe ca gartāṃ kṛtvā ṣaḍaṅgulām /",
    "GS40vrasrs_u:2283": " phaṇivallīdalānyantargartāyāṃ prakṣipennaraḥ // VRrs_12.60 //",
    "GS40vrasrs_u:2284": " parṇeṣu sūtakalkaṃ taṃ gartāyāṃ sthāpayed dṛḍham /",
    "GS40vrasrs_u:2285": " kalkād upari tatparṇair gartāvaktraṃ prapūrayet // VRrs_12.61 //",
    "GS40vrasrs_u:2286": " gartāyāṃ tu tato deyaṃ puṭamāraṇyakotpalaiḥ /",
    "GS40vrasrs_u:2287": " svāṅgaśītalatāṃ jñātvā samākarṣettataḥ param // VRrs_12.62 //",
    "GS40vrasrs_u:2288": " sūtaliptadalaiḥ sārdhaṃ kalkaṃ khalle vimardayet /",
    "GS40vrasrs_u:2289": " tolārdhamamṛtaṃ kṣiptvā tolārdhaṃ tintiḍīphalam // VRrs_12.63 //",
    "GS40vrasrs_u:2290": " sthāpayetkhallitaṃ kalkaṃ yojayed guñjamātrayā /",
    "GS40vrasrs_u:2291": " śṛṅgaverāmbhasā yuktaṃ tīkṣṇacitrakasaindhavaiḥ // VRrs_12.64 //",
    "GS40vrasrs_u:2292": " saṃnipāte tathā vāte tridoṣe viṣamajvare /",
    "GS40vrasrs_u:2293": " agnimāndye grahiṇyāṃ ca tathā deyo 'tisāriṇi // VRrs_12.65 //",
    "GS40vrasrs_u:2294": " bhojanaṃ dadhibhaktaṃ ca rase 'smin saṃprayojayet /",
    "GS40vrasrs_u:2295": " vyādhyādikaṃ yathā kuryādudakaṃ ḍhālayet tataḥ // VRrs_12.66 //",
    "GS40vrasrs_u:2296": " eṣa yogavaraḥ śrīmānprāṇināṃ prāṇadāyakaḥ /",
    "GS40vrasrs_u:2297": " cintāmaṇiritikhyāto rasaḥ sarvāṅgasundaraḥ // VRrs_12.67 //",
    "GS40vrasrs_u:2298": " sūtendraṃ parimardya pañcapaṭubhiḥ kṣārais tribhis taṃ tataḥ piṇḍe hiṅgumahauṣadhāsurīmaye saṃsvedya dhānyodake /",
    "GS40vrasrs_u:2299": " nirguṇḍyambuhutāśamanthatilaparṇyunmattabhṛṅgārdrakaṃ kāmātāgirikarṇikāplavadalāpañcāṅgulotthair jalaiḥ // VRrs_12.68 //",
    "GS40vrasrs_u:2300": " sūtendreṇa samair vimardya sahajaiḥ pittaistato bhāvayed daṃṣṭricchāgalulāyamatsyaśikhināṃ sā saṃnipātāñjayet /",
    "GS40vrasrs_u:2301": " vikhyātā bhuvi lokanāthaguṭikā mārīcamātrā hitā syādasyāḥ sahitaṃ dadhīkṣuśakalaṃ vīryaṃ bhavecchītalam // VRrs_12.69 //",
    "GS40vrasrs_u:2302": " vajravaikrāntayor bhasma pratyekaṃ niṣkasammitam /",
    "GS40vrasrs_u:2303": " śṛṅgīviṣaṃ dviniṣkaṃ ca triniṣkaṃ cūlikāpaṭu // VRrs_12.70 //",
    "GS40vrasrs_u:2304": " pañcaniṣko 'gnijāraśca sarvamekatra melayet /",
    "GS40vrasrs_u:2305": " tāvadbhasma rasaṃ yāvanmardayed divasatrayam // VRrs_12.71 //",
    "GS40vrasrs_u:2306": " śārṅgaṣṭādikavargasya kṣāranīreṇa bhāvayet /",
    "GS40vrasrs_u:2307": " trayoviṃśativārāṇi vimardya ca viśoṣya ca // VRrs_12.72 //",
    "GS40vrasrs_u:2308": " tato vimardya divasaṃ kṣiped dantakaraṇḍake /",
    "GS40vrasrs_u:2309": " mṛtasaṃjīvanākhyo 'yaṃ sūcikābharaṇo rasaḥ // VRrs_12.73 //",
    "GS40vrasrs_u:2310": " saṃnipātena tīvreṇa mumurṣor bhūgatasya ca /",
    "GS40vrasrs_u:2311": " tāluni vṛścayitvātha rasamenaṃ vinikṣipet // VRrs_12.74 //",
    "GS40vrasrs_u:2312": " sūcyātisūkṣmayā toyabhinnayātiprayatnataḥ /",
    "GS40vrasrs_u:2313": " tatastailena taṃ liptvā nirvāte saṃniveśayet // VRrs_12.75 //",
    "GS40vrasrs_u:2314": " tato 'rdhapraharād ūrdhvaṃ muktamūtrapurīṣakam /",
    "GS40vrasrs_u:2315": " labdhasaṃjñaṃ pratāpāḍhyaṃ dolayantaṃ śiro muhuḥ // VRrs_12.76 //",
    "GS40vrasrs_u:2316": " āyuṣmantaṃ vijānīyādanyathā cānyathā khalu /",
    "GS40vrasrs_u:2317": " tataḥ śītāmbusampūrṇe kaṭāhe taṃ niveśayet // VRrs_12.77 //",
    "GS40vrasrs_u:2318": " tatra cotkvathitaṃ toyam apanīyāparaṃ kṣipet /",
    "GS40vrasrs_u:2319": " yācamānam amuṃ paścāt pāyayet sasitaṃ payaḥ // VRrs_12.78 //",
    "GS40vrasrs_u:2320": " dadhi vā sitayopetaṃ nārikelajalaṃ tathā /",
    "GS40vrasrs_u:2321": " rambhāphalāni dadyācca mriyate so 'nyathā khalu // VRrs_12.79 //",
    "GS40vrasrs_u:2322": " labdhasaṃjñaṃ prabhāṣantaṃ yācamānaṃ phalādikam /",
    "GS40vrasrs_u:2323": " tasmādākṛṣya tailāktaṃ tailaṃ piṣṭvāpanīya ca // VRrs_12.80 //",
    "GS40vrasrs_u:2324": " lepayedgandhakarpūrair ā pādatalamastakam /",
    "GS40vrasrs_u:2325": " ityādiśiśirair dravyaiḥ saptarātram upācaret // VRrs_12.81 //",
    "GS40vrasrs_u:2326": " karṇākṣināsikāvaktre kṣipet potāśrayaṃ muhuḥ /",
    "GS40vrasrs_u:2327": " aṣṭame 'hani samprāpte dardurīmūlajaṃ rasam // VRrs_12.82 //",
    "GS40vrasrs_u:2328": " sasitaṃ pāyayed vegam avatārayituṃ rasam /",
    "GS40vrasrs_u:2329": " rase 'vatārite paścād yatheṣṭaṃ bhojanaṃ dadhi // VRrs_12.83 //",
    "GS40vrasrs_u:2330": " śvāsocchvāsayutaṃ cānyair muktajīvanalakṣaṇaiḥ /",
    "GS40vrasrs_u:2331": " kaṭāhe jalasampūrṇe nikṣiped bodhalabdhaye // VRrs_12.84 //",
    "GS40vrasrs_u:2332": " labdhabodhaṃ tamākṛṣya pūrvavat samupācaret /",
    "GS40vrasrs_u:2333": " jīvitvā yāvad āyuṣyaṃ mriyate tadanantaram // VRrs_12.85 //",
    "GS40vrasrs_u:2334": " saṃnipāte mahāghore majjantaṃ mṛtyusāgare /",
    "GS40vrasrs_u:2335": " uddharettasya dharmasya brahmāpyantaṃ na vindati // VRrs_12.86 //",
    "GS40vrasrs_u:2336": " saṃnipātamahāmṛtyubhayanirmuktamānavaḥ /",
    "GS40vrasrs_u:2337": " api sarvasvadānena prāṇācāryaṃ prapūjayet // VRrs_12.87 //",
    "GS40vrasrs_u:2338": " anyathā narake tāvad yāvat kalpavikalpanā /",
    "GS40vrasrs_u:2339": " ityājñā śāṃkarī jñeyā śambhunā parikīrtitā // VRrs_12.88 //",
    "GS40vrasrs_u:2340": " prakāśā naiva kartavyā rasottaraṇamūlikā /",
    "GS40vrasrs_u:2341": " śāstraṃ vinā prayacchante mandā vittābhikāṅkṣayā /",
    "GS40vrasrs_u:2342": " guruprasādam āsādya saṃnipāte prayujyatām // VRrs_12.89 //",
    "GS40vrasrs_u:2343": " śārṅgaṣṭā ca tathā vyāghrī karīras tilaparṇikā /",
    "GS40vrasrs_u:2344": " indravāruṇikā mustā haridrāṅkolamūlikā // VRrs_12.90 //",
    "GS40vrasrs_u:2345": " apāmārgaḥ kaṇā svarṇaṃ kaṭutumbī ca tintiḍī /",
    "GS40vrasrs_u:2346": " śārṅgaṣṭādikavargo 'yaṃ saṃnipātaharaḥ param // VRrs_12.91 //",
    "GS40vrasrs_u:2347": " sūtaṃ gandhakatālakaṃ maṇiśilāṃ tāpyaṃ lavaṃ tutthakaṃ jepālaṃ viṣaṭaṅkaṇaṃ madhuphalaṃ kṛtvā samāṃśaṃ dṛḍham /",
    "GS40vrasrs_u:2348": " kṛtvā kajjalikāṃ viṣolbaṇaphaṇeḥ pittaiśca saṃbhāvayet kṣiptvā sīsakakūpike rasavaraṃ sūcīmukhaṃ nāmataḥ // VRrs_12.92 //",
    "GS40vrasrs_u:2349": " brahmadvāri vikīrṇalohitalave guñjaikamātraṃ daded dattvā sampuṭabaddhatandrikadhanurvāte saśākhāhime /",
    "GS40vrasrs_u:2350": " kāsaṃ śvāsamarocakaṃ pralapanaṃ kampaṃ ca hikkāturaṃ mūkatvaṃ badhiratvam unmadam apasmāraṃ jayet tatkṣaṇāt // VRrs_12.93 //",
    "GS40vrasrs_u:2351": " rasagandhakatāmrābhraṃ lāṅgalīvahnirāmaṭham /",
    "GS40vrasrs_u:2352": " vandhyāpaṭolanirguṇḍīsugandhānimbapallavāḥ // VRrs_12.94 //",
    "GS40vrasrs_u:2353": " pāṭhākṣāratrayaṃ kṣveḍaboladhattūrataṇḍulaiḥ /",
    "GS40vrasrs_u:2354": " śṛṅgīmadhukasāraṃ ca jambīrāmlena mardayet // VRrs_12.95 //",
    "GS40vrasrs_u:2355": " kuryāddhi niṣkamānena vaṭikā sā niyacchati /",
    "GS40vrasrs_u:2356": " sasvedadāhābhinyāsaṃ saṃnipātagajāṃkuśaḥ // VRrs_12.96 //",
    "GS40vrasrs_u:2357": " sasārā vaiṣṇavī senā acalā kādi kaṅkaṇā /",
    "GS40vrasrs_u:2358": " rāgarudropamopetā prauḍhā mastakaśālinī // VRrs_12.97 //",
    "GS40vrasrs_u:2359": " tribhāgaṃ tālakaṃ vidyād ekabhāgaṃ tu pāradam /",
    "GS40vrasrs_u:2360": " tadardhaṃ gandhakaṃ caiva tadardhaṃ tu manaḥśilā // VRrs_12.98 //",
    "GS40vrasrs_u:2361": " kāravallīdalarasair mardayet tatpraharatrayam /",
    "GS40vrasrs_u:2362": " pācito vālukāyantre cāturthikaharo rasaḥ // VRrs_12.99 //",
    "GS40vrasrs_u:2363": " syād rasena samāyukto gandhakaḥ sumanoharaḥ /",
    "GS40vrasrs_u:2364": " hiyāvallitriguṇito nirguṇḍīrasamarditaḥ // VRrs_12.100 //",
    "GS40vrasrs_u:2365": " saptavārāṇi tad yojyam ārdrakasvarasena tu /",
    "GS40vrasrs_u:2366": " saṃtatādijvaraṃ hanyāccāturthikagajāṃkuśaḥ // VRrs_12.101 //",
    "GS40vrasrs_u:2367": " tāpyatālakajepālavatsanābhamanaḥśilāḥ /",
    "GS40vrasrs_u:2368": " tāmragandhakasūtaṃ ca musalīrasamarditaḥ /",
    "GS40vrasrs_u:2369": " mṛtyuṃjaya iti khyātaḥ kukkuṭīpuṭapācitaḥ // VRrs_12.102 //",
    "GS40vrasrs_u:2370": " valladvayaṃ prayuñjīta yatheṣṭaṃ dadhibhojanam /",
    "GS40vrasrs_u:2371": " navajvaraṃ saṃnipātaṃ hanyādeṣa mahārasaḥ // VRrs_12.103 //",
    "GS40vrasrs_u:2372": " śuddhaṃ sūtaṃ viṣaṃ gandhaṃ maricaṃ ṭaṅkaṇaṃ kaṇām /",
    "GS40vrasrs_u:2373": " mardayed dhūrtajadrāvair dinam ekaṃ tu śoṣayet // VRrs_12.104 //",
    "GS40vrasrs_u:2374": " pañcavaktro raso nāma dviguñjaḥ saṃnipātajit /",
    "GS40vrasrs_u:2375": " arkamūlakaṣāyaṃ ca satryūṣam anupāyayet /",
    "GS40vrasrs_u:2376": " dadhyodanaṃ hitaṃ tatra jalayogaṃ ca kārayet // VRrs_12.105 //",
    "GS40vrasrs_u:2377": " rasagandhakatulyāṃśaṃ dhattūraphalajadravaiḥ /",
    "GS40vrasrs_u:2378": " mardayed dinamekaṃ tu tattulyaṃ trikaṭu kṣipet /",
    "GS40vrasrs_u:2379": " unmattākhyo raso nāmnā nasye syātsaṃnipātajit // VRrs_12.106 //",
    "GS40vrasrs_u:2380": " nistvagjepālajaṃ bījaṃ daśaniṣkaṃ pracūrṇayet /",
    "GS40vrasrs_u:2381": " maricaṃ pippalīṃ sūtaṃ pratiniṣkaṃ vimiśrayet // VRrs_12.107 //",
    "GS40vrasrs_u:2382": " bhāvyaṃ jambīrajairdrāvaiḥ saptāhaṃ tat prayatnataḥ /",
    "GS40vrasrs_u:2383": " saṃnipātaṃ nihantyāśu añjane yaḥ śivaḥ smṛtaḥ // VRrs_12.108 //",
    "GS40vrasrs_u:2384": " madanaphalaṃ viḍalavaṇaṃ sarṣapāḥ pratiniṣkadvayam /",
    "GS40vrasrs_u:2385": " cūrṇayitvā triphalākvāthena saṭaṅkaṇaṃ pibet // VRrs_12.109 //",
    "GS40vrasrs_u:2386": " kuṣṭhe jvare kāmalāyāṃ kaṇṭharoge hy ajīrṇake /",
    "GS40vrasrs_u:2387": " nasye ca girikarṇyutthabījaikaṃ śītavāriṇā // VRrs_12.110 //",
    "GS40vrasrs_u:2388": " pratyekaṃ rasagandhayor dvipalayoḥ kṛtvā maṣīṃ śuddhayor ramyāṃ mlecchalulāyalocanamanodhātrīprakuñcatrayam /",
    "GS40vrasrs_u:2389": " pathyāyā badaratrikaṃ trikaṭu ṣaṭśāṇaṃ vacā dharmiṇī vellāmbhodharapattrakadviradakiñjalkāśvagandhāhvayam // VRrs_12.111 //",
    "GS40vrasrs_u:2390": " piṣṭvaitat samasāram akhilaṃ karṣonmitaṃ nyasya tat pronmardyārdhakarañjakāmṛtayutaṃ sāgastikatryūṣaṇaiḥ /",
    "GS40vrasrs_u:2391": " bhūdhātrīvijayāsaritpatiphalaṃ jvālāmukhīmārkavaiḥ pratyekaṃ vidadhīta niścalamatiḥ sapta kramādbhāvanāḥ // VRrs_12.112 //",
    "GS40vrasrs_u:2392": " pittairatho pañca vidhāya pañcabhiḥ karañjapattrāmṛtadhūpanaṃ tataḥ /",
    "GS40vrasrs_u:2393": " dattvārdrakasya svarasena taṇḍulākṛtiṃ vidadhyādguṭikāṃ bhiṣagvaraḥ // VRrs_12.113 //",
    "GS40vrasrs_u:2394": " deyaikā saṃnipāte pratihataviṣaye mohanetraprasuptyoḥ syādgulme sājamodā pavanavikṛtiṣu tryūṣaṇena grahaṇyām /",
    "GS40vrasrs_u:2395": " dātavyā jīrakeṇa dvipaturaganṛṇāṃ prāṇasaṃrakṣaṇāya kāyāmbhodhir etaṃ rasakasamarasaṃ vaidyanātho 'bhyadhatta // VRrs_12.114 //",
    "GS40vrasrs_u:2396": " gandhakābhrasamaḥ sūto vārāhīrasamarditaḥ /",
    "GS40vrasrs_u:2397": " pācito vālukāyantre triphalāvyoṣacitrakaiḥ // VRrs_12.115 //",
    "GS40vrasrs_u:2398": " trikṣāraṃ pañcalavaṇahiṅgugugguludīpyakaiḥ /",
    "GS40vrasrs_u:2399": " sajīrakaiḥ sendrayavaiḥ pṛthagrasasamairyutaḥ // VRrs_12.116 //",
    "GS40vrasrs_u:2400": " māṣamātro 'nupānena dvipalasyoṣṇavāriṇaḥ /",
    "GS40vrasrs_u:2401": " abhinyāsānalabhraṃśagrahaṇīpāṇḍugulminām // VRrs_12.117 //",
    "GS40vrasrs_u:2402": " kuryātprāṇaparitrāṇamataḥ prāṇeśvaraḥ smṛtaḥ /",
    "GS40vrasrs_u:2403": " vyādhivṛddhau prayogo 'sya dvau vārau vaidyasaṃmataḥ // VRrs_12.118 //",
    "GS40vrasrs_u:2404": " rasāyovyoṣakaṅkuṣṭhaśilātālābhrahiṅgulān /",
    "GS40vrasrs_u:2405": " kumbhyagnibhṛṅgamārītaṇḍulīyakamākṣikān // VRrs_12.119 //",
    "GS40vrasrs_u:2406": " hastiśuṇḍīyutāṃs tulyāṃs tadardhaśivagandhakān /",
    "GS40vrasrs_u:2407": " tryaham ārdrāmbunā piṣṭvā kūpīsthaṃ vālukāgninā // VRrs_12.120 //",
    "GS40vrasrs_u:2408": " jayājambīranirguṇḍīcāṅgerīvāri nikṣipet /",
    "GS40vrasrs_u:2409": " paktvā caturdaśāhāni piṣṭvārdrāktaṃ viśoṣayet // VRrs_12.121 //",
    "GS40vrasrs_u:2410": " mṛtasaṃjīvanākhyo 'yaṃ raso vallamito 'śitaḥ /",
    "GS40vrasrs_u:2411": " drāg jayedauṣadhaṃ saṃnipātādīn sakalān gadān // VRrs_12.122 //",
    "GS40vrasrs_u:2412": " rasabhāgo bhavedeko gandhako dviguṇo mataḥ /",
    "GS40vrasrs_u:2413": " viṣatālakakaṅkuṣṭhaśilāhiṅgulalohakam // VRrs_12.123 //",
    "GS40vrasrs_u:2414": " vahnitrikaṭubhṛṅgāhvahemamākṣikamabhrakam /",
    "GS40vrasrs_u:2415": " hastiśuṇḍī viṣaṃ kumbhī taṇḍulīyakatāmrakau // VRrs_12.124 //",
    "GS40vrasrs_u:2416": " eṣāṃ pratyekamekaikaṃ bhāgamādāya cūrṇayet /",
    "GS40vrasrs_u:2417": " ārdrakasya draveṇaiva mardayecca dinatrayam // VRrs_12.125 //",
    "GS40vrasrs_u:2418": " jambīrasya raso grāhyaḥ palatrayaparīkṣitaḥ /",
    "GS40vrasrs_u:2419": " triphalāyāśca nirguṇḍyāḥ pratyekaṃ ca palatrayam // VRrs_12.126 //",
    "GS40vrasrs_u:2420": " rasasya palamātraṃ tu cāṅgeryāḥ parikīrtitam /",
    "GS40vrasrs_u:2421": " kācakūpyāṃ vinikṣipya yantre kṣiptvā prayatnavān // VRrs_12.127 //",
    "GS40vrasrs_u:2422": " uddhṛtyārdrakaniryāsair mardayitvā viśoṣayet /",
    "GS40vrasrs_u:2423": " mṛtasaṃjīvano nāma raso 'yaṃvidito bhuvi /",
    "GS40vrasrs_u:2424": " guñjādvayaṃ dadītāsya saṃnipātāpanuttaye // VRrs_12.128 //",
    "GS40vrasrs_u:2425": " vaṅgaṃ nāgaṃ ca sūtaṃ ca nepālaṃ gandhakaṃ tathā /",
    "GS40vrasrs_u:2426": " śulbaṃ viṣaṃ samāṃśena rasenārdreṇa mardayet // VRrs_12.129 //",
    "GS40vrasrs_u:2427": " punar mardyeta nirguṇḍyāś cāṅgeryā rasamarditaḥ /",
    "GS40vrasrs_u:2428": " vallaprayogeṇa raso 'yaṃ saṃnipātanut // VRrs_12.130 //",
    "GS40vrasrs_u:2429": " gandhakaṃ ca rasaṃ śuddhaṃ pratyekaṃ karṣasammitam /",
    "GS40vrasrs_u:2430": " ekatra kajjalīṃ kṛtvā tataḥ kurvīta golakam // VRrs_12.131 //",
    "GS40vrasrs_u:2431": " navabhāṇḍe vinikṣipya tāmrapātreṇa gopayet /",
    "GS40vrasrs_u:2432": " dṛḍhaṃ nirudhya tat pātramagnāvāropayet tataḥ // VRrs_12.132 //",
    "GS40vrasrs_u:2433": " vrīhisphuṭanamātreṇa svāṅgaśītaṃ samuddharet /",
    "GS40vrasrs_u:2434": " navajvare prayuñjīta rasaṃ parpaṭikāhvayam // VRrs_12.133 //",
    "GS40vrasrs_u:2435": " ārdrakasya rasenaiva trivallaṃ tridinaṃ bhiṣak /",
    "GS40vrasrs_u:2436": " jvaritaṃ chādayedgāḍhaṃ yāvatsvedaḥ samudbhavet // VRrs_12.134 //",
    "GS40vrasrs_u:2437": " takrabhaktaṃ bhavetpathyaṃ jvaramuktasya dehinaḥ /",
    "GS40vrasrs_u:2438": " navajvarārir ityeṣa rasaḥ paramadurlabhaḥ /",
    "GS40vrasrs_u:2439": " vātajvare viśeṣeṇa rasaḥ sādhāraṇo mataḥ // VRrs_12.135 //",
    "GS40vrasrs_u:2440": " ṭaṅkaṇaṃ rasagandhau ca maricāni samāṃśakam /",
    "GS40vrasrs_u:2441": " sarvaṃ jambīranīreṇa dināni trīṇi mardayet // VRrs_12.136 //",
    "GS40vrasrs_u:2442": " saṃśoṣya śarkarāyuktaṃ matsyapittena bhāvayet /",
    "GS40vrasrs_u:2443": " bhāvitaṃ tadrasaṃ siddhamārdrakasvarasaistryaham // VRrs_12.137 //",
    "GS40vrasrs_u:2444": " vallaṃ vāratrayaṃ deyaṃ pānārthaṃ vāri śītalam /",
    "GS40vrasrs_u:2445": " takrabhaktaṃ bhavetpathyaṃ vṛntākaphalasaṃyutam /",
    "GS40vrasrs_u:2446": " sarvān navajvarān hanti raso 'yaṃ jalamañjarī // VRrs_12.138 //",
    "GS40vrasrs_u:2447": " kāntasya kaṇṭavedhyānāṃ pātrāṇāṃ bhasma kārayet /",
    "GS40vrasrs_u:2448": " tatsamaśca raso gandhaṣṭaṅkaṇo nimbavāriṇā /",
    "GS40vrasrs_u:2449": " tataḥ saṃpeṣya tatkalkaṃ mardayettridinaṃ punaḥ // VRrs_12.139 //",
    "GS40vrasrs_u:2450": " rasatulyena matsyasya pittena paribhāvayet /",
    "GS40vrasrs_u:2451": " siddhaḥ kāntaraso hy eṣa prayojyo 'bhinavajvare /",
    "GS40vrasrs_u:2452": " śṛṅgaverānupānena mātrayā bhiṣaguttamaiḥ // VRrs_12.140 //",
    "GS40vrasrs_u:2453": " rasagandhau tathā vaṅgam abhrakaṃ samabhāgataḥ /",
    "GS40vrasrs_u:2454": " melayitvātha vaṅgena samaṃ sūtaṃ vimardayet // VRrs_12.141 //",
    "GS40vrasrs_u:2455": " tatraikīkṛtya gandhābhre peṣyaṃ jambīravāriṇā /",
    "GS40vrasrs_u:2456": " sāmānyaṃ puṭam ādadyāt saptadhā sādhitaṃ rasam // VRrs_12.142 //",
    "GS40vrasrs_u:2457": " kumāryā citrakeṇāpi bhāvayitvātha saptadhā /",
    "GS40vrasrs_u:2458": " guḍena jīrakeṇāpi jvare jīrṇe prayojayet // VRrs_12.143 //",
    "GS40vrasrs_u:2459": " kāse śvāse kumāryā ca triphalākvāthayogataḥ /",
    "GS40vrasrs_u:2460": " unmādaṃ ca dhanurvātam amṛtākvāthayogataḥ /",
    "GS40vrasrs_u:2461": " ityevaṃ rogatāpaghno rasaś candrodayābhidhaḥ // VRrs_12.144 //",
    "GS40vrasrs_u:2462": " nāgaṃ vaṅgaṃ rasaṃ tāmraṃ gandhakaṃ ṭaṅkaṇaṃ tathā /",
    "GS40vrasrs_u:2463": " viṣaṃ ca nepālaṃ haritālaṃ samaṃ tathā // VRrs_12.145 //",
    "GS40vrasrs_u:2464": " vaṭakṣīreṇa saṃmardya sarvaṃ kuryāttu golakam /",
    "GS40vrasrs_u:2465": " taṃ golakaṃ bhāṇḍamadhye pācayeddīpavahninā // VRrs_12.146 //",
    "GS40vrasrs_u:2466": " taṃ golaṃ śītalaṃ kṛtvā bhṛṅgarājena mardayet /",
    "GS40vrasrs_u:2467": " ārdrakasya rasenāpi mardayecca punaḥ punaḥ // VRrs_12.147 //",
    "GS40vrasrs_u:2468": " caṇapramāṇavaṭakān rasenārdrasya dāpayet /",
    "GS40vrasrs_u:2469": " guñjādvayapramāṇena jvaraṃ jīrṇaṃ haratyasau // VRrs_12.148 //",
    "GS40vrasrs_u:2470": " haraśca gandhakaṃ caiva kunaṭī ca samaṃ samam /",
    "GS40vrasrs_u:2471": " mardyaṃ karkoṭikāyāśca rasena viniyojayet // VRrs_12.149 //",
    "GS40vrasrs_u:2472": " navajvaramurāriḥ syādvallaṃ śarkarayā saha /",
    "GS40vrasrs_u:2473": " taṇḍulīyarasenānupānaṃ śarkarayāpi vā /",
    "GS40vrasrs_u:2474": " guñjādvayapramāṇena jvarānhanti navānhaṭhāt // VRrs_12.150 //"
}