{
    "GSP31iskamatu:0": " // śrīḥ //",
    "GSP31iskamatu:1": " sāṅkhyakārikā",
    "GSP31iskamatu:2": " māṭharavṛttisahitā",
    "GSP31iskamatu:3": " sarvavidyāvidhātāram ādityasthaṃ sanātanam /",
    "GSP31iskamatu:4": " nato 'smi parayā bhaktyā kāpilaṃ jyotir īśvaram // 1 //",
    "GSP31iskamatu:5": " kapilāya namas tasmai yenāvidyodadhau jagati magne /",
    "GSP31iskamatu:6": " kāruṇyāt sāṅkhyamayī naur iha vihitā prataraṇāya // 2 //",
    "GSP31iskamatu:7": " namaskṛtya tu taṃ tasya vakṣye jñānasya kāraṇam /",
    "GSP31iskamatu:8": " hitāya sarvaśiṣyāṇām alpagranthasamuccayam // 3 //",
    "GSP31iskamatu:9": " duḥkhatrayābhighātāj jijñāsā tadabhighātake hetau /",
    "GSP31iskamatu:10": " dṛṣṭe sāpārthā cen naikāntātyantato 'bhāvāt // ISk_1 //",
    "GSP31iskamatu:11": " asyā āryāyā upodghātaḥ kriyate ---",
    "GSP31iskamatu:12": " sthānaṃ nimittaṃ vaktā ca śrotā śrotṛprayojanam /",
    "GSP31iskamatu:13": " sambandhādyabhidhānaṃ ca upodghātaḥ sa ucyate //",
    "GSP31iskamatu:14": " iha hi bhagavān maharṣiḥ sāṃsiddhikadharmajñānavairāgyaiśvaryasampanno bhagavataḥ",
    "GSP31iskamatu:15": " purāṇapuruṣasyāvatāro jagadanujighṛkṣayā prajāpateḥ kardamasya putraḥ svāyambhuvasya",
    "GSP31iskamatu:16": " manor duhitari devahūtyāṃ kapilo nāma babhūva /",
    "GSP31iskamatu:17": " sa tena guṇapuruṣāntaropalabdhirūpeṇa jñānenāpārapāraṃ didarśiṣayā hastāvalambeneva,",
    "GSP31iskamatu:18": " kālāhidandaśyamānajagataḥ sudhāmaṇineva,",
    "GSP31iskamatu:19": " duścikitsyasya bhavavyādher apanayanāya samyagauṣadheneva,",
    "GSP31iskamatu:20": " avidyāndhakārapradhvaṃsanapradīpeneva,",
    "GSP31iskamatu:21": " muktimārgavirodhimohavṛkṣavivraścanakuṭhāreṇevāmunāvabodhena sampanno 'ndhe tamasi majjaj jagad idam adrākṣīt /",
    "GSP31iskamatu:22": " tad avalokyāsya kāruṇyam udapādi /",
    "GSP31iskamatu:23": " aho khalv idaṃ jagad anādikālasambaddhaṃ nisargād eva andhe tamasi vartata iti /",
    "GSP31iskamatu:24": " athāsau mahāyogī katham asya varākasya andhe tamasi vartamānasya viśvasyānugrahaḥ kārya iti samutpannakāruṇyo manasi cintām āpede /",
    "GSP31iskamatu:25": " sa(p.1) evaṃ vicintayan āsurisagotraṃ brāhmaṇaviśeṣaṃ varṣasahasrayājinam adhikāriṇam",
    "GSP31iskamatu:26": " avagatya brahmopadeśavidyayā atandrito bhūtvā vācam ity uvāca --- “bho bho āsure3",
    "GSP31iskamatu:27": " ramase gṛhasthadharmeṇa” iti /",
    "GSP31iskamatu:28": " sa tam uvāca --- “rame bho” iti /",
    "GSP31iskamatu:29": " sa evam ukto munir īṣadaniṣpannavivekavairāgyo 'yam iti vyavasya nirgamya bhūyo 'pi",
    "GSP31iskamatu:30": " dvitīye varṣasahasre pūrṇe pratyāgatya tathaivābhyuvāca --- “bho bho āsure3 ramase",
    "GSP31iskamatu:31": " gṛhasthadharmeṇa” iti /",
    "GSP31iskamatu:32": " sa tam uvāca --- “rame bho” iti /",
    "GSP31iskamatu:33": " athāsau mahāyogīndras tathaiva nirgamya tṛtīye varṣasahasre sampūrṇe abhyetyovāca --- “bho bho āsure3 ramase gṛhasthadharmeṇa” iti /",
    "GSP31iskamatu:34": " sa tam uvāca --- “na rame bho” iti /",
    "GSP31iskamatu:35": " atha sa bhagavatā uktaḥ --- katham iti /",
    "GSP31iskamatu:36": " punar āha āsuriḥ --- “duḥkhatrayābhighātāt” iti /",
    "GSP31iskamatu:37": " athāha kapilaḥ --- tāta utsahase brahmacaryavāsaṃ vastuṃ yadi tadāmīṣāṃ duḥkhatrayāṇāṃ pratīkāraṃ vayam upadekṣyāmaḥ /",
    "GSP31iskamatu:38": " so 'bravīt --- “bhagavan bāḍhaṃ śakto 'haṃ bhagavatām ādeśam anugantum” iti /",
    "GSP31iskamatu:39": " sa evaṃ gṛhasthadharmam apahāya putradārādikaṃ ca,",
    "GSP31iskamatu:40": " pravrajito bhagavataḥ kila kapilācāryasya yoginaḥ prāṇāḥ(?)",
    "GSP31iskamatu:41": " śiṣyo babhūva /",
    "GSP31iskamatu:42": " tatra yadi kaścid evaṃ brūyāt --- kuto 'sya jijñāsā samutpannā yayāsau gurukulam abhigata iti /",
    "GSP31iskamatu:43": " tatrāyaṃ prativādaḥ /",
    "GSP31iskamatu:44": " duḥkhatrayābhighātāj jijñāsā samutpannā /",
    "GSP31iskamatu:45": " kam iha paraṃ,",
    "GSP31iskamatu:46": " kiṃ yāthātmyaṃ,",
    "GSP31iskamatu:47": " kiṃ niḥśreyasaṃ,",
    "GSP31iskamatu:48": " kiṃ kṛtvā kṛtārthaḥ syām iti matvāsau gurukulam abhigata iti / tathā hi ---",
    "GSP31iskamatu:49": " “tat tapaḥ sa japaḥ sā dhīs taj jñānaṃ sā ca vaiduṣī /",
    "GSP31iskamatu:50": " yato naiva nipātaḥ syād antaḥsaṃsārasāgaram” //",
    "GSP31iskamatu:51": " iti śravaṇāt /",
    "GSP31iskamatu:52": " kiñ ca ---",
    "GSP31iskamatu:53": " ihopapattir mama kena karmaṇā kva ca prayātavyam ito bhavād iti /",
    "GSP31iskamatu:54": " vicāraṇā yasya na jāyate kṣitau kathaṃ sa dharmapravaṇo bhaviṣyati //",
    "GSP31iskamatu:55": " tasmāt samīcīnam idaṃ yad asyetijijñāsā samudapādi /",
    "GSP31iskamatu:56": " kiṃ punas tad duḥkhatrayaṃ,",
    "GSP31iskamatu:57": " tad āha --- ādhyātmikam,",
    "GSP31iskamatu:58": " ādhibhautikam,",
    "GSP31iskamatu:59": " ādhidaivikam /",
    "GSP31iskamatu:60": " tatra prathamaṃ dvividhaṃ,",
    "GSP31iskamatu:61": " śārīraṃ mānasaṃ ca /",
    "GSP31iskamatu:62": " tatra śārīraṃ vātapittaśleṣmaṇāṃ dehadhātūnāṃ vaiṣamyād yad duḥkham ātmānaṃ deham adhikṛtya jvarātīsārādi pravartate /",
    "GSP31iskamatu:63": " mānasaṃ priyaviyogād apriyasaṃyogāc ca dvividham /",
    "GSP31iskamatu:64": " etad ādhyātmikaṃ duḥkham abhihitam /",
    "GSP31iskamatu:65": " ādhibhautikaṃ tu bhūtāny adhikṛtya yat pravartate mānuṣapaśupakṣisarīsṛpasthāvaranimittam /",
    "GSP31iskamatu:66": " ādhidaivikaṃ tu divam adhikṛtya yat pravartate śītoṣṇavātavarṣādikam /",
    "GSP31iskamatu:67": " evam etais tribhir duḥkhair abhihatasyāsurisagotrasya brāhmaṇasya jijñāsā samutpannā /",
    "GSP31iskamatu:68": " kva viṣaye?(p.2)",
    "GSP31iskamatu:69": " tadabhighātake hetau /",
    "GSP31iskamatu:70": " teṣāṃ trayāṇāṃ duḥkhānām abhighātako vināśako yo 'sau hetus tatra /",
    "GSP31iskamatu:71": " tāṃ jijñāsām āha /",
    "GSP31iskamatu:72": " kim amūni duḥkhāni vapuṣaḥ,",
    "GSP31iskamatu:73": " āhosvit tadvyatirikto 'sti kaścid anyaḥ puruṣo yasyemāni trīṇi duḥkhāni jāyante,",
    "GSP31iskamatu:74": " utāmīṣāṃ pratīkāropāyo 'py asti na vā /",
    "GSP31iskamatu:75": " yady asti tadānīṃ tam evāsthāsyāmaḥ /",
    "GSP31iskamatu:76": " no cet prathamaprāvṛḍāsāraṃ ṣaṇḍha[?",
    "GSP31iskamatu:77": " ] ivāmūni nimīlitanetrā vayaṃ soḍhāraḥ /",
    "GSP31iskamatu:78": " vṛścikādidaṣṭa eva viṣapratīkārāya jāṅgulikaṃ gaveṣayati no vā viṣabhavapīḍāsahaḥ /",
    "GSP31iskamatu:79": " evam asahyaduḥkhābhibhūtasyāsures tadabhighātake hetau jijñāsā samutpannā /",
    "GSP31iskamatu:80": " sa ca samutpannaduḥkhābhāvaṃ jijñāsus tatpratīkārakuśalaṃ bhagavantaṃ kapilācāryaṃ śaraṇam abhyupagataḥ,",
    "GSP31iskamatu:81": " ayaṃ madabhilaṣitaduḥkhapratīkāropāyaṃ vakṣyatīti /",
    "GSP31iskamatu:82": " nanu duḥkhebhya eva jijñāsā samutpannā kathaṃ teṣām evābhāvāya kāraṇatvam upayāti /",
    "GSP31iskamatu:83": " na hi janayitrīsakāśād utpannas tanayas tasyā eva vyāpādanaṃ kurute /",
    "GSP31iskamatu:84": " satyam /",
    "GSP31iskamatu:85": " iha loke yady asmād utpadyate tat tasyāpi vipattikāraṇaṃ dṛśyate /",
    "GSP31iskamatu:86": " yathā karkaṭako 'śvataro vā janayitryāḥ samutpannas tām eva vyāpādayati /",
    "GSP31iskamatu:87": " yad vā yathā kaścid āśīviṣaḥ śuṣkatṛṇabahulapradeśe sthitaḥ pratisarpaṃ dṛṣṭvā kruddhas tasya mukhaniḥśvāsanirgato vahnis tṛṇāni taṃ vāpi sarpaṃ dadāha /",
    "GSP31iskamatu:88": " amunā nyāyena duḥkhebhya eva jijñāsā niṣpannā duḥkhānām evābhāvaṃ kariṣyatīty arthasaṅgatiḥ /",
    "GSP31iskamatu:89": " atrocyate / dṛṣṭe sāpārthā cet /",
    "GSP31iskamatu:90": " ced ity ayaṃ nipātaḥ śaṅkāyāṃ vartate /",
    "GSP31iskamatu:91": " iha loke sakalasamutpannaduḥkhānāṃ pratīkāro 'sty eva,",
    "GSP31iskamatu:92": " kiṃ tadarthaṃ kapilopasarpaṇeneti bhāvaḥ /",
    "GSP31iskamatu:93": " tam eva hetuṃ dṛṣṭaṃ darśayati /",
    "GSP31iskamatu:94": " śārīrādhyātmikānāṃ jvarātīsārādisakalavyādhīnāṃ santy evāgadaṅkārā aṣṭāṅgāyurvedavido bhiṣajaḥ kāyaśalyaśalākāviṣonmādaklībajarākumāracikitsānipuṇāḥ",
    "GSP31iskamatu:95": " mānasasyādhyātmikatāpasya pratīkāraḥ priyavastusaṃyogād apriyasya dūrataḥ pariharaṇāc ca /",
    "GSP31iskamatu:96": " ādhibhautikasya tu grāmanagarādikalpanayā prahāṇopapattiḥ /",
    "GSP31iskamatu:97": " ādhidaivikasyābhivātayātaprāvaraṇāvaraṇādibhiḥ /",
    "GSP31iskamatu:98": " atas tadabhighātakāraṇāt kiṃ kapilopasarpaṇeneti bhāvaḥ /",
    "GSP31iskamatu:99": " tathā ca laukikānām ābhāṇakaḥ ---",
    "GSP31iskamatu:100": " arke cen madhu vindeta kimarthaṃ parvataṃ vrajet /",
    "GSP31iskamatu:101": " iṣṭasya līlayā siddhau ko vidvān yatnam āśrayet //",
    "GSP31iskamatu:102": " atrocyate --- na /",
    "GSP31iskamatu:103": " na ity ayaṃ pūrvapakṣavākyaniṣedhe /",
    "GSP31iskamatu:104": " naivaṃ vācyam ity arthaḥ /",
    "GSP31iskamatu:105": " ekāntātyantato 'bhāvāt /",
    "GSP31iskamatu:106": " ekāntato 'vaśyaṃ tvaduktahetubhir na pratīkāraḥ /",
    "GSP31iskamatu:107": " yataś cikitsakānāṃ suprayuktāgadānāṃ yathāśakti yatatām api kadācij jantur(p.3)",
    "GSP31iskamatu:108": " vipadyate kadācij jīvati /",
    "GSP31iskamatu:109": " vaidyagṛhe 'pi vadhūputrakalatrabhrātṛpitṛpabhṛtīnām aparihāryamaraṇadarśanān nāyam aikāntikapratīkāra ādhyātmikasya /",
    "GSP31iskamatu:110": " aparam, atyantato 'pi nāsau pratīkāraḥ /",
    "GSP31iskamatu:111": " agadena nīrujīkṛtānām api jvarādīnāṃ punaḥ katipayadivasair utpattidarśanāt /",
    "GSP31iskamatu:112": " ataḥ sarvathā ātyantiko 'pi na dṛṣṭaḥ pratīkāra ādhyātmikaduḥkhāpanayane samarthaḥ /",
    "GSP31iskamatu:113": " vasantādīnām apagatānām api punar āgamanavat /",
    "GSP31iskamatu:114": " bhavanti cātra ślokāḥ ---",
    "GSP31iskamatu:115": " punar dāhaḥ samutpannaḥ punar jātaś ca vepathuḥ /",
    "GSP31iskamatu:116": " bādhate ca punar hikkā jvaraś ca punar āgataḥ //",
    "GSP31iskamatu:117": " anyac ca ---",
    "GSP31iskamatu:118": " puṣpitākṣaḥ śalākī ca kuṣṭhī kāyacikitsakaḥ /",
    "GSP31iskamatu:119": " pṛcchanti bālabhiṣajaṃ kathaṃ te dārakā mṛtāḥ //",
    "GSP31iskamatu:120": " kiñ ca nāsti samyagdhātuparijñānanipuṇatayā bhaiṣajyam / tathā hi ---",
    "GSP31iskamatu:121": " yāni kāni ca mūlāni yena kena ca peṣayet /",
    "GSP31iskamatu:122": " yasmai kasmai ca dātavyaṃ yad vā tad vā bhaviṣyati //",
    "GSP31iskamatu:123": " anyac ca --- kāryārthijanadravyabhakṣaṇāya,",
    "GSP31iskamatu:124": " svaśaktikhyāpanāya ca svalpam api rogaṃ purastād vardhayanti bhiṣajaḥ /",
    "GSP31iskamatu:125": " tataś ca kadācid asau teṣām evāsādhyatām āyāti / tathā ca ---",
    "GSP31iskamatu:126": " vaidya vaidya namas tubhyaṃ kṣapitāśeṣamānava /",
    "GSP31iskamatu:127": " tvayi vinyastabhāro 'yaṃ kṛtāntaḥ sukham edhate //",
    "GSP31iskamatu:128": " evam asau dṛṣṭenāgadādihetunā,",
    "GSP31iskamatu:129": " ekātanto 'vaśyam,",
    "GSP31iskamatu:130": " atyantataḥ sarvathā,",
    "GSP31iskamatu:131": " śārīrasyādhyātmikaduḥkhasya na pratīkāraḥ /",
    "GSP31iskamatu:132": " evaṃ mānasasyāpi śabdādipriyasaṃyogād api kadācin na nivṛttiḥ /",
    "GSP31iskamatu:133": " evam ādhibhautikam apy upāyaiḥ kadācid vyapaiti,",
    "GSP31iskamatu:134": " kadācic ca neti /",
    "GSP31iskamatu:135": " evam ādhidaivikam api kadācid vyapaiti kadācic ca na /",
    "GSP31iskamatu:136": " kiñ ca vyapagatir api duḥkhasya punarutpādād anarthiketi /",
    "GSP31iskamatu:137": " asya tu śiṣyasyaikāntika ātyantikaś ca duḥkhavyapagame hetur iṣṭaḥ /",
    "GSP31iskamatu:138": " tasmād yuktaṃ tadarthaṃ gurūpasarpaṇam iti // SkMv_1 //",
    "GSP31iskamatu:139": " yady evaṃ tadā dṛṣṭavyatirekeṇāpy ānuśravikaḥ śrutipraṇītaḥ svargādisādhanarūpo yajñādir hetur astu /",
    "GSP31iskamatu:140": " nākapṛṣṭhe 'pi tāpatrayāsambhavāt /",
    "GSP31iskamatu:141": " tatraikāntikam ātyantikaṃ vānuśrave vede śrūyate /",
    "GSP31iskamatu:142": " guruṇoktaṃ paścād vedaṃ śṛṇvanti śiṣyā ity anuśravo vedaḥ /",
    "GSP31iskamatu:143": " tatra bhava ānuśravikaḥ /",
    "GSP31iskamatu:144": " śrauto yajñādirūpo 'yaṃ duḥkhatrayapratīkārahetur ucito 'sti /",
    "GSP31iskamatu:145": " evaṃ hy āha --- “tarati mṛtyuṃ,",
    "GSP31iskamatu:146": " tarati śokaṃ,",
    "GSP31iskamatu:147": " tarati pāpmānaṃ,",
    "GSP31iskamatu:148": " tarati brahmahatyāṃ yo 'śvamedhena yajate” [śatapathabrāhmaṇa 13 / 3 / 1 /",
    "GSP31iskamatu:149": " 1] iti /",
    "GSP31iskamatu:150": " yac cainaṃ devāḥ punar apy āhuḥ ---(p.4)",
    "GSP31iskamatu:151": " “apāma somam amṛtā abhūmāganma jyotir avidāma devān /",
    "GSP31iskamatu:152": " kiṃ nūnam asmān kṛṇavad arātiḥ kim u dhūrtir amṛta martyasya” //",
    "GSP31iskamatu:153": " [ṛgvedasaṃhitā 8 /48 /3] iti /",
    "GSP31iskamatu:154": " iha --- śrutāv aikāntikam ātyantikaṃ ca phalaṃ śrūyate /",
    "GSP31iskamatu:155": " atrāsya vyākhyā ---",
    "GSP31iskamatu:156": " kadācit kilendro devān upasthitān niśamya ity avocat --- bho bho devatvād anyad api kim apy asti sukham /",
    "GSP31iskamatu:157": " tatas te devā ūcuḥ --- nāsty anyat sukham /",
    "GSP31iskamatu:158": " ata evāsmannivāsasya nāka ity abhidhānam /",
    "GSP31iskamatu:159": " kam iti sukhanāma,",
    "GSP31iskamatu:160": " tasya niṣedhaḥ akam asukhaṃ tan na iti nākam /",
    "GSP31iskamatu:161": " kevalaṃ sukham eva /",
    "GSP31iskamatu:162": " dvau nañau prakṛtam arthaṃ gamayataḥ /",
    "GSP31iskamatu:163": " tataḥ prāhendraḥ --- katham iti /",
    "GSP31iskamatu:164": " tatas te ūcuḥ --- anena hetunā apāma pītavantaḥ /",
    "GSP31iskamatu:165": " somaṃ yajñe somarasaṃ,",
    "GSP31iskamatu:166": " tena tatpānena amṛtā amarā abhūma sampannāḥ /",
    "GSP31iskamatu:167": " kiṃ ca aganma prāptavantaḥ jyotiḥ svargam /",
    "GSP31iskamatu:168": " anyac ca avidāma jānīmo devān /",
    "GSP31iskamatu:169": " asmin svarge iyanto devā iti vidmaḥ /",
    "GSP31iskamatu:170": " kim ity ākṣepe /",
    "GSP31iskamatu:171": " nūnaṃ niścitam /",
    "GSP31iskamatu:172": " asmān asmākaṃ vibhaktivipariṇāmaḥ /",
    "GSP31iskamatu:173": " kṛṇavat kartā /",
    "GSP31iskamatu:174": " arātiḥ śatrur mṛtyuḥ /",
    "GSP31iskamatu:175": " kiṃ vā dhṛtir jarā asmākaṃ kariṣyati /",
    "GSP31iskamatu:176": " amṛtamartyasya amṛtapāyināṃ martyānām iti /",
    "GSP31iskamatu:177": " “bahulaṃ chandasi“[ ] iti vacanavipariṇāmaḥ /",
    "GSP31iskamatu:178": " evam anyo 'pi yaḥ somaṃ pāsyati tasyaikāntiko 'vaśyam ātyantikaḥ sarvathā duḥkhatrayābhighāto bhaviṣyati /",
    "GSP31iskamatu:179": " ato brūmaḥ kiṃ pravrajyayā sāṅkhyajñānena vā kāryaṃ vedoktaṃ kariṣyāmaḥ /",
    "GSP31iskamatu:180": " duḥkhapratīkāraś ca svargo bhāvīti vedavādināṃ vacanam upaśrutya sāṅkhyācāryas tannivāraṇāya svamatapratiṣṭhāyai ca dvitīyām āryām āha ---",
    "GSP31iskamatu:181": " dṛṣṭavad ānuśravikaḥ sa hy aviśuddhaḥ kṣayātiśayayuktaḥ /",
    "GSP31iskamatu:182": " tadviparītaḥ śreyān vyaktāvyaktajñavijñānāt // ISk_2 //",
    "GSP31iskamatu:183": " ya eṣa ānuśravikaḥ śrauto 'gnihotrādikaḥ svargasādhanatayā tāpatrayapratīkārahetur uktaḥ,",
    "GSP31iskamatu:184": " so 'pi dṛṣṭavad anaikāntikaḥ pratīkāraḥ /",
    "GSP31iskamatu:185": " tathā hi --- “madhyamapiṇḍaṃ putrakāmā patnī prāśnīyāt “ādhatta pitaro garbham“(vājasaneyisaṃhitā 2 /",
    "GSP31iskamatu:186": " 33) iti mantreṇa“[āpastambaśrautasūtra 2 / 7 / 14] /",
    "GSP31iskamatu:187": " tad evaṃ vedavacasā bahūn piṇḍān paraḥśatān aśnāti yāvad eko 'pi putro na jāyate /",
    "GSP31iskamatu:188": " tathā “paśyema śaradaḥ śataṃ jīvema śaradaḥ śatam“[ṛgvedasaṃhitā 7 / 66 /",
    "GSP31iskamatu:189": " 16] iti śrutāv āste /",
    "GSP31iskamatu:190": " paraṃ garbhastho jātamātro bālo yuvāpi kumāro mriyate /",
    "GSP31iskamatu:191": " kiṃ cānyat --- sa śrauto hetuḥ aviśuddhaḥ paśuhiṃsātmakatvāt /",
    "GSP31iskamatu:192": " kṣayayuktaḥ punaḥ pātāt /",
    "GSP31iskamatu:193": " atiśayayuktaḥ tatrāpi svāmibhṛtyabhāvaśravaṇāt / uktaṃ ca ---(p.5)",
    "GSP31iskamatu:194": " “ṣaṭśatāni niyujyante paśūnāṃ madhyame 'hani /",
    "GSP31iskamatu:195": " aśvamedhasya vacanād ūnāni paśubhis tribhiḥ” //",
    "GSP31iskamatu:196": " paśuvadho 'gniṣṭome mānuṣavadhaḥ gosavavyavasthā sautrāmaṇyāṃ surāpānaṃ raṇḍayā saha svecchālāpaś ca ṛtvijām /",
    "GSP31iskamatu:197": " kalpasūtre 'nyad apy akṛtyaṃ bhūri kartavyatayopadiśyate /",
    "GSP31iskamatu:198": " “brahmaṇe brāhmaṇam ālabheta kṣatrāya rājanyaṃ marudbhyo vaiśyaṃ tapase taskaraṃ nārakāya vīrahaṇam“[taittirīyabrāhmaṇa 3 / 4 /",
    "GSP31iskamatu:199": " 11, āpastambaśrautasūtra 20 / 24 /",
    "GSP31iskamatu:200": " 8] ityādiśravaṇāt /",
    "GSP31iskamatu:201": " kiñ ca ---",
    "GSP31iskamatu:202": " “yathā paṅkena paṅkāmbhaḥ surayā vā surākṛtam /",
    "GSP31iskamatu:203": " bhūtahatyāṃ tathaivemāṃ na yajñair mārṣṭum arhati” //",
    "GSP31iskamatu:204": " [bhāgavatapurāṇa, 1 /8 /52]",
    "GSP31iskamatu:205": " “na hi hastāv asṛgdigdhau rudhireṇaiva śuddhyataḥ” /",
    "GSP31iskamatu:206": " “tad yathāsmin loke manuṣyāḥ paśūn aśnanti tathābhibhuñjata evam amuṣmin loke paśavo manuṣyān aśnanti” [śāṅkhāyanabrāhmaṇa 11 /",
    "GSP31iskamatu:207": " 2] iti śrutiśravaṇāt / anyac ca ---",
    "GSP31iskamatu:208": " “vṛkṣān chitvā paśūn hatvā kṛtvā rudhirakardamam /",
    "GSP31iskamatu:209": " yajñaiś ced gamyate svargo narakaḥ kena gamyate” //",
    "GSP31iskamatu:210": " ity aviśuddhiyuktaḥ sarvathā śrauto duḥkhatrayapratīkārahetuḥ /",
    "GSP31iskamatu:211": " atha “apāma somam amṛtā abhūma” iti prāg uktam /",
    "GSP31iskamatu:212": " tatredaṃ pratyuttaram /",
    "GSP31iskamatu:213": " somapāyinām api nṛganahuṣendrayayātīnāṃ bedhabandhaparikleśā bahuvidhāḥ /",
    "GSP31iskamatu:214": " karmaṇa upabhogād itareṣāṃ patanaṃ ca /",
    "GSP31iskamatu:215": " ekāhādīnāṃ satrāṇāṃ dinaparimāṇavatāṃ kāraṇānāṃ parimāṇavad eva svargādi kāryaṃ dṛṣṭam /",
    "GSP31iskamatu:216": " kāraṇānugamatvāt kāryasya /",
    "GSP31iskamatu:217": " parimāṇavanmṛtpiṇḍāt parimāṇavān eva ghaṭaḥ syāt /",
    "GSP31iskamatu:218": " evam ānuśravikāṇāṃ phalaparimāṇatvāt punaḥ kṣayaḥ /",
    "GSP31iskamatu:219": " atiśayayuktaś ca /",
    "GSP31iskamatu:220": " yathā āḍhyam avalokya daridrasya duḥkhaṃ syāt,",
    "GSP31iskamatu:221": " surūpaṃ ca vīkṣya kurūpasya,",
    "GSP31iskamatu:222": " prājñaṃ dṛṣṭvā mūrkhasya,",
    "GSP31iskamatu:223": " tathā śatāpsarasaṃ svargiṇaṃ dṛṣṭvā pañcāpsarasas taṃ dṛṣṭvaikāpsaraso duḥkham utpadyate /",
    "GSP31iskamatu:224": " evam ayaṃ dṛṣṭavat /",
    "GSP31iskamatu:225": " tad evam anyonyātiśayāt svarge 'pi duḥkham avyāvṛttam /",
    "GSP31iskamatu:226": " tasmāt /",
    "GSP31iskamatu:227": " tadviparītaḥ śreyān /",
    "GSP31iskamatu:228": " tābhyāṃ dṛṣṭānuśravikābhyāṃ hetubhyāṃ viparīto visadṛśa aikāntika ātyantiko viśuddho 'kṣayo 'nantaphalaḥ kaivalyān niratiśayo hetuḥ sa śreyān praśasyaḥ /",
    "GSP31iskamatu:229": " kathaṃ punar asau bhavatīty āha --- vyaktāvyaktajñavijñānāt /",
    "GSP31iskamatu:230": " vyaktaṃ cāvyaktaṃ ca jñaś ca teṣāṃ(p.6)",
    "GSP31iskamatu:231": " trayāṇāṃ vijñānād anubhavāt /",
    "GSP31iskamatu:232": " bhavati hy asau avaśyaṃ phaladānād aikāntikaḥ,",
    "GSP31iskamatu:233": " prakṛtijñānād ātyantikaḥ,",
    "GSP31iskamatu:234": " yamaniyamādimattvāc chuddhaḥ,",
    "GSP31iskamatu:235": " śarīrabhede punar anāveśyatvād akṣayaphalaḥ /",
    "GSP31iskamatu:236": " kaivalyād anuttaratvāc ca niratiśayaphalam iti vākyaśeṣaḥ /",
    "GSP31iskamatu:237": " tatra vyaktaṃ buddhyahaṅkārendriyatanmātrabhūtabhedāt trayoviṃśatikam /",
    "GSP31iskamatu:238": " avyaktaṃ pradhānam /",
    "GSP31iskamatu:239": " vyaktotpattikāraṇam /",
    "GSP31iskamatu:240": " na hy akāraṇaṃ kāryam ity asya siddhiḥ /",
    "GSP31iskamatu:241": " jñaḥ puruṣaḥ /",
    "GSP31iskamatu:242": " sannidhisattāmātreṇa cumbaka iva lohasya pravṛttikāraṇam /",
    "GSP31iskamatu:243": " ataḥ pradhānasya jaḍasya pravṛttihetur ayam astīti siddhiḥ /",
    "GSP31iskamatu:244": " etāni pañcaviṃśatitattvāni vyaktāvyaktajñasaṃjñāni /",
    "GSP31iskamatu:245": " yadvijñānād avaśyaṃ sarvathā tāpatrayeṇa vimucyate // SkMv_2 //",
    "GSP31iskamatu:246": " nanv amīṣāṃ katidhā pravibhāga ity atrocyate caturdhā /",
    "GSP31iskamatu:247": " katham iti cet tad ucyate ---",
    "GSP31iskamatu:248": " mūlaprakṛtir avikṛtir mahadādyāḥ prakṛtivikṛtayaḥ sapta /",
    "GSP31iskamatu:249": " ṣoḍaśakas tu vikāro na prakṛtir na vikṛtiḥ puruṣaḥ // ISk_3 //",
    "GSP31iskamatu:250": " mūlaprakṛtiḥ pradhānaṃ mūlabhūtatvāt /",
    "GSP31iskamatu:251": " mūlaṃ saptānāṃ prakṛtivikṛtīnām ādir ity arthaḥ /",
    "GSP31iskamatu:252": " prakaraṇāt prakṛtiḥ /",
    "GSP31iskamatu:253": " prasavadharmakatvāt sā prakṛtiḥ /",
    "GSP31iskamatu:254": " na vikṛtir avikṛtir anyasmād anutpatteḥ /",
    "GSP31iskamatu:255": " kāraṇam eva sā na kāryam ity arthaḥ /",
    "GSP31iskamatu:256": " anutpannatvād utpādakatvāc ca /",
    "GSP31iskamatu:257": " mahadādyās tu sapta prakṛtayo vikṛtayaś ca /",
    "GSP31iskamatu:258": " mahān ahaṅkāraḥ pañcatanmātrāṇi ceti sapta prakṛtayo 'nyeṣāṃ kāraṇatayā,",
    "GSP31iskamatu:259": " vikṛtayaś ca kāryatayā svayam /",
    "GSP31iskamatu:260": " tatra vyaktim āha --- pradhānād buddhir iti vikṛtiḥ,",
    "GSP31iskamatu:261": " sā ca ahaṅkāraṃ janayatīti prakṛtiḥ /",
    "GSP31iskamatu:262": " ahaṅkāro mahata utpanna iti vikṛtiḥ,",
    "GSP31iskamatu:263": " tanmātrāṇi janayatīti prakṛtiḥ /",
    "GSP31iskamatu:264": " tanmātrāṇy ahaṅkārād utpannānīti vikṛtayaḥ pañcāpi,",
    "GSP31iskamatu:265": " tataḥ pañcamahābhūtāni jāyanta iti prakṛtayaḥ /",
    "GSP31iskamatu:266": " utpannatvād utpādakatvāc ca saptamāḥ prakṛtayo vikṛtayaś ca /",
    "GSP31iskamatu:267": " tanmātrāṇi śabdasparśarūparasagandhākhyāni /",
    "GSP31iskamatu:268": " ṣoḍaśakas tu punar vikāra eva kāryatvāt /",
    "GSP31iskamatu:269": " na tu tasya prakṛtitvam akāraṇatvāt /",
    "GSP31iskamatu:270": " tadvyaktim āha --- vaikṛtikād ahaṅkārād utpannāny ekādaśendriyāṇi tanmātrebhyaḥ pañcamahābhūtānīti",
    "GSP31iskamatu:271": " ṣoḍaśako 'yaṃ gaṇo vikāro 'nyasmād utpanno na hi tato 'nyad utpadyata ity arthaḥ /",
    "GSP31iskamatu:272": " utpannatvād anutpādakatvāc ca /",
    "GSP31iskamatu:273": " puruṣas tu punar na prakṛtir anutpādakatvāt na ca vikṛtir anutpannatvāt /",
    "GSP31iskamatu:274": " naivāsau kāraṇaṃ na ca kāryam ity arthaḥ /",
    "GSP31iskamatu:275": " evam eṣa prakṛtiḥ,",
    "GSP31iskamatu:276": " prakṛtivikṛtiḥ,",
    "GSP31iskamatu:277": " vikṛtiḥ,",
    "GSP31iskamatu:278": " na prakṛtir na ca vikṛtir itibhedāc caturdhā prakṛtivikṛtivibhāgo 'bhihitaḥ // SkMv_3 //",
    "GSP31iskamatu:279": " eṣāṃ vyaktāvyaktajñānāṃ prameyāṇāṃ sādhanāya pramāṇāny āha /",
    "GSP31iskamatu:280": " pramāṇaprameyapramātṛpramitikrameṇa hi sakalasya siddhir dṛṣṭā /",
    "GSP31iskamatu:281": " dṛṣṭam anumānam āptavacanaṃ ca sarvapramāṇasiddhatvāt /",
    "GSP31iskamatu:282": " trividhaṃ pramāṇam iṣṭaṃ prameyasiddhiḥ pramāṇād dhi // ISk_4 //",
    "GSP31iskamatu:283": " dṛṣṭam iti pratyakṣaparyāyaḥ /",
    "GSP31iskamatu:284": " akṣam indriyaṃ pratītya yad utpadyate jñānaṃ tat pratyakṣaṃ dṛṣṭam ucyate /",
    "GSP31iskamatu:285": " yathā śrotrādīnāṃ śabdādayaḥ pañcendriyārthāḥ pañcānāṃ dṛṣṭaṃ pramāṇam /",
    "GSP31iskamatu:286": " prathamam idaṃ mukhyaṃ sakalapramāṇānām /",
    "GSP31iskamatu:287": " yo 'rtho 'munā dṛṣṭena sādhayituṃ na pāryate tatrānumānasyāvakāśaḥ /",
    "GSP31iskamatu:288": " tac ca trisādhanaṃ pañcasādhanaṃ vā /",
    "GSP31iskamatu:289": " tryavayavaṃ pañcāvayavam ity apare /",
    "GSP31iskamatu:290": " tac ca trayastriṃśadābhāsarahitaṃ pratyakṣābhāve pratanyate 'numānam /",
    "GSP31iskamatu:291": " kam api hetum anvīkṣya tasya hetoḥ paścān mīyata ity anumānam /",
    "GSP31iskamatu:292": " yathā dhūmaṃ hetum anvīkṣya mahānasa iva pūrvaṃ vahnidarśanād agner astitvaṃ sādhyata ity anumānam /",
    "GSP31iskamatu:293": " pratyakṣānumānābhyāṃ yo 'rthaḥ sādhayituṃ na śakyas tatrāptavacanam /",
    "GSP31iskamatu:294": " yathā svarge 'psarasaḥ santi,",
    "GSP31iskamatu:295": " nandanaṃ vanaṃ,",
    "GSP31iskamatu:296": " tatra viśeṣāḥ śabdādayo viṣayāḥ,",
    "GSP31iskamatu:297": " vimāne 'dhivāsa iti /",
    "GSP31iskamatu:298": " āptā rāgadveṣādirahitā brahmasanatkumārādayaḥ,",
    "GSP31iskamatu:299": " śrutir vedaḥ,",
    "GSP31iskamatu:300": " tābhyāṃ upadiṣṭaṃ tathetiśraddheyam āptavacanam /",
    "GSP31iskamatu:301": " nanv arthāpattiḥ sambhavo 'bhāvaḥ pratibhā aitihyam upamānaṃ cetiprabhṛtīni santi bahūni pramāṇāntarāṇi katham atra trividhaṃ pramāṇam iti saṅgatiḥ",
    "GSP31iskamatu:302": " atrocyate --- sarvapramāṇasiddhatvāt /",
    "GSP31iskamatu:303": " sarvāṇi hi pramāṇāni pramāṇatraye 'viruddhāni /",
    "GSP31iskamatu:304": " tatra pīno devadatto divā na bhuṅkta ity ukte rātrau bhuṅkta ity arthaḥ /",
    "GSP31iskamatu:305": " sārthāpattir anumānam eva /",
    "GSP31iskamatu:306": " prastha ity ukte catvāraḥ kuḍavā iti bodhaḥ sambhavaḥ /",
    "GSP31iskamatu:307": " so 'py anumānam eva /",
    "GSP31iskamatu:308": " abhāvaś ca prāgitaretarapradhvaṃsātyantābhāvabhedāc caturdhā /",
    "GSP31iskamatu:309": " yathā vrīhiśoṣaṇadarśanān na vṛṣṭo deva iti vṛṣṭer abhāvaṃ sādhayati /",
    "GSP31iskamatu:310": " so 'py anumānabhedaḥ /",
    "GSP31iskamatu:311": " pratibhā yathā ---",
    "GSP31iskamatu:312": " dakṣiṇena tu vindhyasya sahyasya tu yad uttaram /",
    "GSP31iskamatu:313": " pṛthivyām ā samudrāyāṃ sa pradeśo manoramaḥ //",
    "GSP31iskamatu:314": " ity ukte tatra śobhanā guṇāḥ santīti pratibhotpadyate /",
    "GSP31iskamatu:315": " pratibhā jānatāṃ jñānam /",
    "GSP31iskamatu:316": " sāpy anumānam eva /",
    "GSP31iskamatu:317": " aitihyaṃ yathā --- asmin vaṭe yakṣiṇī prativasati iti janā vadanti ity ukte,",
    "GSP31iskamatu:318": " sā vighnaṃ karoti,",
    "GSP31iskamatu:319": " dhanādi yacchatīti jñānaṃ,",
    "GSP31iskamatu:320": " tad apy anumānam eva /",
    "GSP31iskamatu:321": " upamānam --- yathā gaus tathā gavaya ity(p.8)",
    "GSP31iskamatu:322": " apy anumānam eva /",
    "GSP31iskamatu:323": " kiṃ ca tṛṣitasyāñjalinā,",
    "GSP31iskamatu:324": " kṣudhitasya pañcāṅguliyāgāt,",
    "GSP31iskamatu:325": " pṛthulākṣiprabhṛtidarśanāt durbalasya,",
    "GSP31iskamatu:326": " tarjanīpaṅkadarśanāt?",
    "GSP31iskamatu:327": " jñānam ityādyanumānam eva /",
    "GSP31iskamatu:328": " tasmāt triṣv evānyad antarbhavatīti yuktam abhihitaṃ trividhaṃ pramāṇam /",
    "GSP31iskamatu:329": " iṣṭam iti abhipretam ity arthaḥ /",
    "GSP31iskamatu:330": " tena pramāṇena kiṃ sādhyam ity āha --- prameyasiddhiḥ pramāṇād dhi /",
    "GSP31iskamatu:331": " yasmāt prameyaṃ sakalaṃ pramāṇena pramīyate yathā tulayā candanādi,",
    "GSP31iskamatu:332": " karṣādinā ghṛtādi,",
    "GSP31iskamatu:333": " prasthādinā vā vrīhyādītyādivat /",
    "GSP31iskamatu:334": " pratyakṣānumānāgamāḥ pramāṇāni /",
    "GSP31iskamatu:335": " prameyā vyaktāvyaktajñāḥ /",
    "GSP31iskamatu:336": " pramātā ātmā /",
    "GSP31iskamatu:337": " tatra trayoviṃśatikaṃ vyaktam /",
    "GSP31iskamatu:338": " avyaktaṃ pradhānam /",
    "GSP31iskamatu:339": " jñaḥ kṣetrajñaḥ /",
    "GSP31iskamatu:340": " tad amīṣāṃ madhye kiñcit pratyakṣeṇānyad anumānenetarad āptānumānābhyāṃ pramīyate /",
    "GSP31iskamatu:341": " tasmād ācāryeṇa bhagavatā yuktam abhihitam --- “prameyasiddhiḥ pramāṇād dhi” iti // SkMv_4 //",
    "GSP31iskamatu:342": " tatra trividhasya pramāṇasya pṛthak lakṣaṇam upanyasyate /",
    "GSP31iskamatu:343": " prativiṣayādhyavasāyo dṛṣṭaṃ trividham anumānam ākhyātam /",
    "GSP31iskamatu:344": " tal liṅgaliṅgipūrvakam āptaśrutir āptavacanaṃ tu // ISk_5 //",
    "GSP31iskamatu:345": " viṣayaṃ viṣayaṃ prati yo 'dhyavasāyo netrādīnām indriyāṇāṃ pañcānāṃ rūpādiṣu pañcasu,",
    "GSP31iskamatu:346": " tat pratyakṣaṃ pratipattirūpaṃ dṛṣṭākhyam /",
    "GSP31iskamatu:347": " anumānaṃ trividham /",
    "GSP31iskamatu:348": " trisādhanaṃ tryavayavaṃ pañcāvayavam ity apare /",
    "GSP31iskamatu:349": " tad ākhyātaṃ kathitam /",
    "GSP31iskamatu:350": " pakṣahetudṛṣṭāntā iti tryavayavam /",
    "GSP31iskamatu:351": " pakṣaḥ pratijñāpadam /",
    "GSP31iskamatu:352": " yathā --- vahnimān ayaṃ pradeśaḥ /",
    "GSP31iskamatu:353": " sādhyavastūpanyāsaḥ pakṣaḥ /",
    "GSP31iskamatu:354": " itare pakṣābhāsāḥ pratyakṣaviruddhādayo nava /",
    "GSP31iskamatu:355": " trirūpo hetuḥ /",
    "GSP31iskamatu:356": " trairūpyaṃ punaḥ pakṣadharmatvaṃ sapakṣe sattvaṃ vipakṣe cāsattvam iti /",
    "GSP31iskamatu:357": " atrodāharaṇaṃ yathā --- dhūmavattvād iti /",
    "GSP31iskamatu:358": " anye hetvābhāsāḥ caturdaśa /",
    "GSP31iskamatu:359": " asiddhānaikāntikaviruddhādayaḥ /",
    "GSP31iskamatu:360": " sādharmyavaidharmyābhyāṃ dvividhaṃ nidarśanam /",
    "GSP31iskamatu:361": " yathā mahānasam /",
    "GSP31iskamatu:362": " itare nidarśanābhāsā daśa /",
    "GSP31iskamatu:363": " evaṃ trayastriṃśadābhāsarahitaṃ tryavayavam anumānam /",
    "GSP31iskamatu:364": " pañcāvayavam ity apare /",
    "GSP31iskamatu:365": " tad āha --- avayavāḥ punaḥ pratijñāpadeśanidarśanānusandhānapratyāmnāyāḥ /",
    "GSP31iskamatu:366": " evaṃ pañcāvayavena vākyena svaniścitārthapratipādanaṃ parārthapratipādanaṃ parārtham anumānam /",
    "GSP31iskamatu:367": " tac ca trividham /",
    "GSP31iskamatu:368": " pūrvavaccheṣavat sāmānyatodṛṣṭaṃ ca /",
    "GSP31iskamatu:369": " tatra viśiṣṭameghonnatidarśanāt bhavitrīṃ vṛṣṭiṃ sambhāvayati /",
    "GSP31iskamatu:370": " pūrvam iyaṃ dṛṣṭeti pūrvavat /",
    "GSP31iskamatu:371": " nadīpūradarśanād upari vṛṣṭo deva iti vā pratītiḥ /",
    "GSP31iskamatu:372": " śeṣavad yathā --- samudrodakabinduṃ prāśya,",
    "GSP31iskamatu:373": " śeṣasya lavaṇabhāvo 'numīyate iti śeṣavat /",
    "GSP31iskamatu:374": " (p.9) sāmānyatodṛṣṭam --- puṣpitāmradarśanāt /",
    "GSP31iskamatu:375": " anyatra puṣpitā āmrā iti /",
    "GSP31iskamatu:376": " punar yathā --- bahir udyota iti kenāpy uktaṃ,",
    "GSP31iskamatu:377": " tatrāpareṇāpy uktam /",
    "GSP31iskamatu:378": " candra udito bhaviṣyatīty arthasaṅgatiḥ /",
    "GSP31iskamatu:379": " tal liṅgaliṅgipūrvakam iti /",
    "GSP31iskamatu:380": " liṅgena tridaṇḍādidarśanenādṛṣṭo 'pi liṅgī sādhyate nūnam asau parivrāḍ asti yasyedaṃ tridaṇḍam iti /",
    "GSP31iskamatu:381": " āptaśrutir āptavacanaṃ tu /",
    "GSP31iskamatu:382": " tṛtīyaṃ pramāṇam /",
    "GSP31iskamatu:383": " āptā brahmādaya ācāryāḥ,",
    "GSP31iskamatu:384": " śrutir vedas tad etad ubhayam āptavacanam /",
    "GSP31iskamatu:385": " āptiḥ sākṣādarthaprāptir yathārthopalambhaḥ tayā vartata ity āptaḥ sākṣātkṛtadharmā yathārthāptyā śrutārthagrāhī tad uktam āptavacanam /",
    "GSP31iskamatu:386": " tatrāpi prasiddhilakṣaṇāguṇayogāt tisraḥ śabdavṛttayaḥ /",
    "GSP31iskamatu:387": " tatra lakṣaṇātraividhyam /",
    "GSP31iskamatu:388": " jahallakṣaṇājahallakṣaṇā jahadajahallakṣaṇā cetyādi pramāṇaśāstreṣu bahutaraḥ prapañca āste /",
    "GSP31iskamatu:389": " tatra prakrāntam eva tāvad abhidhīyate bhagavataḥ kapilasya matam /",
    "GSP31iskamatu:390": " āgamo hy āptavacanam āptaṃ doṣakṣayād viduḥ /",
    "GSP31iskamatu:391": " kṣīṇadoṣo 'nṛtaṃ vākyaṃ na brūyād dhetvasambhavāt //",
    "GSP31iskamatu:392": " svakarmaṇy abhiyukto yo rāgadveṣavivarjitaḥ /",
    "GSP31iskamatu:393": " pūjitas tadvidhair nityam āpto jñeyaḥ sa tādṛśaḥ //",
    "GSP31iskamatu:394": " tad evam etat trividhaṃ pramāṇam // SkMv_5 //",
    "GSP31iskamatu:395": " tad evaṃ vyaktāvyaktajñākhyasya pratyakṣāditrividhapramāṇeṣu kena kasya siddhiḥ syāt iti / atrocyate ---",
    "GSP31iskamatu:396": " sāmānyatas tu dṛṣṭād atīndriyāṇāṃ pratītir anumānāt /",
    "GSP31iskamatu:397": " tasmād api cāsiddhaṃ parokṣam āptāgamāt sādhyam // ISk_6 //",
    "GSP31iskamatu:398": " atra pradhānapuruṣāv atīndriyau tayoḥ sāmānyatodṛṣṭād anumānāt siddhiḥ /",
    "GSP31iskamatu:399": " yasmān mahadādi liṅgaṃ triguṇaṃ dṛṣṭvā kāryaṃ tatkāraṇam adṛṣṭam apy asti triguṇaṃ ceti sādhyate pradhānam /",
    "GSP31iskamatu:400": " na hy asataḥ sadutpattiḥ syād iti /",
    "GSP31iskamatu:401": " na ca kāraṇāsadṛśaṃ kāryaṃ syād iti /",
    "GSP31iskamatu:402": " vyaktaṃ tu pratyakṣeṇaiva sādhitam iti tadarthe na prayatnaḥ /",
    "GSP31iskamatu:403": " yasmāj jaḍam api pradhānaṃ prasūtikriyāyāṃ pravartate tasmād asti lohasya calanakriyāśaktihetucumbakavad avaśyaṃ puruṣa iti jñasiddhiḥ // SkMv_6",
    "GSP31iskamatu:404": " nanu pratyakṣeṇa yo 'rtho nopalabhyate sa sarvathā nāstīti mataṃ saṅgacchate /",
    "GSP31iskamatu:405": " yathā dvitīyam anīśvaraśiraḥ,",
    "GSP31iskamatu:406": " tṛtīyo bāhuḥ,",
    "GSP31iskamatu:407": " śaśaviṣāṇādayo(p.10) vā /",
    "GSP31iskamatu:408": " evaṃ pradhānapuruṣau nopalabhyete tasmāt tāv api na sta ity āśaṅkānirāsāyāha ---",
    "GSP31iskamatu:409": " atidūrāt sāmīpyād indriyaghātān mano'navasthānāt /",
    "GSP31iskamatu:410": " saukṣmyād vyavadhānād abhibhavāt samānābhihārāc ca // ISk_7 //",
    "GSP31iskamatu:411": " iha loke satām apy arthānām aṣṭadhā nopalabdhiḥ /",
    "GSP31iskamatu:412": " tathā hi darśayati --- yathā satām api devadattaviṣṇumitrayajñadattānāṃ deśāntaragatānām atidūrān nopalabdhiḥ /",
    "GSP31iskamatu:413": " tat kiṃ te na santi /",
    "GSP31iskamatu:414": " yathā vā cakṣur atisāmīpyāt kajjalaṃ nopalabhate /",
    "GSP31iskamatu:415": " tat kim idaṃ nāsti /",
    "GSP31iskamatu:416": " yathā badhirāndhau śabdarūpe nopalabhete /",
    "GSP31iskamatu:417": " tat kiṃ te na staḥ /",
    "GSP31iskamatu:418": " anavasthitacittau rājānam api yāntaṃ na paśyati /",
    "GSP31iskamatu:419": " tat kim asau na gataḥ /",
    "GSP31iskamatu:420": " dhūmoṣmatruṭinīhāraparamāṇavo nopalabhyante /",
    "GSP31iskamatu:421": " tat kim amīṣām abhāvaḥ /",
    "GSP31iskamatu:422": " kuḍyena vyavahitaṃ nopalabhyate /",
    "GSP31iskamatu:423": " tat kiṃ nāsti /",
    "GSP31iskamatu:424": " sūryāditejasābhibhūtānāṃ grahanakṣatratārakādīnām anupalambhāt teṣāṃ kim abhāvaḥ śakyate parikalpayitum /",
    "GSP31iskamatu:425": " mudgarāśikuvalayāmalakamauktikakapotādinikurambe kṣiptaṃ samānaṃ yadi nopalabhyate tad avedam iti /",
    "GSP31iskamatu:426": " tat kiṃ nāsti /",
    "GSP31iskamatu:427": " evam aṣṭadhā satām apy anupalambho 'bhihitaḥ /",
    "GSP31iskamatu:428": " idānīm asatāṃ caturdhā bhavati /",
    "GSP31iskamatu:429": " tatrocyate --- prākpradhvaṃsetaretarātyantābhāvabhedāt /",
    "GSP31iskamatu:430": " tatra mṛtpiṇḍe ghaṭaḥ prāg utpatter nopalabhyata iti prāgabhāvaḥ /",
    "GSP31iskamatu:431": " pradhvaṃsābhāvo yathā mudgarābhighātāt pradhvasto ghaṭo nopalabhyate /",
    "GSP31iskamatu:432": " itaretarābhāvo yathā aśve gotvam,",
    "GSP31iskamatu:433": " gavi aśvatvam /",
    "GSP31iskamatu:434": " atyantābhāvo yathā dvitīyam anīśvaraśiraḥ,",
    "GSP31iskamatu:435": " tṛtīyo bāhuḥ,",
    "GSP31iskamatu:436": " śaśaviṣāṇādayo vā /",
    "GSP31iskamatu:437": " evam iyaṃ dvādaśadhā anupalabdhiḥ /",
    "GSP31iskamatu:438": " satām aṣṭadhā hy asatāṃ caturdhā /",
    "GSP31iskamatu:439": " evaṃ pradhānapuruṣāv api santau nopalabhyete // SkMv_7 //",
    "GSP31iskamatu:440": " tad amīṣāṃ madhye kena hetunemau nopalabhyete / tad ucyate ---",
    "GSP31iskamatu:441": " saukṣmyāt tadanupalabdhir nābhāvāt kāryatas tadupalabdhiḥ /",
    "GSP31iskamatu:442": " mahadādi tac ca kāryaṃ prakṛtivirūpaṃ sarūpaṃ ca // ISk_8 //",
    "GSP31iskamatu:443": " tasya pradhānasyānupalabdhir anavagamaḥ saukṣmyāt hetor nābhāvāt /",
    "GSP31iskamatu:444": " sūkṣmaṃ pradhānaṃ śabdādyalakṣaṇatvāt paramāṇvādivat /",
    "GSP31iskamatu:445": " na punar evaṃ,",
    "GSP31iskamatu:446": " yan nāsti pradhānam ato nopalabhyate /",
    "GSP31iskamatu:447": " kiṃ tu asti pradhānaṃ nopalabhyate saukṣmyāt paramāṇvādivat /",
    "GSP31iskamatu:448": " tarhi katham upalabhyata iti /",
    "GSP31iskamatu:449": " atrāha --- kāryatas tadupalabdhiḥ /",
    "GSP31iskamatu:450": " (p.11) kāryaṃ dṛṣṭvā kāraṇam anumeyaṃ vaṭadhānyavat /",
    "GSP31iskamatu:451": " yathā vaṭadhānyaṃ kāraṇaṃ vaṭaṃ kāryam ālokyānumīyate /",
    "GSP31iskamatu:452": " evaṃ sad eva pradhānaṃ kāraṇaṃ mahadādeḥ sataḥ kāryād anumīyate /",
    "GSP31iskamatu:453": " na hy asataḥ sadutpattir bhavatīti /",
    "GSP31iskamatu:454": " mahadādi mahāna haṅkāraḥ pañcatanmātrāṇi ekādaśendriyāṇi pañca mahābhūtāni ceti trayoviṃśatikam /",
    "GSP31iskamatu:455": " etan mahadādi kāryaṃ triguṇaṃ dṛṣṭvānumīyate --- asti pradhānam api triguṇaṃ kāraṇaṃ yasyedaṃ triguṇaṃ kāryam iti /",
    "GSP31iskamatu:456": " kiṃ cānyat /",
    "GSP31iskamatu:457": " tac ca kāryaṃ prakṛtivirūpaṃ sarūpaṃ ca /",
    "GSP31iskamatu:458": " pradhānād visadṛśaṃ sadṛśaṃ cety arthaḥ /",
    "GSP31iskamatu:459": " santi te hetavo yair etat pradhānaṃ visadṛśaṃ sadṛśaṃ ca /",
    "GSP31iskamatu:460": " yathā loke putraḥ pituḥ sadṛśo visadṛśaḥ syāt yadi rūpeṇa tadā na guṇaiḥ,",
    "GSP31iskamatu:461": " yadā guṇais tadā na rūpeṇeti yāvat /",
    "GSP31iskamatu:462": " tāṃś ca hetūn upariṣṭād vakṣyāmaḥ // SkMv_8 //",
    "GSP31iskamatu:463": " tiṣṭhatu tāvad etat /",
    "GSP31iskamatu:464": " anyat pṛcchāmaḥ --- kim etan mahadādi prāg utpatteḥ pradhāne sat jāyate,",
    "GSP31iskamatu:465": " utāsat sambhavati /",
    "GSP31iskamatu:466": " atrācāryāṇāṃ vipratipattir ataḥ saṃśayaḥ /",
    "GSP31iskamatu:467": " atra vaiśeṣikā vipratipannā asataḥ sad bhavatīti manyante /",
    "GSP31iskamatu:468": " mṛtpiṇḍe hi prāg utpatter ghaṭo nāstīti vyavasitāste /",
    "GSP31iskamatu:469": " asti nāstīti varākā jīvakāḥ /",
    "GSP31iskamatu:470": " naivāsti na ca nāsti /",
    "GSP31iskamatu:471": " eṣa bauddhānāṃ pakṣaḥ /",
    "GSP31iskamatu:472": " evam anyonyavirodhavādiṣu darśiṣu ko nāma niścayaḥ /",
    "GSP31iskamatu:473": " tad ucyate /",
    "GSP31iskamatu:474": " tatra tāvat sadasadvādino jīvakāḥ svavacanavirodhenaiva nirastāḥ /",
    "GSP31iskamatu:475": " yadi sat tadāsan na bhavati /",
    "GSP31iskamatu:476": " utāsat tadā sadbhāvo na /",
    "GSP31iskamatu:477": " yataḥ sadasator ekatra virodhāt /",
    "GSP31iskamatu:478": " atra dṛṣṭānto yathā devadatto mṛto jīvati cetivat /",
    "GSP31iskamatu:479": " bauddhānāṃ tu nāsti na ca nāstīti pakṣaparigrahābhāvāt taiḥ saha sañjalpa eva na yujyate /",
    "GSP31iskamatu:480": " vaiśeṣikāṇāṃ tu asataḥ sad bhavatīti matapratiṣedhāya ucyate ---",
    "GSP31iskamatu:481": " asadakaraṇād upādānagrahaṇāt sarvasambhavābhāvāt /",
    "GSP31iskamatu:482": " śaktasya śakyakaraṇāt kāraṇabhāvāc ca sat kāryam // ISk_9 //",
    "GSP31iskamatu:483": " iha loke sad eva sad bhavati /",
    "GSP31iskamatu:484": " asataḥ karaṇaṃ nāsti /",
    "GSP31iskamatu:485": " yadi syāt tadā sikatābhyas tailaṃ,",
    "GSP31iskamatu:486": " kūrmaromabhyaḥ paṭaprāvaraṇam,",
    "GSP31iskamatu:487": " vandhyāduhitṛbhrūvilāsaḥ,",
    "GSP31iskamatu:488": " śaśaviṣāṇaṃ,",
    "GSP31iskamatu:489": " khapuṣpaṃ ca syāt /",
    "GSP31iskamatu:490": " na cāsti tasmād anumīyate pradhāne prāg utpatter mahadādikam asty eva /",
    "GSP31iskamatu:491": " upādānagrahaṇāt /",
    "GSP31iskamatu:492": " iha loke yo yenārthī sa tadupādānagrahaṇaṃ karoti /",
    "GSP31iskamatu:493": " tannimittam upādatte /",
    "GSP31iskamatu:494": " tad yathā dadhyarthī kṣīrasyopādānaṃ kurute /",
    "GSP31iskamatu:495": " yadi cāsatkāryaṃ syāt tadā dadhyarthī udakasyāpy upādānaṃ kuryāt,",
    "GSP31iskamatu:496": " na ca kurute,",
    "GSP31iskamatu:497": " tasmāt pradhāne mahadādi kāryam astīti /",
    "GSP31iskamatu:498": " kiṃ ca sarvasambhavābhāvāt /",
    "GSP31iskamatu:499": " iha loke yad yasmin vidyate tasmād eva tad utpadyate /",
    "GSP31iskamatu:500": " yathā tilebhyas tailaṃ,",
    "GSP31iskamatu:501": " dadhno ghṛtam /",
    "GSP31iskamatu:502": " yadi sāsatkāryaṃ syāt tadā sarvaṃ(p.12)",
    "GSP31iskamatu:503": " sarvataḥ sambhavet tataś ca tṛṇapāṃsuvālukādibhyo rajatasuvarṇamaṇimuktāpravālādayo jāyeran /",
    "GSP31iskamatu:504": " na ca jāyante /",
    "GSP31iskamatu:505": " tasmāt paśyāmaḥ sarvasambhavābhāvād api mahadādi kāryaṃ pradhāne sad eva sad bhavatīti /",
    "GSP31iskamatu:506": " ataś cāsti --- śaktasya śakyakaraṇāt /",
    "GSP31iskamatu:507": " iha loke śaktaḥ śilpī karaṇādikāraṇopādānakālopāyasampannaḥ śakyād eva śakyaṃ karma ārabhate nāśakyam aśakyāt /",
    "GSP31iskamatu:508": " tad yathā --- śaktaḥ kumbhakāraḥ śakyād eva mṛtpiṇḍāt śakyadaṇḍacakrasūtrodakavidalatalādibhiḥ sampanno ghaṭaśarāvodañcanādīny ārabhamāṇo dṛṣṭaḥ",
    "GSP31iskamatu:509": " na ca maṇikādi,",
    "GSP31iskamatu:510": " aśakyatvāt tāvatā piṇḍena tasya /",
    "GSP31iskamatu:511": " yadi punaḥ karaṇaniyamo na syād aśakyād apy aśakyam ārabhyeta /",
    "GSP31iskamatu:512": " tasmāt sat kāryaṃ syān nāsat /",
    "GSP31iskamatu:513": " kiṃ ca --- kāraṇabhāvāc ca /",
    "GSP31iskamatu:514": " kāryaṃ sad eva syāt /",
    "GSP31iskamatu:515": " iha loke yallakṣaṇaṃ kāraṇaṃ tallakṣaṇaṃ kāryaṃ syāt /",
    "GSP31iskamatu:516": " yathā kodravebhyaḥ kodravāḥ,",
    "GSP31iskamatu:517": " vrīhibhyo vrīhayaḥ syuḥ /",
    "GSP31iskamatu:518": " yadi cāsatkāryaṃ syāt tadā kodravebhyaḥ śālīnām api niṣpattiḥ syāt /",
    "GSP31iskamatu:519": " na ca bhavati /",
    "GSP31iskamatu:520": " tasmāt kāraṇabhāvād api paśyāmaḥ pradhāne mahadādi kāryam astīti /",
    "GSP31iskamatu:521": " sādhitam evam etaiḥ pañcabhir hetubhiḥ sat kāryam /",
    "GSP31iskamatu:522": " “sad eva somyedam agra āsīd ekam evādvitīyaṃ taddhaika āhur asad evedam agra āsīt” ity ārabhya “sattveva somyedam agra āsīt” [chāndogyopaniṣad",
    "GSP31iskamatu:523": " 1-2] iti śruteḥ // SkMv_9 //",
    "GSP31iskamatu:524": " tatra yad uktaṃ pūrvasyām āryāyāṃ “prakṛtivirūpaṃ sarūpaṃ ca” iti /",
    "GSP31iskamatu:525": " tatsādharmyavaidharmyapratipādanāya idam ārabhyate ---",
    "GSP31iskamatu:526": " hetumad anityam avyāpi sakriyam anekam āśritaṃ liṅgam /",
    "GSP31iskamatu:527": " sāvayavaṃ paratantraṃ vyaktaṃ viparītam avyaktam // ISk_10 //",
    "GSP31iskamatu:528": " hetumad iti /",
    "GSP31iskamatu:529": " yasyotpattikāraṇam asti tad dhetumat /",
    "GSP31iskamatu:530": " hetur apadeśo nimittaṃ prakṛtiḥ kāraṇam ity anarthāntaram /",
    "GSP31iskamatu:531": " pradhānasyaite paryāyaśabdāḥ /",
    "GSP31iskamatu:532": " tasmāt pradhānena hetunā sakāraṇam idaṃ mahadādibhūtaparyantaṃ trayoviṃśatikaṃ liṅgam /",
    "GSP31iskamatu:533": " tathā hi --- mahad buddhitattvaṃ tatpradhānena hetumat /",
    "GSP31iskamatu:534": " tenāhaṅkāro 'munaikādaśendriyāṇi tanmātrāṇi ca /",
    "GSP31iskamatu:535": " taiś ca bhūtānīti sarvam evedaṃ parasparahetumat /",
    "GSP31iskamatu:536": " atha ca dvividho hetuḥ kārako jñāpakaś ca /",
    "GSP31iskamatu:537": " tatra pradhānabuddhyahaṅkāratanmātralakṣaṇaś caturvidhaḥ kārakaḥ /",
    "GSP31iskamatu:538": " viparyayāśaktituṣṭisiddhyanugrahabhedāt pañcadhā jñāpakaḥ /",
    "GSP31iskamatu:539": " tad dvividhenāpi hetunā yuktaṃ hetumad idaṃ siddham /",
    "GSP31iskamatu:540": " kiṃ ca --- anityaṃ pralayaṃ gacchati /",
    "GSP31iskamatu:541": " yasmād utpattimat tasmād anityam /",
    "GSP31iskamatu:542": " akāraṇavan nityam iti nityasya lakṣaṇam /",
    "GSP31iskamatu:543": " tadviparītam idam ato 'nityam /",
    "GSP31iskamatu:544": " tad yathā --- mṛtpiṇḍād utpanno ghaṭaḥ sa cānityo dṛṣṭaḥ /",
    "GSP31iskamatu:545": " evaṃ mahadādi pradhānād utpannaṃ(p.13)",
    "GSP31iskamatu:546": " tasmād anityaṃ tasminn eva ca līyate /",
    "GSP31iskamatu:547": " tathā hi --- pradhāne buddhis tasyām ahaṅkāras tasminn indriyāṇi tanmātrāṇi ca teṣu bhūtāni pralayakāle līyante /",
    "GSP31iskamatu:548": " tasmād anityam /",
    "GSP31iskamatu:549": " kiñ ca --- avyāpi asarvagatam /",
    "GSP31iskamatu:550": " yathā pradhānapuruṣau sarvagatau na tathedam ity arthaḥ /",
    "GSP31iskamatu:551": " idaṃ hi yasminn eva pradeśe 'vasthitaṃ tasminn eva vartate /",
    "GSP31iskamatu:552": " kiṃ ca --- sakriyam /",
    "GSP31iskamatu:553": " yasmāt saṃsaraṇakāle mahadādi kāryaṃ sūkṣmaśarīram āśritya saṃsarati tasmāt sakriyam /",
    "GSP31iskamatu:554": " kiṃ ca --- anekam bahuvidhaṃ trayoviṃśatiprakārakam /",
    "GSP31iskamatu:555": " itarac ca --- āśritam /",
    "GSP31iskamatu:556": " yad yasmād utpadyate tat tadāśritam /",
    "GSP31iskamatu:557": " buddhiḥ pradhānam āśritā,",
    "GSP31iskamatu:558": " tāṃ cāhaṅkāraḥ,",
    "GSP31iskamatu:559": " taṃ cendriyāṇi tanmātrāṇi ca,",
    "GSP31iskamatu:560": " tāni mahābhūtāny āśritāni /",
    "GSP31iskamatu:561": " evam āśritam /",
    "GSP31iskamatu:562": " layaṃ gacchatīti liṅgam /",
    "GSP31iskamatu:563": " sāvayavam iti /",
    "GSP31iskamatu:564": " avayantīty avayavā yathā piṇḍasya hastapādādyāḥ /",
    "GSP31iskamatu:565": " śabdasparśarasarūpagandhādyavayavasampannaṃ vyaktam /",
    "GSP31iskamatu:566": " kiṃ ca --- paratantram parādhīnam /",
    "GSP31iskamatu:567": " yathā pitari jīvati putro na svatantra evaṃ vyaktam /",
    "GSP31iskamatu:568": " pradhānatantrā buddhiḥ,",
    "GSP31iskamatu:569": " buddhitantro 'haṅkāraḥ,",
    "GSP31iskamatu:570": " ahaṅkāratantrāṇi indriyāṇi tanmātrāṇi ca,",
    "GSP31iskamatu:571": " tanmātratantrāṇi mahābhūtānīti /",
    "GSP31iskamatu:572": " evaṃ paratantram /",
    "GSP31iskamatu:573": " vyaktam uktam /",
    "GSP31iskamatu:574": " etadviparītalakṣaṇam avyaktam /",
    "GSP31iskamatu:575": " ahetumat anutpannatvāt /",
    "GSP31iskamatu:576": " nityam akāraṇavattvāt /",
    "GSP31iskamatu:577": " vyāpi sarvagatatvāt /",
    "GSP31iskamatu:578": " ābrahmastambaparyantaṃ puruṣavad vyāpya pradhānam avasthitam /",
    "GSP31iskamatu:579": " niṣkriyaṃ sarvavāpakatvāt /",
    "GSP31iskamatu:580": " ekaṃ sarvakāraṇatvāt /",
    "GSP31iskamatu:581": " anāśritaṃ prabhaviṣṇutvāt /",
    "GSP31iskamatu:582": " aliṅgam anutpattikatvāt /",
    "GSP31iskamatu:583": " niravayavam amūrtatvāt /",
    "GSP31iskamatu:584": " svatantraṃ sarvotpattikāraṇatvāt // SkMv_10 //",
    "GSP31iskamatu:585": " evam anayāryayā vyaktāvyaktayor vaidharmyam abhihitam /",
    "GSP31iskamatu:586": " sādharmyam ucyate ---",
    "GSP31iskamatu:587": " triguṇam aviveki viṣayaḥ sāmānyam acetana prasavadharmi /",
    "GSP31iskamatu:588": " vyaktaṃ tathā pradhānaṃ tadviparītas tathā ca pumān // ISk_11 //",
    "GSP31iskamatu:589": " triguṇaṃ vyaktaṃ mahadādi /",
    "GSP31iskamatu:590": " pradhānam api triguṇam /",
    "GSP31iskamatu:591": " kāraṇānugatatvāt kāryasya /",
    "GSP31iskamatu:592": " yathā kṛṣṇatantuḥ kāraṇaṃ paṭaḥ kāryam api kṛṣṇam eva bhavati /",
    "GSP31iskamatu:593": " triguṇena kāryeṇāsya kāraṇam api triguṇaṃ bhavatīti pradhānaṃ sādhyate /",
    "GSP31iskamatu:594": " kiṃ cānyat --- aviveki vyaktam /",
    "GSP31iskamatu:595": " amī guṇā idaṃ vyaktam iti vivektuṃ na pāryate,",
    "GSP31iskamatu:596": " tathā pradhānam api idaṃ pradhānaṃ amī guṇā iti na śakyate pṛthak kartum /",
    "GSP31iskamatu:597": " kiṃ ca --- viṣayo vyaktaṃ mahadādi /",
    "GSP31iskamatu:598": " sukhaduḥkhamohatayā bhogyaṃ tat puruṣasya /",
    "GSP31iskamatu:599": " sa hi tasya bhoktā /",
    "GSP31iskamatu:600": " tathā pradhānam api sarvapuruṣāṇāṃ kṣetrajñānāṃ bhogyam /",
    "GSP31iskamatu:601": " sāmānyaṃ vyaktam /",
    "GSP31iskamatu:602": " gaṇikāvat sarvapuruṣāṇām /",
    "GSP31iskamatu:603": " tathā pradhānam(p.14) api /",
    "GSP31iskamatu:604": " acetanaṃ vyaktam /",
    "GSP31iskamatu:605": " sukhaduḥkhamohān na cetayati /",
    "GSP31iskamatu:606": " tathā pradhānam api /",
    "GSP31iskamatu:607": " prasavadharmi vyaktam /",
    "GSP31iskamatu:608": " buddher ahaṅkāras tata indriyāṇi tanmātrāṇi ca tebhyo bhūtāni jāyante /",
    "GSP31iskamatu:609": " evaṃ pradhānam api buddhiṃ prasūyate /",
    "GSP31iskamatu:610": " uktam idaṃ vyaktāvyaktayoḥ sādharmyam /",
    "GSP31iskamatu:611": " idānīṃ “tadviparītas tathā ca pumān” ity uktaṃ,",
    "GSP31iskamatu:612": " tat pratipādayati /",
    "GSP31iskamatu:613": " tābhyāṃ vyaktāvyaktābhyāṃ viparītaḥ /",
    "GSP31iskamatu:614": " tayor yat sādharmyaṃ “triguṇam aviveki viṣayaḥ sāmānyam acetanaṃ prasavadharmi” ity uktam /",
    "GSP31iskamatu:615": " tato 'sau viparīto vidharmī /",
    "GSP31iskamatu:616": " aguṇo vivekī,",
    "GSP31iskamatu:617": " aviṣayo 'sāmānyaḥ,",
    "GSP31iskamatu:618": " cetano 'prasavadharmī ceti /",
    "GSP31iskamatu:619": " vaidharmyam abhidhāya sādharmyam āha --- tathā ca pumān iti /",
    "GSP31iskamatu:620": " “hetumad anityam avyāpi sakriyam anekam āśritaṃ liṅgam /",
    "GSP31iskamatu:621": " sāvayavaṃ paratantraṃ vyaktaṃ viparītam avyaktam” //",
    "GSP31iskamatu:622": " (sāṅkhyakārikā 10) ity uktam /",
    "GSP31iskamatu:623": " tad yathā vyaktād visadṛśaṃ pradhānaṃ tathā pradhānasadharmā puruṣaḥ /",
    "GSP31iskamatu:624": " tathā hi ahetumān nityo vyāpī niṣkriya eko 'nāśrito 'liṅgo niravayavaḥ svatantra iti // SkMv_11 //",
    "GSP31iskamatu:625": " tatra triguṇa vyaktam avyaktaṃ ca nirguṇaḥ puruṣa ity uktam /",
    "GSP31iskamatu:626": " kimātmakā guṇā ity atrocyate ---",
    "GSP31iskamatu:627": " prītyaprītiviṣādātmakāḥ prakāśapravṛttiniyamārthāḥ /",
    "GSP31iskamatu:628": " anyo 'nyābhibhavāśrayajananamithunavṛttayaś ca guṇāḥ // ISk_12 //",
    "GSP31iskamatu:629": " tatrāyaṃ samāsaḥ /",
    "GSP31iskamatu:630": " prītiś cāprītiś ca viṣādaś ca te ātmā svarūpaṃ yeṣāṃ guṇānāṃ te bhavanti prītyaprītiviṣādātmakāḥ /",
    "GSP31iskamatu:631": " teṣāṃ lakṣaṇam ucyate /",
    "GSP31iskamatu:632": " tatra prītyātmakaṃ sattvam /",
    "GSP31iskamatu:633": " ātmaśabdaḥ svabhāve vartate /",
    "GSP31iskamatu:634": " kasmāt? sukhalakṣaṇatvāt /",
    "GSP31iskamatu:635": " yo hi kaścit kvacit prītiṃ labhate tatra ārjavamārdavasatyaśaucahrībuddhikṣamānukampājñānādi ca tat sattvaṃ pratyetavyam /",
    "GSP31iskamatu:636": " aprītyātmakaṃ rajaḥ /",
    "GSP31iskamatu:637": " kasmāt? duḥkhalakṣaṇatvāt /",
    "GSP31iskamatu:638": " yo hi kaścit kadācit kvacid aprītim upalabhate tatra dveṣadrohamatsaranindāstambhotkaṇṭhānikṛtivañcanābandhavadhacchedanāni ca tad rajaḥ pratyetavyam",
    "GSP31iskamatu:639": " viṣādātmakaṃ tamaḥ /",
    "GSP31iskamatu:640": " kasmāt? mohalakṣaṇatvāt /",
    "GSP31iskamatu:641": " yo hi kaścit kadācit kvacin moham upalabhate,",
    "GSP31iskamatu:642": " tatrājñānamadālasyabhayadainyākarmaṇyatānāstikyaviṣādasvapnādi ca tat tamaḥ pratyetavyam /",
    "GSP31iskamatu:643": " (p.15) kiṃ cānyat --- prakāśapravṛttiniyamārthāḥ /",
    "GSP31iskamatu:644": " prakāśaś ca pravṛttiś ca niyamaś ca te arthā yeṣāṃ tathoktāḥ /",
    "GSP31iskamatu:645": " tatra prakāśayitavyam iti sattvasya,",
    "GSP31iskamatu:646": " pravartitavyam iti rajasaḥ,",
    "GSP31iskamatu:647": " niyantavyaṃ saṃhartavyam iti tamasaḥ /",
    "GSP31iskamatu:648": " kiṃ cānyat --- anyonyābhibhavāśrayajananamithunavṛttayaś ca guṇāḥ /",
    "GSP31iskamatu:649": " tatrāpi samāsaḥ /",
    "GSP31iskamatu:650": " anyonyābhibhavāś ca anyonyāśrayāś ca anyonyajananāś ca anyonyamithunāś ca yeṣāṃ guṇānām anyonyavṛttayaś ca vidyante tathoktāḥ /",
    "GSP31iskamatu:651": " caśabdaḥ samuccaye draṣṭavyaḥ /",
    "GSP31iskamatu:652": " prītyādayaś ca tāvat prāgabhihitāḥ /",
    "GSP31iskamatu:653": " anyonyābhibhavāś ceti rajastamasor abhibhavāt śāntā vṛttir utpadyate sattvasya dharmādyā /",
    "GSP31iskamatu:654": " sattvatamasor abhibhavād rajaso ghorā vṛttir utpadyate adharmādyā /",
    "GSP31iskamatu:655": " sattvarajasor abhibhavāt tamaso mūḍhā vṛttir utpadyate ajñānādyā /",
    "GSP31iskamatu:656": " kiṃ cānyat --- anyonyāśrayāś ca guṇāḥ /",
    "GSP31iskamatu:657": " sattvaṃ hi pravṛttiniyamāv āśritya prakāśayati /",
    "GSP31iskamatu:658": " rajaḥ prakāśaniyamāv āśritya pravartayati /",
    "GSP31iskamatu:659": " tamaḥ prakāśapravṛttī āśritya niyamayati /",
    "GSP31iskamatu:660": " tridaṇḍaviṣṭambhavad amī veditavyā iti /",
    "GSP31iskamatu:661": " kiṃ cānyat --- anyonyajananāś ca guṇāḥ /",
    "GSP31iskamatu:662": " anyonyaṃ janayanti /",
    "GSP31iskamatu:663": " kadācit sattvaṃ rajastamasī janayati /",
    "GSP31iskamatu:664": " kadācit tamaḥ sattvarajasī janayati /",
    "GSP31iskamatu:665": " yathā saparikarakumbhakārādhiṣṭhito mṛtpiṇḍo ghaṭaṃ janayati tadvaj janayanti /",
    "GSP31iskamatu:666": " anyonyaṃ bodhayantīty etat pratigṛhyate /",
    "GSP31iskamatu:667": " yathā devadattayajñadattau parasparaṃ bodhayata /",
    "GSP31iskamatu:668": " evaṃ buddhisthā guṇāḥ sattvarajastamāṃsi parasparaṃ bodhayanti /",
    "GSP31iskamatu:669": " evam anyonyajanakā guṇāḥ /",
    "GSP31iskamatu:670": " kiṃ cānyat --- anyonyamithunāś ca guṇāḥ /",
    "GSP31iskamatu:671": " aviyogakadharmatvāt /",
    "GSP31iskamatu:672": " evaṃ hy āhuḥ ---",
    "GSP31iskamatu:673": " “rajaso mithuna sattvaṃ sattvasya mithunaṃ rajaḥ /",
    "GSP31iskamatu:674": " ubhayoḥ sattvarajasor mithunaṃ tama ucyate” //",
    "GSP31iskamatu:675": " (devībhāgavatapurāṇa 3 /50)",
    "GSP31iskamatu:676": " kiṃ cānyat --- anyonyavṛttayaś ca guṇāḥ /",
    "GSP31iskamatu:677": " anyonyasya vṛttiṃ janayanti /",
    "GSP31iskamatu:678": " yathā kācit strī nayavinayavilāsalīlāvatī bhartur ātmano bandhuvargasya ca prītiṃ janayati /",
    "GSP31iskamatu:679": " saiva sapatnīṣu duḥkhamohau janayati /",
    "GSP31iskamatu:680": " evaṃ sattvena strībhūtena rajasas tamasaś ca vṛttir janitā /",
    "GSP31iskamatu:681": " evam anyeṣv api yojyam // SkMv_12 //",
    "GSP31iskamatu:682": " atrāha --- na khalu sattvarajastamāṃsi jātyantarāṇi /",
    "GSP31iskamatu:683": " kutaḥ /",
    "GSP31iskamatu:684": " svabhāveṣv avasthānāt /",
    "GSP31iskamatu:685": " iha khalu rūpayauvanadākṣiṇyamatisādhutvasmṛtyugrabhāvābhāvalīlāvilāsasampannā strī sattvasya rūpam upadiśyate /",
    "GSP31iskamatu:686": " sā ca bhartuḥ sukhāvahā bhavati,",
    "GSP31iskamatu:687": " sapatnīnāṃ duḥkhāya rāgiṇāṃ mohāya ca /",
    "GSP31iskamatu:688": " tathā kṣatriyā duḥkhapraharaṇakṛtāparādhāṃ dasyusenām abhinighnatī rajaso rūpam ity upadiśyate /",
    "GSP31iskamatu:689": " tena ca dasyubhir upadrutānāṃ dāryamāṇānāṃ sukhāvahā bhavati /",
    "GSP31iskamatu:690": " dasyūnāṃ duḥkhāya mohāya ca /",
    "GSP31iskamatu:691": " tathā ghanāghano mahākṛṣṇo meghas toyādhmāto 'valambī grasamāna iva nabho bhūmiṃ cābhivardhamānaḥ sabalākaḥ savidyudgambhīrastanitas tamaso rūpam ity upadiśyate /",
    "GSP31iskamatu:692": " sa ca karṣakāṇāṃ sajjīkṛtabījopakaraṇānāṃ sukho bhavati /",
    "GSP31iskamatu:693": " sa evānācchāditaśaraṇānām anupārjitabhaktasnehalavaṇānām apraguṇitatṛṇakāṣṭhānāṃ proṣitavadhūnāṃ ca duḥkho mūḍhaś ca /",
    "GSP31iskamatu:694": " tad evam avasthitasvabhāvatvād ekaṃ sattvarajastamāṃsi /",
    "GSP31iskamatu:695": " atrocyate jātyantarāṇy amūni trīṇi /",
    "GSP31iskamatu:696": " lakṣaṇapṛthaktvavyavasthānāt /",
    "GSP31iskamatu:697": " katham iti cet tad ucyate ---",
    "GSP31iskamatu:698": " sattvaṃ laghu prakāśakam iṣṭam upaṣṭambhakaṃ calaṃ ca rajaḥ /",
    "GSP31iskamatu:699": " guru varaṇakam eva tamaḥ pradīpavac cārthato vṛttiḥ // ISk_13 //",
    "GSP31iskamatu:700": " atra yat pūrvasyām āryāyām abhihitaṃ sattvalakṣaṇaṃ tal laghutvaprakāśakalakṣaṇaṃ ca /",
    "GSP31iskamatu:701": " yadā sattvam utkaṭaṃ bhavati devadatte tadā laghūny aṅgāni,",
    "GSP31iskamatu:702": " viśuddhānīndriyāṇi svaviṣayagrahaṇasamarthāni bhavanti /",
    "GSP31iskamatu:703": " tadā mantavyam adya me sattvam utkaṭatvena vartate /",
    "GSP31iskamatu:704": " iṣṭaṃ ca svarūpasādhanahetutvāt /",
    "GSP31iskamatu:705": " upaṣṭambhakaṃ calaṃ ca rajaḥ /",
    "GSP31iskamatu:706": " upaṣṭambhakaṃ prerakamunnāḍir ity arthaḥ /",
    "GSP31iskamatu:707": " yathā mattavṛṣo vṛṣaṃ dṛṣṭvā uddhato bhavati tadvat /",
    "GSP31iskamatu:708": " athavā garvaś calā kriyety arthaḥ /",
    "GSP31iskamatu:709": " evaṃ yasmin devadatte yajñadatte vā raja utkaṭaṃ bhavati sa kalahaṃ mṛgayate /",
    "GSP31iskamatu:710": " kiṃ cānyat calacittaś ca bhavati grāmaṃ gacchāmi striyaṃ kāmaye tapaḥ karomi ityādi /",
    "GSP31iskamatu:711": " evaṃ nityam utsukamanā bhavati /",
    "GSP31iskamatu:712": " etad rajolakṣaṇam /",
    "GSP31iskamatu:713": " tama āha --- guru varaṇakam eva tamaḥ /",
    "GSP31iskamatu:714": " yad gurutvam āvaraṇatvaṃ cāsti tat tamaḥ /",
    "GSP31iskamatu:715": " yadā gurūṇy aṅgāni bhavanti /",
    "GSP31iskamatu:716": " indriyāṇy alasāni svaviṣayagrahaṇāsamarthāni bhavanti /",
    "GSP31iskamatu:717": " tadānīṃ mantavyam etat tama utkaṭatvena vartata iti /",
    "GSP31iskamatu:718": " tasmāj jātyantarāṇy eva sattvarajastamāṃsi /",
    "GSP31iskamatu:719": " yat punar abhyadhāyi --- strī kṣatriyā meghaś ceti /",
    "GSP31iskamatu:720": " atra traye 'pi brūmaḥ /",
    "GSP31iskamatu:721": " sattvaṃ rajastamasī āśritya svena rūpeṇāṅgāṅgibhāvaṃ gacchati /",
    "GSP31iskamatu:722": " tasyāpakārād duḥkham utpadyate /",
    "GSP31iskamatu:723": " evaṃ rajastamasī yojye /",
    "GSP31iskamatu:724": " parasparaviruddhānāṃ guṇānāṃ katham ekā vṛttir bhavatīty atrāha --- parasparaviruddhāḥ(p.17)",
    "GSP31iskamatu:725": " śatravo na hy ekam arthaṃ kurvanti /",
    "GSP31iskamatu:726": " ime ca guṇāḥ parasparaviruddhā api puruṣārthaṃ kurvanti /",
    "GSP31iskamatu:727": " kutaḥ /",
    "GSP31iskamatu:728": " pradīpavac cārthato vṛttiḥ /",
    "GSP31iskamatu:729": " pradīpena tulyaṃ pradīpavat /",
    "GSP31iskamatu:730": " arthataḥ kāryavaśāt /",
    "GSP31iskamatu:731": " parasparaviruddhānām apy amīṣāṃ vṛttir dṛṣṭā /",
    "GSP31iskamatu:732": " yathā tailāgnivarttikāsaṃyogāt parasparaviruddhā api padārthāḥ saṃhatya ekam arthaṃ",
    "GSP31iskamatu:733": " prakāśarūpaṃ niṣpādayanty evaṃ guṇā api parasparaviruddhāḥ saṃhatya puruṣārthaṃ kurvanti // SkMv_13 //",
    "GSP31iskamatu:734": " atrāha --- ayam antaraḥ praśno hi /",
    "GSP31iskamatu:735": " yad uktaṃ pūrvasyām āryāyāṃ “triguṇam aviveki viṣayaḥ sāmānyam acetanaṃ prasavadharmi /",
    "GSP31iskamatu:736": " vyaktam --- “tat katham evaṃ jñāyate 'vyaktam api triguṇatvādiyuktam / atrocyate ---",
    "GSP31iskamatu:737": " avivekyādiḥ siddhas traiguṇyāt tadviparyayābhāvāt /",
    "GSP31iskamatu:738": " kāraṇaguṇātmakatvāt kāryasyāvyaktam api siddham // ISk_14 //",
    "GSP31iskamatu:739": " yo 'py ayam avivekyādir gaṇaḥ prasavadharmyantaḥ sa vyakte 'pi siddho 'vyakte 'pi siddhaḥ /",
    "GSP31iskamatu:740": " kathaṃ gamyate /",
    "GSP31iskamatu:741": " traiguṇyāt /",
    "GSP31iskamatu:742": " yat triguṇaṃ tad aviviktam,",
    "GSP31iskamatu:743": " yad aviviktaṃ tad viṣayaṃ,",
    "GSP31iskamatu:744": " yad viṣayaṃ tat sāmānyaṃ,",
    "GSP31iskamatu:745": " yat sāmānyaṃ tad acetanam,",
    "GSP31iskamatu:746": " yad acetanaṃ tat prasavadharmi /",
    "GSP31iskamatu:747": " tasmād avivekyādir guṇas traiguṇyād eva siddhaḥ /",
    "GSP31iskamatu:748": " tadviparyayābhāvāt /",
    "GSP31iskamatu:749": " iha hi yatra tantavas tatraiva paṭaḥ yatra paṭas tatraiva tantavaḥ,",
    "GSP31iskamatu:750": " yas tantūn paśyati sa paṭaṃ paśyati,",
    "GSP31iskamatu:751": " yo vā paṭaṃ paśyati sa tantūn paśyati /",
    "GSP31iskamatu:752": " evam eva tantupaṭayor iva vyaktāvyaktayoḥ sambandhaḥ /",
    "GSP31iskamatu:753": " dūre hi pradhānaṃ sannikṛṣṭe vyaktam /",
    "GSP31iskamatu:754": " yo hi vyaktaṃ paśyati sa cāvyaktam api paśyati /",
    "GSP31iskamatu:755": " yo vā yogī pradhānaṃ paśyati sa vyaktam api paśyati /",
    "GSP31iskamatu:756": " tasmād viparyayābhāvād avivekyādigaṇena siddham avyaktam /",
    "GSP31iskamatu:757": " itaś ca siddham /",
    "GSP31iskamatu:758": " kāraṇaguṇātmakatvāt kāryasyāvyaktam api siddham /",
    "GSP31iskamatu:759": " kāraṇasya guṇāḥ kāraṇaguṇās te ātmā svabhāvo yasya tadbhāvaḥ kāraṇaguṇātmakatvam /",
    "GSP31iskamatu:760": " ātmaśabdaḥ svabhāve vartate /",
    "GSP31iskamatu:761": " kāraṇaguṇasvabhāvatvāt kāryasya /",
    "GSP31iskamatu:762": " iha loke yadātmakaṃ karaṇaṃ tadātmakam eva kāryam api bhavati /",
    "GSP31iskamatu:763": " kāraṇānugatatvāt kāryasya /",
    "GSP31iskamatu:764": " yathā kaṭunimbavṛkṣāt kaṭur eva raso bhavati madhurāc ca madhuro drākṣādirasaḥ /",
    "GSP31iskamatu:765": " tasmād avivekyādigaṇena siddham avyaktam /",
    "GSP31iskamatu:766": " tatra yad uktaṃ bhavatā tat(p.18)",
    "GSP31iskamatu:767": " katham evaṃ jñāyate avyaktam avivekyādigaṇena yuktam iti tad evam eva tribhir hetubhiḥ pratipāditam /",
    "GSP31iskamatu:768": " atrāha --- iha loke yan na vidyate tan nāsti /",
    "GSP31iskamatu:769": " yathā dvitīyam anīśvaraśiraḥ,",
    "GSP31iskamatu:770": " tṛtīyaḥ pāṇiḥ,",
    "GSP31iskamatu:771": " śaśaviṣāṇaṃ,",
    "GSP31iskamatu:772": " vandhyāputrikābhrūvilāsādayo vā /",
    "GSP31iskamatu:773": " naiva tāvat pradhānapuruṣāv upalabhyete,",
    "GSP31iskamatu:774": " tau kathaṃ hi sta iti gamyate /",
    "GSP31iskamatu:775": " himavata upalagaṇaparimāṇaṃ nopalabhyate /",
    "GSP31iskamatu:776": " kiṃ tan nāsti?",
    "GSP31iskamatu:777": " evaṃ pradhānapuruṣāv anupalabhyamānāv apy upalabhyete hetubhiḥ /",
    "GSP31iskamatu:778": " tāṃś ca hetūn upariṣṭād vakṣyāmaḥ // SkMv_14 //",
    "GSP31iskamatu:779": " ta ucyante ---",
    "GSP31iskamatu:780": " bhedānāṃ parimāṇāt samanvayāc chaktitaḥ pravṛtteś ca /",
    "GSP31iskamatu:781": " kāraṇakāryavibhāgād avibhāgād vaiśvarūpyasya // ISk_15 //",
    "GSP31iskamatu:782": " asti pradhānam /",
    "GSP31iskamatu:783": " kutaḥ? bhedānāṃ parimāṇāt /",
    "GSP31iskamatu:784": " loke yatra kartāsti tasya parimāṇaṃ dṛṣṭam /",
    "GSP31iskamatu:785": " yathā kulālaḥ parimitāt mṛtpiṇḍāt parimitam eva ghaṭaṃ kurute prasthagrāhakam āḍhakagrāhakaṃ vā /",
    "GSP31iskamatu:786": " evaṃ vyaktaṃ parimitam /",
    "GSP31iskamatu:787": " ekā buddhir eko 'haṅkāraḥ pañca tanmātrāṇi ekādaśendriyāṇi pañca mahābhūtāni iti trayoviṃśatikam /",
    "GSP31iskamatu:788": " evam etat parimitaṃ vyaktaṃ dṛṣṭvānumānena sādhayāmo 'sty asya kāraṇaṃ pradhānaṃ yad vyaktaṃ parimitam utpādayati /",
    "GSP31iskamatu:789": " yadi ca pradhānaṃ kāraṇaṃ na syān niṣparimāṇam idaṃ vyaktaṃ syāt /",
    "GSP31iskamatu:790": " asti cāsya parimāṇaṃ tasmād asti pradhānam /",
    "GSP31iskamatu:791": " itaś cāsti samanvayadarśanāt /",
    "GSP31iskamatu:792": " kasya samanvayāt?",
    "GSP31iskamatu:793": " bhedānām eva /",
    "GSP31iskamatu:794": " asmād eva kāraṇāc śakalakapālamātrasamastasamanvayaḥ /",
    "GSP31iskamatu:795": " bhūṣaṇādīn dṛṣṭvā tattvena darśayati /",
    "GSP31iskamatu:796": " sāmānyaprakaraṇāl lokabhedānām ekaikajātisamanvayo dṛṣṭaḥ /",
    "GSP31iskamatu:797": " teṣāṃ dharmo 'nvayaḥ,",
    "GSP31iskamatu:798": " tasmāt samanvayadarśanāt paśyāmo 'sti pradhānaṃ kāraṇam iti /",
    "GSP31iskamatu:799": " itaś cāsti --- śaktitaḥ pravṛtteś ca /",
    "GSP31iskamatu:800": " iha yo yasminn arthe śaktaḥ sa tasminn eva pravartate /",
    "GSP31iskamatu:801": " tad yathā kumbhakāro ghaṭaghaṭikāśarāvodañcavādikaraṇe śaktaḥ /",
    "GSP31iskamatu:802": " ataḥ sādhayāmaḥ pradhānasyāpy asti śaktir yayā śaktyā vyaktam utpādayati /",
    "GSP31iskamatu:803": " sā ca śaktir nirāśrayā na bhavati /",
    "GSP31iskamatu:804": " tasmād asti pradhānaṃ yatra śaktir avatiṣṭhate /",
    "GSP31iskamatu:805": " itaś cāsti --- kāraṇakāryavibhāgāt /",
    "GSP31iskamatu:806": " karotīti kāraṇam,",
    "GSP31iskamatu:807": " kriyata iti kāryaṃ,",
    "GSP31iskamatu:808": " tayor vibhāgas tasmāt /",
    "GSP31iskamatu:809": " tad yathā mṛtpiṇḍaḥ kāraṇaṃ ghaṭaḥ kāryam /",
    "GSP31iskamatu:810": " sa eva(p.19) hi madhūdakapayaḥprabhṛtīnāṃ dhāraṇe samartho na tu mṛtpiṇḍaḥ /",
    "GSP31iskamatu:811": " evaṃ vyaktāvyaktayor vibhāgaḥ /",
    "GSP31iskamatu:812": " anyad vyaktaṃ mahadahaṅkāratanmātrendriyamahābhūtaparyantaṃ,",
    "GSP31iskamatu:813": " tac ca kāryam /",
    "GSP31iskamatu:814": " anyac ca avyaktaṃ pradhānaṃ viparītaṃ kāraṇam iti /",
    "GSP31iskamatu:815": " tasmād asti pradhānam /",
    "GSP31iskamatu:816": " itaś cāsti --- avibhāgād vaiśvarūpyasya /",
    "GSP31iskamatu:817": " na vibhāgo 'vibhāgaḥ /",
    "GSP31iskamatu:818": " viśvarūpasya bhāvo vaiśvarūpyam /",
    "GSP31iskamatu:819": " bahurūpam ity arthaḥ /",
    "GSP31iskamatu:820": " tasya /",
    "GSP31iskamatu:821": " trailokyaṃ pañcasu mahābhūteṣv avibhāgaṃ gacchati /",
    "GSP31iskamatu:822": " pañcamahābhūtāni tanmātreṣv avibhāgaṃ gacchanti /",
    "GSP31iskamatu:823": " pañcatanmātrāṇy ekādaśendriyāṇi cāhaṅkāre /",
    "GSP31iskamatu:824": " ahaṅkāro buddhau /",
    "GSP31iskamatu:825": " sā ca pradhāne /",
    "GSP31iskamatu:826": " itthaṃ trayo lokāḥ pralayakāle pradhāne 'vibhaktāḥ /",
    "GSP31iskamatu:827": " prakarṣeṇa dhīyate sthāpyate atrākhilam iti pradhānam /",
    "GSP31iskamatu:828": " tato hi sṛṣṭau sad evāvirbhavati /",
    "GSP31iskamatu:829": " na hy asata utpattir na ca sato 'bhāvaḥ /",
    "GSP31iskamatu:830": " “nāsato vidyate bhāvo nābhāvo vidyate sataḥ” /",
    "GSP31iskamatu:831": " iti gītāsu(2 /16) / “sad eva somyedam agra āsīt“[chāndogyopaniṣad 6 / 2 /",
    "GSP31iskamatu:832": " 1] iti śruteś ca /",
    "GSP31iskamatu:833": " tad yathā --- dadhyādayaḥ prāk prasūteḥ kṣīre 'vibhaktāḥ santy eva /",
    "GSP31iskamatu:834": " yady asata utpattis tadā kāṣṭhakhaṇḍād api ghaṭādyutpattiḥ syāt /",
    "GSP31iskamatu:835": " yato na bhavati /",
    "GSP31iskamatu:836": " tasmān mṛtpiṇḍe kāraṇe ghaṭādeḥ sata evotpattir iti samīcīnam /",
    "GSP31iskamatu:837": " yathā jalabhūmyor etadrasagandhādivaiśvarūpyam avibhaktam asty eva sthāvarāṇāṃ jaṅgameṣu jaṅgamānāṃ sthāvareṣu /",
    "GSP31iskamatu:838": " evaṃ jātyanucchedena sarvaṃ sarvātmakam iti // SkMv_15 //",
    "GSP31iskamatu:839": " asti pradhānaṃ yatra mahadādiliṅgam avibhāgaṃ gacchati /",
    "GSP31iskamatu:840": " ity evam avaśyambhāvī avibhāgaḥ paścād vibhāgaś cāvirbhavati tat pradhānam / atrocyate ---",
    "GSP31iskamatu:841": " kāraṇam asty avyaktaṃ pravartate triguṇataḥ samudayāc ca /",
    "GSP31iskamatu:842": " pariṇāmataḥ salilavat pratipratiguṇāśrayaviśeṣāt // ISk_16 //",
    "GSP31iskamatu:843": " kāraṇam asty avyaktam iti /",
    "GSP31iskamatu:844": " tad evaṃ pañcabhir ebhir hetubhir jñāyate 'sti tatkāraṇam ekam asya jagato 'vyaktaṃ mūlam iti /",
    "GSP31iskamatu:845": " atrāha yady ekaṃ pradhānaṃ kathaṃ tarhi anekaṃ kāryam utpādayati /",
    "GSP31iskamatu:846": " tathā hi naikas tantuḥ paṭākhyaṃ kāryaṃ janayati /",
    "GSP31iskamatu:847": " itthaṃ pradhānam ekam anekaṃ kāryaṃ janayatīti na jāghaṭīti /",
    "GSP31iskamatu:848": " ataḥ samādhīyate --- pravartate triguṇataḥ /",
    "GSP31iskamatu:849": " pradhāne hi sattvarajastamasām avasthānād bahutvasambhavaḥ /",
    "GSP31iskamatu:850": " tasmāt triguṇataḥ pravartate tridhā vyavahāraḥ /",
    "GSP31iskamatu:851": " samudayāc ca /",
    "GSP31iskamatu:852": " yathā gaṅgāyāṃ srotāṃsi samuditāni gaṅgām ārabhante,",
    "GSP31iskamatu:853": " yathā vā tantavaḥ samuditāḥ paṭaṃ kurvanti evaṃ sattvarajastamāṃsi trayo guṇāḥ samuditāḥ pradhānasthā vyaktaṃ kurvanti /",
    "GSP31iskamatu:854": " atrāha --- iha loke dvividhaṃ kāraṇaṃ pariṇāmakatvād(p.20)",
    "GSP31iskamatu:855": " apariṇāmakatvāc ca /",
    "GSP31iskamatu:856": " tatrāpariṇāmakatvān mṛtpiṇḍadaṇḍasūtrodakavidalān paśyāmaḥ /",
    "GSP31iskamatu:857": " pariṇāmataś ca kṣīraṃ dadhīti /",
    "GSP31iskamatu:858": " tatra pradhānaṃ kathaṃ kāraṇam ity atrocyate --- pariṇāmataḥ /",
    "GSP31iskamatu:859": " yathā kṣīraṃ dadhibhāvena pariṇamati,",
    "GSP31iskamatu:860": " yad eva kṣīraṃ tad eva dadhi,",
    "GSP31iskamatu:861": " evaṃ pradhānaṃ vyaktabhāvena pariṇamati /",
    "GSP31iskamatu:862": " dadhivad vyaktaṃ kṣīravat pradhānam ity arthaḥ /",
    "GSP31iskamatu:863": " yad evāvyaktaṃ tad eva vyaktam iti /",
    "GSP31iskamatu:864": " tasmād ucyate pariṇāmataḥ pradhānaṃ kāraṇam iti /",
    "GSP31iskamatu:865": " atrāha ko dṛṣṭāntaḥ?",
    "GSP31iskamatu:866": " tad ucyate --- salilavat /",
    "GSP31iskamatu:867": " yathā salilam ekaṃ himavad himabhāvena pariṇamati,",
    "GSP31iskamatu:868": " yathā cekṣuraso rasikāṣaṇḍamatsarikāśarkarāphāṇitaguḍabhāvena pariṇamati /",
    "GSP31iskamatu:869": " yathā vā kṣīraṃ drapsyadadhimastunavanītaghṛtāriṣṭakilāṭakūrcikādibhāvena pariṇamati /",
    "GSP31iskamatu:870": " evam evāvyaktam ādhyātmikena buddhyahaṅkāratanmātrendriyabhūtabhāvena pariṇamati,",
    "GSP31iskamatu:871": " ādhidaivikena śītoṣṇavātavarṣādibhāvena pariṇamati /",
    "GSP31iskamatu:872": " atrāha --- ekasmāt pradhānād utpannās trayo lokāḥ kathaṃ viṣamāḥ?",
    "GSP31iskamatu:873": " iha ye devās te sukhino manuṣyās te duḥkhinas tiryañco mūḍhāḥ /",
    "GSP31iskamatu:874": " ekasmāt pradhānād utpannānāṃ trayāṇāṃ lokānāṃ kathaṃ vaiṣamyaṃ mūḍhatvādinety atrocyate --- pratipratiguṇāśrayaviśeṣāt /",
    "GSP31iskamatu:875": " tad yathā --- ekarasam antarikṣād jalaṃ patitam /",
    "GSP31iskamatu:876": " tac ca medinīṃ prāpya nānārasatāṃ yāti /",
    "GSP31iskamatu:877": " pṛthagbhājanaviśeṣāt /",
    "GSP31iskamatu:878": " evam ime trayo lokā ekasmād api pradhānād utpannā guṇavaiṣamyāt pṛthagbhāvaṃ gatāḥ /",
    "GSP31iskamatu:879": " yathā deveṣu sattvam utkaṭaṃ tatas te sukhinaḥ,",
    "GSP31iskamatu:880": " tatrāpi rajastamasī gauṇatayā staḥ /",
    "GSP31iskamatu:881": " manuṣyeṣu raja utkaṭaṃ tatas te duḥkhitāḥ,",
    "GSP31iskamatu:882": " teṣv api sattvatamasī staḥ /",
    "GSP31iskamatu:883": " tiryagyonigateṣu tama utkaṭaṃ tatas te mūḍhāḥ /",
    "GSP31iskamatu:884": " teṣv api sattvarajasī staḥ /",
    "GSP31iskamatu:885": " evam ekasmād utpannānāṃ trayāṇāṃ lokānāṃ vaiṣamyaṃ bhavati // SkMv_16 //",
    "GSP31iskamatu:886": " evaṃ dvābhyām āryābhyāṃ pradhānasyādhigamaḥ kṛtaḥ /",
    "GSP31iskamatu:887": " ata ūrdhvaṃ puruṣasyādhigamaṃ kariṣyāmaḥ /",
    "GSP31iskamatu:888": " atrāha --- kecid ācāryā iti manyante śarīrendriyabuddhyādivyatirikto nāsti paramātmā / api ca ---",
    "GSP31iskamatu:889": " etāvān eva puruṣo yāvad indriyagocaraḥ /",
    "GSP31iskamatu:890": " iti /",
    "GSP31iskamatu:891": " atrocyate --- śarīrendriyabuddhyādivyatirikta ātmā astīti /",
    "GSP31iskamatu:892": " ko dṛṣṭāntaḥ?",
    "GSP31iskamatu:893": " yathā asikośavat /",
    "GSP31iskamatu:894": " muñjeṣīkāvat / uktaṃ ca ---",
    "GSP31iskamatu:895": " maśakodumbareṣīkāmuñjamatsyāmbhasāṃ yathā /",
    "GSP31iskamatu:896": " ekatve 'pi pṛthagbhāvas tathā kṣetrātmanor nṛpa //",
    "GSP31iskamatu:897": " evaṃ śarīrendriyabuddhyādibhiḥ kṣīranīravad ekībhūto 'pi tadvyatirikto 'sti paramātmā puruṣo 'pi /",
    "GSP31iskamatu:898": " pradhānavat sūkṣmatvān nopalabhyate iti tadadhigamāya hetur abhidhīyate ---",
    "GSP31iskamatu:899": " saṅghātaparārthatvāt triguṇādiviparyayād adhiṣṭhānāt /",
    "GSP31iskamatu:900": " puruṣo 'sti bhoktṛbhāvāt kaivalyārthapravṛtteś ca // ISk_17 //",
    "GSP31iskamatu:901": " asti puruṣaḥ /",
    "GSP31iskamatu:902": " saṅghātaparārthatvāt /",
    "GSP31iskamatu:903": " yataḥ saṅghātaś ca parārthaḥ /",
    "GSP31iskamatu:904": " tasmād hetoḥ /",
    "GSP31iskamatu:905": " iha loke ye saṅghātās te parārthā dṛṣṭāḥ paryaṅkarathaśaraṇādayaḥ /",
    "GSP31iskamatu:906": " evaṃ gātrāṇāṃ mahadādīnāṃ saṅghātaḥ samudāyaḥ parārtha eva /",
    "GSP31iskamatu:907": " (tasmād asti nūnam anyonyādhiṣṭhito yadartho 'yaṃ saṅghāta iti saṅgatiḥ /",
    "GSP31iskamatu:908": " ) paryaṅkarathādayaḥ kāṣṭhasaṅghātāḥ /",
    "GSP31iskamatu:909": " gṛhādayaḥ kāṣṭheṣṭakādisaṅghātāḥ /",
    "GSP31iskamatu:910": " na hi te rathagṛhaparyaṅkādayaḥ kim api svārthaṃ sādhayanti /",
    "GSP31iskamatu:911": " na vā parasparārthāḥ /",
    "GSP31iskamatu:912": " kiṃ tv asty asau devadattādir yo 'smin paryaṅke śete rathena gacchati gṛhe nivasatīti /",
    "GSP31iskamatu:913": " (cetasaḥ pratītyā) /",
    "GSP31iskamatu:914": " evam amī mahadādayaś cakṣurādayo na svārthā na ca parasparārthāḥ,",
    "GSP31iskamatu:915": " kiṃ tu parārthāḥ /",
    "GSP31iskamatu:916": " yaś cāsau paraḥ sa cātmā /",
    "GSP31iskamatu:917": " tasmād anumīmahe asti puruṣaḥ,",
    "GSP31iskamatu:918": " yasyārthe cakṣurādisaṅghātaḥ śarīram utpannam iti /",
    "GSP31iskamatu:919": " itaś cāsti --- triguṇādiviparyayāt /",
    "GSP31iskamatu:920": " trayo guṇā yasya gaṇasyādau sambhavanti sa triguṇādiḥ /",
    "GSP31iskamatu:921": " triguṇāder viparyayaḥ /",
    "GSP31iskamatu:922": " tasmāt paśyāmo 'sti puruṣa iti /",
    "GSP31iskamatu:923": " uktaṃ pūrvasyām āryāyāṃ triguṇam avivekītyādi vyaktapradhānasādharmyam /",
    "GSP31iskamatu:924": " “tadviparītas tathā ca pumān” iti /",
    "GSP31iskamatu:925": " aguṇavivekyaviṣayāsāmānyacetanāprasavadharmādiviparyayād ātmano 'stitvaṃ pṛthaktvaṃ ca siddham /",
    "GSP31iskamatu:926": " ataś cāsti /",
    "GSP31iskamatu:927": " adhiṣṭhānāt /",
    "GSP31iskamatu:928": " na hy antareṇādhiṣṭhātāraṃ bhavati vastujātam /",
    "GSP31iskamatu:929": " tad yatheha loke laṅghanaplavanadhāvanasamarthair aśvair yukto rathaḥ sārathinādhiṣṭhitaḥ pravartate /",
    "GSP31iskamatu:930": " atha sārathinānadhiṣṭhitaḥ pravartate tataḥ śarīranāśaḥ syāt /",
    "GSP31iskamatu:931": " na cātmavināśāya pravartate /",
    "GSP31iskamatu:932": " api coktaṃ ṣaṣṭitantre --- “puruṣādhiṣṭhitaṃ pradhānaṃ pravartate” iti /",
    "GSP31iskamatu:933": " tataḥ paśyāmo 'sau paramātmā asti puruṣo yenādhiṣṭhitaṃ pradhānaṃ mahadahaṅkāratanmātrendriyabhūtāny utpādayati /",
    "GSP31iskamatu:934": " tasmād asti puruṣa iti /",
    "GSP31iskamatu:935": " itaś cāsti --- bhoktṛbhāvāt /",
    "GSP31iskamatu:936": " iha madhurāmlatiktalavaṇakaṭukaṣāyāḥ ṣaḍ rasāḥ /",
    "GSP31iskamatu:937": " etaiḥ ṣaḍbhī rasair yuktaṃ bhojanaṃ dṛṣṭvā bhoktā sādhyate /",
    "GSP31iskamatu:938": " asti bhoktā yasyedaṃ bhojanam /",
    "GSP31iskamatu:939": " evam idaṃ vyaktāvyaktaṃ dṛṣṭvā sādhayāmo 'sty asau paramātmā puruṣo yasyedaṃ bhoktur vyaktāvyaktaṃ bhogyam iti /",
    "GSP31iskamatu:940": " itaś cāsti --- kaivalyārthapravṛtteś ca /",
    "GSP31iskamatu:941": " kevalabhāvaḥ kaivalyaṃ mokṣa ity arthaḥ /",
    "GSP31iskamatu:942": " yā tasya pradhānasya pravṛttiḥ sā kaivalyārthā pravṛttiḥ pradhānasyeti // SkMv_17 //",
    "GSP31iskamatu:943": " atrāha --- gṛhṇīmas tāvad ebhiḥ pañcabhir adhītair hetubhiḥ śarīravyatirikto 'sau puruṣo 'stīti /",
    "GSP31iskamatu:944": " sa kiṃ sarvaśarīreṣv ekaḥ puruṣa āhosvit pratiśarīraṃ bhinnaḥ puruṣa iti /",
    "GSP31iskamatu:945": " kutaḥ saṃśaya iti cec codaka ācāryavipratipatteḥ saṃśayaḥ /",
    "GSP31iskamatu:946": " iha kecid ācāryā bhedavādina iti manyante --- eko 'yaṃ puruṣaḥ sarvaśarīreṣūpalabhyate maṇisūtravat /",
    "GSP31iskamatu:947": " iha rasanāyāṃ yāvanto maṇayas teṣu sarveṣv ekam eva sūtraṃ pravartate /",
    "GSP31iskamatu:948": " evaṃ maṇibhūteṣu śarīreṣu kim ekaḥ sūtrabhūtaḥ paramātmā /",
    "GSP31iskamatu:949": " āhosvij jalacandravat puruṣa iti eka eva bahuṣu nadīkūpataḍāgādiṣv ivopalabhyate iti /",
    "GSP31iskamatu:950": " ataḥ saṃśayaḥ kim ekaḥ puruṣo guṇasūtranyāyena āhosvid bahavaḥ puruṣāḥ /",
    "GSP31iskamatu:951": " atrocyate --- bahavaḥ puruṣāḥ katham iti cet tad ucyate ---",
    "GSP31iskamatu:952": " janmamaraṇakaraṇānāṃ pratiniyamād ayugapatpravṛtteś ca /",
    "GSP31iskamatu:953": " puruṣabahutvaṃ siddhaṃ traiguṇyaviparyayāc caiva // ISk_18 //",
    "GSP31iskamatu:954": " janmamaraṇakaraṇānām iti /",
    "GSP31iskamatu:955": " janmaniyamād iha kecin nīcajanmānaḥ,",
    "GSP31iskamatu:956": " kecin madhyamajanmānaḥ,",
    "GSP31iskamatu:957": " kecid utkṛṣṭajanmānaḥ /",
    "GSP31iskamatu:958": " yadi punar ekaḥ puruṣaḥ syāt sa eva nīcakulotpannaḥ syāt sa eva utkṛṣṭakulotpannaḥ syāt /",
    "GSP31iskamatu:959": " kasmāt? puruṣaikatvāt /",
    "GSP31iskamatu:960": " asti cāyaṃ niyamaḥ,",
    "GSP31iskamatu:961": " anye 'dhamā anya utkṛṣṭāḥ /",
    "GSP31iskamatu:962": " tasmād bahavaḥ puruṣāḥ /",
    "GSP31iskamatu:963": " ataś ca --- maraṇaniyamāt /",
    "GSP31iskamatu:964": " maraṇe 'pi niyamo dṛṣṭo mama bhrātā mṛto mama pitā ca /",
    "GSP31iskamatu:965": " tasmād bahavaḥ puruṣāḥ /",
    "GSP31iskamatu:966": " apare punar itthaṅkāraṃ varṇayanti --- janmamaraṇaniyamāt /",
    "GSP31iskamatu:967": " iha kaścit kadācin mriyate tadaiva paro jāyate /",
    "GSP31iskamatu:968": " yady ekaḥ puruṣaḥ syāt tarhi ekasmin jāyamāne sarve 'pi jāyeran /",
    "GSP31iskamatu:969": " na caivam /",
    "GSP31iskamatu:970": " mriyamāṇe sarve mriyeran /",
    "GSP31iskamatu:971": " na caivam /",
    "GSP31iskamatu:972": " tasmād bahavaḥ puruṣāḥ /",
    "GSP31iskamatu:973": " itaś ca paśyāmaḥ /",
    "GSP31iskamatu:974": " karaṇaniyamāt /",
    "GSP31iskamatu:975": " karaṇānīndriyāṇi śrotrādīni /",
    "GSP31iskamatu:976": " iha loke kecid badhirāndhamūkādayaḥ /",
    "GSP31iskamatu:977": " itare ca paṭutarakaraṇāḥ /",
    "GSP31iskamatu:978": " ataḥ paśyāmo ya upahatendriyās te anye,",
    "GSP31iskamatu:979": " ye cānupahatendriyās te cānye /",
    "GSP31iskamatu:980": " tasmāt pratiniyatakaraṇatvād api paśyāmo 'neke puruṣā iti /",
    "GSP31iskamatu:981": " itaś ca paśyāmaḥ /",
    "GSP31iskamatu:982": " traiguṇyaviparyayāc caiva /",
    "GSP31iskamatu:983": " caḥ samuccaye /",
    "GSP31iskamatu:984": " pūrvoktair hetubhiḥ /",
    "GSP31iskamatu:985": " asmāc ca hetor ity arthaḥ /",
    "GSP31iskamatu:986": " ihaikasya brāhmaṇasya trayaḥ putrāḥ sabrahmacāriṇa ekenaiva ekasyāṃ bhāryāyāṃ jātāḥ /",
    "GSP31iskamatu:987": " tatraikaḥ sāttviko medhāvī śuciḥ sukhī /",
    "GSP31iskamatu:988": " (p.23) dvitīyo rājaso durmedhāvī duḥkhī /",
    "GSP31iskamatu:989": " tṛtīyas tāmaso mūḍho nāstikaḥ /",
    "GSP31iskamatu:990": " yady eke ātmā syād ekasmin sāttvike rājase tāmase vā sarve tathā syuḥ /",
    "GSP31iskamatu:991": " na tathā bhavanti /",
    "GSP31iskamatu:992": " ataḥ paśyāmo 'neke puruṣāḥ // SkMv_18 //",
    "GSP31iskamatu:993": " atrāha --- ayaṃ saṃśayaḥ /",
    "GSP31iskamatu:994": " kiṃ khalu kartā puruṣo 'sty āhosvid akarteti /",
    "GSP31iskamatu:995": " kutaḥ saṃśaya iti cet,",
    "GSP31iskamatu:996": " ācāryavipratipatteḥ /",
    "GSP31iskamatu:997": " loke tāvat puruṣo gacchati dhāvati tiṣṭhati śocati,",
    "GSP31iskamatu:998": " puruṣeṇedaṃ kṛtam iti vipratipattiḥ /",
    "GSP31iskamatu:999": " evam ācāryā vedavādino bruvate /",
    "GSP31iskamatu:1000": " vaiśeṣikā api kartā iti mataṃ pratipannāḥ /",
    "GSP31iskamatu:1001": " ataḥ saṃśayaḥ /",
    "GSP31iskamatu:1002": " atrocyate --- akartā puruṣaḥ /",
    "GSP31iskamatu:1003": " katham iti cet tad ucyate ---",
    "GSP31iskamatu:1004": " tasmāc ca viparyāsāt siddhaṃ sākṣitvam asya puruṣasya /",
    "GSP31iskamatu:1005": " kaivalyaṃ mādhyasthyaṃ draṣṭṛtvam akartṛbhāvaś ca // ISk_19 //",
    "GSP31iskamatu:1006": " tasmāc ca viparyāsād iti /",
    "GSP31iskamatu:1007": " kartṛkāraṇānāṃ ko viśeṣaḥ atrocyate /",
    "GSP31iskamatu:1008": " tad yathā kaścid yamaniyamarataḥ sāṅkhyayogācāryarato bhikṣur nagare prativasati /",
    "GSP31iskamatu:1009": " sa ca janādiṣu prativarṇāśramavihitāsu kriyāsu pravartamānānāṃ tannagaravāsināṃ sākṣimātro bhavati /",
    "GSP31iskamatu:1010": " ṛtuvaśāt śītoṣṇādīn āyātān anubhavati /",
    "GSP31iskamatu:1011": " tadvad ayaṃ nānāvasthe guṇavimarde vartamāno vaidharmyāt kṣetrajñaḥ sākṣimātraḥ syāt /",
    "GSP31iskamatu:1012": " evaṃ sākṣitvaṃ siddham asya puruṣasya /",
    "GSP31iskamatu:1013": " kevalabhāvaḥ kaivalyaṃ nāma tribhyo guṇebhyo 'nyatvam /",
    "GSP31iskamatu:1014": " yathāsau bhikṣuḥ kadācin nāgarāṇāṃ vivadatāṃ vaktā bhavati tvayā sādhukṛtam iti tvayāsādhv iti /",
    "GSP31iskamatu:1015": " kim evaṃ puruṣo bhavati /",
    "GSP31iskamatu:1016": " atrocyate --- mādhyasthyam /",
    "GSP31iskamatu:1017": " nāsya kenacit kṛtyam asti /",
    "GSP31iskamatu:1018": " udāsīno hy ayam /",
    "GSP31iskamatu:1019": " atrāha --- yady akartā tat kiṃ parakṛtānāṃ prayoktā /",
    "GSP31iskamatu:1020": " atrocyate --- kartṛbhāvaś ca dvividho hi,",
    "GSP31iskamatu:1021": " prayoktā kartā ca /",
    "GSP31iskamatu:1022": " atrodāsīnasya puruṣasya kartṛtvaṃ pratiṣiddhaṃ guṇalakṣaṇena // SkMv_19 //",
    "GSP31iskamatu:1023": " atrāha --- yady akartā puruṣaḥ adhyavasāyaṃ tarhi kiṃ karoti dharmaṃ kariṣyāmy adharmaṃ ceti /",
    "GSP31iskamatu:1024": " yadi guṇā adhyavasāyaṃ kurvanti tarhi teṣāṃ sacetanatvaṃ(p.24) syāt /",
    "GSP31iskamatu:1025": " amīṣāṃ cācetanatvam eva prāg upanyastam /",
    "GSP31iskamatu:1026": " atha puruṣo 'dhyavasāyaṃ kurute tadā tasya kartṛtvaprasaṅgaḥ /",
    "GSP31iskamatu:1027": " tasmād ubhayathāpi doṣa iti /",
    "GSP31iskamatu:1028": " atra samādhīyate nāyaṃ doṣaḥ /",
    "GSP31iskamatu:1029": " katham iti cet, tad ucyate ---",
    "GSP31iskamatu:1030": " tasmāt tatsaṃyogād acetanaṃ cetanāvad iva liṅgam /",
    "GSP31iskamatu:1031": " guṇakartṛtve 'pi tathā karteva bhavaty udāsīnaḥ // ISk_20 //",
    "GSP31iskamatu:1032": " yasmāc cetanasvabhāvaḥ puruṣaḥ,",
    "GSP31iskamatu:1033": " tasmāt tatsaṃyogād acetanaṃ mahadādi liṅgam adhyavasāyābhimānasaṅkalpālocanādiṣu vṛttiṣu cetanāvat pravartate /",
    "GSP31iskamatu:1034": " ko dṛṣṭāntaḥ --- tad yathā anuṣṇāśīto ghaṭaḥ śītābhir adbhiḥ saṃspṛṣṭaḥ śīto bhavati /",
    "GSP31iskamatu:1035": " agninā saṃyukta uṣṇo bhavati /",
    "GSP31iskamatu:1036": " evaṃ mahadādi liṅgam acetanam api bhūtvā cetanāvad bhavati /",
    "GSP31iskamatu:1037": " tasmād adhyavasāyaṃ kurvanti guṇāḥ kāryādiṣu /",
    "GSP31iskamatu:1038": " yad apy uktam --- lokopacārāt kartā puruṣa iti /",
    "GSP31iskamatu:1039": " atra brūmaḥ --- guṇakartṛtve 'pi tathā karteva bhavaty udāsīnaḥ /",
    "GSP31iskamatu:1040": " atra dṛṣṭāntaś ca /",
    "GSP31iskamatu:1041": " kecit kila caurā grāmaṃ hṛtvā dravyaṃ gṛhītvā grāmāntaraṃ gacchanti kṛtakāryāḥ /",
    "GSP31iskamatu:1042": " taiḥ saha sārthena śrotriyo brāhmaṇaḥ panthānaṃ gacchati /",
    "GSP31iskamatu:1043": " tatpadānusāribhir ārakṣibhis te gṛhītāḥ /",
    "GSP31iskamatu:1044": " kṛtāparādhais taiḥ saha so 'pi brāhmaṇo gṛhītas tvam api caura iti /",
    "GSP31iskamatu:1045": " tad yathāsāv acauras tatsaṃsargadoṣeṇa cauratayā pratītas taiḥ /",
    "GSP31iskamatu:1046": " tathā sattvādayo guṇāḥ kartāras taiḥ saṃyuktaḥ puruṣo 'pi akartāpi kartā bhavati /",
    "GSP31iskamatu:1047": " kartṛsaṃsargāt karteva /",
    "GSP31iskamatu:1048": " paraṃ paramārthatayā akartā puruṣaḥ // SkMv_20 //",
    "GSP31iskamatu:1049": " atrāha --- tasmāt tatsaṃyogāt iti pradhānapuruṣasaṃyoga iti cet,",
    "GSP31iskamatu:1050": " saṃyogaḥ kaḥ /",
    "GSP31iskamatu:1051": " anekavidho hi saṃyogaḥ /",
    "GSP31iskamatu:1052": " anyatarakarmajo yathā sthāṇuśyenayoḥ,",
    "GSP31iskamatu:1053": " sampātajo dvayor vā saṃyogo yathā dvyaṅgulākāśayoḥ,",
    "GSP31iskamatu:1054": " svābhāviko yathāgnyuṣṇayoḥ,",
    "GSP31iskamatu:1055": " śaktihetuko yathā matsyodakayoḥ,",
    "GSP31iskamatu:1056": " yādṛcchikaḥ suparnayor vākasmikaḥ /",
    "GSP31iskamatu:1057": " ataḥ saṃśayaḥ /",
    "GSP31iskamatu:1058": " atrocyate --- anyatarakarmajasaṃyogaś ca saṃyogo naiva pradhānapuruṣayor vibhutvāniṣkriyatvāt /",
    "GSP31iskamatu:1059": " nāsti svābhāviko 'pi /",
    "GSP31iskamatu:1060": " tayor nityatvān mokṣābhāvaḥ syād aviyogatvāt /",
    "GSP31iskamatu:1061": " evam eva viṣayahetuke śaktihetukatve ca /",
    "GSP31iskamatu:1062": " atrāha --- kas tarhi pradhānapuruṣayoḥ saṃyoga iti /",
    "GSP31iskamatu:1063": " atrocyate /",
    "GSP31iskamatu:1064": " arthahetukaḥ /",
    "GSP31iskamatu:1065": " kaś cāsāv artha ity atrāha ---(p.25)",
    "GSP31iskamatu:1066": " puruṣasya darśanārthaṃ kaivalyārthaṃ tathā pradhānasya /",
    "GSP31iskamatu:1067": " paṅgvandhavad ubhayor api saṃyogas tatkṛtaḥ sargaḥ // ISk_21 //",
    "GSP31iskamatu:1068": " puruṣasya tāvad darśanārthaṃ saṃyogaḥ /",
    "GSP31iskamatu:1069": " puruṣaḥ pradhānena saha saṃyujyate suguṇāṃ prakṛtiṃ drakṣyāmy ayam arthaḥ /",
    "GSP31iskamatu:1070": " kaivalyārthaṃ tathā pradhānasya saṃyogaḥ /",
    "GSP31iskamatu:1071": " asya tapasvinaḥ puruṣasya jñāne vartamānasya kaivalyaṃ kariṣyāmīti /",
    "GSP31iskamatu:1072": " kaivalyaṃ mokṣa ity arthaḥ /",
    "GSP31iskamatu:1073": " yathā rājā puruṣeṇa saṃyujyate praiṣaṇaṃ me kariṣyatīti /",
    "GSP31iskamatu:1074": " puruṣo 'pi rājñā saṃyujyate vṛttiṃ me dāsyatīti /",
    "GSP31iskamatu:1075": " evaṃ tāvad rājapuruṣayor arthahetukaḥ sambandhaḥ /",
    "GSP31iskamatu:1076": " tathā pradhānapuruṣayor apy arthahetukaḥ sambandhaḥ saṃyogaḥ /",
    "GSP31iskamatu:1077": " kiṃ cānyat /",
    "GSP31iskamatu:1078": " paṅgvandhavad ubhayor api saṃyoga iti /",
    "GSP31iskamatu:1079": " api cātra dṛṣṭāntaḥ /",
    "GSP31iskamatu:1080": " yathā kila kaścid andhaḥ sārthena samaṃ pāṭaliputraṃ prasthitaḥ sa ca sārthaś caurair abhihataḥ /",
    "GSP31iskamatu:1081": " andho 'pi avaśeṣajīvitaḥ kṛcchreṇa mahatā nirjagāma /",
    "GSP31iskamatu:1082": " sa ca sarvasvajanavirahita itaś cetaś ca paribhrāmyan panthānam apaśyan samantāc caṅkramamāṇaḥ kenacid vanamadhyasthena paṅgunā dṛṣṭaḥ proktaś ca /",
    "GSP31iskamatu:1083": " bho bho andha mā bhaiṣīr ahaṃ paṅgur mārgadarśane kuśalī gantum asamarthaḥ /",
    "GSP31iskamatu:1084": " andhena prativacanaṃ proktam --- bhoḥ paṅgo yathā bhavān gamanāśaktas tathāham api na śaknomi draṣṭuṃ,",
    "GSP31iskamatu:1085": " gantuṃ mama sāmarthyam asti /",
    "GSP31iskamatu:1086": " tava darśanasāmarthyenāhaṃ bhavantaṃ skandhenādāya gacchāmy evam ubhayor duḥkhaparihāralakṣaṇā kāryasiddhir astu /",
    "GSP31iskamatu:1087": " evaṃ tayor yathā svārthalabdhihetukaḥ sambandhaḥ saṃyogas tulyaḥ /",
    "GSP31iskamatu:1088": " tadvat /",
    "GSP31iskamatu:1089": " paṅgvandhavat pradhānapuruṣau draṣṭavyau /",
    "GSP31iskamatu:1090": " paṅguvat puruṣo draṣṭavyaḥ /",
    "GSP31iskamatu:1091": " andhavat pradhānam /",
    "GSP31iskamatu:1092": " puruṣasya dṛkśaktiḥ /",
    "GSP31iskamatu:1093": " pradhānasya kriyāsāmarthyam /",
    "GSP31iskamatu:1094": " evaṃ pradhānam api puruṣasya mokṣaṃ kṛtvā nivartate /",
    "GSP31iskamatu:1095": " puruṣaḥ pradhānaṃ dṛṣṭvā mokṣaṃ gacchati /",
    "GSP31iskamatu:1096": " kiṃ cānyat --- tatkṛtaḥ sargaḥ /",
    "GSP31iskamatu:1097": " tacchabdena pradhānapuruṣau sambadhyete /",
    "GSP31iskamatu:1098": " tābhyāṃ pradhānapuruṣābhyāṃ kṛtas tatkṛtaḥ sargaḥ /",
    "GSP31iskamatu:1099": " tad yathā --- strīpuruṣasaṃyogāt putraḥ sambhavati /",
    "GSP31iskamatu:1100": " evaṃ pradhānapuruṣasaṃyogāt sargotpattir bhavati /",
    "GSP31iskamatu:1101": " sargaśabdena mahadādiliṅgotpattir iti bruvate // SkMv_21 //",
    "GSP31iskamatu:1102": " tām utpattiṃ brūmaḥ ---",
    "GSP31iskamatu:1103": " prakṛter mahāṃs tato 'haṅkāras tasmād gaṇaś ca ṣoḍaśakaḥ /",
    "GSP31iskamatu:1104": " tasmād api ṣoḍaśakāt pañcabhyaḥ pañca bhūtāni // ISk_22 //",
    "GSP31iskamatu:1105": " prakṛtiḥ pradhānam adhikurute /",
    "GSP31iskamatu:1106": " brahma avyaktaṃ bahudhātmakaṃ māyeti paryāyāḥ /",
    "GSP31iskamatu:1107": " tasyāḥ prakṛter mahān utpadyate prathamaḥ kaścit /",
    "GSP31iskamatu:1108": " mahān, buddhiḥ,",
    "GSP31iskamatu:1109": " matiḥ,",
    "GSP31iskamatu:1110": " prajñā,",
    "GSP31iskamatu:1111": " saṃvittiḥ,",
    "GSP31iskamatu:1112": " khyātiḥ,",
    "GSP31iskamatu:1113": " citiḥ,",
    "GSP31iskamatu:1114": " smṛtir āsurī hariḥ,",
    "GSP31iskamatu:1115": " haraḥ,",
    "GSP31iskamatu:1116": " hiraṇyagarbha iti paryāyāḥ /",
    "GSP31iskamatu:1117": " tato 'haṅkāraḥ /",
    "GSP31iskamatu:1118": " tasmān mahato 'haṅkāra utpadyate /",
    "GSP31iskamatu:1119": " tasya ime paryāyāḥ --- vaikṛtas taijaso bhūtādir abhimāno 'smitā iti /",
    "GSP31iskamatu:1120": " catuḥṣaṣṭivarṇaiḥ parādivaikharīparyantābhidheyair yat kim apy abhidhīyate buddhyā",
    "GSP31iskamatu:1121": " samarthya tatsakalamādyantākārahakāravarṇadvayagrahaṇenoparisthitapiṇḍīkṛtānukāriṇā",
    "GSP31iskamatu:1122": " bindunā bhūṣitaḥ pratyāhāranyāyenāhaṅkāra ity abhidhīyate /",
    "GSP31iskamatu:1123": " tasmāt ahaṅkārāt ṣoḍaśako gaṇa utpadyate /",
    "GSP31iskamatu:1124": " tāmasād bhūtādināmnaḥ pañcatanmātrāṇi śabdādīni /",
    "GSP31iskamatu:1125": " ata eva tāni mūḍhāni /",
    "GSP31iskamatu:1126": " sāttvikād vaikṛtābhidhānād buddhikarmātmakāni manaḥsahitāni ekādaśendriyāṇi /",
    "GSP31iskamatu:1127": " ata eva tāni kiñcij jānanti /",
    "GSP31iskamatu:1128": " rājasāt taijasābhidhānād ubhayam /",
    "GSP31iskamatu:1129": " mūḍhatvād dhi tamaḥ /",
    "GSP31iskamatu:1130": " prakāśatvāt sattvam /",
    "GSP31iskamatu:1131": " ubhayaguṇayogāt ṣoḍaśako gaṇo 'haṅkārād utpadyate /",
    "GSP31iskamatu:1132": " tasmād api ṣoḍaśakāt madhye yāni pañca śabdāditanmātrāṇi tebhyaḥ pañca bhūtāny ākāśādīni /",
    "GSP31iskamatu:1133": " tatra śabdatanmātrād ākāśam,",
    "GSP31iskamatu:1134": " sparśatanmātrād vāyuḥ,",
    "GSP31iskamatu:1135": " rūpatanmātrāt tejaḥ,",
    "GSP31iskamatu:1136": " rasatanmātrād āpaḥ,",
    "GSP31iskamatu:1137": " gandhatanmātrāt pṛthivī ityādikrameṇa pūrvapūrvānupraveśenaikadvitricatuṣpañcaguṇāny ākāśādipṛthvīparyantāni mahābhūtānīti sṛṣṭikramaḥ /",
    "GSP31iskamatu:1138": " ata eva bhūtānām utpattilayāvabodhanāt bha iti /",
    "GSP31iskamatu:1139": " āgatigatiparijñānāt ga iti /",
    "GSP31iskamatu:1140": " vidan yogī iti va(va iti?) /",
    "GSP31iskamatu:1141": " anati calatīti an /",
    "GSP31iskamatu:1142": " sakalavarṇasampradāyād bhagavān ity abhimānasiddhiḥ /",
    "GSP31iskamatu:1143": " “apy akṣaravarṇasāmānyān(p.27)",
    "GSP31iskamatu:1144": " nirbrūyān na saṃskāram ādriyeta“(nirukti 2 /",
    "GSP31iskamatu:1145": " 4) iti nairuktaśrutiprāmāṇyāt / uktaṃ ca ---",
    "GSP31iskamatu:1146": " “utpattiṃ pralayaṃ caiva bhūtānām āgatiṃ gatim /",
    "GSP31iskamatu:1147": " vetti vidyām avidyāṃ ca sa vācyo bhagavān iti” //",
    "GSP31iskamatu:1148": " śrīviṣṇupurāṇe ṣaṣṭhe 'ṃśe(5 /",
    "GSP31iskamatu:1149": " 78) parāśaravacaḥ /",
    "GSP31iskamatu:1150": " yad uktam ---",
    "GSP31iskamatu:1151": " vyaktāvyaktajña vijñānān mokṣaḥ prāpyata iti /",
    "GSP31iskamatu:1152": " tatra mahadādibhūtaparyantam ity etad vyaktaṃ vyākhyātam /",
    "GSP31iskamatu:1153": " avyaktam api “bhedānāṃ parimāṇāt“(sāṅkhyakārikā 15)",
    "GSP31iskamatu:1154": " ityādibhiḥ pañcabhir hetubhir vyākhyātam / yad uktam ---",
    "GSP31iskamatu:1155": " “pañcaviṃśatitattvajño yatra tatrāśrame rataḥ /",
    "GSP31iskamatu:1156": " jaṭī muṇḍī śikhī vāpi mucyate nātra saṃśayaḥ” // SkMv_22 //",
    "GSP31iskamatu:1157": " atrāha --- prakṛter mahān ity uktam /",
    "GSP31iskamatu:1158": " tasya mahataḥ kiṃ lakṣaṇam ity atrocyate ---",
    "GSP31iskamatu:1159": " adhyavasāyo buddhir dharmo jñānaṃ virāga aiśvaryam /",
    "GSP31iskamatu:1160": " sāttvikam etad rūpaṃ tāmasam asmād viparyastam // ISk_23 //",
    "GSP31iskamatu:1161": " adhyavasāyo buddhir iti /",
    "GSP31iskamatu:1162": " adhyavasāyo niścayaḥ pratipattiḥ ayaṃ sthāṇur ayaṃ puruṣa iti buddher lakṣaṇam /",
    "GSP31iskamatu:1163": " sā ca buddhir aṣṭāṅgā /",
    "GSP31iskamatu:1164": " sāttvikatāmasarūpabhedāt /",
    "GSP31iskamatu:1165": " tatra buddheḥ sāttvikaṃ rūpaṃ caturvidhaṃ bhavati dharmo jñānaṃ vairāgyam aiśvaryam iti /",
    "GSP31iskamatu:1166": " tatra dharmo nāma varṇinām āśramiṇāṃ ca samayāvirodhena yaḥ prokto yamaniyamalakṣaṇaḥ sa dharmaḥ /",
    "GSP31iskamatu:1167": " tatra pañca yamāḥ pañca niyamāḥ /",
    "GSP31iskamatu:1168": " “ahiṃsāsatyāsteyabrahmacaryāparigrahā yamāḥ“(pātañjalayogasūtra 2 / 30) /",
    "GSP31iskamatu:1169": " “śaucasantoṣatapaḥsvādhyāyeśvarapraṇidhānāni niyamāḥ“(pātañjalayogasūtra 2 / 32) /",
    "GSP31iskamatu:1170": " ebhir yamaniyamair yaḥ sādhyate sa dharmaḥ /",
    "GSP31iskamatu:1171": " dhāraṇārtho dhṛñ ity eṣa dhātuḥ śābdaiḥ prakīrtitaḥ /",
    "GSP31iskamatu:1172": " durgatiprapatatprāṇidhāraṇād dharma ucyate //",
    "GSP31iskamatu:1173": " tatra yā sthāvarajaṅgamānāṃ bhūtānāṃ vāṅmanaḥkāyakarmabhir adrohatā sā ahiṃsā /",
    "GSP31iskamatu:1174": " tathā yad bhūtahitam atyantaṃ dṛṣṭaśrutānumitivijñāteṣv artheṣu yathāntaḥkaraṇapratyayopasthitaṃ",
    "GSP31iskamatu:1175": " tathaiva indriyāṇi avilupya vañcanābhrāntipratipattibandhyatāvirahitavāguccāraṇaṃ(p.28) tat satyam /",
    "GSP31iskamatu:1176": " tathā yat sambhrameṣv anyeṣu vātyantikeṣu prayojaneṣu sve sve sthāne samatvād grahaṇasyoparamas tad asteyam /",
    "GSP31iskamatu:1177": " tathā strīpuruṣasaṃyoge parasparaliṅgasaṃyoge śabdasparśarasarūpagandheṣu yaḥ saṅgavyudāsaḥ śrotādyuparatiḥ asaṅkalpaś ca manasa uparatiḥ so 'ṣṭāṅgaṃ brahmacaryam /",
    "GSP31iskamatu:1178": " evaṃ hy āhuḥ saṃyogaśabdasparśarasarūpagandhasaṅkalpasmṛtidharmaphalatyāgādyaṣṭāṅgaṃ brahmacaryam iti /",
    "GSP31iskamatu:1179": " anyac ca /",
    "GSP31iskamatu:1180": " brahmabījaṃ retas tac carati na muñcatīti brahmacārī /",
    "GSP31iskamatu:1181": " brahma vedaṃ vā guruṇā pradattaṃ caratīti /",
    "GSP31iskamatu:1182": " brahmā svayambhūs tasyāyaṃ daṇḍakamaṇḍaludhāraṇādirūpa ākāro brahmavac caratīti vā /",
    "GSP31iskamatu:1183": " evam arjanakrayavikrayādikalpanābhedānām anupādānaṃ sarvathā sarvasyāsvīkaraṇam aparigrahaḥ /",
    "GSP31iskamatu:1184": " iti pañca yamāḥ /",
    "GSP31iskamatu:1185": " yaś cendriyāṇām antaḥkaraṇoparamas tac chaucaṃ bāhyaṃ mṛjjalādinā /",
    "GSP31iskamatu:1186": " “abhakṣyaparihāras tu saṃsargaś cāpy acintitaiḥ /",
    "GSP31iskamatu:1187": " svadharme ca vyavasthānaṃ śaucam etat prakīrtitam” //",
    "GSP31iskamatu:1188": " tathā yad bhaikṣārjitena haviṣā prāṇayātrā /",
    "GSP31iskamatu:1189": " ādhyātmikasyāgner mantragṛhītena homaḥ kartavyaḥ /",
    "GSP31iskamatu:1190": " ahany ahani yajñaśeṣāśanārtham etad āhāralāghavaṃ santoṣaḥ /",
    "GSP31iskamatu:1191": " “sa yāṃ prathamām āhutiṃ juhuyāt prāṇāya svāhā“(chāndogyopaniṣad 5 / 19 /",
    "GSP31iskamatu:1192": " 1) ity ārabhya “sa ya idam avidvān agnihotraṃ juhoti yathāṅgārān apohya bhasmani hutaṃ(juhuyāt?)",
    "GSP31iskamatu:1193": " tādṛk tat syāt” (chāndogyopaniṣad 5 / 24 /",
    "GSP31iskamatu:1194": " 1) iti śruteḥ /",
    "GSP31iskamatu:1195": " tapaḥ kṛcchracāndrāyaṇādi śarīraśoṣaṇarūpam /",
    "GSP31iskamatu:1196": " “viṣayā vinivartante nirāhārasya dehinaḥ /",
    "GSP31iskamatu:1197": " ” (bhagavadgītā 2 /59)",
    "GSP31iskamatu:1198": " iti smaraṇāt /",
    "GSP31iskamatu:1199": " nātapasvino yogaḥ siddhyati /",
    "GSP31iskamatu:1200": " anādivāsanāvicitrā pratyupasthitaviṣayajālā cāśuddhir nāntareṇa tapaḥ sambhedam āpadyata iti tapasa upādānam /",
    "GSP31iskamatu:1201": " tac ca cittaprasādanam abādhamānam āsevyam iti manyante /",
    "GSP31iskamatu:1202": " svādhyāyaḥ praṇavādipavitrāṇāṃ japaḥ /",
    "GSP31iskamatu:1203": " īśvarapraṇidhānaṃ kriyāṇāṃ paramagurāv arpaṇaṃ tatphalasaṃnyāso vā /",
    "GSP31iskamatu:1204": " “brahmārpaṇaṃ brahmahaviḥ(bhagavadgītā 4 /",
    "GSP31iskamatu:1205": " 24)” iti, “anāśritaḥ karmaphalam(bhagavadgītā 6 /",
    "GSP31iskamatu:1206": " 1)” iti śravaṇāt /",
    "GSP31iskamatu:1207": " ity amīṣāṃ yamaniyamādīnāṃ sevanāt “ahiṃsāpratiṣṭhāyāṃ tatsannidhau vairatyāgaḥ“(pātañjalayogasūtra 2 /",
    "GSP31iskamatu:1208": " 35) ityādyāḥ siddhayaḥ /",
    "GSP31iskamatu:1209": " vaiparītye tu “vitarkabādhane pratipakṣabhāvanam“(pātañjalayogasūtra 2 /",
    "GSP31iskamatu:1210": " 33), “vitarkā hiṃsādayaḥ kṛtakāritānumoditā lobhakrodhamohapūrvakā duḥkhājñānānantaphalā iti pratipakṣabhāvanam“(pātañjalayogasūtra 2 /",
    "GSP31iskamatu:1211": " 34)(p.29) evaṃ ca vartamānasya yoginaḥ “sthānyupanimantraṇe saṅgasmayākaraṇaṃ punar aniṣṭaprasaṅgāt“(pātañjalayogasūtra 3 /",
    "GSP31iskamatu:1212": " 51) iti bhikṣor ete yamaniyamāḥ /",
    "GSP31iskamatu:1213": " ebhir yamaniyamair vā sādhyate sa dharmo vyākhyātaḥ /",
    "GSP31iskamatu:1214": " adhunā jñānam āha --- jñānaṃ dvividham /",
    "GSP31iskamatu:1215": " bāhyam ābhyantaraṃ ca /",
    "GSP31iskamatu:1216": " tatra bāhyam --- vīṇāpaṇavagandharvacitrakathāgaṇitavyākaraṇaśāstrāṇi /",
    "GSP31iskamatu:1217": " ābhyantaram --- guṇapuruṣāntaropalabdhilakṣaṇam /",
    "GSP31iskamatu:1218": " anye guṇāḥ sattvarajastamāṃsi anyaḥ puruṣa iti /",
    "GSP31iskamatu:1219": " bāhyena jñānena lokopapattir ābhyantareṇa mokṣa iti /",
    "GSP31iskamatu:1220": " etat jñānaṃ viṣayoparamāt /",
    "GSP31iskamatu:1221": " vairāgyam āha --- arjanarakṣaṇakṣayātṛptihiṃsādidoṣān dṛṣṭvā yo viṣayebhyo viraktas tasya mokṣo nāstīti /",
    "GSP31iskamatu:1222": " ābhyantareṇa jñānapūrvakeṇa vairāgyeṇa mokṣo bhavati bāhyena saṃsāra iti /",
    "GSP31iskamatu:1223": " aiśvaryaṃ īśvarabhāvenety aṣṭavidham /",
    "GSP31iskamatu:1224": " aṇimā laghimā garimā mahimā prāptiḥ prākāmyam īśitvaṃ vaśitvaṃ yatrakāmāvasāyitvam iti /",
    "GSP31iskamatu:1225": " etāni dharmādīni catvāri sāttvikarūpāṇi buddheḥ /",
    "GSP31iskamatu:1226": " yadā sattvena rajastamasī abhibhūte stas tadā sattvodriktaḥ pumān etān guṇān āpnoti /",
    "GSP31iskamatu:1227": " kiṃ cānyat /",
    "GSP31iskamatu:1228": " tāmasam asmāt viparyastam /",
    "GSP31iskamatu:1229": " asmāt sāttvikād dharmāder viparyastaṃ viparītam adharmājñānādyaṃ caturdhā buddhe rūpaṃ tāmasam /",
    "GSP31iskamatu:1230": " ye hiṃsādayo vitarkā ekāśītibhedāḥ /",
    "GSP31iskamatu:1231": " pṛthag daśāpi yamaniyamādyāḥ /",
    "GSP31iskamatu:1232": " tathā adharmo 'jñānam avairāgyam anaiśvaryam ity aṣṭadhā sāttvikatāmasabhedā buddhiḥ /",
    "GSP31iskamatu:1233": " asyā evam vidhāyā buddher ahaṅkāro jāyate // SkMv_23 //",
    "GSP31iskamatu:1234": " idānīm ahaṅkārasya lakṣaṇaṃ vyākhyāsyāmaḥ / tad ucyate ---",
    "GSP31iskamatu:1235": " abhimāno 'haṅkāras tasmād dvividhaḥ pravartate sargaḥ /",
    "GSP31iskamatu:1236": " aindriya ekādaśakas tanmātrapañcakaś caiva // ISk_24 //",
    "GSP31iskamatu:1237": " abhimāno 'haṅkāra iti /",
    "GSP31iskamatu:1238": " rūpe aham rase aham gandhe aham,",
    "GSP31iskamatu:1239": " ahaṃ vidvān,",
    "GSP31iskamatu:1240": " ahaṃ darśanīya ityevamādy abhimāno 'haṅkāraḥ /",
    "GSP31iskamatu:1241": " tasmāt abhimānalakṣaṇād ahaṅkārād dvividhaḥ pravartate sargaḥ /",
    "GSP31iskamatu:1242": " sarga iti sṛṣṭeḥ paryāyaḥ /",
    "GSP31iskamatu:1243": " kaś cāsau sargaḥ? tad ucyate /",
    "GSP31iskamatu:1244": " aindriya ekādaśakaḥ /",
    "GSP31iskamatu:1245": " śrotrādīnīndriyāṇi manaḥparyantāni /",
    "GSP31iskamatu:1246": " tanmātrapañcakaś caiva /",
    "GSP31iskamatu:1247": " tanmātrāṇy atra śabdādīni gandhaparyantāni /",
    "GSP31iskamatu:1248": " evam ekādaśendriyāṇi pañcatanmātrāṇi cotpannāni // SkMv_24 //",
    "GSP31iskamatu:1249": " atrāha --- trividho 'haṅkāras taṃ vyākhyāsyāmaḥ /",
    "GSP31iskamatu:1250": " tatra katarasmād ahaṅkārād indriyāṇy utpadyante,",
    "GSP31iskamatu:1251": " katarasmād vā tanmātrāṇīti / atrocyate ---",
    "GSP31iskamatu:1252": " sāttvika ekādaśakaḥ pravartate vaikṛtād ahaṅkārāt /",
    "GSP31iskamatu:1253": " bhūtādes tanmātraḥ sa tāmasas taijasād ubhayam // ISk_25 //",
    "GSP31iskamatu:1254": " sāttvika iti /",
    "GSP31iskamatu:1255": " yadā sattvam utkaṭaṃ bhavati ahaṅkāre tena ca sattvena rajastamasī abhibhūte syātāṃ tadā sāttviko 'haṅkāra ucyate /",
    "GSP31iskamatu:1256": " tasya sāttvikasya vaikṛtika iti pūrvācāryaiḥ saṃjñā kṛtā /",
    "GSP31iskamatu:1257": " sa vaikṛtiko bhūtvā ahaṅkāra ekādaśendriyāṇi utpādayati /",
    "GSP31iskamatu:1258": " tasmāt sāttvikānīmāni viśuddhāni svaviṣayagrahaṇasamarthāni bhavanti /",
    "GSP31iskamatu:1259": " tasmād ucyate --- “sāttvika ekādaśakaḥ pravartate vaikṛtād ahaṅkārāt” iti /",
    "GSP31iskamatu:1260": " bhūtādes tanmātrāḥ /",
    "GSP31iskamatu:1261": " bhūtādes tamobāhulyād gauṇībhūtasattvarajaso bhūtādināmnaḥ pūrvācāryair nirūpitād ahaṅkārāt tanmātraḥ śabdādipañcako gaṇo jāyate /",
    "GSP31iskamatu:1262": " abhibhūtasattvatamaso rājasāt taijasābhidhānād ahaṅkārāt pravṛttikarmaṇa ubhayaṃ prakāśātmakam ekādaśendriyakaṃ mohātmakaṃ tanmātrikaṃ cāsīd iti sambandhaḥ /",
    "GSP31iskamatu:1263": " taijasa eva rājase 'haṅkāre kriyāśaktir asti /",
    "GSP31iskamatu:1264": " sattvaṃ niṣkriyam ekāki na śaknoty utpādayitum /",
    "GSP31iskamatu:1265": " tamaś ca mūḍhatvād akriyam asamarthaṃ vinā rajaḥ sṛṣṭim utpādayitum /",
    "GSP31iskamatu:1266": " ata ubhe sattvatamasī sṛṣṭiviṣaye rajasānugṛhīte aindriyakaṃ tānmātrikaṃ ca gaṇadvayaṃ janayata iti tātparyārthaḥ // SkMv_25 //",
    "GSP31iskamatu:1267": " tatra kāni buddhīndriyāṇi kāni karmendriyāṇīti? ucyate ---",
    "GSP31iskamatu:1268": " buddhīndriyāṇi śrotratvakcakṣūrasananāsikākhyāni /",
    "GSP31iskamatu:1269": " vākpāṇipādapāyūpasthān karmendriyāṇy āhuḥ // ISk_26 //",
    "GSP31iskamatu:1270": " śrotrādīni buddhīndriyāṇīti ucyante /",
    "GSP31iskamatu:1271": " śabdasparśarūparasagandhān buddhyanta iti buddhīndriyāṇi /",
    "GSP31iskamatu:1272": " indriyāṇy eva tānīndriyāṇi /",
    "GSP31iskamatu:1273": " in iti viṣayāṇāṃ nāma,",
    "GSP31iskamatu:1274": " tāninaḥ viṣayān prati dravantīti indriyāṇi /",
    "GSP31iskamatu:1275": " vākpāṇipādapāyūpasthān karmendriyāṇy āhuḥ /",
    "GSP31iskamatu:1276": " karma kurvanti kārayanti ca /",
    "GSP31iskamatu:1277": " karmendriyāṇāṃ vṛttiḥ /",
    "GSP31iskamatu:1278": " vāk vadatikarma,",
    "GSP31iskamatu:1279": " hastau grahaṇakarmāṇau,",
    "GSP31iskamatu:1280": " pādau viṣamasamanimnonnatabhūpradeśeṣu krāmataḥ,",
    "GSP31iskamatu:1281": " pāyur yathābhuktānnodakamalam utsṛjati,",
    "GSP31iskamatu:1282": " upastha ānandaṃ karoti putram utpādayatīty arthaḥ /",
    "GSP31iskamatu:1283": " evam etāḥ karmendriyāṇāṃ vṛttayo vyākhyātāḥ // SkMv_26 //",
    "GSP31iskamatu:1284": " atrāha --- mana indriyaṃ tat kiṃ lakṣaṇam iti / atrocyate ---",
    "GSP31iskamatu:1285": " ubhayātmakam atra manaḥ saṅkalpakam indriyaṃ ca sādharmyāt /",
    "GSP31iskamatu:1286": " guṇapariṇāmaviśeṣān nānātvaṃ grāhyabhedāc ca // ISk_27 //",
    "GSP31iskamatu:1287": " ubhayātmakam atra manaḥ /",
    "GSP31iskamatu:1288": " karmendriyeṣu karmendriyam,",
    "GSP31iskamatu:1289": " buddhīndriyeṣu buddhīndriyam /",
    "GSP31iskamatu:1290": " yathā devadatto gopālamadhye sthito gopālatvaṃ kurute mallamadhye sthito mallatvaṃ kurute /",
    "GSP31iskamatu:1291": " kasmāt? yasmād buddhīndriyāṇāṃ vṛttiṃ saṅkalpayati karmendriyāṇāṃ ca /",
    "GSP31iskamatu:1292": " tasmād ubhayātmakaṃ manaḥ /",
    "GSP31iskamatu:1293": " kiṃ cānyat /",
    "GSP31iskamatu:1294": " indriyaṃ ca sādharmyāt /",
    "GSP31iskamatu:1295": " sahadharmasya bhāvaḥ sādharmyam /",
    "GSP31iskamatu:1296": " yasmāt karmendriyāṇi buddhīndriyāṇi ca sāttvikād ahaṅkārād utpadyante,",
    "GSP31iskamatu:1297": " mano 'pi tasmād eva utpadyate /",
    "GSP31iskamatu:1298": " tasmād indriyaṃ manaḥ /",
    "GSP31iskamatu:1299": " tatra manasaḥ kā vṛttiḥ?",
    "GSP31iskamatu:1300": " saṅkalpo vṛttiḥ /",
    "GSP31iskamatu:1301": " buddhīndriyāṇāṃ śabdādayo vṛttayaḥ,",
    "GSP31iskamatu:1302": " karmendriyāṇāṃ vacanādayaḥ /",
    "GSP31iskamatu:1303": " evam ekādaśendriyāṇi saha vṛttibhir vyākhyātāni /",
    "GSP31iskamatu:1304": " atrāha --- ekādaśendriyāṇi kena kṛtāni puruṣeṇa īśvareṇa āhosvit svabhāveneti kuta iyam āśaṅketi cet,",
    "GSP31iskamatu:1305": " imāny ekādaśendriyāṇi ekādaśaviṣayagrāhakāṇi bhavanti /",
    "GSP31iskamatu:1306": " tatrāntaḥkaraṇapradhānabuddhyahaṅkārādyacetanam /",
    "GSP31iskamatu:1307": " tataś ca nūnaṃ cetanena puruṣeṇeśvareṇa vā svabhāveneti /",
    "GSP31iskamatu:1308": " atrocyate --- guṇapariṇāmaviśeṣān nānātvaṃ grāhyabhedāc ca /",
    "GSP31iskamatu:1309": " sattvādayas trayo guṇās te yathā pariṇamanti tasmād guṇapariṇāmaviśeṣād imāny ekādaśendriyāṇi nānā /",
    "GSP31iskamatu:1310": " tadarthāni bhinnāni /",
    "GSP31iskamatu:1311": " śabdasparśarūparasagandhāḥ pañcānāṃ,",
    "GSP31iskamatu:1312": " vacanādānaviharaṇotsargānandāḥ pañcānāṃ,",
    "GSP31iskamatu:1313": " saṅkalpaś ca manasaḥ /",
    "GSP31iskamatu:1314": " eteṣām eva ekādaśānām indriyāṇi grāhakāṇī bhaviṣyanti /",
    "GSP31iskamatu:1315": " (p.32) athaitan nānātvaṃ neśvareṇa na buddhyā nāhaṅkāreṇa na pradhānena na puruṣeṇa na svabhāvena kṛtam,",
    "GSP31iskamatu:1316": " guṇapariṇāmeneti /",
    "GSP31iskamatu:1317": " yady api uktam acetanānāṃ guṇānāṃ vṛttir ayukteti /",
    "GSP31iskamatu:1318": " tan na /",
    "GSP31iskamatu:1319": " kasmād iti cet, tad ucyate /",
    "GSP31iskamatu:1320": " acetanānām api pravṛttir dṛṣṭā /",
    "GSP31iskamatu:1321": " vakṣyati hi ---",
    "GSP31iskamatu:1322": " “vatsavivṛddhinimittaṃ kṣīrasya yathā pravṛttir ajñasya /",
    "GSP31iskamatu:1323": " puruṣasya vimokṣārthaṃ tathā pravṛttiḥ pradhānasya” //",
    "GSP31iskamatu:1324": " (sāṅkhyakārikā 57) iti /",
    "GSP31iskamatu:1325": " tasmād acetanā api guṇā ekādaśendriyabhāvena pariṇamanti /",
    "GSP31iskamatu:1326": " atrāha --- gṛhṇīmas tāvad ekādaśendriyāṇy ahaṅkārād utpannānīti /",
    "GSP31iskamatu:1327": " eteṣām indriyāṇāṃ yathāsthānanikṣepaḥ kena kṛtaḥ /",
    "GSP31iskamatu:1328": " cakṣur uccaiḥ sanniviṣṭaṃ dūrālokane samarthaṃ bhaviṣyatīti /",
    "GSP31iskamatu:1329": " śiraḥpradeśe śrotraṃ sanniviṣṭaṃ dūrāc śravaṇasamarthaṃ bhaviṣyatīti /",
    "GSP31iskamatu:1330": " tvak śarīrābhyantare bahiś ca sanniviṣṭā nānāsparśagrahaṇasamarthā bhaviṣyatīti /",
    "GSP31iskamatu:1331": " jihvā antarmukhaṃ sanniviṣṭā nānārasagrahaṇasamarthā bhaviṣyatīti /",
    "GSP31iskamatu:1332": " evaṃ nāsikā vāk /",
    "GSP31iskamatu:1333": " evam indriyāṇāṃ nikṣepaḥ puruṣeṇa vā kṛta īśvareṇa vā svabhāvena veti /",
    "GSP31iskamatu:1334": " atrocyate --- iha sāṅkhye puruṣeśvarasvabhāvā na kāraṇam /",
    "GSP31iskamatu:1335": " kiṃ tarhi --- asminn ahaṅkāre sthitaiḥ sattvarajastamobhis tribhir guṇair nikṣepaḥ kṛtaḥ /",
    "GSP31iskamatu:1336": " tasmād brūmaḥ --- “guṇapariṇāmaviśeṣān nānātvaṃ grāhyabhedāc ca” /",
    "GSP31iskamatu:1337": " guṇapariṇāmaviśeṣād ekādaśendriyāṇāṃ bhedaḥ /",
    "GSP31iskamatu:1338": " grāhyabhedāc ca /",
    "GSP31iskamatu:1339": " grāhyā ekādaśendriyārthās teṣāṃ bhedād apīndriyāṇāṃ bhedaḥ // SkMv_27 //",
    "GSP31iskamatu:1340": " atrāha --- kā kasya vṛttiḥ? ucyate ---",
    "GSP31iskamatu:1341": " rūpādiṣu pañcānām ālocanamatram iṣyate vṛttiḥ /",
    "GSP31iskamatu:1342": " vacanādānaviharaṇotsargānandās tu pañcānām // ISk_28 //",
    "GSP31iskamatu:1343": " mātraśabdo viśeṣārthaḥ /",
    "GSP31iskamatu:1344": " yathā bhikṣāmātraṃ labhyate nānyo viśeṣaḥ /",
    "GSP31iskamatu:1345": " tathā cakṣuḥ /",
    "GSP31iskamatu:1346": " gatārthe ālocanamātram iti /",
    "GSP31iskamatu:1347": " ekaikasya pratīndriyaṃ svaviṣayagrahaṇasāmarthyam eva /",
    "GSP31iskamatu:1348": " na hi cakṣuḥ śravaṇasamarthaṃ dānādānasamarthaṃ vā // SkMv_28 //",
    "GSP31iskamatu:1349": " ata ūrdhvaṃ buddhyahaṅkāramanovṛttiṃ vakṣyāmaḥ / tad ucyate ---",
    "GSP31iskamatu:1350": " svālakṣaṇyā vṛttis trayasya saiṣā bhavaty asāmānyā /",
    "GSP31iskamatu:1351": " sāmānyakaraṇavṛttiḥ prāṇādyā vāyavaḥ pañca // ISk_29 //",
    "GSP31iskamatu:1352": " svālakṣaṇyeti /",
    "GSP31iskamatu:1353": " buddher adhyavasāya uktaḥ prāk lakṣaṇam /",
    "GSP31iskamatu:1354": " tasyāḥ sa evādhyavasāyo vṛttiḥ /",
    "GSP31iskamatu:1355": " evam abhimāno 'haṅkāralakṣaṇam /",
    "GSP31iskamatu:1356": " tasya vṛttir api sa eva /",
    "GSP31iskamatu:1357": " manasaḥ saṅkalpo lakṣaṇam /",
    "GSP31iskamatu:1358": " tasyāpi sa eva vṛttiḥ /",
    "GSP31iskamatu:1359": " yena yena lakṣaṇenāmī lakṣyante teṣāṃ sa eva vṛttiḥ /",
    "GSP31iskamatu:1360": " evaṃ yā buddhīndriyāṇāṃ na sā karmendriyāṇām /",
    "GSP31iskamatu:1361": " yā ca karmendriyāṇāṃ na sā buddhīndriyāṇām /",
    "GSP31iskamatu:1362": " buddhyahaṅkāramanasāṃ vṛttir abhihitā /",
    "GSP31iskamatu:1363": " sāpy asāmānyā /",
    "GSP31iskamatu:1364": " adhyavasāyābhimānasaṅkalpalakṣaṇā /",
    "GSP31iskamatu:1365": " saiṣā bhavaty asāmānyā asādhāraṇā evam ukte 'rthāt gamyate sāmānyāpi sādhāraṇāpi vṛttir asti /",
    "GSP31iskamatu:1366": " yadapekṣayāsāmānyety ucyate /",
    "GSP31iskamatu:1367": " evam indriyāṇām asāmānyā vṛttir ākhyātā kulastrīsaṃsthānīyā /",
    "GSP31iskamatu:1368": " ata ūrdhvaṃ sāmānyā vṛttir ucyate /",
    "GSP31iskamatu:1369": " sāmānyakaraṇavṛttiḥ prāṇādyā vāyavaḥ pañca /",
    "GSP31iskamatu:1370": " sāmānyakaraṇavṛttiḥ --- samastasyāntaḥkaraṇasyety arthaḥ /",
    "GSP31iskamatu:1371": " prāṇādyā vāyavaḥ pañceti prāṇāpānodānasamānavyānāḥ sarveṣām indriyāṇām sāmānyaṃ kurvanti /",
    "GSP31iskamatu:1372": " sa prāṇo nāma yo mukhanāsāntarago bāhye cāsya viṣaye vṛttiḥ /",
    "GSP31iskamatu:1373": " prāṇanāt prāṇa eṣa ity abhidhīyate /",
    "GSP31iskamatu:1374": " asmin prāṇe yat spandanakarma tat katamena kṛtam ity atrocyate --- trayodaśavidhena karaṇena kṛtam /",
    "GSP31iskamatu:1375": " yataś caivaṃ tasmāt prāṇakarma sarvasya karaṇagrāmasya vṛttiḥ sāmānyā /",
    "GSP31iskamatu:1376": " api cātra dṛṣṭāntaḥ --- yathā kasmiṃścid rājagṛhe pañjare śukāḥ prativasanti /",
    "GSP31iskamatu:1377": " tebhyo devadattena odano darśitaḥ /",
    "GSP31iskamatu:1378": " odanaṃ dṛṣṭvā sarve pracalitāḥ /",
    "GSP31iskamatu:1379": " tadā pañjarakam api calitam /",
    "GSP31iskamatu:1380": " yat pañjarasya pracalanaṃ karma tat sarveṣām śukānāṃ sāmānyam /",
    "GSP31iskamatu:1381": " tadvat prāṇe yat spandanakarma tat sarveṣām indriyāṇāṃ sāmānyam /",
    "GSP31iskamatu:1382": " kiṃ cānyat --- apānenotsṛjati /",
    "GSP31iskamatu:1383": " itaś cāpakramaṇād apāna ity ucyate /",
    "GSP31iskamatu:1384": " apānabahulaś ca devadattaḥ sarpaṃ dṛṣṭvā apasarpati eṣo 'pānaḥ /",
    "GSP31iskamatu:1385": " tasminn apāne yat spandanakarma tat sarveṣām indriyāṇāṃ sāmānyā vṛttiḥ /",
    "GSP31iskamatu:1386": " ārohaṇād arthotkarṣe udāna ity abhidhīyate /",
    "GSP31iskamatu:1387": " nābhipradeśād utthitaṃ gacchati /",
    "GSP31iskamatu:1388": " udānavṛttiś ca devadatta ānandotkarṣaṃ mṛgayati /",
    "GSP31iskamatu:1389": " aham āḍhyo 'smād āḍhyataraḥ kathaṃ syām ity eṣa udānaḥ /",
    "GSP31iskamatu:1390": " asminn udāne yat spandanakarma tat sāmānyā vṛttiḥ sarvendriyāṇām /",
    "GSP31iskamatu:1391": " kiñ cānyat --- hṛdyavasthānaṃ sahabhāvaś ca tena samānaḥ /",
    "GSP31iskamatu:1392": " yo vāyur hṛddeśe vartate sa samānaḥ /",
    "GSP31iskamatu:1393": " tadbahulaś ca ekākī na ramata eṣa samānaḥ /",
    "GSP31iskamatu:1394": " tasmin yat spandanakarma tat sarvendriyāṇāṃ sāmānyavṛttiḥ /",
    "GSP31iskamatu:1395": " kiñ cānyat --- śarīravyāpitayā vyānaḥ /",
    "GSP31iskamatu:1396": " ānakhād ākeśāntaṃ śarīraṃ vyāpya anati calatīti vyānaḥ /",
    "GSP31iskamatu:1397": " vyānabahulo devadattaś ca atyantam anyena vinā ramate /",
    "GSP31iskamatu:1398": " (p.34) tasmin vyāne yat spandanakarma tat sarveṣām indriyāṇāṃ sāmānyavṛttiḥ /",
    "GSP31iskamatu:1399": " tad evaṃ sāmānyakāraṇavṛttiḥ prāṇādyā vāyavo vyākhyātāḥ // SkMv_29 //",
    "GSP31iskamatu:1400": " vṛttiṃ vyākhyāsyāmaḥ / tad ucyate ---",
    "GSP31iskamatu:1401": " yugapac catuṣṭayasya hi vṛttiḥ kramaśaś ca tasya nirdiṣṭā /",
    "GSP31iskamatu:1402": " dṛṣṭe tathāpy adṛṣṭe trayasya tatpūrvikā vṛttiḥ // ISk_30 //",
    "GSP31iskamatu:1403": " buddhir ahaṅkāro manaś cakṣur ity etāni catvāri yugapad rūpaṃ paśyanti,",
    "GSP31iskamatu:1404": " ayaṃ sthāṇur 'yaṃ puruṣa iti /",
    "GSP31iskamatu:1405": " evaṃ śabdaṃ sparśaṃ rasaṃ gandhaṃ catvāri yugapad gṛhṇanti /",
    "GSP31iskamatu:1406": " evam eṣā yugapac catuṣṭayasya vṛttiḥ /",
    "GSP31iskamatu:1407": " kiṃ cānyat /",
    "GSP31iskamatu:1408": " kramaśaś ca tasya nirdiṣṭā buddhyahaṅkāramanaścakṣuścatuṣṭayasya kramaśo vṛttir bhavati /",
    "GSP31iskamatu:1409": " dvāridvāravibhāgopadeśād hrasvakālatvād vibhāgo na śakyate vaktuṃ tato yugapad ity ucyate /",
    "GSP31iskamatu:1410": " yathā bālapatraśataṃ sūcyagreṇa viddham iti /",
    "GSP31iskamatu:1411": " tad yathā /",
    "GSP31iskamatu:1412": " devadattaḥ panthānaṃ gacchan sthāṇuṃ paśyati tatra tasya saṃśayo bhavati kim ayaṃ sthāṇur uta puruṣa iti /",
    "GSP31iskamatu:1413": " tatra sthāṇurūpaṃ paśyati śakuniṃ ca tatrasthaṃ tato 'sya buddhir bhavati sthāṇur ayam iti /",
    "GSP31iskamatu:1414": " ākuñcanaprasāraṇe karoti tato 'pi puruṣo 'yam iti pratītiḥ /",
    "GSP31iskamatu:1415": " evaṃ buddhyahaṅkāramanaścakṣuṣāṃ kramaśo vṛttir dṛṣṭā cakṣū rūpaṃ paśyati,",
    "GSP31iskamatu:1416": " manaḥ saṅkalpayati,",
    "GSP31iskamatu:1417": " ahaṅkāro 'bhimānayati,",
    "GSP31iskamatu:1418": " buddhir adhyavasyati /",
    "GSP31iskamatu:1419": " evaṃ rasanādiṣv api draṣṭavyam /",
    "GSP31iskamatu:1420": " kiṃ cānyat --- dṛṣṭe tathāpy adṛṣṭe /",
    "GSP31iskamatu:1421": " trayasya tatpūrvikā vṛttiḥ /",
    "GSP31iskamatu:1422": " tacchabdena samanantaroktāni buddhīndriyāṇi bhavanti /",
    "GSP31iskamatu:1423": " rūpe cakṣuḥpūrvikā,",
    "GSP31iskamatu:1424": " śabde śrotrapūrvikā,",
    "GSP31iskamatu:1425": " sparśe tvakpūrvikā,",
    "GSP31iskamatu:1426": " rase jihvāpūrvikā,",
    "GSP31iskamatu:1427": " gandhe ghrāṇapūrvikā buddhyahaṅkāramanasāṃ vṛttir iti // SkMv_30 //",
    "GSP31iskamatu:1428": " atrāha --- acetanānīndriyāṇi buddhyahaṅkārau manaś ceti kena hetunā svāṃ svāṃ vṛttiṃ pratipadyante ity atrāha ---",
    "GSP31iskamatu:1429": " svāṃ svāṃ pratipadyante parasparākūtahetukāṃ vṛttim /",
    "GSP31iskamatu:1430": " puruṣārtha eva hetur na kenacit kāryate karaṇam // ISk_31 //",
    "GSP31iskamatu:1431": " svāṃ svām iti vīpsām icchanti /",
    "GSP31iskamatu:1432": " (iti trayodaśavidhasya karaṇasya grahaṇaṃ kṛtaṃ bhavati) /",
    "GSP31iskamatu:1433": " pratipadyante gṛhṇantīty arthaāḥ /",
    "GSP31iskamatu:1434": " kiṃ cānyat --- parasparākūtahetukāṃ vṛttim /",
    "GSP31iskamatu:1435": " buddher ākūtaṃ jñātvā ahaṅkāro 'bhimānayati,",
    "GSP31iskamatu:1436": " manaḥ saṅkalpayati,",
    "GSP31iskamatu:1437": " indriyāṇi svāṃ svāṃ vṛttiṃ pratipadyante /",
    "GSP31iskamatu:1438": " ākūtaṃ nāmābhiprāyaḥ /",
    "GSP31iskamatu:1439": " yathā kila caurasenā grāmaṃ hantuṃ gacchati tatra caurasenāpatinā saṅketaḥ(p.35)",
    "GSP31iskamatu:1440": " kṛto 'sti yadāhaṃ hā heti bravīmi tadā sarvaiḥ samavāyena praveṣṭavyam /",
    "GSP31iskamatu:1441": " yadā punar aham ahā heti bravīmi tadā nirgantavyam /",
    "GSP31iskamatu:1442": " etāṃ caurasenāpater ājñām ākūtaṃ jñātvā caurāḥ praviśanti nirgacchanti ca /",
    "GSP31iskamatu:1443": " tatheha caurasenāpatisthānīyā buddhiḥ caurasthānīyānīndriyāṇi /",
    "GSP31iskamatu:1444": " kiṃ svārthaṃ viṣayaṃ pratipadyante āhosvit parārtham ity atrocyate /",
    "GSP31iskamatu:1445": " parārthaṃ gamyate /",
    "GSP31iskamatu:1446": " yasmād āha --- puruṣārtha eva hetuḥ puruṣārthaḥ kartavya eva iti guṇānāṃ pravṛttiḥ /",
    "GSP31iskamatu:1447": " tasmād etat trayodaśavidhaṃ karaṇaṃ puruṣārthaḥ pravartayati /",
    "GSP31iskamatu:1448": " yad apy uktam --- acetanāni karaṇāni kathaṃ pravartanta iti /",
    "GSP31iskamatu:1449": " atra brūmaḥ --- na kenacit kāryate karaṇam /",
    "GSP31iskamatu:1450": " neśvareṇa nāpi puruṣeṇa /",
    "GSP31iskamatu:1451": " svabhāvo nāma kaścit padārtho (nā)sti /",
    "GSP31iskamatu:1452": " yasmāt svayam eva ca trayodaśavidhaṃ karaṇaṃ sve sve viṣaye pravartata iti // SkMv_31 //",
    "GSP31iskamatu:1453": " atrāha --- uktaṃ ca bhagavatā na kenacit kāryate karaṇam iti /",
    "GSP31iskamatu:1454": " tat katividhaṃ karaṇam iti? atrocyate ---",
    "GSP31iskamatu:1455": " karaṇaṃ trayodaśavidhaṃ tadāharaṇadhāraṇaprakāśakaram /",
    "GSP31iskamatu:1456": " kāryaṃ ca tasya daśadhāhāryaṃ dhāryaṃ prakāśyaṃ ca // ISk_32 //",
    "GSP31iskamatu:1457": " yad atra karaṇam ity uktaṃ tat trayodaśavidham iti boddhyam /",
    "GSP31iskamatu:1458": " pañca karmendriyāṇi,",
    "GSP31iskamatu:1459": " pañca buddhīndriyāṇi,",
    "GSP31iskamatu:1460": " buddhyahaṅkārau mana iti etat trayodaśavidhaṃ karaṇam iti /",
    "GSP31iskamatu:1461": " atrāha --- āhārakaṃ dhārakaṃ prakāśakaṃ ca tad iti /",
    "GSP31iskamatu:1462": " tatrāhārakam indriyalakṣaṇam /",
    "GSP31iskamatu:1463": " dhārakam abhimānalakṣaṇam /",
    "GSP31iskamatu:1464": " prakāśakaṃ buddhilakṣaṇam /",
    "GSP31iskamatu:1465": " atrāha --- kiṃ tad asti yasyāharaṇaṃ dhāraṇaṃ prakāśanaṃ ca kriyate /",
    "GSP31iskamatu:1466": " atrocyate --- kāryaṃ ca tasya daśadhāhāryaṃ dhāryaṃ prakāśyaṃ ca /",
    "GSP31iskamatu:1467": " kāryam iti śabdasparśarasarūpagandhāḥ pañca,",
    "GSP31iskamatu:1468": " vacanādānaviharaṇotsargānandāḥ pañca /",
    "GSP31iskamatu:1469": " ete daśa viṣayāḥ kāryam ity ucyate /",
    "GSP31iskamatu:1470": " taṃ daśavidhaṃ viṣayaṃ buddhīndriyaiḥ prakāśitam arthaṃ karmendriyāṇy āharanti dhārayanti ca /",
    "GSP31iskamatu:1471": " tad yathā tamasi sthitaṃ pradīpena prakāśitaṃ ghaṭaṃ hasta ādatte dhārayati ca /",
    "GSP31iskamatu:1472": " tad evaṃ yathā ghaṭaṃ tathā śeṣāṇy api // SkMv_32 //",
    "GSP31iskamatu:1473": " antaḥkaraṇaṃ trividhaṃ daśadhā bāhyaṃ trayasya viṣayākhyam /",
    "GSP31iskamatu:1474": " sāmpratakālaṃ bāhyaṃ trikālam ābhyantaraṃ karaṇam // ISk_33 //",
    "GSP31iskamatu:1475": " antaḥkaraṇaṃ trividham iti buddhyahaṅkāramanasāṃ grahaṇam /",
    "GSP31iskamatu:1476": " etat trividham antaḥkaraṇasaṃjñitam /",
    "GSP31iskamatu:1477": " daśadhā bāhyaṃ buddhikarmendriyabhedāt /",
    "GSP31iskamatu:1478": " kiṃ cānyat /",
    "GSP31iskamatu:1479": " trayasya viṣayākhyaṃ buddhyahaṅkāramanasāṃ trayāṇām antaḥkaraṇānāṃ bāhyaṃ daśavidhaṃ(p.36)",
    "GSP31iskamatu:1480": " karaṇaṃ viṣayākhyaṃ viṣaya(?)",
    "GSP31iskamatu:1481": " upabhogyam iti /",
    "GSP31iskamatu:1482": " ābhyantaraṃ trikaṃ svāmibhūtaṃ bāhyaṃ daśavidhaṃ bhṛtyabhūtam ity arthaḥ /",
    "GSP31iskamatu:1483": " kiṃ cānyat --- sāmpratakālaṃ bāhyam /",
    "GSP31iskamatu:1484": " yad etad bāhyaṃ daśavidhaṃ karaṇam uktaṃ tat sāmpratakālaṃ vartamānaviṣayagrāhakaṃ bhavati /",
    "GSP31iskamatu:1485": " śrotratvakcakṣurjihvāghrāṇāni vartamānāny eva śabdādīni gṛhṇanti /",
    "GSP31iskamatu:1486": " nātītāni na ca bhāvīni /",
    "GSP31iskamatu:1487": " evaṃ vākpāṇipādapāyūpasthāni vartamāneṣu vacanādeyabhūmimalotsargānandeṣu pravartante nātītābhaviṣyatoḥ /",
    "GSP31iskamatu:1488": " kiñ cānyat --- trikālam ābhyantaraṃ mano'haṅkārabuddhirūpaṃ karaṇaṃ pravartate /",
    "GSP31iskamatu:1489": " buddhir vartamānaṃ ghaṭaṃ buddhyate atītaṃ bhaviṣyantaṃ ca smarati /",
    "GSP31iskamatu:1490": " tad yathā --- yudhiṣṭhirabhīmasenāv āstām atītaviṣayagrāhiṇī buddhiḥ /",
    "GSP31iskamatu:1491": " kalkī bhaviṣyati bhāvivastugrāhiṇī /",
    "GSP31iskamatu:1492": " evam ahaṅkāro 'pi trikālavān /",
    "GSP31iskamatu:1493": " yathāham asmin gṛhe svāmī āsaṃ,",
    "GSP31iskamatu:1494": " bhaviṣyāmi ceti /",
    "GSP31iskamatu:1495": " evaṃ mano 'py atītaṃ saṅkalpayati vartamānaṃ bhāvi ca /",
    "GSP31iskamatu:1496": " yata evaṃ tasmād ucyate “trikālam ābhyantaraṃ karaṇam” iti // SkMv_33 //",
    "GSP31iskamatu:1497": " atrāha --- kāni indriyāṇi saviśeṣaṃ viṣayaṃ gṛhṇanti,",
    "GSP31iskamatu:1498": " kāni nirviśeṣam / atrocyate ---",
    "GSP31iskamatu:1499": " buddhīndriyāṇi teṣāṃ pañca viśeṣāviśeṣaviṣayāṇi /",
    "GSP31iskamatu:1500": " vāg bhavati śabdaviṣayā śeṣāny api pañcaviṣayāṇi // ISk_34 //",
    "GSP31iskamatu:1501": " teṣām karaṇānāṃ madhye yeṣām ayam adhikāro vartate teṣāṃ yāni buddhīndriyāṇi śrotratvakcakṣurjihvāghrāṇāni pañca tāni saviśeṣaṃ gṛhṇanti aviśeṣam api viṣayaṃ gṛhṇanti /",
    "GSP31iskamatu:1502": " atrāha --- kasya saviśeṣaṃ viṣayaṃ gṛhṇanti kasya nirviśeṣam iti /",
    "GSP31iskamatu:1503": " atrocyate śabdasparśarasarūpagandhāḥ pajña devānāṃ tanmātrasaṃjñitā nirviśeṣāḥ kevalasukhalakṣaṇatvāt /",
    "GSP31iskamatu:1504": " yasmāt tatra duḥkhamohau na stas tasmān nirviśeṣās te iti /",
    "GSP31iskamatu:1505": " tathā hi /",
    "GSP31iskamatu:1506": " viśiṣyante śāntaghoramūḍhatvādineti viśeṣās taiḥ saha saviśeṣāḥ,",
    "GSP31iskamatu:1507": " kevalā nirviśeṣā iti tātparyam /",
    "GSP31iskamatu:1508": " evaṃ śabdādayo manuṣyāṇāṃ saviśeṣāḥ sukhaduḥkhamohayuktā ity arthaḥ /",
    "GSP31iskamatu:1509": " devānāṃ tu buddhīndriyāṇi nirviśeṣaṃ sukhātmakaṃ prakāśayanti /",
    "GSP31iskamatu:1510": " uktāni buddhīndriyāṇi devānāṃ mānuṣāṇāṃ ca /",
    "GSP31iskamatu:1511": " karmendriyāṇi vakṣyāmaḥ /",
    "GSP31iskamatu:1512": " vāg bhavati śabdaviṣayā śeṣāny api pañca viṣayāṇi /",
    "GSP31iskamatu:1513": " tatra devānāṃ vāk pādaṃ pādārdhaṃ ślokam uccārayati /",
    "GSP31iskamatu:1514": " asmākam api tathaiva /",
    "GSP31iskamatu:1515": " ato devānām asmākaṃ ca vāgindriyaṃ tulyam ity arthaḥ /",
    "GSP31iskamatu:1516": " kiṃ cānyat --- śeṣāṇy api pañca viṣayāṇi iti /",
    "GSP31iskamatu:1517": " teṣāṃ(p.37) caturṇām ekaikaṃ pañcaviṣayam /",
    "GSP31iskamatu:1518": " pāṇis tāvat śabdasparśarasarūpagandhayuktaḥ /",
    "GSP31iskamatu:1519": " evaṃ pañcalakṣaṇam eva pāṇīndriyaṃ sannikṛṣṭaṃ pañcalakṣaṇaṃ ghaṭaṃ gṛhṇāti /",
    "GSP31iskamatu:1520": " (yasmāt pañcalakṣaṇaṃ hastaṃ hastendriyaṃ ca)",
    "GSP31iskamatu:1521": " evaṃ śabdādipañcalakṣaṇaḥ pādaḥ pañcātmikāyām eva bhuvi viharati /",
    "GSP31iskamatu:1522": " evaṃ pañcalakṣaṇe pāyūpasthe api pañcalakṣaṇāv utsargānandau kurutaḥ /",
    "GSP31iskamatu:1523": " tasmāt yuktam abhihitam --- “śeṣāṇy api pañca viṣayāṇi” iti // SkMv_34 //",
    "GSP31iskamatu:1524": " idānīṃ buddhiviṣayakhyāpanāyedam ucyate ---",
    "GSP31iskamatu:1525": " sāntaḥkaraṇā buddhiḥ sarvaṃ viṣayam avagāhate yasmāt /",
    "GSP31iskamatu:1526": " tasmāt trividhaṃ karaṇaṃ dvāri dvārāṇi śeṣāṇi // ISk_35 //",
    "GSP31iskamatu:1527": " sāntaḥkaraṇā antaḥkaraṇe ahaṃmanasī tābhyāṃ saha vartate yā buddhiḥ sā tathoktā /",
    "GSP31iskamatu:1528": " sā buddhiḥ sarvaṃ viṣayaṃ niravaśeṣaṃ triṣv api kāleṣu yasmād avagāhate vyāpnoti",
    "GSP31iskamatu:1529": " gṛhṇāti śabdādyaṃ pañcavidhaṃ tasmād eva tanmanobuddhyahaṅkāralakṣaṇaṃ trividham",
    "GSP31iskamatu:1530": " eva karaṇaṃ sādhanaṃ,",
    "GSP31iskamatu:1531": " kriyate 'nenetikṛtvā /",
    "GSP31iskamatu:1532": " śeṣāṇi punaḥ dvāri bāhye yāni buddhikarmendriyatayā pratītāni śrotravākprabhṛtīni",
    "GSP31iskamatu:1533": " daśa tāni tasyā eva mano'haṅkārayuktāyā buddher viṣayagrahaṇāya dvārāṇi pratīkāny",
    "GSP31iskamatu:1534": " eva na tu karaṇatayā sānvayāni /",
    "GSP31iskamatu:1535": " tathā etair daśabhir dvāraiḥ sāntaḥkaraṇā buddhir eva viṣayān gṛhṇātīti trividham eva karaṇam ity arthaḥ // SkMv_35 //",
    "GSP31iskamatu:1536": " kiñ cānyat ---",
    "GSP31iskamatu:1537": " ete pradīpakalpāḥ parasparavilakṣaṇā guṇaviśeṣāḥ /",
    "GSP31iskamatu:1538": " kṛtsnaṃ puruṣasyārthaṃ prakāśya buddhau prayacchanti // ISk_36 //",
    "GSP31iskamatu:1539": " ete iti buddhikarmāntaḥkaraṇabhedās trayodeśa pradīpakalpāḥ pradīpatulyāḥ /",
    "GSP31iskamatu:1540": " kiṃ cānyat /",
    "GSP31iskamatu:1541": " parasparavilakṣaṇāḥ /",
    "GSP31iskamatu:1542": " bhinnalakṣaṇā visadṛśā ity arthaḥ /",
    "GSP31iskamatu:1543": " śrotraṃ hi śabdaṃ gṛhṇāti,",
    "GSP31iskamatu:1544": " na sparśādīn /",
    "GSP31iskamatu:1545": " evam itaratra /",
    "GSP31iskamatu:1546": " vāg vakty eva na gṛhṇāti gacchati viharaty ānandati /",
    "GSP31iskamatu:1547": " evaṃ pāṇyādiṣu /",
    "GSP31iskamatu:1548": " manaḥ saṅkalpayati nāhaṅkurute /",
    "GSP31iskamatu:1549": " ahaṅkāraś cābhimanute na saṅkalpayati /",
    "GSP31iskamatu:1550": " evaṃ dvādaśāpi svaṃ svam arthaṃ puruṣabhogyatayā prakāśya buddhau prayacchanti nikṣipanti /",
    "GSP31iskamatu:1551": " tad buddhisthaṃ viṣayaṃ sukhaduḥkhādyaṃ puruṣa upalabhate // SkMv_36 //",
    "GSP31iskamatu:1552": " kiñ cānyat ---",
    "GSP31iskamatu:1553": " sarvaṃ pratyupabhogaṃ yasmāt puruṣasya sādhayati buddhiḥ /",
    "GSP31iskamatu:1554": " saiva ca viśinaṣṭi tataḥ pradhānapuruṣāntaraṃ sūkṣmam // ISk_37 //",
    "GSP31iskamatu:1555": " nirviśeṣaṃ triṣv api kāleṣu yo yo viṣayaṃ prati upabhogo devatiryagyoniṣu taṃ taṃ puruṣasya yasmād hetor buddhir eva sādhayati niṣpādayati /",
    "GSP31iskamatu:1556": " rājāmātyavat /",
    "GSP31iskamatu:1557": " yathā sarveṣāṃ bhṛtyānāṃ mantrī upalabdhiṃ vidhāya rājani nivedayati /",
    "GSP31iskamatu:1558": " evaṃ karmendriyāṇi prakāśya buddhau prayacchanti /",
    "GSP31iskamatu:1559": " buddhir api puruṣāya prayacchati samarpayati /",
    "GSP31iskamatu:1560": " anena prakāreṇa buddhir abhyudayaphalena /",
    "GSP31iskamatu:1561": " yāvajjñānaṃ notpadyate tāvat puruṣaṃ yojayati /",
    "GSP31iskamatu:1562": " svairiṇīva kāmukaṃ mūḍhavijñānaṃ ghṛtādyupacāraiḥ /",
    "GSP31iskamatu:1563": " buddhipreritā ahaṃmanobuddhikarmendriyākhyā viṣayān na svārthaṃ na ca buddhyarthaṃ kiṃ tu puruṣārtham eva sādhayanti /",
    "GSP31iskamatu:1564": " yathā salakṣmīkasvairiṇīgṛhe dāsyas tadādeśena rasavatīṃ na svārthaṃ na ca svāmitayāvasthitasvairiṇy arthaṃ kiṃ tu tayāpahṛtavivekavijñānasya kāmukasya kṛte nirvartayanti tadvat /",
    "GSP31iskamatu:1565": " yāvad asau vimūḍhas tāvad anayā buddhyā svairiṇy eva kāmuko viṣayair upahriyate /",
    "GSP31iskamatu:1566": " yadāsau katham api guruśāstrātmānubhavādibhir ātmānaṃ cetayate tadā svairiṇīva buddhir api puruṣaṃ vihāya saṃśāmyati /",
    "GSP31iskamatu:1567": " tato 'sau kevalatayāvatiṣṭhate /",
    "GSP31iskamatu:1568": " tadanubhavāvasthitir muktir iti yat kiñcid idam aprastutam /",
    "GSP31iskamatu:1569": " prastutam ucyate /",
    "GSP31iskamatu:1570": " kiñ cānyat /",
    "GSP31iskamatu:1571": " ataḥ saiva ca viśinaṣṭi tataḥ pradhānapuruṣāntaraṃ sūkṣmam /",
    "GSP31iskamatu:1572": " sūkṣmaṃ durvijñeyam /",
    "GSP31iskamatu:1573": " pradhānapuruṣāntaraṃ nānātvam /",
    "GSP31iskamatu:1574": " sūkṣmatvād atīva durbodham iti yāvat /",
    "GSP31iskamatu:1575": " buddhir hi adhyavasāyātmikā svavyāpāreṇa cādhyavasāyena sādhayati /",
    "GSP31iskamatu:1576": " ahaṅkārendriyatanmātrabhūtādhyavasāyena jagat pradhānapuruṣāntaravivecanena vivicya svayaṃ mriyate /",
    "GSP31iskamatu:1577": " ata evoktam ---",
    "GSP31iskamatu:1578": " “ahaṅkāro dhiyaṃ brūte mainaṃ suptaṃ prabodhaya /",
    "GSP31iskamatu:1579": " prabuddhe paramānande na tvaṃ nāhaṃ na tajjagat //",
    "GSP31iskamatu:1580": " mayi tiṣṭhaty ahaṅkāre puruṣaḥ pañcaviṃśakaḥ /",
    "GSP31iskamatu:1581": " tattvavṛndaṃ parityajya sa kathaṃ mokṣam icchati //",
    "GSP31iskamatu:1582": " yo 'sau sarveśvaro devaḥ sarvavyāpī jagadguruḥ /",
    "GSP31iskamatu:1583": " dehītipadam uccārya hā mayātmā laghuḥ kṛtaḥ” //",
    "GSP31iskamatu:1584": " akṛtapuṇyacaraṇair na prāpyaṃ pradhānapuruṣayor nānātvam /",
    "GSP31iskamatu:1585": " tayor evāntaraṃ darśayati /",
    "GSP31iskamatu:1586": " tvam anyam ātmānaṃ na vetsi /",
    "GSP31iskamatu:1587": " pradhānam anyat /",
    "GSP31iskamatu:1588": " sattvarajastamāṃsi trayo guṇāḥ prādhānikā amūrtāḥ sāmyāvasthāyāṃ pradhānākhyāḥ /",
    "GSP31iskamatu:1589": " teṣām ekatayodrekāt triguṇā buddhir anyā,",
    "GSP31iskamatu:1590": " anyo 'haṅkāraḥ,",
    "GSP31iskamatu:1591": " pañca tanmātrāṇy anyāni,",
    "GSP31iskamatu:1592": " ekādaśendriyāṇy anyānīti buddhvā tattvāni mokṣaṃ gacchanti /",
    "GSP31iskamatu:1593": " na hi bhagavataḥ kapilasya mate kim api kartavyam anuṣṭheyatayā,",
    "GSP31iskamatu:1594": " kiṃ tu sāṅkhyānāṃ (p.39)",
    "GSP31iskamatu:1595": " pañcaviṃśatitattvajñānam eva sādharmyeṇa vaidharmyeṇa ca niḥśreyasahetuḥ / uktaṃ ca ---",
    "GSP31iskamatu:1596": " hasa piba lala moda nityaṃ viṣayānupabhuñja kuru ca mā śaṅkām /",
    "GSP31iskamatu:1597": " yadi viditaṃ te kapilamataṃ tat prāpsyase mokṣasaukhyaṃ ca // SkMv_37 //",
    "GSP31iskamatu:1598": " atrāha --- uktaṃ bhagavatā pūrvasyām āryāyāṃ “viśeṣāviśeṣaviṣayāṇīndriyāṇi” iti /",
    "GSP31iskamatu:1599": " tatra ke viśeṣā ke 'viśeṣā iti / atrocyate ---",
    "GSP31iskamatu:1600": " tanmātrāṇy aviśeṣās tebhyo bhūtāni pañca pañcabhyaḥ /",
    "GSP31iskamatu:1601": " ete smṛtā viśeṣāḥ śāntā ghorāś ca mūḍhāś ca // ISk_38 //",
    "GSP31iskamatu:1602": " yāni bhūtādisaṃjñāt tāmasād ahaṅkārād utpannāni pañca tanmātrāṇi śabdādīni tāny aviśeṣā ity ucyante /",
    "GSP31iskamatu:1603": " devānāṃ tanmātrāṇi sukhalakṣaṇā viṣayās tatrāpi rajastamasī staḥ kiṃ tu tatra sattvam utkaṭatvena vartate tasmād aviśeṣā ity ucyante /",
    "GSP31iskamatu:1604": " na viśiṣyante śāntaghoramūḍhatvādibhiḥ sattvodrekāt kevalasukhatayā ity arthaḥ /",
    "GSP31iskamatu:1605": " tarhi viśeṣāḥ ke?",
    "GSP31iskamatu:1606": " atrāha --- tebhyo bhūtāni pañca pañcabhyaḥ /",
    "GSP31iskamatu:1607": " śabdādibhyaḥ pañcabhyaḥ ākāśādīni pañca mahābhūtāni pūrvapūrvānupraveśād ekadvitricatuṣpañca guṇāny utpadyante /",
    "GSP31iskamatu:1608": " ete smṛtā viśeṣāḥ /",
    "GSP31iskamatu:1609": " atrāha --- eteṣāṃ kiṃ lakṣaṇam iti /",
    "GSP31iskamatu:1610": " atrocyate /",
    "GSP31iskamatu:1611": " etāni pañca mahābhūtāni manuṣyāṇāṃ viṣayāḥ /",
    "GSP31iskamatu:1612": " śāntā ghorā mūḍhāś ca /",
    "GSP31iskamatu:1613": " tatrākāśaṃ śāntaṃ ghoraṃ mūḍhaṃ ca /",
    "GSP31iskamatu:1614": " śāntaṃ tāvat sukhalakṣaṇam /",
    "GSP31iskamatu:1615": " yathā kaścid garbhagṛhāt niṣkrāntaḥ avakāśasthitas tasya tadākāśaṃ sukhahetutvāc chāntaṃ syāt /",
    "GSP31iskamatu:1616": " tad evoṣṇaśītavātādisaṃyogād duḥkhatvād ghoraṃ syāt /",
    "GSP31iskamatu:1617": " pathi gacchataḥ kāndiśīkasya kevalaṃ sarvatrākāśaṃ paśyato mārgādyanabhijñasya puṃsas tad eva mūḍhaṃ syāt /",
    "GSP31iskamatu:1618": " evaṃ vāyau traividhyam /",
    "GSP31iskamatu:1619": " yathā garbhagṛhavāsino vātāyanadvāreṇa vāyuḥ praviśan sukhahetutvāc chāntaḥ /",
    "GSP31iskamatu:1620": " tenaivoṣṇamāsi sampannena duḥkhotpādakatayā duḥkhī syād ity asau vāyur ghoraḥ /",
    "GSP31iskamatu:1621": " sa eva vāyuḥ śītakāle śītaṃ janayan mūḍhaḥ /",
    "GSP31iskamatu:1622": " evam agniḥ śītārtasya śāntaḥ /",
    "GSP31iskamatu:1623": " grīṣmakāle tāpārtasya ghoraḥ /",
    "GSP31iskamatu:1624": " grāmādidāhe pravṛddho 'gniḥ puṃso mohotpādakatayā mūḍhaḥ /",
    "GSP31iskamatu:1625": " evam āpo gharmārtasya sukhadatvāc chāntāḥ /",
    "GSP31iskamatu:1626": " hemante duḥkhadatvād ghorāḥ /",
    "GSP31iskamatu:1627": " samudramadhyagatasya puṃsaḥ tīram apaśyato mohahetutvān mūḍhāḥ /",
    "GSP31iskamatu:1628": " evaṃ pṛthvī navaśādvalopacitā prāvṛṣi sukhakāriṇīti śāntā /",
    "GSP31iskamatu:1629": " grīṣmakāle uṣṇabālukā ghorā /",
    "GSP31iskamatu:1630": " saiva pathikasya mārgānabhijñasya prāṇigrāmādyapaśyato mūḍhā /",
    "GSP31iskamatu:1631": " evaṃ devānāṃ nirviśeṣā viṣayāḥ /",
    "GSP31iskamatu:1632": " tanmātrasaṃjñitā nirviśeṣāḥ kevalā evānandamayāḥ śāntaghoramūḍhatayāviśiṣṭāḥ svabhāvarūpāḥ(p.40)",
    "GSP31iskamatu:1633": " śarkarākaṭutiktādirasā niścitaṃ svabhāvamādhuryāmṛtā upameyasukhaśālikṣīram iva /",
    "GSP31iskamatu:1634": " mādhuryakṣārakaṭvādipārthivaguṇasampṛktaṃ svabhāvarasaṃ jalam ivāmī viṣayāḥ(?) /",
    "GSP31iskamatu:1635": " devānām evaṃ nirviśeṣāḥ syuḥ /",
    "GSP31iskamatu:1636": " tanmātrasaṃjñitāḥ sukhalakṣaṇā eva /",
    "GSP31iskamatu:1637": " manuṣyāṇāṃ viyadādibhūtamayatvāt bhūtānīva sukhaduḥkhamohalakṣaṇās te ity arthaḥ // SkMv_38 //",
    "GSP31iskamatu:1638": " atrāha --- kim etāv anta eva viṣayāḥ, na hi /",
    "GSP31iskamatu:1639": " kiṃ tv anye 'pi santi /",
    "GSP31iskamatu:1640": " ke punas te iti? ucyate /",
    "GSP31iskamatu:1641": " sūkṣmā mātāpitṛjāḥ saha prabhūtais tridhā viśeṣāḥ syuḥ /",
    "GSP31iskamatu:1642": " sūkṣmās teṣāṃ niyatā mātāpitṛjā nivartante // ISk_39 //",
    "GSP31iskamatu:1643": " tatra sūkṣmās tāvat pañca tanmātrakāḥ tair evādisarge sūkṣmaśarīrāṇi trayāṇām api lokānāṃ prārabdhāni /",
    "GSP31iskamatu:1644": " tat sūkṣmaśarīramṛtukāle mātur udaraṃ praviśati /",
    "GSP31iskamatu:1645": " mātū rudhiraṃ pituḥ śukram /",
    "GSP31iskamatu:1646": " vedāntavādino 'py evam āhuḥ /",
    "GSP31iskamatu:1647": " prāṇinaḥ svarganarakādiṣu svakarmabhogānantaramatrājigamiṣavaḥ somamaṇḍale līnā bhūtvā vṛṣṭayo bhavanti /",
    "GSP31iskamatu:1648": " tato 'nnam, tat strīpuṃsābhyām upabhuktaṃ śukraśoṇite,",
    "GSP31iskamatu:1649": " tataḥ puruṣa iti /",
    "GSP31iskamatu:1650": " “vettha yathā pañcamyām āhutāv āpaḥ puruṣavacasa“(chāndogyopaniṣad 5 / 3 /",
    "GSP31iskamatu:1651": " 3) ity ārabhya “iti tu pañcamyām āhutāv āpa“(chāndogyopaniṣad 5 / 9 /",
    "GSP31iskamatu:1652": " 1) ity āhuḥ /",
    "GSP31iskamatu:1653": " purāṇeṣv api",
    "GSP31iskamatu:1654": " “somavṛṣṭyannaretāṃsi puruṣas tatra pañcamaḥ /",
    "GSP31iskamatu:1655": " sa jīvaty agnaye paścād dharanty asmād yato 'bhavat” //",
    "GSP31iskamatu:1656": " iti /",
    "GSP31iskamatu:1657": " tad evaṃ sūkṣmaśarīrasyopacayaṃ karoti /",
    "GSP31iskamatu:1658": " mātur aśitapītānnaraso mātṛnāḍīsambandhena praviśya sūkṣmaśarīrasya śukraśoṇitamayasyopacayaṃ kurute /",
    "GSP31iskamatu:1659": " mātuś ca nāḍyā bālasya nābhirandhraṃ praviśati /",
    "GSP31iskamatu:1660": " yathaikena mārgeṇa śākavāṭasyāpy āyanam udakaṃ karoti evam annapānasya raso mātṛnāḍīgato bālasya nābhiṃ praviśati /",
    "GSP31iskamatu:1661": " praviśya bālaśarīrasyāpy āyanaṃ karoti /",
    "GSP31iskamatu:1662": " tatra sūkṣmaśarīrasyākṛtir yādṛglakṣaṇā bahiḥśarīrasya bhavati hastapādaśiraḥpṛṣṭhodarajaṅghāgulpha iti /",
    "GSP31iskamatu:1663": " api ca śiṣṭā vadanti bahiḥśarīraṃ ṣāṭkauśikam iti /",
    "GSP31iskamatu:1664": " rudhiramāṃsatvaco mātṛjāḥ snāyvasthimajjānaḥ pitṛjāḥ /",
    "GSP31iskamatu:1665": " evam etad bāhyaśarīram ābhyantarasūkṣmaśarīrasyopacayaṃ kurute /",
    "GSP31iskamatu:1666": " tasyaiva bahiḥśarīropacitasya sūkṣmaśarīrasya prasavakāle yonyā nirgatasya mātur udarāt bāhyāni pañca mahābhūtāni pṛthivyādīni viharaṇasaṃsthānīyāni kṛtāni /",
    "GSP31iskamatu:1667": " yathā kasyacid rājakumārasya mātāpitṛbhyām upacitasya pañca mahābhūtāni kṛtāni /",
    "GSP31iskamatu:1668": " ākāśam avakāśane,",
    "GSP31iskamatu:1669": " bhūmir viharaṇe,",
    "GSP31iskamatu:1670": " āpaḥ piṇḍīkaraṇe śuddhau ca, agnir(p.41)",
    "GSP31iskamatu:1671": " āhārapacane,",
    "GSP31iskamatu:1672": " vāyur vyūhane,",
    "GSP31iskamatu:1673": " asya śarīrasyaivam ete viśeṣāḥ trividhāḥ /",
    "GSP31iskamatu:1674": " sūkṣmā mātāpitṛjāḥ saha prabhūtaiḥ /",
    "GSP31iskamatu:1675": " pra ity upasargaḥ /",
    "GSP31iskamatu:1676": " evaṃ sūkṣmā mātāpitṛjā bhūtāni cety arthaḥ /",
    "GSP31iskamatu:1677": " tāni ca pṛthivyādīni /",
    "GSP31iskamatu:1678": " evam ete tridhā viśeṣāḥ /",
    "GSP31iskamatu:1679": " ye cānye prāg abhihitā viśeṣāḥ śāntā ghorā mūḍhāś ca /",
    "GSP31iskamatu:1680": " atrāha --- eteṣu triṣv api viśeṣeṣu ke nityāḥ ke 'nityā ity atrocyate --- sūkṣmās teṣāṃ niyatāḥ /",
    "GSP31iskamatu:1681": " sūkṣmā iti yair ādisargārambhas te niyatā nityā ity arthaḥ /",
    "GSP31iskamatu:1682": " tair ārabdhaṃ sūkṣmaśarīram asmin sthūlaśarīre patati tad adharmeṇa saṃyuktaṃ paśumṛgapakṣisarīsṛpasthāvarāntāni pañca sthānāni paśyati /",
    "GSP31iskamatu:1683": " dharmādharmayoḥ sāmyena brāhmaṇādīni caṇḍālāntāni paśyati /",
    "GSP31iskamatu:1684": " evaṃ sūkṣmaśarīraṃ niyataṃ yāvat saṃsāram ity arthaḥ /",
    "GSP31iskamatu:1685": " tad yāvaj jñānaṃ guṇapuruṣāntaropalabdhirūpaṃ notpadyate tāvat saṃsarati,",
    "GSP31iskamatu:1686": " utpanne jñāne nivartate /",
    "GSP31iskamatu:1687": " tasmiṃś ca nivṛtte puruṣo mokṣaṃ gacchati / uktaṃ ca ---",
    "GSP31iskamatu:1688": " “dehe mohāśraye bhagne yuktaḥ sa paramātmani /",
    "GSP31iskamatu:1689": " kumbhākāśa ivākāśe labhate caikarūpatām” //",
    "GSP31iskamatu:1690": " “yathā darpaṇābhāva ābhāsahānau” ityādi /",
    "GSP31iskamatu:1691": " tasmād etat sūkṣmam /",
    "GSP31iskamatu:1692": " mātāpitṛjā nivartante tat sūkṣmaśarīraṃ parityajya maraṇakāle mātāpitṛjaṃ patati /",
    "GSP31iskamatu:1693": " tat sūkṣmaśarīraṃ jñānam aviduṣāṃ saṃsarati // SkMv_39 //",
    "GSP31iskamatu:1694": " atrāha --- uktaṃ ca bhagavatā --- “mātāpitṛjā nivartante tat sūkṣmaṃ saṃsaratīty arthaḥ / atrocyate ---",
    "GSP31iskamatu:1695": " pūrvotpannam asaktaṃ niyataṃ mahadādisūkṣmaparyantam /",
    "GSP31iskamatu:1696": " saṃsarati nirupabhogaṃ bhāvair adhivāsitaṃ liṅgam // ISk_40 //",
    "GSP31iskamatu:1697": " pūrvotpannam ityādi /",
    "GSP31iskamatu:1698": " sargotpannam ity arthaḥ /",
    "GSP31iskamatu:1699": " yāvaj jñānaṃ notpadyate tāvat saṃsāre sthirataraṃ sthitam ity arthaḥ /",
    "GSP31iskamatu:1700": " kiñ cānyat --- asaktaṃ,",
    "GSP31iskamatu:1701": " kvacin na saktam ity asaktaṃ devamānuṣatiryakṣu sūkṣmatvāt /",
    "GSP31iskamatu:1702": " niyataṃ nityam ity arthaḥ /",
    "GSP31iskamatu:1703": " pañca karmendriyāṇi pañca buddhīndriyāṇi pañca tanmātrāṇi mano buddhir ahaṅkāra evam aṣṭādaśa --- mahadādisūkṣmaparyantam iti /",
    "GSP31iskamatu:1704": " mahāny asyādau,",
    "GSP31iskamatu:1705": " sūkṣmāṇi tanmātrāṇi śabdādiviṣayākhyāny ante yasya tat tathoktam /",
    "GSP31iskamatu:1706": " antaḥkaraṇabahiḥkaraṇāni trayodaśa tanmātrāṇi pañca ceti /",
    "GSP31iskamatu:1707": " atrāha --- tat kiṃ karoti /",
    "GSP31iskamatu:1708": " atrocyate --- saṃsarati devamānuṣatiryagyoniṣu jīvabhāvam āgacchati /",
    "GSP31iskamatu:1709": " tad dhi(p.42) nirupabhogaṃ śabdādayo viṣayā upabhogās tair virahitam /",
    "GSP31iskamatu:1710": " trayodaśakaraṇātmakam evety arthaḥ /",
    "GSP31iskamatu:1711": " bhāvair adhivāsitaṃ devamānuṣatiryagbhāvādhivāsitam evety arthaḥ /",
    "GSP31iskamatu:1712": " yathā tilapatanavastravāsanavat(?) /",
    "GSP31iskamatu:1713": " tadvat śāntā bhāvā bhavanti /",
    "GSP31iskamatu:1714": " devabhāvāḥ śubhena miśreṇa mānuṣā aśubhena tiryaktvam /",
    "GSP31iskamatu:1715": " liṅgaṃ pralayakāle pradhāne layaṃ gacchatīti liṅgam /",
    "GSP31iskamatu:1716": " prakarṣeṇa dhīyate kṣipyate 'tra sarvam iti pradhānam // SkMv_41 //",
    "GSP31iskamatu:1717": " atrāha --- sūkṣmaśarīreṇa nāsti prayojanam /",
    "GSP31iskamatu:1718": " tarhi trayodaśavidhaṃ karaṇam eva kathaṃ saṃsaratīti? atrocyate ---",
    "GSP31iskamatu:1719": " citraṃ yathāśrayamṛte sthāṇvādibhyo vinā yathā chāyā /",
    "GSP31iskamatu:1720": " tadvad vināviśeṣais tiṣṭhati na nirāśrayaṃ liṅgam // ISk_41 //",
    "GSP31iskamatu:1721": " ihāśrayāśrayiṇoḥ sambandho dṛṣṭaḥ /",
    "GSP31iskamatu:1722": " na hy āśrayaṃ vināśrayī tiṣṭhati /",
    "GSP31iskamatu:1723": " kuḍyāpaṭāśrayaṃ kṛtvā citram avatiṣṭhate /",
    "GSP31iskamatu:1724": " tad idaṃ sūkṣmaśarīraṃ kuḍyapaṭasthānīyaṃ citrasaṃsthānīyaṃ trayodaśavidhaṃ karaṇam /",
    "GSP31iskamatu:1725": " tad evaṃ sati yad uktaṃ bhavatā trayodaśavidhaṃ karaṇam eva saṃsaratīti tan mithyā /",
    "GSP31iskamatu:1726": " kiṃ cānyat --- sthāṇvādibhyo vinā yathā chāyā iti /",
    "GSP31iskamatu:1727": " sthāṇupuruṣādibhir vinā yathā chāyā na bhavati /",
    "GSP31iskamatu:1728": " chāyāṃ vinā te ca na bhavanti /",
    "GSP31iskamatu:1729": " yathāgninā vinā prakāśo na bhavati /",
    "GSP31iskamatu:1730": " tadvad vināviśeṣais tiṣṭhati na nirāśrayaṃ liṅgam iti /",
    "GSP31iskamatu:1731": " aviśeṣā iti tanmātrāṇi svābhāvikakṣīrajalavac śāntaghoramūḍhatvarahitatvāt /",
    "GSP31iskamatu:1732": " tair ārabdhaṃ sūkṣmaśarīram /",
    "GSP31iskamatu:1733": " tena sūkṣmaśarīreṇa sargādiprārabdhena vinā nirāśrayaṃ trayodaśakaraṇākhyaṃ liṅgaṃ na tiṣṭhati /",
    "GSP31iskamatu:1734": " ato yad uktaṃ bhavatā “kim aviśeṣair ārabdhasūkṣmaśarīrakalpanayā prayojanaṃ trayodaśavidhaṃ karaṇam ea saṃsarati” iti,",
    "GSP31iskamatu:1735": " tan mithyā // SkMv_41 //",
    "GSP31iskamatu:1736": " atrāha --- sūkṣmaśarīraṃ trayodaśavidhakaraṇasampannaṃ kena hetunā saṃsaratīti? atrocyate ---",
    "GSP31iskamatu:1737": " puruṣārthahetukam idaṃ nimittanaimittikaprasaṅgena /",
    "GSP31iskamatu:1738": " prakṛter vibhutvayogān naṭavad vyavatiṣṭhate liṅgam // ISk_42 //",
    "GSP31iskamatu:1739": " puruṣārthaḥ kartavya iti pradhānasya tāvat pravṛttiḥ /",
    "GSP31iskamatu:1740": " sa cārtho dvividhaḥ /",
    "GSP31iskamatu:1741": " śabdādyupalabdhilakṣaṇo guṇapuruṣāntaropalabdhilakṣaṇaś ca /",
    "GSP31iskamatu:1742": " śabdādyupalabdhir brahmalokādiṣu bhogāvāptir guṇapuruṣāntaropalabdhir mokṣa iti /",
    "GSP31iskamatu:1743": " tasmād uktam --- puruṣārthahetukam idaṃ sūkṣmaśarīram iti /",
    "GSP31iskamatu:1744": " kiṃ cānyat --- nimittanaimittikaprasaṅgena(p.43) /",
    "GSP31iskamatu:1745": " tatra nimittaṃ dharmādyaṣṭavidham /",
    "GSP31iskamatu:1746": " tat purastāt vakṣyāmaḥ “dharmeṇa gamanam ūrdhvam” ityādi /",
    "GSP31iskamatu:1747": " prakṛtiḥ pradhānam /",
    "GSP31iskamatu:1748": " vibhutvaṃ prabhutvaṃ tasya yogāt(tadvibhutvayogāt) /",
    "GSP31iskamatu:1749": " yathā kaścid rājā prabhutvayogena svarāṣṭre yad yad icchati tat tat karoti /",
    "GSP31iskamatu:1750": " evaṃ pradhānam api prabhutvayogena mānuṣyaṃ vā daivaṃ vā tairyagyonyaṃ vā kurute /",
    "GSP31iskamatu:1751": " evaṃ sūkṣmaśarīraṃ trayodaśavidhena karaṇena saṃyuktaṃ hastinyā udara praviśya hastī bhavati /",
    "GSP31iskamatu:1752": " strīśarīraṃ praviśya manuṣyo bhavati /",
    "GSP31iskamatu:1753": " paśur bhavati /",
    "GSP31iskamatu:1754": " tasmāt naṭavad vyavatiṣṭhate liṅgam // SkMv_42 //",
    "GSP31iskamatu:1755": " atrāha --- ukta purā bhāvair adhivāsitaṃ liṅgaṃ sūkṣmaśarīraṃ saṃsarati /",
    "GSP31iskamatu:1756": " tat ke bhāvā iti? atrocyate ---",
    "GSP31iskamatu:1757": " sāṃsiddhikāś ca bhāvāḥ prākṛtikā vaikṛtāś ca dharmādyāḥ /",
    "GSP31iskamatu:1758": " dṛṣṭāḥ karaṇāśrayiṇaḥ kāryāśrayiṇaś ca kalalādyāḥ // ISk_43 //",
    "GSP31iskamatu:1759": " trividhā bhāvāś cintyante /",
    "GSP31iskamatu:1760": " tatra kecit sāṃsiddhikāḥ,",
    "GSP31iskamatu:1761": " kecit prākṛtikāḥ,",
    "GSP31iskamatu:1762": " kecid vaikṛtāḥ /",
    "GSP31iskamatu:1763": " tatra sāṃsiddhikās tāvat --- yathā kapilasya bhagavataḥ paramarṣer ādisarge utpannasyeme catvāro bhāvāḥ sahotpannā dharmo jñānaṃ vairāgyam aiśvaryam iti /",
    "GSP31iskamatu:1764": " ete sāṃsiddhikā ucyante /",
    "GSP31iskamatu:1765": " prākṛtikā nāma brahmaṇaḥ putrāḥ kila sanakādayo babhūvuḥ /",
    "GSP31iskamatu:1766": " teṣām utpannakāryakāraṇānāṃ śarīravatāṃ ṣoḍaśavarṣāṇām evaite catvāro bhāvā akasmād evotpannā nidhidarśanavat /",
    "GSP31iskamatu:1767": " ete ca prākṛtikā bhāvā ucyante /",
    "GSP31iskamatu:1768": " vaikṛtikā yathā --- ācāryādimūrtim adhikṛtya utpannā vaikṛtikā ity ucyante /",
    "GSP31iskamatu:1769": " ācāryaṃ nimittaṃ kṛtvā jñānam utpadyate /",
    "GSP31iskamatu:1770": " jñānād vairāgyaṃ,",
    "GSP31iskamatu:1771": " vairāgyād dharmo,",
    "GSP31iskamatu:1772": " dharmād aiśvaryam /",
    "GSP31iskamatu:1773": " evam ete catvāro bhāvā asmadādiṣv api vartante /",
    "GSP31iskamatu:1774": " tad eva vaikṛtā ity ucyante /",
    "GSP31iskamatu:1775": " evam ete tridhā bhāvā vyākhyātā yair adhivāsitaṃ mahadādi liṅgaṃ saṃsarati /",
    "GSP31iskamatu:1776": " atrāha --- dharmo,",
    "GSP31iskamatu:1777": " jñānam,",
    "GSP31iskamatu:1778": " vairāgyam aiśvaryam,",
    "GSP31iskamatu:1779": " adharmo 'jñānam avairāgyam anaiśvaryam /",
    "GSP31iskamatu:1780": " evam ete 'ṣṭau bhāvāḥ kva vartante?",
    "GSP31iskamatu:1781": " pūrvarṣibhiḥ dṛṣṭāḥ karaṇāśrayiṇaḥ /",
    "GSP31iskamatu:1782": " karaṇāny(p.44) ucyante buddhikarmāntaḥkaraṇabhedāt trayodaśa /",
    "GSP31iskamatu:1783": " tāny āśrityāṣṭau bhāvāḥ pravartante /",
    "GSP31iskamatu:1784": " uktaṃ hi “adhyavasāyo buddhir dharmo jñānaṃ virāga aiśvaryam” ity evamādi /",
    "GSP31iskamatu:1785": " kiṃ cānyat --- kāryāśrayiṇaś ca kalalādyāḥ /",
    "GSP31iskamatu:1786": " yathā sūkṣmaśarīram utpattikāle mātur udaraṃ praviśati /",
    "GSP31iskamatu:1787": " mātuḥ rudhiraṃ pituḥ śukraṃ tasya sūkṣmaśarīrasyopacaya kurute /",
    "GSP31iskamatu:1788": " kalalabudbudaghanamāṃsapeśīgarbhakumārayauvanasthāvirādayo 'nnapānarasanimittā utpadyante /",
    "GSP31iskamatu:1789": " tatra ucyate --- “kāryāśrayiṇaś ca kalalādyā” iti /",
    "GSP31iskamatu:1790": " kalalagrahaṇaṃ virāganimittam // SkMv_43 //",
    "GSP31iskamatu:1791": " uktaṃ pūrvasyām āryāyāṃ “nimittanaimittikaprasaṅgena” “naṭavad vyavatiṣṭhate liṅgam” iti /",
    "GSP31iskamatu:1792": " tatra kiṃ nimittaṃ kiṃ ca naimittikam iti? atrocyate ---",
    "GSP31iskamatu:1793": " dharmeṇa gamanam ūrdhvaṃ gamanam adhastād bhavaty adharmeṇa /",
    "GSP31iskamatu:1794": " jñānena cāpavargo viparyayād iṣyate bandhaḥ // ISk_44 //",
    "GSP31iskamatu:1795": " tatra dharmo nimittam /",
    "GSP31iskamatu:1796": " iha loke dharmaṃ yaḥ kurute tan nimittaṃ kṛtvā sūkṣmaśarīram ūrdhvaṃ gacchati /",
    "GSP31iskamatu:1797": " ūrdhvam ity aṣṭānāṃ devayonīnāṃ grahaṇam /",
    "GSP31iskamatu:1798": " tatra ādyaṃ brāhmam /",
    "GSP31iskamatu:1799": " prājāpatyam,",
    "GSP31iskamatu:1800": " aindraṃ,",
    "GSP31iskamatu:1801": " pitryaṃ,",
    "GSP31iskamatu:1802": " gāndharvaṃ,",
    "GSP31iskamatu:1803": " yākṣaṃ,",
    "GSP31iskamatu:1804": " rākṣasaṃ,",
    "GSP31iskamatu:1805": " paiśācam ity etāny aṣṭau sthānāni sūkṣmaśarīraṃ gacchati /",
    "GSP31iskamatu:1806": " tatra dharmo nimittam,",
    "GSP31iskamatu:1807": " ūrdhvagamanaṃ naimittikam /",
    "GSP31iskamatu:1808": " kiṃ cānyat --- gamanam adhastād bhavaty adharmeṇa /",
    "GSP31iskamatu:1809": " iha loke yamaniyamalakṣaṇo dharmas tadviparīto hy adharmaḥ,",
    "GSP31iskamatu:1810": " tenādharmeṇa sūkṣmaśarīram adhastād gacchati paśvādi /",
    "GSP31iskamatu:1811": " paśumṛgapakṣisarīsṛpasthāvaram iti pañcadhā tiryak sthāvarāntam /",
    "GSP31iskamatu:1812": " atrādharmo nimittam,",
    "GSP31iskamatu:1813": " adhogamanaṃ naimittikam /",
    "GSP31iskamatu:1814": " kiṃ cānyat --- jñānena cāpavargaḥ /",
    "GSP31iskamatu:1815": " yat pañcaviṃśatitattvajñānaṃ tena jñānena tatsūkṣmaśarīraṃ nivartate /",
    "GSP31iskamatu:1816": " paramātmāpavargaṃ prāpnoti mokṣaṃ gacchatīty arthaḥ /",
    "GSP31iskamatu:1817": " ato jñānaṃ nimittam apavargo naimittikaḥ /",
    "GSP31iskamatu:1818": " anyac ca viparyayād iṣyate bandhaḥ /",
    "GSP31iskamatu:1819": " kasya viparyayāt /",
    "GSP31iskamatu:1820": " jñānasya viparyayo 'jñānaṃ,",
    "GSP31iskamatu:1821": " tenājñānenāhaṃ darśanīyaḥ subhago 'haṃ bhoktāham iti manyate /",
    "GSP31iskamatu:1822": " tenājñānena manuṣyatiryagdeveṣv ātmānaṃ nibadhnāti /",
    "GSP31iskamatu:1823": " na mokṣaṃ gacchatīty arthaḥ /",
    "GSP31iskamatu:1824": " ato 'jñānaṃ nimittaṃ bandho naimittikāḥ /",
    "GSP31iskamatu:1825": " sa ca bandhas trividhaḥ /",
    "GSP31iskamatu:1826": " prakṛtibandho vaikārikabandho dakṣiṇābandhaś ceti /",
    "GSP31iskamatu:1827": " tatra prakṛtibandho nāmāṣṭāsu prakṛtiṣu paratvenābhimānaḥ /",
    "GSP31iskamatu:1828": " vaikārikabandho nāma brahmādisthāneṣu śreyobuddhiḥ /",
    "GSP31iskamatu:1829": " dakṣiṇābandho nāma gavādidānejyānimittaḥ /",
    "GSP31iskamatu:1830": " evaṃ caturvidhaṃ nimittanaimittikaṃ vyākhyātam // SkMv_44 //",
    "GSP31iskamatu:1831": " anyad apy evaṃvidham ucyate caturdhā ---",
    "GSP31iskamatu:1832": " vairāgyāt prakṛtilayaḥ saṃsāro rājasād bhavati rāgāt /",
    "GSP31iskamatu:1833": " aiśvaryād avighāto viparyayāt tadviparyāsaḥ // ISk_45 //",
    "GSP31iskamatu:1834": " yathā kasyacid vairāgyam asti /",
    "GSP31iskamatu:1835": " (jitendriyo viṣayebhyo virakto na yamaniyamaparaḥ kevalam)",
    "GSP31iskamatu:1836": " na tu jñānam asti guṇapuruṣāntarākhyam /",
    "GSP31iskamatu:1837": " tenājñānena vairāgyapūrveṇa nāsti mokṣaḥ /",
    "GSP31iskamatu:1838": " kevalam aṣṭāsu prakṛtiṣu layo bhavati pradhānabuddhyahaṅkāratanmātreṣu /",
    "GSP31iskamatu:1839": " tatra līnam ātmānaṃ muktam ity avagacchati bhūyaḥ saṃsaraṇakāle saṃsarati triṣu lokeṣu śarīrotpattir bhavati /",
    "GSP31iskamatu:1840": " tatra vairāgyaṃ nimittaṃ prakṛtilayo naimittikaḥ /",
    "GSP31iskamatu:1841": " kiṃ cānyat --- saṃsāro rājasād bhavati rāgāt /",
    "GSP31iskamatu:1842": " yo 'yaṃ rājaso rāgo 'vairāgyaṃ yajñaṃ karoti,",
    "GSP31iskamatu:1843": " dānaṃ dadāti,",
    "GSP31iskamatu:1844": " amunāmuṣmin loke sukhaṃ me bhāvīti /",
    "GSP31iskamatu:1845": " tena rāgeṇa saṃsāro bhavati /",
    "GSP31iskamatu:1846": " brahmādisthāneṣu janma bhavati /",
    "GSP31iskamatu:1847": " tatra rāgo nimittaṃ saṃsāro naimittikaḥ /",
    "GSP31iskamatu:1848": " kiṃ cānyat --- aiśvaryād avighātaḥ yat pūrvam aiśvaryam aṇimādikam aṣṭavidhaṃ nirdiṣṭaṃ tasmād aiśvaryāt prārthitānām avighāto bhavati na muktiḥ",
    "GSP31iskamatu:1849": " avighāto 'skhalanam /",
    "GSP31iskamatu:1850": " viparyayāt tadviparyāsaḥ /",
    "GSP31iskamatu:1851": " viparyayād anaiśvaryāt tadviparyāsaḥ prārthitānām aprāptir ity arthaḥ /",
    "GSP31iskamatu:1852": " tatrānaiśvaryaṃ nimittam /",
    "GSP31iskamatu:1853": " prārthitasyāprāptilakṣaṇo viparyāso naimittikaḥ /",
    "GSP31iskamatu:1854": " evaṃ ṣoḍaśako nityanaimittikaprasaṅgo vyākhyātaḥ /",
    "GSP31iskamatu:1855": " prakṛtilayaḥ prakṛtibandha ity ucyate /",
    "GSP31iskamatu:1856": " yajñādibhir dakṣiṇābandha ity ucyate /",
    "GSP31iskamatu:1857": " aiśvaryādinimitto bhogo vaikārika ity ucyate // SkMv_45 //",
    "GSP31iskamatu:1858": " nanu nimittanaimittikaprasaṅgaḥ kimātmaka iti? atrocyate ---",
    "GSP31iskamatu:1859": " eṣa pratyayasargo viparyayāśaktituṣṭisiddhyākhyaḥ /",
    "GSP31iskamatu:1860": " guṇavaiṣamyavimardena tasya bhedās tu pañcāśat // ISk_46 //",
    "GSP31iskamatu:1861": " eṣa iti / āryādvayena ṣoḍaśavidho naimittikaḥ sarga uktaḥ /",
    "GSP31iskamatu:1862": " pratyayasarga ucyate /",
    "GSP31iskamatu:1863": " pratyayād buddher utpanno yasmāt tasmāt pratyayasarga ity ucyate /",
    "GSP31iskamatu:1864": " uktaṃ hi purastāt “adhyavasāyo buddhiḥ” ityādi /",
    "GSP31iskamatu:1865": " so 'yaṃ pratyayasargo bhūyaś caturdhā bhidyate /",
    "GSP31iskamatu:1866": " yasmād āha --- viparyayāśaktituṣṭisiddhyākhyaḥ /",
    "GSP31iskamatu:1867": " saṃśayabuddhir viparyayaḥ sthāṇur ayaṃ puruṣo veti /",
    "GSP31iskamatu:1868": " bhūyo 'pi sthāṇuṃ prasamīkṣya na śaknoty antaraṃ gantum evam asyāśaktir utpannā /",
    "GSP31iskamatu:1869": " tatas tṛtīyaḥ tam eva sthāṇuṃ(p.46)",
    "GSP31iskamatu:1870": " jñātuṃ saṃśayituṃ vā necchati kim anenāsmākam ity eṣā tuṣṭiḥ /",
    "GSP31iskamatu:1871": " bhūyaś caturtho (dṛṣṭe yas tasmin)",
    "GSP31iskamatu:1872": " sthāṇvādirūḍhāṃ vallīṃ paśyati śakuniṃ vā /",
    "GSP31iskamatu:1873": " tato 'sya niścaya utpadyate sthāṇur ayam ity eṣā siddhiḥ /",
    "GSP31iskamatu:1874": " evam eṣa pratyayasargo bhinnaś caturdhā viparyayāśaktituṣṭisiddhyākhyaḥ /",
    "GSP31iskamatu:1875": " tasya caturvidhapratyayasargasya guṇavaiṣamyavimardena pañcāśat bhedā bhavanti /",
    "GSP31iskamatu:1876": " sattvarajastamāṃsi trayo guṇās teṣāṃ vaiṣamyaṃ tadvimardena /",
    "GSP31iskamatu:1877": " yadā sattvam udriktaṃ tadā rajastamasī gauṇe /",
    "GSP31iskamatu:1878": " yathādityodayān nakṣatratejaso gauṇatvam /",
    "GSP31iskamatu:1879": " evaṃ yadā rajasā sattvatamasī,",
    "GSP31iskamatu:1880": " tamasā sattvarajasī gauṇe tadā tadvimardo bhavati /",
    "GSP31iskamatu:1881": " tena vimardena tasya caturvidhasya pratyayasargasya pañcāśad bhedā bhavanti // SkMv_46 //",
    "GSP31iskamatu:1882": " tān āha ---",
    "GSP31iskamatu:1883": " pañca viparyayabhedā bhavanty aśakteś ca karaṇavaikalyāt /",
    "GSP31iskamatu:1884": " aṣṭāviṃśatibhedā tuṣṭir navadhāṣṭadhā siddhiḥ // ISk_47 //",
    "GSP31iskamatu:1885": " sugamam // SkMv_47 //",
    "GSP31iskamatu:1886": " viparyayasya ca tamo moho mahāmohas tāmisro 'ndhatāmisra iti pañca bhedāḥ /",
    "GSP31iskamatu:1887": " teṣāṃ bhedāntarāṇy āha ---",
    "GSP31iskamatu:1888": " bhedas tamaso 'ṣṭavidho mohasya ca daśavidho mahāmohaḥ /",
    "GSP31iskamatu:1889": " tāmisro 'ṣṭādaśadhā tathā bhavaty andhatāmisraḥ // ISk_48 //",
    "GSP31iskamatu:1890": " tamasas taqavad aṣṭavidhā prakṛtiḥ /",
    "GSP31iskamatu:1891": " tadvastu malayatīti tamaḥ /",
    "GSP31iskamatu:1892": " tasya param aṣṭāsu prakṛtiṣu layo bhavati /",
    "GSP31iskamatu:1893": " tad yathā pradhānaṃ buddhir ahaṅkāraḥ pañcatanmātrāṇīty eteṣu /",
    "GSP31iskamatu:1894": " tatra līnam ātmānaṃ mukto 'ham iti manyate /",
    "GSP31iskamatu:1895": " sa ca tasya viparyayaḥ /",
    "GSP31iskamatu:1896": " evaṃ tamaso 'ṣṭadhā bhedaḥ /",
    "GSP31iskamatu:1897": " mohasya ca aṣṭavidha evety arthaḥ /",
    "GSP31iskamatu:1898": " yattadaṇimādyaṣṭavidham aiśvaryam uktaṃ tasmin saktā brahmādayo devatā na mokṣapadam icchanti /",
    "GSP31iskamatu:1899": " tasyaiśvaryasya śubhakarmaṇopāttasya kṣaye punaḥ saṃsaranti /",
    "GSP31iskamatu:1900": " ayam aṣṭavidho mohasyāpi bhedaḥ /",
    "GSP31iskamatu:1901": " mahāmohasya daśavidho bhedaḥ /",
    "GSP31iskamatu:1902": " devānāṃ śabdādayaḥ pañcatanmātrākhyā viṣayā aviśeṣāḥ kevalānandarūpā nirupādhidugdhavac chāntādisañjātasukhādivirahitā ye bhavanti svargaprāptau",
    "GSP31iskamatu:1903": " evaṃ manuṣyāṇāṃ bhautikaśarīratayā sukhaduḥkhamohasampannāḥ śāntaghoramūḍhā bhavantīty eṣa daśavidho mahāmohaḥ /",
    "GSP31iskamatu:1904": " tad eteṣu daśasu brahmendrādayo devā manuṣyāś(p.47)",
    "GSP31iskamatu:1905": " ca tiryagyonyāsaktāś ca dṛśyante /",
    "GSP31iskamatu:1906": " tena hi viṣayebhyaḥ param astīti mūḍhavijñānās tadāsaktyā guṇapuruṣāntaropalabdhirūpaṃ nityaniratiśayasukhābhivyaktaye jñānāvabodhaṃ na kurvantīty eṣa mahāmohaḥ /",
    "GSP31iskamatu:1907": " tenāmī te muktiṃ na bhajante /",
    "GSP31iskamatu:1908": " tāmisro 'ṣṭādaśadheti /",
    "GSP31iskamatu:1909": " devamanuṣyāṇāṃ daśa viṣayāḥ prāg abhihitā aviśeṣasaviśeṣatayā /",
    "GSP31iskamatu:1910": " aṇimādyaiśvaryaṃ cāṣṭaguṇam evam aṣṭādaśadhā bhavati /",
    "GSP31iskamatu:1911": " tebhyaḥ kenacid vaiguṇyenāprāptyābhihitasya yaḥ krodhaḥ sa tāmisra ity ucyate /",
    "GSP31iskamatu:1912": " tathā aṣṭādaśadhā cety arthaḥ /",
    "GSP31iskamatu:1913": " andhatāmisro 'pi bhavati tatsaṅkhya eva /",
    "GSP31iskamatu:1914": " tathā evam aṣṭādaśadhātrāpi /",
    "GSP31iskamatu:1915": " teṣu ca maraṇatrāsād duḥkham utpadyate /",
    "GSP31iskamatu:1916": " aiśvarye vidyamāna aiśvaryaṃ parityajya mṛtyunā hriyamāṇasya gacchāmīti saṅkalpayato",
    "GSP31iskamatu:1917": " yas trāsaḥ so 'ndhatāmisra ity ucyate daśa viṣayānaiśvaryaṃ prāpyāpi bhoktuṃ na labhate",
    "GSP31iskamatu:1918": " 'ntarāle 'pi mriyata iti yāvat /",
    "GSP31iskamatu:1919": " evam amī viparyayasya tamaḥprabhṛtayaḥ pañca bhedā vibhidyamānā dviṣaṣṭibhedāḥ sañjātāḥ /",
    "GSP31iskamatu:1920": " ata ūrdhvam aśakter aṣṭāviṃśatibhedān vakṣyāmaḥ // SkMv_48 //",
    "GSP31iskamatu:1921": " ekādaśendriyavadhāḥ saha buddhivadhair aśaktir uddiṣṭā /",
    "GSP31iskamatu:1922": " saptadaśa vadhā buddher viparyayāt tuṣṭisiddhīnām // ISk_49 //",
    "GSP31iskamatu:1923": " ekādaśendriyavadhāḥ āndhyabādhiryaghrānapākajaḍatvakuṣṭhatvamūkatvakuṇitvapaṅgutvagudāvartaklaibyonmādā ity ekādaśendriyavadhāḥ /",
    "GSP31iskamatu:1924": " indriyāṇāṃ svaviṣayagrahaṇāsāmarthyaṃ vadha iva vadhaḥ /",
    "GSP31iskamatu:1925": " yatheha loke kaścid devadatto yajñadattam āhūya abravīt --- bho duḥkhito 'smi kiṃ karavāṇīti /",
    "GSP31iskamatu:1926": " sa tenoktaḥ sāṅkhyajñānādhigamaṃ kuruṣva duḥkhāntamokṣaṃ prāpsyasīti /",
    "GSP31iskamatu:1927": " evam ukto 'sāv āha --- nāham etad abhyāsaṃ kartum alam /",
    "GSP31iskamatu:1928": " bādhiryāt guruvacanaṃ na śṛṇomi,",
    "GSP31iskamatu:1929": " śuśrūṣāyām asamartho 'smi /",
    "GSP31iskamatu:1930": " āndhyakuṇitvapaṅgutvādidoṣāśrayatvāt kuto mama jñānādhigama iti /",
    "GSP31iskamatu:1931": " evam evāndhyamūkatvonmādāda indriyopaghātā vidyāgrahaṇe asamarthā boddhavyāḥ /",
    "GSP31iskamatu:1932": " evam ete ekādaśendriyavadhā aśaktir ucyante /",
    "GSP31iskamatu:1933": " kiñ ca --- saha buddhivadhair iti /",
    "GSP31iskamatu:1934": " buddher vadhā buddhivadhās taiḥ saha /",
    "GSP31iskamatu:1935": " ke te buddhivadhāḥ?",
    "GSP31iskamatu:1936": " saptadaśasaṅkhyāḥ /",
    "GSP31iskamatu:1937": " te ca saptadaśāpi --- nava tuṣṭibhedā aṣṭau siddhayaḥ /",
    "GSP31iskamatu:1938": " tannirūpaṇaprastāve vyākhyāsyāmaḥ // SkMv_49 //",
    "GSP31iskamatu:1939": " tatra navadhā tuṣṭim āha ---",
    "GSP31iskamatu:1940": " ādhyātmikyaś catasraḥ prakṛtyupādānakālabhāgyākhyāḥ /",
    "GSP31iskamatu:1941": " bāhyā viṣayoparamāt pañca nava ca tuṣṭayo 'bhihitāḥ // ISk_50 //",
    "GSP31iskamatu:1942": " ātmany adhikṛtya pravartante tāś catasras tuṣṭayaḥ /",
    "GSP31iskamatu:1943": " prakṛtituṣṭir upādānatuṣṭiḥ kālatuṣṭiḥ bhāgyatuṣṭiś ceti /",
    "GSP31iskamatu:1944": " yathā kaścit prakṛtimātraṃ vetti,",
    "GSP31iskamatu:1945": " na tu jānīte saguṇāguṇatvanityānityatvacetanācetanatvasarvagatatvadharmān asyāḥ kevalaṃ prakṛtyastitvamātrajñānenāhaṃ jānāmīti tuṣṭaḥ pravrajitas tasya nāsti mokṣaḥ /",
    "GSP31iskamatu:1946": " eṣā prakṛtituṣṭiḥ /",
    "GSP31iskamatu:1947": " kaścit tridaṇḍakuṇḍikākṣamālākṛṣṇājinopādānamātreṇaivāhaṃ mukta ity abhimānī brūte /",
    "GSP31iskamatu:1948": " tena mama mokṣo bhāvīti /",
    "GSP31iskamatu:1949": " etāvanmātreṇa tuṣṭo jñānādhigame na pravartate /",
    "GSP31iskamatu:1950": " tasyāpi na mokṣa ity eṣā upādānatuṣṭiḥ /",
    "GSP31iskamatu:1951": " kaścid evaṃ brūte kālena svayaṃ mokṣo bhāvī kiṃ tattvavijñāneneti /",
    "GSP31iskamatu:1952": " jñāne pravṛttyaiva tuṣṭaḥ /",
    "GSP31iskamatu:1953": " tasyāpi na mokṣa iti kālatuṣṭiḥ /",
    "GSP31iskamatu:1954": " kaścid eva mahābhāgyenaiva mukto bhavati /",
    "GSP31iskamatu:1955": " tasmāj jñānam asādhakaṃ mukteḥ syād iti tāvatā tuṣṭaḥ tasya na mokṣa eṣā bhāgyatuṣṭiḥ /",
    "GSP31iskamatu:1956": " evam etā ātmany adhikṛtya jāyante ity ādhyātmikyaś catasras tuṣṭayaḥ /",
    "GSP31iskamatu:1957": " bāhyās tu pañca tuṣṭayaḥ /",
    "GSP31iskamatu:1958": " pañcānāṃ viṣayāṇām uparamād bhavanti,",
    "GSP31iskamatu:1959": " arjanarakṣaṇakṣayātṛptihiṃsādoṣān bhāvayataḥ pañca /",
    "GSP31iskamatu:1960": " evam ubhayatra nava tuṣṭayaḥ /",
    "GSP31iskamatu:1961": " tatrārjanaṃ nāma viṣayāṇāṃ tadarthaṃ kṛṣipāśupālyādivyavasāyaduḥkham avadhārya tebhya evoparatas tuṣṭiṃ labhate /",
    "GSP31iskamatu:1962": " eṣā pañcamī tuṣṭiḥ /",
    "GSP31iskamatu:1963": " arjitānām api rājacaurādibhyo duḥkhaṃ viṣayāṇāṃ rakṣaṇaṃ kartuṃ tasmān na viṣayaiḥ kāryam ity uparatas tuṣṭiṃ labhate,",
    "GSP31iskamatu:1964": " sā ṣaṣṭhī tuṣṭiḥ /",
    "GSP31iskamatu:1965": " rakṣaṇe 'pi kṛta upabhujyamānās te kṣīyanta iti na taiḥ kāryam ity uparatas tuṣṭiṃ labhate,",
    "GSP31iskamatu:1966": " eṣā saptamī /",
    "GSP31iskamatu:1967": " tathārjanakṣayādipratīkārair api kṛtair nāstītīndriyāṇāṃ vaitṛṣṇyam,",
    "GSP31iskamatu:1968": " tasmān na taiḥ kāryam ity uparatasyāṣṭamī tuṣṭiḥ /",
    "GSP31iskamatu:1969": " proktānāṃ pratīkāre kṛte 'py arjanādipravṛttena hiṃsām antareṇa bhūtoparodhaṃ vināmī na prāpyante tasmān na taiḥ kāryam ity uparataḥ tuṣṭiṃ labhate /",
    "GSP31iskamatu:1970": " eṣā navāmī tuṣṭiḥ /",
    "GSP31iskamatu:1971": " evam etāḥ pañca bāhyās tuṣṭayaḥ /",
    "GSP31iskamatu:1972": " ubhayaṃ nava bhavanti /",
    "GSP31iskamatu:1973": " (evam etābhis tuṣṭibhir jñānaṃ vinā mokṣo 'stīti kevalena vairāgyeṇa tuṣṭaḥ /",
    "GSP31iskamatu:1974": " ) āsāṃ navānām api tuṣṭīnāṃ granthāntare saṃjñāntarāṇi /",
    "GSP31iskamatu:1975": " tad yathā --- (p.49) ambhaḥ salilam ogho vṛṣṭiḥ tāraṃ sutāraṃ sunetraṃ sumarīcam uttamāmbhasikam iti /",
    "GSP31iskamatu:1976": " āsāṃ viparītā atuṣṭayo 'nambha ityādyāḥ /",
    "GSP31iskamatu:1977": " evaṃ tuṣṭyatuṣṭayo vyākhyātāḥ // SkMv_50 //",
    "GSP31iskamatu:1978": " idānīṃ siddhayo vyākhyāyante ---",
    "GSP31iskamatu:1979": " ūhaḥ śabdo 'dhyayanaṃ duḥkhavighātatrayaṃ suhṛtprāptiḥ /",
    "GSP31iskamatu:1980": " dānaṃ ca siddhayo 'ṣṭau siddheḥ pūrvo 'ṅkuśas trividhaḥ // ISk_51 //",
    "GSP31iskamatu:1981": " tatra ūho nāma yathā kaścic cintayati,",
    "GSP31iskamatu:1982": " kiṃ paraṃ yāthātmyam,",
    "GSP31iskamatu:1983": " kiṃ niḥśreyasam,",
    "GSP31iskamatu:1984": " kiṃ kṛtvā sukhaṃ prāpyate /",
    "GSP31iskamatu:1985": " evam asya cintayato jñānam utpadyate svataḥ śāstrato guruto vā /",
    "GSP31iskamatu:1986": " yat pradhānabuddhyahaṅkāratanmātrendriyabhūtāny anyāni,",
    "GSP31iskamatu:1987": " aham anya iti tato mokṣaṃ gacchati /",
    "GSP31iskamatu:1988": " eṣā ūhasiddhiḥ prathamā /",
    "GSP31iskamatu:1989": " caurasādhutadanugāmisvāmipathikasaṃyogādivat /",
    "GSP31iskamatu:1990": " prakṛtipuruṣaśiṣyagurukramajñānam /",
    "GSP31iskamatu:1991": " tad yathā grāmam ācchidya caurā yānti /",
    "GSP31iskamatu:1992": " tatsārthamadhye sādhur eko gacchati /",
    "GSP31iskamatu:1993": " tadanugāmī ca svāmī /",
    "GSP31iskamatu:1994": " caturthaḥ pathikas tadabhijñaḥ /",
    "GSP31iskamatu:1995": " pathikacauramadhye sādhur api cauraguṇāspṛṣṭo 'pi tadanugāminā cauratayā pratītas tādṛggaṇanāyāṃ (pratītaḥ)",
    "GSP31iskamatu:1996": " tadabhijñena pathikena svāmī sambodhito yad ahaṃ sarvaṃ jānāmi,",
    "GSP31iskamatu:1997": " amī caurā ayaṃ sādhur eva tatsārthānuvartīti /",
    "GSP31iskamatu:1998": " evaṃ caurasthānīyo buddhyahaṅkāratanmātrendriyabhūtasamavāyaḥ,",
    "GSP31iskamatu:1999": " sādhusthānīyaś ca puruṣaḥ,",
    "GSP31iskamatu:2000": " tadanugāmisthānīyaḥ śiṣyo,",
    "GSP31iskamatu:2001": " bhedena bodhyāḥ /",
    "GSP31iskamatu:2002": " pathikasthānīyo guruḥ /",
    "GSP31iskamatu:2003": " tasmāj jñānaṃ pratīkatrayeṇaivāvagamyate --- gurutaḥ śāstrataḥ,",
    "GSP31iskamatu:2004": " svata ity ūhasiddhiḥ prathamoktā /",
    "GSP31iskamatu:2005": " śabdo nāma yathā kasyacit paṭhataḥ (tam asya janaṃ)",
    "GSP31iskamatu:2006": " śabdaṃ śrutvānyat pradhānam anyo 'ham iti tanmārgapravṛttiprabuddho mokṣaṃ gacchati /",
    "GSP31iskamatu:2007": " evam eṣā dvitīyā siddhiḥ śabdata utpannā /",
    "GSP31iskamatu:2008": " kaścid gurūpāsanayā tato 'dhītyāvagamya sakalaṃ jñānam āpnoti,",
    "GSP31iskamatu:2009": " tṛtīyādhyayanasiddhiḥ sāṅkhyajñānam adhītya sañjātā /",
    "GSP31iskamatu:2010": " evam etās tisraḥ siddhayaḥ /",
    "GSP31iskamatu:2011": " śeṣā vyākhyāyante /",
    "GSP31iskamatu:2012": " duḥkhavighātatrayam iti /",
    "GSP31iskamatu:2013": " yathā kaścid ādāv abhihitādhyātmikādiduḥkhatrayeṇābhibhūto 'sya pratīkārāyohaṃ śabdam",
    "GSP31iskamatu:2014": " adhyayanaṃ vā pratipadya jñānam adhigamya mokṣaṃ yātīti duḥkhavighātāya yatrohāditrayam",
    "GSP31iskamatu:2015": " adhikurute tad api siddhitrayam /",
    "GSP31iskamatu:2016": " evaṃ ṣaṭ siddhayaḥ /",
    "GSP31iskamatu:2017": " kaścid durmedhā guroḥ sakāśān nāvadhārayati /",
    "GSP31iskamatu:2018": " tat kenacit pratyupakārānapekṣeṇa suhṛdā tasmāt saṃsārakūpād ujjihīrṣuṇā tadanukūlatayā",
    "GSP31iskamatu:2019": " kṛpāvatā sugamavacobhir vairāgyapūrvakaṃ guṇapuruṣāntaropalabdhirūpaṃ sāṅkhyajñānam",
    "GSP31iskamatu:2020": " upadiśatā samuddhṛtam ālokyāha, (p.50)",
    "GSP31iskamatu:2021": " bhagavān śāstrakāraḥ --- suhṛtprāptir iti /",
    "GSP31iskamatu:2022": " te hi suhṛdas tathopadiśanti suhṛttayā yathā pāṣāṇo 'py avabudhyate / uktaṃ ca ---",
    "GSP31iskamatu:2023": " “eṣā āturacittānāṃ mātrāsparśecchayā vibhuḥ /",
    "GSP31iskamatu:2024": " bhavasindhuplavo dṛṣṭo yad ācāryānuvartanam” //",
    "GSP31iskamatu:2025": " (bhāgavatapurāṇa 1 /6 /35)",
    "GSP31iskamatu:2026": " eṣā saptamī siddhiḥ /",
    "GSP31iskamatu:2027": " kaścid āvāhanasaṃvāhanabhikṣāpātravastracchatrakamaṇḍaluprabhṛtidānena gurūn ārādhya sāṅkhyam adhigamya mokṣaṃ gacchatīty eṣāṣṭamī siddhir dānādibhir upāyair niṣpannā /",
    "GSP31iskamatu:2028": " āsām aṣṭānāṃ pūrvavannāmāntarāṇi /",
    "GSP31iskamatu:2029": " tāraṃ sutāraṃ tāratāraṃ pramodaṃ pramuditaṃ mohanaṃ ramyakaṃ sadāpramuditam iti /",
    "GSP31iskamatu:2030": " viparītā asiddhayaḥ /",
    "GSP31iskamatu:2031": " tad yathā atāram ityādyāḥ /",
    "GSP31iskamatu:2032": " tataś ca ekādaśendriyavadhāḥ,",
    "GSP31iskamatu:2033": " navānāṃ tuṣṭīnāṃ viparyayāḥ prakṛtyupādānakālabhāgyākhyānāṃ pañcaviṣayoparamatuṣṭīnāṃ ca /",
    "GSP31iskamatu:2034": " aṣṭānāṃ siddhīnāṃ viparyayā anūhādayaḥ /",
    "GSP31iskamatu:2035": " saptadaśa vadhā buddher evam ekādaśa saptadaśa cāṣṭāviṃśatibhedā aśakter abhidhīyante /",
    "GSP31iskamatu:2036": " evaṃ viparyayāśaktituṣṭisiddhīnām uddeśaḥ kṛta iti vākyaśeṣaḥ /",
    "GSP31iskamatu:2037": " siddheḥ pūrvo 'ṅkuśas trividhaḥ /",
    "GSP31iskamatu:2038": " yā ūhādyāṣṭadhā siddhis tasyā pūrvo viparyayāśaktituṣṭirūpo 'ṅkuśo niyāmakaḥ /",
    "GSP31iskamatu:2039": " trividhas triprakāra ity arthaḥ /",
    "GSP31iskamatu:2040": " yathāṅkuśena gṛhīto gajo vaśyo bhavati /",
    "GSP31iskamatu:2041": " evaṃ viparyayāśaktituṣṭirūpaṃ trividhaṃ pratyayasargaṃ hitvā siddhiḥ saṃsevyā,",
    "GSP31iskamatu:2042": " siddhes tattvajñānaṃ,",
    "GSP31iskamatu:2043": " tasmāc ca mokṣa iti tātparyam // SkMv_51 //",
    "GSP31iskamatu:2044": " atrāha --- bhagavatā uktaṃ pūrvasyām āryāyāṃ bhāvair adhivāsitaṃ liṅgaṃ saṃsarati /",
    "GSP31iskamatu:2045": " tatra kiṃ liṅgaṃ pūrvotpannam āhosvit bhāvā ity atrocyate --- liṅgaṃ tāvat sūkṣmaṃ",
    "GSP31iskamatu:2046": " tānmātrikaṃ śarīram anādikālotpannaṃ trayodaśavidhena karaṇena saṃyuktaṃ bhāvair",
    "GSP31iskamatu:2047": " adhivāsitaṃ saṃsarati /",
    "GSP31iskamatu:2048": " karaṇāni buddhyahaṅkāramanobuddhikarmākhyāni trayodaśa /",
    "GSP31iskamatu:2049": " evaṃ trayodaśavidhakaraṇam āśritya sūkṣmaśarīraṃ tānmātrikaṃ saṃsarati /",
    "GSP31iskamatu:2050": " śarīraṃ karaṇāni caitalliṅgam ity atrocyate /",
    "GSP31iskamatu:2051": " bhāvair adhivāsitam iti bhāvā dharmajñānavairāgyaiśvaryāṇi catvāraḥ sāttvikāḥ /",
    "GSP31iskamatu:2052": " viparītās tāmasāḥ /",
    "GSP31iskamatu:2053": " evam aṣṭau bhāvāḥ /",
    "GSP31iskamatu:2054": " tatra sandehaḥ /",
    "GSP31iskamatu:2055": " kiṃ liṅgaṃ pūrvotpannam,",
    "GSP31iskamatu:2056": " utasvid bhāvā iti / ucyate ---",
    "GSP31iskamatu:2057": " na vinā bhāvair liṅgaṃ na vinā liṅgena bhāvanirvṛttiḥ /",
    "GSP31iskamatu:2058": " liṅgākhyo bhāvākhyas tasmād bhavati dvidhā sargaḥ // ISk_52 //",
    "GSP31iskamatu:2059": " liṅgena vinā bhāvo na bhavati bhāvaiś ca vinā liṅgaṃ na bhavati /",
    "GSP31iskamatu:2060": " yathāgninā vinā noṣṇatvam uṣṇatvaṃ vinā nāgniḥ /",
    "GSP31iskamatu:2061": " evam etayor liṅgabhāvayor yugapadutpattiḥ,",
    "GSP31iskamatu:2062": " goviṣāṇavat,",
    "GSP31iskamatu:2063": " kumārīstanavat /",
    "GSP31iskamatu:2064": " yatra liṅgaṃ tatra bhāvā yatra bhāvās tatra liṅgam /",
    "GSP31iskamatu:2065": " tasmād ucyate --- liṅgākhyo bhāvākhyaḥ /",
    "GSP31iskamatu:2066": " liṅgena ākhyāyate sa liṅgākhyaḥ /",
    "GSP31iskamatu:2067": " bhāvair ākhyāyata iti bhāvākhyaḥ /",
    "GSP31iskamatu:2068": " tasmād dvidhā sargo bhavati jāyate // SkMv_52 //",
    "GSP31iskamatu:2069": " atrāha --- kiṃ dvividha eva sargaḥ kiṃ tasmād anyas tṛtīyo 'py asti iti / atrocyate ---",
    "GSP31iskamatu:2070": " aṣṭavikalpo daivas tairyagyonaś ca pañcadhā bhavati /",
    "GSP31iskamatu:2071": " mānuṣyaś caikavidhaḥ samāsato bhautikaḥ sargaḥ // ISk_53 //",
    "GSP31iskamatu:2072": " aṣṭavikalpo daiva iti /",
    "GSP31iskamatu:2073": " tad yathā --- brāhmaṃ prājāpatyam aindraṃ paitraṃ gāndharvaṃ yākṣaṃ rākṣasaṃ paiśācam ity evam aṣṭavidho devasargaḥ /",
    "GSP31iskamatu:2074": " tairyagyonaś ca pañcadhā bhavati /",
    "GSP31iskamatu:2075": " atra tulyaliṅgatvād bhavati paśupakṣimṛgasarīsṛpasthāvarāntaś ceti /",
    "GSP31iskamatu:2076": " mānuṣya ekavidhas tulyaliṅgatvād brāhmaṇāadicāṇḍālāntaḥ /",
    "GSP31iskamatu:2077": " samāsataḥ saṅkṣepeṇa trividho 'yaṃ bhūtamayaḥ sargaḥ /",
    "GSP31iskamatu:2078": " evaṃ caturdaśavidhaḥ // SkMv_53 //",
    "GSP31iskamatu:2079": " atrāha --- eteṣu triṣu sthāneṣu kataro guṇa utkaṭatvena vartate ---",
    "GSP31iskamatu:2080": " ūrdhvaṃ sattvaviśālas tamoviśālaś ca mūlataḥ sargaḥ /",
    "GSP31iskamatu:2081": " madhye rajoviśālo brahmādistambaparyantaḥ // ISk_54 //",
    "GSP31iskamatu:2082": " ūrdhvaṃ sattvaviśāla iti /",
    "GSP31iskamatu:2083": " brahmādipiśācānto yo 'ṣṭavidhaḥ sargaḥ /",
    "GSP31iskamatu:2084": " asau sattvabahulaḥ /",
    "GSP31iskamatu:2085": " yasmāt teṣu sattvam utkaṭatvena vartate /",
    "GSP31iskamatu:2086": " tatrāpi rajastamasī staḥ kiṃ tu sattvasyodriktatā /",
    "GSP31iskamatu:2087": " tasmāt sukhaprāyā devāḥ /",
    "GSP31iskamatu:2088": " tamoviśālaś ca mūlataḥ /",
    "GSP31iskamatu:2089": " paśvādiṣu tamasa udrekāt paśvādisthāvaraparyanto yasmāt teṣu tama utkaṭatvena vartate tatrāpi gauṇatayā sattvarajasī staḥ /",
    "GSP31iskamatu:2090": " tasmāt te tamobahulāḥ /",
    "GSP31iskamatu:2091": " madhye rajoviśālaḥ /",
    "GSP31iskamatu:2092": " tatrāpi sattvatamasī staḥ /",
    "GSP31iskamatu:2093": " kiṃ tu raja utkaṭatvena vartate /",
    "GSP31iskamatu:2094": " tasmāt te duḥkhaprāyā manuṣyāḥ /",
    "GSP31iskamatu:2095": " brahmādistambaparyantaḥ /",
    "GSP31iskamatu:2096": " caturvidha eṣa svedajāṇḍajādinā bhūtasargaḥ // SkMv_54 //",
    "GSP31iskamatu:2097": " atrāha --- bhūtasarga utpanno bhāvasargaḥ sampanno liṅgasargaḥ sampanna iti yatra sargāḥ prādhānikā iti pradhānakāryaṃ samāptam iti /",
    "GSP31iskamatu:2098": " utpannās trayo lokāḥ pradhānaṃ coparatam utpādya lokān iti teṣu devamanuṣyatiryagyonigateṣu duḥkhaṃ ko 'nubhavati /",
    "GSP31iskamatu:2099": " kiṃ caturviṃśatitamaṃ pradhānam,",
    "GSP31iskamatu:2100": " āhosvit mahadāditrayoviṃśatikam,",
    "GSP31iskamatu:2101": " utasvit puruṣa iti? atrocyate ---",
    "GSP31iskamatu:2102": " atra jarāmaraṇakṛtaṃ duḥkhaṃ prāpnoti cetanaḥ puruṣaḥ /",
    "GSP31iskamatu:2103": " liṅgasyāvinivṛttes tasmād duḥkhaṃ samāsena // ISk_55 //",
    "GSP31iskamatu:2104": " atra triṣu lokeṣv iti /",
    "GSP31iskamatu:2105": " devaloke, manuṣyaloke,",
    "GSP31iskamatu:2106": " tiryagyonau ca jarāmaraṇakṛtaṃ duḥkhaṃ prāpnoti cetanaḥ puruṣaḥ /",
    "GSP31iskamatu:2107": " tatra jarākṛtaṃ valīpalitair abhibhūtaḥ kāsaśvāsaiḥ parigṛhīto yaṣṭiviṣṭambhagāmī putrasnuṣādyabhibhūto yad duḥkham anubhavati taj jarākṛtam",
    "GSP31iskamatu:2108": " maraṇakṛtam iti /",
    "GSP31iskamatu:2109": " aṣṭavidham aiśvaryam asti yat prāg abhihitam aṇimādi,",
    "GSP31iskamatu:2110": " daśa viṣayāḥ santi /",
    "GSP31iskamatu:2111": " devānāṃ pañcāviśeṣāḥ kevalasukharūpāḥ /",
    "GSP31iskamatu:2112": " manuṣyāṇāṃ saviśeṣās ta eva śabdādayaḥ sukhaduḥkhamohasampannāḥ /",
    "GSP31iskamatu:2113": " tanmaraṇapātāvasthāyāṃ yad duḥkham utpadyate tan maraṇakṛtam ity eva /",
    "GSP31iskamatu:2114": " evam etair duḥkhair antakāle ca janitaduḥkhāni sarvāṇi prāpnoti cetanaḥ puruṣa eva pradhānādīnām acetanatvāt /",
    "GSP31iskamatu:2115": " tasmāt tasyaiva vijñānitayā duḥkhaṃ na tu jaḍānāṃ pradhānādīnām /",
    "GSP31iskamatu:2116": " tarhi kiyantaṃ kālaṃ puruṣo duḥkham āpnoti /",
    "GSP31iskamatu:2117": " atrocyate --- liṅgasyāvinivṛtteḥ /",
    "GSP31iskamatu:2118": " yāvan mahadādiliṅgaṃ na nivartate tāvat kālaṃ puruṣo duḥkhabhoktā /",
    "GSP31iskamatu:2119": " tasmād duḥkhaṃ samāsena --- saṅkṣepeṇa prāpnoti cetanaḥ puruṣaḥ /",
    "GSP31iskamatu:2120": " yadā tu tat pratinivartate mahadādiliṅgaṃ jñānotpattyā tato mokṣaṃ prāpnoti /",
    "GSP31iskamatu:2121": " mokṣaṃ gatasya duḥkhaṃ nāsti /",
    "GSP31iskamatu:2122": " jñānena hi liṅgaṃ nivartate /",
    "GSP31iskamatu:2123": " yadā pratyekaṃ pradhānamahadahantanmātrendriyabhūtāny anyāni aham anya iti jñānaṃ tadā liṅgābhāvaḥ // SkMv_55 //",
    "GSP31iskamatu:2124": " prakṛteḥ kiṃ nimittam ārabhya ity atrocyate ---",
    "GSP31iskamatu:2125": " ity eṣa prakṛtikṛto mahadādiviṣayabhūtaparyantaḥ /",
    "GSP31iskamatu:2126": " pratipuruṣavimokṣārthaṃ svārtha iva parārtha ārambhaḥ // ISk_56 //",
    "GSP31iskamatu:2127": " ity eṣa prakṛtikṛta iti /",
    "GSP31iskamatu:2128": " evamādir yaḥ pūrvam upavarṇito liṅgasargo mahadādibhūtaparyantaḥ,",
    "GSP31iskamatu:2129": " eṣa prakṛtikṛta iti /",
    "GSP31iskamatu:2130": " atrāha --- evaṃ liṅgasargaḥ pradhānena kimarthaṃ kṛta iti?",
    "GSP31iskamatu:2131": " atrocyate --- pratipuruṣavimokṣārtham /",
    "GSP31iskamatu:2132": " puruṣaṃ puruṣaṃ prati vimokṣas tadarthaṃ pratipuruṣavimokṣārtham /",
    "GSP31iskamatu:2133": " devalokagatānām,",
    "GSP31iskamatu:2134": " manuṣyalokagatānām,",
    "GSP31iskamatu:2135": " tiryagyonigatānāṃ ca mokṣārtham ity arthaḥ /",
    "GSP31iskamatu:2136": " svārtha iva parārtha ārambhaḥ /",
    "GSP31iskamatu:2137": " svakīyo 'rthaḥ svārthaḥ /",
    "GSP31iskamatu:2138": " ivopamāyām /",
    "GSP31iskamatu:2139": " yathā kaścit svārtham iva mitrārthaṃ karoti tathā svārtham iva pradhānaṃ puruṣārthaṃ karoti /",
    "GSP31iskamatu:2140": " sa cārtho dvividhaḥ /",
    "GSP31iskamatu:2141": " śabdādyupalabdhir ādir guṇapuruṣāntaropalabdhir antaś ca /",
    "GSP31iskamatu:2142": " triṣu lokeṣu śabdādiviṣayaiḥ puruṣaṃ yojayati /",
    "GSP31iskamatu:2143": " ante ca guṇapuruṣāntaropalabdhyā mokṣaṃ kurute // SkMv_56 //",
    "GSP31iskamatu:2144": " atrāha --- uktaṃ bhagavatā pradhānaṃ svārtham iva parārtham ārabhate /",
    "GSP31iskamatu:2145": " atha ca tvayā pradhānam acetanam uktaṃ tat kathaṃ pravartate /",
    "GSP31iskamatu:2146": " acetanānām api pravṛttir dṛṣṭā,",
    "GSP31iskamatu:2147": " nivṛttiś ca /",
    "GSP31iskamatu:2148": " vatsavivṛddhinimittaṃ kṣīrasya yathā pravṛttir ajñasya /",
    "GSP31iskamatu:2149": " puruṣavimokṣanimittaṃ tathā pravṛttiḥ pradhānasya // ISk_57 //",
    "GSP31iskamatu:2150": " yathā tṛṇodakaṃ gavā bhakṣitaṃ pītaṃ ca kṣīrabhāvena pariṇamati,",
    "GSP31iskamatu:2151": " vatsavṛddhiṃ karoti,",
    "GSP31iskamatu:2152": " puṣṭe vatse nivartate /",
    "GSP31iskamatu:2153": " evaṃ puruṣavimokṣanimittaṃ pradhānasyājñasya pravṛttiḥ // SkMv_57 //",
    "GSP31iskamatu:2154": " autsukyanivṛttyarthaṃ yathā kriyāsu pravartate lokaḥ /",
    "GSP31iskamatu:2155": " puruṣasya vimokṣārthaṃ pravartate tadvad avyaktam // ISk_58 //",
    "GSP31iskamatu:2156": " yathā loka iṣṭaviṣayautsukye sati tasya nivṛttyarthaṃ kriyāsu gamanāgamanāsu pravartate kṛtakāryo nivartate /",
    "GSP31iskamatu:2157": " tathāvyaktaṃ puruṣasya vimokṣārthaṃ śabdādibhogalakṣaṇaṃ guṇapuruṣāntaropalabdhilakṣaṇaṃ dvividhaṃ puruṣārthaṃ kṛtvā nivartate // SkMv_58 //",
    "GSP31iskamatu:2158": " kiñ cānyat ---",
    "GSP31iskamatu:2159": " raṅgasya darśayitvā nivartate nartakī yathā nṛtyāt /",
    "GSP31iskamatu:2160": " puruṣasya tathātmānaṃ prakāśya vinivartate prakṛtiḥ // ISk_59 //",
    "GSP31iskamatu:2161": " yathā nartakī śṛṅgārādirasair hāvabhāvaiś ca nibaddhagītavāditranṛtyāni raṅgasya darśayitvā kṛtakāryā nṛtyān nivartate /",
    "GSP31iskamatu:2162": " evaṃ prakṛtir mahadahaṅkāratanmātrendriyabhūtabhāvena(p.54)",
    "GSP31iskamatu:2163": " devamānuṣatiryagrūpāsu yoniṣu sukhaduḥkhamohākṛtiḥ śāntaghoramūḍhaviṣayā satī ātmānaṃ puruṣasya prakāśya nivartate /",
    "GSP31iskamatu:2164": " tasyāṃ ca nivṛttāyām asau kevalaḥ puruṣo duḥkhatrayaṃ nānubhavati /",
    "GSP31iskamatu:2165": " yathā jalavāhakasya ghaṭābhāve tadādheyasyodakasyābhāvaḥ /",
    "GSP31iskamatu:2166": " tathā duḥkhābhāvaḥ /",
    "GSP31iskamatu:2167": " tato 'sau mokṣaṃ gacchati // SkMv_59 //",
    "GSP31iskamatu:2168": " atrāha --- yathā nartakī nṛtyādibhir upāyair ātmānaṃ prakāśya raṅgād vinivartate,",
    "GSP31iskamatu:2169": " evaṃ prakṛtiḥ puruṣasya kair upāyair ātmānaṃ prakāśya vinivartate? atrocyate ---",
    "GSP31iskamatu:2170": " nānāvidhair upāyair upakāriṇy anupakāriṇaḥ puṃsaḥ /",
    "GSP31iskamatu:2171": " guṇavaty aguṇasya satas tasyārtham apārthakaṃ carati // ISk_60 //",
    "GSP31iskamatu:2172": " nānāvidhair upāyaiḥ /",
    "GSP31iskamatu:2173": " śabdasparśādibhir upakartuṃ śīlam asyāḥ sā tathoktā /",
    "GSP31iskamatu:2174": " anupakāriṇaḥ puṃsaḥ /",
    "GSP31iskamatu:2175": " niṣkriyatvād iti yāvat /",
    "GSP31iskamatu:2176": " tasyopakāriṇī prakṛtis tasyopakṛtyāham anyā tvam anya iti nivartate (prakṛtiḥ) /",
    "GSP31iskamatu:2177": " kiṃ cānyat --- guṇavatī /",
    "GSP31iskamatu:2178": " sā sattvarajastamomayī /",
    "GSP31iskamatu:2179": " aguṇasya sataḥ /",
    "GSP31iskamatu:2180": " puṃsaḥ niṣkriyodāsīnāmūrtādilakṣaṇavattvāt /",
    "GSP31iskamatu:2181": " evam asya puṃso 'guṇasyāpi sataḥ (nityasya)",
    "GSP31iskamatu:2182": " seyaṃ guṇavatī artham apārthakaṃ carati /",
    "GSP31iskamatu:2183": " karoti /",
    "GSP31iskamatu:2184": " yathā kaścid anurakto mitrasuhṛttvam avalambya mitrārtham anuktam api pratyupakāram anapekṣya kurute /",
    "GSP31iskamatu:2185": " evaṃ pradhānaṃ puruṣasya dvividham api viṣayopalabdhimokṣātmakam arthaṃ kurute /",
    "GSP31iskamatu:2186": " pumān punaḥ pradhānasya kim api na pratyupakaroti /",
    "GSP31iskamatu:2187": " tat pradhānapuṃsoḥ śikhipicchavadekapakṣacitranyāyaḥ // SkMv_60 //",
    "GSP31iskamatu:2188": " nivṛttā kiṃ karoty etad āha ---",
    "GSP31iskamatu:2189": " prakṛteḥ sukumārataraṃ na kiñcid astīti me matir bhavati /",
    "GSP31iskamatu:2190": " yā dṛṣṭāsmīti punar na darśanam upaiti puruṣasya // ISk_61 //",
    "GSP31iskamatu:2191": " prakṛtir api pradhānam api kurute /",
    "GSP31iskamatu:2192": " yatheha snuṣā vrīḍayā svagṛhāntaḥ praviśati ato bravīti iyaṃ viśiṣṭatareti /",
    "GSP31iskamatu:2193": " evam iyaṃ prakṛtiḥ sukumāratarā /",
    "GSP31iskamatu:2194": " tasmāt prakṛteḥ sukumārataraṃ nānyad astīti /",
    "GSP31iskamatu:2195": " evaṃ puruṣasya paramātmano 'pi matir utpannā /",
    "GSP31iskamatu:2196": " nāstīti me matir bhavati /",
    "GSP31iskamatu:2197": " mameti puruṣa ātmānaṃ bravīti /",
    "GSP31iskamatu:2198": " tatra sukumārataratvaṃ varṇayati īśvaraḥ kāraṇam iti kecid ācāryā bravate / uktaṃ ca ---",
    "GSP31iskamatu:2199": " “ajño jantur anīśo 'yam ātmanaḥ sukhaduḥkhayoḥ /",
    "GSP31iskamatu:2200": " īśvaraprerito gacchet svargaṃ narakam eva vā” //",
    "GSP31iskamatu:2201": " (mahābhārata 3 /31 /27)(p.55)",
    "GSP31iskamatu:2202": " vedavādinaḥ punar itthaṃ kāraṇam āhuḥ /",
    "GSP31iskamatu:2203": " “puruṣa evedaṃ sarvam“(śvetāśvataropaniṣad 3 /",
    "GSP31iskamatu:2204": " 15) ity ataḥ puruṣaṃ kāraṇam āhuḥ /",
    "GSP31iskamatu:2205": " apare svabhāvam āhuḥ /",
    "GSP31iskamatu:2206": " svabhāvaḥ kāraṇam iti / tathā hi ---",
    "GSP31iskamatu:2207": " “yena śuklīkṛtā haṃsāḥ śukāś ca haritīkṛtāḥ /",
    "GSP31iskamatu:2208": " mayūrāś citritā yena sa no vṛttiṃ vidhāsyati” //",
    "GSP31iskamatu:2209": " (hitopadeśa 1 /183)",
    "GSP31iskamatu:2210": " atra sāṅkhyā vadanti /",
    "GSP31iskamatu:2211": " īśvaraḥ kāraṇaṃ na bhavati /",
    "GSP31iskamatu:2212": " kasmāt, nirguṇatvāt /",
    "GSP31iskamatu:2213": " imāḥ saguṇāḥ prajāḥ /",
    "GSP31iskamatu:2214": " sattvarajastamāṃsi trayo guṇāḥ,",
    "GSP31iskamatu:2215": " te ca prajāsu santi /",
    "GSP31iskamatu:2216": " tāṃś ca guṇān dṛṣṭvā sādhayāmaḥ /",
    "GSP31iskamatu:2217": " prakṛter imāḥ samutpannāḥ prajāḥ /",
    "GSP31iskamatu:2218": " yad īśvaraḥ kāraṇaṃ syāt tato nirguṇād īśvarān nirguṇā eva prajāḥ syuḥ /",
    "GSP31iskamatu:2219": " na caivam /",
    "GSP31iskamatu:2220": " tasmād īśvaraḥ kāraṇaṃ na bhavati /",
    "GSP31iskamatu:2221": " evaṃ puruṣo 'pi draṣṭavyaḥ /",
    "GSP31iskamatu:2222": " svabhāvo nāma na kaścit padārtho 'sti /",
    "GSP31iskamatu:2223": " yataḥ prajānām utpattisaṅgatiḥ syāt /",
    "GSP31iskamatu:2224": " tasmād yo brūte svabhāvaḥ kāraṇam iti tan mithyā /",
    "GSP31iskamatu:2225": " kecit kālaṃ kāraṇatayā varṇayanti ---",
    "GSP31iskamatu:2226": " “kālaḥ sṛjati bhūtāni kālaḥ saṃharate prajāḥ /",
    "GSP31iskamatu:2227": " (mahābhārata 3 / 13 /70 /57)",
    "GSP31iskamatu:2228": " kālaḥ supteṣu jāgarti tasmāt kālas tu kāraṇam” //",
    "GSP31iskamatu:2229": " tad api sāṅkhyo nirākurute /",
    "GSP31iskamatu:2230": " kālo nāma na kaścit padārtho 'sti /",
    "GSP31iskamatu:2231": " vyaktam avyaktaṃ puruṣa iti traya eva padārthāḥ /",
    "GSP31iskamatu:2232": " tatra kālo 'ntarbhūtaḥ /",
    "GSP31iskamatu:2233": " evaṃ pradhānaṃ hitvā nāsty anyat kāraṇam /",
    "GSP31iskamatu:2234": " tatpradhānāvagamaṃ prati yadā puruṣasya samyagjñānam utpadyate tadā tena jñānena dṛṣṭā prakṛtiḥ puruṣasaṅgān nivartate /",
    "GSP31iskamatu:2235": " svairiṇīva puruṣeṇopalakṣitā /",
    "GSP31iskamatu:2236": " aye iyam asādhvī māṃ mohayati,",
    "GSP31iskamatu:2237": " tasmān na mamānayā kāryam itivat /",
    "GSP31iskamatu:2238": " tasyāṃ ca nivṛttāyāṃ mokṣaṃ gacchati /",
    "GSP31iskamatu:2239": " evam īśvarādīni akāraṇāni /",
    "GSP31iskamatu:2240": " sukumārataram ity etad vākyaśeṣaḥ kṛtaḥ /",
    "GSP31iskamatu:2241": " yasmāt sukumārataraṃ pradhānaṃ tasmād ucyate --- prakṛteḥ sukumārataraṃ na kiñcid astīti me matir bhavati /",
    "GSP31iskamatu:2242": " iti me puruṣasya /",
    "GSP31iskamatu:2243": " atrāha --- sā dṛṣṭā puruṣeṇa kathaṃ nivartate prakṛtiḥ /",
    "GSP31iskamatu:2244": " atrocyate --- yā dṛṣṭāsmīti punar na darśanam upaiti puruṣasya /",
    "GSP31iskamatu:2245": " yathā kācit kulastrī sādhvī svagṛhadvāri sthitā puruṣeṇa sahasaivāgatena dṛṣṭā sahasaivaṃ",
    "GSP31iskamatu:2246": " vrīḍamānā tvaritaṃ gṛhaṃ praviṣṭā sā evaṃ matvā dṛṣṭāham aneneti na punar darśanam upaiti puruṣasya /",
    "GSP31iskamatu:2247": " evaṃ prakṛtiḥ paramātmanā puruṣeṇa jñānacakṣuṣā dṛṣṭā savrīḍā kulastrīvan na punar darśanam upaiti puruṣasya /",
    "GSP31iskamatu:2248": " tasyāṃ ca nivṛttāyāṃ puruṣo mokṣaṃ gacchati // SkMv_61 //",
    "GSP31iskamatu:2249": " atrāha --- loke śiṣṭā vadanti puruṣo baddhaḥ,",
    "GSP31iskamatu:2250": " puruṣo muktaḥ,",
    "GSP31iskamatu:2251": " puruṣaḥ saṃsarati / atrocyate ---",
    "GSP31iskamatu:2252": " tasmān na badhyate nāpi mucyate nāpi saṃsarati kaścit /",
    "GSP31iskamatu:2253": " saṃsarati badhyate mucyate ca nānāśrayā prakṛtiḥ // ISk_62 //",
    "GSP31iskamatu:2254": " puruṣo na badhyate sarvagatatvāt,",
    "GSP31iskamatu:2255": " avikāratvāt,",
    "GSP31iskamatu:2256": " niṣkriyatvāt,",
    "GSP31iskamatu:2257": " akartṛtvāt /",
    "GSP31iskamatu:2258": " yasmān na badhyate tasmān na mucyate /",
    "GSP31iskamatu:2259": " mukta eva saḥ /",
    "GSP31iskamatu:2260": " abaddhaḥ kuto mucyate /",
    "GSP31iskamatu:2261": " kasyābhuktena visūcī bhavati /",
    "GSP31iskamatu:2262": " na saṃsarati sarvagatatvāt /",
    "GSP31iskamatu:2263": " sarvagatasya bandhamokṣau kutaḥ /",
    "GSP31iskamatu:2264": " anadhigataprāpaṇārthaṃ saṃsaraṇam ity upadiśyate /",
    "GSP31iskamatu:2265": " tena ca sunipuṇaṃ sarvaṃ prāptam /",
    "GSP31iskamatu:2266": " puruṣaṃ na vidanti ye ta evaṃ vadanti /",
    "GSP31iskamatu:2267": " puruṣo baddhaḥ,",
    "GSP31iskamatu:2268": " puruṣo muktaḥ,",
    "GSP31iskamatu:2269": " puruṣaḥ saṃsarati /",
    "GSP31iskamatu:2270": " atrāha --- yadi puṃso bandhamokṣasaṃsaraṇāni na syuḥ tarhi kasya bhavanti /",
    "GSP31iskamatu:2271": " tad ucyate --- saṃsarati badhyate mucyate ca nānāśrayā prakṛtiḥ /",
    "GSP31iskamatu:2272": " prakṛtir ātmānaṃ badhnāti,",
    "GSP31iskamatu:2273": " mocayati,",
    "GSP31iskamatu:2274": " saṃsarati ca /",
    "GSP31iskamatu:2275": " yat tat sargādau sūkṣmaṃ śarīraṃ tānmātrikaṃ prāg uktaṃ trayodaśavidhena karaṇena saṃyuktaṃ trividhena bandhena baddhaṃ saṃsarati /",
    "GSP31iskamatu:2276": " sa ca bandhas trividhaḥ pūrvam ākhyātaḥ /",
    "GSP31iskamatu:2277": " tad eva sūkṣmaśarīram utpanne jñāne tridhā bandhān mucyate /",
    "GSP31iskamatu:2278": " tasmān mucyate badhyate saṃsarati nānāśrayā prakṛtiḥ /",
    "GSP31iskamatu:2279": " nānāśrayā devamanuṣyatiryakśarīrabhūtety arthaḥ /",
    "GSP31iskamatu:2280": " evaṃ yat pradhānaṃ tat sūkṣmaṃ śarīraṃ tat pradhānaṃ prakṛtir ity anarthāntaram /",
    "GSP31iskamatu:2281": " tatra yaḥ puṃso bandhamokṣasaṃsaraṇāni brūte sa mūḍhaḥ // SkMv_62 //",
    "GSP31iskamatu:2282": " atrāha --- sā prakṛtiḥ kair guṇair ātmānaṃ bandhayati,",
    "GSP31iskamatu:2283": " kair vā mocayatīti? atrocyate ---",
    "GSP31iskamatu:2284": " rūpaiḥ saptabhir evaṃ badhnāty ātmānam ātmanā prakṛtiḥ /",
    "GSP31iskamatu:2285": " saiva ca puruṣasyārthaṃ prati vimocayaty ekarūpeṇa // ISk_63 //",
    "GSP31iskamatu:2286": " saptabhī rūpair iyam evaṃ prakṛtir dharmādibhir vinā jñānam ātmanātmānaṃ badhnāti /",
    "GSP31iskamatu:2287": " saiva ca prakṛtiḥ guṇapuruṣāntaropalabdhirūpaṃ prati,",
    "GSP31iskamatu:2288": " ekarūpeṇa jñānenātmānaṃ vimocayati // SkMv_63 //",
    "GSP31iskamatu:2289": " katham taj jñānam utpadyate ---",
    "GSP31iskamatu:2290": " evaṃ tattvābhyāsān nāsmi na me nāham ity apariśeṣam /",
    "GSP31iskamatu:2291": " aviparyayād viśuddhaṃ kevalam utpadyate jñānam // ISk_64 //",
    "GSP31iskamatu:2292": " evam iti / yathā,",
    "GSP31iskamatu:2293": " etāni pañcaviṃśatitattvāni puruṣādyāni bhūtaparyantāni teṣām abhyāsas tattvābhyāsaḥ /",
    "GSP31iskamatu:2294": " abhyāsenaiva tattvadarśanam /",
    "GSP31iskamatu:2295": " tasmād abhyāsāt puruṣasya buddhir utpadyate /",
    "GSP31iskamatu:2296": " nāsmi tattvāni,",
    "GSP31iskamatu:2297": " na me tattvāni,",
    "GSP31iskamatu:2298": " nāhaṃ tattvānām,",
    "GSP31iskamatu:2299": " kiṃ tu prādhānikāny etāni /",
    "GSP31iskamatu:2300": " tasmāj jñānam utpadyata evamādi /",
    "GSP31iskamatu:2301": " apariśeṣaṃ niravaśeṣam ity arthaḥ /",
    "GSP31iskamatu:2302": " kiṃ cānyat (jñānaṃ yasmād āha)",
    "GSP31iskamatu:2303": " --- aviparyayāt /",
    "GSP31iskamatu:2304": " viparyayaḥ saṃśayas tadviparīto 'viparyayas tasmād aviparyayād asaṃśayād yathābhūtārthadarśanād viśuddham niravadyam avyāmiśraṃ kevalaṃ jñānam utpadyate prādurbhavati /",
    "GSP31iskamatu:2305": " kiṃ jñānam? guṇapuruṣāntaropalabdhirūpam ity arthaḥ // SkMv_64 //",
    "GSP31iskamatu:2306": " atrāha --- tena jñānena puruṣaḥ kiṃ karoti / atrocyate ---",
    "GSP31iskamatu:2307": " tena nivṛttaprasavām arthavaśāt saptarūpavinivṛttām /",
    "GSP31iskamatu:2308": " prakṛtiṃ paśyati puruṣaḥ prekṣakavad avasthitaḥ svasthaḥ // ISk_65 //",
    "GSP31iskamatu:2309": " yathā kaścit prekṣako raṅgasthito gītavāditranṛtyādibhir vartamānāṃ nartakīṃ svastho nirvikalpaḥ paśyati /",
    "GSP31iskamatu:2310": " evaṃ puruṣa ātmakṛtena jñānena tāsu tāsv avasthāsu vartamānāṃ prakṛtiṃ paśyati --- iyaṃ sā prakṛtir yā sarvapurāṇam ātmānaṃ badhnāti /",
    "GSP31iskamatu:2311": " prekṣakavat prekṣakeṇa tulyaḥ svasthaḥ svasmin bhāve sthitaḥ /",
    "GSP31iskamatu:2312": " kiṃbhūtāṃ prakṛtim?",
    "GSP31iskamatu:2313": " nivṛttaprasavām /",
    "GSP31iskamatu:2314": " nivṛttabuddhyahaṅkārakāryām /",
    "GSP31iskamatu:2315": " arthavaśāt saptarūpavinivṛttām /",
    "GSP31iskamatu:2316": " nirvarttitobhayapuruṣaprayojanavaśād yaiḥ saptabhī rūpair dharmādibhir ātmānaṃ badhnāti tebhyo rūpebhyo vinivṛttām /",
    "GSP31iskamatu:2317": " yāvaj jñānacakṣuṣā dṛṣṭā prakṛtiḥ puruṣeṇa tathā ca pumān dṛṣṭaḥ // SkMv_65 //",
    "GSP31iskamatu:2318": " atrāha --- jñānacakṣuṣā dṛṣṭvā prakṛtiṃ puruṣaḥ kiṃ karoti? atrocyate ---",
    "GSP31iskamatu:2319": " dṛṣṭā mayety upekṣaka eko dṛṣṭāham ity uparatānyā /",
    "GSP31iskamatu:2320": " sati saṃyoge 'pi tayoḥ prayojanaṃ nāsti sargasya // ISk_66 //",
    "GSP31iskamatu:2321": " yathemāṃ raṅgagatāṃ nartakīṃ sarvāsv avasthāsu vartamānāṃ dṛṣṭvā viramati raṅgāt prekṣakaḥ dṛṣṭā mayety upekṣaka ekaḥ kevalaḥ śuddhaḥ puruṣaḥ",
    "GSP31iskamatu:2322": " tathā prakṛtir api --- “anenāhaṃ dṛṣṭā” iti nivṛttā /",
    "GSP31iskamatu:2323": " ekā trailokyasyāpi pradhānakāraṇabhūtā na dvitīyā prakṛtir asti /",
    "GSP31iskamatu:2324": " nartaky api --- “aham anena dṛṣṭā” ity uparamate nṛtyāt,",
    "GSP31iskamatu:2325": " evaṃ puruṣo 'pi “dṛṣṭā mayeyaṃ jñānacakṣuṣā prakṛtiḥ” iti prekṣakavad uparamate mokṣaṃ gacchatīty arthaḥ /",
    "GSP31iskamatu:2326": " tathā prakṛtir api dṛṣṭāham aneneti svavyāpārād uparamaty eva /",
    "GSP31iskamatu:2327": " atrāha --- puṃprakṛtyoḥ sarvagatatvāt sarvaniṣedho na śakyate vaktum /",
    "GSP31iskamatu:2328": " tad asya saṃsārasargasya vinivṛttir eva /",
    "GSP31iskamatu:2329": " tat katham idaṃ sādhanaṃ samīcīnam iti /",
    "GSP31iskamatu:2330": " atrocyate --- sati saṃyoge 'pi tayoḥ prayojanaṃ nāsti sargasyeti /",
    "GSP31iskamatu:2331": " yady api pradhānapuruṣayoḥ sarvagatayoḥ saṃyogo bhavaty eva /",
    "GSP31iskamatu:2332": " tasmiṃś ca sati sargasambhavas tathāpi nāsau sargaḥ syāt prayojanābhāvāt /",
    "GSP31iskamatu:2333": " yasmāt pradhānasya puruṣārthā pravṛttiḥ /",
    "GSP31iskamatu:2334": " sa ca puruṣārtho dvividhaḥ /",
    "GSP31iskamatu:2335": " śabdādyupalabdhir ādir guṇapuruṣāntaropalabdhir antaś ca /",
    "GSP31iskamatu:2336": " brahmādisthāvarānteṣu puruṣaḥ śabdādibhir viṣayair yojayitavyaḥ /",
    "GSP31iskamatu:2337": " ante ca guṇapuruṣāntaropalabdhyā mokṣayitavyaḥ /",
    "GSP31iskamatu:2338": " evaṃ puruṣadarśanārthaṃ samprayogaḥ kṛtaḥ /",
    "GSP31iskamatu:2339": " evaṃ prakṛtipuruṣayos tayoḥ śarīrotpattir nāsti punaḥ ṛṇikadhāriṇakavad yatheha loke",
    "GSP31iskamatu:2340": " ṛṇikadhāriṇakau uttamādhamarṇau devadattayajñadattau yo 'smin ṛṇaṃ dhārayati sa uttamarṇas",
    "GSP31iskamatu:2341": " tenādhamarṇāktaḥ --- “ṛṇaṃ me dehī” iti /",
    "GSP31iskamatu:2342": " tatas tena taddattam /",
    "GSP31iskamatu:2343": " tatas tau kṛtaprayojanau parasparam arthena santyaktāv atha tayor bhūyaḥ saṃyogo bhavati /",
    "GSP31iskamatu:2344": " tathāpi nārthakṛtyaṃ prayojanābhāvāt /",
    "GSP31iskamatu:2345": " yathā vā vṛddhasaṃyogād apatyaṃ na bhavati,",
    "GSP31iskamatu:2346": " prayojanābhāvāt /",
    "GSP31iskamatu:2347": " tathā pradhānapuruṣayoḥ kṛtaprayojanayoḥ prayojanaṃ nāstīti siddham // SkMv_66 //",
    "GSP31iskamatu:2348": " kiñ cānyat, yadi puruṣasyotpanne jñāne mokṣas tarhi mama kasmān na bhavati / ata ucyate ---",
    "GSP31iskamatu:2349": " samyagjñānādhigamād dharmādīnām akāraṇaprāptau /",
    "GSP31iskamatu:2350": " tiṣṭhati saṃskāravaśāc cakrabhramavad dhṛtaśarīraḥ // ISk_67 //",
    "GSP31iskamatu:2351": " yadā puruṣeṇa pañcaviṃśatitattvajñānam adhigataṃ bhavati tadā dharmādīny akāraṇāni prāptāni punarjanmasamarthāni na bhavanti /",
    "GSP31iskamatu:2352": " ko dṛṣṭāntaḥ --- yatheha (p.89)",
    "GSP31iskamatu:2353": " loke bījāny agnidagdhāni na prarohasamarthāni bhavanti /",
    "GSP31iskamatu:2354": " dharmo yeṣām ādis tāni dharmādīni teṣām akāraṇānāṃ prāptir akāraṇaprāptiḥ /",
    "GSP31iskamatu:2355": " tathā satyāṃ punarjanma na bhavati /",
    "GSP31iskamatu:2356": " atrāha --- yadi samyagjñānān mokṣo bhavati tatrācāryasyopadeṣṭuḥ samyagjñānam utpannaṃ kimarthaṃ mokṣaṃ na gato 'sti,",
    "GSP31iskamatu:2357": " atha vā tvatprasādāt tajjñānaṃ mamāpi sañjātaṃ kim ahaṃ mokṣaṃ na gacchāmi /",
    "GSP31iskamatu:2358": " atrocyate --- tiṣṭhati saṃskāravaśāt /",
    "GSP31iskamatu:2359": " saṃskāro nāma dharmādharmau nimittaṃ kṛtvā śarīrotpattir bhavati tiryaṅmanuṣyadevādiṣu /",
    "GSP31iskamatu:2360": " tasya saṃskāreṇa grahaṇam /",
    "GSP31iskamatu:2361": " sa ca saṃskāraḥ phalam adattvā kṣayaṃ na gacchati,",
    "GSP31iskamatu:2362": " utpannajñānasyāpi tasmād idaṃ śarīraṃ vināśaṃ yāsyati /",
    "GSP31iskamatu:2363": " tannimittābhāvād idaṃ śarīraṃ patiṣyati /",
    "GSP31iskamatu:2364": " yathā ca vidvān mokṣaṃ yāsyati /",
    "GSP31iskamatu:2365": " tasmāt hetor utpannajñānasyāpi dharmādharmavaśāt tiṣṭhati śarīram /",
    "GSP31iskamatu:2366": " ko dṛṣṭāntaḥ?",
    "GSP31iskamatu:2367": " atrocyate --- cakrabhramavad dhṛtaśarīraḥ /",
    "GSP31iskamatu:2368": " yathā kulālaś cakraṃ bhramayati ghaṭaṃ kariṣyāmīti /",
    "GSP31iskamatu:2369": " sa kulālo ghaṭaṃ kṛtvā yathā svastho bhavati,",
    "GSP31iskamatu:2370": " avatiṣṭhate /",
    "GSP31iskamatu:2371": " yasmiṃś cāvatiṣṭhamāne cakraṃ bhramaty eva /",
    "GSP31iskamatu:2372": " saṃskāravaśāt --- karmavaśād ity arthaḥ /",
    "GSP31iskamatu:2373": " evam eva pūrvakṛtayor dharmādharmayor balavattvād durbalatvāj jñānasya,",
    "GSP31iskamatu:2374": " utpanne 'pi jñāne vidvāṃs tiṣṭhati saṃskāravaśāc cakrabhramavad dhṛtaśarīraḥ // SkMv_67 //",
    "GSP31iskamatu:2375": " atrāha --- utpannajñānaḥ phalanirapekṣaṃ karma nirbījaṃ kurvan na deham ārabhate,",
    "GSP31iskamatu:2376": " ārabdhaphalaṃ yāvat janmadāyi “nābhuktaṃ kṣīyate karma” “avaśyam eva bhoktavyaṃ kṛtam” iti kṣapayan,",
    "GSP31iskamatu:2377": " anārabdhaphaleṣu “yathaidhāṃsi samiddho 'gniḥ(bhagavadgītā 4 /",
    "GSP31iskamatu:2378": " 37)” iti parihāreṇa bhasmīkaraṇam /",
    "GSP31iskamatu:2379": " evaṃ karmaṇāṃ dhvaṃse,",
    "GSP31iskamatu:2380": " utpanne jñāne 'pi kadā vidvān mokṣaṃ gacchatīti? atrocyate ---",
    "GSP31iskamatu:2381": " prāpte śarīrabhede caritārthatvāt pradhānavinivṛttau /",
    "GSP31iskamatu:2382": " aikāntikam ātyantikam ubhayaṃ kaivalyam āpnoti // ISk_68 //",
    "GSP31iskamatu:2383": " tad evaṃ sati śarīrabhede dehanāśe prāpta āyāta ity arthaḥ /",
    "GSP31iskamatu:2384": " caritārthatvāt /",
    "GSP31iskamatu:2385": " sa cārtho dvividhaḥ (śābdātmikaḥ)",
    "GSP31iskamatu:2386": " pūrvam uktaḥ /",
    "GSP31iskamatu:2387": " tasyārthasya caritārthatvāt kṛtvety arthaḥ /",
    "GSP31iskamatu:2388": " pradhānavinivṛttau /",
    "GSP31iskamatu:2389": " yadā pūrvakṛtayor dharmādharmayoḥ kṣayo bhavati tadā śarīraṃ bhidyate /",
    "GSP31iskamatu:2390": " tasmiṃś ca śarīre bhinne pūrvoktena jñānena śarīraṃ pradhānākhyaṃ kāraṇam aviśeṣamayaṃ tānmātrikaṃ sargādāv utpannaṃ tan nivartate /",
    "GSP31iskamatu:2391": " iha śarīre yat pārthivaṃ tat prthivīṃ praviśati /",
    "GSP31iskamatu:2392": " evam anyad anyeṣu praviśati /",
    "GSP31iskamatu:2393": " evaṃ sthūlaṃ śarīraṃ pañcadhā bhidyate /",
    "GSP31iskamatu:2394": " pradhānaṃ ca kṛtaprayojanaṃ bhūyo 'nyat(p.60)",
    "GSP31iskamatu:2395": " śarīraṃ dvitīyaṃ nārabhate viduṣaḥ /",
    "GSP31iskamatu:2396": " evam ayaṃ vidvān tasmin śarīre bhinne --- aikāntikam ātyantikam ubhayaṃ kaivalyam āpnoti /",
    "GSP31iskamatu:2397": " aikāntikam avaśyambhāvitvād ātyantikam apunarāvṛttitvāt sarvathety arthaḥ /",
    "GSP31iskamatu:2398": " na tv auṣadhādivat kādācitkaroganivṛttivat /",
    "GSP31iskamatu:2399": " na ca nivṛtte roge punaḥ sambhaved ity ubhayodāharaṇam aikāntikātyantikayoḥ /",
    "GSP31iskamatu:2400": " ittham ekāntātyantas tāpatrayasyābhāvād uparamād anutpatteḥ kaivalyaṃ mokṣa ity arthaḥ /",
    "GSP31iskamatu:2401": " tam āpnoti // SkMv_68 //",
    "GSP31iskamatu:2402": " atrāha --- kiṃprayojanam idaṃ jñānam ucyate / atrocyate ---",
    "GSP31iskamatu:2403": " puruṣārthajñānam idaṃ guhyaṃ paramarṣiṇā samākhyātam /",
    "GSP31iskamatu:2404": " sthityutpattipralayāś cintyante yatra bhūtānām // ISk_69 //",
    "GSP31iskamatu:2405": " yaś cāsau puruṣārtho mokṣas tadarthaṃ puruṣavimokṣārthaṃ jñānam idam iti /",
    "GSP31iskamatu:2406": " yad etat pūrvavarṇitaṃ jñānaṃ etad guhyaṃ durvijñeyam ity arthaḥ /",
    "GSP31iskamatu:2407": " paramarṣiṇā kapilena samākhyātaṃ kathitam ity arthaḥ /",
    "GSP31iskamatu:2408": " atrāha --- asmin jñāne ke 'rthāś cintyante /",
    "GSP31iskamatu:2409": " atrocyate --- sthityutpattipralayāḥ tatra devādīnām aṣṭau sthānāni bhavanti /",
    "GSP31iskamatu:2410": " mānuṣyaṃ caikavidham,",
    "GSP31iskamatu:2411": " bhūloke pañcavidhaṃ tairyagyonam /",
    "GSP31iskamatu:2412": " eṣu sthāneṣu brahmādīni tiryagyoniparyantāni tiṣṭhanti /",
    "GSP31iskamatu:2413": " eṣā sthitiḥ /",
    "GSP31iskamatu:2414": " utpattiṃ prādurbhāvaṃ pradhānān mahadahaṅkāratanmātrendriyamahābhūtānīty utpattiḥ /",
    "GSP31iskamatu:2415": " evaṃ bhūtotpattir bhāvotpattiś ca vyākhyātā /",
    "GSP31iskamatu:2416": " layaṃ vakṣyāmaḥ --- bhūtāni tanmātreṣu līyante,",
    "GSP31iskamatu:2417": " tānīndriyeṣu,",
    "GSP31iskamatu:2418": " indriyāṇi līyante cāhaṅkāre,",
    "GSP31iskamatu:2419": " sa buddhau,",
    "GSP31iskamatu:2420": " sā pradhāne layaṃ gacchati /",
    "GSP31iskamatu:2421": " pradhānaṃ tu kvacin na līyate 'vikṛtatvāt /",
    "GSP31iskamatu:2422": " evaṃ pralayaḥ // SkMv_69 //",
    "GSP31iskamatu:2423": " atrāha --- yad etad bhagavatā vyākhyātaṃ pañcaviṃśatitattvajñānam,",
    "GSP31iskamatu:2424": " tasya kuta āgama iti? atrocyate ---",
    "GSP31iskamatu:2425": " etat pavitryam agryaṃ munir āsuraye 'nukampayā pradadau /",
    "GSP31iskamatu:2426": " āsurir api pañcaśikhāya tena ca bahulīkṛtaṃ tantram // ISk_70 //",
    "GSP31iskamatu:2427": " etat vijñānam adhikurute /",
    "GSP31iskamatu:2428": " etat pavitraṃ,",
    "GSP31iskamatu:2429": " kathaṃ pavitram? /",
    "GSP31iskamatu:2430": " yasmān narakapretatiryagyoniṣu patanāt trāyate tasmāt pavitram /",
    "GSP31iskamatu:2431": " agryaṃ śraiṣṭhyāt /",
    "GSP31iskamatu:2432": " vedapurāṇabhāratam anvādibhyo 'pi dharmaśāstrebhya etat pañcaviṃśatitattvajñānam uttamam /",
    "GSP31iskamatu:2433": " kasmāt? aikāntikatvāt,",
    "GSP31iskamatu:2434": " ātyantikatvāc ca /",
    "GSP31iskamatu:2435": " ato duḥkhābhāvaś ca /",
    "GSP31iskamatu:2436": " munir bhagavān kapilaḥ āsurisagotrāya brāhmaṇāya varṣasahasrayājine 'dhikāritām avagamya (asmai) pradadau /",
    "GSP31iskamatu:2437": " tadanukampayā tadvimokṣārtham /",
    "GSP31iskamatu:2438": " andhe tamasy ajñāne 'yaṃ tapasvī vartata ity utpannayānukampayā /",
    "GSP31iskamatu:2439": " munir mananāt /",
    "GSP31iskamatu:2440": " bhagavān bhūtānāṃ gatim āgatiṃ ca vidann anati calatīti bhagavān kapilaḥ /",
    "GSP31iskamatu:2441": " pratyupakārānapekṣasarvopakārī suhṛd ity artham avalambyovāca /",
    "GSP31iskamatu:2442": " tad eva jñānaṃ bhūya āsurisagotro 'nukampayā pañcaśikhāya provāca /",
    "GSP31iskamatu:2443": " pañcaśikhena tena bahudhākṛtaṃ tantram /",
    "GSP31iskamatu:2444": " bahūnāṃ śiṣyāṇāṃ pradattam // SkMv_70 //",
    "GSP31iskamatu:2445": " tantram iti vyākhyāyate /",
    "GSP31iskamatu:2446": " “tama eva khalv idam agra āsīt“(maitryupaniṣad 5 / 2) /",
    "GSP31iskamatu:2447": " tasmiṃs tamasi kṣetrajño 'bhivartate prathamam /",
    "GSP31iskamatu:2448": " tama iti ucyate prakṛtiḥ,",
    "GSP31iskamatu:2449": " puruṣaḥ kṣetrajñaḥ /",
    "GSP31iskamatu:2450": " ṣaṣṭipadārthā yasmin śāstre tantryante tat ṣaṣṭitantram /",
    "GSP31iskamatu:2451": " ṣaṣṭitantraṃ jñātvā kuśalaḥ kileśvarakṛṣṇanāmā /",
    "GSP31iskamatu:2452": " tena īśvarakṛṣṇena vistaragranthagrahaṇabhīruṇā hitārthaṃ ṣaṣṭitantram atisaṅkṣiptam / tad āha ---",
    "GSP31iskamatu:2453": " śiṣyaparamparayāgatam īśvarakṛṣṇena caitad āryābhiḥ /",
    "GSP31iskamatu:2454": " saṅkṣiptam āryamatinā samyag vijñāya siddhāntam // ISk_71 //",
    "GSP31iskamatu:2455": " śiṣyaparamparayāgatam iti /",
    "GSP31iskamatu:2456": " kapilād āsuriṇā prāptam idaṃ jñānam /",
    "GSP31iskamatu:2457": " tataḥ pañcaśikhena,",
    "GSP31iskamatu:2458": " tasmād bhārgavolūkavālmīkihārītadevalaprabhṛtīn āgatam /",
    "GSP31iskamatu:2459": " tatas tebhya īśvarakṛṣṇena prāptam /",
    "GSP31iskamatu:2460": " tad eva ṣaṣṭitantram āryābhiḥ saṅkṣiptam āryamatinā vistīrṇamatinā samyag vijñāya siddhāntam kāryakāraṇasiddhasya śarīrasyānto 'punarbhāvo mokṣas tasya tādātmyam ity arthaḥ /",
    "GSP31iskamatu:2461": " tatisiddhasya śarīrasya sūkṣmasya tānmātrikasya sargādibhavasyānto mūrtināśa iti vā /",
    "GSP31iskamatu:2462": " eṣa ṣaṣṭitantra iti tātparyam // SkMv_71 //",
    "GSP31iskamatu:2463": " saptatyāṃ kila yo 'rthās te 'rthāḥ kṛtsnasya ṣaṣṭitantrasya /",
    "GSP31iskamatu:2464": " ākhyāyikāvirahitāḥ paravādavivarjitāś ceti // ISk_72 //",
    "GSP31iskamatu:2465": " ye ṣaṣṭitantre padārthā abhihitās te saptatyāṃ vyākhyātāḥ kathitāḥ /",
    "GSP31iskamatu:2466": " ṣaṣṭitbhedāḥ prāg vyākhyātāḥ /",
    "GSP31iskamatu:2467": " “bhedas tamaso 'ṣṭavidha” iti āryāyāṃ “pañca viparyayabhedā” ity atra cābhihitā ity ete pañcāśat pratyayāḥ ime cānye daśa maulikāḥ / tathā hi",
    "GSP31iskamatu:2468": " astitvam ekatvam athārthavattvaṃ pārārthyam anyatvam atho nivṛttiḥ /",
    "GSP31iskamatu:2469": " yogo viyogo bahavaḥ pumāṃsaḥ sthitiḥ śarīrasya ca śeṣavṛttiḥ //",
    "GSP31iskamatu:2470": " tatra “bhedānāṃ parimāṇāt” ity etaiḥ pañcabhir hetubhiḥ pradhānāstitvam ekatvam arthavattvaṃ ca siddham /",
    "GSP31iskamatu:2471": " “saṅghātaparārthatvāt” iti parārthatvam uktam /",
    "GSP31iskamatu:2472": " “janmamaraṇakaraṇānām” iti puruṣabahutvaṃ siddham /",
    "GSP31iskamatu:2473": " “cakrabhramavad dhṛtaśarīra” iti sthitiḥ siddhā,",
    "GSP31iskamatu:2474": " ete daśa,",
    "GSP31iskamatu:2475": " “pañca viparyayāḥ” aṣṭāviṃśatidhā aśaktiḥ,",
    "GSP31iskamatu:2476": " navadhā tuṣṭiḥ aṣṭadhā siddhir iti pañcāśat /",
    "GSP31iskamatu:2477": " ubhayaṃ militvā ṣaṣṭipadārthāḥ ṣaṣṭitantre /",
    "GSP31iskamatu:2478": " tantryante vyutpādyante padārthā iti tantram /",
    "GSP31iskamatu:2479": " ṣaṣṭipadārthānāṃ tantram iti saṅgatiḥ /",
    "GSP31iskamatu:2480": " ākhyāyikāvirahitāḥ paravādavivarjitāś ceti /",
    "GSP31iskamatu:2481": " pareṇa saha vādaḥ paravādaḥ tena varjitāś ca /",
    "GSP31iskamatu:2482": " iti parisamāptam iti // SkMv_72 //",
    "GSP31iskamatu:2483": " atrāha --- katham etad alpagranthaṃ śāstraṃ kṛtsnasya vācakaṃ bhaviṣyati? atrocyate ---",
    "GSP31iskamatu:2484": " tasmāt samāsadṛṣṭaṃ śāstram idaṃ nārthataś ca parihīnam /",
    "GSP31iskamatu:2485": " tantrasya ca bṛhanmūrter darpaṇasaṅkrāntam iva bimbam // ISk_73 //",
    "GSP31iskamatu:2486": " yasmāt ṣaṣṭitantram iti hetuḥ /",
    "GSP31iskamatu:2487": " samāsadṛṣṭaṃ saṅkṣepato grantham ity arthaḥ /",
    "GSP31iskamatu:2488": " śāstram iti /",
    "GSP31iskamatu:2489": " śāsyate yenotpathād iti śāstram /",
    "GSP31iskamatu:2490": " tīrthodakamahatphalam /",
    "GSP31iskamatu:2491": " kartā bhoktā bhojyaṃ mokṣaś cātra cintyate /",
    "GSP31iskamatu:2492": " atha duḥkhānāṃ śāsanāt śāstram /",
    "GSP31iskamatu:2493": " idam --- imāṃ saptatiṃ darśayati /",
    "GSP31iskamatu:2494": " nārthataś ca parihīnam /",
    "GSP31iskamatu:2495": " ahīnam ity arthaḥ /",
    "GSP31iskamatu:2496": " tantrasyeti /",
    "GSP31iskamatu:2497": " yathā svalpe 'pi darpaṇe mahato rūpasya nirūpaṇaṃ syāt /",
    "GSP31iskamatu:2498": " evam alpaśāstre ṣaṣṭitantrasya kṛtsnasyāpi vyaktir abhihitety arthaḥ // SkMv_73 //",
    "GSP31iskamatu:2499": " ity ācāryeśvarakṛṣṇaproktāyāḥ sāṅkhyasaptatyā vṛttir ācāryamāṭharakṛtiḥ samāptā /"
}