{
    "GK16ruyalscu:0": " śrīmadvidyācakravartiviracitā sañjīvanyākhyā vyākhyā viśvaṃ prakāśayati yā jātiguṇādyātmakaiḥ nijaiḥ prasaraiḥ /",
    "GK16ruyalscu:1": " saṃskāraguṇasamṛddhā vāṇī māmavatu saralasandarbhī //",
    "GK16ruyalscu:2": " rucakācāryopajñe seyamalaṅkārasarvasve /",
    "GK16ruyalscu:3": " sañjīvanīti ṭīkā śrīvidyācakravartinā kriyate //",
    "GK16ruyalscu:4": " udāharaṇaśeṣo 'tra dhvanau granthakṛtākṛtaḥ /",
    "GK16ruyalscu:5": " tadīyanyāyasampanaiḥ svapadyaiḥ pūrayāmi tam //",
    "GK16ruyalscu:6": " dhvanidarśanānuraktāḥ sūkṣmekṣikayā nirīkṣya ṭīkāṃ me /",
    "GK16ruyalscu:7": " kavayaḥsacetanā api vitanuta sāhityasāmrājyam //",
    "GK16ruyalscu:8": " kiṃ vistareṇa bahunā ṭīkāṃ sañjīvanīmimāṃ kaścit /",
    "GK16ruyalscu:9": " yadyabhyasūyati jaḍaḥ svameva pāṇḍityamabhyasūyati saḥ //",
    "GK16ruyalscu:10": " tatra tāvadadhikṛteṣṭadevatānamaskāra puraskāreṇa prakaraṇapratipādyamarthaṃ pratijānīte namaskṛtya paramiti /",
    "GK16ruyalscu:11": " sarvaiva khalviyaṃ vāk parā paśyantī madhyamā vaikharīti caturbhiḥ padaiḥ parimīyate /",
    "GK16ruyalscu:12": " yacchutiḥ - “catvāri vākparimitā padāni“ityādikā /",
    "GK16ruyalscu:13": " tatra parā nāma nirupadhikaṃ rūpam /",
    "GK16ruyalscu:14": " paśyantyādīni trīṇi punaraupādhikāni sthūlatvāt vigrahasthānīyāni /",
    "GK16ruyalscu:15": " yathā cāgamaḥ-",
    "GK16ruyalscu:16": " svarūpa jyotirevāntaḥ parā vāganapāyinī /",
    "GK16ruyalscu:17": " yasyāṃ dṛṣṭasvarūpāyām tradhikāro nivartate //",
    "GK16ruyalscu:18": " avibhāgena varṇānāṃ sarvakataḥsaṃhṛtakramā /",
    "GK16ruyalscu:19": " prāṇāśrayā tu paśyantī mayūrāṇḍarasopamā //",
    "GK16ruyalscu:20": " madhyamā buddhyupādānā kṛtavarṇaparigrahā /",
    "GK16ruyalscu:21": " antaḥsañjalpa rūpā sā na śrotramupasarpati //",
    "GK16ruyalscu:22": " tālvoṣṭha vyāpṛtti vyaṅgyā parabodhaprakāśinī /",
    "GK16ruyalscu:23": " bhanuṣyamātrasulabhā bāhyā vāgvaikharī matā //",
    "GK16ruyalscu:24": " iti //",
    "GK16ruyalscu:25": " tatra paśyantyādya paravāktrayāpekṣayā jyeṣṭhatvādādya parā /",
    "GK16ruyalscu:26": " dvitīyā viśvābhimukhībhāvātpaśyantī /",
    "GK16ruyalscu:27": " tṛtīyā nābhyantarī na ca bāhyeti kṛtvā madhyamā /",
    "GK16ruyalscu:28": " turīyā tuparāvabodhārthaṃ pravṛtteti vaikharī /",
    "GK16ruyalscu:29": " yadvā “khaṃ sukhaṃ duḥkhaṃ ca;",
    "GK16ruyalscu:30": " tadviśiṣya rāti dadātīti vikharo dehendriyasaṅghātaḥ tatra bhavā vaikharīti” jñeyam /",
    "GK16ruyalscu:31": " tadevābhisandhāyoktam-vācaṃ trividhavigrahāmiti /",
    "GK16ruyalscu:32": " caturvidhāmapi /",
    "GK16ruyalscu:33": " kīdṛśīṃ devīm?",
    "GK16ruyalscu:34": " parādibhiścaturbhiḥ padaiḥ krīḍantīṃ nāmapūrvakatvāt sarvasyaiva rūpasya jagadetadvijigīṣamāṇāṃ",
    "GK16ruyalscu:35": " samastavyavahārātmikāṃ svarūpāvabodhakṣamatayā dyutimayīmanyastutaustotavyatāyāṃ",
    "GK16ruyalscu:36": " ca prabhavantīmavimarśāndhatamasa dhvaṃsanāt kāntimayīmapratihataprasaratvāt gatyātmikāñcetyarthaḥ /",
    "GK16ruyalscu:37": " tāmimāṃ namaskṛtya /",
    "GK16ruyalscu:38": " namaskāro hi nāma pṛthagahaṅkāraparityāgena namaskartavyamahimodghāṭanaṃ sāmarasyamiti yāvat /",
    "GK16ruyalscu:39": " tathāhi-yeyaṃ parā sā śaktatvam /",
    "GK16ruyalscu:40": " yā paśyantī sodyuktatā /",
    "GK16ruyalscu:41": " yā tu madhyamā sā pravṛttatā /",
    "GK16ruyalscu:42": " yā punarvaikharī sā nirvāhakateti /",
    "GK16ruyalscu:43": " śaktimato vaktureva svarūpaṃ parādiśaktayaḥ /",
    "GK16ruyalscu:44": " itthamimāṃ vācaṃ namaskṛtya nijānāṃ svenaiva praṇītānām alaṅkārasūtrāṇāṃ tātparyamucyate /",
    "GK16ruyalscu:45": " hṛdayamudghāṭyate /",
    "GK16ruyalscu:46": " kena prakāreṇa?",
    "GK16ruyalscu:47": " vṛttyā vṛtti svarūpeṇa sandarbheṇa /",
    "GK16ruyalscu:48": " atha dhvanidarśanānusāreṇa prakāraṇaṃ praṇinīṣuḥ bhāmahodbhaṭādīnāṃ darśanasthitiṃ pūrvapakṣatveno panyasyati-iha hi tāvadbhāmahodbhaṭetyādinā",
    "GK16ruyalscu:49": " atreyaṃ darśanasthiti dik /",
    "GK16ruyalscu:50": " kāvyaṃ hi nāma viśiṣṭaśabdārthātmakam /",
    "GK16ruyalscu:51": " tatrārtho vācyaḥ,",
    "GK16ruyalscu:52": " pratīyamānaśca /",
    "GK16ruyalscu:53": " yathā- bhama dhaṃmia vīsattho so suṇāo ajja mārio deṇa /",
    "GK16ruyalscu:54": " golāṇai kaccha kuḍaṅga vāsiṇā daria sīheṇa //",
    "GK16ruyalscu:55": " atra svairiṇyuktau śvabhayanivṛttyā dhārmikabhramaṇāvidhirvācyatvena sthitaḥ,",
    "GK16ruyalscu:56": " sākṣātsaṅketitatvenā vyavadhāna pratītikatvāt;",
    "GK16ruyalscu:57": " godāvarītīre siṃhopalabdhyā bhramaṇaniṣedhastu pratīyamānaḥ,",
    "GK16ruyalscu:58": " vākyārthasamanvayasamanantaramasaṅketitatvena pratīteḥ /",
    "GK16ruyalscu:59": " itthaṃ vācyavilakṣiṇaḥ pratīyamāno yor'thaḥ sa yathāyogaṃ rasavastvalaṅkārasvarūpeṇa",
    "GK16ruyalscu:60": " triskandhaḥ san sacamatkāratvāt kavisaṃrambha gocaratvāt sahṛdayapratīti viśrāntiviṣayatvāñca kāvyātmā /",
    "GK16ruyalscu:61": " tasya mādhuryādayo guṇāḥ śauryādivatsamavāyavṛttyā upakurvate /",
    "GK16ruyalscu:62": " upamādayaḥ punaḥ kaṭakāditsaṃyogatavṛttyeti dhvanyācāryāḥ /",
    "GK16ruyalscu:63": " trividho 'pi pratīyamāno vācyopaskārakatvādalaṅkārakakṣyaivetyanye /",
    "GK16ruyalscu:64": " atha granthamavayavaśo vyākurmaḥ /",
    "GK16ruyalscu:65": " iha kāvyamārge /",
    "GK16ruyalscu:66": " alaṅkārapakṣa nikṣiptaṃ manyante,",
    "GK16ruyalscu:67": " tattvaṃ punaranyatheti yāvat /",
    "GK16ruyalscu:68": " yanmanyante tatsaviśeṣaṃ darśiyitumāha-tathāhītyādinā /",
    "GK16ruyalscu:69": " paryāyoktamaprastutapraśaṃsā samāsokti rākṣepaḥ vyājastutirupameyopamā ananvayaḥ ityādiṣu vastumātrameva pratīyate na tu rasālaṅkārau /",
    "GK16ruyalscu:70": " vyañjanāvyāpārasyeha lakṣaghaṇāmūlatvāt /",
    "GK16ruyalscu:71": " lakṣaṇāmūlatve rasālaṅkārayorvyaṅgyatvāsambhavāt /",
    "GK16ruyalscu:72": " tatra pratīyamānalasyārthasya prakārāntareṇābhidhānaṃ paryāyoktam /",
    "GK16ruyalscu:73": " yadvakṣyati “gamyasyāpi bhaṅgyantareṇābhidhānaṃ paryāyoktam” iti /",
    "GK16ruyalscu:74": " yathā- spṛṣṭāstā nandane śacyāḥ keśasaṃbhogalālitāḥ /",
    "GK16ruyalscu:75": " sāvaghajñaṃ pārijātasya mañjaryo yasya sainikaiḥ //",
    "GK16ruyalscu:76": " atra hayagrīvasya svargavijayaḥ sainikasāvaghajñapārijātamañjarī sparśalakṣaṇena kāryeṇa pratyāyyate /",
    "GK16ruyalscu:77": " sāmānyaviśeṣabhāvādīnāṃ sambandhena yadaprastutātprastutapratītiḥ seyamaprastutapraśaṃsā /",
    "GK16ruyalscu:78": " yadvakṣyati - “aprastutātsāmānyaviśeṣabhāve kāryakāraṇabhāve sārūpye ca prastutapratītāvaprastutapraśaṃsā” iti /",
    "GK16ruyalscu:79": " yathā- taṇṇātthiṃ kiṃpi pahaṇo pakappiyaṃ jaṃ ṇa ṇiai gharaṇīe /",
    "GK16ruyalscu:80": " aṇāvaraagamaṇasīlaḥsa kālapahiaḥsa pāhijjaṃ //",
    "GK16ruyalscu:81": " [kannāsti kimapi patyuḥ prakalpitaṃ yanna niyatigṛhiṇyā /",
    "GK16ruyalscu:82": " anavaratagamanaśīlasya kālapathikasya pātheyam //",
    "GK16ruyalscu:83": " iti cchrāyā] /",
    "GK16ruyalscu:84": " atra anavaratagamanaśīlasya patyurnijagṛhiṇyā pātheyatvena yanna kalpitaṃ tadyathā nāsti,",
    "GK16ruyalscu:85": " tathā kālapathikasya pāthematvena yadakalpitaṃ tannāstītyatra kālaḥsava grasatīti sāmānyarūpādaprastutāt prastuto viśeṣātmā prahastavadhaḥ pratyāyyate",
    "GK16ruyalscu:86": " viśeṣaṇāsāmyādaprastutor'tho yadavagamyate sā samāsoktiḥ /",
    "GK16ruyalscu:87": " yadvakṣyati-“viśeṣaṇasāmyādaprastutasya gamyatve samāsoktiḥ” iti /",
    "GK16ruyalscu:88": " yathā- upoḍharāgeṇa vilolatārakaṃ tathā gṛhītaṃ śaśinā niśāmukham /",
    "GK16ruyalscu:89": " yathā samastaṃ timirāṃśukaṃ tayā puro 'pi rāgādgalitaṃ na lakṣyitam //",
    "GK16ruyalscu:90": " atropoḍharāgatvādinā viśeṣaṇasāmyenāprastuto nāyakavṛttāntaḥ pratīyate /",
    "GK16ruyalscu:91": " uktasya vakṣyamāṇasya vā prākāraṇikasya viśeṣapratītyartham ābhāsato niṣedhanamākṣepaḥ /",
    "GK16ruyalscu:92": " yadvakṣyati uktavakṣyamāṇayoḥ prākaraṇikayorviśeṣapratītyarthaṃ niṣedhābhāsa ākṣepaḥ iti /",
    "GK16ruyalscu:93": " yathā - bālagra/",
    "GK16ruyalscu:94": " ṇāhaṃ dūri tīe piosit ti ṇāmhavāvāro /",
    "GK16ruyalscu:95": " sā marai tujbhpha ayaso eaṃ dhaṃmakkharaṃ bhaṇimo //",
    "GK16ruyalscu:96": " ['bālaka/nāhaṃ dūti tasyāḥ priyo 'sīti nāsmadvyāpāraḥ /",
    "GK16ruyalscu:97": " sā mriyate tavāyaśa etaddharmākṣaraṃ bhaṇāmaḥ //",
    "GK16ruyalscu:98": " iti cchrāyā '] atra 'nāhaṃ dītiti' dītitvaniṣedho viśiṣṭāsmi dūtītyavagamayati /",
    "GK16ruyalscu:99": " stutinindayoḥ nindāstutigamakatve vyājastutiḥ /",
    "GK16ruyalscu:100": " yadvakṣyati-“stutinindābhyāṃ nindāstutyorgamyatve vyājastutiḥ” iti /",
    "GK16ruyalscu:101": " yathā - he helājitabodhisattva vacasāṃ kiṃ vistaraistoyadhe/",
    "GK16ruyalscu:102": " nāsti tvatsadṛśaḥ paraḥ parahitādhāne gṛhītavrataḥ /",
    "GK16ruyalscu:103": " tṛṣyatpānthajanopakāraghaṭanāvaimukhyalabdhāyaśo bhāraprodvahane karoṣi kṛpayā sāhāyakaṃ yanmaroḥ //",
    "GK16ruyalscu:104": " atra marorupakāraṃ karoṣīti stutirnindāmavagamayati /",
    "GK16ruyalscu:105": " upamānopameyayoḥ paryāyeṇa tathātvaṃ cedupameyopamā /",
    "GK16ruyalscu:106": " yadvakṣyati- “dvayoḥ paryāyeṇa tasminnupameyopamā” iti /",
    "GK16ruyalscu:107": " yathā-'khamiva jalaṃ jalamiva khaṃ haṃsaśvandra iva haṃsa iva candraḥ' /",
    "GK16ruyalscu:108": " atropamānopameyabhāvavinimayaḥ tṛtīya sabrahmacāriṇāṃ nivartayati /",
    "GK16ruyalscu:109": " ekasyaivopamānopameya bhāvakatve 'nanvayaḥ /",
    "GK16ruyalscu:110": " yadvakṣyati-“ekasyaivopamānopameyatve 'nanvaya” iti /",
    "GK16ruyalscu:111": " yathā -'yuddhe 'rjunor'juna iva prathitaprabhāvaḥ'-iti /",
    "GK16ruyalscu:112": " atra dvitīyasabrahmacārinivṛttiḥ /",
    "GK16ruyalscu:113": " ādi śabdāllāṭānuprāsādi parigrahaḥ /",
    "GK16ruyalscu:114": " eṣu paryāyoktāduṣu yadetadvastumātraṃ pratīyate svargavijayādikaṃ rasālaṅkāraparihāreṇa",
    "GK16ruyalscu:115": " tadidaṃ sarvairapi pramāṇairātmatvenā vabhāsamānameva sadgaja nimīlikayā vācyāpaskārakatvena",
    "GK16ruyalscu:116": " tairudbhaṭādibhiḥ pratipāditam /",
    "GK16ruyalscu:117": " nyagbhāvitavācyasya vācyakakṣyātilaṅghinaḥ kathamastu vācyopaskārakatvamiti bhāvaḥ /",
    "GK16ruyalscu:118": " kena prakāreṇa pratipāditam?",
    "GK16ruyalscu:119": " “svasiddhaye parākṣepaḥ parārthaṃ svasamarpaṇam” iti dvividhayā bhaṅgyā /",
    "GK16ruyalscu:120": " bhaṅgi prakāraḥ /",
    "GK16ruyalscu:121": " atrāyamāśayaḥ /",
    "GK16ruyalscu:122": " lakṣaṇamūlo 'yaṃ paryāyoktādiṣu pratīyamānor'thaḥ /",
    "GK16ruyalscu:123": " lakṣaṇā ca dvirūpā-ajahatsvārthaikā “kuntāḥ praviśanti” ityādau /",
    "GK16ruyalscu:124": " parā tu jahatsvārthā “gaṅgāyāṃ ghoṣaḥ” ityādau /",
    "GK16ruyalscu:125": " tatrājahastvārthāyāṃ kuntānāṃ svataḥ praveśāsaṃbhave kauntikān ākṣipya praveśasaṃbhavaḥ /",
    "GK16ruyalscu:126": " ataḥsva siddhaye parānākṣipatīti tatra lakṣaṇā /",
    "GK16ruyalscu:127": " svakīya praveśādeḥsiddhaye parasya kauntikasyākṣepa iti /",
    "GK16ruyalscu:128": " jahatsvārthāyāṃ tu gaṅgādermukhyārthasyātyantamanupapattireva /",
    "GK16ruyalscu:129": " ataḥ parārthaṃ svasamarpaṇamiti lakṣaṇam /",
    "GK16ruyalscu:130": " parārthaṃ taṭāderghoṣādyadhikaraṇārthaṃ svasamarpaṇaṃ svasvarūpaparityāga iti /",
    "GK16ruyalscu:131": " itthaṃ ca satispṛṣṭāstā nandana' iti paryāyoktodāharaṇe sainikānāṃ sāvajñapārijātamañjarīsparśaḥ svargavijayamanākṣipya na saṃbhavatīti kuntādinayena svasiddhaye parākṣepaḥ /",
    "GK16ruyalscu:132": " evam “upoḍharāgeṇa” iti samāsoktyudāharaṇe 'pi jñeyam /",
    "GK16ruyalscu:133": " nāyakatvākṣepe sati niśādeḥ timirāṃśukādiyogasaṃbhavāt ajahatsvārthatvam /",
    "GK16ruyalscu:134": " atha “taṃ ṇātthī” ti aprastutapraśaṃsodāharaṇe mukhyārthasyāprastutatvāt;",
    "GK16ruyalscu:135": " “bāḷagraṇāham“ityākṣepodāharaṇe dūtītvaniṣedhasyābhāsarūpatvāt “he helājite” ti vyājastutyudāharaṇe",
    "GK16ruyalscu:136": " khajalayordvayorapi caikasyānekattvalābhābhāvāt mukhyārthasya atyantamanupapattireva /",
    "GK16ruyalscu:137": " ataḥ parārthaṃ svasamarpaṇāmiti lakṣaṇam /",
    "GK16ruyalscu:138": " tamimaṃ viṣayavibhāgam abhisandhāyoktam-yathāyogaṃ dvividhayeti /",
    "GK16ruyalscu:139": " yogo yogyatā tāmanatikramyetyarthaḥ /",
    "GK16ruyalscu:140": " itthaṃ vastudhvanau vimatirbhāmahādiṣu darśitā /",
    "GK16ruyalscu:141": " atha rudraṭe rasālaṅkāradhvanyorvimatimupanyasyati-rudraṭenāpītyādinā /",
    "GK16ruyalscu:142": " bhāvālaṅkāraḥ preyo 'laṅkāraḥ sa dvidhaivoktaḥ /",
    "GK16ruyalscu:143": " tathā hi- yasya vikāraḥ prabhavannapratibandhena hetunā yena /",
    "GK16ruyalscu:144": " gamayati tadabhiprāyaṃ tatprati bandhaṃ ca bhāvo 'sau //",
    "GK16ruyalscu:145": " iti //",
    "GK16ruyalscu:146": " bhāvasthitibhāvaśāntirūpeṇa rudraṭo bhāvālaṅkāraṃ dvidhaivoktavān /",
    "GK16ruyalscu:147": " tadidam utprekṣāvat kṛtyamiti bhāvaḥ /",
    "GK16ruyalscu:148": " yato bhāvāsaṅkārasya sandhiśabalatādi lakṣaṇā api bhedāḥ saṃbhavanti /",
    "GK16ruyalscu:149": " vakṣyati hi - bhāvodaya sandhiśabalatāśca pṛthagalaṅkārā iti /",
    "GK16ruyalscu:150": " rūpakādiṣvapi uttānadarśitāmudghāṭayati-rūpakadīpaketyādi /",
    "GK16ruyalscu:151": " rūpakaṃ dīpakam apahnutistulyayogitā /",
    "GK16ruyalscu:152": " ādiśabdānnidarśanādikaṃ ca lakṣayiṣyate /",
    "GK16ruyalscu:153": " tatropamālaṅkāraḥ pratīyamāno vācyaśobhāhetutvādupasarjanatvena noktaḥ /",
    "GK16ruyalscu:154": " tadapyasāramiti bhāvaḥ /",
    "GK16ruyalscu:155": " upamālaṅkārasya vācyaśobhā hetutvādupanyagbhāvanena utthāpitasya prādhanyena teṣvavasthānāt /",
    "GK16ruyalscu:156": " atha rasabhāvayoḥ ayathādṛśamudghāṭayati-rasavatpreyaūrjasvītyādi /",
    "GK16ruyalscu:157": " raso guṇībhūto rasavānalaṅkāro,",
    "GK16ruyalscu:158": " bhāvastu preyān,",
    "GK16ruyalscu:159": " rasābhāsa ūrjasvī,",
    "GK16ruyalscu:160": " bhāvābhāsaḥsamāhitam /",
    "GK16ruyalscu:161": " evaṃ rasabhāvādiḥ vācyaśobhā hetutvenoktaḥ /",
    "GK16ruyalscu:162": " tadapi mandamiti bhāvaḥ /",
    "GK16ruyalscu:163": " yato rasāderalaṅkāratvaṃ sadātanaṃ na bhavati,",
    "GK16ruyalscu:164": " prādhānyadaśāyāmalaṅkāryatvāt /",
    "GK16ruyalscu:165": " utprekṣātviti /",
    "GK16ruyalscu:166": " prātīyamānā svayameva kathitā pratīyamānāpyalaṅkāryatvena kathitetyarthaḥ /",
    "GK16ruyalscu:167": " tadapya gaṃbhīramiti yāvat /",
    "GK16ruyalscu:168": " pratīyamānadaśāyāṃ sarvasyaiva alaṅkārasyālaṅkāryakatvaṃ siddhāntitaṃ yataḥ /",
    "GK16ruyalscu:169": " trivindhaṃ vastvalaṅkārarasarūpamalaṅkāryatayā khyāpitameva /",
    "GK16ruyalscu:170": " kāvyajīvitatvenālaṅkāryameva sattathā na cetitamiti yāvat /",
    "GK16ruyalscu:171": " itthaṃ kāvyajīvitāṃśavicāravimukhānām alaṅkāramātrarasikatvāt uttānadṛśāṃ matam upanyasya,",
    "GK16ruyalscu:172": " kāvyajīvitakāṃśaparāṇāṃ,",
    "GK16ruyalscu:173": " matāni yathāvadupanyasyati-vāmanena tvityādinā /",
    "GK16ruyalscu:174": " sādṛśyanibandhanāyā iti vadatā sādṛśyaṃ saṃbandha-nibandhanā śabdavṛttirgauṇīti vadanto dūṣyatvena kaṭākṣitāḥ /",
    "GK16ruyalscu:175": " dhvanyācāryāṇāṃ gauṇyā vṛttyā lakṣaṇāntarbhāvo noṣṭaḥ /",
    "GK16ruyalscu:176": " sādṛśyanibandhanā lakṣaṇā vakroktyalaṅkāra “iti prathayatā kaścit dhvanibhedo lakṣaṇāmūlo",
    "GK16ruyalscu:177": " 'tyantatiraskṛtavācya nāmālaṅkāratvenoktaḥ kāvyātmabhūtaḥsannalaṅkāryatvena nāvadhārita itiyāvat /",
    "GK16ruyalscu:178": " yasttvaṃśo 'laṅkāryo na bhavati so 'pyalaṅkāryatvena kathita ityāha-kevalaṃ guṇaviśiṣṭeti /",
    "GK16ruyalscu:179": " kevalagrahaṇādrasālakāranairapekṣyaṃ kaṭākṣitam /",
    "GK16ruyalscu:180": " rasālaṅkāra nirapekṣairmādhuryādi bhirguṇairviśiṣṭā yeyaṃ saṃghaṭanādharmabhūtā vaidarbhyādi rūpiṇī rītiḥ saiva kāvyātmetyuktā /",
    "GK16ruyalscu:181": " tathā ca sūtritaṃ tena - “rītiḥ ātmā kāvyasya“iti /",
    "GK16ruyalscu:182": " prakhyāpitaṃ ca - aviditaguṇāpi satkavibhaṇitiḥ karṇoṣu vamati madhudhārām /",
    "GK16ruyalscu:183": " anadhigataparimalāpi hi harati dṛśaṃ mālatīmālā /",
    "GK16ruyalscu:184": " iti //",
    "GK16ruyalscu:185": " idamapyayuktamiti bhāvaḥ /",
    "GK16ruyalscu:186": " tathāhi-kāvyasya śarīrasthānīyau (śabdārthau)",
    "GK16ruyalscu:187": " kaṭakamukuṭādikalpā anuprāsopamādayaḥ /",
    "GK16ruyalscu:188": " vyaṅgyārthastu ātmabhūta iti sthite,",
    "GK16ruyalscu:189": " śabdālaṅkārebhyoṣa'pi yo bāhyo varṇālaṅkāro 'nuprāsastatsamakakṣyakā etā rītayaḥ /",
    "GK16ruyalscu:190": " yato dvayorapi varṇadharmatā /",
    "GK16ruyalscu:191": " etadabhisandhāya vṛttyanuprāsavarṇālaṅkāraprastāve vaidarbhyādayo rītayo vivecitāḥ kāvyaprakāśa kṛdādibhiḥ /",
    "GK16ruyalscu:192": " granthakāro 'pi tatra vivecayiṣyati /",
    "GK16ruyalscu:193": " vyañjakāsvetāsu vyaṅgyarasasannikarṣādātmatva bhramaḥ uttāna dhiyām /",
    "GK16ruyalscu:194": " tadanuprāsādāvapi samānamiti mandametadrītimātrapakṣapātitvam /",
    "GK16ruyalscu:195": " vastutastu vyaṅgyārtha eva ātmā kāvyasya /",
    "GK16ruyalscu:196": " athodbhaṭādibhiḥ guṇālaṅkārayorbhedo 'pi nāvadhārita ityāha-udbhaṭādibhistviti /",
    "GK16ruyalscu:197": " sāmyaṃ sajātīyatvamityartha- /",
    "GK16ruyalscu:198": " tatra hetuḥ - “viṣayamātreṇa bhedapratipādanāditi” /",
    "GK16ruyalscu:199": " mātragrahaṇātsvarūpabhedābhāvaḥ kaṭākṣyate /",
    "GK16ruyalscu:200": " kāvyaśobhāhetutvalakṣaṇaṃ tu svarūpamekavidhameveti teṣāmāśayaḥ /",
    "GK16ruyalscu:201": " viṣāmāśayaḥ /",
    "GK16ruyalscu:202": " viṣayabhedaṃ darśayati-'saṅghaṭanetyādi' /",
    "GK16ruyalscu:203": " “saṅghaṭanādharmāguṇā,",
    "GK16ruyalscu:204": " alaṅkārāstu śabdārthadharmāḥ” iti /",
    "GK16ruyalscu:205": " tadidamapyagambhīramiti bhāvaḥ /",
    "GK16ruyalscu:206": " guṇālaṅkārayośca svarūpata evātivibhinnatvāt /",
    "GK16ruyalscu:207": " tathāhi-aṅgino rasasya dharmā guṇāḥ aṅgayoḥ śabdārthayostvalaṅkārāḥ /",
    "GK16ruyalscu:208": " guṇāstuniyamenotkarṣahetavaḥ alaṅkārāstvaniyamena /",
    "GK16ruyalscu:209": " guṇāḥsamavāyena vartante,",
    "GK16ruyalscu:210": " alaṅkārāstu saṃyogena /",
    "GK16ruyalscu:211": " yadāha- “ye rasasyāṅgino dharmāḥ śauryādaya ivātmanaḥ /",
    "GK16ruyalscu:212": " utkarṣahetavaste syuḥ acalasthitayo guṇāḥ //",
    "GK16ruyalscu:213": " upakurvanti taṃ santaṃ ye 'ṅgadvāreṇa jātucit /",
    "GK16ruyalscu:214": " hārādivadalaṅkārāste 'nuprāsopamādayaḥ ” //",
    "GK16ruyalscu:215": " iti //",
    "GK16ruyalscu:216": " itthaṃ ca sati alaṅkārāpekṣayā guṇeṣveva prakṛṣṭaḥ kāvyopaskāraḥ yadvadasphuṭaṭālaṅkāratve 'pi kāvyatvābhyupagamaḥ,",
    "GK16ruyalscu:217": " na hi tadvat asphuṭaguṇatve /",
    "GK16ruyalscu:218": " yadāha-'analaṅkṛtī punaḥ kvāpīti' /",
    "GK16ruyalscu:219": " yadetadevaṃvidhaṃ guṇānāmalaṅkārāṇāṃ ca prādhānyaṃ ,",
    "GK16ruyalscu:220": " tatrāpi purātanānāṃ dṛṣṭirasamīcīnetyāha-'tadevaṃ alaṅkārā eveti' /",
    "GK16ruyalscu:221": " atha vakroktijīvitakārabhaṭṭanāyaka yoḥsaṃ [dṛṣṭī] sannikṛṣṭe dhvanidarśanasyetyabhiprāyeṇāha-'vakroktijīvitakāraḥ punarityādinā /",
    "GK16ruyalscu:222": " vaidagdhyabhaṅgībhaṇitisvabhāvāṃ vaidagdhyaprakāropetabhaṇitisvarūpāmityarthaḥ /",
    "GK16ruyalscu:223": " jīvitamuktavānityalaṅkāramātradurāgrahābhāvo dyotitaḥ /",
    "GK16ruyalscu:224": " anyo 'pi sārabhūtaḥ sūkṣmoṃ'śaḥ tena avadhārita ityabhiprāyeṇāha-vyāpāraprādhānyaṃ ceti /",
    "GK16ruyalscu:225": " vyāpāro rasapratyāyanātmā /",
    "GK16ruyalscu:226": " tasya prādhānyaṃ pratipede /",
    "GK16ruyalscu:227": " na punaḥ aprādhānasya alaṅkāramātrasyeti yāvat /",
    "GK16ruyalscu:228": " alaṅkārāḥ punarvācyakakṣyaivāsya saṃmatetyāha-abhidhāprakāretyādi /",
    "GK16ruyalscu:229": " yaśca vastvalaṅkārarasarūpaḥ trividhaḥ pratīyamānor'thaḥ yatra vidyamāno 'pi tatpratyāyanalakṣaṇasya' vyāpārasyaiva prādhānyamasya matamityāha-satyapi cetyādi /",
    "GK16ruyalscu:230": " upacāro lakṣaṇāśrayaṇāṃ tadvakrateti avivakṣitavācyādi samastadhvaniḥ kaṭākṣitaḥ /",
    "GK16ruyalscu:231": " itthaṃ ca sati dhvanidarśanā detad darśanasyālpakobheda ityāha-'kevalamuktivaicitryeti' /",
    "GK16ruyalscu:232": " atha bhaṭṭanāyakamatam-bhaṭṭanāyakenatvityādi /",
    "GK16ruyalscu:233": " prauḍhoktyābhyupagatasyeti /",
    "GK16ruyalscu:234": " bhoga itisvakapola kalpito vyavahāraḥ prauḍhoktistayāṅgīkṛtasyetyartharḥ /",
    "GK16ruyalscu:235": " idṛśasya vyañjanavyāpārasya kāvyātmatvaṃ kathayatā nyagbhāvitaśabdārtha svarūpo 'yaṃ vyāpārastasyaiva prādhānyamuktam /",
    "GK16ruyalscu:236": " sa ca vyāpāro laukiko na bhavatītyāha-tatrāpyabhidhābhāvaka tvetyādi /",
    "GK16ruyalscu:237": " tatra teṣu vyāpāreṣu madhyādabhidhābhāvakatve iti /",
    "GK16ruyalscu:238": " sākṣātsaṅketārtha viṣayā śaktirabhidhā /",
    "GK16ruyalscu:239": " asādhāraṇyena pratīteṣvartheṣu sādhāraṇīkaraṇarūpā śaktirbhāvikatvam /",
    "GK16ruyalscu:240": " etadvyāpāradvaradvayot tīrṇaḥ sādhāraṇīkṛteṣu vibhāvādiṣu rasacarvaṇātmāṃ bhogāparanāmadheyo vyāpāro viśrāntisthānatayā prādhanyenāṅgīkṛtaḥ",
    "GK16ruyalscu:241": " atra darśane bhogādivyāvahārasya svakapolakalpitavyāpāraprādhānyami[tyaṃśo] dhvanikāradarśanavilakṣaṇāḥ /",
    "GK16ruyalscu:242": " atha siddhantaḥ-dhvanikāraḥ punarityādi /",
    "GK16ruyalscu:243": " dhvanikārastu vyaṅgyātmano vākyārthasyaiva kāvyātmatvaṃ siddhāntitavān /",
    "GK16ruyalscu:244": " tatrahedatuḥ -vyañjanavyāpārasyāvaśyābhyupagamyatvāditi /",
    "GK16ruyalscu:245": " kīdṛśasya ? abhidhālakṣaṇātātparyākhya vyāpāratrayottīrṇasya /",
    "GK16ruyalscu:246": " tātparya nāma padārthādhigamasamanantarabhāvinī samanvayaśaktiḥ /",
    "GK16ruyalscu:247": " etattrayottīrṇasyeti caturthakakṣyāvasthāpiyoktā /",
    "GK16ruyalscu:248": " dhvananadyotaneti /",
    "GK16ruyalscu:249": " dhvananaṃ dyotanaṃ pratyāyanaṃ vyañjanamityādiprasiddhaparyāyasahatastrasyāvaśyābhyupagamyatvāt tadanabhyupagame vyaṅgyārthapratītau na gatyantaraṃ",
    "GK16ruyalscu:250": " ataḥ vyaṅgyor'tha evātmetyarthaḥ /",
    "GK16ruyalscu:251": " nanu vyañjanāvyāpāraḥ pradhānaṃ kiṃ na bhavati,",
    "GK16ruyalscu:252": " ityata āha-vyāpārasya ca vākyārthatvābhāvāditi /",
    "GK16ruyalscu:253": " apratyakṣatvena niruktyanarhatvādvākyārthatvābhāvaḥ /",
    "GK16ruyalscu:254": " sarvā eva khalu padārthaśaktayaḥ kāryādipratītyanyathānupapattyā abhyūhyanta eva /",
    "GK16ruyalscu:255": " ato vyāpāro na prādhānam /",
    "GK16ruyalscu:256": " yaśca hetuḥ prādhānye so 'pi vyaṅgya evopapadyate,",
    "GK16ruyalscu:257": " na tu vyañjanavyāpāra ityāha-vākyārthasyaiveti /",
    "GK16ruyalscu:258": " guṇālaṅkāropaskarttavyatvaṃ viśrāntisthānatvaṃ ca prādhānye hetuḥ /",
    "GK16ruyalscu:259": " ato vyaṅgyārtha eva kāvyātmeti siddhāntitavan /",
    "GK16ruyalscu:260": " atha bhūyastarā yuktīrabhyuccinoti-vyāpārasya viṣayamukhenetyādi /",
    "GK16ruyalscu:261": " vyañjanādegi vyāpārasya vyaṅyyārthamukhenaiva svarūpasiddhiḥ /",
    "GK16ruyalscu:262": " ato na vākyārthatva saṃbhavaḥ /",
    "GK16ruyalscu:263": " yathāsvarūpopalambho viṣayamukhena tathā prādhānyaṃ vicārakṣamatvamapi tanmukhenaivetyāha-tatprādhānyena prādhānyāt /",
    "GK16ruyalscu:264": " svarūpeṇa vicāryattvābhāvāditi ca /",
    "GK16ruyalscu:265": " viṣaya eva tu puṣkalaṃ vākyārthaṃ bhāvamarhatītyāha-viṣayasyaiveti /",
    "GK16ruyalscu:266": " sākṣātsvarūpa pratilaṃbhaḥ svataḥ prādhānyaṃ svalarūpeṇa vicāryatvaṃ cetyādi samagre bharaḥ /",
    "GK16ruyalscu:267": " tatsahiṣṇutvaṃ hi vyāṅgyārthalakṣaṇasya viśaṣayasyaiva /",
    "GK16ruyalscu:268": " ato viṣayasyaivātmatvaṃ yuktamityāha-tasmādviṣaya eveti /",
    "GK16ruyalscu:269": " samagrabhara sahiṣṇutvāt sa niravaśeṣavaibhavamarhatītyata āha-yasya guṇālaṅkāretyādi /",
    "GK16ruyalscu:270": " nanu rasādayo rasavadādyālaṅkārā eva prācāṃ matāḥ /",
    "GK16ruyalscu:271": " kathameṣāmalaṅkāryatvamityata āha - rasādayastviti /",
    "GK16ruyalscu:272": " tatra hetuḥ - alaṅkārāṇāmupaskārakatvāt rasādīnāṃ ca prādhānyenopaskāryatvācca iti /",
    "GK16ruyalscu:273": " rasādīnāṃ hi yadā guṇībhāvaḥ tadālaṅkāratvaṃ ,",
    "GK16ruyalscu:274": " yadā tu prādhānyaṃ tadālaṅkāryatvameva /",
    "GK16ruyalscu:275": " yata itthaṃ vyavasthā ,",
    "GK16ruyalscu:276": " atoḥ vyaṅgyārtha eva kāvyātmeti nigamayati - tasmād vyaṅgya evetyādi /",
    "GK16ruyalscu:277": " vākyārthībhūta iti prādhānyadaśāṃ kaṭākṣayati,",
    "GK16ruyalscu:278": " aprādhānaya daśāyāmanātmatvāt /",
    "GK16ruyalscu:279": " tadidaṃ dhvanikṛto darśanām /",
    "GK16ruyalscu:280": " etadanusāritvamātmano darśayutumāha -eṣa eva pakṣa ityādi /",
    "GK16ruyalscu:281": " evakāreṇapakṣāntareṣvanupapattirāviśaṣkriyate /",
    "GK16ruyalscu:282": " āvarjakaḥ balādātmābhimukhīkārakaḥ /",
    "GK16ruyalscu:283": " tatra hetuḥ - vyañjanavyāpārasyetyādi /",
    "GK16ruyalscu:284": " ya icchranti vyaṅgyārthasya kāvyātmatāṃ,",
    "GK16ruyalscu:285": " ye ca necchanti ,",
    "GK16ruyalscu:286": " sarvaireva khalvebhiḥ na śakyate hi vyañjanavyāpāro 'pahnotum /",
    "GK16ruyalscu:287": " yadi nāpahnutaḥ kiṃ tata ityata āha-tadāśrayaṇe cetyādi /",
    "GK16ruyalscu:288": " pakṣāntarasyāpratiṣṭhānaṃ darśaitacarībhiryuktibhiḥ siddham /",
    "GK16ruyalscu:289": " yattu tatra vyaktivivekakāraḥ pratyavasthaitaḥ tadupanyasyati - yattu vyaktivivekakāraḥ ityādinā /",
    "GK16ruyalscu:290": " liṅgatayā gamakatayā /",
    "GK16ruyalscu:291": " tādātmyatadutpattyabhāvāditi /",
    "GK16ruyalscu:292": " dharmadharmiṇorliṅgaliṅgibhāve tādātmyaṃ nāma niyataḥsambandhaḥ /",
    "GK16ruyalscu:293": " kāryakāraṇāyostu tadabhāve tadutpattirnāmāstīti /",
    "GK16ruyalscu:294": " anayorniyatasambandhayoḥ yadyanyataro na syāt tadā vyabhicārānna saṃbhavati liṅgaliṅgibhāva iti yāvat /",
    "GK16ruyalscu:295": " yata itthametat atastadavicāritābhidhānaṃ ,",
    "GK16ruyalscu:296": " tadetadvyaktivivekakṛto darśanaṃ vāyasavāśitakalpamiti yāvat /",
    "GK16ruyalscu:297": " evaṃ dhvanidarśanasamarthane yadyāvadasti yuktijātaṃ tadatigahanam /",
    "GK16ruyalscu:298": " dhvaniguṇībhūtavyaṅgyayoreva kāvyayormīmāṃsāyāmupayujyate;",
    "GK16ruyalscu:299": " citrakāvyamīmāṃsāyāṃ tu nātyupayujyate ityāśayena nigamayiti-tadetat kuśāgrīyetyādi /",
    "GK16ruyalscu:300": " iha citrakāvye /",
    "GK16ruyalscu:301": " na pratanyate,",
    "GK16ruyalscu:302": " yathopayogamanūdyata eveti yāvat /",
    "GK16ruyalscu:303": " atha yāvānupayogaścitraprastāve dhvanestāvanmātramanuvadati-asti tāvadityādinā /",
    "GK16ruyalscu:304": " yadyasti kiṃ tata ityata āha-tatra vyaṅgyasyetyādi /",
    "GK16ruyalscu:305": " prādhānye dhvanirnamottamaḥ kāvyabhedaḥ /",
    "GK16ruyalscu:306": " aprādhānye tu guṇībhūtavyaṅgya nāmā madhyamaḥ /",
    "GK16ruyalscu:307": " citrasya viṣayamāha-tatrottamo dhvanirityādinā /",
    "GK16ruyalscu:308": " sa cābhidhāmūlatayā lakṣaṇāmūlatayā ca prathate ityāha-tasya lakṣaṇābhidhāmūlatveneti /",
    "GK16ruyalscu:309": " lakṣaṇāmūlatve sati avivakṣita vācyākhyaḥ mukhyārthabādhaśālinyāṃ lakṣaṇāyāṃ vācyāṃśasyāvivakṣitatvāt /",
    "GK16ruyalscu:310": " abhidhāmūlatve tu vivakṣitānyaparavācyākhyaḥ ,",
    "GK16ruyalscu:311": " abhidhāyāṃ vācye bādhābhāvād vivakṣitatvaṃ,",
    "GK16ruyalscu:312": " vyaṅgyāṅgatvena vivakṣaṇāt anyaparatā ceti vivakṣitānyaparatvam abhidhāmūlasya /",
    "GK16ruyalscu:313": " itthaṃ lakṣaṇāmūlo 'bhidhāmūlaśceti sāmānyato dhvanirdvirāśikaḥ /",
    "GK16ruyalscu:314": " tatra lakṣaṇāmūlasyāvāntarabhedamāha-ādyor'thantara iti /",
    "GK16ruyalscu:315": " ādyo lakṣaṇā mūlaḥsor'thāntarasaṅkramitavācyo atyantatiraskṛtavācyaśceti dvidhā /",
    "GK16ruyalscu:316": " ajahatsvārthatayā svasiddhaye parākṣepe sati arthāntarasaṅkramitavācyaḥ /",
    "GK16ruyalscu:317": " yathā - prārambhe śrutisundaraṃ pariṇātau pathyaṃ janaiḥsugrahaṃ /",
    "GK16ruyalscu:318": " nānāśāstrarasaiḥ prasannamadhuraiḥ pratyakṣaraṃ kṣālitam /",
    "GK16ruyalscu:319": " āhlādāya na kasya nāma viduṣāṃ vaktrāmbujādudgataṃ cittāntarvikasadviveka mukulāmodānubiddhaṃ vacaḥ //",
    "GK16ruyalscu:320": " atraivaṃvidhavaca upadeśālakṣaṇe arthāntare saṅkrāmati /",
    "GK16ruyalscu:321": " vacomātrasyaivaṃ vaiśiṣṭyāsaṃbhavāt /",
    "GK16ruyalscu:322": " atha yadā jahatsvārthatayā parārthaṃ svasamarpaṇaṃ tadātyantatiraskṛtavācyākhyaḥ /",
    "GK16ruyalscu:323": " yathā - eke mūkavadāsate jaḍadhiyo jihneti tatsannidhā vanye durviciktsitaṃ vidadhate tebhyo 'pi bībhatsate /",
    "GK16ruyalscu:324": " asthāne bahudhā stuvanti katicittairulkayā dahyate vidyā viklavate kayā na vidhayā prāpyāntikaṃ duṣprabhoḥ //",
    "GK16ruyalscu:325": " atra vidyāyāṃ hlībībhatsādiḥ gaṅgādau ghoṣādhikaraṇatādīva sarvathā svasaṃyogino svārthaṃ parityajya na saṃbhavatītyatyanta tiraskṛtavācyatā",
    "GK16ruyalscu:326": " itthama vivakṣitavācyasyārthāntarasaṃkramita vācyo 'tyantatiraskṛtavācyaśceti dvau bhedau /",
    "GK16ruyalscu:327": " athābhidhāmūla prabhedadik /",
    "GK16ruyalscu:328": " dvitīyo 'pīti /",
    "GK16ruyalscu:329": " dvitīyo 'bhidhāmūlo vivakṣitānyaparavācyākhyaḥ /",
    "GK16ruyalscu:330": " tatra kvicid vyaṅgya kramo na saṃlakṣyate /",
    "GK16ruyalscu:331": " kvacitsaṃlakṣyate /",
    "GK16ruyalscu:332": " tasmādvivakṣitānyaparavācyo 'pi asaṃlakṣyakramavyaṅgyaḥ saṃlakṣyakramavyaṅgyaśceti dvividhaḥ /",
    "GK16ruyalscu:333": " athānayoḥ sakṣaṇābhidhāmūladhvanyorvastvalaṅkāra rasarūpatā viṣayaviśeṣaṃ vyavasthāpayitumāha-lakṣaṇāmūla ityādinā /",
    "GK16ruyalscu:334": " yo hi lakṣaṇāmūlaḥ sa niyameva śabdaśaktimūlo vasturūpaśca bhavati /",
    "GK16ruyalscu:335": " yadvi yāvadasti jātiguṇākriyādyātmākaṃ padārthajātaṃ sarvamevaitadvastu kathyate /",
    "GK16ruyalscu:336": " tadeva kavikalpitavicchitti sadhrīcīnamalaṅkāraḥ /",
    "GK16ruyalscu:337": " rasāstu vibhāvānubhāvavyabhicāribhivyājyamānā ratyādayaḥ sahṛdayapratītiviśeṣāḥ /",
    "GK16ruyalscu:338": " atha vivakṣitānyaparavācyo yo 'yaṃ asaṃlakṣyakramavyaṅgyaḥ sa niyamenārthaśaktimūla ubhayaśaktimūlaśca bhavati /",
    "GK16ruyalscu:339": " niyamena vasturūpo 'laṅkārarūpaśca bhavati /",
    "GK16ruyalscu:340": " tatra yadā rasabhāvarasābhāsa bhāvābhāsabhāvodayabhāvaśānti bhāvasandhibhāvaśabalatā vyajyante,",
    "GK16ruyalscu:341": " tadā kramo na saṃlakṣyata iti asaṃlakṣyakramatvam /",
    "GK16ruyalscu:342": " tatra raseṣu śṛṅgāraḥsaṃbhogātmā yathā- puṣpodbhedamavāpya keliśayanāddarasthayā cumbane kāntena sphuritādhareṇa nibhṛtaṃ bhrūsaṃjñayā yācite",
    "GK16ruyalscu:343": " ācchādya smitapūrṇā gaṇḍaphalakaṃ celāñcalenānanaṃ mandāndolitakuṇḍalastabakayā tanvyā vidhūtaṃ śiraḥ //",
    "GK16ruyalscu:344": " atra nāyikānāyakavṛttāntalakṣaṇo yo vācyor'thaḥ yā ca sahṛdayapratīteḥ vedyāntaravigalanena varṇyavastutanmayībhāvalakṣaṇā rasasaṃvit,",
    "GK16ruyalscu:345": " na khalu tayoḥ kramaḥsaṃlakṣyate /",
    "GK16ruyalscu:346": " vidyamāno 'pi padma patraśatavyatibhedanayena avidyamānavadupalakṣyate /",
    "GK16ruyalscu:347": " vipralambhaśṛṅgāro yathā - nāntaḥ praveśamaruṇādvimukhī na cāsī dācaṣṭaroṣa paruṣāṇi na cākṣarāṇi /",
    "GK16ruyalscu:348": " sā kevalaṃ saralapakṣmabhirakṣipātaiḥ kāntaṃ vilokitavatī jananirviśeṣam //",
    "GK16ruyalscu:349": " evamādiṣvakramatvaṃ prāgvadanusandheyam /",
    "GK16ruyalscu:350": " hāsyo yathā - paimaraṇāmaṇḍaṇājjalavesā pāsaṃga esu taruṇesu /",
    "GK16ruyalscu:351": " ṇiddhasaraṃ parugrantī savibbhamaṃ haṇā i thaṇāvaṭṭham //",
    "GK16ruyalscu:352": " atra patimaraṇāmaṇḍanojjvalaveṣāyāḥ taruṇeṣu pārśvamupagateṣu satsu sadyaḥ snigdhasvaraṃprarudatyāḥ",
    "GK16ruyalscu:353": " savibhramaṃ yadetatstanavṛttahananaṃ tat pracchannānurāgasyānaucityena pravṛtterhāsyamabhivyanakti /",
    "GK16ruyalscu:354": " karuṇasya yathā - sāhityalakṣaṇakale samupaiṣi navya vaidhavyamadya virate guruviṣṇudeve /",
    "GK16ruyalscu:355": " karṇāntikapraṇāyana praṇāyotsavāya tālīdalārpaṇamitaḥ paramakṣamaṃ te //",
    "GK16ruyalscu:356": " raudranya yathā - dṛpyatsūkara kālakaṇṭha śakalavyākīrṇa dhārāntarā krodhottālalulāyakaṇṭhanalakacchedārdhavaktrānanāḥ /",
    "GK16ruyalscu:357": " śrīballāla vidhāya keli mṛgayāmāvartamānasya te śārdūlendravasābhiṣekasamaye jīyāsurugrāḥśarāḥ //",
    "GK16ruyalscu:358": " vīrasya yathā - ādhāturbhuvanaṃ tadetadakhilaṃ cakṣuṣmadākīṭakā-d divyaṃ cakṣurananyalabhya mubhayatrāste paraṃ duḥsaham /",
    "GK16ruyalscu:359": " phāle bhūtapatermanobhavamukha kṣudra kṣayojjāgaraṃ bāṇe ca pratirājadarpadalanaṃ ballāla pṛthvīpateḥ //",
    "GK16ruyalscu:360": " bhayānakasya yathā - girikuñjeṣu gūḍhānāṃ tavāri varayoṣitām /",
    "GK16ruyalscu:361": " asūryaṃpaśyatāmātraṃ bhūticihneṣvaśiṣyata //",
    "GK16ruyalscu:362": " bībhatsasya yathā - svātmānandaṃ kimapi paramaṃ sādhu saṃbhuñjate ye teṣāmasyāṃ viṣayavitatau jāyate heyabuddhiḥ /",
    "GK16ruyalscu:363": " anyeṣāṃ tu prasaratitarāṃ pratyutāsvādanecchā chardiklinne kaphakaluṣite makṣikāṇāmivānne //",
    "GK16ruyalscu:364": " adbhutasya yathā - ākarṇitottamaguṇānuguṇeti kṛtvā yāmullilekha sucireṇa mano madīyam /",
    "GK16ruyalscu:365": " tāmākṛtiṃ visadṛśīmatimātramasyā dāsye 'pi nāsmi viniveśayituṃ vidagdhaḥ //",
    "GK16ruyalscu:366": " atra sucira madṛṣṭacaranāyikārūpasyānuguṇa śravaṇānurāgiṇo nāyakasya nāyikāprathamadarśane ākarṇitottama guṇānuguṇatayā manasā samullikhitacarī yā nāyikāmūrtiḥ,",
    "GK16ruyalscu:367": " sā samprati sāśrātkṛtanāyikāmūrteratimātraṃ visadṛśī satī dāsītvenāpi niveśayituṃ na śakyata ityuktirābhirūpyanibandhanasya parāṃ kāṣṭhāmāviṣkaroti",
    "GK16ruyalscu:368": " śāntasya yathā - mā bhaiṣīḥ kula mā vyathasva vinaya kleśo 'stu mā te śruta pradhvaṃsāya yatasva mā khalu mate māhātmya mā mā tyaja /",
    "GK16ruyalscu:369": " yuṣmadrauravasāradāraṇāparānmatvā tṛṇāya prabhūn bhikṣāparyaṭanārjitena kalaye piṇḍena piṇḍasthitim //",
    "GK16ruyalscu:370": " itthaṃ rasadhvanirdiṅmātreṇodāhṛtaḥ /",
    "GK16ruyalscu:371": " atha bhāvadhvaniḥ-bhāvo hi nāma nāyikāvyatirikte devatāgurunṛpaputrādau vyajyamānā ratirvākyārthatvena vyajyamānā nirvedādayo vyabhicāriṇāśca",
    "GK16ruyalscu:372": " yathā- adya svapnamupāgatena yamunātīre mayāvasthitaṃ dṛṣṭastatra ca veṇuvādanipuṇo bālo gavāṃ pālakaḥ /",
    "GK16ruyalscu:373": " taṃ dṛṣṭvā karaṇairananyaviṣayairantarvilīno 'bhavaṃ yāvattāvadahaṃ cirādupacitaiḥ pāpaiḥ prabodhaṃ gataḥ //",
    "GK16ruyalscu:374": " yathā ca - saṃsārārtyā vidhuravidhuro brahma yatnādvicinvan nānārūpaṃ jagadidamahaṃ dṛṣṭavāneva pūrvam /",
    "GK16ruyalscu:375": " haste nyaste sati tava guro sāṃprataṃ mastake 'smim brahmaivaitatsakalamabhavanno jagannāpi cāham //",
    "GK16ruyalscu:376": " yathā ca - kāṣṭhāprātpiriyaṃ parā khalu parīpākasya bhāgyonnateḥ śrī ballāla nṛpāla/",
    "GK16ruyalscu:377": " yadvayamiṃmau pādau tavopāsmahe /",
    "GK16ruyalscu:378": " yastiṣṭhetpratihāra sīmni bhavato ruddhapraveśaściraṃ kiṃ nāsāvapi colapāṇḍyapṛthvīpālaiḥsamaṃ gaṇyate //",
    "GK16ruyalscu:379": " itthaṃ putrādiviṣayo vyabhicārirūpaśca bhāvaḥ svayamūhyaḥ /",
    "GK16ruyalscu:380": " rasābhāso yathā - sphuranmukhāmodavivṛddha gandhaṃ,",
    "GK16ruyalscu:381": " jighranmuhurmīlitaraktanetraḥ /",
    "GK16ruyalscu:382": " pūrvaṃ priyācañcupuṭopayuktaṃ cūtāṅkuraṃ cumbati cañcarīkaḥ //",
    "GK16ruyalscu:383": " ityādi //",
    "GK16ruyalscu:384": " atra tiryagviṣayatvādrarasasyābhāsatā /",
    "GK16ruyalscu:385": " dhīrodāttatvādyabhāvāt /",
    "GK16ruyalscu:386": " yadāha- “uttamaprakṛtirujjvalaveṣaḥ śṛṅgāraḥ” iti /",
    "GK16ruyalscu:387": " bhāvābhāso yathā - kvaṇādūdvirephāvalinīlaṅkaṇāṃ prasāryaṃ śākhābhujamāmra vallarī /",
    "GK16ruyalscu:388": " kṛtopagūhā kalakaṇṭhakūjitaiḥ anāmayaṃ pṛcchati dakṣiṇānilam //",
    "GK16ruyalscu:389": " atra sauhārdasyāropitatvāt bhāva ābhāsī bhavati /",
    "GK16ruyalscu:390": " bhāvodayo yathā - kelitalpagatamaṅghriyāvakaṃ,",
    "GK16ruyalscu:391": " sūcayatyuṣasi cakṣuṣā priye /",
    "GK16ruyalscu:392": " bhū[bhrū] tribhāgamupakalpya bhaṅguraṃ,",
    "GK16ruyalscu:393": " gūḍha hāsa madhuraṃ cukopa sā //",
    "GK16ruyalscu:394": " atra lajjāharṣayorudayaḥ /",
    "GK16ruyalscu:395": " bhāvasandhiryathā - netre jihyakharāruṇe kṣaṇāmatha vyāmīlyamānekṣaṇāṃ hastaṃ vyagragamāganaṃ kṣaṇāmatho dante śayānaṃ kṣaṇam /",
    "GK16ruyalscu:396": " sañcāraṃ viṣamākulaṃ kṣaṇamatha prakrāntalīlaṃ kṣaṇaṃ dhatte totriṣu ṣaṭpadeṣu ca samaṃ dattāvadhāno gajaḥ //",
    "GK16ruyalscu:397": " atra gajasya madākulasya yadetatkṣaṇamātraṃ netrayoḥ jihyākharā ruṇāyoḥ dharaṇāṃ samanantarameva yaccaitadūvyāmīlanaṃ,",
    "GK16ruyalscu:398": " tathā haste ca yatkṣaṇāmatraṃ vyagro gamāgamaḥ yacca samanantarameva dante śayanaṃ,",
    "GK16ruyalscu:399": " sañcāre ca kṣāṇāmātraṃ yeyaṃ viṣamākulatā,",
    "GK16ruyalscu:400": " samantarameva yaścāyaṃ līlāprakramaḥ,",
    "GK16ruyalscu:401": " tadetat vividhaṃ vilakṣaṇaṃ viceṣṭitadvayaṃ udbhavābhibhavadharmitayā kṣaṇaṃ kṣaṇāmāvirbhavat",
    "GK16ruyalscu:402": " totriviṣayaṃ roṣaṃ ṣaṭpadaśabdalakṣitaṣaṭpadagītaviṣayaṃ harṣa ca parasparasyādattā",
    "GK16ruyalscu:403": " vasaratayāsamutkṣubhitam abhivyanakti /",
    "GK16ruyalscu:404": " dvandva vṛttiṣu ca triṣvapi vākyeṣu pratisvaṃ kṣaṇaṃ kṣaṇamityupādānādyathā yathā",
    "GK16ruyalscu:405": " samutkṣubhitābdhikallolakatpa [la]tayo totriṇāmuparyupari vinipāta janmāno roṣāveśamahāvegāḥ",
    "GK16ruyalscu:406": " tathā tathā tadabhibhavakṣamāṇāṃ ṣaṭpadagītākarṇānasukhābhiniveśavikāsānāṃ madhye",
    "GK16ruyalscu:407": " prādurbhāva iti pratyāyyante /",
    "GK16ruyalscu:408": " dhatta iti vartamānanirdeśena prārabdhāparisamātpabhāvādekatarasyāṃ koṭāvaniṣṭheti dyotyate /",
    "GK16ruyalscu:409": " tathā jihvākharāruṇatvavyagragamāgamatvaviṣamākulatvalakṣaṇādharmayogādvyālayamānatvadanteśayanatvaprakāntalīlatvalakṣaṇādharmayogāccānukṣaṇāmākulībhāvamāpādyamānairnaitrahastasañcārairliṅgairyadetadvodhyate,",
    "GK16ruyalscu:410": " totriṣuṣaṭpadeṣu ca tulitamavadhānadānaṃ tadapyeka tarasyāṃ koṭā vaniṣṭāmeva vyanakti /",
    "GK16ruyalscu:411": " ato roṣaharṣa bhāvayorayaṃ sandhiḥ /",
    "GK16ruyalscu:412": " bhāvaśabalatā yathā - madhyesakhījanamupahvaravṛttajātaṃ vācā prakāśayati mayyupadeśavṛttyā /",
    "GK16ruyalscu:413": " sāsūyasapraṇāyasatrapa saprasādaiḥ sā māṃ vilokitavatī caṭulaiḥ kaṭākṣaiḥ //",
    "GK16ruyalscu:414": " atrāsūyādīnāṃ kaṭākṣeṣu samāropādvācyatā na mantavyā /",
    "GK16ruyalscu:415": " ato hṛdyevaṃ bhāvaśabalatā vyajyate /",
    "GK16ruyalscu:416": " bhāvaśāntiryathā tau saṃmukhapracalitau savidhe guruṇāṃ mārgapradānarabhasaskhalitāvadhānau /",
    "GK16ruyalscu:417": " pārśvāpasarpaṇāmubhāvapi bhinnadikkaṃ kṛttvā muhurmuhurapāsaratāṃ salajjau //",
    "GK16ruyalscu:418": " atra mativibodha yorupaśamaḥ /",
    "GK16ruyalscu:419": " eṣu rasādidhvaniṣu prapañco 'nyato jñeyaḥ /",
    "GK16ruyalscu:420": " citrakāvyaprapañcanapareṇa granthakṛtauvātisaṅkocitatvāt asmābhirdiṅmātramudāharaṇaiḥ pradarśitam /",
    "GK16ruyalscu:421": " atha saṃlakṣyakrame śabdaśaktimūlo 'laṅkārarūpo vasturūpaśca niyamena bhavati /",
    "GK16ruyalscu:422": " tatrālaṅkārarūpo yathā - prāpyādharadvayadhurāṃ paricumbatīva līlottaraṃ vilikhatīva nakhatvametya /",
    "GK16ruyalscu:423": " tasyāḥ kaṭākṣavalanaṃ gurusannidhau māmāśrliṣyatīva samavāpya ca bāhubhāvam //",
    "GK16ruyalscu:424": " atrotprekṣālaṅkāreṇa cumbanādikāraṇā bhāve 'pi saṃbhogasukhā vātpilakṣaṇākāryotpattirūpā vibhāvanā vyajyate /",
    "GK16ruyalscu:425": " vastudhvaniryathā - dṛṣṭiḥ kātaratāmupaiti sahasā tasminpuro 'vasthite,",
    "GK16ruyalscu:426": " narmālāpini tatra na prativaco jihvāgramārohati /",
    "GK16ruyalscu:427": " saṃsparśaṃ ca na tasya vetyupacitastambhaṃ mamaitadvapuḥ saṃvṛttaḥsakhi saṅgamo 'pi virahaprāyo vidhātāsmi kim //",
    "GK16ruyalscu:428": " atra vastuni avastutvabhramāt maugdhyalakṣaṇaṃ vastu pratyāyyate /",
    "GK16ruyalscu:429": " athārthaśaktimūlovyañjakor'thaḥ svataḥ saṃbhavī kaviprauḍhoktiniṣpāditaḥ kavirnibaddhavaktṛprauḍhoktiniṣpāditaśceti trirūpaḥ /",
    "GK16ruyalscu:430": " sa cālaṅkārarūpo vasturūpaśceti pratyekaṃ dvaividhye ṣoḍhā /",
    "GK16ruyalscu:431": " ṣaḍvidhasya ca vyaṅgyor'tho vasturūpo 'laṅkārarūpaśceti dvādaśaṃbhedo 'yam /",
    "GK16ruyalscu:432": " tathā hi - svataḥsaṃbhavinā vastunā vastu svataḥsaṃbhavinā vastunā alaṅkāraḥ /",
    "GK16ruyalscu:433": " svataḥsaṃbhavinālaṅkāroṇa vastu,",
    "GK16ruyalscu:434": " tena alaṅkāra iti caturdhā /",
    "GK16ruyalscu:435": " tathā kaviprauḍhoktiniṣpāditena vastunā vastu,",
    "GK16ruyalscu:436": " tenālaṅkāraḥ kaviprauḍhoktiniṣpāditena alaṅkāreṇa vastu tena alaṅkāraḥ ityapi caturdhā /",
    "GK16ruyalscu:437": " itthaṅkavinibaddhavaktṝprauḍhoktiniṣpādite 'pi viṣayecāturvidhyamanusandheyam /",
    "GK16ruyalscu:438": " atra prapañcaḥ saṃpradāyaprakāśinyāṃ kāvyaprakāśaṭokāyāṃ asmābhiḥ vitatyopa darśita iti tato 'vadhāryaḥ /",
    "GK16ruyalscu:439": " iha tu granthagauravabhayāt prastāvānupayogācca na pratanyate /",
    "GK16ruyalscu:440": " diṅmātrantūdāhliyate- tatra svataḥsaṃbhavinā vastunā vastu yathā - adyāpi loke na kavirna so 'sti prācāṃ tulāṃ yaḥ prabalo 'dhiroḍhum /",
    "GK16ruyalscu:441": " purātano nāyamitīya deva tathāpi nindā yadi kiṃ karotu //",
    "GK16ruyalscu:442": " atra svataḥsaṃbhavinā vastunā aham evaṃvidha iti vaktuḥ svamāhātmyaprakhyāpanalakṣaghaṇaṃ vastu pratyāyyate //",
    "GK16ruyalscu:443": " kavinibaddhenālaṅkāreṇa vastu yathā - dṛṣṭirniṣṭhura baddhasārakhadirāṅgāra sphuliṅgopamā jihve sajjanatarjanolbaṇābalatkālāṅgulīcañcale /",
    "GK16ruyalscu:444": " dantāścāntakakelikānanaviṣāṃ (?)",
    "GK16ruyalscu:445": " kūrānukāraḥsakhe jaṅghe dve yadi tebhujaṅgabhuvanaṃ valmīkaśeṣaṃ bhavet //",
    "GK16ruyalscu:446": " atra kaviprauḍhoktiniṣpāditena aprastutapraśaṃsālaṅkāreṇa vidhivihitamanāryāṇāṃ kvicidaṃśe daurbalyaṃ viśvamabhirakṣatīti vastu /",
    "GK16ruyalscu:447": " kavinibaddhavaktṛprauḍhoktiniṣpādito 'laṅkāreṇālaṅkāro yathā - aṇivāraovagūhaṇa saṃchrandālāvasoa vavasajaṇā /",
    "GK16ruyalscu:448": " bandhavamaraṇāmahūsava diahe diahe samo arasu //",
    "GK16ruyalscu:449": " chāyā-anivāritopagūhanasvacchrandālāpaśokavivaśajanaḥ /",
    "GK16ruyalscu:450": " bāndhavamaraṇamahotsavaḥ divase divase samavataratu //",
    "GK16ruyalscu:451": " iti //",
    "GK16ruyalscu:452": " kavinibaddhāyāḥ svairiṇyāḥ prauḍhoktiniṣpāditena rūpakālaṅkāreṇa upagūhanādinivāraṇāśālibhyo 'sya bāndhavamaraṇamahotsavasya atiśayapratyāyanātmā vyatirekālaṅkāraḥ pratyāyyate /",
    "GK16ruyalscu:453": " itthamanyadapyūhyam /",
    "GK16ruyalscu:454": " atha guṇībhūtavyaṅgyasvarūpadik /",
    "GK16ruyalscu:455": " guṇībhūtavyaṅgyaṃ vācyāṅgetyādi /",
    "GK16ruyalscu:456": " vācyāṅgatvamagūḍhatvamaparāṅgatvamasphuṭatvam,",
    "GK16ruyalscu:457": " sandigdhaprādhānyaṃ tulyaprādhānyaṃ kākkākṣitpa masundaratvam iti vācyāṅgatvādayo bhedāḥ /",
    "GK16ruyalscu:458": " samāsoktyādau pradarśitamiti /",
    "GK16ruyalscu:459": " dhvanikārādibhiriti śeṣaḥ /",
    "GK16ruyalscu:460": " tatra vācyāṅgatvaṃ yathā - śūnye tvadripurājadhāmni sudṛśāṃ citrārpitā nāṃ karaṃ saṃllāpaspṛhayā patannapi muhuḥ kīraḥsamārohati /",
    "GK16ruyalscu:461": " śrīballālanṛpāla/",
    "GK16ruyalscu:462": " śiñjitarasānmañjīrarekhāmukhaṃ cañcvagreṇa ca hanta haṃsapṛthukaḥsañcālayankrandati //",
    "GK16ruyalscu:463": " atra śūnyīkṛtaripurājaveśmā nāyakaprabhāvātiśayaḥ pratīyamāno 'pi śukahaṃsavṛttāntopapādakatvena sthita iti vācyāṅgatvam /",
    "GK16ruyalscu:464": " itthamagūḍhatvādayo 'pi bhedā jñeyāḥ /",
    "GK16ruyalscu:465": " itthaṃ dhvaniguṇībhūtavyaṅgyayoḥ kāvyayoḥsvarūpamupodgadhātatvena yathāyogamupanyasya prakaraṇā pratipipādayiṣitaṃ citrākhyaṃ kāvyamadhikīrṣurāha-citraṃ tviti /",
    "GK16ruyalscu:466": " dhvaniguṇībhūtavyaṅgyāpekṣayā bhedabāhulyaṃ tarabarthaḥ /",
    "GK16ruyalscu:467": " athādisūtramavatārayitumāha-tathāhīti-atha sūtram /",
    "GK16ruyalscu:468": " ihārthapaunaruktyaṃ śabdapaunaruktyaṃ śabdārthapaunaruktyaṃ ceti trayaḥ paunaruktyaprakārāḥ // RuAss_1 //",
    "GK16ruyalscu:469": " nanu citramityupakramya paunaruktyaprakārakathane kā saṅgatiḥ ityata āha ādau paunakuktyetyādi /",
    "GK16ruyalscu:470": " paunaruktyaprakārāṇām eṣāṃ yadetadādau vacanantinnirūpayiṣyamāṇānāṃ śabdārthobhayāśrayatayā",
    "GK16ruyalscu:471": " kakṣyāvibhāgaṃ ghaṭayituṃ kakṣyāvibhāgasyaiva ca sphuṭīkārāya pratyekaṃ paunaruktyagrahaṇam /",
    "GK16ruyalscu:472": " ato 'nuprāsayamakādayaḥ śabdālaṅkārāḥ /",
    "GK16ruyalscu:473": " upamārūpakādayor'thālaṅkārāḥ /",
    "GK16ruyalscu:474": " lāṭānuprāsādayastūbhayālaṅkārāḥ iti kakṣyāvibhāgo 'nusandheyaḥ /",
    "GK16ruyalscu:475": " nanu śabdapratītipūrvakatvādarthapratīteḥ prathamaṃ arthapaunaruktyanirdeśo na yujyata ityata āha-arthāpekṣayetyādi /",
    "GK16ruyalscu:476": " antaraṅgatvaṃ prāthamikatvaṃ,",
    "GK16ruyalscu:477": " arthagatanirdeśaḥ arthaviṣayaka paunaruktya nirdeśa ityarthaḥ /",
    "GK16ruyalscu:478": " cirantanaprasiddhyā bhāmahodbhaṭādipūrvācāryaprasiddhyanusāreṇa /",
    "GK16ruyalscu:479": " te hi punaruktavadābhāsākhyamarthālaṅkārameva pūrvaṃ lakṣitavantaḥ /",
    "GK16ruyalscu:480": " nirdiṣṭasya ca paunaruktyatrayasya sampabratipannatāmabhisandhāyāha-śābde prasthāna ityādi /",
    "GK16ruyalscu:481": " itiśabdaṃ yogyer'the vyavasthāpayati -itiśabdaḥ prakāra iti /",
    "GK16ruyalscu:482": " nanu traya evetisamāptyarthatā kiṃ neṣyata ityata āha-triśabdādevetyādi /",
    "GK16ruyalscu:483": " atrāyamāśayaḥ /",
    "GK16ruyalscu:484": " vibhāgenaiva tritvamavagatam /",
    "GK16ruyalscu:485": " triśabdāttu parisamātpiḥsiddhā,",
    "GK16ruyalscu:486": " 'siddhe satyārambho niyamāya' iti nyāyāt /",
    "GK16ruyalscu:487": " ata itiśabdaḥ prakāre vivakṣyate /",
    "GK16ruyalscu:488": " na ca mantavyaṃ sati prakāraśabde paunaruktyaṃ prasajediti /",
    "GK16ruyalscu:489": " prakāraśabdo hi paunaruktyaprakāramābaha-sa ca paunaruktyaprakāraḥ kena prakāreṇa triprakāra iti jijñāsāyām itiśabdaḥ tatprakāra vacana iti sarvamavadātam /",
    "GK16ruyalscu:490": " vibhāvādhigagataṃ tritvaṃ triśabdena samāpyate /",
    "GK16ruyalscu:491": " triprakāratva vacanaḥ iti śabdastato mataḥ //",
    "GK16ruyalscu:492": " iti //",
    "GK16ruyalscu:493": " athaiṣu paunaruktyeṣu heyāṃśaṃ vibhaktuṃ sūtram-",
    "GK16ruyalscu:494": " tatrārthapaunaruktyaṃ prarūḍhandoṣaḥ // RuAss_2 //",
    "GK16ruyalscu:495": " praruḍhagrahaṇasya vyāvartyamudghāṭayati-praruḍhāpraruḍhatveneti /",
    "GK16ruyalscu:496": " upādeye viśrāntyarthamiti /",
    "GK16ruyalscu:497": " upādeye pratiyegyantare prasṛtāyāḥ pratipattṝ pratīteḥ avyākṣepāya ityarthaḥ /",
    "GK16ruyalscu:498": " heyāṃśairhi vivicya tyaktake svarasā bhavatyupādeyamīmāṃsā /",
    "GK16ruyalscu:499": " trayanirdhāraṇa iti /",
    "GK16ruyalscu:500": " bhāvānayane dravyānayanamiha anusartavyaṃ nirdhārite paunaruktyatraya ityarthaḥ /",
    "GK16ruyalscu:501": " nanu praruḍhaṃ doṣa ityucyate /",
    "GK16ruyalscu:502": " ko 'yaṃ praroha ityata āha-yathāvabhāsanamityādi /",
    "GK16ruyalscu:503": " yacchravaṇasamanantaraṃ yathāvadavabhātaṃ tattathaiva cetpratītiḥviśrāntyantaṃ nirbādham avatiṣṭheta sa praroha ityarthaḥ /",
    "GK16ruyalscu:504": " yathoddeśaṃ paunaruktyamadhikṛtya sūtram-",
    "GK16ruyalscu:505": " āmukhāva bhāsanaṃ punaruktavadābhāsam // RuAss_3 //",
    "GK16ruyalscu:506": " āmukham ārambhaḥ /",
    "GK16ruyalscu:507": " paryavasānānyathātva ityanena heyāt vaidharmyaṃ darśitam /",
    "GK16ruyalscu:508": " nanu lakṣyapade punaruktavadābhāsa iti svarūpaprādhānyena nirdeśo nyāyyaḥ,",
    "GK16ruyalscu:509": " na tu punaruktavadābhāsamiti kāvyaparatantratayā ityata āha-lakṣyanirdeśa ityādinā /",
    "GK16ruyalscu:510": " nāpuṃsakaḥ saṃskāraḥ punaruktavadābhāso yatreti bahubrīhisamāsāśrayaṇenālaṅkāryapāratantryadhvananārthaḥ",
    "GK16ruyalscu:511": " iti laukikālaṅkāravanna kāvyālaṅkārāṇāṃ alaṅkāryapṛthagbhāvenāpyavasthānasaṃbhavaḥ /",
    "GK16ruyalscu:512": " api tu niyamena kāvyapāratantryameveti /",
    "GK16ruyalscu:513": " atigambhīreṃ'śe vṛthāprāthanabhīrutāmāviśrikīrṣurāha-prabhedāstviti /",
    "GK16ruyalscu:514": " avāntarabhedāḥ prabhedāḥ /",
    "GK16ruyalscu:515": " maṅkhīye maṅkhākhyakavikartṛke /",
    "GK16ruyalscu:516": " ahīneti /",
    "GK16ruyalscu:517": " inaḥsvāmī ahīnām ino bhujaṅgānāmadhīśaśceti /",
    "GK16ruyalscu:518": " valayaṃ kaṅkaṇāñceti āmukhe paunaruktyā vabhāsanaṃ,",
    "GK16ruyalscu:519": " paryavasāneṣu ahīnasya mahato bhujaṅgādhīśasya vapurvalayaṃ kaṅkaṇamasyetyanyathātvam /",
    "GK16ruyalscu:520": " itthaṃ śilāderapatyaṃ śailādiḥ śailādeḥ nandina iva caritamasyeti,",
    "GK16ruyalscu:521": " śailādiṃ nandayati caritamasyeti ca /",
    "GK16ruyalscu:522": " tayā kṣataḥ kandarpo darpaśceti,",
    "GK16ruyalscu:523": " kṣataḥ kandarpadarpo yeneti ca /",
    "GK16ruyalscu:524": " tathā vṛṣaḥ puṃrūpo gauśceti,",
    "GK16ruyalscu:525": " vṛṣaḥśreṣṭha iti ca /",
    "GK16ruyalscu:526": " tathā śikhī pāvakaśca locane yasyeti ca śikhipāvakalocana iti ca /",
    "GK16ruyalscu:527": " tathā sarvamaṅgalāsahitaḥ pārvatīśa iti ca sarvairmaṅgalaismahitaśteti paunaruktyaṃ cāmukhābhāsanaṃ,",
    "GK16ruyalscu:528": " paryavasānānyathātvaṃ ca anusandheyam /",
    "GK16ruyalscu:529": " atha vyastatayā samāsāntarāyaśrayatayā ca darśiyitumudāharaṇāntaraṃ-dāruṇa iti /",
    "GK16ruyalscu:530": " paunaruktyāpekṣayā dāruṇā iti pañcamyantam /",
    "GK16ruyalscu:531": " paryavasāne tu prathamāntam /",
    "GK16ruyalscu:532": " itthaṃ bhasma ca bhūtiśceti bhasmavano 'bhivṛddiriti ca /",
    "GK16ruyalscu:533": " tathā raktaṃ ca śoṇāṃ ceti ca rudhiravacchreṇamiti cāvagantavyamṣa /",
    "GK16ruyalscu:534": " itthaṃ subantāpekṣayā dvidhodāhṛtam /",
    "GK16ruyalscu:535": " atha tiṅantāpokṣayā-bhujaṅgeti /",
    "GK16ruyalscu:536": " kuṇḍalī sarpo bhujaṅgaśca kuṇḍalī ceti bhujaṅgakuṇḍalavāniti ca /",
    "GK16ruyalscu:537": " śaśī śubhrāśuḥ,",
    "GK16ruyalscu:538": " śītaguśceti /",
    "GK16ruyalscu:539": " śaṃ śivaḥ śubhraiḥ aṃśubhiḥ śītaṃ cakṣurindriyamiti ca /",
    "GK16ruyalscu:540": " haraḥśiva iti ceto hara iti ca yojanīyam /",
    "GK16ruyalscu:541": " śaśiśubhrāṃśuśīta guriti truṣu paunaruktyaṃ darśitam /",
    "GK16ruyalscu:542": " pāyādavyācceti tu tiṅantāpekṣayā ita ityapāyaviśeṣaṇatvena paryavasāne pañcamyantatayā pāyādavyādityanyathātvam /",
    "GK16ruyalscu:543": " punaruktavadābhāso yatretyevaṃ hi saṃskriyā /",
    "GK16ruyalscu:544": " alaṅkāryaikanidhnatvavyaktye samupāśritā //",
    "GK16ruyalscu:545": " atha śabdapaunaruktyaprastāvāya sūtram-",
    "GK16ruyalscu:546": " śabdapaunaruktyaṃ vyañjanamātrapaunaruktyaṃ svaravyañjanasamudāyapaunaruktyaṃ ca /",
    "GK16ruyalscu:547": " atrādyaṃ padamuddeśyaṃ caramaṃ tu dvayaṃ vidheyam /",
    "GK16ruyalscu:548": " śabdapaunaruktayaṃ vyañjanamātraniṣṭatayā,",
    "GK16ruyalscu:549": " svaravyañjanasamudāyaniṣṭhatayā ca dviprakāramityarthaḥ /",
    "GK16ruyalscu:550": " nanu kevalasvarapaunaruktyasya kiṃ vṛttamityata āha-alaṅkāraprastāva ityādi /",
    "GK16ruyalscu:551": " alaṅkāro hi vicchrittiḥ,",
    "GK16ruyalscu:552": " tatprastāve kevalasvarapaunaruktyama cārutvāt na gaṇanāmarhatīti bhāvaḥ /",
    "GK16ruyalscu:553": " tatra vyañjanamātramadhikṛtya sūtram-",
    "GK16ruyalscu:554": " saṅkhyāniyame pūrvaṃ chekānuprāsaḥ // RuAss_4 //",
    "GK16ruyalscu:555": " ko 'yaṃ saṅkhyāniyama ityata āha-dvayorvyañjanetyādi /",
    "GK16ruyalscu:556": " yugmaśo 'vasthitānāṃ vyañjanasamudāyānāṃ parasparamanekadhāsādṛśyam iha saṅkhyāniyamaḥ /",
    "GK16ruyalscu:557": " kinnāmeti /",
    "GK16ruyalscu:558": " darduro bhekaḥ /",
    "GK16ruyalscu:559": " kāyaṃ nipīḍya vapurāyāsya /",
    "GK16ruyalscu:560": " sitacchradāḥ haṃsāḥ /",
    "GK16ruyalscu:561": " atra darduraduradhyavasāya ityādau saṅkhyāniyamaḥ /",
    "GK16ruyalscu:562": " nanu sāyaṃ kāyamityatra ko 'laṅkāra ityata āha-atra sāyaṃ śabdetyādi /",
    "GK16ruyalscu:563": " yakāramātrasādṛśyāpekṣayā hi sāya sāyeticchrekānuprāsaḥ /",
    "GK16ruyalscu:564": " sāyaṃ kāyamiti tusānusvāra yakāramātrāpekṣayā vṛttyanuprāsaḥ /",
    "GK16ruyalscu:565": " itthaṃ ca sati sāyaṃ śabde dvayorekābhidhānalakṣaṇāḥsaṅkaraḥ abhidhatta ityabhidhānaṃ vācaka śabdaḥ ekavācakānupraveśalakṣaṇā ityarthaḥ /",
    "GK16ruyalscu:566": " lakṣyapadaṃ nirvivakṣurāha-chrekā vidagdhāḥ iti /",
    "GK16ruyalscu:567": " chekopalālitatvācchekānuprāsa ityarthaḥ /",
    "GK16ruyalscu:568": " athānuprāsāntarāya sūtram-",
    "GK16ruyalscu:569": " anyathā tu vṛttyanuprāsaḥ // RuAss_5 //",
    "GK16ruyalscu:570": " anayathātvaṃ tridhā saṃbhavatītyāha-kevalavyañjanetyādi /",
    "GK16ruyalscu:571": " kevalavyañjanasādṛśyaṃ samudāyatvābhāvādanyathātvam /",
    "GK16ruyalscu:572": " ekadhā samudāyasādṛśyaṃ tvanekadhātvavirahāt /",
    "GK16ruyalscu:573": " tryādīnāṃ punaḥsamudāyānāṃ dvayātiriktatvādanyathātvam anusandheyam /",
    "GK16ruyalscu:574": " lakṣyapadaṃ nirvakti-vṛttistviti /",
    "GK16ruyalscu:575": " śṛṅgārādirasaviṣayo yo 'yaṃ pratiniyamabhājāṃ varṇānāṃ vyañjanavyāpāraḥ sa vṛttirucyate /",
    "GK16ruyalscu:576": " so 'yaṃ varṇavyāpāro 'smin varṇāracanātmake kavivyāpāre 'stītyupacāreṇa varṇaracanāvṛttirityāha-tadvatī punarityādi /",
    "GK16ruyalscu:577": " tasyāstraividhyaṃ darśayati - sā ca paruṣetyādi /",
    "GK16ruyalscu:578": " śrutipratikūlatā varṇānāṃ paruṣatvam /",
    "GK16ruyalscu:579": " yā paruṣavarṇārabdhā sā gauḍīyī rītiḥ /",
    "GK16ruyalscu:580": " yā tu komalavarṇārabdhā sāvaidarbhī /",
    "GK16ruyalscu:581": " madhyamavarṇārabdhā tu pāñcālī /",
    "GK16ruyalscu:582": " etā rītayo vāmanādibhiḥ kāvyātmatvena siddhintatāḥ /",
    "GK16ruyalscu:583": " upapattiparyālocanāyāṃ tu kāvyātmakathā tāvadāstām /",
    "GK16ruyalscu:584": " yāvatā śabdālaṅkāreṣvapi yo bahiraṅgo vṛttyanuprāsātmā varṇālaṅkāraḥ taddharmatvāt tacchreṣabhūtā etā ityalamaprāsaṅgikavaidaddhya pravacanena",
    "GK16ruyalscu:585": " sahyā iti /",
    "GK16ruyalscu:586": " viṣadravamuca iti /",
    "GK16ruyalscu:587": " kiraṇāpekṣayā duḥsahatvam /",
    "GK16ruyalscu:588": " vāyvapekṣayā tu garalakalpajalakaṇāyogaḥ /",
    "GK16ruyalscu:589": " saralā anarālapātinyaḥ /",
    "GK16ruyalscu:590": " sitāsitaruceḥ uttaralatārakatvāt anavasthitavarṇasanniveśāḥ sācīkṛtāḥ apāṅgānnirgantum ivehamānāḥsālasā rasānuśayaṃ nivartamānāḥ /",
    "GK16ruyalscu:591": " yaduktaṃ bhāvaprakāśe-“ālasyaṃ tadabhīṣṭārthāt vrīḍāderyannivartanam” iti /",
    "GK16ruyalscu:592": " sākūtā bhavatu paśyāma itīva vyāharantyaḥ sarasāḥ /",
    "GK16ruyalscu:593": " raso rāge viṣe vīrye tiktādau pārade drave /",
    "GK16ruyalscu:594": " roṣāruṇimnā viṣayaṃ viṃliṃpantyaḥ mānānuvidvāḥ dṛṣṭaśrutādyaparādhajanmā roṣomānastena saṃmūrcchitāḥ jvalatkalpā ityarthaḥ /",
    "GK16ruyalscu:595": " atra kevalavyañjanapaunaruktyalakṣaṇāmanyathātvam /",
    "GK16ruyalscu:596": " vṛttistu roṣavarṇanātparuṣā /",
    "GK16ruyalscu:597": " āṭopeneti /",
    "GK16ruyalscu:598": " yadyapi kavervāṇī prabalena śabdāḍambareṇa khelantī prārambhe prathate,",
    "GK16ruyalscu:599": " tathāpi satāṃ mānorañjanaṃ na kurute amandaiḥ sundaraiśca guṇālaṅkāraiḥ mukharīkṛtaḥ",
    "GK16ruyalscu:600": " saniṣpandaṃ vilasadrasāyana rasā sārānusārī śṛṅgārādiko raso yāvanna syādityatra",
    "GK16ruyalscu:601": " kevalavarṇā sāmyañcaturṣvapi pādeṣvalaṅkāraḥ /",
    "GK16ruyalscu:602": " bhphaṅkāritetyādāvekadhā samudāyasādṛśyaṃ rasāyana rasetyatra tu raseti samudāyatrayasya parasparasādṛśyamityanusandheyam /",
    "GK16ruyalscu:603": " tathā ca “āṭope” tyādau gauḍīyā “amandasundare” tyādau vaidarbhī,",
    "GK16ruyalscu:604": " “guṇālaṅkāre“tyādau pāñcālīyā ca tattadarthānusāreṇa draṣṭavyā /",
    "GK16ruyalscu:605": " prakṛṣṭo varṇavinyāso rasādyanugato hi yaḥ /",
    "GK16ruyalscu:606": " so 'nuprāsaḥsa ca cheka vṛttyu pādhiva śādrūdvidhā //",
    "GK16ruyalscu:607": " samudāyadvayaṃ yatra vividhaṃ sāmyamṛcchati /",
    "GK16ruyalscu:608": " sacchekalālanātprauḍhaiḥ chrekānuprāsar iritaḥ //",
    "GK16ruyalscu:609": " vyañjanavyāpṛtirvṛttiḥ varṇānāṃ rasagocarā /",
    "GK16ruyalscu:610": " tatsaṃyogadiyaṃ varṇaracanā vṛttiriṣyate //",
    "GK16ruyalscu:611": " sā vaidarbhyādibhedena tridhā pūrvairnirūpitā /",
    "GK16ruyalscu:612": " tayopalakṣitattvāttu vṛttyanuprāsa iṣyate //",
    "GK16ruyalscu:613": " itthaṃ varṇālaṅkāro dvidhā darśitaḥ //",
    "GK16ruyalscu:614": " atha śabdālaṅkāraprastāvaḥ /",
    "GK16ruyalscu:615": " tatra yamakalakṣaṇāya sūtram /",
    "GK16ruyalscu:616": " svaravyañjanasamudāyapaunaruktyaṃ yamakam // RuAss_6 //",
    "GK16ruyalscu:617": " svaravyañjanātmakasya śabdasamudāyasya yattenaiva rūpeṇa punarvacanaṃ tadyamanādyamakam /",
    "GK16ruyalscu:618": " tasya pādāvṛttyardhāvṛttādayo bhedāścirantanaireva bahudhā prapañcitāḥ /",
    "GK16ruyalscu:619": " te kāvyagaḍubhūtā iti nehapratanyante /",
    "GK16ruyalscu:620": " kintu sarveṣāmevaiṣāṃ bhedānāmetadvaicitryatrayam āvahatīti abhiprāyeṇāha-atra kacidbhinnārthetyādi /",
    "GK16ruyalscu:621": " yamyamānayoḥ samudāyayordvayorapi kacidbhinnārthatā,",
    "GK16ruyalscu:622": " kvacidanarthakatakā,",
    "GK16ruyalscu:623": " kvacidekasasyārtha vattvamaparasya anarthakatvamiti kroḍīkṛtasakalaviśeṣametadbhedatrayam /",
    "GK16ruyalscu:624": " yo ya iti /",
    "GK16ruyalscu:625": " rucire ramye vanajāyate padmadalavat dīrghe tasyāḥ netre yo yaḥ paśyayati,",
    "GK16ruyalscu:626": " tasya tasyānyanetreṣu abhiratireva na jāyate /",
    "GK16ruyalscu:627": " idaṃ dvayoḥsārthakatve anarthakatve dvairūpye yathā- tvaṃ rāvaṇa/",
    "GK16ruyalscu:628": " jagatpuṇyairlaṅkālaṅkārabhūrabhūḥ /",
    "GK16ruyalscu:629": " vālmīkeryena vavṛdhe sāraḥsārasvataḥsvataḥ //",
    "GK16ruyalscu:630": " atra “rabhūrabhūri” ti anarthakatā /",
    "GK16ruyalscu:631": " “laṅkālaṅkāre“tyādaudvairūpyam /",
    "GK16ruyalscu:632": " itthamarthapaunaruktye punaruktavadābhāsaṃ śabdapaunaruktye tu anuprāsayamakālaṅkārau ca vivecitau /",
    "GK16ruyalscu:633": " ayobhayapaunaruktye heyāṃśaṃ vibhaktuṃ sūtram /",
    "GK16ruyalscu:634": " śabdārthapaunaruktyaṃ praruḍhaṃ doṣaḥ // RuAss_7 //",
    "GK16ruyalscu:635": " praruḍhagrahaṇasya prayojanamāha-praruḍhagrahaṇamityādi //",
    "GK16ruyalscu:636": " apraruḍhapaunaruktyaṃ vakṣyamāṇo bhedaḥ /",
    "GK16ruyalscu:637": " tasya praruḍhādvailakṣaṇyamadoṣātmakakatvam /",
    "GK16ruyalscu:638": " tadevādoṣātmakatvamabhiyuktasaṃvādena draḍhayati-yadāhurityādi /",
    "GK16ruyalscu:639": " śabdasyārthasya ca punarvacanamanuvādādatirikte viṣaye doṣaḥ ityarthaḥ /",
    "GK16ruyalscu:640": " athopādeyāṃśamadhikṛtya sūtram /",
    "GK16ruyalscu:641": " tātparyabhedavattu lāṭānuprāsaḥ // RuAss_8 //",
    "GK16ruyalscu:642": " yatra paunaruktye śabdārthau tāveva,",
    "GK16ruyalscu:643": " tātparyamātraṃ tvanyat /",
    "GK16ruyalscu:644": " so 'yaṃ lāṭopalālanāt lāṭānuprāsaḥ /",
    "GK16ruyalscu:645": " tasmādasārvajanīnatvāt grāmyānuprāsa iti kecit /",
    "GK16ruyalscu:646": " tālā jāgrantīti /",
    "GK16ruyalscu:647": " tadā jāyante guṇāḥ yadā te sahṛdayairgṛhyante /",
    "GK16ruyalscu:648": " ravikiraṇānugṛhītāni bhavanti kamalāni kamalāni //",
    "GK16ruyalscu:649": " atra dvitīyayorguṇa kamalaśabdayoḥ ślāghādyā śrayatvaṃ tātparyabhedaḥ /",
    "GK16ruyalscu:650": " nanu yatra prakṛtimatraṃ tadarthaśca punarucyate,",
    "GK16ruyalscu:651": " na pratyayatadarthau,",
    "GK16ruyalscu:652": " atra ko 'laṅkāra ityata āha-atrābja patretyādi /",
    "GK16ruyalscu:653": " vibhaktyāderiti /",
    "GK16ruyalscu:654": " ādyohi nayanaśabdo bahuvrīhivartitvāt anyapadārthaliṅga vacanavibhaktikaḥ /",
    "GK16ruyalscu:655": " dvitīyastu svaliṅgavacanavibhaktikaḥ /",
    "GK16ruyalscu:656": " ato neha vibhaktyādeḥ punaruktiḥ /",
    "GK16ruyalscu:657": " nāpi lāṭānuprāsatvahāniḥ /",
    "GK16ruyalscu:658": " kuta ityata āha-bahutaraśabdārthapaunaruktyāditi /",
    "GK16ruyalscu:659": " itthaṃ ca sati padanubandhanatayā prātipadika mātranibandhanatayā ca lāṭānuprāso dvidhā mantavyaḥ /",
    "GK16ruyalscu:660": " ananvayādviśeṣamasya darśayati-kāśāḥ kāśā ivetyādi /",
    "GK16ruyalscu:661": " ananvaye hyekasyaivopamānopameyatvam /",
    "GK16ruyalscu:662": " tatra yadyapi arthapaunaruktyaṃ lakṣaṇam,",
    "GK16ruyalscu:663": " athāpi śabdapaunaruktyaṃ doṣabhayādaṅgīkriyata eva /",
    "GK16ruyalscu:664": " “yathoddeśastathaiva pratinirdeśa” iti nyāyollaṅghane paryāyaprakramabhedadoṣaprasaṅgāt /",
    "GK16ruyalscu:665": " lāṭānuprāse tu śabdapaunaruktyamapi lakṣaṇamiti viśeṣaḥ /",
    "GK16ruyalscu:666": " tadetadāha-anyonyāpekṣetyādi /",
    "GK16ruyalscu:667": " parasparavyapekṣiṇoḥ śabdārthayoḥ paunaruktyaṃ lāṭānuprāsaḥ /",
    "GK16ruyalscu:668": " ananvaye tvarthamātrapaunaruktyamityarthaḥ /",
    "GK16ruyalscu:669": " atrārthe saṅgrahaślokaḥ - ananvaye tu ityādi /",
    "GK16ruyalscu:670": " aucityāduddeśapratinirdeśayoḥ aikarūpyasamāśrayaṇalakṣaṇāt //",
    "GK16ruyalscu:671": " yatra tāveva śabdārthau tātparyaṃ tu vibhidyate /",
    "GK16ruyalscu:672": " tatpaunaruktyamācāryairlāṭānuprāsa iṣyate //",
    "GK16ruyalscu:673": " doṣāpattibhayādeva śabdaikyaṃ syādananvaye /",
    "GK16ruyalscu:674": " asmiṃstu lāṭānuprāse sākṣādeva hi lakṣaṇam //",
    "GK16ruyalscu:675": " atha paunaruktyanibandhanānāmalaṅkārāṇāṃ niyamanāya sūtram /",
    "GK16ruyalscu:676": " tadevaṃ paunaruktye pañcālaṅkārāḥ // RuAss_9 //",
    "GK16ruyalscu:677": " yathaivaṃ paunaruktyaṃ vyapāśritya vargaśo 'vatiṣṭhante /",
    "GK16ruyalscu:678": " tathopamādayo 'pi sādharmyādivyapāśrayeṇa vargaśo 'vasthāyina ityava bodhitaṃ mantavyam /",
    "GK16ruyalscu:679": " tadidaṃ nyāyavidāmavagatamevetyabhiprāyeṇāha-nigadavyākhyātamiti /",
    "GK16ruyalscu:680": " nigadaśabdoccāraṇaṃ tanmātreṇa pratītārthatvāt vyakhyātakalpamityarthaḥ /",
    "GK16ruyalscu:681": " atha citrārthaṃ sūtram /",
    "GK16ruyalscu:682": " varṇānāṃ khaṅgādyākṛtihetutve citram // RuAss_10 //",
    "GK16ruyalscu:683": " saṅgatimāha-paunaruktya - prastāva ityādi /",
    "GK16ruyalscu:684": " sthānaviśeṣeṣu khaṅgādyavayavaviśeṣeṣu vinyāsakrameṇaśliṣṭānāṃ varṇānāṃ yatpāṭhe",
    "GK16ruyalscu:685": " paunaruktyaṃ tadātmakasya khaṅgabandhādicitrasya kathanaṃ paunaruktyaprastāve saṅgacchrata ityarthaḥ /",
    "GK16ruyalscu:686": " nanu kathamayaṃ śabdālaṅkāraḥ?",
    "GK16ruyalscu:687": " lipisanniviṣṭānāṃvarṇānāṃ vācakatvābhāvāt ityata āha-yadyapītyadi /",
    "GK16ruyalscu:688": " khaṅgādisanniveśo hi lipyakṣarāṇām eva na śrotrākāśa samavāyināmṣa /",
    "GK16ruyalscu:689": " vācakatvaṃ tu śrotrākāśasamavāyināmeva na punarlipi sanniveśinām /",
    "GK16ruyalscu:690": " itthaṃ ca sati khaṅgādibandhagatānāṃ yadyapi vācakaśabdālaṅkāratā nopapadyate,",
    "GK16ruyalscu:691": " tathāpi laukikānāṃ lipyakṣareśaṣvapi vācakatvapratītevacikaśabdālaṅkāratvamupacaryata iti bhāvaḥ /",
    "GK16ruyalscu:692": " ataḥ sthūlabuddhilālanīyatvāt vācakaśabdabahirbhāvācca nātra kavibhirādaraḥ kārya iti mantavyam /",
    "GK16ruyalscu:693": " ādiśabdārthamāha-ādigrahaṇādityādi /",
    "GK16ruyalscu:694": " yathāvyutpattisaṃbhavaṃ,",
    "GK16ruyalscu:695": " yathā śabdaḥ pratyekamabhisaṃbadhnāti /",
    "GK16ruyalscu:696": " ato yathāvyutpatti yathāsaṃbhavaṃ ca padmamuraja gomūtrikādibandhānāṃ parigraho 'bhyanujñāyata iti śeṣaḥ /",
    "GK16ruyalscu:697": " bhāsata iti /",
    "GK16ruyalscu:698": " pratibhayā sārabhūta sabhā te bhāsate /",
    "GK16ruyalscu:699": " batetyāścarye /",
    "GK16ruyalscu:700": " rasābhātāśṛṅgārādinā samantādupaśobhitā /",
    "GK16ruyalscu:701": " hatāvibhā nirṇāśitavyāmohā /",
    "GK16ruyalscu:702": " bhāvitātmātatsaṃskāraiḥ ātmānaṃ bhāvitavatī /",
    "GK16ruyalscu:703": " śubhā vāde tattvabubhutsā(sayā?)",
    "GK16ruyalscu:704": " tu (vā?)",
    "GK16ruyalscu:705": " vijigīṣayā vā vādamātre vidagdhā /",
    "GK16ruyalscu:706": " ata eva devābhāsudharmāsadṛśītyarthaḥ /",
    "GK16ruyalscu:707": " atroddhāraprakāramupadidikṣu - eṣo 'ṣṭadala ityādi /",
    "GK16ruyalscu:708": " dalāni dikṣu catvāri catvāri ca vigikṣu,",
    "GK16ruyalscu:709": " prathamākṣaraṃ karṇikāyām /",
    "GK16ruyalscu:710": " atha daleṣu dvayaṃ dvayamakṣarāṇāṃ prāgdalāt prādakṣiṇyena pāṭhaḥ /",
    "GK16ruyalscu:711": " digdaleṣu praveśanirgamau /",
    "GK16ruyalscu:712": " atrāyaṃ niṣkarṣaḥ- karṇikāyāṃ likhedekaṃ dvau dikṣu vivikṣu ca /",
    "GK16ruyalscu:713": " praveśanirgamaudikṣu padmabandho bhavedayam //",
    "GK16ruyalscu:714": " āropyalipivarṇānāṃ sāmyādvācakavarṇatām /",
    "GK16ruyalscu:715": " khaṅgabandhādikaṃ citraṃ kāvyālaṅkāra iṣyate //",
    "GK16ruyalscu:716": " iti //",
    "GK16ruyalscu:717": " iti śrīvidyācakravartikṛtau alaṅkārasarvasvasañjīvanyāṃ śabdālaṅkāraprakaraṇam",
    "GK16ruyalscu:718": " // arthārthālaṅkārāḥ //",
    "GK16ruyalscu:719": " tatra sādṛśyavicchrattiviśeṣaiḥ nānālaṅkārabījabhūtāmupamāmādau lakṣayituṃ sūtram /",
    "GK16ruyalscu:720": " upamānopayayoḥ sādharmye bhedābhedatulyatve upamā // RuAss_11 //",
    "GK16ruyalscu:721": " upamīyate sādharmyaṃ nayatītyupamānam aprākaraṇikor'thaḥ tacca niyamena adhikaguṇameva bhavati guṇādhāvṛtvāt /",
    "GK16ruyalscu:722": " upamīyate sādharmyaṃ nīyate ityupameyaṃ prākaraṇikor'thaḥ tacca niyamenādheyaguṇatvāt nyūnaguṇāmevaṃ bhavati /",
    "GK16ruyalscu:723": " tayoryastulita bhadābhedāṃśaḥ samānadharmābhisambandhaḥ ,",
    "GK16ruyalscu:724": " sa upamālaṅkāra iti sūtrārthaḥ /",
    "GK16ruyalscu:725": " tadetad vyācikhyāsuḥ prakaraṇāvibhāgāyāha-arthālaṅkāreti /",
    "GK16ruyalscu:726": " nanu sādharmyaṃ nāmaitadupamānopameyayoreva bhavati /",
    "GK16ruyalscu:727": " na kāryakāraṇādikayoḥ /",
    "GK16ruyalscu:728": " itthamaparyavasānasiddhayoranayoḥ kiṃ śabdopādānenetyata āha-upamānopameyayoritītyādi /",
    "GK16ruyalscu:729": " suddhe satyārambho 'yaṃ,",
    "GK16ruyalscu:730": " prasiddhayorevopamānopameyayoralaṅkāratvamiti niyamāya /",
    "GK16ruyalscu:731": " ato merusarṣapādau vivakṣayā parikalpayituṃ śakyo 'pi upamānopameyabhāvo nālaṅkāraviṣayaḥ /",
    "GK16ruyalscu:732": " apratītatvādityanusandheyam /",
    "GK16ruyalscu:733": " bhedābhedetyasya vyāvartya darśayituṃ sādharmyaṃ prakārānvivinakti sādharmye yatra ityādi /",
    "GK16ruyalscu:734": " vyakirekavaditi /",
    "GK16ruyalscu:735": " “tatra tasyeveti“vatiḥ /",
    "GK16ruyalscu:736": " vyatirekālaṅkāre yathetyarthaḥ /",
    "GK16ruyalscu:737": " yathāsyāmiti /",
    "GK16ruyalscu:738": " udāhariṣyata iti śeṣaḥ /",
    "GK16ruyalscu:739": " bhegābhedatulyatva evopamā syāditi yaduktaṃ tatprāmāṇikasaṃvādena draḍhayitumāha-yadāhurityādi /",
    "GK16ruyalscu:740": " bhāṣyakṛdādaya iti śeṣaḥ /",
    "GK16ruyalscu:741": " sāmānyaṃ sādharmyam /",
    "GK16ruyalscu:742": " viśeṣovaidharmyam /",
    "GK16ruyalscu:743": " sadṛśatāyāḥ upamāyā;",
    "GK16ruyalscu:744": " sādharmyavaidharmyayoḥ tulayā vṛttāvupamā syāditi yāvat /",
    "GK16ruyalscu:745": " yadetadasyā uddeśe prāthamyaṃ tatra prayojanaṃ darśayati-upamaiva ceti /",
    "GK16ruyalscu:746": " prakāravaicitryeṇeti /",
    "GK16ruyalscu:747": " tathāhi-mukhaṃ candra ivetyupamā /",
    "GK16ruyalscu:748": " mukhaṃ mukhamivetyananvayaḥ /",
    "GK16ruyalscu:749": " mukhaṃ candra iva satadivetyupameyopamā /",
    "GK16ruyalscu:750": " dṛṣṭvā mukhaṃ candramanusmarāmīti smaraṇam /",
    "GK16ruyalscu:751": " mukhameva candra iti rūpakam /",
    "GK16ruyalscu:752": " mukhacandreṇa tāpaḥ śāmyatīti pariṇāmaḥ /",
    "GK16ruyalscu:753": " kiṃ candra āhosvinmukham iti sandehaḥ /",
    "GK16ruyalscu:754": " mukhaṃ candra iticakorā nandantīti bhrāntimān /",
    "GK16ruyalscu:755": " candra eva na mukham iti apahnutaḥ /",
    "GK16ruyalscu:756": " nūnaṃ candra ivetyutprekṣā /",
    "GK16ruyalscu:757": " candraṃ paśyetyatiśayoktiḥ /",
    "GK16ruyalscu:758": " asyāṃ prāvṛṣi mukhaṃ candrabimbañca vicchrāyamityekā tulyayogitā /",
    "GK16ruyalscu:759": " śaradi ramyamititvanyā /",
    "GK16ruyalscu:760": " idaṃ ca tacca ramyamiti dīpakam /",
    "GK16ruyalscu:761": " mukhameva ramyaṃ candra eva hṛdya iti prativastūpamā /",
    "GK16ruyalscu:762": " bhuvimukhaṃ divi candra iti dṛṣṭāntaḥ /",
    "GK16ruyalscu:763": " mukhadūṣaṇaṃ candramaso malinīkaraṇamiti nidarśanā /",
    "GK16ruyalscu:764": " candrādadhikaṃ mukhaṃ,",
    "GK16ruyalscu:765": " mukhādadhikaścandra iti vyatikekaḥ /",
    "GK16ruyalscu:766": " candreṇa saha mukhamiti sahoktiḥ /",
    "GK16ruyalscu:767": " na mukhena vinā candraḥ samīcīnā itivinīktiḥ /",
    "GK16ruyalscu:768": " kalābhirāmaṃ mukhamiti samāsoktiḥ /",
    "GK16ruyalscu:769": " kalābhirāmau mukhacandrāviti śleṣaḥ /",
    "GK16ruyalscu:770": " namaste candra prasanno 'si ityaprastutapraśaṃsā /",
    "GK16ruyalscu:771": " mukhe roṣo na doṣāya nahīndo rnindāyai kalaṅkarekhetyarthāntanyāsaḥ /",
    "GK16ruyalscu:772": " itthaṃ svaprakāravaicitryeṇa sādṛśyavicchrittiviśeṣātmanā yato nānālaṅkāranidānabhūtā,",
    "GK16ruyalscu:773": " ator'thālaṅkāreṣu prathamaṃ nirdiṣṭeti yāvat /",
    "GK16ruyalscu:774": " sthūlaprabhedaprathanabhīrutā māviścikīrṣurāha-asyāśca pūrṇetyādi /",
    "GK16ruyalscu:775": " pūrṇālutpātvetyatra bhāṣitapuṃskatvābhāvāt na puṃvadbhāvaḥ /",
    "GK16ruyalscu:776": " saṃjñe hi khalūpamāyā ete pūrṇālutpāceti /",
    "GK16ruyalscu:777": " tatropamānopameyasādhāraṇadharma upamāpratipādakānāṃ caturṇāmapi śabdo pādānepūrṇā /",
    "GK16ruyalscu:778": " ekasya dvayostrayāṇāṃ vā lope lutpā /",
    "GK16ruyalscu:779": " anayorbhedaprabhedavaicitryasahasramasmābhiḥ saṃpradāyaprakāśinyāṃ kāvyaprakāśabṛhaṭṭīkāyāṃ vitatya darśitam /",
    "GK16ruyalscu:780": " laghuṭaukāyāṃ ca yathopayogamiti tato 'vadhāryam /",
    "GK16ruyalscu:781": " ayaṃ punarācāryaḥ sarvasyaivopamāprapañcasya anyaiḥ anupapāditacara vaicitryatrayamupapādayiṣurāha-tatrāpi sādhāraṇādharmasyetyādi /",
    "GK16ruyalscu:782": " anugāmitayā ubhayābhisaṃbandhārhatayā /",
    "GK16ruyalscu:783": " mukhaṃ candra iva hṛdyamityekenaiva rūpeṇa hṛdya tvādeḥsādhāraṇadharmasya nirdeśaḥ kriyate ityekaṃ vaicitryam /",
    "GK16ruyalscu:784": " atha vastuprativastubhāvena pṛthaṅnirdeśa iti dvitīyam /",
    "GK16ruyalscu:785": " ekor'tho vastutvenopameyagataḥ prativastutvena nirdiśyata iti yāvat /",
    "GK16ruyalscu:786": " yadaivaṃ pṛthaṅnirdeśaḥ,",
    "GK16ruyalscu:787": " tadāvāntarabhedo 'stītyāha-pṛthaṅnirdeśecetyādinā /",
    "GK16ruyalscu:788": " sambandhibhedamātramiti /",
    "GK16ruyalscu:789": " “valitakandharamānanamāvṛttavṛntaśatapatranibham” ityādau hi yena saha saṃbadhnāti sādhāraṇo dharmaḥ sa sambandhī,",
    "GK16ruyalscu:790": " kevalaṃ bhinnaḥ ekatra kandharā aparatra vṛntaṃ tadbhedopādhinā svayamabhinno 'pi abhedodharmobhedena nirdiṣṭaḥ /",
    "GK16ruyalscu:791": " idamekaṃ vaicitryam /",
    "GK16ruyalscu:792": " prativastūpāvaditi /",
    "GK16ruyalscu:793": " yathā prativastūpamāyām /",
    "GK16ruyalscu:794": " abhinna dharmasya bhedena nirdeśe nyāyoyaḥsa ihāpi saṃbhavatīti yāvat /",
    "GK16ruyalscu:795": " yadā prativastūpamāyām /",
    "GK16ruyalscu:796": " abhinnadharmasya bhedena nirdeśe nyāyoyaḥsa ihāpi saṃbhavatīti yāvat /",
    "GK16ruyalscu:797": " yadā punaraṃsārpita hāro 'yaṃ sanirjharodgāra ivetyādau sādharmyaṃ dharmidvārakaṃ,",
    "GK16ruyalscu:798": " tadā dvayoraikātmyabhāvāt na vastuprativastubhāvaḥ /",
    "GK16ruyalscu:799": " api tu bimbapratibimbabhāvanaya ityāha-bimbapratibimbabhāvo veti /",
    "GK16ruyalscu:800": " pratibimbaṃ pratimā /",
    "GK16ruyalscu:801": " hāranirjharādau hi bimbapratibimbanayenasādharmyāvagatiḥ /",
    "GK16ruyalscu:802": " atra naye dṛṣṭāntālaṅkāraṃ dṛṣṭāntayati-dṛṣṭāntavaditi /",
    "GK16ruyalscu:803": " atraitadākūtam /",
    "GK16ruyalscu:804": " yā yāvatī saṃbhavatyupamāpūrṇā lutpā ca saprabhedaprapañcā sā sarvaivāsmadupadarśitena vaicitryatrayeṇa tridhā prathata iti /",
    "GK16ruyalscu:805": " prabhāmahatyeti /",
    "GK16ruyalscu:806": " prabhāpekṣayā mahatīti kathanāt svāpekṣayā tanvīti vivakṣyate /",
    "GK16ruyalscu:807": " tadetatprabhāmahattvaṃ dīpaśikhāpekṣayā devyāḥ sādhāraṇo dharmaḥ /",
    "GK16ruyalscu:808": " ubhe hi khalu ete svāpekṣayā tanīyasyau prabhāpekṣayā tu mahatyau /",
    "GK16ruyalscu:809": " evaṃ saṃskāravattvaṃ vāgapekṣayā /",
    "GK16ruyalscu:810": " tatra vācisaṃskāro vyākṛtiḥ,",
    "GK16ruyalscu:811": " devyāṃ tu nisargasiddhadivyānubhāvavāsanānuvṛttiḥ /",
    "GK16ruyalscu:812": " trimārgayetyatra tu sādhāraṇadharmaḥ pratīyamānaḥ /",
    "GK16ruyalscu:813": " na cātra prakramabhedaḥ śaṅkyaḥ /",
    "GK16ruyalscu:814": " jagatpāvanatvādeḥsādhāraṇadharmasya ubhayatrāpi suprasiddhatamasya śabdopādānanirapekṣatvāt /",
    "GK16ruyalscu:815": " itthaṃ ca satyanupāttasyāpi sādhāraṇadharmasyānu gāmitayaikarūpyeṇa nirdeśa udāhṛto mantavyaḥ /",
    "GK16ruyalscu:816": " yadvā trimārgayetyetadeva tantreṇa nyāyena devīviśeṣaṇatayāpi saṅgacchrate /",
    "GK16ruyalscu:817": " tathāhi-trivṛtkaraṇādivaidikaprakriyānusāreṇa vā,",
    "GK16ruyalscu:818": " traipurāditāntrikaprakriyānusāreṇa vā devyāstrimārgatvaṃ prasiddhameva /",
    "GK16ruyalscu:819": " himagirestu dīpatridivamārgamanīṣibhiḥsaha sādhāraṇo dharmaḥ pūtatvam /",
    "GK16ruyalscu:820": " vibhūṣitatvaṃ yā ādyantavākyāpekṣayā pūrṇopamā /",
    "GK16ruyalscu:821": " madhyamavākyāpekṣayā lutpasādhāraṇadharmā /",
    "GK16ruyalscu:822": " tatrāpi sā pūrṇaiva vā /",
    "GK16ruyalscu:823": " sā ca mālārūpeṇāvasthānānmālopametyādi vaicitryamanusandheyam /",
    "GK16ruyalscu:824": " atha vastuprativastubhāvenodāharati-yāntyeti /",
    "GK16ruyalscu:825": " mālatīvilāsasākṣātkārotkṣubhitamanmathasya mādhavasyeyamuktiḥ /",
    "GK16ruyalscu:826": " yāntyā upavanātpuraṃ prati kareṇukayā gacchantyāsahacarīsaṃllāpādivyapadeśena vāraṃvāramapavṛttaśirodharā,",
    "GK16ruyalscu:827": " ata eva āvṛttavṛntasya kalahaṃsakarṇakaṇḍūyanādinā vivalitabandhanasya kuśeśayasya sadṛśyam ānanam vahantyāḥ kaṭākṣo me hṛdaye nikhātaḥ /",
    "GK16ruyalscu:828": " apāṅge nikṣitpā cakṣuḥprabhā sa kaṭākṣaḥ,",
    "GK16ruyalscu:829": " saḥ kīlita iva /",
    "GK16ruyalscu:830": " kena prakāreṇa?",
    "GK16ruyalscu:831": " gāḍhaṃ paricālyāpi utkīlayituṃ na śakyate,",
    "GK16ruyalscu:832": " yathā tatheti yāvat /",
    "GK16ruyalscu:833": " kīṭṭakkaṭākṣaḥ?",
    "GK16ruyalscu:834": " amṛtena digdhaḥ litpaḥ,",
    "GK16ruyalscu:835": " yatastadā jīvāturabhūt /",
    "GK16ruyalscu:836": " viṣeṇa ca digdhaḥ yataḥsaṃprati dahati /",
    "GK16ruyalscu:837": " atraika eva dharmaḥsambandhibhedena valitāvṛttaśabdābhyāṃ vastuprativastubhāvena nirdiṣṭaḥ /",
    "GK16ruyalscu:838": " vastuprativastubhāvo 'yaṃ dharmāpekṣa eva /",
    "GK16ruyalscu:839": " bimbapratibimbabhāvastu dharmyapekṣa iti vyavasthārthamāha-dharmyaṃbhiprāyeṇetyādi /",
    "GK16ruyalscu:840": " pāṇḍyo 'yamiti /",
    "GK16ruyalscu:841": " hāranirjharādīnāṃ dharmitvādvimbapratibimbabhāvaḥ /",
    "GK16ruyalscu:842": " bhedābhedatulāvṛttau sādharmyamupamocyate /",
    "GK16ruyalscu:843": " dharmavicchittivaśataḥ traividhyamupayāti sā //",
    "GK16ruyalscu:844": " ananvayaṃ sūtrayati-",
    "GK16ruyalscu:845": " ekasyaivopamānopameyatve ananvayaḥ // RuAss_12 //",
    "GK16ruyalscu:846": " nanu upameyatvamupamānatvaṃ ca kathamekatraiva saṅgacchta ityāha-vācyābhiprāyeṇotyādi /",
    "GK16ruyalscu:847": " pūrvaṃ rūpamupameyatvaṃ tadanugamo vācyābhiprāyeṇa yatpunarapūrvaṃ rūpamupamānatvaṃ tadanugamo vyaṅgyābhiprāyeṇeti yāvat /",
    "GK16ruyalscu:848": " nanvekatra viruddhadharmopanibandhalabhyaḥ kor'tha ityata āha-ekasya tu viruddhetyādi /",
    "GK16ruyalscu:849": " sabrahmacārī sadṛśaḥ /",
    "GK16ruyalscu:850": " ekasyaivopamānopametatvakḷtpiḥ sadṛśāntarasambandhanivṛttyarthamityarthaḥ /",
    "GK16ruyalscu:851": " yata itthaṃ sadṛśāntarasyānanvayaḥ ataḥsaṃjñeyamanvarthetyāha-ata evānanvaya ityādi /",
    "GK16ruyalscu:852": " yogaḥ pravṛttinimittam /",
    "GK16ruyalscu:853": " api śabdena sadṛśāntaranivṛttiḥsamuñcīyate /",
    "GK16ruyalscu:854": " yaddher'juna iti /",
    "GK16ruyalscu:855": " utprāsanamabhiprāyaparijñānam /",
    "GK16ruyalscu:856": " atra prathamārjunabhīmaśabdau vācyaparau,",
    "GK16ruyalscu:857": " caramau tu vyaṅgyaparau /",
    "GK16ruyalscu:858": " viruddhadharmasaṃsargastulyāntaranivṛttaye /",
    "GK16ruyalscu:859": " atastadanvayābhāvāt bhavedayamananvayaḥ //",
    "GK16ruyalscu:860": " atha tṛtīyasabrahmacārinivṛttiphalīmupameyopamāṃ sūtrayati-",
    "GK16ruyalscu:861": " dvayoḥ paryāyeṇa tasminnupameyopamā // RuAss_13 //",
    "GK16ruyalscu:862": " dvayorupamānopameyabhāvavinimaye satyupameyopamālaṅkāra ityarthaḥ /",
    "GK16ruyalscu:863": " tadetadvyācaṣṭe-tacchabdenetyādi /",
    "GK16ruyalscu:864": " tacchabdenopamānopameyatvapratyavamarśa iti vadatā sannihitānanvayapratyavamarśaśaṅkā nivāryate /",
    "GK16ruyalscu:865": " ananvayādvaidharmyāntaraṃ darśayitumāha-paryāya ityādi /",
    "GK16ruyalscu:866": " yaugapadyamihaikavākyānupraveśaḥ /",
    "GK16ruyalscu:867": " tadabhāvādbhinnavākyatvamevetyāha-ataivatviti /",
    "GK16ruyalscu:868": " atrāyamāśayaḥ /",
    "GK16ruyalscu:869": " upameyamuddeśyam,",
    "GK16ruyalscu:870": " upamānaṃ tu vidheyam /",
    "GK16ruyalscu:871": " itthaṃ ca satyupamānopameyabhāvavyatyayo vākyaikavākyatāmantareṇa na saṃbhavati /",
    "GK16ruyalscu:872": " ananvaye tu padaikavākyataiveti /",
    "GK16ruyalscu:873": " atra bimbapratibimbabhāvo na saṃbhavati /",
    "GK16ruyalscu:874": " bhinnavākyatvena tannibandhanavaicitryapratīteḥ /",
    "GK16ruyalscu:875": " sādharmyanibandhanamanyat /",
    "GK16ruyalscu:876": " vaicitryadvayaṃ saṃbhavatītyāha-iyaṃ tu dharmasyetyādi /",
    "GK16ruyalscu:877": " sādhāraṇyamaikyarūpyeṇa nirdeśaḥ /",
    "GK16ruyalscu:878": " vastuprativastubhāvastu pratītacaraḥ /",
    "GK16ruyalscu:879": " khamiveti /",
    "GK16ruyalscu:880": " atra pratīyamānasya nairmalyadharmasyānugāmitvena sādhāraṇyam /",
    "GK16ruyalscu:881": " sacchrāyeti /",
    "GK16ruyalscu:882": " chrāyā, śobhā atra sacchāyatvaṃ sambandhibhedādbhinnam /",
    "GK16ruyalscu:883": " upamānopameyatvavyatyayo na kramaṃ vinā /",
    "GK16ruyalscu:884": " upameyopamā tena vākyabhedaikagocarā //",
    "GK16ruyalscu:885": " atha smaraṇaṃ sūtrayati-",
    "GK16ruyalscu:886": " sadṛśānubhāvādvastvantarasmṛtiḥ smaraṇam // RuAss_14 //",
    "GK16ruyalscu:887": " sadṛśānubhavāt sadṛśāntarasmaraṇaṃ smraṇālaṅkāraḥ /",
    "GK16ruyalscu:888": " vyācaṣṭe-vastvantaramiti /",
    "GK16ruyalscu:889": " sadṛśaṃ samabhivyāhārādvastvantarasadṛśameveti bhāvaḥ /",
    "GK16ruyalscu:890": " dviṣṭhasya dharmasya ekatra sthāsnoḥ pratiyogyapekṣāmantareṇa anuparamādanumānavairmyāyāha-avanābhāvetyādi /",
    "GK16ruyalscu:891": " avinābhāvo vyātpiḥ /",
    "GK16ruyalscu:892": " nahi gavādidarśane niyamena gavayādisadṛśāntarasmaraṇamasti /",
    "GK16ruyalscu:893": " tādātmyavadutpattyoranyatarābhāvenāliṅgatvāt /",
    "GK16ruyalscu:894": " atiśayiteti /",
    "GK16ruyalscu:895": " iyaṃ yoddhukāmaṃ lavamālokya sakautukasya sūtasya candraketuṃ pratyuktiḥ /",
    "GK16ruyalscu:896": " tadaiva tulyarūpamiti sadṛśānubhāvodgaghāṭanam /",
    "GK16ruyalscu:897": " asādṛśyahetukā smṛtirnasmaraṇālaṅkāra ityāha-sādṛśyaṃ vinā tviti /",
    "GK16ruyalscu:898": " pratyudāharati-atrānugodamiti /",
    "GK16ruyalscu:899": " atra hi pūrvānubhūtārthadarśanādeva smṛtiḥ na tu sadṛśānubhavāt /",
    "GK16ruyalscu:900": " prasaṅgāt gūḍhamabhavanmatayogadoṣamudghāṭayati-atra ca kartṛviśeṣaṇānāmityādi /",
    "GK16ruyalscu:901": " mṛgayādaśābhāvikartṛviśeṣaṇānāṃ smarāmīti smaraṇakriyākartṛrdāśaratherviśeṣaṇānāṃ mṛgayanivṛttyādīnāṃ smartavyadaśābhāvitve 'nubhūtacaratvāt",
    "GK16ruyalscu:902": " smartavyamṛgayādaśabhāvitve yukte smartṛdaśābhāvitvaṃ mṛgayānivṛttiṃsmarāmīti smaraṇakālabhāvitvamasamīcīnam /",
    "GK16ruyalscu:903": " nahi mṛgayānivṛttyapanītakhedatvādiviśiṣṭasmṛtiḥ /",
    "GK16ruyalscu:904": " kintu mṛgayānivṛttyādikaṃ smartavyasutpiviśeṣaṇamata iṣṭārtho 'pi na bhavatītyabhavanmatayogākhyo 'yaṃ doṣaḥ /",
    "GK16ruyalscu:905": " nanu yadi preyo 'laṅkāro ratibhāvātmakaḥ,",
    "GK16ruyalscu:906": " na tadā smṛtiḥ /",
    "GK16ruyalscu:907": " yadā tu vyabhicāribhāvātmakastadā smṛtirūpo 'pi kadācitsaṃbhavati /",
    "GK16ruyalscu:908": " tato 'sya smaraṇālaṅkārasya kiṃ vaidharmyamityata āha-preyo 'saṅkārāsya tvityādi /",
    "GK16ruyalscu:909": " udāhṛtya darśayati-aho kope 'pi kāntaṃ mukhamityādi /",
    "GK16ruyalscu:910": " atrābhiniviṣṭasya nāyakasya priyānurāgasaṃskārāṇāṃ saskārāntarābhibhāva katayābhūyobhūyaḥsamuddhudhyamānānāṃ mahimnaiva smṛtiḥ,",
    "GK16ruyalscu:911": " nahi sadṛśānubhāvāt /",
    "GK16ruyalscu:912": " vaidharmyāntaramuddhāvayati-tatrāpi vibhāvetyādi /",
    "GK16ruyalscu:913": " vibhāvānubhāvādibhiḥ yadā smṛtirvyajyate,",
    "GK16ruyalscu:914": " tadaiva hi bhāvālaṅkāraḥ /",
    "GK16ruyalscu:915": " yairdṛṣṭo 'sīti /",
    "GK16ruyalscu:916": " prāsaprahāranetrayorasṛkstrutyanalajvālayoḥ parapātanakāladahanayoḥ nāyakasmararipvośca sādṛśyaṃ vivakṣyate /",
    "GK16ruyalscu:917": " atra yo 'yaṃ sadṛśavastvantarānubhāvoyairdṛṣṭo 'sīti nirdiṣṭaḥ /",
    "GK16ruyalscu:918": " nāsau smararipusmaraṇajananātsmaraṇālaṅkāraḥ kintvaśakyasmararipudarśanakautukāstamayarūpārthāntarakaraṇātmā viśeṣālaṅkāraḥ /",
    "GK16ruyalscu:919": " etaddarśanena tadapi siddhamiti pratīteḥ /",
    "GK16ruyalscu:920": " nanvaśakyavastvantarakaraṇaṃ viśeṣālaṅkārasya lakṣaṇaṃ,",
    "GK16ruyalscu:921": " iha tu karaṇaṃ nopalabhāmaha ityata āha-karaṇāsyetyādi /",
    "GK16ruyalscu:922": " kṛñbhvastyarthānāṃ sarvadhātvanuyāyitvāt kriyāyāḥsāmānyātmā karotyarthaḥ darśane 'pi saṃbhavata /",
    "GK16ruyalscu:923": " yiduktamasmābhiḥ prayogadīpikāyām /",
    "GK16ruyalscu:924": " “te 'styarthā dhātavojñeyā ya udāsīnakartṛkāḥ /",
    "GK16ruyalscu:925": " vikurvāṇaprayuñjānakartṛkā bhūkṛñarthakāḥ ” //",
    "GK16ruyalscu:926": " iti //",
    "GK16ruyalscu:927": " yeṣāṃ kartāraḥ udāsatete 'styarthāḥ /",
    "GK16ruyalscu:928": " yeṣāṃ vikurvate te bhavatyarthāḥ /",
    "GK16ruyalscu:929": " yeṣāṃ tu prayuñjate te karotyarthāḥ /",
    "GK16ruyalscu:930": " atodṛśiḥ prayuñjānakartṛkatvāt karotyartha eveti siddham /",
    "GK16ruyalscu:931": " nanu smararipudarśanakautukāstamaye prakṛtanāyakadarśanaṃ heturiti kāvyaliṅgaṃ kiṃ na syādityata āha-matāntara ityādi /",
    "GK16ruyalscu:932": " asmaddarśane viśeṣālaṅkāraḥ,",
    "GK16ruyalscu:933": " matāntare kāvyaliṅgaṃ,",
    "GK16ruyalscu:934": " smaraṇaṃ tu sarvatra na bhavatīti bhāvaḥ /",
    "GK16ruyalscu:935": " kāvyaliṅgatvābhāve aśakyakaraṇātmā vicchittiviśeṣahetuḥ /",
    "GK16ruyalscu:936": " smṛtiḥsā smaryate yatra sadṛśātsadṛśāntaram /",
    "GK16ruyalscu:937": " asādṛśyādavācyatvāditaḥ preyānvibhidyate //",
    "GK16ruyalscu:938": " itthaṃ bhedābhedatulyatve 'laṅkārānvivicya abhedaprādhānyamadhicikīrṣurāha-tadete sādṛśyetyādi /",
    "GK16ruyalscu:939": " tatrāpyāropamūlalaṅkārāṇāṃ bījabhūtaṃ rūpakamādau sūtrayati-",
    "GK16ruyalscu:940": " abhedaprādhānya āropa āropaviṣayānapahnave rūpakam // RuAss_15 //",
    "GK16ruyalscu:941": " 'mukhameva candra' ityādau hi sādharmyamabhedaprādhānyam /",
    "GK16ruyalscu:942": " candratvādyāropasya yo viṣayo mukhādiḥ tasyānapahnavaśca rūpakālaṅkāra iti sūtrārthaḥ /",
    "GK16ruyalscu:943": " tadetadvyācaṣṭe-abhedasyetyādi /",
    "GK16ruyalscu:944": " bhedasya vastutaḥsadbhāva ityātiśayoktito vaidharmyadarśitam /",
    "GK16ruyalscu:945": " athāropa śabdārthaṃ vivṛṇvan vyudasanīyaviṣayavivecanapuraskāreṇa viṣayamasya vivecayati-āropo 'nyatrānyeti /",
    "GK16ruyalscu:946": " anyatra hi mukhādau anyasya candrāderadhyavasānamāropaḥ /",
    "GK16ruyalscu:947": " sa ca dviṣṭhatvāt viṣayiṇā viṣayeṇa cāvaṣṭabhyate /",
    "GK16ruyalscu:948": " itthaṃ dvau śabdau siddhau /",
    "GK16ruyalscu:949": " yadā candra eva na mukhamiti viṣayasyāpahnavaḥ tadāpahnutyalaṅkāraḥ /",
    "GK16ruyalscu:950": " anapahnave tu rūpakamiti vibhāgaḥ /",
    "GK16ruyalscu:951": " lakṣyapadaṃ nirvakti-viṣayiṇā viṣayasya rūpavataḥ karaṇāditi /",
    "GK16ruyalscu:952": " viṣayī viṣayaṃ svena rūpeṇa rūpavantaṃ karotīti rūpakamityarthaḥ /",
    "GK16ruyalscu:953": " upamātaḥ prabhṛti sādharmyādhikāram anusmārayati-sādhārmyaṃ tvityādi /",
    "GK16ruyalscu:954": " tatrārthe saṃvādāyāha-upamaivetyādi /",
    "GK16ruyalscu:955": " tirobhūtabhedā natvapahnutabhedā /",
    "GK16ruyalscu:956": " āropamūlasyādhyavasāyamūlebhya utprekṣādibhyo nirdeśaprāthamyaṃnyāyato 'vasthāpayati-āropādabhedenetyādi /",
    "GK16ruyalscu:957": " prakṛṣyate /",
    "GK16ruyalscu:958": " atisādṛśyapratyāyanādrasasya pratyāsannopakārī bhavatītyarthaḥ /",
    "GK16ruyalscu:959": " itirhetau /",
    "GK16ruyalscu:960": " yata itthamabhedenādhyavasāyaḥ prakṛṣyate,",
    "GK16ruyalscu:961": " atastanmūlālaṅkārāṇāṃ vibhajanaṃ paścātkariṣyata iti śeṣaḥ /",
    "GK16ruyalscu:962": " atredamanusandheyam /",
    "GK16ruyalscu:963": " iha yāvānalaṅkāravargo vivecayiṣyate,",
    "GK16ruyalscu:964": " vivecitacaraśca,",
    "GK16ruyalscu:965": " sa sarvaścaiva(tasya sarvasyaiva?)",
    "GK16ruyalscu:966": " atra rasaṃ(prati?)",
    "GK16ruyalscu:967": " pratyāsannopakāritā punarārādupakāritā /",
    "GK16ruyalscu:968": " tatra yadyapi pratyāsannopakāriṇāṃ prādhānyaṃ,",
    "GK16ruyalscu:969": " tathāpi teṣāṃ sūkṣmataratvāt sthūlālaṅkārapuraskāreṇa vyutpādanamiti /",
    "GK16ruyalscu:970": " tadbhetānāha-idañca niravayavamityādi /",
    "GK16ruyalscu:971": " paramparitaṃ paramparāyātam /",
    "GK16ruyalscu:972": " prathamagrahaṇaṃ prabhedāntaraprathanopodghātaḥ /",
    "GK16ruyalscu:973": " niravayavasya dvaividhyaṃ darśayati-ādyamityādi /",
    "GK16ruyalscu:974": " kevalaṃ sahacararūpakāntararahitaṃ mālārūpakaṃ nānārūpakasāhacaryāvastham /",
    "GK16ruyalscu:975": " sāvayavasya dvaividhyamāha-dvitīyaṃ samastetyādi /",
    "GK16ruyalscu:976": " vastuśabdo 'tra padārthavacanaḥ /",
    "GK16ruyalscu:977": " samastāni niravaśeṣāṇi viśeṣaṇa viśeṣyātmakāni vastūni viṣayo yasya tat samastavastuviṣayam /",
    "GK16ruyalscu:978": " yatpunaḥ viśeṣaṇāṃśe kvacinna kriyate viśeṣaṇāṃśāntare viśeṣye ca kriyate tadekadeśa eva viśiṣya vartanādekadeśavivarti /",
    "GK16ruyalscu:979": " paramparitaṃ tu caturdhetyāha-tṛtīyaṃ tu śliṣṭāśliṣṭetyādi /",
    "GK16ruyalscu:980": " śliṣṭaśabdam aśliṣṭaśabdaṃ ceti dvairūpyamanuprapadya pratisvaṃ kevalaṃ mālārūpaṃ ceti pratama ityarthaḥ /",
    "GK16ruyalscu:981": " bhedacarcāṃ nigamapati-tadevamaṣṭāviti /",
    "GK16ruyalscu:982": " kevalaniravayavaṃ,",
    "GK16ruyalscu:983": " mālāniravayavaṃ,",
    "GK16ruyalscu:984": " samastavastuviṣayaṃ sāvayavam,",
    "GK16ruyalscu:985": " ekadeśavivarti sāvayavaṃ,",
    "GK16ruyalscu:986": " śliṣṭaśabda kevalaparamparitaṃ,",
    "GK16ruyalscu:987": " śliṣṭaśabdamālāparamparitam,",
    "GK16ruyalscu:988": " aśliṣṭaśabdakevalaparamparitam,",
    "GK16ruyalscu:989": " aśliṣṭaśabdamālāparamparitañceti /",
    "GK16ruyalscu:990": " yadā tu viśeṣaṇāṃśa rūpaṇabalādeva viśeṣye rūpakamarthādavagamyate,",
    "GK16ruyalscu:991": " tadā samāsoktirūpakam /",
    "GK16ruyalscu:992": " yadvā samāsenoktam /",
    "GK16ruyalscu:993": " evamādibhedāḥ sthūlatayā na pratanyanta iti āha-anyetvityādi /",
    "GK16ruyalscu:994": " dāsa iti /",
    "GK16ruyalscu:995": " asmītyahamarthe nipātaḥ /",
    "GK16ruyalscu:996": " atra pulakāṅkurāṇāṃ kaṇṭakatvena niravayavarūpaṇaṃ /",
    "GK16ruyalscu:997": " tacca rūpakāntara-sāhacaryābhāvāt kevalam /",
    "GK16ruyalscu:998": " pīyūṣaprasṛtiriti /",
    "GK16ruyalscu:999": " dātraṃ lavitraṃ,",
    "GK16ruyalscu:1000": " lūnirlavanaṃ /",
    "GK16ruyalscu:1001": " vimanaskatvaṃ niśi viraheṇadvirbhāvo dvirudayaḥ etanmālāniravayavam /",
    "GK16ruyalscu:1002": " vistāraśālinīti /",
    "GK16ruyalscu:1003": " patrapātraṃ palāśoparacitamamatraṃ,",
    "GK16ruyalscu:1004": " bhānitārāḥ /",
    "GK16ruyalscu:1005": " bhaktam annaṃ,",
    "GK16ruyalscu:1006": " dhanaṃ śṛtam /",
    "GK16ruyalscu:1007": " atra grāmyajanoktau samastapadārthaviṣayatvāt samastavastuviṣayaṃ sāvayavaṃ rūpakam /",
    "GK16ruyalscu:1008": " ābhātīti /",
    "GK16ruyalscu:1009": " kṣitibhṛdrājā sa eva kṣitibhṛt śailaḥ /",
    "GK16ruyalscu:1010": " nistriṃśaḥ khaṅgaḥ sa eva tamālavanāntalekhā /",
    "GK16ruyalscu:1011": " atra kīrtīnāṃ haṭhahṛtamahilātvamarthāt pratīyata iti ekadeśa vivarti sāvayavam /",
    "GK16ruyalscu:1012": " kṣitibhṛta ityaṃśe tu saṃkaraḥ ityabhiprāyeṇāha-kṣitibhṛta ityatretyādi /",
    "GK16ruyalscu:1013": " kiṃ padmasyetyādi /",
    "GK16ruyalscu:1014": " atra na hanti kimityādau nāñā prathamato hananādināṣedhaḥ kimiti kākvā nirākriyate /",
    "GK16ruyalscu:1015": " ato hantyevetyādyarthaḥ sampadyate /",
    "GK16ruyalscu:1016": " atra vaktrenduriti rūpaṇam yasyenduniṣṭhasya pīyūṣasya hetuḥ tadadharāmṛtena saha śliṣṭam /",
    "GK16ruyalscu:1017": " itarathā tadapīhāstītyupanyāsaḥ kathaṃ saṅgacchrate /",
    "GK16ruyalscu:1018": " ata indurūpaṇadvārā bhātatvāt paraṃparitaṃ kevalaṃ ca /",
    "GK16ruyalscu:1019": " tadetaddarśayitumāha-atra vaktrendurūpaṇetyādi /",
    "GK16ruyalscu:1020": " vidvanmānasahaṃsa iti /",
    "GK16ruyalscu:1021": " viduṣāṃ mānasameva mānasaṃ tatra haṃsaḥ ,",
    "GK16ruyalscu:1022": " vairiṇāṃ kamalāyāḥ lakṣmyāḥ saṅkoca eva kamalānāmasaṅkocaḥ /",
    "GK16ruyalscu:1023": " tatra dītpadyute gabhastimālin /",
    "GK16ruyalscu:1024": " durgāṇāṃ nadīśailādi parikṣepavatāmāvāsānāṃ mārgaṇamanveṣaṇam /",
    "GK16ruyalscu:1025": " tadabhāva eva durgāyāḥ kātyāyinyā mārgaṇaṃ tatra nīlalohitaḥ /",
    "GK16ruyalscu:1026": " samitaḥ saṃgrāmāḥ tā eva samidha edhāṃsi tatsvīkāre vaiśvānaraḥ /",
    "GK16ruyalscu:1027": " satye prītireva /",
    "GK16ruyalscu:1028": " satyāṃ dākṣāyiṇyām /",
    "GK16ruyalscu:1029": " aprītistadvidhāne /",
    "GK16ruyalscu:1030": " dakṣaḥ dakṣaprajāpatiḥ vijaye prāgbhāvo 'gresaratā sa eva vijayādarjunātprāgbhāvaḥ purojanma tatra bhīma/",
    "GK16ruyalscu:1031": " vatsaraśatamityantasaṃyoge dvitīyā /",
    "GK16ruyalscu:1032": " kriyāḥ kuru /",
    "GK16ruyalscu:1033": " atra viduṣāṃ mānasetvaṃ haṃsa iti pratītau kathamasya haṃsatvamiti vimarśo jāto,",
    "GK16ruyalscu:1034": " mānasapade śleṣamavagamayati /",
    "GK16ruyalscu:1035": " tathāvagamitena śleṣeṇa haṃsatvameva vyavatiṣṭhata iti śliṣṭaśabda paraṃparitamṣa /",
    "GK16ruyalscu:1036": " tacca mālārūpam /",
    "GK16ruyalscu:1037": " tadidamabhisandhāyāha-atra tvamevetyādi /",
    "GK16ruyalscu:1038": " samarthatvabhayāvahatvalakṣaṇayorarthayorābhāsanamātrameveti na virodhaḥ /",
    "GK16ruyalscu:1039": " yadvā tatra aṃśe śleṣa evāstu /",
    "GK16ruyalscu:1040": " dakṣabhīmapadayoḥ śleṣa eva pratītiviśrāntaḥ aṃśāntaramihodāharaṇamiti sarvamavadātam /",
    "GK16ruyalscu:1041": " yāmīti /",
    "GK16ruyalscu:1042": " taraṇḍaṃlpavaḥ /",
    "GK16ruyalscu:1043": " atra taraṇḍatvarūpaṇasiddhiḥ /",
    "GK16ruyalscu:1044": " janmajarāmaraṇānāṃ arṇavatvarūpaṇāyattetyaśliṣṭaśabdarūpaṇaṃ kevalaṃ paramparitam /",
    "GK16ruyalscu:1045": " paryaṅka iti /",
    "GK16ruyalscu:1046": " paryaṅko viṣṭaraḥ /",
    "GK16ruyalscu:1047": " vaṃśaḥ kulam, veṇuśca /",
    "GK16ruyalscu:1048": " styānaṃ ghanam /",
    "GK16ruyalscu:1049": " muralodeśaviśeṣaḥ /",
    "GK16ruyalscu:1050": " sauvidallaḥ kañcurī /",
    "GK16ruyalscu:1051": " idaṃ spaṣṭamevāśliṣṭaśabdamālāparamparitam /",
    "GK16ruyalscu:1052": " nanukṣmāsauvidalla ityatra bhūmeḥ mahiṣyādirūpaṇamaśābdamityata āha-atra kṣmetyādi /",
    "GK16ruyalscu:1053": " kimanenāṃśaviṣamodāharaṇena prayojanamityata āha-evamādayo 'pītyādi /",
    "GK16ruyalscu:1054": " tathāpi atra samāsoktyādibhedo nirudāharaṇaṃ sūcitam /",
    "GK16ruyalscu:1055": " ābhātikṣitibhṛta ityatra saṅkaraḥ /",
    "GK16ruyalscu:1056": " kṣmāsauvidallaityatra paraṃparitamapyekadeśavivartītyevamādayo bhedā iti yāvat /",
    "GK16ruyalscu:1057": " na kevalamidaṃ paraṃparitaṃ rūpakam anvayamukhenaiva yāvatā vyatirekamukhenāpi saṃbhavatītyāha-idaṃ cetyādi /",
    "GK16ruyalscu:1058": " saujanyeti /",
    "GK16ruyalscu:1059": " saujanyarūpasyāmbuno marusthalī atyantam asaṃbhavāt /",
    "GK16ruyalscu:1060": " sucarata rūpasya citrakarmaṇo gaganabhittiranadhiṣṭhānatvādityanusandheyam /",
    "GK16ruyalscu:1061": " durāśayā durabhiprāyā duṣṭayā lipsayā ca /",
    "GK16ruyalscu:1062": " nanu rūpake yasyāropastasya dharmitvādāviśaṣṭaliṅgasaṅkhyākatvaṃ yuktam /",
    "GK16ruyalscu:1063": " tatrāviṣṭaliṅgatvaṃ vyātpam āviṣṭasaṅkhyātvaṃ tu kvacidvyabhicarati /",
    "GK16ruyalscu:1064": " tatra kā gatirityata āha - atra cāropyamāṇasyetyādi /",
    "GK16ruyalscu:1065": " satyam, āviṣṭaliṅgasaṅkhyākatvaṃ dharmiṇo yuktaṃ,",
    "GK16ruyalscu:1066": " tatra liṅgānyathā karaṇo gatirasti kācit /",
    "GK16ruyalscu:1067": " saṅkhyānyathākārastu pratyekamāropādupapadyate /",
    "GK16ruyalscu:1068": " tadetadudāhṛtya hṛdayaṃ gamayati-yathākvacidityādi /",
    "GK16ruyalscu:1069": " dāvāgniṣu pratyekamāropāt /",
    "GK16ruyalscu:1070": " kapilamunāvasatyapi bahutvasaṅkhyopapatsyata iti yāvat //",
    "GK16ruyalscu:1071": " nipavakāśatvādvalī śleśaḥsarvālaṅkārabādha iti siddhāntayiṣyate /",
    "GK16ruyalscu:1072": " tena śleṣeṇarūpakabādha iti sodāharaṇamāha-bhramimaratimityādi /",
    "GK16ruyalscu:1073": " bhramiḥ śiroghūrṇi raratiranavasthā /",
    "GK16ruyalscu:1074": " ālasyam abhīṣṭatānivṛttiḥ /",
    "GK16ruyalscu:1075": " pralaya indriyoparatiḥ ,",
    "GK16ruyalscu:1076": " mūrcchrā teṣāmāndhyaṃ tamo 'ntardhūmāyamānatā,",
    "GK16ruyalscu:1077": " śaraurasādaḥ aṅgānāmaprabhaviṣṇutā,",
    "GK16ruyalscu:1078": " maraṇaṃ pratītam /",
    "GK16ruyalscu:1079": " tairetaiḥ nimittairaṣṭabhiḥ viṣakāryaireva garalarūpor'thaṃ udbhāvyata iti neha viṣaśabdaśleṣo rūpakahetukaḥ /",
    "GK16ruyalscu:1080": " yathā vidvanmānasa ityādau /",
    "GK16ruyalscu:1081": " kintu śleṣe pūrvasiddhe rūpakahetuḥ iti /",
    "GK16ruyalscu:1082": " evaṃvidhe viṣaye śleṣa eva na tu rūpakamityāhuḥ /",
    "GK16ruyalscu:1083": " nyāyavida iti śeṣaḥ /",
    "GK16ruyalscu:1084": " yattvabhedapradhānaṃ syātsādharmyaṃ taddvidhā matam /",
    "GK16ruyalscu:1085": " āropādhyavasānābhyāmārope rūpakaṃ bhavet //",
    "GK16ruyalscu:1086": " vastuto bhedasadbhāvācchraṅkyā nātiśayoktitā /",
    "GK16ruyalscu:1087": " viṣayasyānā pahnutyā na caitatsyādapahnutiḥ //",
    "GK16ruyalscu:1088": " tato viṣayirūpeṇa rūpavān viṣaye mataḥ //",
    "GK16ruyalscu:1089": " āropaṇena kriyate tenaitadrūpakaṃ matam //",
    "GK16ruyalscu:1090": " bhedastṛtīyo yastatra paraṃparitasaṃjñakaḥ /",
    "GK16ruyalscu:1091": " sādhārmyeṇāpi tatsidvirvaidharmyeṇāpi dṛśyate //",
    "GK16ruyalscu:1092": " viṣayyāropyate yena pratisvaṃ viṣayeṣu tat /",
    "GK16ruyalscu:1093": " bhavedviṣayasaṅkhyātvaṃ saṅkhyābhede 'pi dharmiṇoḥ //",
    "GK16ruyalscu:1094": " rūpakaṃ pūrvasaṃsiddhaṃ śleṣamutthāpadyadi /",
    "GK16ruyalscu:1095": " tadā rūpakameva syādanyathā śleṣa iṣyate //",
    "GK16ruyalscu:1096": " atha rūpakātprakṛtopayogalakṣaṇavaidharmyaśāline pariṇāmālaṅkārāya sūtram-",
    "GK16ruyalscu:1097": " āropyamāṇāsya prakṛtopayogitve pariṇāmaḥ // RuAss_16 //",
    "GK16ruyalscu:1098": " prakṛtopayogitvaṃ vivicya darśayitumāha-āropyamāṇaṃ rūpakam ityādi /",
    "GK16ruyalscu:1099": " āropyamāṇaṃ candratvādi /",
    "GK16ruyalscu:1100": " prakṛtopayogitvābhāvāditi /",
    "GK16ruyalscu:1101": " prakṛtaṃ mukhādi,",
    "GK16ruyalscu:1102": " tatropayogitvaṃ vākyārthānupraveśaparyantamāropaṇavivakṣāyāṃ syāt /",
    "GK16ruyalscu:1103": " tadvi rūpake nsti /",
    "GK16ruyalscu:1104": " “mukhameva candra'ityetāvataiva rūpakatvasiddhiḥ /",
    "GK16ruyalscu:1105": " tasmādāropyamāṇaṃ candratvādimukhādau prakṛtārthe tādrūpyapratītyādhānarūpeṇa uparañjakatvenaiva rūpakālaṅkāre 'nvayaṃ bhajate /",
    "GK16ruyalscu:1106": " pariṇāmetviti /",
    "GK16ruyalscu:1107": " pariṇāmālaṅkāre punaḥ āropyamāṇaṃ na kevalaṃ prakṛtoparañjakaṃ yāvatā prakṛtarūpamapahnuvānaṃ sattadātmatvenopayujyate /",
    "GK16ruyalscu:1108": " ata iha vākyānupraveśāntam āropavivakṣā /",
    "GK16ruyalscu:1109": " sā cāprakṛtasya prakṛtarūpāpattāvevopayujyate /",
    "GK16ruyalscu:1110": " na punaḥ rūpakavat prakṛtasya aprakṛtarūpāpattau /",
    "GK16ruyalscu:1111": " tadetadāha-prakṛtamāropyamāṇa rūpatvenetyādi /",
    "GK16ruyalscu:1112": " atraitadupahvaram /",
    "GK16ruyalscu:1113": " āropasya dviṣṭhatve 'pi prakṛtāprakṛtayornaikavidhā vṛttiḥ /",
    "GK16ruyalscu:1114": " viṣaya viṣayitvena vivakṣā niyamāt /",
    "GK16ruyalscu:1115": " viṣayaḥ khalu ādheyaguṇa eva bhavati /",
    "GK16ruyalscu:1116": " viṣayī punarguṇādhāttaiva bhavati /",
    "GK16ruyalscu:1117": " itthaṃ ca sati viṣayitvāropaṇaṃ viṣaye tādrūpyapratītimātraṃ cedvivakṣyate,",
    "GK16ruyalscu:1118": " tadā tādrūpyapratīti janakatva mātramu parañjakatvam itye tāvataiva āropaṇasya caritārthatā /",
    "GK16ruyalscu:1119": " atastādrūpyapratītimātra prasiddhyarthaṃ prakṛtam (a)",
    "GK16ruyalscu:1120": " prakṛta rūpāpānnaṃ bhavati rūpake /",
    "GK16ruyalscu:1121": " pariṇāme tu prakṛtopayogāntamāropavivakṣayeti /",
    "GK16ruyalscu:1122": " svarūpādapracyutasyaiva prakṛtasyāprakṛtarūpo pagrāhitvalakṣaṇāvasthāntarāpattireva /",
    "GK16ruyalscu:1123": " itarathā rūpakanyāyena prakṛtasya svarūpasthaganena prakṛtameva na pratīyeta /",
    "GK16ruyalscu:1124": " kā tatra prakṛtopayogitā?",
    "GK16ruyalscu:1125": " tadabhāve ca kā rūpakasya viviktaviṣayatā?",
    "GK16ruyalscu:1126": " prāyeṇātra prācāmācāryāṇām api vyāmohakalānuvṛttiriti rahasyamuddhāṭitam /",
    "GK16ruyalscu:1127": " rūpakapariṇāmaviṣayavivecanasyātra saṃṅgrahāyāvāntaraślokau- viṣayyākāramāropya viṣayasthaganaṃ yadā /",
    "GK16ruyalscu:1128": " rūpakatvaṃ tadā tatra rañjanena samanvayaḥ //",
    "GK16ruyalscu:1129": " yadā tu viṣayo rūpātsvasmādapracyuto bhajet /",
    "GK16ruyalscu:1130": " upayuktyai parākāraṃ pariṇāmastadā mataḥ //",
    "GK16ruyalscu:1131": " iti //",
    "GK16ruyalscu:1132": " nanvayaṃ lakṣaṇapariṇāmaḥ sāṅkhyairapyupavarṇitaḥ /",
    "GK16ruyalscu:1133": " tathāhi-dharmapariṇāmo lakṣaṇapariṇāmo 'vasthāpariṇāmaśceti tridhā pariṇāmaḥ saṅkhyātaḥ /",
    "GK16ruyalscu:1134": " tatra lakṣaṇapariṇāmatkimasya vaidharmyamityata āha-āgamānugametyādi /",
    "GK16ruyalscu:1135": " āptoktirāgamaḥ /",
    "GK16ruyalscu:1136": " anugamo vyātpiḥ /",
    "GK16ruyalscu:1137": " vyāvṛttirvigamaḥ /",
    "GK16ruyalscu:1138": " tadabhāvāttadvailakṣaṇyam /",
    "GK16ruyalscu:1139": " na khalvayaṃ kāvye lakṣaṇapariṇāmaḥ āgamarūpeṇa vā anumānarūpeṇa vā khyā (ta i)",
    "GK16ruyalscu:1140": " tyalaṃ prasaṃgena bahunā /",
    "GK16ruyalscu:1141": " tatrāpi sāṅkhyayogādiśāstraviṣayeṇa pratijñātaṃ khalvasmābhiḥ śrīguruprasādasamanantaraṃ śaiśava eva yathā - “śaivaṃ viṣṇunibaddhamaupaniṣadaṃ sāṅkhyaṃ sapātañjalaṃ /",
    "GK16ruyalscu:1142": " śāstraṃ svātmahitāya veda sakalaiḥsākaṃ purāṇādibhiḥ //",
    "GK16ruyalscu:1143": " bhūtānāṃ tu vinodanāya bharataṃ nīrti ca vātsyāyanaṃ /",
    "GK16ruyalscu:1144": " ṣaḍbhāṣākavitāṃ ca lakṣaṇavatīṃ śrīcakravartī kaviḥ ” //",
    "GK16ruyalscu:1145": " iti //",
    "GK16ruyalscu:1146": " spardhayā sisādhayiṣu (ṣūn)",
    "GK16ruyalscu:1147": " dustārkikajaradgavān pratyāpahālaparasya mamāyamanyaḥ ślokaḥ- sāṅkhyaṃ veśmani veśmani śrutiśiraḥ kakṣyāsu kakṣyāsu ca dvāri dvāri śivāgamāḥ pathi pathi prācāṃ kavīnāṃ giraḥ /",
    "GK16ruyalscu:1148": " paṭhyante yadasūyibhirjaḍadaraprajñairjarattārkikaiḥ tatsarvaṃ khalu cakravartikaviturvidyāyaśoḍiṇḍimaḥ //",
    "GK16ruyalscu:1149": " iti //",
    "GK16ruyalscu:1150": " mahārāja vīraballālāsthānajuṣāṃ viduṣāṃ prasādāśiṣo hi mayyetāḥ prathante /",
    "GK16ruyalscu:1151": " kāstāḥ? saṃskṛtasārvabhaumaḥ ,",
    "GK16ruyalscu:1152": " prākṛta pṛthvīśvaraḥ śaurasenī śiromaṇi magidhīmakaradhvajaḥ ṣaiśācīparameśvaro 'pabhraṃśarājahaṃso 'laṅkāracakravartī dhvaniprasthānaparamācāryaḥ",
    "GK16ruyalscu:1153": " paramayogīśvaraḥ śaivavaiṣṇavayogasāṅkhyapramukhasamastasvātmavidyātattvaniṣṇā(taḥ)",
    "GK16ruyalscu:1154": " śrutādhigatasamastavidyākalāpo 'dvaitavidyāvidveṣivanadāvānala(ḥ)",
    "GK16ruyalscu:1155": " kaliyugaskanda(ḥ)",
    "GK16ruyalscu:1156": " abhinavabhaṭṭācaryavaidikavidyāpratiṣṭhāpanaparamācārya(ḥ)",
    "GK16ruyalscu:1157": " kāvyamīmāṃsāprābhākaravādimṛgendra(ḥ)",
    "GK16ruyalscu:1158": " veśaṣyābhujaṅga ityādyā mahārājahosalarāja kuladvāri praśasti śilāśāsanaprabhṛtibhiḥ vayamupaśāntarabhasāḥ /",
    "GK16ruyalscu:1159": " atra tu granthe kāvyamīmāṃ(sā)",
    "GK16ruyalscu:1160": " nikaṣatāṃ mamopayāntu vatsalāḥsacetasaḥ /",
    "GK16ruyalscu:1161": " prakṛtamanusarāmaḥ /",
    "GK16ruyalscu:1162": " sā cāyaṃ pariṇāmālaṅkāro dvirūpa iti vyutpādayati-tasya sāmānādhikaraṇyetyādi /",
    "GK16ruyalscu:1163": " tīrtveti /",
    "GK16ruyalscu:1164": " dhunī sarit /",
    "GK16ruyalscu:1165": " ātmanā tṛtīya ityanena sītāsaumitrivyatiriktaparijanavisarjanaṃ pratyāyyate /",
    "GK16ruyalscu:1166": " ātarastaraṇapaṇyam /",
    "GK16ruyalscu:1167": " tasmai nāvikāya guhāya /",
    "GK16ruyalscu:1168": " vyāmaśabdena tatparimāṇāmucyate tadiha bāhudvayaṃ lakṣayati /",
    "GK16ruyalscu:1169": " tadgrāhyastanītvena tu kṛcchrānuyāne heturūpanyastaḥ /",
    "GK16ruyalscu:1170": " atrātarasyā prakṛtasyā na kevalaṃ maitrītādrūpyapratītimātraṃ vivakṣyate,",
    "GK16ruyalscu:1171": " api tu nadītaraṇapratyupakaraṇātmakaṃ prakṛtopayogitvamapi /",
    "GK16ruyalscu:1172": " ataḥ aprakṛtasya prakṛtarūpāpannasya prakṛtopayoga iti prakṛtasya svarūpādapracyuteḥ pariṇāmatvam /",
    "GK16ruyalscu:1173": " tadetaddarśayitumāha-atra saumitrimaitrītyādi /",
    "GK16ruyalscu:1174": " samānādhikaraṇagrahaṇaṃ prathamaprakāratvaprathanāya /",
    "GK16ruyalscu:1175": " prakṛtarūpāpannasya prakṛtopayoga iti pariṇāmabījabhūtaṃ upayogitvamuddhāṭayitumāha-bhrātasasya maitrītyādi /",
    "GK16ruyalscu:1176": " yata itthaṃ sāmānādhikaraṇyaprayoge pariṇāmālaṅkārasya viṣayavyavasthātasmāt samāsoktisādharmyamastīti vyutpipādayuṣurupakramate-tavatra yathetyādinā",
    "GK16ruyalscu:1177": " viśeṣaṇāsāmyādaprastutasya gamyatve samāsoktirvakṣyate /",
    "GK16ruyalscu:1178": " upoḍharāgeṇa vilolatārakaṃ tathā gṛhītaṃ śaśinā nasāmukham /",
    "GK16ruyalscu:1179": " yathā samastaṃ timirāṃśukaṃ tayā puro 'pi rāgādgalitaṃ na lakṣitam //",
    "GK16ruyalscu:1180": " atropoḍarāgatvavilolatārakatvādihetunā nāyikānāyakayoḥ dharmaviśeṣaḥ gṛhītaḥ /",
    "GK16ruyalscu:1181": " na lakṣita[mi]ti vākyānupreśāntaṃ vivakṣita iti prakṛtopayogī /",
    "GK16ruyalscu:1182": " sa cāropaviṣayabhūtasandhyārāganakṣatrādirūpeṇaivāste /",
    "GK16ruyalscu:1183": " anena prakṛtasya svarūpādapracyutirdarśitā /",
    "GK16ruyalscu:1184": " ato vyavahārāntamāropaḥ /",
    "GK16ruyalscu:1185": " na tu rūpakanyāyena rūpasamāropamātramityaṃśe pariṇāmasamāsoktyoḥ sādharmyamavagantavyamityata āha-evamihāpīti /",
    "GK16ruyalscu:1186": " tarhi kimanayormitho vailakṣaṇyamityāha-kevalaṃ tatretyādi /",
    "GK16ruyalscu:1187": " prayogaḥ śabdenopādānam /",
    "GK16ruyalscu:1188": " nanu yadi dvayoḥ prayogastarhi pariṇāmatvameva kathamityata āha-tādātmyāttviti /",
    "GK16ruyalscu:1189": " na khalu tādātmye sati “kṣīraṃ dadhīti” prayogamātrāt pariṇāmatvahāniḥ /",
    "GK16ruyalscu:1190": " vaidharmyeṇodāharati-atha paktrimatāmiti /",
    "GK16ruyalscu:1191": " pāko [viklittiḥ] /",
    "GK16ruyalscu:1192": " paktrimatā prayojanavat lakṣaṇaprācuryam /",
    "GK16ruyalscu:1193": " vakraḥ panthāḥ /",
    "GK16ruyalscu:1194": " tadiśritaistadavalambibhiḥ /",
    "GK16ruyalscu:1195": " tatparataḥ tadanantaram /",
    "GK16ruyalscu:1196": " atra lakṣaṇayojanāyāha-atra rājasaṅghaṭanetyādi /",
    "GK16ruyalscu:1197": " ucitagrahaṇena prakṛtattvaṃ dyotitam /",
    "GK16ruyalscu:1198": " āropyamāṇaḥ prakṛte yadāsāvupayujyate /",
    "GK16ruyalscu:1199": " pariṇāmastadā tena rūpakādasya bhinnatā //",
    "GK16ruyalscu:1200": " rūpamātrasamāropādrūpake rañjako hyasau /",
    "GK16ruyalscu:1201": " vyavahārasamāropādiha syāt prakṛtānvayaḥ //",
    "GK16ruyalscu:1202": " pariṇāmasamāsoktyor jñātavyo 'smādviparyayaḥ /",
    "GK16ruyalscu:1203": " upādānānupādānakṛto bhedastayormithaḥ //",
    "GK16ruyalscu:1204": " viṣayasya sandihyamānatve sandehaḥ // RuAss_17 //",
    "GK16ruyalscu:1205": " saṅgatyarthamadhikāram anusmārayati-“abhedaprādhānya ityādi” /",
    "GK16ruyalscu:1206": " nanu viṣayatve nirjñāte 'kaḥsandeha ityāha-viṣaya(ḥ)",
    "GK16ruyalscu:1207": " prakṛta ityādi' /",
    "GK16ruyalscu:1208": " nirjñātameva ṇukhādilakṣaṇaṃ prakṛtamarthaṃ bhittī kṛtya candrādāvaprakṛter'thesandihyamāne sandehasya dviṣṭhatvāt prakṛtor'tho 'pi sandehaḍolāmadhirohati",
    "GK16ruyalscu:1209": " itthaṃ prakṛtāprakṛtagatatvena ya utthāpyate pratibhayaiva sandehaḥ,",
    "GK16ruyalscu:1210": " sa sandeho 'laṅkāraḥ na tu sthāṇupuruṣādāviva svarasavāhī /",
    "GK16ruyalscu:1211": " tadviśeṣārthamāha-sa ca trividha ityādi /",
    "GK16ruyalscu:1212": " kiṃ tāruṇyeti /",
    "GK16ruyalscu:1213": " utkalikā utkaṇṭhā samayaḥ sampradāyaḥ upadeśayaṣṭirakṣaranirdeśadaṇḍaḥ /",
    "GK16ruyalscu:1214": " śṛṅgārī devī manmathaḥ /",
    "GK16ruyalscu:1215": " atra niścayānupādānāt sandehaḥ śuddhaḥ /",
    "GK16ruyalscu:1216": " niścayagarbhaṃ vivicya darśayati-niścaya iti /",
    "GK16ruyalscu:1217": " saṃśayānte kathanāt madhye niścayo niścayābhāso 'nusandheyaḥ //",
    "GK16ruyalscu:1218": " ayaṃ mārtaṇḍa iti /",
    "GK16ruyalscu:1219": " itaḥ prātpaḥ /",
    "GK16ruyalscu:1220": " sarvā diśo na prasaratīti ūrdhva jvalanaikasvabhāva rūpatvāt /",
    "GK16ruyalscu:1221": " tirastiryak /",
    "GK16ruyalscu:1222": " atrāsaṅkhya turagatvā dinā mārtaṇḍatvadisandehāpagama eva jāyate /",
    "GK16ruyalscu:1223": " tena punarnāyakasya śṛṅgrāhikayā rūpanirjñānamiti niścayābhāsā ete /",
    "GK16ruyalscu:1224": " ata eva punaḥsaṃśayot thānamiti niścayagarbhatā /",
    "GK16ruyalscu:1225": " tṛtīyaṃ vivecayati-niścayāntaḥ ityādi /",
    "GK16ruyalscu:1226": " induḥ kimiti /",
    "GK16ruyalscu:1227": " parato niścitamiti kathanāt dvitīyārdhānte itthaṃ sandihyetyadhyāhāryam /",
    "GK16ruyalscu:1228": " kvacitpunarviṣaye saṃśayitavye 'pira āropyamāṇānāṃ dharmāṇāṃ viṣayāntaratvamapi bhavatīti āha-kvacidityādi /",
    "GK16ruyalscu:1229": " rañjitā iti /",
    "GK16ruyalscu:1230": " rañjitā varṇāntaraṃ nītāḥ /",
    "GK16ruyalscu:1231": " saṃhṛtāḥsaṃkṣitpāḥ /",
    "GK16ruyalscu:1232": " atra bhinnāśratāṃ darśayati-atrāropetyādi //",
    "GK16ruyalscu:1233": " nanvatra sambhāvanāpi pratīyata iti kathaṃ sandehālaṅkāra ityata āha-kecidadhyavasāyetyādi //",
    "GK16ruyalscu:1234": " adhyavasāyaḥ utprekṣaṇam /",
    "GK16ruyalscu:1235": " utprekṣāśrayo 'yaṃ sandeha iti kecit /",
    "GK16ruyalscu:1236": " utprekṣaivetyanye /",
    "GK16ruyalscu:1237": " ubhayatra nuśabdasya sandehasaṃbhāvanādyotakatvameva hetuḥ /",
    "GK16ruyalscu:1238": " vastutastu neha saṃbhāvanāpratītiḥ /",
    "GK16ruyalscu:1239": " vitarkasyaikakoṭipakṣapātābhāvāt /",
    "GK16ruyalscu:1240": " ato ḍolāyamānānānākoṭiko 'yaṃ sandeha eveti bhāvaḥ //",
    "GK16ruyalscu:1241": " sandehaḥ prakṛtadvārāprakṛtaṃ saṃspṛśedyadi /",
    "GK16ruyalscu:1242": " pratibhotthāpitā seyaṃ sandehālaṅkṛtirmatā //",
    "GK16ruyalscu:1243": " atha bhrāntimataḥ sūtram /",
    "GK16ruyalscu:1244": " sādṛśyādvastvantarapratītirbhrāntimān // RuAss_18 //",
    "GK16ruyalscu:1245": " sādṛśyahetuko viparyayo bhrānti mānityarthaḥ /",
    "GK16ruyalscu:1246": " saṅgatyarthamāha-asamyagjñānetyādi //",
    "GK16ruyalscu:1247": " lakṣyapadaṃ nirvakti-bhrāntiścittetyādi /",
    "GK16ruyalscu:1248": " cittadharma mātrasyālaṅkāratā mā bhūdityāśaṅkyāha-sādṛśyaprayuktetyādi /",
    "GK16ruyalscu:1249": " oṣṭhe bimbeti //",
    "GK16ruyalscu:1250": " śoṇo maṇirmāṇikyam /",
    "GK16ruyalscu:1251": " niṣpatya ālīya sādṛśyāditi yaduktaṃ tatra pratyudājihīrṣurāha-gāḍhamarmetyādi /",
    "GK16ruyalscu:1252": " dāmodareti /",
    "GK16ruyalscu:1253": " vakṣorūpamarmacūrṇanaṃ nabhasaḥ śatacandratvena hetuḥ /",
    "GK16ruyalscu:1254": " sādṛśyahetukāpi lokavilakṣaṇaiva bhrāntiralaṅkārabījamityāha-sādṛśyahetu kāpītyādi /",
    "GK16ruyalscu:1255": " vicchrittiralaukikī śobhā /",
    "GK16ruyalscu:1256": " śuktikārajatavat /",
    "GK16ruyalscu:1257": " śuktikārajate yathetyarthaḥ /",
    "GK16ruyalscu:1258": " alaukikatvanayo 'yaṃ sandehe 'pi samāna iti vyutpādayati-evaṃ sthāṇurityādi /",
    "GK16ruyalscu:1259": " “sādṛśyotthāpitā bhrāntiryatrāsaubhrāntimānmataḥ //",
    "GK16ruyalscu:1260": " ” athollekhālaṅkārāya sūtram-",
    "GK16ruyalscu:1261": " ekasyāpi nimittavaśādanekadhā grahaṇamullekhaḥ // RuAss_19 //",
    "GK16ruyalscu:1262": " ekasyāpi vastuno nānāvidhadharmayoga nimittavaśādanekadhāgrahe satyullekhālaṅkāraḥ /",
    "GK16ruyalscu:1263": " tacca anekadhātvaṃ gṛhītṛbhedādbhavati viṣayabhedādvā bhavati /",
    "GK16ruyalscu:1264": " tadetad vyācaṣṭe-yatraṅkaṃ vastvityādi /",
    "GK16ruyalscu:1265": " yatroktiprakāre /",
    "GK16ruyalscu:1266": " gṛhyate jñāyate /",
    "GK16ruyalscu:1267": " ullekhanaṃ nurdhāraṇam /",
    "GK16ruyalscu:1268": " nānāvidhadharmābhāve tvanekadhāgrahaṇamātreṇā nollekha ityāha-na cedamityādi /",
    "GK16ruyalscu:1269": " etatkriyate,",
    "GK16ruyalscu:1270": " ullekhanaṃ niṣpādyata ityarthaḥ /",
    "GK16ruyalscu:1271": " nanu nānāvidhadharmayogamātrānnonokadhāgrahaṇamanupaśyāmaḥ ityata āha-tatra ca rucyarthitvetyādi /",
    "GK16ruyalscu:1272": " rucirabhiratiḥ /",
    "GK16ruyalscu:1273": " arthitvaṃ lipsā /",
    "GK16ruyalscu:1274": " vyatpattiḥ śabdārthamaṅketajñānam /",
    "GK16ruyalscu:1275": " yathāyogamiti /",
    "GK16ruyalscu:1276": " yodo yogyatā /",
    "GK16ruyalscu:1277": " tāmanatikramya rucyādiṣu triṣu yathāyogamekaṃ dvayaṃ trayameva vā prayojakaṃ bhavatītiyāvat /",
    "GK16ruyalscu:1278": " tatra saṃvādāyāha-taduktam /",
    "GK16ruyalscu:1279": " yathārucītyādi /",
    "GK16ruyalscu:1280": " rurcyarthitvavyutpattyanusāreṇa ekasminnapyanusandhānena sādhite nirdhāriter'the ābhāsaḥ pratītirbhidyate /",
    "GK16ruyalscu:1281": " nānollekhātmikā jāyata ityarthaḥ /",
    "GK16ruyalscu:1282": " yastapovanamityādi /",
    "GK16ruyalscu:1283": " eka eva śrīkaṇṭhajanapadaḥ munyādibhistapovanatvādyākāreṇa gṛhyate /",
    "GK16ruyalscu:1284": " tathā cānekadhā grahaṇe tapovanatvādinānāvidhadharmayogo nimittam /",
    "GK16ruyalscu:1285": " janapade hi tapovanatvādi dharmā nisargata eva santi /",
    "GK16ruyalscu:1286": " itarathā nollekhaḥ /",
    "GK16ruyalscu:1287": " rūpakatvaprātpeḥ /",
    "GK16ruyalscu:1288": " lakṣaṇaṃ yojayati-atrahyeka evetyādi /",
    "GK16ruyalscu:1289": " samastā vyastā iti munyādīnāṃ tapovanā ditvenollekhe tathāvidhā rucyādayo hi samastatayā vyastatayā vā saṃbhavanti /",
    "GK16ruyalscu:1290": " viṣayapariśuddhyai codayati-nanvetanmadhye ityādi /",
    "GK16ruyalscu:1291": " vajrapañjaratvāderhi tapodityādi /",
    "GK16ruyalscu:1292": " na tāvadasya rūpakaviviktaviṣayatā nāsti /",
    "GK16ruyalscu:1293": " yatra tvaṃśe rūpakaṃ tatra yadyullekhātmikā vicchittirna saṃbhavati tadā nāstyeva vivādaḥ /",
    "GK16ruyalscu:1294": " atha saṃbhavati,",
    "GK16ruyalscu:1295": " tadā saṅkara eva nyāyyaḥ /",
    "GK16ruyalscu:1296": " na punarasya svarūpata evāpalāpaḥ śakyaḥ /",
    "GK16ruyalscu:1297": " bhrāntimato viviktaviṣayatāmasya darśayitum ākṣipati-evaṃ tarhītyādi /",
    "GK16ruyalscu:1298": " tatroti /",
    "GK16ruyalscu:1299": " yo rūpaviviktaḥ tatra viṣaya ityarthaḥ /",
    "GK16ruyalscu:1300": " bhrāntimattvaśaṅkāyā bījamuddhāṭayati-ata drūpateti /",
    "GK16ruyalscu:1301": " yadyapi janapade tapovanatvādayaḥ santyeva dharmāḥ /",
    "GK16ruyalscu:1302": " vastutastu na tadrūpo janapadaḥ /",
    "GK16ruyalscu:1303": " tasmādatadrūpasya tadrūpatāpratītinibandhanena bhrāntamānastviti yāvat /",
    "GK16ruyalscu:1304": " pariharati-naitat /",
    "GK16ruyalscu:1305": " anekadhetyādi /",
    "GK16ruyalscu:1306": " na hyanekadhāgrahaṇarūpaṃ vaicitryaṃ bhrāntimānapi svalakṣaṇopapanna ityata āha-saṅkarapravṛttistviti /",
    "GK16ruyalscu:1307": " atośayoktiviṣayato 'pyasya vibhaktaviṣayatāyai śaṅkate-yadyevamabhede bheda ityādi /",
    "GK16ruyalscu:1308": " vastuto hitapovanādyavayavāpekṣayā na jana padasyāvayavino bhedo 'sti /",
    "GK16ruyalscu:1309": " itthaṃ ca satyabhede bheda ityevaṃ rūpātiśayoktiratrāstu kiṃ manyakalpanenetyākṣepaniṣkarṣaḥ /",
    "GK16ruyalscu:1310": " pariharati - nauṣa doṣaḥ /",
    "GK16ruyalscu:1311": " grahītṛbheda ityādi /",
    "GK16ruyalscu:1312": " na hyatiśayoktau grahītṛbhedepayogaḥ /",
    "GK16ruyalscu:1313": " atra punarupayoga iti /",
    "GK16ruyalscu:1314": " nātiśayoktimātrametat /",
    "GK16ruyalscu:1315": " na ca grahītṛbhedasyāprayojakatvaṃśaṅkyamityāha-tasya cetyādi /",
    "GK16ruyalscu:1316": " yata itthamataḥ sarvathā nāsyāntarbhāvaḥ śakyakriyaḥ /",
    "GK16ruyalscu:1317": " rūpakāsaṅkīrṇatayodāharati-ṇārāaṇottīti /",
    "GK16ruyalscu:1318": " nārāyaṇa iti pariṇatavayobhiḥ śrīvallabha iti taruṇībhaiḥ /",
    "GK16ruyalscu:1319": " bālābhiḥ punaḥ kautukena evameva dṛṣṭaḥ /",
    "GK16ruyalscu:1320": " atra puraḥ praveśāvasare eka eva kṛṣṇo jaratībhiḥ sākṣānmokṣaprado nārāyaṇa itidṛṣṭaḥ /",
    "GK16ruyalscu:1321": " tāsāṃ rucyādestathāvidhatvāt /",
    "GK16ruyalscu:1322": " taruṇībhiḥ punaḥ lakṣmyāḥ prāṇavallabhagha iti /",
    "GK16ruyalscu:1323": " bālābhiḥ punaḥ kautukena evameva dṛṣṭaḥ /",
    "GK16ruyalscu:1324": " evameveti nipāto yatkiñcidityarthe vivakṣitaḥ /",
    "GK16ruyalscu:1325": " na cātra śaṅkanīyaṃ kautukeneti prayojakāntaropādānānneha rucyādayaḥ prayojakā iti /",
    "GK16ruyalscu:1326": " kautukasyāpi rucyā dikamantareṇāsaṃbhavāt /",
    "GK16ruyalscu:1327": " evaṃ grahītṛbhedādudāhṛtya viṣayabhedādudāharati-evaṃ gururvacasītyādi /",
    "GK16ruyalscu:1328": " vacasi viṣayabhūte guruḥ prāmāṇikatvāt anullaṅghyo vācaspatiśca /",
    "GK16ruyalscu:1329": " tathorasi pṛthuḥ prathīyān pṛthunāmā nṛpaśca /",
    "GK16ruyalscu:1330": " yaśasyarjuno 'vadāto dhanañjayaśca /",
    "GK16ruyalscu:1331": " ityādau hyeka eva upavarṇyo nāyako vacaḥ-pramukharviṣayabhedādgrahītṛbhedanairapekṣyeṇa rucyādivaśāt anekadhā gṛhyata ityullekhālaṅkāratvam",
    "GK16ruyalscu:1332": " prakāradvayasyāvāntaravaidharmyāyāha-iyāṃstvityādi /",
    "GK16ruyalscu:1333": " atrollekhābhāvam āśaṅkate-nanvayamityādi /",
    "GK16ruyalscu:1334": " śleṣas sarvālaṅkārabādhakatvaṃ hi vakṣyate /",
    "GK16ruyalscu:1335": " ato lakṣaṇopapannam alaṅkārāntaraṃ sati śleṣe na syāditi nātrollekho yukta ityākṣepaḥ /",
    "GK16ruyalscu:1336": " pariharatisatyamityādi /",
    "GK16ruyalscu:1337": " satyam /",
    "GK16ruyalscu:1338": " uktanayena śleṣeṇollekho bādhyate /",
    "GK16ruyalscu:1339": " athāpi svarūpeṇa avidyamānasya bādhāsaṃbhavāt bādha evollekhasadbhāve liṅgam /",
    "GK16ruyalscu:1340": " anekadhā grahaṇārūpavicchittiviśeṣabalāt pratibhātyullekha iti yāvat /",
    "GK16ruyalscu:1341": " yata itthamato na tu sarvathā tadabhāva ityalaṅkārāntarameva /",
    "GK16ruyalscu:1342": " etadeva sādhayitum atraivodāharaṇe śleṣanairapekṣyaṃ darśayati-yadevaṃvidha ityādi /",
    "GK16ruyalscu:1343": " atra “anullaṅghyo vacasi,",
    "GK16ruyalscu:1344": " prathīyān urasi,",
    "GK16ruyalscu:1345": " nirmalo yaśasi” iti śleṣābhāve 'pi na ullekhābhāvaḥ /",
    "GK16ruyalscu:1346": " yasmāditthaṃ tasmādevamādau viṣaye ullekhālaṅkāra eva viśeṣavicchittika iti alaṅkārāntarāpekṣayā śreyān praśasyatara ityarthaḥ /",
    "GK16ruyalscu:1347": " itthaṃ rūpakātiśayoktiśleṣādivicchittyāśrayatvanyāyena alaṅkārāntaravicchittyāśrayoṇāpyayaṃ saṃbhavati /",
    "GK16ruyalscu:1348": " sa tu svayamanusandheyaḥ /",
    "GK16ruyalscu:1349": " nyāyasya vyutpāditatvāt ityabhiprāyeṇāha-evamalaṅkārāntaretyādi /",
    "GK16ruyalscu:1350": " nidarśanīyaḥ udāharaṇīyaḥ /",
    "GK16ruyalscu:1351": " kvacit kārakāntareti pāṭhaḥ /",
    "GK16ruyalscu:1352": " nānādharmabalādekaṃ yadi nāneva gṛhyate /",
    "GK16ruyalscu:1353": " nānārūpasamullekhātsa ullekha iti smṛtaḥ //",
    "GK16ruyalscu:1354": " yadekaṃ taddhi nāneti gṛhyate rūpabhedataḥ /",
    "GK16ruyalscu:1355": " rucyādivaśato loke nānātvaṃ cedakṛtrimam //",
    "GK16ruyalscu:1356": " atadrūpasya tādrūpyānnahyāsau bhrāntiriṣyate /",
    "GK16ruyalscu:1357": " na cāpyatiśayoktiḥsyādabhede bhedarūpiṇī //",
    "GK16ruyalscu:1358": " ādye nānekadhatvaṃ syājjñātṛbhedau na cāntime /",
    "GK16ruyalscu:1359": " viṣayajñātṛbhedābhyāṃ vinā nollekhasaṃbhavaḥ //",
    "GK16ruyalscu:1360": " yadyapi śleṣato bādho na tathāpyasya nihnavaḥ /",
    "GK16ruyalscu:1361": " anapekṣyāpi yacchraleṣaṃ tathaiva sthātumarhati //",
    "GK16ruyalscu:1362": " athāpahnutyai sūtram /",
    "GK16ruyalscu:1363": " viṣayāpahnave 'pahnutiḥ // RuAss_20 //",
    "GK16ruyalscu:1364": " nanu mukhaṃ na bhavatīti viṣayāpahnavamātre satyapi nāpahnutirityato 'dhikāraṃ smārayati-vastvantarapratītirityeveti /",
    "GK16ruyalscu:1365": " ataḥ prakṛtaniṣedha puraskāreṇa aprakṛtasamarthanamapahnutirityarthaḥ /",
    "GK16ruyalscu:1366": " tathāhi kāvyaprakāśakṛt- “prakṛtaṃ yanniṣidhyānyat sādhyate sā tvapahnutiḥ /",
    "GK16ruyalscu:1367": " ” nanu yadi sādṛśyādvastvantarapratītirihāpi ko viśeṣaḥ tarhyasya bhrāntimata ityata āha-prakāntānapahvavetyādi /",
    "GK16ruyalscu:1368": " prakrāntaṃ prakṛtam /",
    "GK16ruyalscu:1369": " tasya hyatrāpahnuvaḥ /",
    "GK16ruyalscu:1370": " bhrāntimatyanapahnava iti viśeṣaḥ /",
    "GK16ruyalscu:1371": " ullekhe tu na prakṛtānapahnavamātraṃ viśeṣaḥ kintu anekadhāgrahaṇamapi jñeyam /",
    "GK16ruyalscu:1372": " idamiti vacanaṃ kriyāviśeṣaṇam /",
    "GK16ruyalscu:1373": " yattvevamidamapahnutivacanaṃ tatprakrāntānapahnavavaidharmyeṇetyarthaḥ /",
    "GK16ruyalscu:1374": " lakṣaṇaṃ niṣkraṣṭumāha-āropaprastāvādityādi /",
    "GK16ruyalscu:1375": " āropaprastāvo rūpakātprabhṛtīti //",
    "GK16ruyalscu:1376": " tatprakāravaicitryāyāha-tasya trayītyādi /",
    "GK16ruyalscu:1377": " trayī triprakāretyarthaḥ /",
    "GK16ruyalscu:1378": " bandhacchāyāgratha navaicitryam /",
    "GK16ruyalscu:1379": " traividhyaṃ vivinakti-apahnavapūrvaka ityādi /",
    "GK16ruyalscu:1380": " chralādayaḥ chralachradmakaitavanibhādayaḥ /",
    "GK16ruyalscu:1381": " tairapi hi nañartha eva avasthāpyate /",
    "GK16ruyalscu:1382": " tarhi tṛtīyabhede ko vicchrittiviśeṣaḥ ityata āha-pūrvaka ityādi /",
    "GK16ruyalscu:1383": " yadetaditi /",
    "GK16ruyalscu:1384": " no māṃ prati tatheti prakṛtāpahnavaḥ uttarārdhe 'prakṛtasādhanamiti /",
    "GK16ruyalscu:1385": " yadyapi apahnutireṣā tathāpi doṣānuviddhatvāt udāharaṇābhāsa ityata āha-atraindavasyetyādi /",
    "GK16ruyalscu:1386": " śaśaka prativastviti /",
    "GK16ruyalscu:1387": " apahnotumiṣyasya śaśakasya yaḥ prativastubhūta ulkāpātakiṇaḥ tasyaivāropo nyāyyaḥ /",
    "GK16ruyalscu:1388": " na punastadvataḥ indoḥato nānvayaḥ saṃghaṭate /",
    "GK16ruyalscu:1389": " itthaṃ lakṣaṇopapanno 'pi alaṅkāro doṣānuviddhaḥsan ābhāsī bhavatīti vyutpādya samyagudājihīrṣurāha-tattu yatheti //",
    "GK16ruyalscu:1390": " pūrṇondoriti /",
    "GK16ruyalscu:1391": " dṛṣṭaśrutādyaparādhajanmā roṣo mānaḥ /",
    "GK16ruyalscu:1392": " tenonnaddhaḥ utsikto janaḥ śṛṅgārī lokaḥ tasyābhimānaḥsāntvāsahiṣṇutā /",
    "GK16ruyalscu:1393": " hevākaḥ svācchrandyam /",
    "GK16ruyalscu:1394": " atra na maṇḍalam api tu ātapatramevetyanvayo ghaṭate ayamapahnavapūrvaka āropaḥ //",
    "GK16ruyalscu:1395": " āropapūrvakamudāharati-vilasadamareti //",
    "GK16ruyalscu:1396": " saṃyamo manonigrahaḥ /",
    "GK16ruyalscu:1397": " tenādhaḥkṛtānyākrāntāni /",
    "GK16ruyalscu:1398": " atra netraṣaṇḍāni adhyāste /",
    "GK16ruyalscu:1399": " na tu mayūre vartata ityāropapūrvakatā /",
    "GK16ruyalscu:1400": " udbhrānteti /",
    "GK16ruyalscu:1401": " sārdhaṃ dhāvatāmityanena yaśasastatpradeśavyātpiḥ samakālameva sūcitā /",
    "GK16ruyalscu:1402": " muktāphalacchradmanā /",
    "GK16ruyalscu:1403": " ambhaḥ kaṇairbhaṣṭamityatra hi na muktāphalāni,",
    "GK16ruyalscu:1404": " api tu ambhaḥ kaṇā eveti pratītiḥ /",
    "GK16ruyalscu:1405": " itthamevāpahnutim utprekṣāṅgatvena pratipipādayuṣurupakṣipati-atra śūnyaṃ ityasya ityādi //",
    "GK16ruyalscu:1406": " “manye marāvi“tyādi pāṭhe hi manyeśabdamāhātmyādutprekṣā /",
    "GK16ruyalscu:1407": " chadmaśabdatastvapahnutiḥ sā cotprekṣāṅgaṃ bhaviṣyati /",
    "GK16ruyalscu:1408": " itthamutprekṣāṅgatvaṃ na kevalaṃ tṛtīyabhedasyaiva,",
    "GK16ruyalscu:1409": " yāvatā pūrvabhedadvayasyāpi saṃbhavatītyāha ahaṃ tvindumityādi //",
    "GK16ruyalscu:1410": " vākyabhedagrahaṇaṃ prāthamikabhedadvayaprathanāya /",
    "GK16ruyalscu:1411": " itthaṃ trirūpāpyapahnutirutprekṣāṅgatvena sūcitā /",
    "GK16ruyalscu:1412": " nanu cchralādiprayoge 'pyapahnavāropapaurvāparyaviparyayanibandhanaṃ vaicitryaṃ kiṃ nocyata ityata āha-etasminnapīti //",
    "GK16ruyalscu:1413": " atredamākūlam /",
    "GK16ruyalscu:1414": " yadyapahnavāropapaurvāparyaviparyayebhedadvayaṃ bhavatyeva,",
    "GK16ruyalscu:1415": " na tu camatkāraḥ kaścit /",
    "GK16ruyalscu:1416": " nahi bhedasaṃbhavo 'laṅkāraprathanaheturapi tu sacamatkārabhedasaṃbhavaḥ /",
    "GK16ruyalscu:1417": " sacamatkāratā ca sati vākyabhede syāt,",
    "GK16ruyalscu:1418": " ekavāsyatāyāṃ tu cchralādi śabdasya paurvāparyaviparyayaprasaṅge 'pi na pratītibhedaḥkaścit /",
    "GK16ruyalscu:1419": " kriyāviśeṣaṇatvena kriyāpekṣayā pratītau prāthamyaniyamāt atha śchrālādiprayoge dvidhā na gaṇitam /",
    "GK16ruyalscu:1420": " vaicitryābhāvameva sodāharaṇaṃ darśayitumāha-tatrāpahnavetyādi /",
    "GK16ruyalscu:1421": " samanantaramihoktapratiyogikam udbhrāntojbhphatetyatreti yāvt /",
    "GK16ruyalscu:1422": " jyotsnā bhasmeti /",
    "GK16ruyalscu:1423": " churaṇāmuddhūlanam /",
    "GK16ruyalscu:1424": " antardhānaṃ rātripakṣe tiraskṛtiḥ vilayaḥ,",
    "GK16ruyalscu:1425": " anyatra tvaddaśyatvasiddhiḥ /",
    "GK16ruyalscu:1426": " mudrā bhikṣāpiṇḍastadarthaṃ kapālaṃ mudrākapālam /",
    "GK16ruyalscu:1427": " parimala(ḥ)parimardastena tajjanitaṃ lakṣma lakṣyate /",
    "GK16ruyalscu:1428": " yathācchralādiprayogeṇa arthākṣepāt asatyatvaṃ,",
    "GK16ruyalscu:1429": " tathā prakārāntareṇāpi saṃbhavatītyāha-kvicitpunarityādi /",
    "GK16ruyalscu:1430": " vastvantaraṃ prakṛtāpahnavakṣamam /",
    "GK16ruyalscu:1431": " amuṣminniti /",
    "GK16ruyalscu:1432": " atra hi dhūmaśikhā romāvalivapuḥ pariṇamatītyuktau ,",
    "GK16ruyalscu:1433": " na romāvalirapitu dhūmaśikheti pratīyate /",
    "GK16ruyalscu:1434": " anenaiṣā pratīyamānāpi darśitā mantavyā //",
    "GK16ruyalscu:1435": " prakṛtaṃ yanniṣidhyānyatsādhyate sā tvapahnutiḥ /",
    "GK16ruyalscu:1436": " nañācchralādiśabdaiśca sā śabdāntaratastridhā //",
    "GK16ruyalscu:1437": " syādbhedābhedatulayā vicchittirūpamādikaḥ /",
    "GK16ruyalscu:1438": " rūpakādstvabhedāṃśe mukhye tvāropasaṃśrayāt //",
    "GK16ruyalscu:1439": " tāmeva saṅgatiṃ viśadīkurvan utprekṣāprastāvāyāha-evamabhedaprādhānya ityādi /",
    "GK16ruyalscu:1440": " āropamūlā rūpakādayo apahnutyantāḥ /",
    "GK16ruyalscu:1441": " adhyavasāyagarbhāstu utprekṣādayaḥ /",
    "GK16ruyalscu:1442": " ata eva ṭīkā -tatreti /",
    "GK16ruyalscu:1443": " adhyavasāyagarbheṣu madhye ityarthaḥ /",
    "GK16ruyalscu:1444": " atha sūtram -",
    "GK16ruyalscu:1445": " adhyavasāye vyāpāraprādhānye utprekṣā // RuAss_21 //",
    "GK16ruyalscu:1446": " adhyavasāyo niścayajñānam /",
    "GK16ruyalscu:1447": " sa ca loke dvirūpaḥ samyagātmā mithyārūpaśca /",
    "GK16ruyalscu:1448": " ubhayarūpo 'pyayaṃ nālaṅkāraḥ /",
    "GK16ruyalscu:1449": " nahi śuktiriti samyagadhyavasāye rajatamiti mithyādhyavasāye vā vicchittiḥ kācit /",
    "GK16ruyalscu:1450": " ubhaya visakṣaṇāstu jānato 'pyetasmin tadeveti yo 'dhyāsarūpasya ihālaṅkāratvena parigṛṅyate /",
    "GK16ruyalscu:1451": " tasyaiva alaukikasya vicchittirūpatvāt /",
    "GK16ruyalscu:1452": " tasya ca dvayī gatiḥ /",
    "GK16ruyalscu:1453": " kadācidadhyavasāyātmanaḥ svarūpasya prādhānyaṃ,",
    "GK16ruyalscu:1454": " kadācidadhyavasitasya viṣayasya /",
    "GK16ruyalscu:1455": " itthaṃ ca satyadhyavasāye viṣayabhūte yadā adhyavasānasya prādhānyaṃ tadotprekṣālaṅkāra iti sūtrārthaḥ /",
    "GK16ruyalscu:1456": " tadetadavayavaśo vyācaṣṭe-viṣayanigaraṇenetyādi /",
    "GK16ruyalscu:1457": " nigaraṇaṃ nigalanam /",
    "GK16ruyalscu:1458": " svarūpato 'palāpaityarthaḥ /",
    "GK16ruyalscu:1459": " viṣayaṃ nigīrṇavato viṣayiṇo viṣayitādātmyena pratītasya ihādhyavasāyo abhimata iti yāvat /",
    "GK16ruyalscu:1460": " anenālaukikasyaivādhyavasāyasya alaṅkārabījatvaṃ darśitam /",
    "GK16ruyalscu:1461": " vyāpāraprādhānyagrahaṇasya vyāvartyamuddhāṭayitumāha- sa ca dvividha ityādi /",
    "GK16ruyalscu:1462": " tatra sādhyasya svarūpamāha-sādhyo yatretyādi /",
    "GK16ruyalscu:1463": " sādhya - iti yadaikaṃ vākyamākṣiptena tacchabdenārthenābhisaṃbandhaḥ /",
    "GK16ruyalscu:1464": " uttaravākyagato 'pi yacchabdaḥ pūrvavākyācchabdopādānanirapekṣa eva tadarthena sambandhamīṣṭe /",
    "GK16ruyalscu:1465": " yatra viṣayiṇo 'satyatayā pratītiḥ sa sādhya ityarthaḥ /",
    "GK16ruyalscu:1466": " atredamanu sandheyam /",
    "GK16ruyalscu:1467": " mukhaṃ mukhatvena jānanneva yadā nūnaṃ candra iti saṃbhāvayati tadā viṣayī candro mukhatvenāsatyaḥ pratibhāti tadādhyavasāyaḥ sādhyaḥ /",
    "GK16ruyalscu:1468": " nanu sādhya evāstu adhyavasāyaḥ siddho vā,",
    "GK16ruyalscu:1469": " abhedapratītau kathamasatyatvaṃ ityata āha- asatyatvaṃ cetyādi /",
    "GK16ruyalscu:1470": " viṣayigatasya candrādigatasya mādhuryādeḥ dharmasya viṣaye,",
    "GK16ruyalscu:1471": " mukhādāvupanibandhe,",
    "GK16ruyalscu:1472": " nūnaṃ candra ityasyāṃ daśāyāṃ viṣayiṇyeva saṃbhavatyayaṃ viṣathayetu na saṃbhavatīti pratīyamānatvāt /",
    "GK16ruyalscu:1473": " viṣayaviṣayiṇorabhedasphuraṇe 'pi dharmasyāsatyatāpratītyā na prarohati /",
    "GK16ruyalscu:1474": " ato 'dhyavasānavyāpārasya sādhyatā /",
    "GK16ruyalscu:1475": " nanu ko dharmaḥ?",
    "GK16ruyalscu:1476": " kiṃpramāṇā cāsau?",
    "GK16ruyalscu:1477": " tadāśrayasya satyatvāsatyatva pratītirityata āha-dharmo guṇakriyārūpaḥ ityādinā /",
    "GK16ruyalscu:1478": " guṇakriyārūpa iti dharmasya sākalyakathanāt tadubhayamūlatayā utprekṣāsaṃbhavasmūcitaḥ /",
    "GK16ruyalscu:1479": " asya hi dharmasya saṃbhavo 'saṃbhavaśca viṣayyāśrayatayā saṃbhavaḥ asaṃbhavastu viṣayāśrayatayā /",
    "GK16ruyalscu:1480": " itthaṃ ca sati satyatvāsatvapratītirnāprāmāṇikā /",
    "GK16ruyalscu:1481": " kutaḥ? saṃbhavāśrayasya tatrāvasthāyāṃ paramārthabuddhyanudayāt asatyatvaṃ pratīyate /",
    "GK16ruyalscu:1482": " yatastaditarasya tu satyatvameva paramārthatvāt /",
    "GK16ruyalscu:1483": " carcitamarthaṃ niṣkarṣayati-yasyāsatyatvamityādi /",
    "GK16ruyalscu:1484": " ataśceti /",
    "GK16ruyalscu:1485": " yata itthamadhyavasāyaḥ sādhyaḥ ataḥ utprekṣāyāmadhyavasāyavyāpārasyaiva prādhānyamityarthaḥ /",
    "GK16ruyalscu:1486": " atha siddhaṃ vivecayati-siddho yatretyādi /",
    "GK16ruyalscu:1487": " siddha iti pūrvavadekaṃ vākyam /",
    "GK16ruyalscu:1488": " sa iti dyotitaḥ ko 'sāvityata āha - yatra viṣayiṇo vastuta ityādi /",
    "GK16ruyalscu:1489": " yadā tu mukhamuddaśya candro 'pamiti prayogaḥ tadā vastuto 'satyo 'pi viṣayī satyatayā pratīyate /",
    "GK16ruyalscu:1490": " satyatvapratīterhetumāha-satyatvaṃ cetyādi /",
    "GK16ruyalscu:1491": " saṃbhavāśrayasya aparamārthatvapratītirasatyatvasya nimittam /",
    "GK16ruyalscu:1492": " yata itthamataścādhyavasitasyārthasyaiva prādhānyaṃ,",
    "GK16ruyalscu:1493": " tadātiśayoktirvakṣyate /",
    "GK16ruyalscu:1494": " yadā sādhyatvapratītiḥ tadādhyavasāyasya paryāyān vyutpādayati - tatra sādhyatveti /",
    "GK16ruyalscu:1495": " carcitalakṣaṇāniṣkarṣaṇam-tadevamityādi /",
    "GK16ruyalscu:1496": " tasyāḥsāmānyatastāvaddvaividhyamāha-sā ca vācyetyādi /",
    "GK16ruyalscu:1497": " tatrāpi sāmānyāccāturvidhyaṃ darśayati-sā ca jātikriyetyādi /",
    "GK16ruyalscu:1498": " adhyavaseyatvena saṃbhavyatvena /",
    "GK16ruyalscu:1499": " nanvaprakṛtagrahaṇaṃ kim?",
    "GK16ruyalscu:1500": " prakṛte 'pyevaṃ saṃbhavādityata āha-prakṛtasyaitadityādi /",
    "GK16ruyalscu:1501": " prakṛtaṃ hi lau kikaṃ kavikḷtpa vicchrattividhuratayā na vaicitryāya /",
    "GK16ruyalscu:1502": " bhedacatuṣṭayamapi dvidhā darśayati-pratyekaṃ ca bhāvābhāvetyādi /",
    "GK16ruyalscu:1503": " bhāvarūpā saṃbhāvanā abhāvarūpā ceti /",
    "GK16ruyalscu:1504": " ayaṃ vyāpārabhedādbhedaḥ /",
    "GK16ruyalscu:1505": " pūrvaṃ vyāpāravadbhedāt vyāpāranimittabhedādāha-bhedāṣṭakasya cetyādi /",
    "GK16ruyalscu:1506": " bhedaṣoḍaśakamapi nimittopādānānupādānābhyāṃ dviguṇāyati-teṣāṃ cetyādi /",
    "GK16ruyalscu:1507": " atha saṃbhāvyasya hetvādi rūpatayā punastraividhyamāha-teṣu ca pratyekamityādi /",
    "GK16ruyalscu:1508": " vā(cyāṃ)nigamayati-eṣā gatirityādi /",
    "GK16ruyalscu:1509": " tatrāpohya aṃśāyāha- tatrāpi dvavyasyetyādi /",
    "GK16ruyalscu:1510": " pātanoyāḥ hāpanīyāḥ /",
    "GK16ruyalscu:1511": " pratīyanāmāṃ vibhaktumāha-pratīyamānāyāścetyādi /",
    "GK16ruyalscu:1512": " uddeśata etāvanta /",
    "GK16ruyalscu:1513": " lakṣaṇāparīkṣayostu kṛtayoḥ katicana hīyanta iti bhāvaḥ /",
    "GK16ruyalscu:1514": " ye hīyante tān prastautitathāpi nimittasyetyādi /",
    "GK16ruyalscu:1515": " tairiti (nimittā)",
    "GK16ruyalscu:1516": " nupādānanibandhanaiḥ /",
    "GK16ruyalscu:1517": " ayaṃ prakāra iti pratīyamānotprekṣāprakāraḥ ityarthaḥ /",
    "GK16ruyalscu:1518": " nimittānupādānaṃ na saṃbhavatīti yatpratijñātaṃ tatpramāṇo na draḍhayati-ivādyanupādāna ityādi /",
    "GK16ruyalscu:1519": " ivādyanupādānanimittakīrtanayoranyatarābhāve na kiñcitpramāṇāmutprekṣaṇe /",
    "GK16ruyalscu:1520": " anupāttanimittakā hi yā vācyotprekṣā tasyām ivādyupādānabalādevotprekṣaṇapratītiḥ /",
    "GK16ruyalscu:1521": " iha punarivādyanupādānavandhyāyāṃ pratīyamānāyāṃ nimittabalādeveti nimittopādānaniyamaḥ /",
    "GK16ruyalscu:1522": " svarūpotprekṣaṇamapi na saṃbhavatītyāha-prāyaścetyādi /",
    "GK16ruyalscu:1523": " prāyograhaṇāt paryāyoktanayena svarūpasya kvacitsaṃbhavadapyutprekṣaṇaṃ gamyasyāpibhaṅgyantarābhidhānānna nirāpaṇārhamiti dyotitam /",
    "GK16ruyalscu:1524": " pratīyamānāṃ nigamayatitadevamiti /",
    "GK16ruyalscu:1525": " yathāsaṃbhavaṃ saṃbhavamanatikramya /",
    "GK16ruyalscu:1526": " tathā hi pratīyamānotprekṣā tāvat vācyotprekṣāprakṛtikā /",
    "GK16ruyalscu:1527": " vācyotprekṣāṣaṇṇāvatidhoddiṣṭā /",
    "GK16ruyalscu:1528": " yathā jātiguṇakriyādravyāṇām utprekṣyatvena catasra utprekṣāḥ /",
    "GK16ruyalscu:1529": " jātayaḥ pratisvaṃ caturviśatidhā prathante /",
    "GK16ruyalscu:1530": " yathā jātyutprekṣā tāvat bhāvābhāvābhimānarūpatayā dvidhā /",
    "GK16ruyalscu:1531": " dvividhāpi guṇanimittikā,",
    "GK16ruyalscu:1532": " kriyānimittikā ca /",
    "GK16ruyalscu:1533": " itthaṃ caturdhā /",
    "GK16ruyalscu:1534": " sācopāttanimittānupāttanimittā cetyaṣṭadhā /",
    "GK16ruyalscu:1535": " aṣṭavidhāpi hetusvarūpaphalotprekṣārūpatayā trividhā iti caturviśatiprakārā /",
    "GK16ruyalscu:1536": " anenaiva nayenānyadapyutprekṣātrayaṃ pratyekaṃ caturviśatidhāmantavyam /",
    "GK16ruyalscu:1537": " tathā ca pratyekaṃ triskandhikā etā hetusvarūpaphalotprekṣaṇatayā skandhatrayamapi pratisvamaṣṭavidham /",
    "GK16ruyalscu:1538": " tathā hi upāttaguṇanimittā bhāvābhimānarūpiṇī hetujātyutprekṣā /",
    "GK16ruyalscu:1539": " saivānupāttaguṇanimittā /",
    "GK16ruyalscu:1540": " tathopāttakriyānimittā,",
    "GK16ruyalscu:1541": " saivānupāttakriyānimittā ceti bhāvābhimānarūpatayā caturdhā /",
    "GK16ruyalscu:1542": " evamabhāvābhimānarūpatayā caturdheti hetūtprekṣāskandho 'ṣṭavidhaḥ /",
    "GK16ruyalscu:1543": " anayaivarītyā svarūpotprekṣāskandhaḥ phalotprekṣāskandhaśca pratisvamaṣṭavidheti jātyutprekṣā triskandhatayā caturviśatidhā /",
    "GK16ruyalscu:1544": " evaṃ guṇakriyādvavyotprekṣāpi pratyekaṃ caturviśatidhā vijñeyā /",
    "GK16ruyalscu:1545": " tatra dvavyotprekṣāyāṃ hetuphalotprekṣāpāteṣoḍaśakahāniḥ /",
    "GK16ruyalscu:1546": " ataḥ sthūladṛśā tāvat aśītividhā vācyā /",
    "GK16ruyalscu:1547": " pratīyamānāyāṃ tu anupāttanimittāyā niravaśeṣaṃ pāte aṣṭacatvāriśaddhāniḥ /",
    "GK16ruyalscu:1548": " upāttanimittāyāṃ ca svarūpotprekṣāpāte ṣoḍaśakahāniḥ /",
    "GK16ruyalscu:1549": " ato dvartriṃśadbhedāḥ pratīyamānā mantavyāḥ /",
    "GK16ruyalscu:1550": " ubhayarūpāyāmapi asya vaicitryāntarāyāha-eṣā cetyādi /",
    "GK16ruyalscu:1551": " arthāśrayāpi arthālaṅkāro 'pītyarthaḥ /",
    "GK16ruyalscu:1552": " dharmoguṇakriyātmako viṣayo yasya saḥ /",
    "GK16ruyalscu:1553": " śliṣṭaśabdaḥ kaściddheturbhavatyasyāḥ /",
    "GK16ruyalscu:1554": " utprekṣā hyarthālaṅkāraḥ /",
    "GK16ruyalscu:1555": " śleṣaḥ punarubhayālaṅkāro 'laṅkārāntarabādhakaśca /",
    "GK16ruyalscu:1556": " tathāpi dharmaviṣayeśliṣṭaśabdahetukā saṃbhavatyeṣā na bādhyate,",
    "GK16ruyalscu:1557": " na cobhayālaṅkāraprātpiriti yāvat /",
    "GK16ruyalscu:1558": " yathetthaṃ śleṣamutprekṣāṅgaṃ tathopamāpi aṅgamasyāḥ bhavatītyāha-kvacitpadārthānvayetyādi /",
    "GK16ruyalscu:1559": " padārthasamanvayadaśāyām upamayopakramaḥ /",
    "GK16ruyalscu:1560": " tathopakrāntāpyupamāvākyārthatātparyaparyālocanamahimnā abhimantuḥsaṃbhāvayiturvyāpāro",
    "GK16ruyalscu:1561": " 'pārohakrameṇasaṃbhāvanavyāpārasya pratītiviśrāntyantaṃ uparyupari prasaraparipāṭyā",
    "GK16ruyalscu:1562": " utprekṣāyāṃ paryavasyati /",
    "GK16ruyalscu:1563": " atha apahnutiprastāvaḥ /",
    "GK16ruyalscu:1564": " utprekṣāṅgatvena yadapahnutiḥ pratijñāntā,",
    "GK16ruyalscu:1565": " tasyā ayamavasara ityabhiprāyeṇāha-kvacicchralādi ityādi /",
    "GK16ruyalscu:1566": " itthaṃye prakārāḥ uktāḥ,",
    "GK16ruyalscu:1567": " ye ca vakṣyante teṣāṃ vaicitryādasyā iyattaiva nāstītyāha-ataścoktavakṣyamāṇetyādi /",
    "GK16ruyalscu:1568": " nanu yadyānantyaṃ kathamudāharaṇato darśayiṣyate ityata āha-sāmpratantvityādi /",
    "GK16ruyalscu:1569": " diṅmātreṇetyādi /",
    "GK16ruyalscu:1570": " yathā diṅmātreṇodāhṛtā api nyāyataḥsākalyena jñātuṃ śakyate,",
    "GK16ruyalscu:1571": " tatheti yāvat /",
    "GK16ruyalscu:1572": " uddeśakramamāviścikīrṣurāha-tatra jātyutprekṣā yatheti /",
    "GK16ruyalscu:1573": " sa vaḥ pāyāditi /",
    "GK16ruyalscu:1574": " kuṭilatvalakṣaṇo guṇo nimittam /",
    "GK16ruyalscu:1575": " aṅkuraśabdo jātivacanaḥ /",
    "GK16ruyalscu:1576": " ata upāttaguṇanimittikā bhāvābhimānarūpiṇī jātyutprekṣeyam /",
    "GK16ruyalscu:1577": " tatra yadyapi svarūpamutprekṣyate na tu hetuphale,",
    "GK16ruyalscu:1578": " athāpyuddeśakramavirodhātsoṃ'śo nodājihīrṣitaḥ /",
    "GK16ruyalscu:1579": " evamudāharaṇeṣudāhartavyā viśeṣāṃśāḥ svayamanusandheyāḥ /",
    "GK16ruyalscu:1580": " kramasyāvivakṣaṇāt nāsmābhiḥ pratisvaṃ pratanyante /",
    "GK16ruyalscu:1581": " atra jātyutprekṣātvaṃ vivicya darśayati-atrāṅkuretyādi /",
    "GK16ruyalscu:1582": " atha kriyotprekṣā-limpatīvetyādi /",
    "GK16ruyalscu:1583": " kriyotprekṣātvaṃ vivecayati-atra lepanetyādi /",
    "GK16ruyalscu:1584": " na ca mantavyaṃ varṣaṇasya nabhaḥkartṛkatvāt na tamogatatvamiti /",
    "GK16ruyalscu:1585": " nabhaso 'pi tamasādhiṣṭhintasyaiva varṣaṇakartṛkatvasaṃbhavādanena paraṃparāyātāyā api sambhāvanāyā utprekṣātvaṃ dyotitam /",
    "GK16ruyalscu:1586": " nanūttarārdhānudāharaṇe ko heturityata āha-uttaretvityādi /",
    "GK16ruyalscu:1587": " upamaiva notprekṣeti /",
    "GK16ruyalscu:1588": " atraitadupahvaram-upamānāṃśaścellokataḥ siddhastadopamaiva dvayoḥsiddhatvādivaśabdaḥ sādharmyadyotakaḥ /",
    "GK16ruyalscu:1589": " yadā tu kavikalpitaḥ tadotprakṣaiva /",
    "GK16ruyalscu:1590": " upamānasya lokato 'saṃbhavādivaśabdaḥ saṃbhāvanāṃ dyotayati yataḥ /",
    "GK16ruyalscu:1591": " atrāvāntaraślokau- yadāyamupamānāṃśo lokataḥsiddhimṛcchrati /",
    "GK16ruyalscu:1592": " tadopamaiva yenevaśabdaḥ sādharmyasūcakaḥ //",
    "GK16ruyalscu:1593": " yadā punarayaṃ lokādasiddhaḥ kavikalpitaḥ /",
    "GK16ruyalscu:1594": " tadotprekṣaiva yenevaśabdaḥsaṃbhāvanāparaḥ //",
    "GK16ruyalscu:1595": " iti //",
    "GK16ruyalscu:1596": " atha guṇotprekṣā-saiṣāsthalīti /",
    "GK16ruyalscu:1597": " iyaṃ pratiṣṭhamānasya dāśaratheḥ sītāṃ pratyuktiḥ /",
    "GK16ruyalscu:1598": " guṇotprekṣātvaṃ darśayati-duḥkhaṃ guṇaṃ iti /",
    "GK16ruyalscu:1599": " atha dravyotprekṣā-pātālametaditi /",
    "GK16ruyalscu:1600": " dravyatvaṃ darśayati-candrasyetyādi /",
    "GK16ruyalscu:1601": " udāharaṇacatuṣke 'pi anugataṃ viśeṣam uddhāṭayati-etāni bhāvābhimāna ityādi /",
    "GK16ruyalscu:1602": " athābhāvābhimāne-kapolaphalakāviti /",
    "GK16ruyalscu:1603": " kaṣṭa kṛcchrāt /",
    "GK16ruyalscu:1604": " tathāvidhāviti /",
    "GK16ruyalscu:1605": " svanubhavaikasamadhigamyo ramaṇīyātiśayodyotyate /",
    "GK16ruyalscu:1606": " kṣāmatāgamanaṃ naisargikam /",
    "GK16ruyalscu:1607": " parasparadarśanābhāvo hetutvenotprekṣyate /",
    "GK16ruyalscu:1608": " ata evābhāvābhimānarūpanā /",
    "GK16ruyalscu:1609": " tadetaddarśayati-atrāpaśyantāvitītyādi /",
    "GK16ruyalscu:1610": " nyāyasya sujñānatvāt /",
    "GK16ruyalscu:1611": " sthālīpulākanyāyenodāharaṇamātramiti na vyutkramadoṣaḥ śaṅkanīyaḥ /",
    "GK16ruyalscu:1612": " kramāpekṣayā tu jātyādyutprekṣāpuraskāreṇodāhartavyam /",
    "GK16ruyalscu:1613": " tadetadabhisandhāyāha-evaṃ jātyādāvapyūhyamiti /",
    "GK16ruyalscu:1614": " itthaṃ jātyādi catuṣkam abhāvābhimānarūpatayodāhṛtam /",
    "GK16ruyalscu:1615": " atha bhedāṣṭakasya guṇakriyānimittatodāhartavyā /",
    "GK16ruyalscu:1616": " tatra guṇanimittakatvenodājihīrṣurāha-navabisalatetyādi /",
    "GK16ruyalscu:1617": " tadvivecitacaram /",
    "GK16ruyalscu:1618": " evaṃ guṇanimittakatvaṃ kriyādyutprekṣātraye sphuṭataratvādudāharaṇanirapekṣanityabhisandhāya kriyānimittakatvenodāharatir-idṛkṣamityādi /",
    "GK16ruyalscu:1619": " kṣāmatā gamanalakṣaṇakriyāhyadarśanotprekṣāyā nimittam /",
    "GK16ruyalscu:1620": " iyatā ṣoḍaśakamudāhṛtaṃ mantavyam /",
    "GK16ruyalscu:1621": " atha nimittopādānānupādānābhyāṃ ṣoḍaśakasya yaddvaividhyaṃ pratijñātaṃ tatra nimittopādānasya samanantarodāharaṇānyevodāharaṇatvena darśayati - ete nimittetyādi /",
    "GK16ruyalscu:1622": " kuṭikatva kṣāmatāgamanayorupādānādanupādānamapyudāhṛteṣveva darśayati-liṃpatīvetyādi /",
    "GK16ruyalscu:1623": " atra lepanāditvena saṃbhāvane vyāpanādi nimittaṃ nopāttam /",
    "GK16ruyalscu:1624": " iyatā dvātriṃśadbhedā udāhṛtāḥ /",
    "GK16ruyalscu:1625": " atha dvātriṃśaddhetuphalasvarūpātmakatayā tridhodāhartavyā /",
    "GK16ruyalscu:1626": " tatra heturūpatayodāharati-viśleṣaduḥkhādivetyādi /",
    "GK16ruyalscu:1627": " atra duḥkhaguṇo hetutvenotprekṣitaḥ /",
    "GK16ruyalscu:1628": " itthaṃ jātikriye hetutvenāvagantavye /",
    "GK16ruyalscu:1629": " dravyotprekṣāyāṃ tadabhāvāt tannibandhanam aṣṭakaṃ pātanīyam /",
    "GK16ruyalscu:1630": " atha svarūpatayodāharati-kuberajuṣṭāmityādi /",
    "GK16ruyalscu:1631": " juṣṭāṃ sevitām /",
    "GK16ruyalscu:1632": " kuberajuṣṭā digudīcī,",
    "GK16ruyalscu:1633": " sā pratināyikātvenānusandhīyate /",
    "GK16ruyalscu:1634": " samaya ekadartuviśeṣaḥ /",
    "GK16ruyalscu:1635": " anyadātvananyatra gamanalakṣaṇāḥ saṃketaḥ /",
    "GK16ruyalscu:1636": " dakṣiṇasyāṃ diśi nāyikātvamanusandhīyate /",
    "GK16ruyalscu:1637": " vyalīkam aparādhaḥ /",
    "GK16ruyalscu:1638": " atra niśvāsasya svarūpamevotprekṣyaṃ,",
    "GK16ruyalscu:1639": " na tu hetuḥ phalaṃ vā /",
    "GK16ruyalscu:1640": " itthaṃ guṇotprekṣāditraye svarūpātmakatvaṃ jñeyam /",
    "GK16ruyalscu:1641": " atha phalavotprekṣā-colasyetyādi /",
    "GK16ruyalscu:1642": " atra darśanakriyā vipāṭanaphalatvenotprekṣyate /",
    "GK16ruyalscu:1643": " itthaṃ jātiguṇayorapi phalatvamanusandheyam /",
    "GK16ruyalscu:1644": " dravyotprekṣāyāṃ hetuphalāsaṃbhavāt tannibandhanaṃ ṣoḍaśakaṃ pātanīyam /",
    "GK16ruyalscu:1645": " itthamaśītividhāpi vācyotprekṣā sākalyenodāhṛtakalpaiva /",
    "GK16ruyalscu:1646": " tadetannigamayannāha-evaṃ vācyotprekṣāyā ityādi /",
    "GK16ruyalscu:1647": " atha pratīyamānā paripāṭyodāhriyate-mahilāsahaḥsetyādinā /",
    "GK16ruyalscu:1648": " mahilāsahasrabharite tava hṛdayesubhaga/ sā amāntī /",
    "GK16ruyalscu:1649": " divasamananyakarmā aṅgaṃ tanvapi tanayati //",
    "GK16ruyalscu:1650": " divasamityatyantasaṃyoge dvitīyā /",
    "GK16ruyalscu:1651": " pratīyamānāmutprekṣāmuddhāṭayati-amā(a)",
    "GK16ruyalscu:1652": " ntītyatretyādinā /",
    "GK16ruyalscu:1653": " nyāyasya sujñānatvāt vistarabhīrurāha-evaṃ bhedāntareṣviti /",
    "GK16ruyalscu:1654": " arthāśriyāpi dharmaviṣaye śliṣṭa śabdahetukā saṃbhavatīti yoddiṣṭā tāmudāharati-śliṣṭaśabdetyādi /",
    "GK16ruyalscu:1655": " ananyeti /",
    "GK16ruyalscu:1656": " prasiddhastyāgīti gānaprakāraḥ /",
    "GK16ruyalscu:1657": " mārgaṇāḥśārāḥ yācakāśca /",
    "GK16ruyalscu:1658": " lakṣyayojanāyāha-atra dharmaviṣaya iti /",
    "GK16ruyalscu:1659": " mārgaṇaviṣayībhāvo dharmaḥ saṃbhāvanāśaṃ eva pratītiviśrānteḥ śleṣo notprekṣābādhakaḥ /",
    "GK16ruyalscu:1660": " kastūrīti /",
    "GK16ruyalscu:1661": " rolambābhṛṅgāḥ /",
    "GK16ruyalscu:1662": " aṅkaḥ paryāntaḥ /",
    "GK16ruyalscu:1663": " sthāsakaścarcikā /",
    "GK16ruyalscu:1664": " upamopakramatāmupapādayati-atra yadyapītyādi /",
    "GK16ruyalscu:1665": " “sarvaprātipadikebhya upamānārthe kvip ityeke ācāryā” iti sūtrārthaḥ /",
    "GK16ruyalscu:1666": " atra kvipo māhātmyādupāpratītāpi saṃbhāvanāyāṃ paryavasyatīti /",
    "GK16ruyalscu:1667": " kaṇṭhatviṣāṃ tilakādirūpatvaniyamāsiddheḥ tilakādirūpatāpi kadācitsyādupamānāṃśe saṃbhāvanāprāṇatvameva natu vāstavatvam /",
    "GK16ruyalscu:1668": " ata utprekṣāyāṃ paryavasānam /",
    "GK16ruyalscu:1669": " tadidamabhisandhāyāha-tathāpyupamānasyetyādi /",
    "GK16ruyalscu:1670": " upamānasya tilakādeḥ prakṛte kaṇṭhatviṅruḍpe saṃbhavaicityāt saṃbhāvanamātrasyocitatvāt /",
    "GK16ruyalscu:1671": " saṃbhāvanasyotthāne utprekṣaṇasyodayāt /",
    "GK16ruyalscu:1672": " athopamārthakapratyayāntaraprayoge 'pi upamopakramatvaṃ darśayitumāha-yathā vetyādi /",
    "GK16ruyalscu:1673": " keyūrāyitamityatrāpi hi kyaṅgo māhātmyādupamā pratītiraṅgadādeḥ /",
    "GK16ruyalscu:1674": " keyūrādivadācaraṇe niyamābhāvāt tathātvasaṃbhāvanāyām utprekṣaiva paryavasyati /",
    "GK16ruyalscu:1675": " athopamānāṃśasya vastuto 'siddhasya kavikalpanāyātatve sarvaivopamā (pratipādaka)",
    "GK16ruyalscu:1676": " śabdamāhātmyādāmukhe pratītāpyutprekṣātvena paryavasyatītyabhisandhāyāha-eṣā cetyādi /",
    "GK16ruyalscu:1677": " aprapañcane hetumāha- iti tviti /",
    "GK16ruyalscu:1678": " gatāsu tīramiti /",
    "GK16ruyalscu:1679": " sasaṃbhramā gatiḥ phenollāsahetuḥ /",
    "GK16ruyalscu:1680": " atrevaśabdādaṭṭahāsasya saṃbhāvyatā /",
    "GK16ruyalscu:1681": " yattu vyaktivivekakṛdīddaśi viṣaye manyate-“ivādiśabdaireva prakṛtārthasyāsattvapratīteḥ chralādiśabdāḥ punaraktā” iti tat mandam /",
    "GK16ruyalscu:1682": " na khalvīddaśi viṣaye chalādiśabdāprayoge 'pi prakṛtārthasyāsatyāsatyatā gamyate /",
    "GK16ruyalscu:1683": " api tu utprekṣāṃ prati hetubhāva eva /",
    "GK16ruyalscu:1684": " yathā atraiva “phenaparaṃparābhi“riti pāṭhe /",
    "GK16ruyalscu:1685": " ataḥsāpahnavatvalakṣaṇamutprekṣāvaicitryaṃ chralādiprayogaikaśaraṇam /",
    "GK16ruyalscu:1686": " tadetadabhisandhāyāha-atrevaśabdetyādi /",
    "GK16ruyalscu:1687": " athotprekṣāyā eva prapañcanārthaṃ tattadalaṅkārabījabhūta tattatpadāvāpoddhārābhyām alaṅkāravaicitryamāvirbhavatīti vyutpādayati-apara ivetyādinā",
    "GK16ruyalscu:1688": " aparaśabdāprayoge 'pi pākaśāsanaḥ siddhatayā pratīyata ityupamaiva /",
    "GK16ruyalscu:1689": " tatprayoge tu prakṛto rājaiva aparapāśāsanatvenādhyavasīyate /",
    "GK16ruyalscu:1690": " ivaśabdāñcādhyavasānasya sādhyatetyutprekṣaiva /",
    "GK16ruyalscu:1691": " iva śabdāpohe rūpakabhedaprādhānyapratīteḥ /",
    "GK16ruyalscu:1692": " itthaṃ nānāvaicitryanirbharāyāmasyāṃ kutracidaṃśe niyamena vācyatā,",
    "GK16ruyalscu:1693": " kutracittu kāmacāraḥ iti vyutpipādayiṣurhetūtprekṣāṃ tāvat vyutpādayati-tadevaṃprakāretyādinā /",
    "GK16ruyalscu:1694": " prakṛtasaṃbandhinaḥ upameyasaṃbandhinaḥ /",
    "GK16ruyalscu:1695": " yasya dharmasya heturutprekṣyate,",
    "GK16ruyalscu:1696": " sa dharmo 'dhyavasāyavaśāt abhedopacaraṇavaśāt abhinna utprekṣānimittamāśrīyate niyamena vācyo bhavati /",
    "GK16ruyalscu:1697": " asyopamānadharmeṇa sahābhedāśrayaṇaṃ vācyatvaṃ veti niyamadvayamanusandheyam /",
    "GK16ruyalscu:1698": " yadaivaṃ na syāt tadotprekṣamāṇo heturabhittikameva citraṃ syādityāha-anyathā kaṃ pratīti /",
    "GK16ruyalscu:1699": " tāmimāṃ vyavasthāmudāharaṇato hṛdayaṃ gamayati-yathā apaśyantāvityādinā /",
    "GK16ruyalscu:1700": " atra kapolau prakṛtau tatsaṃbandhī dharmaḥ kṣāmatā taddhetutvena darśanamutprekṣatam /",
    "GK16ruyalscu:1701": " tadutprekṣaṇe ca na kevalā kapolakṣāmatā nimittam,",
    "GK16ruyalscu:1702": " api tu loke parasparamadraṣṭroryā kṣāmatā tadabhinnatvenā dhyavasitā saivaṃ cotprekṣitā darśanalakṣaṇasya hetoḥ phalam /",
    "GK16ruyalscu:1703": " tadadamabhindhāyāha-atra kapolayorityādi /",
    "GK16ruyalscu:1704": " tacca bhinnamiti phaladaśāyām abhedenādhyavasīyata ityarthaḥ /",
    "GK16ruyalscu:1705": " adarśanaṃ pratya prakṛtaiva hi kṣāmatā phalaṃ,",
    "GK16ruyalscu:1706": " tatra nimittaṃ hetūtprekṣaṇe prayojakam /",
    "GK16ruyalscu:1707": " parasparamadraṣṭroryatkṣāmatāgamanaṃ tena sahābhedenādhyavasitamityarthaḥ /",
    "GK16ruyalscu:1708": " iyamabhāvābhimānarūpakriyālakṣaṇā hetūtprekṣā /",
    "GK16ruyalscu:1709": " evaṃ bhāvābhimānarūpalakṣaṇāhetūtprekṣāyāmapi nyāyaḥsamāna ityāha-evam dṛśyatetyādinā /",
    "GK16ruyalscu:1710": " atrāpi hi nūpuragatamaunitvasya hetutvena duḥkhamutprekṣitam /",
    "GK16ruyalscu:1711": " tadutprekṣaṇe ca laukikaduḥkhamaunatvābhedenādhyavasitaṃ nūpuramaunitvameva nimittaṃ duḥkotprekṣaṇaphalaṃ ca /",
    "GK16ruyalscu:1712": " iyaṃ prakriyā sarvatraiva hetūtprekṣāyāmekarūpetyāha-evaṃ sarvatreti /",
    "GK16ruyalscu:1713": " atha svarūpotprekṣāyāṃ kvaciddharmīṃ dharmyantaragatatvenādhyavasīyate /",
    "GK16ruyalscu:1714": " kvacittu dharma eva dharmyantaragatatvena /",
    "GK16ruyalscu:1715": " tatrobhayatrāpi nimittāṃśaḥ kadācidvācyo bhavati /",
    "GK16ruyalscu:1716": " kadācittu netivivecayutumārabhate - svarūpotprekṣāyāṃ yatra dharmītyādinā /",
    "GK16ruyalscu:1717": " sa vaḥ pāyādityādi /",
    "GK16ruyalscu:1718": " atrendukalākapālāṅkurayoḥ sādharmyasyāsiddhatvāt /",
    "GK16ruyalscu:1719": " kuṭilatvalakṣaṇasya śabdenopādānam,",
    "GK16ruyalscu:1720": " “veleva rāgasāgarasye“tyatra tu saṃkṣobhakāritāyāḥ prasiddhatvādanupādānam /",
    "GK16ruyalscu:1721": " atha dharmasya dharmigatatvenādhyavasāne nimittopādānānupādāne darśayati-yatra ca dharmaṃ evetyādi /",
    "GK16ruyalscu:1722": " prāpyābhiṣekamiti /",
    "GK16ruyalscu:1723": " dviṣāṃ bhūriti samanvayaḥ /",
    "GK16ruyalscu:1724": " atra dharmasaṃbhāvanaṃ,",
    "GK16ruyalscu:1725": " nimittopādānañca vivecayati-atra bhūgatatvanetyādi /",
    "GK16ruyalscu:1726": " lipmatīveti /",
    "GK16ruyalscu:1727": " nimittānupādānaṃ vivecayati-atra tamogatetyādi /",
    "GK16ruyalscu:1728": " nanu dharme dharmotprekṣaṇavaicitryāya vyāpane lepanamutprekṣyatāmityata āha-vyāpānādau tviti /",
    "GK16ruyalscu:1729": " nimittamanyadanveṣyaṃ syāditi /",
    "GK16ruyalscu:1730": " yathā lepanotprekṣaṇe vyāpanaṃ nimittatvena gamyate,",
    "GK16ruyalscu:1731": " na hi tathā vyāpanotprekṣaṇe nimittamanyadavagamyate /",
    "GK16ruyalscu:1732": " ato 'navagatasya kalpanamavagatasya parityāga iti doṣadvayamāpatediti bhāvaḥ /",
    "GK16ruyalscu:1733": " deṣāntaramapyudbhāvayati-na ca viṣayasyeti /",
    "GK16ruyalscu:1734": " yadi vyāpanameva utprekṣaṇaviṣayaḥ na hi tasyagamyamānatā yuktā /",
    "GK16ruyalscu:1735": " tatra hetuḥ - tasyotprekṣitādhāratveneti /",
    "GK16ruyalscu:1736": " utprekṣitam utprekṣiṇaṃ,",
    "GK16ruyalscu:1737": " tadādhāratvenābhidhātuṃ ,",
    "GK16ruyalscu:1738": " prastutasyābhidhātumevocitātvāt /",
    "GK16ruyalscu:1739": " ato lepanamevotprekṣyamiti nigamayati-tasmādyathoktamerveti /",
    "GK16ruyalscu:1740": " atha phalotprekṣāyāṃ nimittānupādānam asaṃbhavamityārabhate-phalotprekṣāyāmityādi /",
    "GK16ruyalscu:1741": " tasya phalasya yadeva lokasthityā kāraṇaṃ ,",
    "GK16ruyalscu:1742": " tadevotprekṣaṇanimittam /",
    "GK16ruyalscu:1743": " taccennopādīyeta,",
    "GK16ruyalscu:1744": " tadevotprekṣyamāṇaṃ phalaṃ kasya phalatayoktaṃ syāt /",
    "GK16ruyalscu:1745": " ataḥ phalotprekṣāyāṃ nimittopādānaniyama eva /",
    "GK16ruyalscu:1746": " tadidamudāhṛtya darśayati-rathasthitānāmiti /",
    "GK16ruyalscu:1747": " atrottaradiśasturagotpattibhūmitvāt tadgamanaṃ purātanaturaṅgaparivartane hetuḥ /",
    "GK16ruyalscu:1748": " tadevotprekṣaṇanimittam /",
    "GK16ruyalscu:1749": " tadanupādāne parivartamānaṃ utprekṣyamāṇaṃ kasya phalaṃ syāt /",
    "GK16ruyalscu:1750": " tadidamabhipretyāha-atra parivartanasyetyādi /",
    "GK16ruyalscu:1751": " anenāśīcilidhatvena dṛṣṭeṣu prabhedeṣu punaḥ keṣāñcit pātodarśitaḥ /",
    "GK16ruyalscu:1752": " tathāhi-upāttanimittā ye ṣoḍaṣabhedāsteṣāṃ pratisvaṃ hetusvarūpa phalotprekṣaṇarūpatve aṣṭacatvāriṃśat /",
    "GK16ruyalscu:1753": " dravye hetuphalotprekṣā pāte 'ṣṭa kahāniriti catvāriṃśat /",
    "GK16ruyalscu:1754": " anupāttanimittatve tu ṣoḍaśakehetuphalarūpatābhāvāt svarupotprekṣaikarūpataiveti ṣoḍaśaiva /",
    "GK16ruyalscu:1755": " ataḥ tatṣaṭpañcāśadeva prabhedāḥ /",
    "GK16ruyalscu:1756": " yaditthamiyamutprekṣā atisūkṣmekṣikayā prapañcitā /",
    "GK16ruyalscu:1757": " tatra-hetumāha-tadasāvityādi /",
    "GK16ruyalscu:1758": " kakṣyāvibhāgo jātiguṇādirūpatayā sthitaḥ /",
    "GK16ruyalscu:1759": " pracurasthito 'pi anākulanyāyatayā prabhūtavṛttirapi /",
    "GK16ruyalscu:1760": " lakṣye duḥravadhāratvāt uttānadhiyāṃ lakṣyayojanāntamaśakyādhigamatvāt(na)",
    "GK16ruyalscu:1761": " prapañcita ityarthaḥ /",
    "GK16ruyalscu:1762": " atha manyepramukhasya śabdasya saṃbhāvanādyotakatve 'pi tatprayogamātreṇotprekṣābhramo na kārya iti vyutpādayati-asyāścetyādi /",
    "GK16ruyalscu:1763": " utprekṣāsāmagrayabhāva iti /",
    "GK16ruyalscu:1764": " aprakṛtagataguṇakriyābhisambandhāt aprakṛtatvena prakṛtasaṃbhāvanamutprekṣāsāmagrī /",
    "GK16ruyalscu:1765": " tadabhāve vitarko nūnamityabhyūhamātram /",
    "GK16ruyalscu:1766": " tadidamanusmārayati-yathodāhṛtaṃ prāgityādi /",
    "GK16ruyalscu:1767": " atra saṃgrahaślokāḥ - guṇakriyābhisambandhātprakṛte 'prakṛtātmanā /",
    "GK16ruyalscu:1768": " saṃbhāvanaṃ syādutprekṣā vācyevādyaiḥ parānyathā //",
    "GK16ruyalscu:1769": " jātikriyāguṇadravyotprekṣaṇa sā caturvidhā /",
    "GK16ruyalscu:1770": " bhāvābhāvābhimānatve jātyādeḥsāṣṭadhā punaḥ //",
    "GK16ruyalscu:1771": " guṇakriyānimittatve jñeyā ṣoḍaśadhā tathā /",
    "GK16ruyalscu:1772": " dvātriṃśacca nimittasyopādānādanyathā sthiteḥ //",
    "GK16ruyalscu:1773": " hetau svarūpe cotprekṣye phale ṣaṇṇāvatiḥ punaḥ /",
    "GK16ruyalscu:1774": " dravyahetuphalātmatvāsaṃbhavāttadbhidācyutiḥ //",
    "GK16ruyalscu:1775": " tathā pratīyamānāyāṃ nimittasyānupagrahaḥ /",
    "GK16ruyalscu:1776": " nāpi svarūpaṃ tairbhedaiḥ tasmānnyūnā bhavediyam //",
    "GK16ruyalscu:1777": " kvacicchraleṣeṇa dharmāṃśa gaternaiṣā na bādhyate /",
    "GK16ruyalscu:1778": " upamopakramāpyeṣā bhavetsāpahnavāpi ca //",
    "GK16ruyalscu:1779": " athotprekṣāṃ nigamayan atiśayoktiṃ saṅgatipuraskāreṇa prastauti-evamadhyavasāyasyeti /",
    "GK16ruyalscu:1780": " siddhatva iti /",
    "GK16ruyalscu:1781": " adhyavasitasya viṣayiṇaḥ prādhānye adhyavasāyasya siddhatvam /",
    "GK16ruyalscu:1782": " atha sūtram-",
    "GK16ruyalscu:1783": " adhyavasitaprādhānye tvatiśayoktiḥ // RuAss_22 //",
    "GK16ruyalscu:1784": " utprekṣātiśayoktyoḥ viṣayaṃ vibhaktumāha-adhyavasāye trayamityādi /",
    "GK16ruyalscu:1785": " svarūpamadhyavasānaṃ vyāpārātmakam /",
    "GK16ruyalscu:1786": " viṣayaḥ prakṛtor'thaḥ viṣayī tvaprakṛtaḥ /",
    "GK16ruyalscu:1787": " tatrādhyavasāyasvarūpam utprekṣāprastāve vivecitam /",
    "GK16ruyalscu:1788": " pratītivaiśadyāya smārayati-viṣayasya hītyādi /",
    "GK16ruyalscu:1789": " antarnītatve nigīrṇatve /",
    "GK16ruyalscu:1790": " tatrotprekṣāviṣayaṃ vibhajati-śādhyatve svarūpaprādhānyamiti /",
    "GK16ruyalscu:1791": " atiśayoktiviṣayaṃ vibhajati-siddhatve adhyavasitaprādhānyamiti /",
    "GK16ruyalscu:1792": " adhyavasito guṇīkṛtādhyavasāno viṣayī /",
    "GK16ruyalscu:1793": " viṣayastu prādhānyaṃ nārhatītyāha-viṣayaprādhānyamiti /",
    "GK16ruyalscu:1794": " naiva saṃbhavatīti viṣayasya /",
    "GK16ruyalscu:1795": " viṣayiṇānigīrṇasvarūpapratītireva tirodhīyate /",
    "GK16ruyalscu:1796": " prādhānayasaṃbhavaḥ kuta iti bhāvaḥ /",
    "GK16ruyalscu:1797": " atiśayoktilakṣaṇaṃ nigamayati-adhyavasitaprādhānye ceti /",
    "GK16ruyalscu:1798": " tadbhedānuddiśati-tasyāścetyādi /",
    "GK16ruyalscu:1799": " krameṇodāharaṇāni-kamalamanambhasīti /",
    "GK16ruyalscu:1800": " atra mukhanayanagātralakṣaṇānviṣayān nigīrya kamalakuvalayakanakalatālakṣaṇā viṣayiṇaḥ tadabhedenādhyavasitāḥ /",
    "GK16ruyalscu:1801": " bhede 'bhedaṃ vivṛṇoti - atra mukhādīnāmityādi /",
    "GK16ruyalscu:1802": " aṇṇaṃ saḍaheti /",
    "GK16ruyalscu:1803": " anyatsaundaryamanyāpi ca kāpi vartanacchrāyā /",
    "GK16ruyalscu:1804": " śyāmā sāmānyaprajāpate rekhaiva na bhavati //",
    "GK16ruyalscu:1805": " laḍahatvaṃ prauḍhatvam /",
    "GK16ruyalscu:1806": " abhede bhedaṃ darśayati-atra laḍahetyādi /",
    "GK16ruyalscu:1807": " atrābhede bhedo dharmaniṣṭha ekaviṣayo darśitaḥ /",
    "GK16ruyalscu:1808": " dharminiṣṭhatayā vibhinnaviṣayatayā ca darśayitumāha-yathāveti /",
    "GK16ruyalscu:1809": " ṇārāṇottīti /",
    "GK16ruyalscu:1810": " “nārāyaṇa iti pariṇatavayobhiḥ śrīvallabha iti taruṇībhiḥ /",
    "GK16ruyalscu:1811": " bālābhiḥ punaḥ kautukena evameva dṛṣṭaḥ” //",
    "GK16ruyalscu:1812": " ityatra pariṇātavayaskānāṃ śrīvallabhatvābhede 'pi nārāyaṇa iti (bhe)",
    "GK16ruyalscu:1813": " dena dṛṣṭastathaivābhiruceḥ /",
    "GK16ruyalscu:1814": " taruṇīnāṃ nārāyaṇatvābhede 'pi śrīvallabha ityeva,",
    "GK16ruyalscu:1815": " tathaivārthitvāt /",
    "GK16ruyalscu:1816": " bālānāṃ tu yatkiñciditi nūtanaṃ vastu draṣṭavyamityeva,",
    "GK16ruyalscu:1817": " tathā vyutpatteḥ /",
    "GK16ruyalscu:1818": " yadvā pratyekaṃ samastā rucyarthitvavyutpattayobhedadṛṣṭau nimittaṃ prapañcitam ullekhaprastāve /",
    "GK16ruyalscu:1819": " tadidamabhisandhāyāha-atrābhinnasyāpīti /",
    "GK16ruyalscu:1820": " abhinnasya dharmiṇā iti śeṣaḥ /",
    "GK16ruyalscu:1821": " viṣayavibhāgena /",
    "GK16ruyalscu:1822": " pariṇatavayaskādi(nā) /",
    "GK16ruyalscu:1823": " lāvaṇyetyatra sambandhe 'sambandha- /",
    "GK16ruyalscu:1824": " atraikanirmātṛniṣṭatayā dharmasambandhe 'sambandhaḥ /",
    "GK16ruyalscu:1825": " atha bhinnanirmātṛniṣṭhatayāpi darśayitumāha-yathā veti /",
    "GK16ruyalscu:1826": " asyāḥsargeti /",
    "GK16ruyalscu:1827": " śṛṅgāraikarasa iti pratyekamabhisaṃbadhyate /",
    "GK16ruyalscu:1828": " puṣpaṃ pravāleli /",
    "GK16ruyalscu:1829": " atra puṣpapravālādikayoḥ sākṣādasambandhe 'pi yadīti saṃbhāvanayā sambandhaḥ /",
    "GK16ruyalscu:1830": " puṣpakāle pravālatvāpagamāt /",
    "GK16ruyalscu:1831": " na ca mantavyaṃ saṃbhāvanāyāṃ vyāpāraprādhānyāt atrotprekṣaiveyamiti /",
    "GK16ruyalscu:1832": " tato 'nukuryāditi samanvayavākye adhyavasitaprādhānyāt /",
    "GK16ruyalscu:1833": " ata utprekṣānugṛhīteyamatiśayoktiḥ /",
    "GK16ruyalscu:1834": " taditamabhisandhāyāha-atra saṃbhāvanayā saṃbandha iti /",
    "GK16ruyalscu:1835": " athotprekṣāgrahaṇamantareṇāpi asaṃbandhe saṃbandhamudārahati-dāho 'mbhaḥ prasṛtimiti /",
    "GK16ruyalscu:1836": " atra dāhabāṣpaśvāsavapuṣāmambhaḥ prasṛtiṃ pacatvapraṇālocitatvadīpakalikāpreṅkholanapāṇḍimamajjaneṣu saṃbandhābhāve api siddhatvenoktiḥ /",
    "GK16ruyalscu:1837": " tadetadāha-atra dāhādīnāmityādi /",
    "GK16ruyalscu:1838": " kāryakāraṇapaurvāparyavidhvaṃse dvaividhyamāha-kāryakāraṇetyādi /",
    "GK16ruyalscu:1839": " viparyayaḥ kāryasya pūrvakālabhāvitā /",
    "GK16ruyalscu:1840": " hṛdayamiti /",
    "GK16ruyalscu:1841": " atra hṛdayasya dayaṭitādhiṣṭhānaṃ kusumacāpabāṇādhiṣṭhānasya kāraṇam /",
    "GK16ruyalscu:1842": " kāraṇañca niyatapūrvakālabhāvi /",
    "GK16ruyalscu:1843": " tadihānyathopanyastamiti paurvāparyaviparyayaḥ /",
    "GK16ruyalscu:1844": " aviraleti /",
    "GK16ruyalscu:1845": " nīpaḥ kadambaḥ /",
    "GK16ruyalscu:1846": " prāvṛḍayanaṃ pathikagehinīmṛtikāraṇam /",
    "GK16ruyalscu:1847": " atra tvāyāto mṛtā iti niṣṭhābhyāṃ tayoḥsamakālatā /",
    "GK16ruyalscu:1848": " nanu bhede 'bhedādikatha namasaṅgatam ityata āha-eṣu pañcasviti /",
    "GK16ruyalscu:1849": " lokātikrāntagocaraṃlokātiśā yitvalakṣaṇaṃ gocarayatītyarthaḥ /",
    "GK16ruyalscu:1850": " ato bhede 'bhedarūpo mukhyārtho na vivakṣita itiyāvat /",
    "GK16ruyalscu:1851": " nanu bhede 'bhedādhyavasāyo lakṣaṇamatiśayokteḥ /",
    "GK16ruyalscu:1852": " tadabhede bheda ityādāvavyāpakamityata āha-atra cātiśayākhyamityādinā /",
    "GK16ruyalscu:1853": " yadiha bhede 'bhedādirūpāyā atiśayoktinimittabhūtaṃ prayojakamatiśayākhyaṃ phalaṃ tatrābhedādhyavasāyo,",
    "GK16ruyalscu:1854": " na tu phalinoḥ /",
    "GK16ruyalscu:1855": " taditamupadarśayati-tathā hītyādi /",
    "GK16ruyalscu:1856": " vadanādīnāṃ yadvastuvṛttasiddhaṃ saundaryaṃ tatkavisamarpitena kamalādisaundaryeṇa",
    "GK16ruyalscu:1857": " sahābhedenādhyavasitaṃ sadbhede 'bhedādivacanasya nimittaṃ kamalamukhādikayorabhedādhyavasāyo yojayituṃ śakyaḥ /",
    "GK16ruyalscu:1858": " tathāsati avyātpidoṣaḥ syādityata āha-abhede bheda ityādi /",
    "GK16ruyalscu:1859": " ādiśabdāt sambandhe 'sambandhaparigrahaḥ /",
    "GK16ruyalscu:1860": " prakāreṣviti /",
    "GK16ruyalscu:1861": " bahuvacanaṃ tadavāntarabhedaparam /",
    "GK16ruyalscu:1862": " abhede vāstave yadā bhedakathanaṃ na hi tadā phalinorabhedādhyavasāyaḥ /",
    "GK16ruyalscu:1863": " phalaṃ tu tatrāpyabhedenaivādhyavasīyata ityata āha-aṇṇaṃ laḍahattaṇaaṃ ityādāviti /",
    "GK16ruyalscu:1864": " aṇṇaṃ laḍahattaṇaamityādau hi yat vastu tasmiddhaṃ laḍahatvaṃ yaccānyatvena kavisamarpitaṃ sātiśayaṃ,",
    "GK16ruyalscu:1865": " na khalu tayorbhedaḥ kaścit /",
    "GK16ruyalscu:1866": " kintu samānyaprajāpatinirmāṇakavisamarpitanirmāṇayoreva phalinorbhedaḥ /",
    "GK16ruyalscu:1867": " ayaṃ nyāyaḥsambandhe 'sambandhaḥ ityatrāpi sama ityāha-evamanyatreti /",
    "GK16ruyalscu:1868": " tatrāpi khalu “lāvaṇyadraviṇe“tyādau vedhaso lāvaṇyardraviṇasambandhe 'pyasaṃbandhaḥ kevalaṃ na punastanvyā naisargikalāvaṇyakavisamarpitavedhaḥsambandhi lāvaṇyayorasaṃbandhaḥ /",
    "GK16ruyalscu:1869": " eva “masyāḥ sargavidhā“vityatrāpi jñeyam /",
    "GK16ruyalscu:1870": " niyamato lakṣaṇabhūtamadhyavasitaprādhānyaṃ phalābhiprāyeṇaivetyāha-tadabhiprāyeṇaivetyādi /",
    "GK16ruyalscu:1871": " atha kāryakāraṇalakṣaṇaprakāre punarvivecayiṣyamāṇo paunaruktyaśaṅkāṃ śamayitumāha-prakārapañcaketyādi /",
    "GK16ruyalscu:1872": " kāryatāśrayatvāt tatrāpi saṅgatiḥ prapañcārthatvāt nānarthakyamiti sarvamavadātam /",
    "GK16ruyalscu:1873": " abhedādhyavasāyo hi phale 'tiśayanāmani /",
    "GK16ruyalscu:1874": " na punaḥ phalinostatrābhedo na sidhyati //",
    "GK16ruyalscu:1875": " athādhyavasāyamūlamalaṅkāradvayaṃ nigamayan dharmāntaramadhicikīrṣurāha-evamadhyavasāyāśrayeṇetyādi /",
    "GK16ruyalscu:1876": " gamyamānaupamyāśrayeṣvapi yannyāyātprādhānyamarhati taddvayamadhikaroti-tatrāpi padārthetyādinā /",
    "GK16ruyalscu:1877": " tatra tulyayogitārthaṃ sūtram /",
    "GK16ruyalscu:1878": " aupamyasya gamyatve padārthagatatvena prastutānāmaprastutānāṃ vā samānadharmābhisambandhe tulyayogitā // RuAss_23 //",
    "GK16ruyalscu:1879": " aupamyasya gamyatve padārthagatatvenetyadhikāradvayam,",
    "GK16ruyalscu:1880": " anyattu lakṣaṇaṃ vyācaṣṭe-ivādyaprayoga ityādi /",
    "GK16ruyalscu:1881": " prākaraṇikānāmaprākaraṇikānāṃ veti viṣayadvayam /",
    "GK16ruyalscu:1882": " guṇakriyā ceti dharmadvayam /",
    "GK16ruyalscu:1883": " ata ścāturvidhyamanusandheyam /",
    "GK16ruyalscu:1884": " prākaraṇikeṣu guṇābhaisaṃbandhaḥ,",
    "GK16ruyalscu:1885": " kriyābhisambandhaśca /",
    "GK16ruyalscu:1886": " aprākaraṇikeṣu tatheti /",
    "GK16ruyalscu:1887": " samānaguṇa kriyāsaṃbandho hi tulyayogi(tā) /",
    "GK16ruyalscu:1888": " tāmimāṃ niruktimāviṣkaroti-anvitārtheti /",
    "GK16ruyalscu:1889": " anvitārthā anvarthā /",
    "GK16ruyalscu:1890": " sajjeti /",
    "GK16ruyalscu:1891": " tāmimāṃ niruktimāviṣkaroti-anvitārtheti /",
    "GK16ruyalscu:1892": " anvitārthā anvarthā /",
    "GK16ruyalscu:1893": " sajjeti /",
    "GK16ruyalscu:1894": " dināni sajjānāmātapatrāṇāṃ prakarairañcitāni /",
    "GK16ruyalscu:1895": " padmāni tu sajjātānāṃ sujātānāṃ patrāṇām /",
    "GK16ruyalscu:1896": " pāṭaletyekatka varṇāḥ,",
    "GK16ruyalscu:1897": " anvatra tu puṣpam /",
    "GK16ruyalscu:1898": " prākaraṇikārthaviṣayatāṃ kriyābhisaṃbandhaṃ ca darśayati-atra ṛtuvarṇanetyādi /",
    "GK16ruyalscu:1899": " ṛturgrīṣmaḥ /",
    "GK16ruyalscu:1900": " prākaraṇikeṣu guṇābhisandhāyāha-evaṃ guṇe 'pīti /",
    "GK16ruyalscu:1901": " yogapaṭṭa iti /",
    "GK16ruyalscu:1902": " atra tapaḥ prastāvādyogapaṭṭādīnāṃ prakṛtatvam /",
    "GK16ruyalscu:1903": " ucitatvaṃ guṇasvabhāvābhimānarūpatayābhisaṃbadhyate,",
    "GK16ruyalscu:1904": " yadyucitāni taducyatāmityākṣepāt /",
    "GK16ruyalscu:1905": " anena guṇakriyayorbhāvābhāvābhimānarūpaṃ vaicitryamapyāsūtritam /",
    "GK16ruyalscu:1906": " dhāvattvavaśveti /",
    "GK16ruyalscu:1907": " aśvapṛtanāyāḥsakāśāt gūrñjaranṛpasya bhagrasya mukhe patitaṃ rajaḥ /",
    "GK16ruyalscu:1908": " kayāpi sānukampayā tanvyā pramṛṣṭam /",
    "GK16ruyalscu:1909": " yaśastu tavāsilatayā /",
    "GK16ruyalscu:1910": " aprākaraṇikaviṣayaṃ kriyābhisaṃbadhaṃ darśayati-atra gūrjaraṃ pratītyādi /",
    "GK16ruyalscu:1911": " gūrjarāpekṣayāhikayāpīti nirdeśāt tanvyā aprākaraṇikatvam /",
    "GK16ruyalscu:1912": " asilatāyāstu varṇyanāyakaviṣayatayā /",
    "GK16ruyalscu:1913": " tvadaṅgeti /",
    "GK16ruyalscu:1914": " tvadaṅgamārdavaṃ paśyataḥ sarvasyaiva citte mālatyādīnāṃ kaṭhoratāvabhāsata ityarthaḥ /",
    "GK16ruyalscu:1915": " atra mālatyādiṣu aprākaraṇikeṣu kaṭhoratvaguṇābhisaṃbandhaḥ /",
    "GK16ruyalscu:1916": " tulyayogitāṃ nigamayati-evameṣeti /",
    "GK16ruyalscu:1917": " prakṛteṣvathavānyeṣu jñātavyā tulyayogitā /",
    "GK16ruyalscu:1918": " guṇakriyābhisambandhāt samānādanvitārthikā //",
    "GK16ruyalscu:1919": " atha saṅgatipuraskāreṇa dīpakaṃ prastauti-prastutāprastutayoḥ ityādi /",
    "GK16ruyalscu:1920": " atha sūtram-",
    "GK16ruyalscu:1921": " prastutāprastutānāṃ tu dīpakam // RuAss_24 //",
    "GK16ruyalscu:1922": " samānadharmābhisaṃbandha ityanuṣajyate /",
    "GK16ruyalscu:1923": " adhikāramanusmārayan vyacaṣṭe - opamyasyetyādinā /",
    "GK16ruyalscu:1924": " iha prākaraṇikāḥ aprākaraṇikāścopādīyante /",
    "GK16ruyalscu:1925": " teṣvekataratropāttaḥsādhāraṇo dharmo 'nyatropakaroti /",
    "GK16ruyalscu:1926": " ato dīpanarūpādupakārāt dīpasadṛśo 'yamiti kṛtvā dīpakamidam /",
    "GK16ruyalscu:1927": " tadidamuktam-prākaraṇikāprākaraṇiketyādinā /",
    "GK16ruyalscu:1928": " aupamyasya gamyatvaṃ prāgvadevetyāha-tatrevādya prayogādityādi /",
    "GK16ruyalscu:1929": " yaścātropamānopameyabhāvaḥ sa tulyayogitāto vilakṣaṇa ityāha-sa cetyādi /",
    "GK16ruyalscu:1930": " vāstavaḥ prākaraṇikāprākaraṇikanimnatvāt /",
    "GK16ruyalscu:1931": " pūrvatra tulyayogitāyām /",
    "GK16ruyalscu:1932": " vaivakṣikaḥ vivakṣayā kḷtpaḥ /",
    "GK16ruyalscu:1933": " vaivakṣikatvehetuḥ - śuddhaprākaraṇiketyādi /",
    "GK16ruyalscu:1934": " śuddhaprākaraṇikatve hi upamānatvaṃ vāstavam /",
    "GK16ruyalscu:1935": " śuddhāprākaraṇikatve tūpameyatvam /",
    "GK16ruyalscu:1936": " tadidaṃ viśadīkaroti-prākaraṇikatvetyādinā /",
    "GK16ruyalscu:1937": " nanu pratisvaṃ kriyāsambandhe kathaṃ padārthagataṃ ityata āha-anekasyaikakriyetyādi /",
    "GK16ruyalscu:1938": " sambadhyamānadharmasyaikatvātpadārthatvopacaraṇamityarthaḥ /",
    "GK16ruyalscu:1939": " ato vākyārthagatatve vāstave traividhyamupapadyata ityāha-vastutastvityādi /",
    "GK16ruyalscu:1940": " rehai iti /",
    "GK16ruyalscu:1941": " rājate mihireṇa nabho rasena kāvyaṃḥ sareṇa yauvanam /",
    "GK16ruyalscu:1942": " amṛtena dhunīdhabastvayā naranātha bhuvanamidam //",
    "GK16ruyalscu:1943": " dhunī sariddhavaḥ patiḥ,",
    "GK16ruyalscu:1944": " sāgara ityarthaḥ /",
    "GK16ruyalscu:1945": " idaṃ kriyāyāḥ ādivākyagatatvādādādidīpakam /",
    "GK16ruyalscu:1946": " saṃcāreti /",
    "GK16ruyalscu:1947": " nilayo gṛham astamayaśca /",
    "GK16ruyalscu:1948": " pallavarāgo māṇikyaviśeṣaḥ yogāḍharāgaḥ(?) /",
    "GK16ruyalscu:1949": " idamapyādidīpakam /",
    "GK16ruyalscu:1950": " kriyāyāḥ prathama padatvam tantramiti dyotayitum-(yathā veti) /",
    "GK16ruyalscu:1951": " (visamaao)iti /",
    "GK16ruyalscu:1952": " etanmadhyadīpakam /",
    "GK16ruyalscu:1953": " (bole i)iti madhye vākye kriyāviniveśāt /",
    "GK16ruyalscu:1954": " kivaṇāṇeti /",
    "GK16ruyalscu:1955": " kṛpaṇānāṃ dhanaṃ nāgānāṃ phaṇāmaṇiḥ kesarāṇi siṃhānām /",
    "GK16ruyalscu:1956": " kulapālikānāṃ ca stanau kutaḥspṛśyante 'mṛtānām //",
    "GK16ruyalscu:1957": " jīvitānna (jīvitāṃ na?)",
    "GK16ruyalscu:1958": " spṛśyante ityarthaḥ /",
    "GK16ruyalscu:1959": " kriyādīpakatrayaṃ nigamayati-eva-meketi /",
    "GK16ruyalscu:1960": " anayaivanītyā kārakadīpakaṃ udāhartumāha-atra ca yathetyādi /",
    "GK16ruyalscu:1961": " sādhūnāmiti /",
    "GK16ruyalscu:1962": " kārakadīpakatvaṃ vikṛṇoti atropakaraṇāditi /",
    "GK16ruyalscu:1963": " mālādīpakaṃ tu prastāvāntare bhaviṣyatītyāha-chāyāntareṇa tviti /",
    "GK16ruyalscu:1964": " dīpakaṃ vāstavaupamyaṃ prakṛtāprakṛtāśrayam /",
    "GK16ruyalscu:1965": " ādimadhyāntavākyeṣu kriyākārakabhedataḥ //",
    "GK16ruyalscu:1966": " atha vākyārthagatatvena prativastūpamāṃ sūtrayati-",
    "GK16ruyalscu:1967": " vākyārthagatatvena sāmānyasya vākyadvaye pṛthaṅnirdeśa prativastūpamā // RuAss_25 //",
    "GK16ruyalscu:1968": " saṅgatimāha-padārthārabveti /",
    "GK16ruyalscu:1969": " iha nānālaṅkāra śaṅkāmapanetuṃ viṣayaṃ vibhajati-tatra sāmānyadharmasyetyādi /",
    "GK16ruyalscu:1970": " ittā(ivā?)dikamupādāya sāmānyadharmasya sakṛnnirdeśa upamāyāmevodāhṛtaṃ 'prabhāmahatyāśikhayeva dīpa' iti /",
    "GK16ruyalscu:1971": " ivādikamupādāyavastuprativastubhāvenāsakṛnnirdeśe 'pi saiva 'yāntyā muhurvalitakandharamānanaṃ tadāvṛtta vṛntaśatapatranibha'miti /",
    "GK16ruyalscu:1972": " ivādikamanupādāya yathā sakṛnnirdeśastadā prastutāprastutānāṃ samastatve dīpakaṃ,",
    "GK16ruyalscu:1973": " tathaiva vyastatve tulyayogitā /",
    "GK16ruyalscu:1974": " tadubhayamapi samanantarameva darśitam /",
    "GK16ruyalscu:1975": " asakṛnnirdeśetu dvayī gatiḥ-śuddhasāmānyarūpatvaṃ,",
    "GK16ruyalscu:1976": " bimbapratibimbo vā /",
    "GK16ruyalscu:1977": " śuddhasāmānyatvaṃ nāma sambandhibhedamātrāddharmasya pṛthaṅnirdeśaḥ /",
    "GK16ruyalscu:1978": " tathā ivādyanupādāne prativastūpamā /",
    "GK16ruyalscu:1979": " prativastūpamāṃnirvakti-vastuśabdasyetyādi /",
    "GK16ruyalscu:1980": " vastuśabda iha vākyārthaparaḥ /",
    "GK16ruyalscu:1981": " upamā tu sāmyam /",
    "GK16ruyalscu:1982": " prativākyārthaṃ bhavatītyanvarthāśrayaṇā /",
    "GK16ruyalscu:1983": " nanu yadi dharmasyāsakṛnnirdeśarūpaṃ śuddhasāmānyarūpatvaṃ tadā kiṃ paryāyāntareṇetyata āha-kevalaṃ kāvyetyādi /",
    "GK16ruyalscu:1984": " uddeśapratinirdeśabhāvābhāve yadā tasyaiva punarupādānaṃ,",
    "GK16ruyalscu:1985": " tadā paryāyāntarābhāve anavīkṛtadoṣaḥ syāt /",
    "GK16ruyalscu:1986": " ataḥ paryāyāntareṇa pṛthaṅnirdeśeḥ iti kāvyasamayaḥ /",
    "GK16ruyalscu:1987": " so 'yaṃ prativastūpamāviṣayaḥ /",
    "GK16ruyalscu:1988": " atha dharmyapekṣo bimbapratibimbabhāvo yadā,",
    "GK16ruyalscu:1989": " tadā dṛṣṭānto vakṣyata ityāha-dvitīyaprakāretyādi /",
    "GK16ruyalscu:1990": " sādṛśyādhikāramanusmārayatitadevamaupamyetyādi /",
    "GK16ruyalscu:1991": " cakorya iti /",
    "GK16ruyalscu:1992": " āvantyaḥ avantīprabhavāḥ /",
    "GK16ruyalscu:1993": " dharmasya śuddhasāmānyarūpatāṃ paryāyāntaratvaṃ ca darśayati-atra caturatvamityādi /",
    "GK16ruyalscu:1994": " vicchittyantarāyāha-na kevalamityādi /",
    "GK16ruyalscu:1995": " lāghavāya prāgudāharaṇameva vaidharmyeṇa darśayati-vināvantīriti /",
    "GK16ruyalscu:1996": " asakṛddharmanirdeśādivāderanupagrahāt /",
    "GK16ruyalscu:1997": " prativastūpamājñeyāprativākyārthasāmyataḥ //",
    "GK16ruyalscu:1998": " atha dṛṣṭāntaṃ sūtrayati-",
    "GK16ruyalscu:1999": " tasyāpi bimbapratibimbatayā nirdeśe dṛṣṭāntaḥ // RuAss_26 //",
    "GK16ruyalscu:2000": " vyācaṣṭe-tasyāpi na kevalamityādi /",
    "GK16ruyalscu:2001": " prativastūpamānyāyena dvaividhyamāha-ayamapīti /",
    "GK16ruyalscu:2002": " abdhirlaṅghita iti /",
    "GK16ruyalscu:2003": " gurukulākliṣṭaḥ nityopāsanena tadekaśaraṇībhūtaḥ /",
    "GK16ruyalscu:2004": " atra bahūnāṃ vānarabhaṭaiḥ manthācalena sahadharmyapekṣo bimbapratibimbabhāvaḥ /",
    "GK16ruyalscu:2005": " divyavāgupāsanasya abdhilaṅghanena gurukliṣṭatvasyā pātālanimagratvena ca dharmāpekṣaḥ /",
    "GK16ruyalscu:2006": " nanu jānāti jānīta iti jñānasya pṛthaṅnirdeśāt kathamidaṃ dṛṣṭāntodāharaṇamityata āha-atra yadyapītyādi /",
    "GK16ruyalscu:2007": " naitannibandhanamiti /",
    "GK16ruyalscu:2008": " na hi jñānanibandhanaṃ aupamyaṃ vivakṣitaṃ,",
    "GK16ruyalscu:2009": " jñānasyopacārāt /",
    "GK16ruyalscu:2010": " yatra tu vivakṣā tatra na kiñcinnyūnamityata āha-yannibandhanaṃ cetyādi /",
    "GK16ruyalscu:2011": " idaṃ sādharmye /",
    "GK16ruyalscu:2012": " kṛtañceti /",
    "GK16ruyalscu:2013": " tvayā manasi garvābhimukhe kṛte tatkṣaṇameva dviṣo nihatā ityarthaḥ /",
    "GK16ruyalscu:2014": " dvau cakārau kriyayoreka rūpakālatāmāhaturyataḥ /",
    "GK16ruyalscu:2015": " vaidharmyeṇa pratibimbanaṃ nidarśayati-atra nihitatvāderityādi /",
    "GK16ruyalscu:2016": " nihatatvaṃ garvābhimukhīkaraṇaṃ ca anvayamukhena uktam /",
    "GK16ruyalscu:2017": " tamaḥsthānaṃ udayādrimaulitvaṃ ca vyatirekamukhena /",
    "GK16ruyalscu:2018": " na yāvadityupanyāsāt /",
    "GK16ruyalscu:2019": " ato vaidharmyeṇa pratibimbanam /",
    "GK16ruyalscu:2020": " bimbānubimbanyāyena nirdeśe dharmadharmiṇoḥ /",
    "GK16ruyalscu:2021": " dṛṣṭāntālaṅkṛtirjñeyā bhinnavākyārthasaṃśrayā //",
    "GK16ruyalscu:2022": " nidarśanāṃ sūtrayati-",
    "GK16ruyalscu:2023": " saṃbhavatāsaṃbhavatā vā vastusambandhena gamyamānaṃ pratibimbakaraṇaṃnidarśanā // RuAss_27 //",
    "GK16ruyalscu:2024": " saṅgatimāha-pratibimbeti /",
    "GK16ruyalscu:2025": " vyācaṣṭe-tatra kvacidityādi /",
    "GK16ruyalscu:2026": " vastusambandho vākyārthasambandhaḥ /",
    "GK16ruyalscu:2027": " itthamiyaṃ dvidhā-sambhavadvastusambandhā,",
    "GK16ruyalscu:2028": " asambhavadvastusambandhāceti-cūḍāmaṇīti /",
    "GK16ruyalscu:2029": " yo girirāgataṃ abhyāgataṃ raviṃ satāṃ ātitheyī atithisatkṛtiḥ kāryeti bodhayan dhatte /",
    "GK16ruyalscu:2030": " yojayati-atra bodhayandhatta iti /",
    "GK16ruyalscu:2031": " bo dhanasamarthasya ācārogirau prayiktaḥ tasyācetantve 'pi kārīṣo 'griradhyāpayatītivat",
    "GK16ruyalscu:2032": " giriḥ gṛhamedhino bodhanakriyāsamarthān karotīti tatsāmarthyācaraṇo ṇicaḥ prayogāt",
    "GK16ruyalscu:2033": " sambhavati vastusambandhaḥ /",
    "GK16ruyalscu:2034": " avyātsa iti /",
    "GK16ruyalscu:2035": " sa śivo 'vyādityarthaḥ /",
    "GK16ruyalscu:2036": " yasyenduḥ smaracāpalīlāṃ spṛśati /",
    "GK16ruyalscu:2037": " atrānyasambandhinyā līlāyā anyena sparśāsaṃbhavāt iyamasaṃbhavadvastusambandhā /",
    "GK16ruyalscu:2038": " nanu tarhi asaṅgatireva syādityata āha-laulāsadṛśīṃ līlāmityādi /",
    "GK16ruyalscu:2039": " lakṣaṇāśrayaṇādadūraviprakarṣam /",
    "GK16ruyalscu:2040": " vaicitryāntarāyāha-eṣāpītyādi /",
    "GK16ruyalscu:2041": " samanantaredāhṛtāyāmekakriyābhisambandhāt padārthavṛttitā /",
    "GK16ruyalscu:2042": " tvatpādeti /",
    "GK16ruyalscu:2043": " nakharatnānāṃ nisargaśoṇātvāt alakta(ka)",
    "GK16ruyalscu:2044": " mārjanameva pāṇḍurīkaraṇaṃ na bhavati yataḥ atra yeṣāṃ dṛṣṭāntadhīḥ te mandā ityāha-kecidityādi /",
    "GK16ruyalscu:2045": " vākyārthanairapekṣye dṛṣṭāntaḥ /",
    "GK16ruyalscu:2046": " sāpekṣatve tu nidarśanetyāha-yatra tu prakṛta ityādi /",
    "GK16ruyalscu:2047": " sāmānādhikaraṇye nādhyaropyata iti vākyaikatāśrayaṇena ekakriyānvayāt prakṛtāntaḥ pātitvaṃ nīyata ityarthaḥ /",
    "GK16ruyalscu:2048": " tatra vākye prakṛtāprakṛtavākyayoḥ sambandhānupapattimūlā nidarśanaivetyarthaḥ /",
    "GK16ruyalscu:2049": " yatrāpyanatisphuṭaṃ sāpekṣatvaṃ dṛṣṭāntadhīrmābhūditi udāharaṇena darśayati-evaṃ caśuddhāntetyādi /",
    "GK16ruyalscu:2050": " āśramavāsino janasya śuddhāntadurlabhaṃ vapuryadīti yacchrabda uttaravākye tarhidūrīkṛtā iti tacchrabda mutthāpayati iti vākyārthayoḥ sāpekṣatvānnidarśanaiva iyam /",
    "GK16ruyalscu:2051": " tadetadāha-uktanyāyeneti /",
    "GK16ruyalscu:2052": " atha vaicitryānyarāyāha-iyaṃ ca sāmānyainaivetyādi /",
    "GK16ruyalscu:2053": " sāmānyena vākyārthayopasaṃbandhāt pratipādanaṃ vaicitryānataropoddhātaḥ /",
    "GK16ruyalscu:2054": " vaicitryāntaraṃ vivecayati-upameyavṛttasyetyādi /",
    "GK16ruyalscu:2055": " śuddhāntadurlabhamityādau hi upameyavṛtte 'dhyāropitasya upamānavṛttasyāmbhavaḥ /",
    "GK16ruyalscu:2056": " athaitadviparyayo 'pi - viyoga iti /",
    "GK16ruyalscu:2057": " viyogena nimittena pāṇḍarībhūtānāṃ nārīṇāṃ gaṇḍataleyaḥ pāṇḍimāsakharjurī mañjarīgarbhareṇuṣvalakṣyatetyatra",
    "GK16ruyalscu:2058": " upameyavṛttasya gaṇḍapāṇḍimro mañjarīgarbhareṇurūpa upamānavṛtterlakṣyatvāsaṃbhavāt upamā pratīyate /",
    "GK16ruyalscu:2059": " tadetadāha-atra gaṇḍatalamityādi /",
    "GK16ruyalscu:2060": " asyaiva ca prakārasya vaicitryāntarāyāha-eṣa prakāra upameyavṛttasya upamānavṛtte 'nvayāsaṃbhavalakṣaṇām /",
    "GK16ruyalscu:2061": " muṇḍasireti /",
    "GK16ruyalscu:2062": " maṇḍaśirasi badaraphalaṃ badaropari badaraṃ sthirandhārayasi /",
    "GK16ruyalscu:2063": " dvigucchrāyase ātmā mūḍhaḥ chrekāśchralyante //",
    "GK16ruyalscu:2064": " chrekā vidagdhāḥ /",
    "GK16ruyalscu:2065": " chralyante chalaṃ nīyante /",
    "GK16ruyalscu:2066": " atra chrekachralanahetornaṣphaladuḥsaṅghaṭamūḍhakāryaparamparālakṣaṇasya pratīyamānasya upameyavṛttasya badaradharaṇādāvupamānavṛtte 'nvayāsaṃbhavaḥ",
    "GK16ruyalscu:2067": " sa ca parasparasavyapekṣata(yā)",
    "GK16ruyalscu:2068": " paḍktyavasthānat śṛṅkhalānyāyena sthitaḥ /",
    "GK16ruyalscu:2069": " mitho 'napekṣapaḍktyavasthānalakṣaṇāyā mālārūpeṇāpi saṃbhavatītyāha-iyamapīti /",
    "GK16ruyalscu:2070": " apiśabdo bhinnakramaḥ /",
    "GK16ruyalscu:2071": " mālayāpi bhavantītyarthaḥ /",
    "GK16ruyalscu:2072": " araṇyeti araṇyaruditaṃ kṛtaṃ tādṛśoduḥkhātibhārasya duḥkhabhāgijanamantareṇa anubhūtatvāt /",
    "GK16ruyalscu:2073": " śavaśarīramudvartitaṃ agarucandanā dinānulitpam /",
    "GK16ruyalscu:2074": " tathāvidhasya saṃskārasya tasya vā svasya vā anyeṣāṃ vā bhogāyogāt /",
    "GK16ruyalscu:2075": " sthale 'bjamavaropitaṃ bhuvanalālanīyasya vastuno 'patvāt /",
    "GK16ruyalscu:2076": " suciramiti prativākyamanvīyate /",
    "GK16ruyalscu:2077": " ūṣare varṣitaṃ nairarthakyanaiṣphalyayorudvelatvāt /",
    "GK16ruyalscu:2078": " ścapucchramavanāmitaṃ cirasaṃskārādhāne 'pya nāhitaṃsaṃskāratvāt /",
    "GK16ruyalscu:2079": " badhirakarṇajāpaḥ kṛtaḥ /",
    "GK16ruyalscu:2080": " jāpaḥ upāṃśurahasyoktiḥ /",
    "GK16ruyalscu:2081": " apātramiti jñātvaiva durutkaṇṭhayā samārambhāt /",
    "GK16ruyalscu:2082": " andhamukhamaṇḍanā kṛtā tasya anupayogādanyeṣāṃ viḍambanāspadatvāt /",
    "GK16ruyalscu:2083": " abudho janaḥ sevito yaditi vākyārthena viśeṣito yacchabdaḥ pradhāna vākyārthabhūtā(m)",
    "GK16ruyalscu:2084": " kriyā (mu)pagṛhṇāti /",
    "GK16ruyalscu:2085": " yadabudhajanasevanaṃ tadaraṇyaruditādikaraṇāmityupameyavṛttasya upamānavṛtte 'dhyāropitasya anvayāsaṃbhavo mālayāvatiṣṭhate /",
    "GK16ruyalscu:2086": " atha śābdopādānāṃ vināpi arthākṣepādeva nidarśanāvaicitryaṃ bhavatītyāha-kvacitpunarityādi /",
    "GK16ruyalscu:2087": " niṣedho hi prātpipūrvaka eveti prātpimākṣipati /",
    "GK16ruyalscu:2088": " niṣedhākṣitpāyāḥ prāpteḥ samvandhānuvapapattirapi kvacinnidarśanābījamityarthaḥ /",
    "GK16ruyalscu:2089": " tadā(nī miya)",
    "GK16ruyalscu:2090": " mārthīti bhāvaḥ /",
    "GK16ruyalscu:2091": " utkopa iti /",
    "GK16ruyalscu:2092": " atra padbhyāṃ haṃsagatirmukteti tyāgarūpaniṣedhabalāt pādayorhasagatiprātpirākṣitpā /",
    "GK16ruyalscu:2093": " sā sākṣātsambaddhumaśaktā sādṛśyamavagamayati /",
    "GK16ruyalscu:2094": " tadetadāha-atra muktetītyādi /",
    "GK16ruyalscu:2095": " sambhavadvastusambandho 'sambhavadvāvabodhayet /",
    "GK16ruyalscu:2096": " pratibimbaṃ yadi tadā nirjñātavyā nidarśanā //",
    "GK16ruyalscu:2097": " bimbānubimbārthatayā vākyayoḥ prakṛtānvayoḥ /",
    "GK16ruyalscu:2098": " syānnairapekṣye dṛṣṭāntaḥ sāpekṣatve nidarśanā //",
    "GK16ruyalscu:2099": " itthamabhedaprādhānyādhikāranipātino 'laṅkārāḥ vivecitāḥ /",
    "GK16ruyalscu:2100": " atha bhedaprādhānyena vyatirekaṃ sūtrayati-",
    "GK16ruyalscu:2101": " bhedaprādhānye upamānādupameyasyādhikye viparyaye vā vyatirekaḥ // RuAss_28 //",
    "GK16ruyalscu:2102": " bhedaprādhānye sādharmya ityanuṣajyate /",
    "GK16ruyalscu:2103": " bhedaprādhānyaṃ vyatirekasyoktacaramanusmārayan adhikaroti - adhunetyādi /",
    "GK16ruyalscu:2104": " bhedamasambhavavaicitryadvayaṃ prabhedabījatvena uṭghāṭayati-bhedo vailakṣaṇyamityādi /",
    "GK16ruyalscu:2105": " viparyayaśabdāt mithyājñānabhramo mā bhūdityāha-viparyayo nyūnaguṇatvamiti /",
    "GK16ruyalscu:2106": " diddakṣava iti /",
    "GK16ruyalscu:2107": " atra nīlotpalinī vikāsāpekṣayākṣisahasrapakṣmalatāyā adhikaguṇatvam /",
    "GK16ruyalscu:2108": " kṣīṇaḥ kṣīṇo 'pīti /",
    "GK16ruyalscu:2109": " atra anivartino yauvanasya kṣayiṇo 'pi bhūyo 'bhivardhitaśaśivyapekṣayā nyūnaguṇatvam /",
    "GK16ruyalscu:2110": " tadetadubhayaṃ yojayati-atra vikasvaretyādinā /",
    "GK16ruyalscu:2111": " bhedapradhāne sādharmye vyatireko vidhīyate /",
    "GK16ruyalscu:2112": " ādhikyādupameyasya nyūnatvādvopamānataḥ //",
    "GK16ruyalscu:2113": " sarhektiṃ sūtrayati-",
    "GK16ruyalscu:2114": " upamānopameyayorekasya prādhānyanirdeśe 'parasya sahārthasambandhe sahoktiḥ // RuAss_29 //",
    "GK16ruyalscu:2115": " adhikāramanusmārayan sāmagrīmasyā vivinakti-bhedaprādhānya ityevetyādinā /",
    "GK16ruyalscu:2116": " nanu sahārtha tayā tulyakakṣyayoḥ kathaṃ bhedapradhānatetyata āha-guṇapradhānabhāvetyādi /",
    "GK16ruyalscu:2117": " satyam /",
    "GK16ruyalscu:2118": " sahārthasāmarthyāt sādharmyamevātra /",
    "GK16ruyalscu:2119": " bhedaprādhānyaṃ tu vyatirekanayena sādhārmyabhitti kamiha na bhavati api tu guṇā pradhānabhāvabhittikamiti yāvat /",
    "GK16ruyalscu:2120": " nanu samānayogatve guṇaprādhānabhāvo 'pi kīdṛgītyata āha-sahārthaprakteti /",
    "GK16ruyalscu:2121": " sahārtho hi tṛtīyāṃ taṃ guṇatvena prayojayati /",
    "GK16ruyalscu:2122": " nanu sahārthatve ka upamānopameyabhāva ityata āha-upamānopameyatvaṃ cetyādi /",
    "GK16ruyalscu:2123": " taddhi tṛtīyāntasya viśeṣaṇatvādupamānatvaṃ vivakṣyate /",
    "GK16ruyalscu:2124": " itarasya tu viśeṣyatvādupameyatvam /",
    "GK16ruyalscu:2125": " ato vaivakṣikameva na tu vāstavamiti bhāvaḥ /",
    "GK16ruyalscu:2126": " avāstatatve hetumāha-dvayorapītyādi /",
    "GK16ruyalscu:2127": " nanu dvayoḥ prākaraṇikatvamevāprākaraṇikatvameva vetikiṃ niyāmakamityata āha-sahārthasāmarthyāditi /",
    "GK16ruyalscu:2128": " nanu tarhi vaivakṣikatve katarat kena rūpeṇa vivakṣyatāmityata āha-tṛtīyāntasyetyādi /",
    "GK16ruyalscu:2129": " nanu pradhānamapi tṛtīyāntena nirdeśamarhatītyata āha-śābdaśceti /",
    "GK16ruyalscu:2130": " sahaśabdo hi niyamena tṛtīyāntasya śābdaguṇatvaṃ kalpayati /",
    "GK16ruyalscu:2131": " itarasya tu prādhānyam /",
    "GK16ruyalscu:2132": " tarhi arthāpekṣayā kā sthitirityata āha-vastutastviti /",
    "GK16ruyalscu:2133": " guṇasyāpi prādhānyaṃ,",
    "GK16ruyalscu:2134": " pradhānasyāpi guṇatvaṃ viparyayaḥ /",
    "GK16ruyalscu:2135": " apiśabdādanavasthitirapi /",
    "GK16ruyalscu:2136": " evaṃ nyāyakrame sthite 'pi viśeṣo 'nyo 'syāḥ prayojaka ityāha-tatrāpītyādi /",
    "GK16ruyalscu:2137": " atiśayoktirapi na sākalyena asyā mūlamityata āha-sā cetyādi /",
    "GK16ruyalscu:2138": " kāryakāraṇapratiniyamaviparyayo 'tra tulyakālatā na tu kāryasya pūrvakālatā sahārthatvāt /",
    "GK16ruyalscu:2139": " abhedādhyavasāyastu dvidhā bhavatītyāha-abhedādhyavasāyaścetyādi /",
    "GK16ruyalscu:2140": " teneyaṃ trividhopakṣitpā /",
    "GK16ruyalscu:2141": " vaicitryāntaramupakṣipati-sāhityaṃ cātryetyādi /",
    "GK16ruyalscu:2142": " kartṛkarmādi sāhityanibandhanenāpi prābhedena prathata iti yāvat /",
    "GK16ruyalscu:2143": " krameṇodāharaṇāni /",
    "GK16ruyalscu:2144": " bhavadaparādhairiti- atrāparādhānāṃ tṛtīyāntatvādguṇatā /",
    "GK16ruyalscu:2145": " santāpasya prathamāntatvātpradhānatā /",
    "GK16ruyalscu:2146": " ato guṇapradhānabhāva nibandhanaivātra bhedapradhānatā,",
    "GK16ruyalscu:2147": " na punarvṛddhikriyānibandhanā /",
    "GK16ruyalscu:2148": " sa ca guṇapradhānabhāvaḥ sahārthaprayuktaḥ /",
    "GK16ruyalscu:2149": " dvayośca prākaraṇikatvādupamānopameyabhāvo vaivakṣikaḥ /",
    "GK16ruyalscu:2150": " aparādhānāṃ ca tṛtīyāntatvāt viśeṣaṇānāmupamānatvaṃ niyatamaparādhā yathā vardhanta iti /",
    "GK16ruyalscu:2151": " santāpasya tu pradhānatvādupameyatvaṃ santāpastathā vardhata iti /",
    "GK16ruyalscu:2152": " sa cāyaṃ guṇapradhānabhāvaḥ śābdaḥ /",
    "GK16ruyalscu:2153": " arthaṃ vyapekṣya tu santāpa eva (iva)",
    "GK16ruyalscu:2154": " aparādhā vardhanta ityapi prāpteḥ /",
    "GK16ruyalscu:2155": " nyāya kramo 'yaṃ udāharaṇāntareṣvapi yojanīyaḥ /",
    "GK16ruyalscu:2156": " atra kāryakāraṇasamakālatvalakṣaṇātiśayoktirmulamiti darśayati-atrāparādhānāmityādi /",
    "GK16ruyalscu:2157": " astaṃ bhāsvāniti-saṃhriyantāṃ viprakīrṇāni ekīkriyantāmityarthaḥ atra śleṣābhittikābhedādhyavasāyarūpā mūlamiti darśayati-atrāstaṅgamanamityādi",
    "GK16ruyalscu:2158": " astam ekadā giriḥ anyadātvavasāda ityubhayārthatvam /",
    "GK16ruyalscu:2159": " kumudadalairiti-atra punaḥ aśleṣabhittikābhedādhyavasāyarūpamūlamiti darśayati-atra vighaṭanamityādi /",
    "GK16ruyalscu:2160": " evamatiśayoktimūlatvādilakṣaṇo yo viśeṣaḥ tadabhāve sahoktimātraṃ nālaṅkāra iti vyutpādayati-etadviśeṣeti /",
    "GK16ruyalscu:2161": " pratyudāharati-anena sārdhamiti /",
    "GK16ruyalscu:2162": " kartṛsāhityalakṣaṇaṃ vaicitryamapyeṣveva darśitamityāha-etānyeveti /",
    "GK16ruyalscu:2163": " eṣu hi santāpāparādhādi kartṛsāhityam-dyujana iti /",
    "GK16ruyalscu:2164": " dyujanā devāḥ /",
    "GK16ruyalscu:2165": " dyujanasya mṛtyunā saha manorathāvātpiḥ daityabalakṣayaḥ /",
    "GK16ruyalscu:2166": " atra karmasāhityaṃ darśayati-atra karotikriyetyādi /",
    "GK16ruyalscu:2167": " dyujanamṛtyoḥ ātpikriyāpekṣayā kartṛtve 'pi tasyopasarjanatvāt neha kartṛsāhityam /",
    "GK16ruyalscu:2168": " yā tu (cakra iti)",
    "GK16ruyalscu:2169": " pradhānabhūtā karotikriyā tadapekṣayā karmatvātkarmasāhityametaditi yāvat /",
    "GK16ruyalscu:2170": " evaṃ karaṇādisāhityavaicitryamunneyam /",
    "GK16ruyalscu:2171": " atha punarvaicitryāyāha-iyaṃ ceti /",
    "GK16ruyalscu:2172": " utprekṣitpamiti /",
    "GK16ruyalscu:2173": " dhanuṣa utkṣepaḥ jyāvandhasaṅghaṭṭanam /",
    "GK16ruyalscu:2174": " āsphālanamākarṣaḥ /",
    "GK16ruyalscu:2175": " śilīmukhamokṣa ityādi kramikāṇi dhānuṣkakarmāṇi /",
    "GK16ruyalscu:2176": " tatrā karṣaṇamātrāntaṃ paripaṇānāttāvantyevopavarṇitāni /",
    "GK16ruyalscu:2177": " tatrātivatsalasya kauśikasya pulakānāṃ dhanurutkṣepasama samayamutkṣepaḥ,",
    "GK16ruyalscu:2178": " matsaragrastatvāt utkṣepamātrā paritoṣitānāṃ bhūpānāṃ dhanurnati(sama)",
    "GK16ruyalscu:2179": " samayaṃ mukhanatiḥ /",
    "GK16ruyalscu:2180": " paripaṇatākarṣaṇasya janakasya natyantaṃ saṃśayānuvṛtteḥ /",
    "GK16ruyalscu:2181": " jyāsphālanasamasamayaṃ saṃśayabuddhyāsphānam /",
    "GK16ruyalscu:2182": " vaidehyāḥ punaḥ paripaṇanasiddhyantamanākṛṣṭamanaḥsamākarṣasamasama(yaṃ)",
    "GK16ruyalscu:2183": " ma(naḥ)",
    "GK16ruyalscu:2184": " samākarṣaḥ /",
    "GK16ruyalscu:2185": " bhārgavāhaṅkṛtikandalasya tu dhanurbhaṅgāntamabhagrasya bhaṅgasamasamayaṃ bhaṅgaḥśrīmatā rāmacandreṇākārīti samanvayāt karmasāhityamiha mālātvenāvatiṣṭhate",
    "GK16ruyalscu:2186": " evamanyadapi mālātvena jñeyam /",
    "GK16ruyalscu:2187": " guṇaprādhānabhāvo yaḥ śābdastena bhidotkaṭā /",
    "GK16ruyalscu:2188": " saṃśritātiśayoktiṃ ca sahoktiḥsamayormatā //",
    "GK16ruyalscu:2189": " atha vinoktyau saṅgatimāha-sahoktipratibhaṭetyādi-pratibhaṭabhūtāṃ pratiyogibhūtām /",
    "GK16ruyalscu:2190": " tatra sūtram-",
    "GK16ruyalscu:2191": " vinā kañcidanyasya sadasattvābhāvo vinoktiḥ // RuAss_30 //",
    "GK16ruyalscu:2192": " vyācaṣṭesattvasyetyā(di) /",
    "GK16ruyalscu:2193": " (vyatyayenābhāvaśabdārthau)",
    "GK16ruyalscu:2194": " pratyekamabhisambadhyete /",
    "GK16ruyalscu:2195": " śobhanatvābhāvo 'śobhanatvaṃ tattvābhāvaḥ śobhanatvamiti /",
    "GK16ruyalscu:2196": " kañcidarthaṃ vinā yatra śobhanatvaṃ nāsti saikā vinoktaḥ /",
    "GK16ruyalscu:2197": " yatra tvaśobhanatvaṃ nāsti sānyeti dvirūpeyamityarthaḥ /",
    "GK16ruyalscu:2198": " nanu kasmiṃścit tattvāsatve ityetāvataiva paryātpau (kiṃ?)",
    "GK16ruyalscu:2199": " niṣedhadvayāśrayaṇagauraveṇotyata āha-atra cetyādi /",
    "GK16ruyalscu:2200": " anyanivṛttiprayukteti /",
    "GK16ruyalscu:2201": " anyanivṛttiścet sadasattvanivṛttiṃ na prayojayati /",
    "GK16ruyalscu:2202": " tadā na vinoktyalaṅkāraḥ /",
    "GK16ruyalscu:2203": " na hyasmin sati tattvamasattvaṃvetyuktau vicchittiḥ kācit /",
    "GK16ruyalscu:2204": " ato 'nyanivṛttiprayuktā sadasattvanivṛttireva vinoktyalaṅkāraḥ iti bhāvaḥ /",
    "GK16ruyalscu:2205": " asminsati sattvamasattvaṃ ceti vastuvidhiḥ ,",
    "GK16ruyalscu:2206": " sattvalaṅkāraphalatvena prātpe prakāśyata ityāha-evaṃ cānyanivṛttāvapi ityādi /",
    "GK16ruyalscu:2207": " dvirūpāyā api paripāṭyodāharaṇaṃ - vinayeti /",
    "GK16ruyalscu:2208": " atra vinayaśaśisatkatvanivṛttyā śrīniśāvidagdhā (dhatā)",
    "GK16ruyalscu:2209": " ni vṛttiriti sattvābhāvodāharaṇam /",
    "GK16ruyalscu:2210": " vinayādiṣu ca satsu śrīprabhṛtisadbhāvaḥ phalatvena prakāśyate /",
    "GK16ruyalscu:2211": " tadidamabhisandhāyāha-atra vinayādītyādi /",
    "GK16ruyalscu:2212": " vinādi śabdābhāve tadarthaṃ sadbhāve vinoktireveti vyutpādayitumāha-atra vinā śabda ityādi /",
    "GK16ruyalscu:2213": " yathā sahoktāviti /",
    "GK16ruyalscu:2214": " sahoktāvapyayaṃ nyāya iti yāvat /",
    "GK16ruyalscu:2215": " atrodāharati-nirarthakaṃ janmeti /",
    "GK16ruyalscu:2216": " atra tuhināśudarśanaṃ vinā nalinījanma na śobhanamiti pratīyate /",
    "GK16ruyalscu:2217": " ato vinoktiḥ iyam /",
    "GK16ruyalscu:2218": " vināśabdānupādāne tvārthīti viśeṣaḥ /",
    "GK16ruyalscu:2219": " tadidamabhisandhāyāha-ityādau vinoktirevetyādi /",
    "GK16ruyalscu:2220": " atra ca hetuhetumadbhāvavyaktayo vinoktereva vicchittiviśeṣādhāyakaḥ na punaralaṅkārāntaramityāha-iyaṃ ca parasparetyādi /",
    "GK16ruyalscu:2221": " udāhṛtaviṣaya iti /",
    "GK16ruyalscu:2222": " nirarthakaṃ janmetyayamudāhṛto viṣayaḥ /",
    "GK16ruyalscu:2223": " mṛgalocanayeti /",
    "GK16ruyalscu:2224": " loke hi mṛgalocanāṃ vinā vicitravyavahārapratibhāprāgalbhyaṃ nāsti suhṛdā vinā ca sundarāśayatvam /",
    "GK16ruyalscu:2225": " asya tu narendrasūnorna tayeti ślokārthaḥ /",
    "GK16ruyalscu:2226": " asattvā bhāvaṃ darśayati-atrāśobhanatvābhāvādityādi /",
    "GK16ruyalscu:2227": " pratibhāprāgalbhyaṃ sundarāśayatvaṃ ca śobhanapadārthau /",
    "GK16ruyalscu:2228": " nigamayati-saiṣā dvidheti /",
    "GK16ruyalscu:2229": " sadasattvanivṛttiścennivṛttyānyasya varṇyate /",
    "GK16ruyalscu:2230": " tadā dvidhā vinoktiḥspādvidhiratra phalaṃ bhavet //",
    "GK16ruyalscu:2231": " atha viśeṣaṇavicchittimūlau samāsoktiparikarau prastauti - adhunā viśeṣaṇeti /",
    "GK16ruyalscu:2232": " viśeṣaṇa vicchittiśca dvirūpā sābhyaṃ sābhiprāyatā ca /",
    "GK16ruyalscu:2233": " sāmye samāsoktimadhikaroti-tatrādāvityādi /",
    "GK16ruyalscu:2234": " tatra sūtram /",
    "GK16ruyalscu:2235": " viśeṣeṇasāmyādaprastutasya gamyatve samāsoktiḥ // RuAss_31 //",
    "GK16ruyalscu:2236": " yatra viśeṣyāṃśe prakṛtamātraparatā viśeṣaṇasāmyāt punaraprakṛto 'vagamyate sā samāsena saṃkṣepeṇā abhidhānāt samāsoktiḥ /",
    "GK16ruyalscu:2237": " tadetadvyācikhyāsurviṣayavibhāgāyāha-iha prastutetyādi /",
    "GK16ruyalscu:2238": " kvacidvācyatvam /",
    "GK16ruyalscu:2239": " ubhayeṣāmiti śeṣaḥ /",
    "GK16ruyalscu:2240": " kvacidgamyatvaṃ,",
    "GK16ruyalscu:2241": " ekatareṣāmita śeṣaḥ /",
    "GK16ruyalscu:2242": " śleṣanirdeṣabhgyeti /",
    "GK16ruyalscu:2243": " viśeṣaṇaviśeṣyāṃśayoḥ śleṣoranibandhane netyarthaḥ /",
    "GK16ruyalscu:2244": " pṛthagupādānena viti /",
    "GK16ruyalscu:2245": " viśeṣaṇāṃśe pṛthak śabdopādānenetyarthaḥ /",
    "GK16ruyalscu:2246": " etaddvibhedamapi vācyatvaṃ śleṣālaṅkārasya viṣayaḥ /",
    "GK16ruyalscu:2247": " yadā purgamyatvaṃ prastutaviṣayaṃ viśeṣaṇasāmyāt tadānīma prastutapraśaṃsā,",
    "GK16ruyalscu:2248": " yadā tvaprastutaviṣayaṃ tadā samāsoktiriti vivekaḥ /",
    "GK16ruyalscu:2249": " aprastutasya gamyatve yadi viśeṣyasyāpi sāmyaṃ tadā kiṃ syādityata āha-viśeṣyasyāpi sāmye śleṣaprāpteriti /",
    "GK16ruyalscu:2250": " śleṣamūladhvaniprātperiti yāvat /",
    "GK16ruyalscu:2251": " nanu śleṣālaṅkāraḥ śabdaśaktimūladhvaniśceti triṣu viṣayeṣvapyasti śliṣṭapadāpanibandhaḥ /",
    "GK16ruyalscu:2252": " tatra yadā śleṣaḥ tadārthadvayasya niyamena vācyatā /",
    "GK16ruyalscu:2253": " vācyatvaṃ caivaṃ saṃbhavati-yadārthau dvāvapi prākaraṇikau staḥ aprākaraṇikau vā tadā viṣeṣaṇaviṣyāṃśayordvayorapi śliṣṭapadopanibandhāt śleṣālaṅkāraḥ",
    "GK16ruyalscu:2254": " abhidhāyā aniyantraṇāt dvāvapyarthau vācyau /",
    "GK16ruyalscu:2255": " atha yadaikasya prākaraṇikatvamitarasya aprākaraṇikatvaṃ tadā viśeṣyāṃśe pṛthak śabdopādānabalādeva śleṣālaṅkāraḥ /",
    "GK16ruyalscu:2256": " yadi viśeṣyāṃśe 'pi śliṣṭapadopanibandhaḥ tadā prakaraṇaniyantritāyā abhidhāyāḥ prākaraṇikārthaḥ evopakṣayāda prākaraṇikarthāvagatirvyañjanasyaiva viṣayaḥsyāt /",
    "GK16ruyalscu:2257": " yadasamāsoktistadā /",
    "GK16ruyalscu:2258": " viśeṣaṇāṃśe arthadvayapratipādakaśabdopanibandhaḥ viśeṣyāṃśe tu prākaraṇikārthamātraparatā /",
    "GK16ruyalscu:2259": " tadā viśeṣaṇasāmyādaprastutasya gamyatvāduktalakṣaṇā samāsoktiḥ /",
    "GK16ruyalscu:2260": " yadā punaḥ prākaraṇikāprākaraṇikayoḥ viśeṣaṇaviśeṣyāṃśe 'pi śliṣṭatā tadā tāvanna samāsoktiḥ viśeṣaṇamātrasāmyalakṣaṇā yataḥ śleṣālaṅkāratvaprātpirapi",
    "GK16ruyalscu:2261": " katham? tatrārthadvayasya vācyataiva lakṣaṇaṃ yataḥ,",
    "GK16ruyalscu:2262": " na hyatra dvayorvācyatopapattiḥ prakaraṇapakṣapātinyā abhidhāyā aprākaraṇiker'the",
    "GK16ruyalscu:2263": " sparśābhāvāt aprākaraṇikasya samanvayasamanantara pratītikatvāt śabdaśaktimūlasya",
    "GK16ruyalscu:2264": " dhvaneḥ śleṣeṇa viṣayagrāsaprasaṅgācca /",
    "GK16ruyalscu:2265": " vivikto 'yaṃ ghaṇṭāpathaḥ dhvaninidarśanarahasyavidāmityalam /",
    "GK16ruyalscu:2266": " atha samāsoktirūpakayoḥ vaidharmyaṃ vivecayati-viśeṣaṇasāmyavaśādityādinā /",
    "GK16ruyalscu:2267": " hirhetau /",
    "GK16ruyalscu:2268": " yato viśeṣaṇasāmyādaprastutor'thaḥ pratīyate,",
    "GK16ruyalscu:2269": " ato viśeṣyāṃśe saṃsparśābhāvādviśeṣyaṃ prakṛtārthaṃ na svena rūpeṇa rūpavantaṃ kartumīṣṭe",
    "GK16ruyalscu:2270": " kindu viśeṣaṇāṃśapratītaṃ svavyavahāraṃ viśeṣaṇāṃśapratīte prakṛtārthavyavahāre 'vacchredakatvena samāropayati /",
    "GK16ruyalscu:2271": " tadidamāha-prastutā vacchredakatvena pratīyata iti /",
    "GK16ruyalscu:2272": " avacchekatvāccetyādi /",
    "GK16ruyalscu:2273": " vyavahārasamāropaḥ na turūpakādvaidharmyamityāha-avacchedakatvāccetyādi /",
    "GK16ruyalscu:2274": " vyavahārasamāropaḥ na tu rūpasamāropaḥ /",
    "GK16ruyalscu:2275": " nanu yadā rūpasamāropaḥ tadā kiṃ syādityata āha-rūpasamāropetyādi /",
    "GK16ruyalscu:2276": " avacchrāditatvena kroḍīkṛtvena /",
    "GK16ruyalscu:2277": " prakṛtarūparūpitatvāt aprakṛtarūpeṇa uparañjitatvāt rūpakameva /",
    "GK16ruyalscu:2278": " vivecitaṃ caitadyathāyogaṃ pariṇāmālaṅkṛtau /",
    "GK16ruyalscu:2279": " atrāvāntaraślokāḥ - aprastutaṃ pratītaṃ cedbhedakāṃśaikasāmyataḥ /",
    "GK16ruyalscu:2280": " vyavahāraṃ samāropya prastute nyagbhavatyathā //",
    "GK16ruyalscu:2281": " tenāprastutavṛttāntāropeṇa prastutaṃ svayam /",
    "GK16ruyalscu:2282": " saṃkṣepeṇocyate tasmātsamāsoktiriyaṃ matā //",
    "GK16ruyalscu:2283": " syādviśeṣyāṃśasāmyaṃ cetprastutākārarūpitam /",
    "GK16ruyalscu:2284": " bhavedaprastutaṃ bhedyaṃ rūpakālaṅkṛtistadā //",
    "GK16ruyalscu:2285": " iti //",
    "GK16ruyalscu:2286": " asyā viśeṣaprapañcanārthamāha-tacca viśeṣaṇasāmyamityādi /",
    "GK16ruyalscu:2287": " sādhāraṇyamubhayatra pravṛttinimittasaṃbhavaḥ /",
    "GK16ruyalscu:2288": " aupamyagarbhatvaṃ tadgarbhasamāsāśrayaṇāt /",
    "GK16ruyalscu:2289": " itthaṃ tadviśeṣaṇasāmyaṃ tridhā bhavatītyarthaḥ /",
    "GK16ruyalscu:2290": " ataḥsamāsoktiraṃpi tridhā /",
    "GK16ruyalscu:2291": " krameṇodāharaṇāni-upoḍharāgeṇoti /",
    "GK16ruyalscu:2292": " rāgaḥ sandhyāruṇimā kāmaśca /",
    "GK16ruyalscu:2293": " tāraketyato nakṣatradṛgantarmaṇḍalayoḥ pratipattiḥ /",
    "GK16ruyalscu:2294": " mukhaṃ prārabhbho vaktraṃ ca /",
    "GK16ruyalscu:2295": " timiramaṃśukamiva timirasadṛśamaṃśukaṃ ca /",
    "GK16ruyalscu:2296": " lakṣaṇaṃ yojayitumāha-atra niśāśaśinorityādi /",
    "GK16ruyalscu:2297": " nāyakaścanāyikā ca nāyakau /",
    "GK16ruyalscu:2298": " “puṃmāṃstriye“tyekaśeṣaḥ /",
    "GK16ruyalscu:2299": " upoḍharāgatvādiśliṣṭa viśeṣaṇamahinmā khalvatra niśāśaśinau nāyakavyavahāra viśiṣṭau pratīyete /",
    "GK16ruyalscu:2300": " nanu katham atra nirjñāyate vyavahārasamāropo na rūpasamāropa ityata āha-aparityaktetyādi /",
    "GK16ruyalscu:2301": " yadi rūpasamāropastadā prakṛtau rūpakanyāyena svaṃ svaṃ rūpamavacchrāditatvena parityajya yadavacchrādakamupamānarūpaṃ tādrūpyamupagṛhṇāti /",
    "GK16ruyalscu:2302": " iha punarviśeṣyāṃśe niṣpratiyogikatayā jñātayorata evāparityakta sva rūpayoḥ niśāśaśinorviśeṣaṇasāmyāvagamitena nāyakatvadharmeṇa viśiṣṭatayā pratīteḥ /",
    "GK16ruyalscu:2303": " ato vyavahārasamāropa eva /",
    "GK16ruyalscu:2304": " tanvīti /",
    "GK16ruyalscu:2305": " puṣpam ārttavaṃ rajaḥ,",
    "GK16ruyalscu:2306": " prasūnaṃ ca /",
    "GK16ruyalscu:2307": " iha tanutvādīnāṃ viśeṣaṇānāmubhayatraikārthatāsāmyaṃ na tu śliṣṭatā /",
    "GK16ruyalscu:2308": " tadetadāha-atra tanutvetyādi /",
    "GK16ruyalscu:2309": " nanu tanutvādidharmasāmyāt kathaṃ latāvyavahārapratītirityata āha-tatra ca lataiketyādi /",
    "GK16ruyalscu:2310": " vikāso hi latāyā eva tatsamāropo lolākṣyā latāvyavahārapratīteḥ kāraṇam /",
    "GK16ruyalscu:2311": " nanu vikāsasya lataikagāmitvātkathaṃ sādhāraṇyamityata āha-vikāsastvityādi /",
    "GK16ruyalscu:2312": " yathaivaṃ viśeṣaṇasādhāraṇyaṃ dharmasamāropaśca vyavahārasamāropasya kāraṇaṃ tathā kāryasamāropo 'pīti vyutpādayutumāha-evaṃ ca kāryetyādi /",
    "GK16ruyalscu:2313": " kāryasamāropanibandhano hi bheda iha dharmasamāropanītyā sujñānaḥ upari ca śuddhatvena pṛthagrāśīkariṣyati /",
    "GK16ruyalscu:2314": " ata iha nodāhṛtaḥ /",
    "GK16ruyalscu:2315": " evamādau dharmakāryayoranyatarāropamantareṇa aprakṛtārtho nāvagamyate /",
    "GK16ruyalscu:2316": " prakaraṇaniyantritāyā abhidhāyāḥ prākaraṇikārtha evopakṣayāt /",
    "GK16ruyalscu:2317": " ato dharmakāryayoranyatarāropa eva vyañjanavyāpārotthā panenāprakṛtārthāvagatihetuḥ /",
    "GK16ruyalscu:2318": " ito viśeṣaṇasādhāraṇyanibandhanāsamāsoktirnyāyavidāmeva vibhaktaviṣayā /",
    "GK16ruyalscu:2319": " asphuṭatvāttadidamabhisandhāyāha-iyañcetyādi /",
    "GK16ruyalscu:2320": " pūrvāpekṣayā śliṣṭaviśeṣaṇanibandhanā samāsoktiḥ pūrvā tadapekṣayetyarthaḥ /",
    "GK16ruyalscu:2321": " dantaprabhā puṣpaciteti /",
    "GK16ruyalscu:2322": " atrānapekṣitākhyāne vākye śravaṇa samanantarameva dantaprabhāpuṣpacitatvādinā hetunā hariṇekṣaṇāyāḥ suveṣatā pratīyate /",
    "GK16ruyalscu:2323": " atastadā suveṣatvalakṣaṇakāryavaśādviśeṣaṇānāṃ dantaprabhāḥ puṣpāṇīvetyupamāsamāsaparatvam /",
    "GK16ruyalscu:2324": " atha dantaprabhāsadṛśaiḥ puṣpairiti madhyamapadalopi samāsāntarapratyāyitaiḥ puṣpapallavādibhiḥ viśeṣaṇāsāmyadaśāyāṃ latāvyavahārapratītiḥ /",
    "GK16ruyalscu:2325": " tadetadavabodhayati-atra dantaprabhā ityādinā /",
    "GK16ruyalscu:2326": " latāvyavahārapratītiriti vadatā rūpakasamāsasyāprātpirāsūcitā /",
    "GK16ruyalscu:2327": " vyavahārasamārope samāsoktiḥ /",
    "GK16ruyalscu:2328": " rūpasamārope tu rūpakamiti pratipāditam yataḥ ataḥ pratīto 'pi rūpakasamāsa iha nyāyato na prāpnoti /",
    "GK16ruyalscu:2329": " nanvevamādau prāgupamāsamāsāsasamāśrayaṇanimittaṃ yadi suveṣatvādinā nopāttaṃ tadā kiṃ syādityata āha-atraiva parītetyādinā /",
    "GK16ruyalscu:2330": " parītā keśapāśālivṛndena parigatā /",
    "GK16ruyalscu:2331": " iha dantaprabhāpuṣpāṇīvetyādinā kimupamāsamāsaḥ,",
    "GK16ruyalscu:2332": " uta dantaprabhā eva puṣpāṇītyādiko rūpakasamāsa iti sandehaḥ,",
    "GK16ruyalscu:2333": " upamārūpakayoḥ sādhakabādhakābhāvāt /",
    "GK16ruyalscu:2334": " ataḥ sandeharūpasaṅkarasamāśrayeṇa pūrvaṃ yojanā /",
    "GK16ruyalscu:2335": " na ca mantavyaṃ samāsaḥ sandeho papanna iti,",
    "GK16ruyalscu:2336": " sandehasya kavipratibhotthā pitasya vicchrittirūpatvāt /",
    "GK16ruyalscu:2337": " ataḥsaṅkarasamāśrayeṇādau yojanā /",
    "GK16ruyalscu:2338": " atha sandehopaśamakāle dantaprabhāsadṛśaiḥ puṣpairityādi pūrvavadeva madhyamapadalopasamāsaḥ latāvyavahārapratītau samāsoktāveva viśrantiḥ /",
    "GK16ruyalscu:2339": " itthaṃ ca sati upamā samāsagarbhatayā saṅkarasamāsagarbhatayā ca samāsoktibhedo 'yaṃ dvidhā darśito mantavyaḥ /",
    "GK16ruyalscu:2340": " nanu kevalarūpakasamāsāśrayeṇāpi samāsoktibhedo 'yaṃ kiṃ neṣyata ityata āha-rūpakagarbhatvena tviti /",
    "GK16ruyalscu:2341": " prāk rūpakasamāse atha tadgarbhatayopamāsamāsāśraye yadyapi viśeṣaṇasāmyaṃ bhavatyeva,",
    "GK16ruyalscu:2342": " tathāpi na tat samāsokteḥ prayojakam /",
    "GK16ruyalscu:2343": " kutaḥ? ekadeśavivartimukhenaiva latāvyavahārapratītau samāsokteḥ vaiyarthyāt /",
    "GK16ruyalscu:2344": " nanu upamāsamāse saṅkarasamāse ca samāsoktivaiparthyaṃ kiṃ na syādityāha-na ca prāṅnidarśitetyādi /",
    "GK16ruyalscu:2345": " eṣa nyāyaḥ samāsoktivaiparthyāpattilakṣaṇaḥ /",
    "GK16ruyalscu:2346": " tatra hemumāha-upamāsaṅkarayorekadeśavivartinorabhāvāt /",
    "GK16ruyalscu:2347": " na hyupamālaṅkāraḥ saṅkarāṅkāraśca ekadeśavivartitvena kenacidanuśiṣṭau /",
    "GK16ruyalscu:2348": " ataḥ svatantrālaṅkāratvasaṃśayānnānyabādhakṣamau /",
    "GK16ruyalscu:2349": " rūpakaṃ tu ekadeśavivartitayānuśiṣṭamanyabādhakṣamameva /",
    "GK16ruyalscu:2350": " ata evaṃvidhe viṣaye rūpakaprātpau samāsokte prātpiriti sodāharaṇaṃ darśayitumāha-taccaikadeśavivartītyādi /",
    "GK16ruyalscu:2351": " nīrakṣya vidyunnayanairiti /",
    "GK16ruyalscu:2352": " payodo vidyunnayanairniśāyāmabhisārikāyāḥ mukhaṃ nirīkṣya dhārānipātaiḥ saha candro mayā vānta iti dhiyevārtataraṃ rarāsetyarthaḥ /",
    "GK16ruyalscu:2353": " atrāśliṣṭam ekadeśavivartirūpakaṃ samāsokternāvakāśaṃ dadātīti darśayati-atra nirīkṣaṇetyādi /",
    "GK16ruyalscu:2354": " nirīkṣaṇaṃ hi puruṣadharmo na payodadharmaḥ /",
    "GK16ruyalscu:2355": " ataḥ puruṣānusāreṇa yojane vidyuta eva nayanānīti rūpakameva na punarupamā saṅkaro vā /",
    "GK16ruyalscu:2356": " ataḥ payode draṣṭṛpuruṣarūpaṇamarthāditi ekadeṣavivartitā /",
    "GK16ruyalscu:2357": " taccedamārtataraṃ rarāseti pratīyamānotprekṣāyā eva nimittaṃ samāsokte raprātpireveti bhāvaḥ /",
    "GK16ruyalscu:2358": " maganaṇaneti-patrāṇi dalāni tānyeva patrāṇi tāladalāni /",
    "GK16ruyalscu:2359": " lipayorītayaḥ tā eva lipayo 'kṣara sanniveśāḥ /",
    "GK16ruyalscu:2360": " kāyastho dehī gaṇakaḥ /",
    "GK16ruyalscu:2361": " eṣu rūpaṇasāmarthyānmadano mahārājatayā madhuśca śrīkaraṇāgraṇītvena rūpitaḥ pratīyate /",
    "GK16ruyalscu:2362": " tadetadupadarśayati-atra hi patralipītyādi /",
    "GK16ruyalscu:2363": " nanu patrāṇīvetyādirupamā kiṃ na syādityata āha-dvirephamaṣītyādi /",
    "GK16ruyalscu:2364": " maṣīyogo hi madhāvasaṃbhavannupamā samāsaṃbādhitvā gaṇakavṛtteḥ saṃbhavastadanusāreṇa rūpakasamāsaṃ sādhayatīti yāvat /",
    "GK16ruyalscu:2365": " nanu samāsoktiprastāve kiṃ sodāharaṇaṃ rūpakabhedapradarśanenetyata āha-asya ca pracura ityādi /",
    "GK16ruyalscu:2366": " asya ekadeśavivartirūpakasya /",
    "GK16ruyalscu:2367": " atrāvāntaraślokau- syādaupamyasamāsena samāsoktirviniścaye /",
    "GK16ruyalscu:2368": " syātsaṅkarasamāsena samāsasya tu saṃśaye //",
    "GK16ruyalscu:2369": " na rūpakasamāsasya prātpāvasyāḥ pravartanam /",
    "GK16ruyalscu:2370": " rūpakādarthasaṃsiddherekadeśavivartinaḥ //",
    "GK16ruyalscu:2371": " ataḥ prabhedāntaraprathanāya uktabhedān saṃcaṣṭe-tadevamityādi /",
    "GK16ruyalscu:2372": " iyaṃ khalu śliṣṭātsādhāraṇādaupamyagarbhācyeti viśeṣaṇavaicitryāt tridhoddiṣṭā /",
    "GK16ruyalscu:2373": " tatra śliṣṭādviśeṣaṇādekavidhā /",
    "GK16ruyalscu:2374": " sādhāraṇātpunardharmasamāropakāryasamāropābhyāṃ dvidhā /",
    "GK16ruyalscu:2375": " aupamyagarbhādapi upamāsamāsena saṅkarasamāsena ceti dvidhā /",
    "GK16ruyalscu:2376": " śliṣṭāśliṣṭatayā tu rūpakasamāsadvayamasyā na viṣayaḥ /",
    "GK16ruyalscu:2377": " ataḥ pañca prakārāḥ /",
    "GK16ruyalscu:2378": " itthaṃ viśeṣaṇasāmyātpañcaprakāratvasiddhā vavāntaraṃ viśeṣasahitāmimāṃ punastrirāśikatayā saṃcaṣṭe-itthaṃ śuddhakāryetyādinā /",
    "GK16ruyalscu:2379": " kāryasya śuddhatvaṃ nāma nirūpita viśeṣaṇasāmyā saṃkīrṇatā /",
    "GK16ruyalscu:2380": " prathamaṃ viśeṣaṇasāmyanibandhanabhedodayāvarvāgityarthaḥ /",
    "GK16ruyalscu:2381": " atraitadākūtam-viśeṣaṇa sāmyādaprastutasya gamyatve hi samāsoktiḥ /",
    "GK16ruyalscu:2382": " tacca viśeṣaṇasāmyaṃ śuddhakāryasamārope satyupacaritaṃ,",
    "GK16ruyalscu:2383": " yathā vilikhatītyādāvudāhariṣyamāṇepadye sa eko rāśiḥ ,",
    "GK16ruyalscu:2384": " yadā punaridamanupacaritaṃ tadā pañcadhodāhṛtam prāk sa dvitīyaḥ /",
    "GK16ruyalscu:2385": " ubhayamayatve tu tṛtīyo rāṣiḥ /",
    "GK16ruyalscu:2386": " anupacaritaviśeṣaṇasāmyanibandhanasya nyāyanirbharatvena prāk pradarśanaṃ pañcavidhatvena kṛtamiti /",
    "GK16ruyalscu:2387": " atha tadeva prāk pradarśanamanusmārayati-viśeṣaṇāsāmyaṃ ceti /",
    "GK16ruyalscu:2388": " nanu śuddhakāryasamārope viśeṣaṇasānyamupacaritam ,",
    "GK16ruyalscu:2389": " anyadātvanupacaritaṃ anugatamekarūpaṃ tu prayojanaṃ nānupaśyāma ityata āha-sarvatra cātretyādi /",
    "GK16ruyalscu:2390": " evakāreṇa tadekaprāṇatāṃ samāsokterabhaipraiti /",
    "GK16ruyalscu:2391": " tasya cāturvidhyaṃ darśayati-sa ca laukika ityādi /",
    "GK16ruyalscu:2392": " vastujātiguṇādi /",
    "GK16ruyalscu:2393": " anena ca vyavahārasamāropacāturvidhyena rāśitrayamapi pratyekaṃ caturdhā prathate /",
    "GK16ruyalscu:2394": " ataḥsamāsoktiḥ prapañcacavatītyāha-tadevaṃ bahuprapañceti /",
    "GK16ruyalscu:2395": " tatrādyaṃ rāśimudājihīrṣarāha-tatra śaddhakāryeti /",
    "GK16ruyalscu:2396": " vilikhatīti /",
    "GK16ruyalscu:2397": " uccairvilekha(na) (?)",
    "GK16ruyalscu:2398": " gāḍhaṃ kacagrahaḥ patrāvalyāmasāmañjasyamaṃśukavikarṣaśceceti haṭhakā (mu)kakāryam /",
    "GK16ruyalscu:2399": " haṭhāditi vikarṣathaṇa kriyāviśeṣaṇam /",
    "GK16ruyalscu:2400": " atropacaritatvādaprastutāvagatau viśeṣaṇasāmyaṃ nātibaddhabharam api tu śuddhakāryasamāropa eva ityāha-atra patrāvalītyādi /",
    "GK16ruyalscu:2401": " khadire 'tyasaṃbhavāt patrāvalīgrahaḥ /",
    "GK16ruyalscu:2402": " vyutkramoktānāṃ kramasvārasyāyānusmārayativiśeṣaṇasamyeneti /",
    "GK16ruyalscu:2403": " viśeṣaṇasāmyaṃ hi yadā śliṣṭatā tadobhayārthatā /",
    "GK16ruyalscu:2404": " yadā sādhāraṇyaṃ tadobhayatra pravṛttinimittasaṃbhavaḥ /",
    "GK16ruyalscu:2405": " yadaupamyagarbhaviśeṣaṇatā tadā samāsabheda iti /",
    "GK16ruyalscu:2406": " viśeṣamasāmyavaśādeva aprastutāvagatiriti jñeyam /",
    "GK16ruyalscu:2407": " athobhayamayatvenodāharatilirlūnānīti /",
    "GK16ruyalscu:2408": " nīrasaiḥ śuṣkai rahṛdayaiśca /",
    "GK16ruyalscu:2409": " kaṇṭakibhiḥ kṣudraśaṅkumadbhiḥ ghātakajanayogibhiśca /",
    "GK16ruyalscu:2410": " ubhayamayatāṃ yojayati-atra kaṇṭakibhiriti /",
    "GK16ruyalscu:2411": " eṣitriṣu rāśiṣu vyavahārasamāropa vaicitryanibandhanāt bhedānupadarśayitukāma āha-vyavahārasamāropetyādi /",
    "GK16ruyalscu:2412": " dyāmāliliṅgeti /",
    "GK16ruyalscu:2413": " ambaraṃ nabho vāsaśca /",
    "GK16ruyalscu:2414": " nimagracarapuṣpa śaratvaṃ dāhena /",
    "GK16ruyalscu:2415": " taruṇaḥ prabalo yuvā ca /",
    "GK16ruyalscu:2416": " atra ambarakarataruṇeṣu viśeṣaṇa sāmyam /",
    "GK16ruyalscu:2417": " anyatra kāryasamāropaḥ /",
    "GK16ruyalscu:2418": " atra laukikavastuni laukikavyavahārasamāropaḥ /",
    "GK16ruyalscu:2419": " pradarśitodāharaṇeṣu ca /",
    "GK16ruyalscu:2420": " tatra laukikaṃ vastu vividhamityāha-laukikaṃ ceti /",
    "GK16ruyalscu:2421": " yairiti /",
    "GK16ruyalscu:2422": " ekarūpamavikṛtaṃ /",
    "GK16ruyalscu:2423": " vṛttiṣu jāgaritādiṣu /",
    "GK16ruyalscu:2424": " avyayaṃ sauṣu(ptyā)",
    "GK16ruyalscu:2425": " diṣu sthagitam /",
    "GK16ruyalscu:2426": " ata evāsaṅkhyatayā pravṛttam /",
    "GK16ruyalscu:2427": " jāgare viśvaḥ prathamaḥ ,",
    "GK16ruyalscu:2428": " svapne taijaso dvitīyaḥ,",
    "GK16ruyalscu:2429": " sauṣupte prājñastṛtīya iti /",
    "GK16ruyalscu:2430": " saṅkhyayā vastuto rahitaṃ turīyasya sarvānusyūtatvāt /",
    "GK16ruyalscu:2431": " uktaṃ hi śrīmadgauḍapādauḥ-“māyā saṅkhyā turīyami“ti /",
    "GK16ruyalscu:2432": " yairīdṛśaṃ tvāṃpaśyadbhiḥ paratvajuṣo vibhakterlopaḥ kṛtaḥ /",
    "GK16ruyalscu:2433": " asmātparamastīti vibhāgo lutpaḥ /",
    "GK16ruyalscu:2434": " taistava sakṣaṇaṃ kṛtaṃ (manye)",
    "GK16ruyalscu:2435": " parameśvarasya hi sarvavṛttiṣvakatvaṃ rūpamavyayatvaṃ asaṃkhyatā na kutaścidapideśakālāderbheda iti idameva lakṣaṇam /",
    "GK16ruyalscu:2436": " idamāgamaśāstraprasiddhaṃ vastu /",
    "GK16ruyalscu:2437": " atha sarvāsu kārikādivṛttiṣvekatvādisaṃkhyārahitamavyaye hi syāditi pratiyogyekatvaṃ nāsti kiṃ tvabhedaikatvamevar /",
    "GK16ruyalscu:2438": " idṛśamavyayaṃ paśyadbhiḥ paratvajuṣaḥ prakṛteḥ paratvalakṣaṇāyāḥ vibhakteḥ prathamāderlopaḥ kṛtaḥ /",
    "GK16ruyalscu:2439": " idamavyayalakṣaṇaṃ“sadṛśaṃ triṣu liṅgeṣvi“tyādinā pratipāditam /",
    "GK16ruyalscu:2440": " idaṃ vyākaraṇāprasiddhaṃ vastu /",
    "GK16ruyalscu:2441": " atra viśeṣaṇāsāmyameva /",
    "GK16ruyalscu:2442": " sīmānamiti /",
    "GK16ruyalscu:2443": " atra nayanasīmālaṅghanena pratyakṣapramāṇasyāviṣayatā /",
    "GK16ruyalscu:2444": " anyenāsaṅgatyā niyatasambandhābhāvāt anumānasya,",
    "GK16ruyalscu:2445": " vacaḥsparśābhāvācchabdasya laukikasya adṛṣṭo pamānatayopamānasya,",
    "GK16ruyalscu:2446": " arthādanāpātādarthāpatterna ca na yaditi pramāṇānuktāvapi vastutar idṛśi lāvaṇye mīmāṃsādisiddhādṛṣṭādivastusamāropaḥ /",
    "GK16ruyalscu:2447": " codanaikalakṣaṇasya pramāṇāntarāsannikarṣādatra viśeṣaṇāsādhāraṇyam /",
    "GK16ruyalscu:2448": " śāstrīyavastuno vaividhyaṃ pradarśayati-evaṃ tarke tyādi /",
    "GK16ruyalscu:2449": " svapakṣeti /",
    "GK16ruyalscu:2450": " pakṣo garut sādhyadharmaviśiṣṭo dharmī ca /",
    "GK16ruyalscu:2451": " hetisāyudhaṃ heturliṅgaṃ ca /",
    "GK16ruyalscu:2452": " viśeṣo 'tiśayaḥ padārthaviśeṣaśca /",
    "GK16ruyalscu:2453": " mānāroṣaḥ pramāṇaṃ ca /",
    "GK16ruyalscu:2454": " mandamagnimiti /",
    "GK16ruyalscu:2455": " atra mandāgriśvayathutimiradoṣāvirbhāvaḥ oṣadhipaterbhiṣajo 'sannidhāviti /",
    "GK16ruyalscu:2456": " atra viśeṣyāṃśe 'pi sāmyamityudāharaṇāntaraṃ mṛgyam /",
    "GK16ruyalscu:2457": " yadvā candramasa iti viśeṣyādhyāhārādoṣadhipaterityetat viśeṣaṇātayā vivakṣiṇīyam /",
    "GK16ruyalscu:2458": " prasarpattātparyairiti /",
    "GK16ruyalscu:2459": " ye tātparyavidaḥ ye cānumānarasikāḥ tairapi (avi)",
    "GK16ruyalscu:2460": " jñeyaścāsau pārimityaṃ jahāti na vaktuṃ śakyaḥ na ca lakṣayituṃ kintu guruvaraḥ /",
    "GK16ruyalscu:2461": " tava sahṛdayastho guṇagaṇo budhairapūrvavyāpāraguṇagaṇāntaravyāpārātiśāyi vyāpāra ityavasitaḥ /",
    "GK16ruyalscu:2462": " atra guṇagaṇe śṛṅgārādirasavyavahāraḥ samāropita ityāha-atra bharatetyādi /",
    "GK16ruyalscu:2463": " rasaṃ hi bharatopajñam āmananti /",
    "GK16ruyalscu:2464": " vibhāvānubhāvavyabhicārisaṃyogādrasaniṣpattirityāmnānāt /",
    "GK16ruyalscu:2465": " tadvyavahāramupapādayati-tathā hyatretyādinā /",
    "GK16ruyalscu:2466": " na tātparyaśaktijñeya iti /",
    "GK16ruyalscu:2467": " tātparyaṃ hi nāma abhihitānvayamate samanvayaśaktiḥ abhidhottīrṇā samanvayamātra viśrāntayānayā samanvayasamanantara pratītiko raso na jñāyate",
    "GK16ruyalscu:2468": " vibhāvānubhāvavyabhicāribhāḥsaha niyatasambandhābhāvādanumānasyāpi na viṣayaḥ /",
    "GK16ruyalscu:2469": " sākṣātsaṅketā viṣayatvāt na vācyaḥ /",
    "GK16ruyalscu:2470": " mukhyārthabādhādyabhāvannāpi lakṣyaḥ api tu vedyāntaravigalanādaparimitaḥsan abhidhālakṣaṇātātparyottīrṇena",
    "GK16ruyalscu:2471": " vyañjanākhyena kāvyaikagāminā śāstrāntarāpūrveṇa vyāpāreṇa viṣayīkriyamāṇo laukikatvāt",
    "GK16ruyalscu:2472": " anukāryamabhinayaprayāsanighnatvāt anukartāraṃ ca parihṛtya sahṛdayaikagata iti budhairavasīyate /",
    "GK16ruyalscu:2473": " diṅmātramidaṃ,",
    "GK16ruyalscu:2474": " rasamīsāṃsāyāṃ vistaraḥ /",
    "GK16ruyalscu:2475": " prakṛtānupayogīti na kriyate /",
    "GK16ruyalscu:2476": " saṃpradāyaprakāśinyāṃ kāvyaprakāśaṭīkāyāṃ vitatya kṛta iti tata evāvadhārya ityalam /",
    "GK16ruyalscu:2477": " jyotiḥśāstrādivastusamāropo 'nayā rītyā jñeya ityāha-evamanyaditi /",
    "GK16ruyalscu:2478": " paśyantīti /",
    "GK16ruyalscu:2479": " atraidupahvaram-vāgdevatā hi parā paśyantī madhyamāvaikharī ceti catuṣpadaparimitā /",
    "GK16ruyalscu:2480": " tatra nāmarūpātmakaṃ prapañcaṃ svātmanyupasaṃhṛtya svarūpajyotīrūpiṇī jāgaritādidhāmatrayollaṅghinī parā /",
    "GK16ruyalscu:2481": " nāmarūpaprapañcollāsanāya prāthamikaprāṇaparispantābhimāninī kandamandirā maṇipūrakāvadhiprasarantī",
    "GK16ruyalscu:2482": " bījabhāvāpannanirvibhāgavarṇamayīviśvābhimukhī bhavantī sauṣutpavṛttiḥ paśyantī /",
    "GK16ruyalscu:2483": " pārāyāḥ sakāśāduditā maṇipūrakāt anāhatāvadhi prāṇaparispandotkṣubhitabuddhivṛttyabhimāninī varṇapadādiparigrahāntaḥsaṃjalapātmikā paśyantīprabhāvā svapnavṛttirmadhyamā /",
    "GK16ruyalscu:2484": " anāhatānmukhakarandarāvadhi prasṛtābahiḥsaṃjalpātmikā sthūlā madhyamodbhavājāgaritavṛttirvaikharī /",
    "GK16ruyalscu:2485": " āsāṃ nāma niruktyādiviśeṣaḥ prathamaślokavivaraṇe prapañcitaḥ /",
    "GK16ruyalscu:2486": " atha saṃhārāvasare jāgaritalayapuraskāreṇa vaikharī madhyamāyāṃ līyate /",
    "GK16ruyalscu:2487": " madhyamāyayāṃ līyate /",
    "GK16ruyalscu:2488": " madhyamā svapnalayapuraskāreṇa paśyantyām,",
    "GK16ruyalscu:2489": " sā ca sauṣutpalayapuraskāreṇa parāyām,",
    "GK16ruyalscu:2490": " parā turīyaparvātmikā samādhivṛttirucyate /",
    "GK16ruyalscu:2491": " itthaṃ ca sati śaktimānātmā parāyāṃ turīyāṃ ,",
    "GK16ruyalscu:2492": " paśyantyāṃ prājñāḥ,",
    "GK16ruyalscu:2493": " madhyamāyāṃ taijasaḥ,",
    "GK16ruyalscu:2494": " vaikharyāṃ viśva ityāgamārthadik /",
    "GK16ruyalscu:2495": " atha śabdasaṅgatyā vyākurmaḥ /",
    "GK16ruyalscu:2496": " prabho/vaśyendriyatayā prabhavanaśīla/",
    "GK16ruyalscu:2497": " tava parayā devyā saha krīḍādṛḍhāliṅgane aprayāsena tādṛśī samādhisāmarasye pravṛtte",
    "GK16ruyalscu:2498": " bāhyā vāk kathaṃ cāṭūccāraṇācāpalaṃ sphuṭatālvoṣṭhapuṭavyāpāramakhatatāṃ kathaṃ nāma",
    "GK16ruyalscu:2499": " vitanutāṃ cāpalakathaiva nāstītyarthaḥ /",
    "GK16ruyalscu:2500": " kuto nāstītyata āha-ābhyantarī paśyantī trapayevātmānaṃ yatra tirayati,",
    "GK16ruyalscu:2501": " madhyamāpekṣayābhyantaratamā svātmānaṃ na prakāśayatumīṣṭe /",
    "GK16ruyalscu:2502": " turīyaparvaṇi prāṇānudayādyatra madhyamāpi madhuradhvanyujjihāsārasāt truṭyati /",
    "GK16ruyalscu:2503": " antaḥsañjalparūpaṃ madhuramapi dhvaniṃ nonmūlayatītyarthaḥ /",
    "GK16ruyalscu:2504": " yatra parā samādhau paśāyantīmadhyamayoranudayaḥ /",
    "GK16ruyalscu:2505": " tatra vaikharī kathaṃ nāma pravartatām iti tātparyārthaḥ /",
    "GK16ruyalscu:2506": " atrāgamasiddhe vastuni laukikavastuvyavahāraḥ śṛṅgārātmakaḥsamāropitaḥ /",
    "GK16ruyalscu:2507": " yathā parayodevyā paṭṭamahiṣyā saha tava kriḍādṛḍhāliṅgane pravartamāne anyā kācidābhyantarī ābhyantaratvādeva yuvayorāliṅganaṃ paśyantī trapayevātmānaṃ yatra tirayati gopayati /",
    "GK16ruyalscu:2508": " madhyamāpi nābhyantarī na ca bāhyā /",
    "GK16ruyalscu:2509": " madhyamāvṛttirmadhuradhvaniḥ yathā bhavati tathā ujjihāsārasāt truṭyatiṣa /",
    "GK16ruyalscu:2510": " udgātukāmā kautukāduparamati /",
    "GK16ruyalscu:2511": " tatra bāhyā parigrahaveśyā cāṭūccāraṇacāpalaṃ kathaṃ vitanutāmiti /",
    "GK16ruyalscu:2512": " atra lakṣaṇayojanāyāha-atrāgameti /",
    "GK16ruyalscu:2513": " laukikavastuni kāvyopayogivaividhyaṃ uktacaraṃm anusmārayati-laukikavastviti /",
    "GK16ruyalscu:2514": " nanu viśeṣasāmyaṃ samāsoktilakṣaṇamuktam /",
    "GK16ruyalscu:2515": " śuddhakāryasamārope tu tadavyāpakamityata āha-tatra śuddhakāryetyādi /",
    "GK16ruyalscu:2516": " śuddhakāryasamārope hi vilikhati kucāvityādau yat kucavilekhanādi ha(ṭha)",
    "GK16ruyalscu:2517": " kā(mu)",
    "GK16ruyalscu:2518": " kakāryaṃ tasya yadyapi na mukhyatayā yat khadirādiviśeṣaṇatvaṃ,",
    "GK16ruyalscu:2519": " athāpyupacāreṇa viśeṣaṇīkaraṇaṃ , tat (tatra?)",
    "GK16ruyalscu:2520": " yathākathañcillakṣaṇayojanā kāryā /",
    "GK16ruyalscu:2521": " nanu kiṃ upacārāśrayaṇenetyata āha-pūrvaśāstrānusāreṇetyādi /",
    "GK16ruyalscu:2522": " atha yatra samāsokterasāmañjasyaṃ tatra nyāyasañcāreṇa samañcāreṇa samañjasīkartumāha-iha tvityādinā /",
    "GK16ruyalscu:2523": " aindraṃ dhanuriti /",
    "GK16ruyalscu:2524": " ārdranakhakṣatābham aindraṃ dhanuḥ pāṇḍupayodhareṇa dadhānā sakalaṅkaminduṃ prasādayantī śaradravestāpabhabhyadhikaṃ cakāra /",
    "GK16ruyalscu:2525": " payodharo medhaḥ kucaśca /",
    "GK16ruyalscu:2526": " prasādāti śayekalaṅkoddhurībhāvāt sakalaṅkatvoktiḥ jāratvāviṣkaraṇāya /",
    "GK16ruyalscu:2527": " pravṛḍapekṣayā śaradiraveḥ tāpādhikyam /",
    "GK16ruyalscu:2528": " atra carcā-astitāvadityādi /",
    "GK16ruyalscu:2529": " nāyakatvapratītirastīti pratijñaghāyā tadākṣipati-na cetreti /",
    "GK16ruyalscu:2530": " sākukastyā nāyakatvapratītirastīti pratijñāya tadākṣipati-na cātreti /",
    "GK16ruyalscu:2531": " sākutastyā nāyakatvapratītau nāstiheturityarthaḥ /",
    "GK16ruyalscu:2532": " hetusadbhāvamāśaṅkya nirācaṣṭe-prasādayantītyādi /",
    "GK16ruyalscu:2533": " sakalaṅkaprasādalakṣaṇaviśeṣaṇasāmyāt śaradastāvadisti nāyikātvapratītiḥ,",
    "GK16ruyalscu:2534": " tajanuduṇatvenendurarayornāyakatvapratītiriti cet manyase,",
    "GK16ruyalscu:2535": " naitaddhayate /",
    "GK16ruyalscu:2536": " kutaḥ ārdranakhakṣatābhaṃ aindraṃ dhanuriti viśeṣaṇasyāsāmyāt /",
    "GK16ruyalscu:2537": " aindraṃ dhanuḥ śarada evaviśeṣaṇaṃ na nāyikāyāḥ /",
    "GK16ruyalscu:2538": " nanvārdranakhakṣatābhamiti viśeṣaṇaupamyādekadeśavivartinyupamā śaradi tatsāmarthyādinduravyoḥ nāyakatvapratītirastvityata āha-na caikadeśeti",
    "GK16ruyalscu:2539": " yadyekadeśavartinyupamā kenaciduktā tadā tatsāmarthyādanayornāyakatvapratītiḥ syāt /",
    "GK16ruyalscu:2540": " na ceyamuktā kenacit /",
    "GK16ruyalscu:2541": " ata statsāmarthāt kathamanayornāyakatvavyavasthitiḥ /",
    "GK16ruyalscu:2542": " atra samādhitsurāha-ucyata iti /",
    "GK16ruyalscu:2543": " ekadeśavivartinītyādi /",
    "GK16ruyalscu:2544": " yadyapi sākṣānnoktā athāpi nāsyāḥ pratiṣedho 'sti /",
    "GK16ruyalscu:2545": " nanūktipratiṣedhayordvayorapyabhāve kathaṃ saṃbhava ityata āha-samānyalakṣaṇeti /",
    "GK16ruyalscu:2546": " nanu yadyekadeśavivartinyupamāyā iha saṃbhavaḥ tadaryupamālaṅkārasyaiva prātpirma samāsokterityata āha-athātretyādi /",
    "GK16ruyalscu:2547": " athetyadhikāre /",
    "GK16ruyalscu:2548": " yadyupamānatvena nāyako 'dhikārī kaścitpratīyate,",
    "GK16ruyalscu:2549": " bhavetprātpirupamālaṅkārasya /",
    "GK16ruyalscu:2550": " nahi pratīyate nāyako 'tra kaścidadhikārī /",
    "GK16ruyalscu:2551": " api tu raviśaśinoreva nāyakatvavyavahāre pratītiḥ ,",
    "GK16ruyalscu:2552": " tayorevāsyāṃ śaradi nāyakatvopacārāt /",
    "GK16ruyalscu:2553": " itthaṃ samāsoktiprātpau,",
    "GK16ruyalscu:2554": " tadanusāreṇa śabdanyāso nyāyya ityata āha-tadatretyādi /",
    "GK16ruyalscu:2555": " ārdranakhakṣate śrutyāsthitamapyupamānatvamindradhanuṣisaṃcāraṇīyam /",
    "GK16ruyalscu:2556": " kutaḥ? vastuparyālocanayā /",
    "GK16ruyalscu:2557": " tāmeva vastuparyālocanāṃ sphuṭayati-indracā(pābhaṃ)ityādi /",
    "GK16ruyalscu:2558": " pratītiḥ padārthāntarasamabhivyavahārādittham eva yataḥ /",
    "GK16ruyalscu:2559": " anyaniṣṭhasya dharmasyānyatra saṃcāraṇaṃ kutra dṛṣṭamityata āha-yathā dadhnetyādi /",
    "GK16ruyalscu:2560": " dadhnā juhotītyatra hi havanagatatvena vidhiḥ pratītaḥ sa tvagnihotraṃ juhotītya(ta)",
    "GK16ruyalscu:2561": " eva siddha iti /",
    "GK16ruyalscu:2562": " vastuparyālocanayā yathādadhni saṃcāyete tathehāpyanusandheyamiti yāvat /",
    "GK16ruyalscu:2563": " ataḥ samāsoktireveyamiti nigamayati-evamupamānuprāṇiteti /",
    "GK16ruyalscu:2564": " aindradhanuṣa upameyasyopamānatvaṅkḷpteḥ vaivakṣikopamānuprāṇitatvam /",
    "GK16ruyalscu:2565": " atha yatra nyāyataḥ samāsoktimapohya ekadeśavivartinyupamaiva prathate taṃ viṣayaṃ darśayitumāha-iha punariti /",
    "GK16ruyalscu:2566": " netrairiveti /",
    "GK16ruyalscu:2567": " atra saraḥśriyāṃ nāyikātvapratītau nimittaṃ vivacayati-saraḥ śriyamiti /",
    "GK16ruyalscu:2568": " viśeṣaṇasāmyānnāyikātvapratītirna samāsoktyā /",
    "GK16ruyalscu:2569": " ata eva vyavahārasamāropo 'pi na bhavatītyāha-tasmānnāyiketi /",
    "GK16ruyalscu:2570": " nāyikāpyatra saraḥ śriyāmupamānatayā,",
    "GK16ruyalscu:2571": " na tu vyavahārasasāropeṇa saraḥśrīdharmatayā ata evaṃvidhe viṣaye gatyantarābhāvādekadeśavivartinī upamaivopāsyā /",
    "GK16ruyalscu:2572": " anuktā kathamupāsyetyata āha-yaistviti /",
    "GK16ruyalscu:2573": " asmābhistāvadupapattibhiruktā /",
    "GK16ruyalscu:2574": " yaistu noktā tairapi gatyantarābhāvādupasaṃkhyātavyaivetyarthaḥ /",
    "GK16ruyalscu:2575": " nanu pūrvamekadeśavivartinyupamā nirākṛtā,",
    "GK16ruyalscu:2576": " samprati sādhiteti vyāghāta ityata āha-yatra tu keśapāśetyādi /",
    "GK16ruyalscu:2577": " dantaprabhāḥ puṣpāṇīvetyādi samāsenoktāyāmupamāyāṃ satyāmapi dantaprabhāsadṛśaiḥ puṣpairivetyādi samāsāntaramahimnā viśeṣaṇasāmyamupapadyate",
    "GK16ruyalscu:2578": " tatraupamyagarbhaviśeṣaṇotthāpitā samāsoktireva yuktā /",
    "GK16ruyalscu:2579": " samprati tu netrairivetyatra gatyantarābhāvādekadeśavivartinyupamaiva vyavasthāpiteti vyaghātābhāvāt sarvamavadātam /",
    "GK16ruyalscu:2580": " athārthāntaranyāsa prabhāvitāyāmasyāṃ vaicitryāntaraṃ astītyāha - sā cetyādi /",
    "GK16ruyalscu:2581": " samarthyaḥ prakṛtor'thaḥ samarthakastvaprakṛtaḥ /",
    "GK16ruyalscu:2582": " athopagūḍha iti /",
    "GK16ruyalscu:2583": " upagūḍhe āliṅgite /",
    "GK16ruyalscu:2584": " yayau apagatā /",
    "GK16ruyalscu:2585": " atra samarthyagatā /",
    "GK16ruyalscu:2586": " asamāpteti /",
    "GK16ruyalscu:2587": " atra tu samarthakagatā /",
    "GK16ruyalscu:2588": " ubhayatra yojanāyāha-atropagūḍhatvenetyādi /",
    "GK16ruyalscu:2589": " upagūḍhatvaṃ śāntataṭitkaṭākṣatvaṃ ca viśeṣaṇasāmyaṃ tadutthāpitayā samāsoktyā nāyakavyavahārapratītiḥ /",
    "GK16ruyalscu:2590": " tathā sati samāsoktyāliṅgito yo 'yaṃ viśeṣātmā sa sāmānyātmanā arthāntaranyāsena samarthyate /",
    "GK16ruyalscu:2591": " sāmānyarūpasya ca samarthakasyotthānam /",
    "GK16ruyalscu:2592": " paribhraṣṭapayodharāṇāmiti śleṣavaśādupagūḍha iti viśeṣaṇaṃ sādhāraṇatayā sphuṭam /",
    "GK16ruyalscu:2593": " śāntataṭidityetattu prāgupamāgarbham /",
    "GK16ruyalscu:2594": " taṭitaḥ kaṭākṣā ivāsyā(va yasyā?) iti /",
    "GK16ruyalscu:2595": " atha taṭitsadṛśa kaṭākṣeti samānyarūpasamarthor'thaḥ strīliṅgapulliṅganirdeśagarbheṇa",
    "GK16ruyalscu:2596": " bhajanarūpeṇa kāryeṇotthāpitayā samāsoktyā samāropitanāyakavyavahāreṇa viśeṣātmanā",
    "GK16ruyalscu:2597": " ravisandhyāvṛttāntena samarthyate /",
    "GK16ruyalscu:2598": " utprekṣāvaśāt vaicitryāyāha-ākṛṣṭivegeti /",
    "GK16ruyalscu:2599": " veṣṭanā veṣṭanaṃ yasya mandaragireḥ,",
    "GK16ruyalscu:2600": " pādaḥ paryantaparvataḥ caraṇaśca /",
    "GK16ruyalscu:2601": " atra samāsokterutprekṣāyāśca samakālatāṃ darśayitumāha-atra nirmoketyādi /",
    "GK16ruyalscu:2602": " nirmokapaṭṭapariveṣṭanayā mandākinīti kathanāttadapahnavena mandākinīsamāropaḥ,",
    "GK16ruyalscu:2603": " tasyāśca yatprāntaparvataveṣṭanaṃ taccaraṇamūlaveṣṭanameveti,",
    "GK16ruyalscu:2604": " pādaśabdaśleṣotthayā bhede 'bhedaḥ ityevaṃrūpayā atiśayoktyādhyavasīyate /",
    "GK16ruyalscu:2605": " tathādhyavasitaṃ ca manthavyathetyādi phalotprekṣāmutthāpayati /",
    "GK16ruyalscu:2606": " sā ca amburaśimdākinyorbhartṛpatnīvyavahārasamāśrayāṃ samāsokti svasamakālamutthāpayatīti anayorekakālatā /",
    "GK16ruyalscu:2607": " itthamanyatrāpi darśayati-evaṃ nakhakṣateti /",
    "GK16ruyalscu:2608": " utprekṣāntaramanupraviṣṭeti samakālatā sūcitā /",
    "GK16ruyalscu:2609": " itthaṃ vaicitryam anusandheyamiti nigamayati-evamiyamityādi /",
    "GK16ruyalscu:2610": " viśeṣaṇāṃśasāmyenāprastutārthasya gamyatā /",
    "GK16ruyalscu:2611": " samāsoktirmatā yena saṃkṣipyārtho 'bhidhīyate //",
    "GK16ruyalscu:2612": " śuddhakāryasamārope sāmyaṃ syādaupacārikam /",
    "GK16ruyalscu:2613": " vyavahārasamāropaḥ sākṣādasyāṃ prayojakaḥ //",
    "GK16ruyalscu:2614": " syādviśeṣaṇasāmyaṃ cet samāsāntarasaṃkṣayāt /",
    "GK16ruyalscu:2615": " upamā bādhate naināmekadeśavivartinī //",
    "GK16ruyalscu:2616": " dṛśyater'thāntaranyāse samarthye ca samarthake /",
    "GK16ruyalscu:2617": " utprekṣāyoginī caiṣā kvacitsyādekakālagā //",
    "GK16ruyalscu:2618": " parikaraṃ lakṣayati-",
    "GK16ruyalscu:2619": " viśeṣaṇasābhiprāyatvaṃ parikaraḥ // RuAss_32 //",
    "GK16ruyalscu:2620": " saṅgatimāha-viśeṣaṇavaicitryeti /",
    "GK16ruyalscu:2621": " vyācaṣṭe-viśeṣaṇanāmityādi /",
    "GK16ruyalscu:2622": " prasannagaṃbhīratvaṃ nāma padānāṃ vyāṅgyārthagarbhīkāra eva na tu vyaṅgyasya vācyātiśāyitā /",
    "GK16ruyalscu:2623": " nirvaktumāha-evaṃ ceti /",
    "GK16ruyalscu:2624": " vācyonmukhatvaṃ vācyāṅgatā //",
    "GK16ruyalscu:2625": " rājñaḥ iti /",
    "GK16ruyalscu:2626": " rājño na tu yādṛśatādṛśasya /",
    "GK16ruyalscu:2627": " tatrāpi mānadhanasya na tvavamānasahasya /",
    "GK16ruyalscu:2628": " kārmukabhṛto na nirāyudhasya /",
    "GK16ruyalscu:2629": " duryodhanasya na tu śakyayodhanasya /",
    "GK16ruyalscu:2630": " agrato na tvasamakṣyam /",
    "GK16ruyalscu:2631": " kurubāndhavasya miṣataḥ karṇasya śalyasya ca na niḥsahāyasya /",
    "GK16ruyalscu:2632": " sarvaiveya-“manādare ṣaṣṭhī” /",
    "GK16ruyalscu:2633": " itthaṃ miṣato duryodhanakarṇaśalyānanādṛtyetyarthaḥ /",
    "GK16ruyalscu:2634": " duḥśāsanasyetyanuktvātasya pāṇḍavavadhūkeśāmbarākarṣiṇa ityuktiḥ hantavyatvaprasiddhyai /",
    "GK16ruyalscu:2635": " jīvatā eva na tu mūrcchitasya mṛtasya vā /",
    "GK16ruyalscu:2636": " tīkṣṇākarajakṣuṇṇāda sṛgvakṣasaḥ na tvāyudhavidāritāt /",
    "GK16ruyalscu:2637": " koṣṇaṃ na tuparyuṣitam /",
    "GK16ruyalscu:2638": " mayādya pītamiti bhīmasenoktiḥ /",
    "GK16ruyalscu:2639": " sābhiprāyatāṃ darśayati-atretyādi /",
    "GK16ruyalscu:2640": " vākye 'pi darśayati-evamaṅgarājetyādi /",
    "GK16ruyalscu:2641": " viśeṣaṇānāṃ vyaṅgyārthagarbhīkaraṇalakṣaṇā /",
    "GK16ruyalscu:2642": " sotprāsatā parikaro vyaṅgyaḥ parikaro yataḥ //",
    "GK16ruyalscu:2643": " śleṣaṃ lakṣayati-",
    "GK16ruyalscu:2644": " viśeṣyasyāpi sāmye dvayorvopādāne śleṣaḥ // RuAss_33 //",
    "GK16ruyalscu:2645": " arthadvayasya yadā prākaraṇikatvamaprākaraṇikatvameva vā tadā viśeṣaṇaviśeṣyayoḥ śabdasāmye śleṣaḥ /",
    "GK16ruyalscu:2646": " yadā tūbhayamayatvaṃ arthadvayasya tadā viśeṣyāṃśe pṛthagupādāne śleṣa iti sūtrārthaḥ /",
    "GK16ruyalscu:2647": " saṅgatimāha-kevalaviśeṣaṇeti /",
    "GK16ruyalscu:2648": " idamiti vacanaviśeṣaṇam /",
    "GK16ruyalscu:2649": " vyācaṣṭe-tatra dvayorityādi /",
    "GK16ruyalscu:2650": " viśeṣaṇaviśeṣyasāmya eveti /",
    "GK16ruyalscu:2651": " ubhayatra śabdasāmye satyevetyarthaḥ /",
    "GK16ruyalscu:2652": " viśeṣyāṃśe 'pi śabdasāmyaṃ tadā arthaprakaraṇādinā abhidhāniyāsyāt na tu śleṣasya /",
    "GK16ruyalscu:2653": " anekārtho hi śabdaḥ prakaraṇādinā prākaraṇika evārthe niyamyate /",
    "GK16ruyalscu:2654": " ādye tu prakāradvaye niyamahetvabhāvāt dvāvapi vācyau /",
    "GK16ruyalscu:2655": " itthaṃ sati vikalpo vyavatiṣṭhata ityāha-ata eveti /",
    "GK16ruyalscu:2656": " śliṣṭaprakāradvayeti /",
    "GK16ruyalscu:2657": " ādyaṃ prakāradvayaṃ śliṣṭaṃ viśeṣyāṃśe 'pi śleṣārthatvāt /",
    "GK16ruyalscu:2658": " yena dhvasteti /",
    "GK16ruyalscu:2659": " anaḥśākaṭam /",
    "GK16ruyalscu:2660": " abhavena asaṃsāreṇa balidaityajitkāyaḥ purāmṛtasaṃvibhāgakāle strīkṛtaḥ strībhāvaṃ nītaḥ /",
    "GK16ruyalscu:2661": " yaśca udvṛttakāliyādibhujaṅgaghātīti /",
    "GK16ruyalscu:2662": " aravalayavān aravalayaṃ cakram /",
    "GK16ruyalscu:2663": " agaṃ govardhanaṃ gāṃ mahīṃ ca yaḥ kṛṣṇaḥ varāhāvatāre adhārayat /",
    "GK16ruyalscu:2664": " yasya ca stutyaṃ nāma amaraḥ śaśimacchirohara ityāhuḥ /",
    "GK16ruyalscu:2665": " śaśimadrāhuḥ śaśinaṃ mathnātīti /",
    "GK16ruyalscu:2666": " andhakānāṃ vṛṣṇisarahacarāṇāṃ kṣayakṛt āvāsakaraḥ /",
    "GK16ruyalscu:2667": " sa mādhavastvāṃ sarvadā pāyāt /",
    "GK16ruyalscu:2668": " atha yena dhvastamanobhavena nāśitamanmathena balijitkāyaḥ viṣṇorvapuḥ purāṇāṃ saṃharaṇe astrīkṛtaḥ /",
    "GK16ruyalscu:2669": " yaścedvṛndrakalāvat stutyaṃ ca nāma hara ityāhuḥ /",
    "GK16ruyalscu:2670": " andhakāsurakṣayakaraḥ umādhavo gaurīpatiḥsarvadā tvāṃ pāyāt /",
    "GK16ruyalscu:2671": " atra hariharayordvayorapi prākaraṇikatā /",
    "GK16ruyalscu:2672": " nītānāmiti /",
    "GK16ruyalscu:2673": " lubdhairmadhulaṃpaṭaiḥ vyādhaiśca bhūriti kriyāviśeṣaṇam ekadā śilīmukhairbhramaraiḥ anyadā bhūribāṇaiḥ /",
    "GK16ruyalscu:2674": " vanaṃ jalaṃ vipinaṃ ca /",
    "GK16ruyalscu:2675": " kamalānāṃ padmānāṃ mṛgāṇāṃ ca /",
    "GK16ruyalscu:2676": " atra padmamṛgayoraprākaraṇikatā /",
    "GK16ruyalscu:2677": " sveccheti /",
    "GK16ruyalscu:2678": " viṣayo deśakośādistryādiśca /",
    "GK16ruyalscu:2679": " dehīti vitareti dehavāniti ca /",
    "GK16ruyalscu:2680": " mārgaṇaśatairyācakasārthaiḥ /",
    "GK16ruyalscu:2681": " vaktuṃ na yātītyekadā mārgaṇaśataiḥ prayogabhedān (t)",
    "GK16ruyalscu:2682": " śatasaṅkhyairbāṇaiḥ duḥkhaṃ dadātītyanyadā /",
    "GK16ruyalscu:2683": " jīvitaṃ jīvikā jīvaścar /",
    "GK16ruyalscu:2684": " iśvaraḥ durvidagdhaḥ /",
    "GK16ruyalscu:2685": " prabhuratra prākaraṇikataḥ,",
    "GK16ruyalscu:2686": " aprākaraṇiko manobhavaḥṣa atra viśeṣyayordvayorupādānam /",
    "GK16ruyalscu:2687": " udāharaṇatraye 'pi yojanāyāha-atra hariharetyādi /",
    "GK16ruyalscu:2688": " punastraividhyāyāha-eṣa ca śabdārtheti /",
    "GK16ruyalscu:2689": " udāttādīti /",
    "GK16ruyalscu:2690": " laukikaśabdeṣvapi svarabhedādevārthāvagatiḥ /",
    "GK16ruyalscu:2691": " tālvoṣṭhādivyāpāraḥ prayatnaḥ ayaṃ śabdānyatve hetuḥ /",
    "GK16ruyalscu:2692": " śabdaśleṣe liṅgāntaramāha-yatra prāyeṇeti /",
    "GK16ruyalscu:2693": " arthaśleṣastu anyathetyāha-ata eveti /",
    "GK16ruyalscu:2694": " ubhayaśleṣamāha-saṅkalanayeti /",
    "GK16ruyalscu:2695": " ubhayaśleṣamudāharati-raktacchadatvamiti /",
    "GK16ruyalscu:2696": " chadodalaṃvāsāśca /",
    "GK16ruyalscu:2697": " vikacāḥ vikasvarāḥ,",
    "GK16ruyalscu:2698": " kacarahitāśca /",
    "GK16ruyalscu:2699": " jalaiḥsaṅgataṃ nālamādadhānāḥ jaḍajanaiḥsakhyamalaṃ nādadhānāḥ /",
    "GK16ruyalscu:2700": " puṣpeṣu kusumānatareṣu ruciṃ śobhāṃ puṣpabāṇapriyatāṃ ca /",
    "GK16ruyalscu:2701": " ubhayaśleṣatāṃ darśayati-atraraktetyādi /",
    "GK16ruyalscu:2702": " pṛthaganudāharaṇe hetumāha-granthagauraveti /",
    "GK16ruyalscu:2703": " athāsya sāvakāśaniravakāśādicarcām ārabhate-eṣa cetyādinā /",
    "GK16ruyalscu:2704": " alaṅkārāntareṣvaprāpteṣu anārabhyamāṇo 'yaṃ niravakāśatvāt balīyāniti bādhitvā tatpratibhāmātra mutpādayatīti kecit /",
    "GK16ruyalscu:2705": " yena dhvasteti /",
    "GK16ruyalscu:2706": " anye punaḥ “yena dhvastamanobhavene“ti alaṅkārāntaravivikto 'sya viṣayaḥ iti sāvakāśatvānnānyabādhakaḥ /",
    "GK16ruyalscu:2707": " ato 'nyasampāte saṅkaraḥ nyāyato vā daurbalye bādhyatvamityāhuḥ /",
    "GK16ruyalscu:2708": " tatra svamataniravakāśatvamāviścikīrṣurāha-tatra pūrveṣāmityādi /",
    "GK16ruyalscu:2709": " anekārthagojaratveneti pratyekamabhisambandhaḥ /",
    "GK16ruyalscu:2710": " ādyaṃ prakāradvayaṃ prākaraṇikānekārthagocaratvaṃ aprākaraṇikānekārthagocaratvaṃ ca /",
    "GK16ruyalscu:2711": " tadubhayamapi hi tulyayogitāyā viṣayaḥ /",
    "GK16ruyalscu:2712": " tasyāḥ prastutānāṃ vā samānadharmābhisambandho lakṣaṇam /",
    "GK16ruyalscu:2713": " yatrobhayarūpānekārthagocaratvaṃ tṛtīyaḥ prakāraḥ tatra tu dīpakaṃ prabhavati /",
    "GK16ruyalscu:2714": " tasya prastutāprastutānāṃ samānadharmābhisambandho lakṣaṇaṃ yataḥ /",
    "GK16ruyalscu:2715": " ataḥ śleṣaviṣathayo 'nenālaṅkāradvayena vyātpaḥ /",
    "GK16ruyalscu:2716": " alaṅkārāntareṇāpi vyāpyata ityata āha-tatpṛṣṭheceti /",
    "GK16ruyalscu:2717": " yata itthaṃ nāsya viviktaviṣayatā ato 'laṅkārāntarāṇi śleṣabādhitāni pratibhāmātrāvaśeṣāṇi bhavanti /",
    "GK16ruyalscu:2718": " itthaṃ sati vivakto yaḥśāṅkito viṣayaḥ so 'pi avivikta evetyāha-yena dhvastetyādi /",
    "GK16ruyalscu:2719": " itthaṃ vivikto yaḥśāṅkito viṣayaḥ so 'pi avivikta evetyāha-yena dhvastetyādi /",
    "GK16ruyalscu:2720": " itthaṃ niravakarāśatvādanyabādhakatvamupapādya śabdārtho bhayaviṣayatāmasya upasthāpayitumāha-alaṅkāryetyādi /",
    "GK16ruyalscu:2721": " alaṅkāryalaṅkaraṇabhāvo hi āśrayāśrayibhāvenopapanno loke karṇāśritaḥ karṇālaṅkāra iti /",
    "GK16ruyalscu:2722": " ato raktacchradetyādāvarthāśrayaṇādarthālaṅkāro 'yaṃ ,",
    "GK16ruyalscu:2723": " nālamityādau tu sphuṭaḥśabdabheda iti śabdālaṅkāraḥ /",
    "GK16ruyalscu:2724": " nanu arthabhede śabdabhedo 'pi bhinna eveti raktacchradamityādāvapi na śabdaikyamityada āha-yadyapītyādi /",
    "GK16ruyalscu:2725": " aupapattikatvāditi /",
    "GK16ruyalscu:2726": " pratyarthaṃ śabdabheda ityupapattyā hi śabdabhedopapādanam /",
    "GK16ruyalscu:2727": " pratītau punaraikyamevāvasīyate /",
    "GK16ruyalscu:2728": " ataḥ sāhityasaraṇeḥ pratītyaikasāratvāt śabdaikyapratipādakadarśanāvaṣṭāmbhācca nāsti śabdabhedaḥ /",
    "GK16ruyalscu:2729": " nālamityādau tu śabdabhedaḥ pratītyanurodhī /",
    "GK16ruyalscu:2730": " ato raktacchadamityādau śabdaikyādekavṛntagataphaladvayanyāyena arthayoḥ śliṣṭatā,",
    "GK16ruyalscu:2731": " nālamityādau tu jatukāṣṭhanyāyena śabdayoreva /",
    "GK16ruyalscu:2732": " raktacchadamityādau punaḥśabdālalaṅkāratāmāśaṅkate - pūrvātrānvayeti /",
    "GK16ruyalscu:2733": " pariharati-na /",
    "GK16ruyalscu:2734": " āśrayetyādi /",
    "GK16ruyalscu:2735": " alaṅkāratvaṃ hi lokeśaṅkate-pūrvātrānvayeti /",
    "GK16ruyalscu:2736": " pariharati-na /",
    "GK16ruyalscu:2737": " āśrayetyādi /",
    "GK16ruyalscu:2738": " alaṅkāratvaṃ hi lokenānvayavyatirekābhyāṃ vyavatiṣṭhate,",
    "GK16ruyalscu:2739": " api tvāśrayāśrayibhāvenaiva,",
    "GK16ruyalscu:2740": " ihāpi tadvadityarthaḥ /",
    "GK16ruyalscu:2741": " eva mubhayālaṅkāratāṃ prasādhyabādhyabādhakabhāvavivecanamupakramate-evaṃ ca sakaletyādi /",
    "GK16ruyalscu:2742": " itthaṃ niravakāśatvobhayālaṅkāratvasiddhau sakalakalamityādau śleṣa eva nopamā /",
    "GK16ruyalscu:2743": " tatrahetuḥ - guṇakriyāsāmyavat śabdasāmyaṃ nopamāprayojakamiti /",
    "GK16ruyalscu:2744": " sudhāṃṣubimbaṃ kalābhirupetaṃ parantu kalakalasahitamiti śabdasāmyameveha /",
    "GK16ruyalscu:2745": " ata upamāpratibhotpattihetuḥ śleṣa evāvasīyate /",
    "GK16ruyalscu:2746": " nanu niravakāśatvācchraleṣaścedvādhakaḥ,",
    "GK16ruyalscu:2747": " tarhi rūpakasamāsoktyoḥ kuto ca bādha ityata āha-śleṣagarbhetvityādi /",
    "GK16ruyalscu:2748": " rūpakaṃ hi siddhaśleṣamutthāpya svasvarūpa eva viśrāmyatīti śleṣabādhakaḥ /",
    "GK16ruyalscu:2749": " tatrāpi yadi śleṣaḥ pūrvasiddho rūpakamutthāpya yadi svarūpe viśrāmyati,",
    "GK16ruyalscu:2750": " tadā rūpakaṃ bādhyameva,",
    "GK16ruyalscu:2751": " yathā bhramimaratimityādau /",
    "GK16ruyalscu:2752": " carcitaṃ caitat rūpakaprastāve /",
    "GK16ruyalscu:2753": " rūpakaṃ pūrvasaṃsiddhaṃ śleṣamutthāpayedyapi /",
    "GK16ruyalscu:2754": " tadā rūpakameva syādanyathā śleṣa iṣyate //",
    "GK16ruyalscu:2755": " iti //",
    "GK16ruyalscu:2756": " śliṣṭaviśeṣaṇoti /",
    "GK16ruyalscu:2757": " samāsoktau tu śliṣṭaviśeṣaṇanibandhanāyāṃ viśeṣyāṃśasya gamyatvāt samāsoktireva bādhikā /",
    "GK16ruyalscu:2758": " śleṣe hi vācyatvameva lakṣaṇam /",
    "GK16ruyalscu:2759": " ato lakṣaṇavikalatvāt viśeṣaṇoṣvābhāto 'pi bādhya eva /",
    "GK16ruyalscu:2760": " viśeṣaṇāntare 'pi śleṣasya bādhakatāṃ darśayitumāha-iha tvityādi /",
    "GK16ruyalscu:2761": " jagatsu trayīmayatvena prathito 'pi vivasvān vāruṇīṃ prati yadagamat /",
    "GK16ruyalscu:2762": " vāruṇī pratīcī dik surā ca /",
    "GK16ruyalscu:2763": " ata evāstaśailā(tpatitaḥ) /",
    "GK16ruyalscu:2764": " pātityaṃ adhaḥ pradeśasaṃyogaḥ upahatiśca patitatvādeva śuddhyaibaḍavāgnimadhyaṃ viveśetyarthaḥ /",
    "GK16ruyalscu:2765": " vyācaṣṭe-vivasvato vastuvṛttetyādi /",
    "GK16ruyalscu:2766": " loketrayīmayasya sato vāruṇī sparśato yau pati tatvāgrapraveśau,",
    "GK16ruyalscu:2767": " tābhyāṃ śleṣamūlayātiśayoktyā dve api vivasvatkriye 'dhyasite /",
    "GK16ruyalscu:2768": " so 'yaṃ tatkriyā(ekakriyā)",
    "GK16ruyalscu:2769": " yogo nāma atiśayaḥ /",
    "GK16ruyalscu:2770": " yadyapyekaiva kriyā kartṛbhedabhinnā satyabhedenādhyavasitā sa tu tatkriyā(ekakriyā)",
    "GK16ruyalscu:2771": " yogaḥ , taddhetukātiśayoktihetukā /",
    "GK16ruyalscu:2772": " atra (utpre)kṣāyām /",
    "GK16ruyalscu:2773": " ata eveti sarvanāmnā parāmṛṣṭo yo virodhālaṅkāraḥ viruddhacaraṇābhāsarūpaḥ tenālaṅkṛtor'thaḥ pātityarūpa hetutvenotprekṣyate /",
    "GK16ruyalscu:2774": " śuddhyai iti ca phalatvena /",
    "GK16ruyalscu:2775": " ato hetūtprekṣā phalotprekṣā ca /",
    "GK16ruyalscu:2776": " virodhālaṅkāro 'pi sampannalakṣaṇa ityāha-virodhālaṅkārasya ceti /",
    "GK16ruyalscu:2777": " ato virodhotprekṣālaṅkāyostulyakālatā ekavṛttantaḥ pā(ti)",
    "GK16ruyalscu:2778": " tā, uttarakālaṃ tu virodhopaśama iti pratītikramaḥ /",
    "GK16ruyalscu:2779": " itthañca sati śleṣaḥ sarvabādhakaḥsan virodhālaṅkāraṃ bādhitvā pratibhāmātreṇāvasthāpayati /",
    "GK16ruyalscu:2780": " virodhabādhe ca taddhetukotprekṣābādhaḥ siddha evetyāśayaḥ /",
    "GK16ruyalscu:2781": " ataḥ śleṣa evāyam /",
    "GK16ruyalscu:2782": " yatra tu nāṭakādau bhāvyarthopakṣepātmakaṃ bījanyāsalakṣaṇaṃ sūcakatvaṃ tatra mīmāṃsārthamāha-yatra tvityādi /",
    "GK16ruyalscu:2783": " prastutābhidheyaparatve 'pi vartamānārthaniṣṭhatve 'pi /",
    "GK16ruyalscu:2784": " upakṣepāparābhaidhānamiti /",
    "GK16ruyalscu:2785": " upakṣepa iti tasya saṃjñā /",
    "GK16ruyalscu:2786": " yadāha-“bījanyāsaḥ upakṣepa“iti /",
    "GK16ruyalscu:2787": " arthadvayasyeti /",
    "GK16ruyalscu:2788": " tatrārthadvayamabhaidhāgocaratvenānvitaṃ vaktuṃ neṣyate /",
    "GK16ruyalscu:2789": " kiṃ tarhi? ekor'tho 'bhidheyaḥ prastutaḥ /",
    "GK16ruyalscu:2790": " vakṣyamāṇastu sūcyaḥ /",
    "GK16ruyalscu:2791": " ato na śleṣaḥ /",
    "GK16ruyalscu:2792": " śleṣe dvayorabhidheyatvaniyamāt nāpi dhvaniḥ /",
    "GK16ruyalscu:2793": " kutaḥ ? upakṣepyasya bhāvyarthasya asambandhenaupamyā vivakṣaṇāt /",
    "GK16ruyalscu:2794": " śleṣadhvanivyatirekiṇī gatirapi nāsti,",
    "GK16ruyalscu:2795": " tatra kiṃ kartavyamityākṣepaḥ /",
    "GK16ruyalscu:2796": " samādhatte-ucyata ityādi /",
    "GK16ruyalscu:2797": " śleṣastu dvayorvācyatvābhāvāt sarvathā na pravartata iti dhvaneḥ eva viṣayo 'yam /",
    "GK16ruyalscu:2798": " etadupapādayati-tathāhīti /",
    "GK16ruyalscu:2799": " śabdaśaktimūle hi dhvanau vācyapratīyamānayoḥ sambandhābhāvāt sambandhāyaupamyaklṝtpiḥ /",
    "GK16ruyalscu:2800": " sa(ca)sambandhaḥ aupamyānapekṣayā prakārāntareṇa yadi sūpapādaḥ tarhi upamādhvanau ko 'bhiniveśaḥ?",
    "GK16ruyalscu:2801": " na kārya eva,",
    "GK16ruyalscu:2802": " yato vastudhvanirapi tatra viṣaye sambagandhāntareṇopapannaḥ /",
    "GK16ruyalscu:2803": " ata eva dhvanikṛtā śabdaśaktimūlo dhvaniḥ alaṅkārarūpo vasturūpaśceti dvidhā nyāyata uktaḥ- alaṅkāro 'tha vastveva śabdādyatrāvabhāsate /",
    "GK16ruyalscu:2804": " pradhānatvena sa jñeyaḥ śabdaśaktyudbhavo dvidhā //",
    "GK16ruyalscu:2805": " iti //",
    "GK16ruyalscu:2806": " itthaṃ ca sati prakṛte 'pi sūcakatvasambandhāt śabdaśaktimūlo vastudhvaniravaseyaḥ /",
    "GK16ruyalscu:2807": " atra udāharaṇam-sadyaḥ kauśiketi /",
    "GK16ruyalscu:2808": " hariścandracarite nāṭake /",
    "GK16ruyalscu:2809": " kauśaikadik ulūkadiśā harṣātmikā te hi prabhāte harṣeṇa kūjanti /",
    "GK16ruyalscu:2810": " yadvā kauśika indraḥ ,",
    "GK16ruyalscu:2811": " tasya dik prācī tadvijṛmbhaṇavaśāt /",
    "GK16ruyalscu:2812": " prabhāte hi prācī pratāyate /",
    "GK16ruyalscu:2813": " ākāśaṃ rāṣṭrasamaṃ icchyā tyaktvā valkalasadṛśadhūsarakāntidharaścandraḥ astaśailaṃ yau /",
    "GK16ruyalscu:2814": " atha tatkāntāpi niśā samullāsibhiralikulaiḥ krandhantaṃ sutamiva kumudākaraṃ sāntvayantī tena saha kṣipraṃ pratasthe /",
    "GK16ruyalscu:2815": " sūcanīye tvarthe viśvāmitrakrodhavaśāt icchyā rāṣṭraṃ tyaktvā vārāṇasīṃ prasthitaḥ /",
    "GK16ruyalscu:2816": " tatkāntāpyauśīnarī krandantaṃ rohitāśvaṃ sutaṃ santvayantī tenaiva saha prasthiteti /",
    "GK16ruyalscu:2817": " iha vastudhvanireveti darśayitumāha-atra prabhātetyādi /",
    "GK16ruyalscu:2818": " nanu dhūsarakāntivalakaleti sutamiveti ca aupamyasambandhasadbhāvāt kathamayaṃ vastudhvanirityata āha-valkalasūtābhyāṃ tviti /",
    "GK16ruyalscu:2819": " sūcanīyārthanairapekṣyeṇa sādṛśyaṃ hi saṃbhavati /",
    "GK16ruyalscu:2820": " prakṛtārthaviṣayatvena tāvanmātreṇa viśramaṇīyaṃ sūcanīyer'the anupayogāt /",
    "GK16ruyalscu:2821": " ataḥ prakṛtena saha sūcanīyasya sūcanasambandhācca śabdaśaktimūlo vastudhvanireva /",
    "GK16ruyalscu:2822": " itthaṃ sarvatra nāṭakādau jñeyam /",
    "GK16ruyalscu:2823": " atha yatra na tulyayogitā nāpi dīpakaṃ tatrāpi nāstyalaṅkārāntaravivikto 'sya viṣaya iti darśayituṃ āha-iheti /",
    "GK16ruyalscu:2824": " atra viśeṣaṇānāṃ alakākarṣavaktrāsañjanādīnāṃ vallabhaparatayā prathamaṃ pratītiḥ /",
    "GK16ruyalscu:2825": " atha itthaṃ vadantyāste lajjā pralīneti sakhīvyavahāke nahi nahīti vallabhasya nihnāvapuraḥsaraṃ kūrpāsakavalyapadeśaḥ kriyate /",
    "GK16ruyalscu:2826": " atra hi na tulyayogitā dīpakaṃ vā ato vivikto 'yaṃ śleṣaviṣaya iti na śaṅkanīyam /",
    "GK16ruyalscu:2827": " tatra hetuḥ- apahnavutervidyamānatvaditi /",
    "GK16ruyalscu:2828": " codayati-vastuta iti /",
    "GK16ruyalscu:2829": " apahnavo hi vastutaḥsādṛśyārthaṃ pravarttate iha tu sādṛśyaṃ apahnavāya pravṛttimiti nāyamapahnava iti codyam /",
    "GK16ruyalscu:2830": " pariharati-na ubhayathāpīti /",
    "GK16ruyalscu:2831": " bhūtārthasya prakṛtārthasya /",
    "GK16ruyalscu:2832": " prakṛtāpahnavohyapahnutilakṣaṇam /",
    "GK16ruyalscu:2833": " sa cobhayathāpi saṃbhavatīti apahnutiḥ /",
    "GK16ruyalscu:2834": " atra saṃgrahaślokamāha-sādṛśyavyakta iti /",
    "GK16ruyalscu:2835": " ādyāsādṛśyaparyavasāyyapahnavaru(pā)",
    "GK16ruyalscu:2836": " svaprastāve apahnutiprastāve /",
    "GK16ruyalscu:2837": " dvitīyāpahnavaparyavasāyisādṛśyātmikā /",
    "GK16ruyalscu:2838": " nigamayati-tenālaṅkārāntareti /",
    "GK16ruyalscu:2839": " śabdasāmyaṃ bhavecchraleṣo viśeṣaṇaviśeṣyayoḥ /",
    "GK16ruyalscu:2840": " yadyeko 'prakṛtārthaścet bhedyāṃśe bhinnaśabdatā //",
    "GK16ruyalscu:2841": " śabdārthobhayaniṣṭho 'yaṃ sarvālaṅkārabādhakaḥ /",
    "GK16ruyalscu:2842": " pūrvasiddhasya cedaṅgaṃ tadā nyāyena bādhyate //",
    "GK16ruyalscu:2843": " itthaṃ nyāyanirbhagharatayā anena prapañcito 'pi kāvyaprakāśakṛtā pratipadaṃ khaṇḍito 'yaṃ śleṣo 'laṃṅkāraḥ /",
    "GK16ruyalscu:2844": " khaṇḍanayuktayastu anaucityānneha likhyante /",
    "GK16ruyalscu:2845": " saṃpradāyaprakāśinyāṃ tu kāvyaprakāśaṭīkāyāṃ vitatya darśitā iti tat evāvadhāryāḥ /",
    "GK16ruyalscu:2846": " aprastutapraśaṃsāṃ lilakṣayiṣuḥ viśeṣaṇavicchrittisaṅgatisamāpteḥ saṅgatyantaraṃ darśayati-prastutādaprastutetyādi /",
    "GK16ruyalscu:2847": " tatra sūtram-",
    "GK16ruyalscu:2848": " aprastutāt sā mānyaviśeṣabhāve kāryakāraṇabhāve sārūpye ca prastutapratītā vaprastutapraśaṃsā // RuAss_34 //",
    "GK16ruyalscu:2849": " sāmānyaviśeṣabhāvādi saṃbandhāvalambenāprastutāt prastutāvagatau aprastutapraśaṃsā /",
    "GK16ruyalscu:2850": " vyācaṣṭe-ihāprastutasyeti /",
    "GK16ruyalscu:2851": " nahyaprastutaṃ prastutaparakatvābhāve varṇanīyam,",
    "GK16ruyalscu:2852": " aprastutatvāt /",
    "GK16ruyalscu:2853": " prastutapratyāyakaṃ ca saṃbandhaḥ /",
    "GK16ruyalscu:2854": " tridhaiva sāmānyaviśeṣyabhāvaḥ kāryakāraṇabhāvaḥ sārūpyaṃ ceti /",
    "GK16ruyalscu:2855": " tatra sāmānyādviśeṣasya viśeṣādvā sāmānyaviśeṣyabhāvaḥ kāryakāraṇabhāvaḥ sārūpyaṃ ceti /",
    "GK16ruyalscu:2856": " tatra sāmānyadviśesaṣasya viśeṣādvā sāmānyasya pratītiriti dvaividhyam /",
    "GK16ruyalscu:2857": " evaṃ kāryakāraṇabhāve 'pi /",
    "GK16ruyalscu:2858": " sārūpye tu yadyapi naivam,",
    "GK16ruyalscu:2859": " ataḥ pañcaprakāraḥ /",
    "GK16ruyalscu:2860": " tathāpi sādharmyavaidharmyābhyāṃ dvaividhyaṃ bhedāntaravatsārūpye 'pi /",
    "GK16ruyalscu:2861": " athasarvaiveyaṃ vācyasya saṃbhavena ubhayarūpatayā ceti tridhā /",
    "GK16ruyalscu:2862": " śliṣṭaśabdaprayoge tu śleṣeṇa na bādhyate prastutasyāvācyatvāt /",
    "GK16ruyalscu:2863": " taṇṇātthītyādi /",
    "GK16ruyalscu:2864": " tannāstikimapi(patyuḥ pra)",
    "GK16ruyalscu:2865": " kalpitaṃ(yannaniyati)gṛhiṇyā /",
    "GK16ruyalscu:2866": " anavaratamanaśīlasya kālapathikasya pātheyam //",
    "GK16ruyalscu:2867": " vyakhyātaṃ prāk /",
    "GK16ruyalscu:2868": " sāmānyādviśeṣapratītiṃ darśayati-atra prahastetyādi /",
    "GK16ruyalscu:2869": " etattasyeti /",
    "GK16ruyalscu:2870": " tasya mukhāt etat kiyat /",
    "GK16ruyalscu:2871": " vakṣyamāṇasya jāḍyāpekṣayā jāḍyamasya alpakamityarthaḥ /",
    "GK16ruyalscu:2872": " etadityuktam /",
    "GK16ruyalscu:2873": " kiṃ tat? kamalinīpatre pāthasaḥ kaṇaṃ muktāmaṇirityāmaṃsteti yat /",
    "GK16ruyalscu:2874": " evaṃ mantā nātijaḍa ityarthaḥ /",
    "GK16ruyalscu:2875": " sa evātijaḍaḥ yastu muktāmaṇidhiyā'dīyamāne tatra pāthaḥkaṇe aṅgulyagrakriyāpravilayini satimama maṇiruḍaḍīya gata iti antaḥśucā na nidrāti",
    "GK16ruyalscu:2876": " atra viśeṣātsāmānyapratītiṃ darśayati-atra jaḍānāmiti /",
    "GK16ruyalscu:2877": " paśyāma iti-suhṛdā saha nāyikāvṛttāntopavarṇanarūpā nāyakoktiriyam /",
    "GK16ruyalscu:2878": " kimiyaṃ prapadyata iti paśyāma iti dhiyā saṃlāpaparihārādirūpaṃ sthairyaṃ mayālambitam /",
    "GK16ruyalscu:2879": " tayā tu “ayaṃ khalu śaṭhaḥ māṃ na kimapyālapatīti“kopa āśritaḥ /",
    "GK16ruyalscu:2880": " ityanyonyavailakṣaṇyena darśanacature tasminnavasthāntare mayā vyājena hasitaṃ,",
    "GK16ruyalscu:2881": " tayāpi dhairyataharo bāṣpo muktaḥ /",
    "GK16ruyalscu:2882": " udvāṣpāyāṃ tasyāṃ dhairyameva muktamityarthaḥ /",
    "GK16ruyalscu:2883": " atra kāraṇātkāryapratītiṃ darśayati-atra tathā dhārādhiruḍheti /",
    "GK16ruyalscu:2884": " mānanivṛttikārye prastute bāṣpamabhihitam aprastutatvena vivakṣaṇīyam /",
    "GK16ruyalscu:2885": " indiriti-indurañjanena litpa ivetyanena mukhasya saundaryaṃ,",
    "GK16ruyalscu:2886": " mṛgīṇāṃ dṛṣṭīrjaḍitaiveti dṛkvāñcalyaṃ,",
    "GK16ruyalscu:2887": " vidrumadalaṃ pramlānāruṇimeveti adharaprabhā,",
    "GK16ruyalscu:2888": " kokilavadhūkaṇṭheṣu kāryaśyaṃ prastutameveti snigdhakaṇṭhatā,",
    "GK16ruyalscu:2889": " barhāḥsagarhā iveti ca keśabhāravaipulyaṃ pratīyate /",
    "GK16ruyalscu:2890": " kāryātkāraṇapratīti darśayati-atra saṃbhāvyamānairityādi /",
    "GK16ruyalscu:2891": " saṃbhāvyamānairutprekṣyamāṇaiḥ /",
    "GK16ruyalscu:2892": " atrātivyātpimāśāṅkate-nanu kāryādityādi /",
    "GK16ruyalscu:2893": " yena lambālaka iti-atra lambālakatvādinā kāryeṇa gajāsuravadharūpakāraṇapratītiḥ /",
    "GK16ruyalscu:2894": " cakrābhighāteti-atra ratasyāliṅganavandhyatvacumbanamātraśeṣatvarūpakāryabhedādrāhuśiraśchedaḥ kāraṇam /",
    "GK16ruyalscu:2895": " atrātivyātpiṃ darśayati-atra hītyādi /",
    "GK16ruyalscu:2896": " pariharatinaiṣa doṣa iti /",
    "GK16ruyalscu:2897": " dvayorapi prastutatve kāraṇāpekṣayā kāryopavarṇanasya sacamatkāratve taddvārā kāraṇapratyāyanaṃ paryāyoktaviṣayaḥ /",
    "GK16ruyalscu:2898": " kāryasyā prastutatve tvaprastutapraśaṃsāyā iti vibhāgaḥ /",
    "GK16ruyalscu:2899": " vibhaktaviṣayatayā nigamayati-evaṃ yatretyādi /",
    "GK16ruyalscu:2900": " tādṛśamevaṃ,",
    "GK16ruyalscu:2901": " prakṛtameva /",
    "GK16ruyalscu:2902": " āgūrayati sāmarthyādānayati /",
    "GK16ruyalscu:2903": " itthaṃ ca sati prakṛtasyaca sataur'thasya svopaskārāya prakṛtānatarāgūraṇe paryāyoktameveci prathanāya punarāha-tataśca anayetyādi /",
    "GK16ruyalscu:2904": " rājanniti /",
    "GK16ruyalscu:2905": " kubjā śukabhojananiyuktā /",
    "GK16ruyalscu:2906": " kumāreti saṃbodhanam /",
    "GK16ruyalscu:2907": " tatsacivāḥsajagdhyādhikāriṇaḥ /",
    "GK16ruyalscu:2908": " rājaśukaḥ śreṣṭhaśukaḥ /",
    "GK16ruyalscu:2909": " atra rājaśukavṛttasyāpi nāyakapratāpāṅgatayā prakṛtatvāt paryāyoktameva boddhavyam /",
    "GK16ruyalscu:2910": " anyeṣāṃ hṛdayamāha-anye tviti /",
    "GK16ruyalscu:2911": " kāraṇarūpasya aripalāyanalakṣaghaṇasyar /",
    "GK16ruyalscu:2912": " idṛśi viṣaye anyeṣāmaprastutapraśaṃsāsātve buddhāvapi na virodhaḥ kaścit /",
    "GK16ruyalscu:2913": " dvayoḥ prastutatve paryāyoktam /",
    "GK16ruyalscu:2914": " kāryasyāprastutatve tu aprastutapraśaṃseti vibhāgasyānā kūlatvāt ityabhiprāyeṇāha-sarvatheti /",
    "GK16ruyalscu:2915": " atha etāni sādharmyodāharaṇatvena vijñeyānītyāha-etāni sādharmya iti /",
    "GK16ruyalscu:2916": " vaidharmye tu unneyāni /",
    "GK16ruyalscu:2917": " sārūpyahetukaṃ tu bhedam anayā nītyā sādharmyeṇa sujñānatvātāṃ vaidharmyaṇodāharati-dhanyā iti /",
    "GK16ruyalscu:2918": " vaidharmyaṃ darśayati- atra vātā iti /",
    "GK16ruyalscu:2919": " vācyasaṃbhave pṛthaṅnodāhartavyānītyāha-vācyeti /",
    "GK16ruyalscu:2920": " kastvaṃ bho iti /",
    "GK16ruyalscu:2921": " kastvamiti pṛṣṭa śākoṭakatarurvaktibhoḥ kathayāmītyādi /",
    "GK16ruyalscu:2922": " tatra punaḥ praśraḥ-vairāgyādiva vakṣīti /",
    "GK16ruyalscu:2923": " tatrottaraṃ-sādhu viditamiti /",
    "GK16ruyalscu:2924": " atha kasmādidamiti praśne 'vaśiṣṭam uttaram /",
    "GK16ruyalscu:2925": " asaṃbhavaṃ darśayati-atrācetaneneti /",
    "GK16ruyalscu:2926": " nanvevamasaṃbhavatvaṃ prātpamityata āha-prastutaṃ pratīti /",
    "GK16ruyalscu:2927": " pramukha eva śākoṭakavṛttasya āropitatva pratīteryujyata evāsambhavaḥ vācyasya jahatsvārthalakṣaṇāmūlatvena atyantatiraskārāt /",
    "GK16ruyalscu:2928": " antaśchridrāṇīti-chridrāṇi randhrāṇi anarthadvārāṇi ca /",
    "GK16ruyalscu:2929": " kaṇṭakāḥ pulakāḥ vidhātakāśca /",
    "GK16ruyalscu:2930": " atra vācyer'the chridrāṇi guṇabhaṅgurībhāve heturityubhayarūpatā /",
    "GK16ruyalscu:2931": " prastutatātparyeṇa pratīteḥ tadadhyāropāt saṅga(ta)meva /",
    "GK16ruyalscu:2932": " tadidamāha-atra vācya ityādi /",
    "GK16ruyalscu:2933": " śleṣagarbhatve caitadeva draṣṭavyam chridrakaṇṭakaguṇānāṃ śliṣṭatvādityāha-etadeva ceti /",
    "GK16ruyalscu:2934": " asyārthāntaranyāsadṛṣṭāntābhyāṃ viṣayavivekaṃ darśayati-tadatreti /",
    "GK16ruyalscu:2935": " arthāntaranyāse hi sāmānyaviśeṣyayoḥ kāryakāraṇayośca vācyatvaṃ(dṛṣṭānte tu)",
    "GK16ruyalscu:2936": " sarūpayoḥ vācyatvam /",
    "GK16ruyalscu:2937": " sarvatraiva prastutasya gamyatve aprastutābhidhānādaprastutapraśaṃsaiva /",
    "GK16ruyalscu:2938": " aprastutapraśaṃsā tu prastutāvagamo 'nyataḥ /",
    "GK16ruyalscu:2939": " sā sāmānyaviśeṣādivicchrityā pañcadhā matā //",
    "GK16ruyalscu:2940": " bhavetsādharmyavaidharmyayogataḥsā punardvidhā /",
    "GK16ruyalscu:2941": " saṃbhane 'saṃbhavedvaidhe vācyasyātha punastridhā //",
    "GK16ruyalscu:2942": " prastutasyāvagampatvātparyāyoktādvibhidyate /",
    "GK16ruyalscu:2943": " iyamarthāntaranyāsād dṛṣṭāntālaṅkṛterapi //",
    "GK16ruyalscu:2944": " arthāntaranyāsārthaṃ saṅgatimāha-uktanayeneti /",
    "GK16ruyalscu:2945": " sāmānyaviseṣādisambandhayogata ukto nayaḥ /",
    "GK16ruyalscu:2946": " tatra sūtram-",
    "GK16ruyalscu:2947": " sāmānyaviśeṣakāryakāraṇābhāvābhyāṃ nirdiṣṭaprakṛtasamarthanamarthāntaranyāsaḥ // RuAss_35 //",
    "GK16ruyalscu:2948": " ābhyāṃ sambandhābhyāṃ samarthyatvena nirdiṣṭasya prakṛtasya samarthanamarthāntaranyāsa ityarthaḥ /",
    "GK16ruyalscu:2949": " vyācaṣṭe-nirdiṣṭasyetyādi /",
    "GK16ruyalscu:2950": " samarthanārhasya na tu samarthananirvyapekṣasya /",
    "GK16ruyalscu:2951": " samarthakātpūrvaṃ paścādveti pūrvapaścādbhāve kāmacāra uktaḥ /",
    "GK16ruyalscu:2952": " na tvapūrvatveneti /",
    "GK16ruyalscu:2953": " nirdiṣṭatvenaiva pratītirnatvapūrvatvena /",
    "GK16ruyalscu:2954": " apūrvatve ko doṣaḥ ityata āha-anumānarūpeti /",
    "GK16ruyalscu:2955": " tathā pratītāvanumānarūpatvameva prasajedityarthaḥ /",
    "GK16ruyalscu:2956": " bhedān saṃcaṣṭe - tatra sāmānyamityādi /",
    "GK16ruyalscu:2957": " saṃbhavato 'pi vaicitryavirahiṇo bhedānapohati-hiśabdetyādi /",
    "GK16ruyalscu:2958": " uṭṭaṅkitaṃ niṣṭaṅkitam /",
    "GK16ruyalscu:2959": " anantaratneti-sannipāto bahūnāṃ saṅghātaḥ /",
    "GK16ruyalscu:2960": " atra guṇasannipāte doṣanimajjanalakṣaṇaṃ sāmānyaṃ sādharmyeṇa viśeṣasamarthakam /",
    "GK16ruyalscu:2961": " lokottaramiti /",
    "GK16ruyalscu:2962": " puṃsāṃ lokottaraṃ caritameva pratiṣṭhām arpayati audāryaṃ pratiṣṭhāpayatītyarthaḥ /",
    "GK16ruyalscu:2963": " na tu kulamiha nimittam /",
    "GK16ruyalscu:2964": " vātāpitāpano 'gastyaḥ /",
    "GK16ruyalscu:2965": " kalaśaḥ kulasthānīyastasya samudrapāne ko 'dhikāraḥ /",
    "GK16ruyalscu:2966": " līlāyitaṃ caritasthānīyam /",
    "GK16ruyalscu:2967": " atra agastyavṛttalakṣaṇo viśeṣaḥ sādharmyeṇa sāmānyasamarthakaḥ /",
    "GK16ruyalscu:2968": " sahaseti-kriyā dhyavasāyaḥ sahasāvidhānarūpo hyāvivekaḥ āpadāṃ padam anenāpatpadatvarūpaṃ kāryaṃ sahasā vidhānābhāvarūpasya kāraṇasya vaidharmyeṇa samarthakam /",
    "GK16ruyalscu:2969": " vimṛśyakāriṇāṃ sampado (vṛṇata)iti /",
    "GK16ruyalscu:2970": " sahasāvidhānābhāvātmano vimṛśyakāritvasya kāraṇasya sampadvaraṇaṃ kāryaṃ sādharmyeṇa /",
    "GK16ruyalscu:2971": " atra sādharmyasya prāthamikatvāt uttarārdhārthapuraskāreṇa yojayati-atra sahasāvidhānetyādi /",
    "GK16ruyalscu:2972": " vimṛśyakāritvarūpasya kāraṇasyeti śeṣaḥ /",
    "GK16ruyalscu:2973": " tasyaiva kāraṇasyetyarthaḥ /",
    "GK16ruyalscu:2974": " pṛthvīti-dvitayaṃ pṛthvī bhujaṅgarūpaṃ tat tritaye kūrmarāja yuktadvitayātmani /",
    "GK16ruyalscu:2975": " didhīrṣā dhārayitumicchā /",
    "GK16ruyalscu:2976": " atrātatajyīkaraṇaṃ kāraṇaṃ sthirībhāvādikārye sādharmyeṇa samarthakam /",
    "GK16ruyalscu:2977": " tadidaṃ yojayati- atra harakārmuketi /",
    "GK16ruyalscu:2978": " aho hīti-āyuṣā bahvaparāddhaṃ hi suhyadaḥ parābhavaṃ dṛṣṭvā ridṛśamapriyaṃ vaktavyatvenāpatitaṃ yataḥ /",
    "GK16ruyalscu:2979": " ta evara hidhanyā,",
    "GK16ruyalscu:2980": " suhṛtparābhavamaṭṭaṣṭvā ye kṣayaṃ gatāḥ /",
    "GK16ruyalscu:2981": " atra sāmānyasya vaidharmyeṇa samarthakatvam /",
    "GK16ruyalscu:2982": " yojayati-atrāyuḥ kartṛketi /",
    "GK16ruyalscu:2983": " āyuḥ kartṛkeṇa hi aparādhenādhanyatvaṃ ākṣitpam /",
    "GK16ruyalscu:2984": " āyurviruddhakṣayagamanaprayuktaṃ yaddhanyatvaṃ tadvaidharmyeṇa samarthakaṃ sāmānyamuktam /",
    "GK16ruyalscu:2985": " anusmārayati-kāryatakāraṇātāyāmiti /",
    "GK16ruyalscu:2986": " apoḍheṣvaudāsīnyamāviṣkaroti - hiśabdetyādi /",
    "GK16ruyalscu:2987": " samarthyatve na nirdiṣṭaḥ prakṛto yaḥ samarthyate /",
    "GK16ruyalscu:2988": " so 'yamarthāntaranyāsaḥ sāmānyādibhiraṣṭadhā //",
    "GK16ruyalscu:2989": " paryāyoktārthasaṅgatiṃ śodhayati-evaṃ aprastuteti /",
    "GK16ruyalscu:2990": " gamyaprastuveti /",
    "GK16ruyalscu:2991": " pratīyamānārthaprastāvo hi vartate /",
    "GK16ruyalscu:2992": " tatra sūtram-",
    "GK16ruyalscu:2993": " gamyasyāpi bhaṅgyantareṇābhidhānaṃ paryāyoktam // RuAss_36 //",
    "GK16ruyalscu:2994": " pratīyamānasyāpi kāryādimukhena prakārānyacareṇābhidhānaṃ paryāyoktam /",
    "GK16ruyalscu:2995": " vyācaṣṭe-yadevetyādi /",
    "GK16ruyalscu:2996": " gamyasya sato 'bhidhānamākṣipyopapādayati-gamyasyaiveti /",
    "GK16ruyalscu:2997": " bhaṅgyantareṇetyetadvivṛṇoti-na hītyādi /",
    "GK16ruyalscu:2998": " nanu kāryādyabhidhāne gamyasya kathamabhidhānamityata āhakāryāderapīti /",
    "GK16ruyalscu:2999": " aprastutapraśaṃsāto bhedaṃ nirūpitacaramanusmārayati-etacceti /",
    "GK16ruyalscu:3000": " spṛṣṭāstā iti /",
    "GK16ruyalscu:3001": " vyākhyātaṃ prāk /",
    "GK16ruyalscu:3002": " yojayati-atra hayagrīvasyeti /",
    "GK16ruyalscu:3003": " kāryaṃ mañjarīsparśaḥ /",
    "GK16ruyalscu:3004": " paryāyoktaṃ tu kāryādidvārā gamyasya varṇanam /",
    "GK16ruyalscu:3005": " aprastutapraśaṃsāto vācyasya prastutebhidā //",
    "GK16ruyalscu:3006": " vyājastuteḥsaṅgatimāha-gamyatveti /",
    "GK16ruyalscu:3007": " sūtram-",
    "GK16ruyalscu:3008": " stutinindābhyāṃ nindāstutyorgamyatve vyājastutiḥ // RuAss_37 //",
    "GK16ruyalscu:3009": " stutyā nindāyā gamyatve ekā nindayā stutestvanyā /",
    "GK16ruyalscu:3010": " ato vyājarūpāstutiḥ vyājena stutiriti ca vigrahaḥ /",
    "GK16ruyalscu:3011": " vyācaṣṭe-yatra stutirityādi /",
    "GK16ruyalscu:3012": " pramāṇāntarāt ābhāsīkaraṇakṣamāt /",
    "GK16ruyalscu:3013": " anugamena arthānvayena dvitīyā tu nindāvyājena stutiriti āha-yatrāpīti /",
    "GK16ruyalscu:3014": " ato yogavibhāgāt vyājastudidvayam /",
    "GK16ruyalscu:3015": " nanu stutinindayorgamyāṃśasya prastutatvāda prastutapraśaṃsātaḥ ko bheda ityata āha-stutinindeti /",
    "GK16ruyalscu:3016": " he heleti /",
    "GK16ruyalscu:3017": " bodhisattvo jīmūtavāhanaḥ /",
    "GK16ruyalscu:3018": " sa hi kadācideva parasya hitamādhāt tvaṃ tu ye yāvantastṛṣyanti,",
    "GK16ruyalscu:3019": " tebhyaḥsarvebhya eva vaimukhyalabdhānāmayaśobhārāṇaṃ prodvahane maroḥsāhāyarkaṃ karoṣi /",
    "GK16ruyalscu:3020": " ato helājitabodhisattve tvayi stutivacovistaro(na)",
    "GK16ruyalscu:3021": " paryāpnotītyarthaḥ /",
    "GK16ruyalscu:3022": " stuternindāgamakatvaṃ darśayati - atra viparīteti /",
    "GK16ruyalscu:3023": " indorlakṣmeti /",
    "GK16ruyalscu:3024": " urvīvalayatilaka indulakṣmādiṣu śyāmaleṣu satsu tvadyaśobhirnakiñciddhavalitaṃ iti stutirgamyate /",
    "GK16ruyalscu:3025": " tadetadāha-atra dhavalatveti /",
    "GK16ruyalscu:3026": " anavakḷtpiḥ aparyātpiḥ /",
    "GK16ruyalscu:3027": " yatra tu gamyāṃśasya nyagbhāvastatra nāsyāḥsāmañjasyamiti darśayitumāha-kiṃ vṛttāntairiti /",
    "GK16ruyalscu:3028": " atra vallabhā bhramati hantetyuktyā nindāyāḥsutiparyavasāyitvaṃ na sphuṭībhāvati,",
    "GK16ruyalscu:3029": " anaucityāditi kliṣṭatā /",
    "GK16ruyalscu:3030": " tadetadāha-atra prakrāntāpīti /",
    "GK16ruyalscu:3031": " vyājena vyājarūpā vā stutirvyājastutidvayam /",
    "GK16ruyalscu:3032": " aprastutapraśaṃsātaḥ stutinindātmikā bhidā //",
    "GK16ruyalscu:3033": " ākṣepārthaṃ saṅgatimāha-gamyatvameveti /",
    "GK16ruyalscu:3034": " viśeṣo 'tiśayaḥ /",
    "GK16ruyalscu:3035": " viśeṣapratipattigabhyaviṣayetyarthaḥ /",
    "GK16ruyalscu:3036": " tatra sūtram-",
    "GK16ruyalscu:3037": " uktavakṣyamāṇayoḥ prākaraṇikayoḥ viśeṣapratītyarthaṃ niṣedhābhāsa ākṣepaḥ // RuAss_38 //",
    "GK16ruyalscu:3038": " uktasya vakṣyamāṇasya vā prākaraṇikasya viśeṣapratītyarthaṃ ābhāsato niṣedhanam ākṣepaḥ /",
    "GK16ruyalscu:3039": " vijātīyamidam ākṣepadvayaṃ jñeyam /",
    "GK16ruyalscu:3040": " vyācaṣṭe - iha prākaraṇika ityādi /",
    "GK16ruyalscu:3041": " tathāvidhasya vivakṣitasya /",
    "GK16ruyalscu:3042": " ata eva vidheyasya sa kṛtaḥ aviṣaye pravartita ityarthaḥ /",
    "GK16ruyalscu:3043": " ata eva bādhitasvarūpaḥ ābhāsībhavati /",
    "GK16ruyalscu:3044": " nanu kimetena prayāsenetyata āha-tasyaitastayeti /",
    "GK16ruyalscu:3045": " anyatheti /",
    "GK16ruyalscu:3046": " viśeṣapratipattyarthatābhāve punarvidhiparyavasānāt gajasnānatulyatā syāt /",
    "GK16ruyalscu:3047": " gajo hi snāta eva san sadyo dhūlidhūsaro bhavati /",
    "GK16ruyalscu:3048": " tasya dvairūpyāyāha-sa ceti /",
    "GK16ruyalscu:3049": " āsūtritābhidhānatvena abhidhātumupakrāntatayetyirthaḥ /",
    "GK16ruyalscu:3050": " tatra kasya kaḥ prakāra ityata āha-uktaviṣayatvenetyādi /",
    "GK16ruyalscu:3051": " kaimarthakyaṃ nirarthakatā /",
    "GK16ruyalscu:3052": " āgūraṇam, sāmarthyāt sādhanam /",
    "GK16ruyalscu:3053": " ato vijātīyatvamityata āha-evaṃ ceti /",
    "GK16ruyalscu:3054": " ubhayatra niṣedhyāṃśo vibhinna ityāha-tatrokteti /",
    "GK16ruyalscu:3055": " ato vailakṣyamityāha-tenātreti /",
    "GK16ruyalscu:3056": " śabānupāttatvāditi /",
    "GK16ruyalscu:3057": " niṣedhābhāsabalāyattatvāt śabdānupāttatā /",
    "GK16ruyalscu:3058": " uktaviṣaya iti /",
    "GK16ruyalscu:3059": " vastuno vastukathanasya niṣedhāddvaividhyam /",
    "GK16ruyalscu:3060": " vakṣyamāṇeti /",
    "GK16ruyalscu:3061": " vastuno 'nuktatvāt kathakhanasyaiva niṣedhaḥ /",
    "GK16ruyalscu:3062": " tatrānyathā dvaividhyamāha-tatra sāmānyeti /",
    "GK16ruyalscu:3063": " itthaṃ cāturvidhyam /",
    "GK16ruyalscu:3064": " atra ca prakāraprakāribhāvahetuḥsāmānyaviśeṣabhāvo arthānapekṣa ityāha-śabdasāmyeti /",
    "GK16ruyalscu:3065": " bālaśca iti /",
    "GK16ruyalscu:3066": " bālaka/ nāhaṃ dūti tasyāḥ priyo 'sīti nāsmākaṃ vyāpāraḥ /",
    "GK16ruyalscu:3067": " sā mriyate tavāyaśa etadvarmākṣaraṃ bhaṇāmaḥ //",
    "GK16ruyalscu:3068": " prasīdeti /",
    "GK16ruyalscu:3069": " yati prasīdeti brūyāmasati kopa idaṃ vaco na ghaṭate /",
    "GK16ruyalscu:3070": " evaṃ na punaḥ kariṣyāmīti cedbrūyāṃ tathā vidyamānasyābhyupagamaḥ,",
    "GK16ruyalscu:3071": " na me doṣo 'stīti cedbrūyāṃ tvaṃ punaridaṃ doṣābhāvavaco mṛṣetijñāsyāsi /",
    "GK16ruyalscu:3072": " ataḥ kiṃ vaktuṃ kṣamamiti na vedmi /",
    "GK16ruyalscu:3073": " suhaśca iti /",
    "GK16ruyalscu:3074": " subhaga/vilambasva stokaṃ yāvadidaṃ virahakātaraṃ hyadayam /",
    "GK16ruyalscu:3075": " saṃsthāpya bhaṇiṣyāmyathavāpa(vyati)",
    "GK16ruyalscu:3076": " krāma kiṃ bhaṇāmaḥ //",
    "GK16ruyalscu:3077": " mama virahakātarahṛdayaṃ saṃsthāpya bhaṇiṣyāmītyanena jīvitasaṃśayaheturūpadravarūpadravaḥ? )āsūtritaḥ /",
    "GK16ruyalscu:3078": " athavā vyatikrāma kiṃ bhaṇama iti tu tasyaiva pratyāsannataratvādbhaṇatyanarhatā /",
    "GK16ruyalscu:3079": " jyotsneti /",
    "GK16ruyalscu:3080": " atra virahavedanāvaśāt jyotsnāpikavacaḥ prabhṛtīnāṃ tamaḥkrakacādirūpāpattyā yato durantatā /",
    "GK16ruyalscu:3081": " ato sā nyūnamityardhoktyā prāṇasaṃśayadaśopakṣitpā /",
    "GK16ruyalscu:3082": " āḥkimathavā jīvitenetyanena tu tadvipatterarvāk prāṇopekṣātvā /",
    "GK16ruyalscu:3083": " eṣu kramatoyojayitumāha-ādya ityādi /",
    "GK16ruyalscu:3084": " “nāhaṃ dūtī“ti dūtitvarūpavastuniṣedhaḥ /",
    "GK16ruyalscu:3085": " kimetasmin vaktuṃ kṣamamiti tūktiniṣedhaḥ /",
    "GK16ruyalscu:3086": " tadubhayamapi uktaviṣayam /",
    "GK16ruyalscu:3087": " ubhayatra niṣedhābhāsadyotyaṃ viśeṣamuddhāṭayati-tatra ceti /",
    "GK16ruyalscu:3088": " vastuvācitvaṃ yarthārthavācitvam /",
    "GK16ruyalscu:3089": " viśeṣo gamyata iti śeṣaḥ /",
    "GK16ruyalscu:3090": " bhaṇyamānasya (prasāde)ti /",
    "GK16ruyalscu:3091": " udīryamāṇasya idaṃ na ghaṭata iti niṣedhamukhenaiva /",
    "GK16ruyalscu:3092": " uttarasminniti /",
    "GK16ruyalscu:3093": " kiṃ bhaṇāma iti sāmānyadvāreṇa vaktumiṣṭasya jīvitasaṃśayādeḥ svarūpata eva bhaṇitiniṣedha ityarthavaśādāgūraṇam ityarthaḥ /",
    "GK16ruyalscu:3094": " sā nūnamityaṃ śoktau jīvituṃ na śaknomītyaṃśāntarasya svarūpato bhaṇitiniṣedhādāgūraṇam /",
    "GK16ruyalscu:3095": " ubhayatra dyotyaviśeṣaṇodghāṭanāyāha-tatra ceti /",
    "GK16ruyalscu:3096": " atiśayakopajanakatvaṃ prasthānādhyavasāyāt /",
    "GK16ruyalscu:3097": " atra sāmagrīṃ niṣkarṣati-evañceti /",
    "GK16ruyalscu:3098": " ata ākṣepasvarūpamīdṛgityāha-teneti /",
    "GK16ruyalscu:3099": " nanu niṣedhākṣepaḥ kiṃ na syādityata āha-vidhinā tviti /",
    "GK16ruyalscu:3100": " vidhinā vidhyābhāsenetyarthaḥ /",
    "GK16ruyalscu:3101": " vakṣyate sūtrāntareṇeti śeṣaḥ /",
    "GK16ruyalscu:3102": " yata itthaṃ niṣedhena vidherākṣepaḥ atar idṛśi viṣaye nālaṅkāntaramityata āha-tataśceti /",
    "GK16ruyalscu:3103": " yasmādātmasaṃbhāvanamata ānurūpyoktirnayujyata ityuktiniṣedhaḥ /",
    "GK16ruyalscu:3104": " itthaṃ na snehasadṛśamityatrāpi yānaniṣedhaḥ /",
    "GK16ruyalscu:3105": " ato 'yamuktaviṣaya ākṣepaḥ /",
    "GK16ruyalscu:3106": " aviṣayaṃ darśayati-kevalamityādi /",
    "GK16ruyalscu:3107": " atra hyaparityājyatādi bālyāderna niṣedhakamapi tu tasya sādhakameveti nākṣepabuddhiḥ kāryā /",
    "GK16ruyalscu:3108": " kintu vyāghātaviśeṣetyanuyogapuraskāreṇa darśayati-kasyarhītyādi /",
    "GK16ruyalscu:3109": " atra niṣkarṣāya ślokaḥ-tadiṣṭasyeti /",
    "GK16ruyalscu:3110": " tasmāt kāraṇāt saukaryeṇa viśeṣasiddhyarthaṃ tasya niṣedhābhāsa ākṣepokteḥ nimittaṃ,",
    "GK16ruyalscu:3111": " na tu vastuto niṣedhaikatā /",
    "GK16ruyalscu:3112": " ato yatra niṣedho vāstavo na tatrākṣepa iti sodāharaṇaṃ darśayati-iha tvityādi /",
    "GK16ruyalscu:3113": " atra pūrva śloke daityā iva kāvyārthacorā luṇṭanāya yatpraguṇībhavanti,",
    "GK16ruyalscu:3114": " ataḥ kāvyāmṛtaṃ rakṣateti rakṣaṇaṃ vihitam /",
    "GK16ruyalscu:3115": " uttaraśloke tu sarve yathecchaṃ gṛhṇantu loke 'pi na kṣatiriti,",
    "GK16ruyalscu:3116": " pūrvavihitaṅkāvyarakṣaṇaṃ sākṣānniṣidhyate /",
    "GK16ruyalscu:3117": " tathā vāyoḥ kārāgṛhakḷptyai kandarāsu śilākavāṭadānaṃ vihitaṃ,",
    "GK16ruyalscu:3118": " uttaraśloke evaṃ cintārūpaṃ dainyaṃ mṛṣā kirātā marutāsaha nirodhanavairaṃ necchrandīti kavāṭadānaṃ sākṣānniṣedhyata iti naitadyugalakayugamākṣepodāharaṇam",
    "GK16ruyalscu:3119": " ākṣepābhāve yuktyantaramāha-camatkāro 'pīti /",
    "GK16ruyalscu:3120": " vyaṅgyatvenāsya saṃbhavaṃ darśayati-ayaṃ cetyādi /",
    "GK16ruyalscu:3121": " gaṇikāsviti /",
    "GK16ruyalscu:3122": " gaṇikā dhanaparāyaṇāḥ satyaḥ sarvam asāmpratamācaranti yataḥ /",
    "GK16ruyalscu:3123": " atastvayā viśvāso na kārya iti gaṇikāyā evoktau viśvāsaniṣedha ābhāsāyate /",
    "GK16ruyalscu:3124": " dhanavaimukhyena śuddhasnehabhājana miyam iti pratīteḥ /",
    "GK16ruyalscu:3125": " ato uktaviṣayo 'yamākṣepo vyaṅgyaḥ /",
    "GK16ruyalscu:3126": " etaddarśayati-atra hi gaṇikāyā ityādi /",
    "GK16ruyalscu:3127": " vyaṅgyatāyāmapyaviṣayaṃ darśayati-na tu sa vaktumiti /",
    "GK16ruyalscu:3128": " yo 'mbunidheḥ paricche niṣedhābhāsa ākṣepaḥ prakṛtasyeṣṭasiddhaye /",
    "GK16ruyalscu:3129": " sa uktaviṣaye vastu taduktyo variṇātmakaḥ //",
    "GK16ruyalscu:3130": " vakṣyamāṇo punastvanyo jñeya āgūraṇātmakaḥ /",
    "GK16ruyalscu:3131": " sāmānyato viśeṣāṃśādaṃśaścetyeṣa ca dvidhadā //",
    "GK16ruyalscu:3132": " iṣṭārtho 'sya niṣedho 'sya bādho 'thātiśayadhvaniḥ /",
    "GK16ruyalscu:3133": " catuṣṭayamidaṃ jñeyaṃ saṃbhūyākṣepakāraṇam //",
    "GK16ruyalscu:3134": " ākṣepāntaramupakṣipati-evamiṣṭetyādi /",
    "GK16ruyalscu:3135": " samānanyāyatvāditi /",
    "GK16ruyalscu:3136": " anvayavyatikekāvasthāyino vastuno nyāyyo 'pi anvayavyatirekāvasthāyitayā samāna iti bhāvaḥ /",
    "GK16ruyalscu:3137": " tatra sūtram-",
    "GK16ruyalscu:3138": " aniṣṭavidhyā bhāsaśca // RuAss_39 //",
    "GK16ruyalscu:3139": " prākaraṇikasya viśeṣapratītyarthamiti anuvartate,",
    "GK16ruyalscu:3140": " na tu prākaraṇikayoriti,",
    "GK16ruyalscu:3141": " vakṣyamāṇaikaviṣayatvāt /",
    "GK16ruyalscu:3142": " asya yatheṣṭasya niṣedhābhāsaḥ ākṣepaḥ prāk /",
    "GK16ruyalscu:3143": " tathā viśeṣapratītyartham aniṣṭavidhyābhāso 'pyākṣepaḥ /",
    "GK16ruyalscu:3144": " vyācaṣṭe-yatheṣṭasyetyādi /",
    "GK16ruyalscu:3145": " yatheti yadvṛttena samānanyāyatāyai nirūpitacaramākṣepamanusmārayati /",
    "GK16ruyalscu:3146": " evamityādi tu prastutaviṣayam /",
    "GK16ruyalscu:3147": " praskhaladrūpatvamaviṣayapravṛtteḥ /",
    "GK16ruyalscu:3148": " vidhināyam iti /",
    "GK16ruyalscu:3149": " yato vidhirayaṃ ābhāsamāno niṣedhe vyajyamāna upakaraṇam ato vidhyābhāsena vyañjakenāyaṃ nirūpyamāṇo niṣedha ityarthaḥ /",
    "GK16ruyalscu:3150": " sa cāniṣṭaviśeṣe paryavasyan ākṣepālaṅkāra iti yojanā /",
    "GK16ruyalscu:3151": " nanvākṣepo dvidhā darśitaḥ /",
    "GK16ruyalscu:3152": " ukte viṣaye kaimarthakyaparatayā lakṣyamāṇe tvāgūrakatvena /",
    "GK16ruyalscu:3153": " iha tu katara ityata āha-niṣedhāgūraṇāditi /",
    "GK16ruyalscu:3154": " niṣedho hyanukta iha vidhyābhāsena āgūryate /",
    "GK16ruyalscu:3155": " ato 'yaṃ vakṣyamāṇaikaviṣaya iti jñātavyaḥ /",
    "GK16ruyalscu:3156": " uktaṃ hi “vakṣyamāṇaviṣayatvena ānayanarūpamāgūraṇamākṣepa“iti /",
    "GK16ruyalscu:3157": " gaccheti /",
    "GK16ruyalscu:3158": " gacchasi cedityanena,",
    "GK16ruyalscu:3159": " jigamiṣāsti cet nāhaṃ nirākaromi iti gamyate /",
    "GK16ruyalscu:3160": " gacchretyatra tu tena puraskṛto vidhirmamāpi tatraiva gatirbhūyāditi tu prāṇanairāśyāviṣkārān niṣedhapratyāyanam /",
    "GK16ruyalscu:3161": " yojayati-atra kayācidtyādi /",
    "GK16ruyalscu:3162": " anirākaraṇamukhenetyanena gacchasi cedityarthānugamo darśitaḥ /",
    "GK16ruyalscu:3163": " (praskhalad)",
    "GK16ruyalscu:3164": " rūpatvam iha sākṣāt vākyānanupraveśaḥ /",
    "GK16ruyalscu:3165": " viśeṣapratipattirūpaṃ phalaṃ copadarśayati-phalaṃ cātreti /",
    "GK16ruyalscu:3166": " gamyasyātyantaparihāryatvaṃ phalam /",
    "GK16ruyalscu:3167": " tatra kiṃ nimittam ityāha-asaṃvijñāneti /",
    "GK16ruyalscu:3168": " na samyagvijñāyate yenārthaḥ tadasaṃvijñānam /",
    "GK16ruyalscu:3169": " padaṃ cediti nipātātmakam /",
    "GK16ruyalscu:3170": " gacchasicedityukto hi kiṃ tatra gamanena mama saṃvijñānetyādi pratīyate /",
    "GK16ruyalscu:3171": " idamevārthapratyāyakaṃ satpadamatyantaparihāryatve nibandhanam ityarthaḥ /",
    "GK16ruyalscu:3172": " nanvetadatyantaparihāryatvaṃ kena vyavasthāpitam ityata āha-etacceti /",
    "GK16ruyalscu:3173": " niṣedhāpagamaṃ prakārāntareṇa darśayitumāha-yathāveti /",
    "GK16ruyalscu:3174": " no kiñciditi /",
    "GK16ruyalscu:3175": " prauḍhāḥ kathanamantareṇāpi kathanīyārthābhijñāḥ /",
    "GK16ruyalscu:3176": " śithileti /",
    "GK16ruyalscu:3177": " haṃso hi śithilāṃsaḥsan saviśeṣaṃ ramyo bhavati,",
    "GK16ruyalscu:3178": " antardhavalimā viṣkārāt /",
    "GK16ruyalscu:3179": " tatsadṛśarucayo vīcaya itinairmalyakāṣṭā /",
    "GK16ruyalscu:3180": " yojayati-atrānabhipretamityādi /",
    "GK16ruyalscu:3181": " anabhipretasyaiva sato gamanasya no kiñciktathanīyamastīti pramukha evābhyupagamaḥ pratīyate /",
    "GK16ruyalscu:3182": " itthaṃ ca sati vidhirayaṃ aniṣṭatvenābhāsamāno niṣedhāgūraṇātmana ākṣepasyāṅgam /",
    "GK16ruyalscu:3183": " smartavyā ityanena bhūyastarānniṣedha evopodvilitaḥ tathāvidha vīcismṛtau gamanavārtāyā apyayogāt /",
    "GK16ruyalscu:3184": " nigamayati-tasmāditi /",
    "GK16ruyalscu:3185": " abhinavatvenānyairapraharatvena /",
    "GK16ruyalscu:3186": " anuktasya niṣedhasya vidhyābhāsena sūcinam /",
    "GK16ruyalscu:3187": " ākṣepo vakṣyamāṇaikaviṣayastveṣa saṃmataḥ //",
    "GK16ruyalscu:3188": " atha virodha vicchittimadhicikīrṣurāha-ākṣepa iṣṭetyādi /",
    "GK16ruyalscu:3189": " ākṣepālaṅkāre hi viruddhatvamanupraviṣṭam /",
    "GK16ruyalscu:3190": " iṣṭaniṣedhāvalambena aniṣṭavidhyavalambena vā sūtradvayapravṛtte 'sminnanṛpapattisadbhāvāt ityarthaḥ /",
    "GK16ruyalscu:3191": " tamimaṃ prastutaṃ virodham adhikurmaḥ ityāha-etatprastāveneti /",
    "GK16ruyalscu:3192": " teṣvapi adhiṣṭhānabhūtaṃ virodhālaṅkāraṃ prāmukhyāt prathamamupagṛhṇāti-tatrāpīti /",
    "GK16ruyalscu:3193": " tatra sūtram-",
    "GK16ruyalscu:3194": " viruddhābhāsatvaṃ virodhaḥ // RuAss_40 //",
    "GK16ruyalscu:3195": " virodhasya samādhānasadbhāvāt ābhāsatvaṃ virodhālaṅkāraḥ /",
    "GK16ruyalscu:3196": " vyācaṣṭe-iha jātyādīnāmiti /",
    "GK16ruyalscu:3197": " jāterjātiḥsajātīyaṃ anyadvijātīyam /",
    "GK16ruyalscu:3198": " evaṃ guṇasya guṇa ityādi /",
    "GK16ruyalscu:3199": " bhedān sañcaṣṭe-tatra ceti /",
    "GK16ruyalscu:3200": " jātivirodhasya jātinibandhanasya virodhālaṅkārasya /",
    "GK16ruyalscu:3201": " paricchedeti /",
    "GK16ruyalscu:3202": " aparicchedyaḥ sarvavacanānām aviṣayaḥ /",
    "GK16ruyalscu:3203": " atra janmani punaritthām anubhūtamanastvamiha na prākkoṭyapekṣaṃ pūrvamityarthaḥ /",
    "GK16ruyalscu:3204": " vivekasya viśeṣato dhvaṃsādupacitena mohāndhakāreṇa duruttaraḥ ko 'pi virahavikāro antarjaḍayati tāpayati ca /",
    "GK16ruyalscu:3205": " yojayati-atra jaḍīkaraṇeti /",
    "GK16ruyalscu:3206": " aprātpirvirahaḥ taddhetuko 'yaṃ viruddhakriyopanipāta ityarthaḥ /",
    "GK16ruyalscu:3207": " ayaṃ vārāmiti /",
    "GK16ruyalscu:3208": " tṛṣṇā pipāsā ratnaviṣayā lapsā ca /",
    "GK16ruyalscu:3209": " ka evaṃ jānīte?",
    "GK16ruyalscu:3210": " na kasyacididaṃ saṃbhāvyam ityarthaḥ /",
    "GK16ruyalscu:3211": " yojayati-atra jalanidhiriti /",
    "GK16ruyalscu:3212": " bhedāntaraṃ sujñānamityāha-evamiti /",
    "GK16ruyalscu:3213": " iha śleṣagarbhatve kiṃ vṛttamityata āha-vivikteti /",
    "GK16ruyalscu:3214": " śleṣato viviktaviṣayatayoktodāharaṇādau dṛśyate yataḥ /",
    "GK16ruyalscu:3215": " ataḥ śleṣagarbhatve śleṣo bādhakaḥ udbhaṭamatāvalambinām anyeṣāṃ tu saṅkaraḥ /",
    "GK16ruyalscu:3216": " udāharaṇam-sannihiteti /",
    "GK16ruyalscu:3217": " bālāndhakārā keśakālimā nūtanatimiraṃ ca /",
    "GK16ruyalscu:3218": " bhāsvanmūrtiḥ bhāsvato ravemūrtiśca /",
    "GK16ruyalscu:3219": " idaṃ dvayorapi virodhinoḥ śliṣṭatve /",
    "GK16ruyalscu:3220": " kupatimiti ekatarasya /",
    "GK16ruyalscu:3221": " pṛthvīpatiḥ kutsitapatiśca /",
    "GK16ruyalscu:3222": " atra viśeṣamāha-ekaviṣayeti /",
    "GK16ruyalscu:3223": " virodhasyaikaviṣayatve virodhālaṅkāraḥ /",
    "GK16ruyalscu:3224": " viṣayabhede tvasaṅgatyādirvakṣyate /",
    "GK16ruyalscu:3225": " virodhastu tadābhāso jātyādyarthasamāśrayaḥ /",
    "GK16ruyalscu:3226": " tadvaicitryāddaśavidho viṣayaikye vyavasthitaḥ //",
    "GK16ruyalscu:3227": " atha virodhamūlāḥ /",
    "GK16ruyalscu:3228": " tatrāpi kāryakāraṇavirodhālaṅkāratvena vibhāvanocyate /",
    "GK16ruyalscu:3229": " tatra sūtram -",
    "GK16ruyalscu:3230": " kāraṇābhāve kāryasyotpattirvibhāvanā // RuAss_41 //",
    "GK16ruyalscu:3231": " prasidhdakāraṇābhāve sūkṣmakāraṇavaśāt kāryotpattirviśiṣṭatayā kāryabhāvanāt vibhāvanā /",
    "GK16ruyalscu:3232": " vyācaṣṭe-iha kāraṇeti /",
    "GK16ruyalscu:3233": " kāryaṃ hi kāraṇamantareṇa na saṃbhavatīti tadanvayavyatirekānuvidhānāt tadabhāve 'pi yadi kāryasaṃbhavaḥ,",
    "GK16ruyalscu:3234": " tadavāstavatvāt virodhoduṣpariharaḥ /",
    "GK16ruyalscu:3235": " yadi kenaciduktivaicitryeṇa kāraṇābhāve 'pi kāryasaṃbhava upanibaddhaḥ tadā vaiśiṣṭyena kāryabhāvanā dvibhāvanā /",
    "GK16ruyalscu:3236": " ka (yā)cidityuktam /",
    "GK16ruyalscu:3237": " sā ketyata āha-sāceti /",
    "GK16ruyalscu:3238": " prasidhdasyaiva kāraṇasya anupanibandhaḥ aprasiddhakāraṇasaṃbhavāttu virodhi /",
    "GK16ruyalscu:3239": " virodhādvailakṣaṇyāyāha-kāraṇābhāveneti /",
    "GK16ruyalscu:3240": " prāmāṇikatvāt balinā kāraṇābhāvena kāryameva bādhyate,",
    "GK16ruyalscu:3241": " na tu kāraṇābhāvaḥ,",
    "GK16ruyalscu:3242": " ata ubhayavirodhānuprāṇitāt virodhāt viśeṣaḥ /",
    "GK16ruyalscu:3243": " etadvavyatirekarūpayā nītyā vakṣyamāṇasya viśeṣoktyalaṅkārasyāpi virodhato bheda ityāha-evaṃ viśeṣoktavityādi /",
    "GK16ruyalscu:3244": " tatra hi kāryābhāvaḥ kāraṇasattāyā bādhakaḥ /",
    "GK16ruyalscu:3245": " ataḥ sāpi vorodhādvibhinnā /",
    "GK16ruyalscu:3246": " lakṣaṇāṃśevimatimupanyasya dūṣayati-iha lakṣaṇā iti /",
    "GK16ruyalscu:3247": " kriyāgrahaṇaṃ kṛtam /",
    "GK16ruyalscu:3248": " kriyābhāve kāryotpattiḥ vibhāvaneti tathāpi kāraṇapadavidhānārhatvānniveśitam /",
    "GK16ruyalscu:3249": " tatra hetuḥ- na hi sarvairiti /",
    "GK16ruyalscu:3250": " kriyāphalameva kāryamiti na hi sarveṣāmabhyupagamaḥ,",
    "GK16ruyalscu:3251": " kintu vaiyākaraṇānāmeva /",
    "GK16ruyalscu:3252": " ataḥ kriyā vyatirekiṇo 'pi kāraṇāsya saṃbhavāt sāmānyataḥ kāraṇagrahaṇameva kṛtam /",
    "GK16ruyalscu:3253": " atra dvitīyeti /",
    "GK16ruyalscu:3254": " madasyāsavakāraṇāpohena yauvanakarāṇopanibandho yauvanāsavamadayorabhedādhyavasāyāt /",
    "GK16ruyalscu:3255": " sā cātiśayoktirvibhāvanāṃ na vyabhicaratīti na bādhyate /",
    "GK16ruyalscu:3256": " api tvanugrāhakatvenāvatiṣṭate /",
    "GK16ruyalscu:3257": " taddvaividhyamāha-iyaṃ ceti /",
    "GK16ruyalscu:3258": " anena viśeṣokterapidvaividhyaṃ sūcitam /",
    "GK16ruyalscu:3259": " tatrāsaṃbhṛtamiti /",
    "GK16ruyalscu:3260": " iyamevoktanimittā vayaso nimittatvāt /",
    "GK16ruyalscu:3261": " aṅgalekhāmiti /",
    "GK16ruyalscu:3262": " kāśmīrasamālambhanaṅkuḍkumālepaḥ nimittānuktiṃ darśayati-atra sahajatvamiti /",
    "GK16ruyalscu:3263": " vaicitryāntaram āha- iyaṃ ceti /",
    "GK16ruyalscu:3264": " anidra iti /",
    "GK16ruyalscu:3265": " prapatanaṃ maraṇādhyavasāyena pātaḥ /",
    "GK16ruyalscu:3266": " timirasahitastrāsasamayo niṣā ayaṃ tu tadabhāvātmakaḥ /",
    "GK16ruyalscu:3267": " āghāto vadhasthānaṃ,",
    "GK16ruyalscu:3268": " dhṛtirdhāraṇaṃ anvayo 'nuvṛttiḥ /",
    "GK16ruyalscu:3269": " ādyodāraharaṇe dvitīyatṛtīyapādayorvimatirityāha-asaṃbhṛtamiti /",
    "GK16ruyalscu:3270": " sabharaṇapuṣpakāraṇābhāve 'pi maṇḍanakāmāstrakāryotpatteriyameva vibhāvaneti kecit /",
    "GK16ruyalscu:3271": " anye tu saṃbharaṇāpuṣpayormaṇḍanāstre pratyāsavamadanyāyena sākṣādakarāṇatvādvāṅmātraṃ vibhāvanātvavacanam /",
    "GK16ruyalscu:3272": " kiñca ekaguṇahānikalpanāyāṃ sāmyadāḍharyaṃ viśeṣoktirityuktalakṣaṇaviśeṣoktiriyam /",
    "GK16ruyalscu:3273": " saṃbharaṇādyekaguṇahānyā maṇḍanādeḥ vayasā saha sāmyadārḍhyādityāhuḥ /",
    "GK16ruyalscu:3274": " apare tu vayasi maṇḍanatvādyāropāt rūpakameva yattva saṃbharaṇādi vaiśiṣṭyaṃ tadatraiva adhiropitamityāhuḥ /",
    "GK16ruyalscu:3275": " atha siddhāntaḥ - āropyamāṇasyeti /",
    "GK16ruyalscu:3276": " āropyamāṇasya maṇḍanatvādervayorūpe prakṛte pratipattirūpādupayogāt pariṇāmo 'yam /",
    "GK16ruyalscu:3277": " maṇḍanādikaṃ hi vayorupo pagrāhipratipattikatvena upayujyate /",
    "GK16ruyalscu:3278": " rūpakatve hi vayaso maṇḍanaṃ rūpopagrāhitāyā maṇḍanamevedamityādi prasajet /",
    "GK16ruyalscu:3279": " ataḥ pariṇāma eva /",
    "GK16ruyalscu:3280": " adyatanā iti ācāryaḥ svātma pramukhānvakti /",
    "GK16ruyalscu:3281": " prasiddhakāraṇābhāve kāryotpattirvibhāvanā /",
    "GK16ruyalscu:3282": " kāryotpādanavaiśiṣṭyāddvidhā ceyaṃ nimittataḥ //",
    "GK16ruyalscu:3283": " viśeṣoktyau saṅgatimāha-vibhāvanāmiti /",
    "GK16ruyalscu:3284": " tatra sūtram-",
    "GK16ruyalscu:3285": " kāraṇasāmagrye kāryānutpattirviśeṣoktiḥ // RuAss_42 //",
    "GK16ruyalscu:3286": " vibhāvanāvaiparītyena viśeṣamabhivyaṅktu prayujyamānā viśeṣoktiḥ /",
    "GK16ruyalscu:3287": " vyācaṣṭe-iha samagrāṇītyādi /",
    "GK16ruyalscu:3288": " anyatheti /",
    "GK16ruyalscu:3289": " sāmagrayaṃ hi kāryaniṣpattyavasānakam /",
    "GK16ruyalscu:3290": " tadeva cetyāryaṃ na janayeta(t)",
    "GK16ruyalscu:3291": " tadā kimeṣāṃ samagratvam /",
    "GK16ruyalscu:3292": " ataḥ kāraṇāni cet samagrāṇi tadā niyamena kāryotpattiriti sthitam /",
    "GK16ruyalscu:3293": " anena vyātpirdarśitā /",
    "GK16ruyalscu:3294": " atrābhāsato virodhamutthāpayati-yattviti /",
    "GK16ruyalscu:3295": " kaściditi /",
    "GK16ruyalscu:3296": " yadi kāraṇāsamāgraye kāryānutpattistadā viśeṣaḥ kaścidabhivyaṅgyaḥsyāt /",
    "GK16ruyalscu:3297": " itthaṃ ca sati viśeṣamabhivyaṅgaktum uktiriti viśeṣoktiḥ /",
    "GK16ruyalscu:3298": " tadbhedārthamāha-sā ceti /",
    "GK16ruyalscu:3299": " acintyatvamatarkitā /",
    "GK16ruyalscu:3300": " tadanukternimittamityanuktanimittaiva /",
    "GK16ruyalscu:3301": " karpūraiveti /",
    "GK16ruyalscu:3302": " atra nirbhasmāṃśaṃ dāhaśaktivaikalye sāmagrī /",
    "GK16ruyalscu:3303": " athāpi jane jane śaktimāniti kāryānutpattiḥ /",
    "GK16ruyalscu:3304": " āhūto 'pīti /",
    "GK16ruyalscu:3305": " āhvānapratyukti jigamiṣā(ḥ)",
    "GK16ruyalscu:3306": " saṅkocaśaithilya kāraṇasāmagrī /",
    "GK16ruyalscu:3307": " naiveti tu kāryānutpattiḥ /",
    "GK16ruyalscu:3308": " tatra hetuḥ kāntāsvapnādi cintituṃ śakyam /",
    "GK16ruyalscu:3309": " sa eka iti /",
    "GK16ruyalscu:3310": " tanuharaṇaṃ balaharaṇe sāmagrī /",
    "GK16ruyalscu:3311": " na hṛtamiti tu kāryānutpattiḥ /",
    "GK16ruyalscu:3312": " tatra hetuḥ anuktaścintitumaśakyaḥ triṣvapi yojayati-atra satyapi dāheti /",
    "GK16ruyalscu:3313": " svarūpeṇa śaktimāniti svaśabdena viruddhena dharmeṇa kvacidiyaṃ vibhāvanayā saṅkīryata iti darśayitumāha-kāryānupattirityādi /",
    "GK16ruyalscu:3314": " yaḥ kaumāreti /",
    "GK16ruyalscu:3315": " nāyikā kāciduddīpana vibhāvanā(vibhāvā)",
    "GK16ruyalscu:3316": " bhiratā vakti /",
    "GK16ruyalscu:3317": " yo me prathamaparibhogena kaumāraṃ hṛtavān adyāpi sa eva varaḥ vasantakṣapāḥ api tā eva /",
    "GK16ruyalscu:3318": " unmīlitamālatīvat surabhayaḥ kadambānilāḥ ta eva /",
    "GK16ruyalscu:3319": " kadambo 'tra dhūlikadambākhyastadviśeṣaḥ yo vasante vikasati /",
    "GK16ruyalscu:3320": " ahamapi sā caivāsmi,",
    "GK16ruyalscu:3321": " purātanī premadārā na kuṇṭhitetyarthaḥ /",
    "GK16ruyalscu:3322": " athāpi revānadīkūle tatra vetasītarutale suratavyāpāralīlāvidhau cetaḥsamuktaṇṭhate /",
    "GK16ruyalscu:3323": " yojayati -atra vibhāvanetyādi /",
    "GK16ruyalscu:3324": " kaumāraharādisadbhāvo 'nutkaṇṭhā kāraṇasāmagryam /",
    "GK16ruyalscu:3325": " athāpi cetaḥsamutkaṇṭhaka iti viruddhopanibandhenānutkaṇṭhānutpattiruktā /",
    "GK16ruyalscu:3326": " ato viśeṣoktiḥ /",
    "GK16ruyalscu:3327": " tathā kaumāraharādyayorūpakāraṇābhāve tatsadbhāvarūpavirodhimukhenopanibaddhetyuktaṇṭhākāryotpattirvibhāvanā /",
    "GK16ruyalscu:3328": " tayośca sādhakabādhakābhāvāt sandehasaṅkaraḥ /",
    "GK16ruyalscu:3329": " kāryakāraṇabhāvayośca virodhisadbhāvāyātatvādasphuṭatvam /",
    "GK16ruyalscu:3330": " anayośca na sarvadā saṅkaraḥ /",
    "GK16ruyalscu:3331": " kāryotpattyanutpattyoranyatara vivakṣaṇe śuddhatvāt /",
    "GK16ruyalscu:3332": " prakṛtodāharaṇe tu utkaṇṭhotpattyanutkaṇṭhānutpattyordvayopari vivakṣā /",
    "GK16ruyalscu:3333": " atra ślokaḥ- kāryāṃśasya yadā bhāvābhāvau vaktumapekṣitau /",
    "GK16ruyalscu:3334": " vibhāvanāviśeṣoktyostadā sandehasaṅkaraḥ //",
    "GK16ruyalscu:3335": " lakṣaṇāntaramavyāpītyāha-yātvekaguṇetyādi /",
    "GK16ruyalscu:3336": " viśeṣoktirbhavet kāryānutpattiḥsati kāraṇe /",
    "GK16ruyalscu:3337": " atraikaguṇahānyā tu sāmyadāḍharyamalakṣaṇam //",
    "GK16ruyalscu:3338": " pratijñātacarāyātiśayoktyantarāya saṅgatiḥ-atiśayoktāviti /",
    "GK16ruyalscu:3339": " tatra sūtram-",
    "GK16ruyalscu:3340": " kāryakāraṇayoḥ samakālatve paurvāparyaviparyaye cātiśayoktiḥ // RuAss_43 //",
    "GK16ruyalscu:3341": " kāryakāraṇa virodhamūlatvādiha kathanam /",
    "GK16ruyalscu:3342": " prapañcāya vyācaṣṭe - iha niyateti /",
    "GK16ruyalscu:3343": " etadrūpāpagamaḥ paurvāparye niyamabhaṅgaḥ /",
    "GK16ruyalscu:3344": " dvauvidhyamāha-etadrūpeti /",
    "GK16ruyalscu:3345": " paśyatsūdgateti /",
    "GK16ruyalscu:3346": " rājasuvismereṣu paśyatsu tava khaṅge yugapatkīrtyā nirgamena śriyā praveśena cendrajālaṃ kṛtam /",
    "GK16ruyalscu:3347": " atra śrīpraveśe kīrti nirgamahetau samakālopanibandhaḥ /",
    "GK16ruyalscu:3348": " pathi pathīti /",
    "GK16ruyalscu:3349": " ābhā prabhā /",
    "GK16ruyalscu:3350": " lāsakī nartakaḥ /",
    "GK16ruyalscu:3351": " nari nari puṃsi puṃsi /",
    "GK16ruyalscu:3352": " atra sāyakakiraṇakāryabhūtā mānanivṛttiḥ prāk siddhatvenoktā /",
    "GK16ruyalscu:3353": " ubhayatra yojayati-pūrvatretyādi /",
    "GK16ruyalscu:3354": " prauḍhoktinirmita mindrajālātmakaṃ vyaṅgayam /",
    "GK16ruyalscu:3355": " viśeṣamāha-kāryasya ceti /",
    "GK16ruyalscu:3356": " kāryakāraṇayoryau tu kālasāmyaviparyayau /",
    "GK16ruyalscu:3357": " anyā tvatiśayoktiḥsā virodhāṃsopajīvanāt //",
    "GK16ruyalscu:3358": " asaṅgatyai sūtram-",
    "GK16ruyalscu:3359": " tayorvibhinnadeśatve 'saṅgatiḥ // RuAss_44 //",
    "GK16ruyalscu:3360": " vyācaṣṭe-tayoriti /",
    "GK16ruyalscu:3361": " uciteti /",
    "GK16ruyalscu:3362": " samadeśatvamucitā saṅgatiḥ /",
    "GK16ruyalscu:3363": " asaṅgatimāha-virodhīti /",
    "GK16ruyalscu:3364": " prāyaḥ pathyeti /",
    "GK16ruyalscu:3365": " prāyeṇa bhūpāḥ svato svato hitaparāṅmukhā viṣayākrāntā bhavanti /",
    "GK16ruyalscu:3366": " lokāpavādastu nirdeṣān sacivāneti /",
    "GK16ruyalscu:3367": " vipine santoṣabhājo munayaḥ /",
    "GK16ruyalscu:3368": " yadvā bāhyo mantrānadhikṛtaḥsevakajano vara mantriṇastu dhik /",
    "GK16ruyalscu:3369": " yojayati-atreti /",
    "GK16ruyalscu:3370": " lokāpavādasya pathyavimukhatvaṃ vibhinnā8yo hetuḥ /",
    "GK16ruyalscu:3371": " itthaṃ vaicitryāntare 'pi darśayati-evamiti /",
    "GK16ruyalscu:3372": " sā bāleti /",
    "GK16ruyalscu:3373": " yojayati-atra cetyādi /",
    "GK16ruyalscu:3374": " nigamayati-evamiti /",
    "GK16ruyalscu:3375": " anyatra vicchrittyantare /",
    "GK16ruyalscu:3376": " kāryakāraṇayorbhinnadeśatve syādasaṅgatiḥ /",
    "GK16ruyalscu:3377": " abhedādhyavasāyādi vicchityā dṛśyate ca sā //",
    "GK16ruyalscu:3378": " viṣamārthaṃ sūtram-",
    "GK16ruyalscu:3379": " virūpa kāryānarthayorutpattirvirūpasaṅghaṭanā ca viṣayam // RuAss_45 //",
    "GK16ruyalscu:3380": " kāraṇavirūpa kāryotpattirekaṃ,",
    "GK16ruyalscu:3381": " anarthotpattiranyat ananurūpayoḥ saṃghaṭanā tṛtīyamiti tridhā /",
    "GK16ruyalscu:3382": " viṣayam saṅgatiḥ-virodheti /",
    "GK16ruyalscu:3383": " vyācaṣṭe-tatra kāraṇeti /",
    "GK16ruyalscu:3384": " nirvakti-ananurūpeti //",
    "GK16ruyalscu:3385": " sadya iti /",
    "GK16ruyalscu:3386": " karasparśaḥ pāṇigrahaḥ /",
    "GK16ruyalscu:3387": " nīlāyāḥ pāṇḍurūpaṃ kāryam /",
    "GK16ruyalscu:3388": " tīrtheti /",
    "GK16ruyalscu:3389": " tīrthāntareṣu pātakapaṅkilāḥ tanūrvihāya divyāstanūrlabhante /",
    "GK16ruyalscu:3390": " vārāṇāsi/tvayi tu tyaktatanūnāṃ divyatanulābhastāvadāstāṃ mūlaṃ prācīnā tanurapyapunarlābhāya yāti /",
    "GK16ruyalscu:3391": " atra mūlanāśalakṣaṇānarthotpattiḥ /",
    "GK16ruyalscu:3392": " araṇyānīti /",
    "GK16ruyalscu:3393": " ākūtaṃ hṛdayam /",
    "GK16ruyalscu:3394": " nibhṛtaṃ gūḍhaṃ pallavayati prakāśayat /",
    "GK16ruyalscu:3395": " atrāraṇyānyādīnāṃ virūpāṇāṃ asaṅghaṭanīyānāṃ saṅghaṭanā /",
    "GK16ruyalscu:3396": " triṣvapi yojayati-atra kṛṣṇotyādi /",
    "GK16ruyalscu:3397": " nanu madhyamodārahaṇe vyājastutiparyavasānam ityata āha-kevalamiti /",
    "GK16ruyalscu:3398": " stutinindāchrāyāparityāgeśuddhaṃ sujñātatvādabhyūhituṃ śakyam /",
    "GK16ruyalscu:3399": " virūpānarthayorhetīrutpattirviṣamaṃ matam /",
    "GK16ruyalscu:3400": " tathā virūpaghaṭanā tenedaṃ triprabhedakam //",
    "GK16ruyalscu:3401": " samārtaṃ sūtram -",
    "GK16ruyalscu:3402": " tadviparyayaḥ samam // RuAss_46 //",
    "GK16ruyalscu:3403": " tṛtīyabhedāpekṣayā viṣamaviparyayaḥsamam /",
    "GK16ruyalscu:3404": " saṅgatipuraskāreṇa vyācaṣṭe-viṣametyādi /",
    "GK16ruyalscu:3405": " analaṅkāratvāditi /",
    "GK16ruyalscu:3406": " sarūpakāryasyārthasyotpattau na hi vicchittiḥ /",
    "GK16ruyalscu:3407": " dvaividhyamāha-sasa ceti /",
    "GK16ruyalscu:3408": " la cāntyo bhedaḥ /",
    "GK16ruyalscu:3409": " tvamevamiti /",
    "GK16ruyalscu:3410": " tvamevāñcidhasaundaryā sa ca ruciratāyāḥ paricitaḥ yuvāṃ kalābhijñau ca /",
    "GK16ruyalscu:3411": " śeṣaṃ pāṇigrahaṇam /",
    "GK16ruyalscu:3412": " tadā guṇattvaṃ viśvotkarṣī syāt /",
    "GK16ruyalscu:3413": " yojayati-atreti /",
    "GK16ruyalscu:3414": " nāyaketyekaśeṣaḥ nāyako nāyikā ceti /",
    "GK16ruyalscu:3415": " citraṃ citramiti /",
    "GK16ruyalscu:3416": " sphātiḥ sphītatā /",
    "GK16ruyalscu:3417": " kovido niguṇaḥ /",
    "GK16ruyalscu:3418": " yojayati-atreti /",
    "GK16ruyalscu:3419": " dvayoranabhirūpatvaṃ ānurūpyam /",
    "GK16ruyalscu:3420": " sarūpayoḥsaṃghaṭanā samālaṅkāra iṣyate /",
    "GK16ruyalscu:3421": " ślādhyā ślādhyatvayogena dvau bhedāvasya saṅgatau //",
    "GK16ruyalscu:3422": " vicitrāya saṅgatiḥ-virodheti /",
    "GK16ruyalscu:3423": " sūtram-",
    "GK16ruyalscu:3424": " svaviparītaphala niṣpattaye prayatno vicitram // RuAss_47 //",
    "GK16ruyalscu:3425": " viparītaphalāya prayatno vicitram /",
    "GK16ruyalscu:3426": " vyācaṣṭe-yasyeti /",
    "GK16ruyalscu:3427": " tadvi parīteti /",
    "GK16ruyalscu:3428": " tasya viparītaphalasyetyarthaḥ /",
    "GK16ruyalscu:3429": " nirvakti-āścaryeti /",
    "GK16ruyalscu:3430": " viṣamaprakārādvailakṣaṇyāyāha-na cāyamiti /",
    "GK16ruyalscu:3431": " iha hi svaniṣedho vaiparītyaṃ gamayati /",
    "GK16ruyalscu:3432": " viṣame tu vyatyayaḥ /",
    "GK16ruyalscu:3433": " udāharaṇato draḍhayati-tamāleti /",
    "GK16ruyalscu:3434": " iha tvanyathā-dhettumiti /",
    "GK16ruyalscu:3435": " (grahītuṃ)mucyate 'dharo 'nyato valati (prekṣituṃ)dṛṣṭiḥ /",
    "GK16ruyalscu:3436": " ghaṭituṃ vighaṭete bhujau (ratāyasurateṣu)viśramaḥ //",
    "GK16ruyalscu:3437": " yojayati-atretyādi /",
    "GK16ruyalscu:3438": " unnatyā iti /",
    "GK16ruyalscu:3439": " bhogecchrayā bhoktumityarthaḥ /",
    "GK16ruyalscu:3440": " yojanaṃ sphuṭamityāha-atreti /",
    "GK16ruyalscu:3441": " prayatnastu vicitraṃ syādviparītaphalātpaye /",
    "GK16ruyalscu:3442": " niṣedhato vaiparītyādviṣamālaṅkuterbhidā //",
    "GK16ruyalscu:3443": " adhikārthaṃ sūtram-",
    "GK16ruyalscu:3444": " āśrayāśrayiṇoranāṃnurūpyamadhikam // RuAss_48 //",
    "GK16ruyalscu:3445": " āśrayāśrayiṇorayathātvam ādhikam /",
    "GK16ruyalscu:3446": " sasaṅgatikaṃ vyacaṣṭe-virodhetyādi /",
    "GK16ruyalscu:3447": " āśrayādhikyāt āśrayyāvikyāñca dvaividhyamāha-tatretyādi /",
    "GK16ruyalscu:3448": " dyauratreti /",
    "GK16ruyalscu:3449": " dyauḥsvargaḥ,",
    "GK16ruyalscu:3450": " dharā pṛthvī,",
    "GK16ruyalscu:3451": " jalādhārāḥsamudrāstadavadhiriti niḥśeṣatvoktiḥ aho kiyat,",
    "GK16ruyalscu:3452": " iyattaiva nāstītyarthaḥ /",
    "GK16ruyalscu:3453": " pūraṇaṃ dūre 'stu kā pūraṇakatayetyarthaḥ /",
    "GK16ruyalscu:3454": " yāvatā śūnyamiti nāmno 'pi nāsti gatiḥ kācit /",
    "GK16ruyalscu:3455": " dordaṇḍeti-āñcitaṃ āyāmitam /",
    "GK16ruyalscu:3456": " natvañcitāmiti pāṭhaḥ /",
    "GK16ruyalscu:3457": " gatipūjanayoranupayogāt /",
    "GK16ruyalscu:3458": " āñcirāyāmārtho dhātuḥ /",
    "GK16ruyalscu:3459": " bhrāmyatpiṇḍitacaṇḍimā ca /",
    "GK16ruyalscu:3460": " yojayati-pūrvantreti /",
    "GK16ruyalscu:3461": " anānurūpyamadhikamāśrayāśrayiṇormatam /",
    "GK16ruyalscu:3462": " āśrayāśrayivaipulyavaśato dviprabhedakam //",
    "GK16ruyalscu:3463": " anyonyārthaṃ sūtram-",
    "GK16ruyalscu:3464": " parasparaṃ kriyājanane 'nyonyam // RuAss_49 //",
    "GK16ruyalscu:3465": " kriyāvyatīhāre 'nyonyālaṅkāraḥ /",
    "GK16ruyalscu:3466": " sasaṅgatikaṃvyācaṣṭe-ihāpītyādi /",
    "GK16ruyalscu:3467": " na sva rūpāpekṣayā parasparajananasyāsaṃbhavena samyagvirodhitvāt kriyādvārakameveha parasparajananam /",
    "GK16ruyalscu:3468": " kaṇṭhasyeti /",
    "GK16ruyalscu:3469": " tanutvaramyatve devīkaṇṭhasya ātmotkṛṣṭatve sāmagrīmuktākalāpasya ca vṛttatvāt nistalatvamānocanīyatve /",
    "GK16ruyalscu:3470": " itthaṃ dvayorapi sampannasāmagrīkatvāt bhūṣaṇabhūṣyabhāvaḥsādhāraṇaḥ /",
    "GK16ruyalscu:3471": " yojayati-atra śobheti /",
    "GK16ruyalscu:3472": " kriyāmukhakaṃ kriyādvārakam /",
    "GK16ruyalscu:3473": " kriyājananamanyonyamanyonyālaṅkṛtirmatā /",
    "GK16ruyalscu:3474": " viśeṣārthaṃ sūtram-",
    "GK16ruyalscu:3475": " anādhāraṃ mādheyamekamanekagocaramaśakyavastvantarakaraṇaṃ ca viśeṣaḥ // RuAss_50 //",
    "GK16ruyalscu:3476": " divamapīti /",
    "GK16ruyalscu:3477": " divamupayātānāmapi giro ramayanti jagantītyanādhārādheyatā /",
    "GK16ruyalscu:3478": " prāsādeti-atraikasyānekagocaratā /",
    "GK16ruyalscu:3479": " nimeṣamapīti /",
    "GK16ruyalscu:3480": " atra sarvasampādanātmano 'śakyavastvantarasya karaṇam /",
    "GK16ruyalscu:3481": " triṣvapi yojayati-atra kavīnāmiti /",
    "GK16ruyalscu:3482": " yeṣām iti ṣaṣṭhīnideśe 'pi na gīrbhiḥsaha sambandhamātram,",
    "GK16ruyalscu:3483": " api tu viśiṣṭaḥ sambandha ityāha-anyatreti /",
    "GK16ruyalscu:3484": " bhāvi lokottareti /",
    "GK16ruyalscu:3485": " kiṃśabdena nañā cākṣitpor'thaḥ /",
    "GK16ruyalscu:3486": " anādhārādibhedena viśeṣo 'pi tridhā mataḥ /",
    "GK16ruyalscu:3487": " vyāghātārthaṃ sūtram-",
    "GK16ruyalscu:3488": " yathā sādhitasya tathaivānyenānyathākaraṇaṃ vyāghātaḥ // RuAss_51 //",
    "GK16ruyalscu:3489": " ekena yadyathā sādhitaṃ tasya tathaivānyathīkaraṇaṃ vyāghātaḥ /",
    "GK16ruyalscu:3490": " vyācaṣṭe-kañciditi /",
    "GK16ruyalscu:3491": " dṛśeti /",
    "GK16ruyalscu:3492": " dṛśā dagdhasya dṛśaiva jīvanāñcārulocanā virūpākṣasya janyinyaḥ /",
    "GK16ruyalscu:3493": " yojayati-atra dṛṣṭīti /",
    "GK16ruyalscu:3494": " jovanīyatvamiti /",
    "GK16ruyalscu:3495": " prāṇitavyaṃ jīvanamityarthaḥ /",
    "GK16ruyalscu:3496": " ayaṃ cātra vyatirekaheturityāha-so 'pīti /",
    "GK16ruyalscu:3497": " virūpākṣacārulocanāśabdau hi vyatirekagarbhau /",
    "GK16ruyalscu:3498": " jayena ca vyatireka uktaḥ /",
    "GK16ruyalscu:3499": " saṅgatimāha-pūrvavaditi /",
    "GK16ruyalscu:3500": " anānurūpyaṃ iha lakṣaṇāṃ prakaraṇasya /",
    "GK16ruyalscu:3501": " yathā sādhakamekena tathaivānyena bādhanam /",
    "GK16ruyalscu:3502": " vyāghāto 'tha viruddhasya saukaryeṇa kriyā tathā //",
    "GK16ruyalscu:3503": " tatra sūtrāntaram-",
    "GK16ruyalscu:3504": " saukaryeṇa kāryaviruddhakriyā ca // RuAss_52 //",
    "GK16ruyalscu:3505": " kāryāpekṣayā sukarasya viruddhasya karaṇaṃ kāryavyāhatiheturiti vyāghātāntaram /",
    "GK16ruyalscu:3506": " vyācaṣṭe-vyāghāta ityādi /",
    "GK16ruyalscu:3507": " ayaṃ lakṣyapadānuṣaṅgaḥ /",
    "GK16ruyalscu:3508": " kāryārthaṃsaṃbhāvitasya kāraṇaviśeṣasya tadviruddha niṣpādanaṃ vyāghātaḥ /",
    "GK16ruyalscu:3509": " viruddhaniṣpattiśca sukarā kāraṇasya viśiṣṭānuguṇyāt /",
    "GK16ruyalscu:3510": " itthaṃ ca sati anarthotpattilakṣaṇādviṣāmāt bheda ityāha-na tvatreti /",
    "GK16ruyalscu:3511": " na hyatra kāryamakāryaṃ kintu tadviruddhaṃ sukaraṃ kāryam /",
    "GK16ruyalscu:3512": " ato dvitīyaviṣamādbhedaḥ /",
    "GK16ruyalscu:3513": " yatastatra kāryamakāryaṃ viruddhastu anarthaḥ /",
    "GK16ruyalscu:3514": " ihobhayamapi kāryamiti /",
    "GK16ruyalscu:3515": " yadi bāla itīti /",
    "GK16ruyalscu:3516": " atra bālyaṃ rakṣyatvaṃ cāprasthāne hetutvena sambhāvitaṃ pratyuta saukaryeṇa prasthānaṃ sādhayati /",
    "GK16ruyalscu:3517": " saṅgatyantarāyāha-evamiti /",
    "GK16ruyalscu:3518": " tatra kāraṇāmālārthaṃ sūtram-",
    "GK16ruyalscu:3519": " pūrvapūrvasyottarottarahetutve kāraṇamālā // RuAss_53 //",
    "GK16ruyalscu:3520": " yadā pūrvamityādi /",
    "GK16ruyalscu:3521": " jitendriyatvamiti /",
    "GK16ruyalscu:3522": " jitendriyatvādvinayaḥ,",
    "GK16ruyalscu:3523": " vinayādguṇaprakarṣaḥ tato janānurāgaḥ /",
    "GK16ruyalscu:3524": " atra sārādivicchrittyantarasaṃbhave 'pi nālaṅkārāntaramityāha-kāryakāraṇeti /",
    "GK16ruyalscu:3525": " kāryaṃ kāraṇamālāyāṃ prācaḥ prācaḥ paraṃ param //",
    "GK16ruyalscu:3526": " ekāvalyai sūtram-",
    "GK16ruyalscu:3527": " yathāpūrvaṃ parasya viśeṣaṇātayā sthāpanāpohane ekāvalī // RuAss_54 //",
    "GK16ruyalscu:3528": " yadi pūrva pūrvasya paraṃ paraṃ viśeṣaṇatayā sthāpyate,",
    "GK16ruyalscu:3529": " saikā ekāvalī yañcāpohyate sānyā /",
    "GK16ruyalscu:3530": " purāṇīti /",
    "GK16ruyalscu:3531": " atra parāṇāṃ varāṅganāstāsāṃ rūpaṃ tasya vilāsaḥ sa kusumāyudhasya viśeṣaṇatayā sthāpyate /",
    "GK16ruyalscu:3532": " yojayati-atra varāṅganā iti /",
    "GK16ruyalscu:3533": " na tajjalamiti /",
    "GK16ruyalscu:3534": " atra jalādeḥ pūrvaṃ pūrvasya paṅkajādyuttarottaraṃ viśeṣaṇamapohyatayā sthitam /",
    "GK16ruyalscu:3535": " ekāvalyāṃ yathāpūrvaṃ bhedakaṃ tūttarottaram /",
    "GK16ruyalscu:3536": " sthāpyate 'pohyate caiva teneyaṃ dvividhā matā //",
    "GK16ruyalscu:3537": " mālādīpakārthaṃ sūtram-",
    "GK16ruyalscu:3538": " pūrvapūrvasyottarottaraguṇavahatve mālādīpakam // RuAss_55 //",
    "GK16ruyalscu:3539": " ekāvalyāmuttarottarasya pūrvapūrvaguṇavahatvam iha tu vyatyayaḥ /",
    "GK16ruyalscu:3540": " vyācaṣṭe-uttarottarasyeti /",
    "GK16ruyalscu:3541": " prastāvollaṅghane hetumāha-mālātveneti /",
    "GK16ruyalscu:3542": " saṃgrāmeti /",
    "GK16ruyalscu:3543": " atra kodaṇḍādeḥ pūrvapūrvasya śarādyuttarottarasamāsādanaṃ dīpanena guṇāvahatvam /",
    "GK16ruyalscu:3544": " vyācaṣṭe-atra kodaṇḍādibhiriti /",
    "GK16ruyalscu:3545": " mālādīpakamādyasyottarottaradīpanam /",
    "GK16ruyalscu:3546": " sārārthaṃ sūtram-",
    "GK16ruyalscu:3547": " uttarottaramutkarṣaḥsāraḥ // RuAss_56 //",
    "GK16ruyalscu:3548": " vyācaṣṭe-pūrvapūrveti /",
    "GK16ruyalscu:3549": " nibandhanaṃ grathanam /",
    "GK16ruyalscu:3550": " rājya iti /",
    "GK16ruyalscu:3551": " sāramityatra vastvityadhyāhartavyam /",
    "GK16ruyalscu:3552": " itarathā liṅgāsaṅgatiḥ /",
    "GK16ruyalscu:3553": " yojayati-atra rājyeti /",
    "GK16ruyalscu:3554": " uttarottaramutkarṣāvahatve sāra iṣyate /",
    "GK16ruyalscu:3555": " saṅgatyantarāyāha-evaṃ śṛṅkhaleti /",
    "GK16ruyalscu:3556": " tatra kāvyaliṅgārthaṃ sūtram-",
    "GK16ruyalscu:3557": " hetorvākyapadārthatve kāvyaliṅgam // RuAss_57 //",
    "GK16ruyalscu:3558": " vākyārthapadārtharūpahetau dvidhā kāvyaliṅgam /",
    "GK16ruyalscu:3559": " vyācaṣṭe-yatra heturiti /",
    "GK16ruyalscu:3560": " tarkavailakṣaṇyaṃ darśayati-na hyatreti /",
    "GK16ruyalscu:3561": " anupādhikaḥ sambandho vyātpiḥ /",
    "GK16ruyalscu:3562": " hetoḥ pakṣe 'vasthitiḥ pakṣadharmatā /",
    "GK16ruyalscu:3563": " upasaṃhāro nigamanam /",
    "GK16ruyalscu:3564": " ādiśabdādupanayādiḥ /",
    "GK16ruyalscu:3565": " vākyārthatve viśeṣamāha-vākyārthagatyeti /",
    "GK16ruyalscu:3566": " anena hetutvasya śābdatvaniyama uktaḥ /",
    "GK16ruyalscu:3567": " ārthatve viśeṣamāha-vākyārthagatyeti /",
    "GK16ruyalscu:3568": " anena hetutvasya śābdatvaniyama uktaḥ /",
    "GK16ruyalscu:3569": " arthatve arthāntaranyāsa prātpiḥ ityāha-anayatheti /",
    "GK16ruyalscu:3570": " arthāntaranyāse hi arthātprakṛta samarthanam,",
    "GK16ruyalscu:3571": " iha tu śabdata iti vibhāgaḥ /",
    "GK16ruyalscu:3572": " yattvannetreti /",
    "GK16ruyalscu:3573": " netra rucisamānaruca indīvarasya salile nimajjanam,",
    "GK16ruyalscu:3574": " mukhacchrāyānukāriṇaḥ śaśino meghaiśchrādanaṃ,",
    "GK16ruyalscu:3575": " gamanānukārigatīnāṃ haṃsānāṃ palāyanaṃ ceti vākyārthatrayamekavākyatāpannāyāṃ sādṛśyavinodākṣāntau hetuḥ /",
    "GK16ruyalscu:3576": " mṛgya iti /",
    "GK16ruyalscu:3577": " darbhanirvyapekṣatvalocanavyāpāraṇe padārtho saṃbodhane hetuḥ /",
    "GK16ruyalscu:3578": " ubhayatra yojayati- pūrvatretyādi /",
    "GK16ruyalscu:3579": " atra vākyārthapadārthayorekaikahetutvenodājihīrṣurāha-evameketi /",
    "GK16ruyalscu:3580": " manīṣitā iti /",
    "GK16ruyalscu:3581": " atra taponivāraṇe gṛheṣvapekṣitadevatāsadbhāvo vākyārtho hetuḥ /",
    "GK16ruyalscu:3582": " yadvismayeti /",
    "GK16ruyalscu:3583": " atrānanda mandatve vismayastimitatvaṃ padārtho hetuḥ /",
    "GK16ruyalscu:3584": " yojayati-pūrvatretyādi /",
    "GK16ruyalscu:3585": " kāvyaliṅgatva tu hetutvenoktirvākyapadārthayoḥ /",
    "GK16ruyalscu:3586": " nāyamarthāntaranyāso hetoḥśābdatvasaṃśrayāt //",
    "GK16ruyalscu:3587": " anumānāya sūtram-",
    "GK16ruyalscu:3588": " sādhyaṃ sādhananirdeśo 'numānam // RuAss_58 //",
    "GK16ruyalscu:3589": " sādhyasiddhyai sādhananirdeśo ''numānam /",
    "GK16ruyalscu:3590": " vyācaṣṭe-yatra śabdetyādi /",
    "GK16ruyalscu:3591": " śabdavṛttena natvarthasya /",
    "GK16ruyalscu:3592": " vastutastathā bhāvenapakṣadharmānvayeti trairūpyamuktam /",
    "GK16ruyalscu:3593": " tarkānumānavailakṣaṇyāha-vicchittīti /",
    "GK16ruyalscu:3594": " arthāt kavikalpitavaicirtyāt /",
    "GK16ruyalscu:3595": " yathā randhramiti /",
    "GK16ruyalscu:3596": " jaladadhūmasya vyomasthaganaṃ khadyotānāṃ sphuliṅgāyamānatā,",
    "GK16ruyalscu:3597": " kakubhāṃ vidyujjvālāpiṅgatā ca /",
    "GK16ruyalscu:3598": " pathikataruṣaṇḍe smaradavānalalagnaṃ liṅgam /",
    "GK16ruyalscu:3599": " yojayati- atra dhūmetyādi /",
    "GK16ruyalscu:3600": " rūpakamūlatvamevālaṅkārāntaragarbhīkāraḥ /",
    "GK16ruyalscu:3601": " alaṅkārāntaraviviktatayāpi darśayitumāha-kvacittviti /",
    "GK16ruyalscu:3602": " yatraitā iti /",
    "GK16ruyalscu:3603": " laharīvañcalāścaladṛśo yāsāṃ tāḥ /",
    "GK16ruyalscu:3604": " tatra bhrūvyāpārastatraiva mārgaṇapatanam /",
    "GK16ruyalscu:3605": " smarasyāgragamane śuddhatayā liṅgam /",
    "GK16ruyalscu:3606": " tadetadāha-atreti /",
    "GK16ruyalscu:3607": " analaṅkṛtameva rūpakādyasaṃkīrṇameva /",
    "GK16ruyalscu:3608": " tarkānumānādvailakṣaṇyāyāha-prauḍhoktīti /",
    "GK16ruyalscu:3609": " mātragrahaṇādalaṅkārāntarāpohaḥ /",
    "GK16ruyalscu:3610": " cārutvaṃ na tu tarkānumānavanniścamatkāratā /",
    "GK16ruyalscu:3611": " athānumānakāvyaliṅkārthāntaranyāsānāṃ viṣayaṃ vivecayati-ayamatretyādi /",
    "GK16ruyalscu:3612": " piṇḍārthaḥ avāntaraviśeṣanirvyapekṣo niṣkṛṣṭārthaḥ /",
    "GK16ruyalscu:3613": " apratītaḥ pratyāyyate cet pratyāyyapratyayakabhāvaḥ tadānumānam,",
    "GK16ruyalscu:3614": " pratītaḥsamarthyate cet samarthyasamarthakabhāvaḥ tadā padārthasya tvatalādiśiraskatayā hetutvenopādāne na kaścidalaṅkāraḥ /",
    "GK16ruyalscu:3615": " yathā nāgendrahastā ityādau /",
    "GK16ruyalscu:3616": " karkaśatvāt ūrvorupamānabāhyā iti hetumadbhāvasya laukikatvāt /",
    "GK16ruyalscu:3617": " yadā tvatalādyasaṃsparśenopāttasya padārthasya hetutvaṃ tadā “mṛgaśca darbhāṅkure“tyādau padārthanimandhanamekaṃ kāvyaliṅgam /",
    "GK16ruyalscu:3618": " yadā punarvākyārtho hetutvapratipādakayacchrabdādiprayogamantareṇa hetutvenopādīyate,",
    "GK16ruyalscu:3619": " tadā vākyārthanibandhanamanyatkāvyaliṅgam /",
    "GK16ruyalscu:3620": " yadā tāṭasthyenopāttasya vākyasya arthaparyālocanayā hetutvaṃ tadārtāntaranyāsaḥ /",
    "GK16ruyalscu:3621": " itthaṃ ca sati vākyārthanibandhanaṃ kāvyaliṅgaṃ kāryakāraṇa eva bhavati /",
    "GK16ruyalscu:3622": " samarthya vākyārthasyānayā kriyayā sāpekṣatvena tāṭasthyābhāvāt /",
    "GK16ruyalscu:3623": " arthāntaranyāsastu sāmānyaviśeṣabhāva eva bhavati /",
    "GK16ruyalscu:3624": " tathātva eva tāṭasthyasaṃbhavāt /",
    "GK16ruyalscu:3625": " yatpunaḥ kāryakāraṇagatatvenārthāntarasya samarthakatvaṃ tadukta lakṣaṇaṃ kāvyaliṅgamapyanapekṣyaiva /",
    "GK16ruyalscu:3626": " ācāryairlakṣaṇāntarakaraṇāt /",
    "GK16ruyalscu:3627": " itthaṃ ca sati uktalakṣaṇāśrayaṇe,",
    "GK16ruyalscu:3628": " “yattvannetre“tyādau arthāntaranyāsaviviktaṃ kāvyaliṅgameva /",
    "GK16ruyalscu:3629": " kāryakāraṇayostu samarthakatvaṃ arthānataranyāse darśitacaramiti gatiriyatī viṣayavibhāgā yāśrayitavyā /",
    "GK16ruyalscu:3630": " anumānaṃ tu sādhyāya sādhanasyopavarṇanā /",
    "GK16ruyalscu:3631": " tatsaṃkīrṇatvaśuddhatvavicchittyānyavilakṣaṇāt //",
    "GK16ruyalscu:3632": " apratītapratītau syādanumānavyavasthitiḥ /",
    "GK16ruyalscu:3633": " padārthādvātha vākyārthāt nirdeśe sati hetutaḥ //",
    "GK16ruyalscu:3634": " samarthanaṃ pratītasya kāvyaliṅgadvayaṃ matam /",
    "GK16ruyalscu:3635": " bhavedarthāntaranyāsaḥ tāṭasthye hetubhāvataḥ //",
    "GK16ruyalscu:3636": " kāryakāraṇabhāve tu tasyoktaṃ lakṣaṇāntaram /",
    "GK16ruyalscu:3637": " saṅgatyantarāyāha-evaṃ tarketi /",
    "GK16ruyalscu:3638": " tatra yathāsaṃkhyārthaṃ sūtram-",
    "GK16ruyalscu:3639": " uddiṣṭānāmarthānāṃ krameṇanunirdeśo yathāsaṃkhyam // RuAss_59 //",
    "GK16ruyalscu:3640": " prāṅganirdiṣṭanāṃ paścānnirdiṣṭaiḥ krameṇa sambandho yathāsaṃkhyālaṅkāraḥ /",
    "GK16ruyalscu:3641": " vyācaṣṭe-ūrdhvamityādi /",
    "GK16ruyalscu:3642": " ūrdhvaṃ prāgityarthaḥ /",
    "GK16ruyalscu:3643": " sa ceti /",
    "GK16ruyalscu:3644": " anunirdeśo 'rthāntaragataḥ na tu uddiṣṭārthagataḥ /",
    "GK16ruyalscu:3645": " sāmarthyāduddiṣṭānunirdeśyayoḥ sāpekṣatvalakṣaṇāt /",
    "GK16ruyalscu:3646": " sambandhapratītiṃ niṣkarṣati-ūrdhvaniṣṭhānāmiti /",
    "GK16ruyalscu:3647": " vākyārthaḥ sūtratmano vākyasyārthaḥ /",
    "GK16ruyalscu:3648": " ataḥ kramaviśeṣaḥ /",
    "GK16ruyalscu:3649": " anye tu krama ityevābhidadhire /",
    "GK16ruyalscu:3650": " dvaividhyamāha-tacceti /",
    "GK16ruyalscu:3651": " ādyasya lakṣaṇamāha-śābdaṃ yatreti /",
    "GK16ruyalscu:3652": " vyastānāṃ vyastairarthādabhisaṃvandhe śābdakramāvalambinaḥ sambandhasyātirodhānapratītikatvācchābdatā /",
    "GK16ruyalscu:3653": " dvitīyaṃ lakṣayati-ārthantviti /",
    "GK16ruyalscu:3654": " samudāyasya samudāyena sambandhe śābde paryālocanayā avayavatramasambandha ityārthatā /",
    "GK16ruyalscu:3655": " lāvaṇyeti /",
    "GK16ruyalscu:3656": " lāvaṇyaprabhā tyāgāvanībharakṣaṇatvaśālini tvayi sati indupūṣacintāratnakulakṣmābhṛtāṃ nairarthakyaṃ /",
    "GK16ruyalscu:3657": " yojayati-atra lāvaṇyaukastvetyādi /",
    "GK16ruyalscu:3658": " kajjaletyatrār''thatvaṃ yojayati-atra kajjalādīnāmiti /",
    "GK16ruyalscu:3659": " śrutyā śabdena samudāyagataḥsaṃbandhaḥ /",
    "GK16ruyalscu:3660": " “prāguktānāmanūktaistu sambandhaḥ trimiko yadā /",
    "GK16ruyalscu:3661": " yathāsaṃkhyaṃ tathā śābdam ārthaṃ ceti dvidhā matam” //",
    "GK16ruyalscu:3662": " paryāyārthaṃ sūtram-",
    "GK16ruyalscu:3663": " eka manekasminanekamekasmin vā krameṇa paryāyaḥ // RuAss_60 //",
    "GK16ruyalscu:3664": " ekasyānekādhāratve ekaḥ paryāyaḥ /",
    "GK16ruyalscu:3665": " anekasyaikādhāratve dvitīyaḥ /",
    "GK16ruyalscu:3666": " sasaṅgatikaṃ vyācaṣṭe-kramaprastāvādityādi /",
    "GK16ruyalscu:3667": " kramagrahaṇasya prayojanāyāha-nanvekamityādi /",
    "GK16ruyalscu:3668": " ekasyānekagocaratvalakṣaṇaviśeṣālaṅkāravyāvṛttyai amagrahaṇāmityarthaḥ /",
    "GK16ruyalscu:3669": " evaṃ tarhi viśeṣālaṅkāre yaugapadyagrahaṇaṃ kiṃ na kṛtamityata āha-iha ceti /",
    "GK16ruyalscu:3670": " iha amapratipādanāttatra yaugapadyaṃ lakṣaṇatvena arthāt siddhyati ityarthaḥ /",
    "GK16ruyalscu:3671": " ato viviktaviṣayatayā dvitīyamāha-tathā ekasminniti /",
    "GK16ruyalscu:3672": " tatra apagrahaṇāt samuccayālaṅkāravyāvṛttirityāha-nanvatreti /",
    "GK16ruyalscu:3673": " vakṣyamāṇe samuccaye yaugapadyaṃ lakṣaṇatvena gṛhīṣyata ityāha-ata eva guṇeti /",
    "GK16ruyalscu:3674": " lakṣyapadaṃ nirvakti-ata eva krameti /",
    "GK16ruyalscu:3675": " paryāyasya amātmakatvāt parivṛttyalaṅkārato vaidharmyāyāha-vinimayeti /",
    "GK16ruyalscu:3676": " asya cāturvidhyaṃ darśayati-tatrāneka iti /",
    "GK16ruyalscu:3677": " iha yo 'yamanekārthaḥ sa pṛthavṛttiḥ saṅghatātmā ca /",
    "GK16ruyalscu:3678": " dvividho 'pyādhārādheyaśceti catvāro bhedāḥ /",
    "GK16ruyalscu:3679": " nanvāśrayeti /",
    "GK16ruyalscu:3680": " re kālakūṭa/",
    "GK16ruyalscu:3681": " tavāśrayeṣuvṛttiḥ uttarottaraviśiṣṭapadanyāsā kenopadiṣṭā yataḥ prāk hṛdaye,",
    "GK16ruyalscu:3682": " aya tadapekṣayoparikaṇṭhe vātsīḥ /",
    "GK16ruyalscu:3683": " samprati tu kaṇṭhādapyuparitanyāṃ vāci vasasi /",
    "GK16ruyalscu:3684": " atrārṇavādirādhāro anekaḥ pṛthagvṛttiḥ /",
    "GK16ruyalscu:3685": " visṛṣṭarāgāditi /",
    "GK16ruyalscu:3686": " atrādhara[kandu]kau karādhārau nivṛttikriyāṃ prati apādānatvena saṃhatau /",
    "GK16ruyalscu:3687": " nivṛtteranekatvenāvivakṣaṇāt-niśāsviti /",
    "GK16ruyalscu:3688": " saṃcaraḥ saṃcārādhiṣṭhānam /",
    "GK16ruyalscu:3689": " atrābhisārikāśivārūpaṃ anekamādheyaṃ pṛthagvṛttiḥ /",
    "GK16ruyalscu:3690": " yatraiveti /",
    "GK16ruyalscu:3691": " atra mugdhatvādikaṃ patnītvādikaṃ ca anekamādheyam /",
    "GK16ruyalscu:3692": " vargatvāvasthā iti saṅghāta vṛtticatuṣṭaye 'pi yojayati-atra kālakūṭamityādi /",
    "GK16ruyalscu:3693": " paryāya eko 'nekasmin ekatrāneka ityāpi /",
    "GK16ruyalscu:3694": " dvidhā amavaśādetau na viśeṣasamuccayau //",
    "GK16ruyalscu:3695": " neyaṃ vinimayābhāvāt parivṛttiḥ bhidāstviha /",
    "GK16ruyalscu:3696": " catasro 'nekarūpasya pṛthak saṅghātavartanāt //",
    "GK16ruyalscu:3697": " pṛthaksaṅghātavṛttitvādanekor'tho dvidhā sa ca /",
    "GK16ruyalscu:3698": " ādhārādheyabhāvasthaścatasro 'sya bhidāstataḥ //",
    "GK16ruyalscu:3699": " parivṛttarthaṃ sūtram-",
    "GK16ruyalscu:3700": " samanyūnādhikānāṃ samādhikanyūnaiḥ vinimayaḥ parivṛttiḥ // RuAss_61 //",
    "GK16ruyalscu:3701": " samasya samena saha vinimayaḥ ekā parivṛttiḥ /",
    "GK16ruyalscu:3702": " nyūnasyādhikena dvitīyā /",
    "GK16ruyalscu:3703": " adhikasya nyūnena tṛtīyā /",
    "GK16ruyalscu:3704": " vyācaṣṭe-vinimayo 'treti /",
    "GK16ruyalscu:3705": " saṅgatimāha-kramapratibhāseti /",
    "GK16ruyalscu:3706": " uro datveti-hiraṇyākṣavadhādyeṣu yuddheṣu uro datvā daityānāṃ yaśo gṛhītam /",
    "GK16ruyalscu:3707": " yojayati-atra ura iti /",
    "GK16ruyalscu:3708": " kimitīti-aruṇāyana kalyate ityarthaḥ /",
    "GK16ruyalscu:3709": " yojayati-atrotkṛṣṭeti /",
    "GK16ruyalscu:3710": " tasyahīti /",
    "GK16ruyalscu:3711": " pravayastvāt svargamupeyuṣo na śocyaṃ kiñcit /",
    "GK16ruyalscu:3712": " yojayati-atra kalevareṇeti /",
    "GK16ruyalscu:3713": " dvairūpyeṇādāharati-tatveti /",
    "GK16ruyalscu:3714": " darśanaprāṇayoḥsamatā /",
    "GK16ruyalscu:3715": " mano 'pekṣayā raṇāraṇakasya nyūnatā /",
    "GK16ruyalscu:3716": " yojayati-atrādya iti /",
    "GK16ruyalscu:3717": " “parivṛttirvinimayastridhā seyaṃ samādibhiḥ //",
    "GK16ruyalscu:3718": " ” parisaṅkhyārthaṃ sūtram-",
    "GK16ruyalscu:3719": " ekasyānekaprātpavekatra niyamanaṃ parisaṅkhthā // RuAss_62 //",
    "GK16ruyalscu:3720": " anekatra prātpavata ekasyaikatra niyamanaṃ parisaṅkhyā ekakaratra varjanena anyataratra saṅkhyānāt /",
    "GK16ruyalscu:3721": " sasaṅgatikaṃ vyācaṣṭe-ekāneketyādi /",
    "GK16ruyalscu:3722": " asaṃbhāvye sthūladṛśā saṃbhāvayituṃ aśakye /",
    "GK16ruyalscu:3723": " nirvakti-parīti /",
    "GK16ruyalscu:3724": " parītyupasargovarjanavṛttirityarthaḥ /",
    "GK16ruyalscu:3725": " bhedānāha-sā caiṣeti /",
    "GK16ruyalscu:3726": " praśrapūrvikā śābdī tathaivārthī apraśrapūrvikā śābdī tathaivārthī[ti]caturdhā /",
    "GK16ruyalscu:3727": " kiṃ bhūṣaṇamiti -āryairācaritam /",
    "GK16ruyalscu:3728": " iyaṃ praśrapūrvikā śabdopāttavarjyā /",
    "GK16ruyalscu:3729": " kimāsevyamiti /",
    "GK16ruyalscu:3730": " yadāsaktyā dyusaridādisamāsaṅgena /",
    "GK16ruyalscu:3731": " iyaṃ praśrapūrvā arthākṣitpavarjyā /",
    "GK16ruyalscu:3732": " bhaktirbhava iti /",
    "GK16ruyalscu:3733": " yuvatirūpe kāmāstre /",
    "GK16ruyalscu:3734": " iyam apraśrā śābdavarjyā /",
    "GK16ruyalscu:3735": " kauṭilyamiti /",
    "GK16ruyalscu:3736": " iyam apraśrā ārthavarjyā /",
    "GK16ruyalscu:3737": " yojanasya sujñānatvānnyāyasaṃcārāyāha-atrālaukikamiti /",
    "GK16ruyalscu:3738": " alaukikagraho hi laukikaṃ vyavacchinattyeva virodhāt /",
    "GK16ruyalscu:3739": " ato vyavacchradyaṃ śābdamārthaṃ ceti bhedadvayodayaḥ /",
    "GK16ruyalscu:3740": " alaukikasya prasiddheḥ kvacitpraśro 'nyathā ceti cāturvidhyam /",
    "GK16ruyalscu:3741": " śleṣabhittikatayā,",
    "GK16ruyalscu:3742": " darśayati-vilaṅghayantīti /",
    "GK16ruyalscu:3743": " śrutivartma karṇopakaṇṭho vedamārgaśca /",
    "GK16ruyalscu:3744": " vikrimā arālatā dauḥśīlya ca /",
    "GK16ruyalscu:3745": " citrakarmastiti-varṇā valakṣāyadayo dvijātayaśca /",
    "GK16ruyalscu:3746": " daṇḍoyaṣṭiḥ śāstiśca /",
    "GK16ruyalscu:3747": " atra śleṣaḥ pūrvam siddha iti na bādhakaḥ api tu cārutāvaha ityāha-śleṣasampṛktatvamiti /",
    "GK16ruyalscu:3748": " alaukikatāṃ darśayitumāha-atra ceti /",
    "GK16ruyalscu:3749": " pākṣikatvaniyama anekatra yugapatprātpau parisaṅghyeti hi vākyavitprasiddhaṃ lakṣaṇam /",
    "GK16ruyalscu:3750": " tadvailakṣaṇyāya niyamanasāmānyādhikaraṇyaṃ yataḥ /",
    "GK16ruyalscu:3751": " itthamataḥ pākṣikaprātpirūpaṃ niyamalakṣaṇamapi svīkriyata iti yugapatsaṃbhāvanātmakaṃ parisaṅkhyālakṣaṇāmiha[prāyikam] /",
    "GK16ruyalscu:3752": " parisaṅkhyā tvanekatra prātpasyaikatra yantraṇam /",
    "GK16ruyalscu:3753": " caturdhā praśravarjyoktyorbhāvābhāvādiyaṃ matā //",
    "GK16ruyalscu:3754": " na paraṃ yugapatprātpiḥ pakṣe 'pi prātpiriṣyate /",
    "GK16ruyalscu:3755": " parisaṅkhyāniyamayorato 'trālaukikī sthitiḥ //",
    "GK16ruyalscu:3756": " arthāpattyarthaṃ sūtram-",
    "GK16ruyalscu:3757": " daṇḍapūpikayā arthāntarāpatanaṃ arthāpattiḥ // RuAss_63 //",
    "GK16ruyalscu:3758": " yathā daṇḍabhakṣaṇenāpūpabhakṣaṇaṃ kaimutyenāpatati tathārthāntarasyāpatanamarthāpattiḥ /",
    "GK16ruyalscu:3759": " vyacaṣṭe-daṇḍāpūpayoriti /",
    "GK16ruyalscu:3760": " “dvandvamanojñe“ti vuñ siddhau pṛṣodarāditvena vṛddhyabhāve 'hamahamikādinayena daṇḍāpūpiketi kecit /",
    "GK16ruyalscu:3761": " anye tu matvarthīyena rūpasiddhimicchranti /",
    "GK16ruyalscu:3762": " svasaṃmatimāha-aparetviti /",
    "GK16ruyalscu:3763": " apare punaḥ “ive pratikṛtā“viti kana upamārthatvena varṇāyanti /",
    "GK16ruyalscu:3764": " niṣkarṣārthamāha-atreti /",
    "GK16ruyalscu:3765": " anumānaśaṅkāṃ niracaṣṭe-na cedamiti /",
    "GK16ruyalscu:3766": " samānanyāyasya daṇḍāpūparthamāha-atreti /",
    "GK16ruyalscu:3767": " anumānaśaṅkāṃ nirācacaṣṭe-nacedamiti /",
    "GK16ruyalscu:3768": " samānanyāyasya daṇḍāpūpavṛttasyasarṅtimāha-arthāpattiśceti /",
    "GK16ruyalscu:3769": " tajjātīyena tatsambandhitayā bhedāyāha-iyaṃ ceti /",
    "GK16ruyalscu:3770": " paśupatiriti-utkaḥ unmanāḥ /",
    "GK16ruyalscu:3771": " viprakuryuḥ bādhaṃ vikuryuḥ /",
    "GK16ruyalscu:3772": " amī bhāvā vanitādayaḥ /",
    "GK16ruyalscu:3773": " aprākaraṇikāpātanaṃ darśayati-atra vi[bhva]ti /",
    "GK16ruyalscu:3774": " dhṛtadhanuṣīti /",
    "GK16ruyalscu:3775": " sthirā apiprahvī bhavanti,",
    "GK16ruyalscu:3776": " loleṣu kā kathā?",
    "GK16ruyalscu:3777": " atra prākaraṇikārthāpātaḥ /",
    "GK16ruyalscu:3778": " vicchittyanyarāyāha-kvacittviti /",
    "GK16ruyalscu:3779": " alaṅkāra iti /",
    "GK16ruyalscu:3780": " śaṅkākaraṃ kimayaṃ sevya uta neti śaṅkājanakam /",
    "GK16ruyalscu:3781": " vidhurinduḥ vidhirdiṣṭam /",
    "GK16ruyalscu:3782": " śleṣataḥ prākaraṇikāpātamāha-atra vidhāviti /",
    "GK16ruyalscu:3783": " arthāpattistu kaimutyenānyārthāpāta iṣyate /",
    "GK16ruyalscu:3784": " prakṛtāprakṛtāpātādiyaṃ ca dvividhā matā //",
    "GK16ruyalscu:3785": " vikalpārthaṃ sūtram-",
    "GK16ruyalscu:3786": " tulyabalaviridho vikalpaḥ // RuAss_64 //",
    "GK16ruyalscu:3787": " viruddhyoḥ tulya bavayoryugapatprātpau vikalpaḥ /",
    "GK16ruyalscu:3788": " vyācaṣṭe-viruddhayoriti /",
    "GK16ruyalscu:3789": " tulyapramāṇa viśiṣṭatvaṃ tulyabalatve hetuḥ /",
    "GK16ruyalscu:3790": " vailakṣaṇyaṃ darśayati-aupamyagarbhatvāditi /",
    "GK16ruyalscu:3791": " laukika vikalpasyā tathātvāt /",
    "GK16ruyalscu:3792": " namantviti -sandhau śirasāṃ natiḥ vigrahe dhanuṣām /",
    "GK16ruyalscu:3793": " evamājñāmaurvyoḥ karṇapūrikaraṇamapi /",
    "GK16ruyalscu:3794": " vyacaṣṭe-atra pratirājeti /",
    "GK16ruyalscu:3795": " namanamiha pratirājānāṃ kāryam /",
    "GK16ruyalscu:3796": " tatra śirāṃsi dhanīṣi ca sandhivigrahapramāṇatayā tulyabalāni viruddhatvādyugapatprāptyayoge 'pi prāpnuvanti /",
    "GK16ruyalscu:3797": " ataḥsādhanabādhanādirupagatyantarābhāvāt vikalpaḥ /",
    "GK16ruyalscu:3798": " vaidharmyaṃ yojayati-namanakṛtamiti /",
    "GK16ruyalscu:3799": " evaṃ karṇapūrīkaraṇe 'pi /",
    "GK16ruyalscu:3800": " vaicitryāntarāyāha-aupamyeti /",
    "GK16ruyalscu:3801": " bhaktiprahveti-praṇāyinīspardhinītyādau prathamādvivacanaikavacanayoḥ napuṃsakastrīliṅgayośca śleṣaḥ /",
    "GK16ruyalscu:3802": " nītehiteti nītār ihiteti ca padabhaṅgaḥ /",
    "GK16ruyalscu:3803": " nidhī iti nidhiriti ca /",
    "GK16ruyalscu:3804": " yojayati-atra netre tanuriti /",
    "GK16ruyalscu:3805": " samuccayabhramo mā bhūdityāha-na ceti /",
    "GK16ruyalscu:3806": " anuśāsanāt gatisaṃbhave 'pi kaviprayogābhāvānna samuccayaḥ /",
    "GK16ruyalscu:3807": " aprayuktadoṣāpatterlakṣaṇe nyūnatāmāśaṅkatenanviti /",
    "GK16ruyalscu:3808": " pariharati-naitaditi /",
    "GK16ruyalscu:3809": " netre athaveti /",
    "GK16ruyalscu:3810": " vikalpasvarūponmīlita śleśānugamam uddhāṭayati-sa cātreti /",
    "GK16ruyalscu:3811": " nigamayati-tasmāditi /",
    "GK16ruyalscu:3812": " svopajña ityāha-pūrvairiti /",
    "GK16ruyalscu:3813": " virodhe tulyabalayorvikalpaḥsannipātinoḥ /",
    "GK16ruyalscu:3814": " aśleṣaśleṣabhittitvāddvidhāyamupa varṇyate //",
    "GK16ruyalscu:3815": " samuccayārthaṃ sūtram",
    "GK16ruyalscu:3816": " guṇākriyāyaugapadyaṃ samuccayaḥ // RuAss_65 //",
    "GK16ruyalscu:3817": " guṇānāṃ kriyāṇāṃ ca yaugapadyaṃ samuccayaḥ /",
    "GK16ruyalscu:3818": " vyācaṣṭe-guṇānāmiti /",
    "GK16ruyalscu:3819": " vikalpeti saṅgatikathanam /",
    "GK16ruyalscu:3820": " vidaliteti /",
    "GK16ruyalscu:3821": " pra(kha)lamukhāni durdāntapracurāṇ /",
    "GK16ruyalscu:3822": " atra vaimalyamālinyayoḥ samuccayaḥ /",
    "GK16ruyalscu:3823": " ayamiti /",
    "GK16ruyalscu:3824": " ekapade yugapadbhavitavyaṃ bhūtamityarthaḥ /",
    "GK16ruyalscu:3825": " atra upamatibhūtikriyayoḥ /",
    "GK16ruyalscu:3826": " vaicitryāntarāyāha-etadvibhinneti /",
    "GK16ruyalscu:3827": " bibhrāṇeti /",
    "GK16ruyalscu:3828": " śalyabharaṇaṃ śayanādikriyāhetuḥ /",
    "GK16ruyalscu:3829": " atra śayanādīnāṃ ekādhikaraṇatayā samuccayaḥ /",
    "GK16ruyalscu:3830": " guṇasamuccayo 'pi sujñāna ityāha-evamiti /",
    "GK16ruyalscu:3831": " guṇakriyayoḥ saṃbhṛtayorapi saṃbhavatīti darśayati-keciditi /",
    "GK16ruyalscu:3832": " nyañcaditi-cakṣuriha cakṣurvikāraḥ /",
    "GK16ruyalscu:3833": " ekaikaṃ cakṣuranyakriyaṃ bhinnavyāpāraṃ vartate /",
    "GK16ruyalscu:3834": " ato heto rasavaśāt /",
    "GK16ruyalscu:3835": " rasa iha śṛṅgāraḥṣad dagvikārāṇāmeṣāṃ tadekaniṣṭhatvāt kathaṃ bhinnakriyaṃ nyañcitamityarthaḥ /",
    "GK16ruyalscu:3836": " yadapāṅge nyañcati /",
    "GK16ruyalscu:3837": " uktaṃ hi mayā bharatasaṃgrahe - “syānnayañcitannayañcadapāṅgabhāva” iti /",
    "GK16ruyalscu:3838": " “apāṅgasaṅkocitakuñcitaṃ syāt unmukhaṃ” ityudañcitasya lakṣaṇam /",
    "GK16ruyalscu:3839": " udañcitaṃ dūrdhvamapāṅgavṛtti nimeṣaśūnyaṃ hasitaṃ vihāsi /",
    "GK16ruyalscu:3840": " sākūtamākāṅkṣitabhāvagarbham ākekaraṃ tiryagarālatāram //",
    "GK16ruyalscu:3841": " vyāvṛttaṃ vilitam /",
    "GK16ruyalscu:3842": " “tiryaṅnivṛttaṃ valitaṃ vilokya premṇā sudūraṃ parivalga[duktam]” /",
    "GK16ruyalscu:3843": " prasādi prasannam /",
    "GK16ruyalscu:3844": " “sabhrūvilāsaṃ smayate prasannaṃ saṃmīlyamānaṃ mukulaṃ vadanti /",
    "GK16ruyalscu:3845": " ” saprema premagarbham /",
    "GK16ruyalscu:3846": " “syātpremagarbhaṃ asau dravāya (?)” /",
    "GK16ruyalscu:3847": " kampamutkampitapakṣmatāram /",
    "GK16ruyalscu:3848": " sthiraṃ vidūrāntaritārthaniṣṭham /",
    "GK16ruyalscu:3849": " udbhrū-udvartitaṃ tūrdhvavikampitabhrū /",
    "GK16ruyalscu:3850": " bhrāntaṃ madamantharaṃ syāt //",
    "GK16ruyalscu:3851": " apāṅgavṛtti vikṣepi /",
    "GK16ruyalscu:3852": " vikṣepi pārśve yadapāṅgavṛtti /",
    "GK16ruyalscu:3853": " [vikacaṇ] vikāsi /",
    "GK16ruyalscu:3854": " vikāsi dṛśye saviśeṣalakṣam /",
    "GK16ruyalscu:3855": " majjannihāñcitam /",
    "GK16ruyalscu:3856": " nāsāgraniṣṭhāntunihañcitākhyam /",
    "GK16ruyalscu:3857": " taraṅkottaraṃ taraṅgitam /",
    "GK16ruyalscu:3858": " “taraṅgitaṃ yadyutirurmikalpā /",
    "GK16ruyalscu:3859": " ” sāśru utkaṇṭhitam /",
    "GK16ruyalscu:3860": " “utkaṇṭhitaṃ rāganibaddhabāṣpam /",
    "GK16ruyalscu:3861": " ” yojayati-atrākekaretyādi /",
    "GK16ruyalscu:3862": " nanvākūtaprasādapremṇāṃ guṇavacanatve 'pi samāsataddhitādyarthaistirodhānamityata āha-prasādisapremetyādi /",
    "GK16ruyalscu:3863": " samāsādayo hi sambandhābhidhāyinaḥ /",
    "GK16ruyalscu:3864": " sambandhaśca siddharūpo guṇātmā /",
    "GK16ruyalscu:3865": " na guṇāvacanānāṃ svabhāvaṃ bhinatti /",
    "GK16ruyalscu:3866": " sākūtaṃ satprema iti samāsaḥ /",
    "GK16ruyalscu:3867": " prasādītitaddhitaḥ /",
    "GK16ruyalscu:3868": " nigamayati-evamayamiti /",
    "GK16ruyalscu:3869": " vyastatvena ubhau samastatvena eketi tridhā /",
    "GK16ruyalscu:3870": " “guṇakriyāyaugapadye trividhaḥsyātsamuccayaḥ ”/",
    "GK16ruyalscu:3871": " samuccayāntarāyāha-ekamiti /",
    "GK16ruyalscu:3872": " sūtram -",
    "GK16ruyalscu:3873": " ekasya siddhihetau anyasya tatkaratvaṃ ca // RuAss_66 //",
    "GK16ruyalscu:3874": " ekasmin kasyacit siddhihetau spardhayā anyasyāpi tatkaratvaṃ samuccayaḥ /",
    "GK16ruyalscu:3875": " vyācaṣṭe-samuccaya ityādi /",
    "GK16ruyalscu:3876": " ityevetyanuṣaṅgakathanam /",
    "GK16ruyalscu:3877": " samādhivaidharmyāyāha-na cāyamiti /",
    "GK16ruyalscu:3878": " ekaḥ paryātpaḥ sādhakaḥ /",
    "GK16ruyalscu:3879": " anyaḥ kākatālīyavṛttyā cetsamādhiḥ /",
    "GK16ruyalscu:3880": " yathā khale kapottāḥ spardhayā pratisvaṃ ahamahamikayāvataranti /",
    "GK16ruyalscu:3881": " tathā bhāve samuccayaḥ iti mahān bhedaḥ /",
    "GK16ruyalscu:3882": " khale kapotā asyāṃ santi nītāviti khalekapotikā /",
    "GK16ruyalscu:3883": " matvarthīyaḥ ṣṭhan /",
    "GK16ruyalscu:3884": " nanu kākatālīyaṃ iti kathamucyate /",
    "GK16ruyalscu:3885": " kākasyāgamanaṃ yādṛcchikaṃ tālasya ca pātaḥ /",
    "GK16ruyalscu:3886": " tena patatā kākasya vadhaḥ /",
    "GK16ruyalscu:3887": " evaṃ devadattasya āgamanaṃ dasyīnāñcacopanipātastaiśca tasya vadhaḥ /",
    "GK16ruyalscu:3888": " tatra devadattatasyusamāgamaḥ kākatālasamāgama iveti eka upamārthaḥ /",
    "GK16ruyalscu:3889": " tadvadhaḥ kākavadha iveti dvitīyaḥ /",
    "GK16ruyalscu:3890": " ādyaḥ samāsārthaḥ kākatālamiti /",
    "GK16ruyalscu:3891": " dvitīyastadvitārthaḥ kākatālīyamiti /",
    "GK16ruyalscu:3892": " samāsaścāyam /",
    "GK16ruyalscu:3893": " asmādeva jñāpakāt “samāsācca tadviṣayā“dākasmika ivārthecchro bhavatīti /",
    "GK16ruyalscu:3894": " tadviṣayādivārthaviṣayādityarthaḥ /",
    "GK16ruyalscu:3895": " evamardhajaratīyaṃ ajākṛpāṇīyaṃ ghuṇākṣarīyamityādausamāsataddhitau jñeyau /",
    "GK16ruyalscu:3896": " bhedānāha-eṣa iti /",
    "GK16ruyalscu:3897": " kulamiti /",
    "GK16ruyalscu:3898": " yairjano darpaṃ vrajati,",
    "GK16ruyalscu:3899": " ta eva tavāṅkuśāḥ unmārganivārakāḥ /",
    "GK16ruyalscu:3900": " yojayati-atrāmālinyeti /",
    "GK16ruyalscu:3901": " amālinyaṃ śobhanatvahetuḥ /",
    "GK16ruyalscu:3902": " ekaikaṃ caitanyasya tatkaratvaṃ darśayati-durvārā iti /",
    "GK16ruyalscu:3903": " manmathasuhṛdvasantādiḥ śaṭho vañcakaḥ /",
    "GK16ruyalscu:3904": " yojayati-atra smareti /",
    "GK16ruyalscu:3905": " navavayaḥ prabhṛteḥ kathamaśobhanatvam ityata āha-navavaya ityādi /",
    "GK16ruyalscu:3906": " śaśīti-śaśyādi viśeṣyaṃ śobhanaṃ dhūsaratvādi viśeṣaṇavaśādaśobhanamiti viśiṣṭasya dvairūpyam /",
    "GK16ruyalscu:3907": " tatra tathāvidhaiḥ kāminyādibhiḥsamuñcīyate /",
    "GK16ruyalscu:3908": " yojayati-atra śaśina ityādi /",
    "GK16ruyalscu:3909": " anyathā tu na yojanīyamityata āha-na tvatreti /",
    "GK16ruyalscu:3910": " na vyakhyeyastathā /",
    "GK16ruyalscu:3911": " sadasadyogavivakṣaṇāditi śeṣaḥ /",
    "GK16ruyalscu:3912": " atrākṣipati-nanu nṛpeti /",
    "GK16ruyalscu:3913": " nṛpāṅgaṇa khalayordvayorapyaśobhanatvādanye śobhanā iti katham /",
    "GK16ruyalscu:3914": " na tathā samuccayaḥ /",
    "GK16ruyalscu:3915": " pariharati-naitaditi /",
    "GK16ruyalscu:3916": " viśiṣṭasya dvairūpyaprakrame dvayoraśobhanatvam /",
    "GK16ruyalscu:3917": " prakramabhedo vākyadoṣaḥ /",
    "GK16ruyalscu:3918": " prakramabhedā valambena cānyairdeṣāntaraṃ udbhāvitamityāha-ata eveti /",
    "GK16ruyalscu:3919": " viśeṣyāntaraṃ śobhanaṃ khalatvarūpaṃ tvaśobhanamiti sahacarabhinnor'thaḥ /",
    "GK16ruyalscu:3920": " ata itthaṃ vivakṣiṇīyamityāha-prakṛte tviti /",
    "GK16ruyalscu:3921": " tathāpi na doṣanivṛttirityāha-evamapīti /",
    "GK16ruyalscu:3922": " pūrvodāharaṇe sadasadyogamāśaṅkate-nanu durvārā iti /",
    "GK16ruyalscu:3923": " smaramārgaṇādīnāṃ śobhanatvaṃ durvāratvādīnāmaśobhanatvamiti pratīteḥ /",
    "GK16ruyalscu:3924": " pariharati-naitaditi /",
    "GK16ruyalscu:3925": " vivakṣābhede gamakamāha-ata eveti /",
    "GK16ruyalscu:3926": " sundaratvenāntaḥ praviṣṭānāmapi śaśyādīnāṃ dhūsaratvādinā vaiyarthyahetutvamupasaṃhṛtam /",
    "GK16ruyalscu:3927": " durvāretyatratvitthaṃ “śaṭhaḥ kathaṃ soḍhavya” iti sarvathā kaṣṭatvamevopasaṃhṛtam /",
    "GK16ruyalscu:3928": " nigamayati-tasmāditi /",
    "GK16ruyalscu:3929": " ekakriyāyāmanyasya kriyā tvanyaḥ samuccayaḥ /",
    "GK16ruyalscu:3930": " sadasaddvaidhayogena satridhā saṃvyasthitaḥ //",
    "GK16ruyalscu:3931": " iti //",
    "GK16ruyalscu:3932": " samādhyarthaṃ sūtram-",
    "GK16ruyalscu:3933": " kāraṇāntarayogāt kāryasukaratvaṃ samādhiḥ // RuAss_67 //",
    "GK16ruyalscu:3934": " ārabdhasya kāryasya kāraṇāntarayogāt samyagādhānaṃ samādhiḥ /",
    "GK16ruyalscu:3935": " vyācaṣṭe-kenaciditi /",
    "GK16ruyalscu:3936": " samuccayeti saṅgatyuktiḥ /",
    "GK16ruyalscu:3937": " samuccayavaidharmyaṃ smārayati-tadvailakṣaṇyamiti /",
    "GK16ruyalscu:3938": " mānamiti /",
    "GK16ruyalscu:3939": " pādapatane kāraṇe garjitaṃ kāraṇāntaram /",
    "GK16ruyalscu:3940": " yojayati-mānanirākaraṇa iti /",
    "GK16ruyalscu:3941": " upakāpareti saukaryaprakāśanam /",
    "GK16ruyalscu:3942": " samādhiḥsamyagādhānaṃ kāraṇāntarayogataḥ /",
    "GK16ruyalscu:3943": " saṅgatyarāyāha-evaṃ vākyeti /",
    "GK16ruyalscu:3944": " pratyanīkārthaṃ sūtram /",
    "GK16ruyalscu:3945": " pratipakṣatiraḥsākāśaktau tadīyatiraskāraḥ pratyanīkam // RuAss_68 //",
    "GK16ruyalscu:3946": " balavataḥ tiraskārāśaktau tadīyatiraskāraḥ pratyanīkam /",
    "GK16ruyalscu:3947": " vyācaṣṭe-yatra balavadityādi /",
    "GK16ruyalscu:3948": " tatsambandhinaḥ balavatsambandhinaḥ /",
    "GK16ruyalscu:3949": " taṃ bādhituṃ balavantaṃ bādhitum /",
    "GK16ruyalscu:3950": " atra dṛṣṭāntamāha-yathā anīka ityādi /",
    "GK16ruyalscu:3951": " prayojanamāha-pratipakṣeti /",
    "GK16ruyalscu:3952": " yasya kiñciditi /",
    "GK16ruyalscu:3953": " yasya kṛṣṇasya /",
    "GK16ruyalscu:3954": " vigrahaḥ kalahaḥ /",
    "GK16ruyalscu:3955": " kāntena bakreṇa sadṛśākṛtiḥ /",
    "GK16ruyalscu:3956": " yojayati-atra rāhoriti /",
    "GK16ruyalscu:3957": " tattiraskārāditi prayojanoktiḥ /",
    "GK16ruyalscu:3958": " tadīyasya tiraskāraḥ pratyanīkamaśaktitaḥ /",
    "GK16ruyalscu:3959": " pratīpārthaṃ sūtram-",
    "GK16ruyalscu:3960": " upamānasyākṣepa upameyatākalpanaṃ vā pratīpam // RuAss_69 //",
    "GK16ruyalscu:3961": " upameyasyaiva puṣkalaguṇatvavivakṣaṇenopamānasya kaimarthakyaṃ prātikūlyādekaṃ pratīpam /",
    "GK16ruyalscu:3962": " yañcopamānāntarārthaṃ prasiddhopamānasyopameyatvakḷtpiranādarāt dadvadvitīyam /",
    "GK16ruyalscu:3963": " vyācaṣṭe-upameyasyaivetyādi /",
    "GK16ruyalscu:3964": " yatra ceti /",
    "GK16ruyalscu:3965": " cakṣuṣa eva muṇḍamālātvamiti kuvalayadāmno nairarthakyam /",
    "GK16ruyalscu:3966": " alaṅkārāntarasaṃbhedenāparamudāharati-lāvaṇyeti /",
    "GK16ruyalscu:3967": " lāvaṇyaukastvādiguṇānāmupameya eva pauṣkalyādindvādyupamānānāṃ kaimarthakyam /",
    "GK16ruyalscu:3968": " saṃbhedamanusmārayati-atra yathāsaṅkhyamapīti /",
    "GK16ruyalscu:3969": " e ehīti /",
    "GK16ruyalscu:3970": " e ityāmantraṇe /",
    "GK16ruyalscu:3971": " ayi ehi tāvatsundari karṇāṃ dattvā śṛṇu vacanīyam /",
    "GK16ruyalscu:3972": " tatava mukhena kṛśodari candra upamīyate janena //",
    "GK16ruyalscu:3973": " candrasyopamānatvaṃ vacanīyamiti kathanāt candrasya nikṛṣṭatvenopameyatvena kalpanam /",
    "GK16ruyalscu:3974": " prayojanaṃ tu mukhasyopamānatā /",
    "GK16ruyalscu:3975": " yojayati-atropamānatveneti /",
    "GK16ruyalscu:3976": " kvacit upamānasya sataḥ upamānatvameva nyakkaraṇādalaṅkāraṃ samutthāpayatītyāha-kvacitpunariti /",
    "GK16ruyalscu:3977": " garvamitir /",
    "GK16ruyalscu:3978": " idṛśāni nīla nalināni santīti upamānāvirbhāvaḥ /",
    "GK16ruyalscu:3979": " evaṃ niḥsāmānyasya locanayugalasya nyakkāraḥ /",
    "GK16ruyalscu:3980": " yojayati-atrotkarṣeti /",
    "GK16ruyalscu:3981": " yathātropameyasya upamānāsahatvaṃ,",
    "GK16ruyalscu:3982": " tathaiva atiprakarṣādupamāna bhūmimapyatipatate /",
    "GK16ruyalscu:3983": " upamānatvakḷtpirapi pratīpamityāha-aneneti /",
    "GK16ruyalscu:3984": " ahameveti /",
    "GK16ruyalscu:3985": " dāruṇātvakāṣṭhāprātpasya hālāhalasya durjanavacano upamānatākḷtpirnyakkārāya /",
    "GK16ruyalscu:3986": " tadetadyojayati-atra hālāhalatvamiti /",
    "GK16ruyalscu:3987": " upamānasya kaimarthyādupameyatvakalpanāt /",
    "GK16ruyalscu:3988": " dvidhā pratīpaṃ kkāpyetadupamānatvato 'pi ca //",
    "GK16ruyalscu:3989": " nimīlitārthaṃ sūtram-",
    "GK16ruyalscu:3990": " vastunā vastvantaranigūhanaṃ nimīlitam // RuAss_70 //",
    "GK16ruyalscu:3991": " vastu vastvantaraṃ sahajena lakṣmaṇā yannigūhayati āgantukena vā tannigūhitatvānnimīlitam /",
    "GK16ruyalscu:3992": " vyācaṣṭe-sahajenetyādi /",
    "GK16ruyalscu:3993": " sāmānyato bhedamāha-na cāyamiti /",
    "GK16ruyalscu:3994": " tasya hi guṇasādhāraṇyādbhedānupalakṣaṇam /",
    "GK16ruyalscu:3995": " asya punarutkṛṣṭena guṇena nikṛṣṭasya sthaganam /",
    "GK16ruyalscu:3996": " apāṅgeti /",
    "GK16ruyalscu:3997": " aṅgelīlayā iti sphuritam itthaṃ līlayā prasasāretyarthaḥ /",
    "GK16ruyalscu:3998": " dṛktāralyā dinā sahajena lakṣaṇena līlā madodayahetukaṃ dṛktāralyādi tirodadhāti /",
    "GK16ruyalscu:3999": " yojayati-atra dṛktāralyeti /",
    "GK16ruyalscu:4000": " ye kandarāsviti /",
    "GK16ruyalscu:4001": " tvatpādaśaṅkitadhiyaḥ tvadā pātaśaṅkācakitāḥ /",
    "GK16ruyalscu:4002": " atra himamā gantikalakṣaṇābhyāṃ kamparomāñcābhyāṃ bhayakṛtau kamparomāñcau sthagayati /",
    "GK16ruyalscu:4003": " yojayati-atra himādrīti /",
    "GK16ruyalscu:4004": " nijenāgantunā vāpi lakṣaṇenānyagopanam /",
    "GK16ruyalscu:4005": " nimīlitākhyo 'ṅkāraḥ dviprakāraḥ prakāśitaḥ //",
    "GK16ruyalscu:4006": " sāmānyārthaṃ sūtram-",
    "GK16ruyalscu:4007": " prastutasyānyena guṇāsāmyādaikātmyaṃ sāmānyam // RuAss_71 //",
    "GK16ruyalscu:4008": " prastutasya aprastutena guṇasāmyādekarūpatvaṃ sāmānyayogātsāmānyālaṅkāraḥ /",
    "GK16ruyalscu:4009": " vyācaṣṭe-yatra prastutasyetyādi /",
    "GK16ruyalscu:4010": " apahnuterbhedāyāha-na ceyamiti /",
    "GK16ruyalscu:4011": " apahnutau hi prakṛtaniṣedhenāprakṛtapratiṣṭhāpanam ihatu na tathā /",
    "GK16ruyalscu:4012": " kiṃ tarhi? aikātmyam /",
    "GK16ruyalscu:4013": " malayajaraseti /",
    "GK16ruyalscu:4014": " dantapatraṃ karidaśanatāṭaṅkam /",
    "GK16ruyalscu:4015": " avibhāvyatā gatiraikātmyaliṅgam /",
    "GK16ruyalscu:4016": " yojayati-atra malayajeti /",
    "GK16ruyalscu:4017": " prastutasyānyatādātmyaṃ sāmānyaṃ guṇasāmyataḥ /",
    "GK16ruyalscu:4018": " taduṇārthaṃ sūtram-",
    "GK16ruyalscu:4019": " svaguṇātyāgādatyutkṛṣṭaguṇāsvīkārastadguṇaḥ // RuAss_72 //",
    "GK16ruyalscu:4020": " parimitaguṇasya vastuno 'tyutkṛṣṭaguṇasvīkārastadguṇaḥ /",
    "GK16ruyalscu:4021": " vyācaṣṭe-yatreti /",
    "GK16ruyalscu:4022": " nirvakti-tasyeti /",
    "GK16ruyalscu:4023": " nimīlitādbhādamāha-na ceti tatra hi vastvantaranigūhanam /",
    "GK16ruyalscu:4024": " iha tvanigūhitasya tadguṇenoparāgaḥ /",
    "GK16ruyalscu:4025": " vibhinneti /",
    "GK16ruyalscu:4026": " aruṇena varṇābhedaṃ nītā rathavāhā yatra vaṃśāṅkuranīlairmarakataratnaiḥ prabhayā punaḥ svāṃ prabhāṃ āninyire /",
    "GK16ruyalscu:4027": " atrāśvānāmāruṇye tadguṇatā /",
    "GK16ruyalscu:4028": " āruṇyasya ca hārityena /",
    "GK16ruyalscu:4029": " yojayati-atra ravīti /",
    "GK16ruyalscu:4030": " tadguṇāḥsvaguṇatyāgādutkṛṣṭasya guṇagrahaḥ /",
    "GK16ruyalscu:4031": " sati hetau tadrūpānanuhāro 'tadguṇāḥ // RuAss_73 //",
    "GK16ruyalscu:4032": " tadruṇaviparīto 'tadguṇaḥ /",
    "GK16ruyalscu:4033": " saṅgatiṃ vyācaṣṭe-tadguṇeti /",
    "GK16ruyalscu:4034": " utkṛṣṭaguṇavastupratyāsaktau hi nyānaguṇasya tadguṇasvīkāro nyāyopapannaḥ /",
    "GK16ruyalscu:4035": " prasyāsattā vapyananuharaṇamatadguṇālaṅkāraḥ /",
    "GK16ruyalscu:4036": " nirvakti-tasyotkṛṣṭasyeti /",
    "GK16ruyalscu:4037": " yadi veti /",
    "GK16ruyalscu:4038": " niruktyantaramanuharaṇāhetau satyapi ananuharaṇāt atadguṇaḥ /",
    "GK16ruyalscu:4039": " atra vigṛhṇātitasyā prakṛtasyeti /",
    "GK16ruyalscu:4040": " itthamiyaṃ dvidhā /",
    "GK16ruyalscu:4041": " dhavalo 'sīti- dhavalo 'si yadyapi sundara/",
    "GK16ruyalscu:4042": " tathāpi tvayā mama rañjitaṃ hṛdayam /",
    "GK16ruyalscu:4043": " rāgabharite 'pi hṛdaye subhaga/",
    "GK16ruyalscu:4044": " nihito na rakto 'si //",
    "GK16ruyalscu:4045": " dhavalo yuvā valakṣaśca /",
    "GK16ruyalscu:4046": " rāgabharitahṛdayanidhāne 'pyaraktatvamatadruṇāḥ /",
    "GK16ruyalscu:4047": " gāṅgamiti /",
    "GK16ruyalscu:4048": " aṅgeti sambodhanam /",
    "GK16ruyalscu:4049": " cīyate upacīyate /",
    "GK16ruyalscu:4050": " atra aprakṛtarūpānanuhāraḥ /",
    "GK16ruyalscu:4051": " ubhayatra yojayati-pūrvatretyādi /",
    "GK16ruyalscu:4052": " prathamārdhe ko 'laṅkāra ityata āha-dhavalo 'sīti /",
    "GK16ruyalscu:4053": " dhavalasyāpi rañjane atadruṇatvaṃ sphuṭameva /",
    "GK16ruyalscu:4054": " yataḥ kāryakāraṇeti /",
    "GK16ruyalscu:4055": " viṣamavaidharmyaṃ vyaktam /",
    "GK16ruyalscu:4056": " na tadruṇe 'nuhārastu guṇatādrūpyayordvidhā /",
    "GK16ruyalscu:4057": " uttarārthaṃ sūtram-",
    "GK16ruyalscu:4058": " uttarātprakṣonnayanamasakṛdasambhāvyamuttaraṃ cottaram // RuAss_74 //",
    "GK16ruyalscu:4059": " praśrānupādāne 'pyuttarā dunnayanamekamuttaram upāttasya ca praśrasya yadasambhāvyamasakṛduttaraṃ taddvitīyam /",
    "GK16ruyalscu:4060": " vyācaṣṭe-yatrānupanibadhyamāna ityādi /",
    "GK16ruyalscu:4061": " ativyātpiṃ pariharati-na cedamiti /",
    "GK16ruyalscu:4062": " trairūpyanirdeśo hyanumānalakṣaṇam /",
    "GK16ruyalscu:4063": " dvitīyasya svarūpamāha-yatra ceti /",
    "GK16ruyalscu:4064": " tatra niyamamāha-tacceti /",
    "GK16ruyalscu:4065": " atra ativyātpiṃ pariharati-na ceyamiti /",
    "GK16ruyalscu:4066": " parisaṃkhyāyāṃ vyavacchredyavyavacchedakabhāvaḥ vivakṣyaḥ /",
    "GK16ruyalscu:4067": " atra svavivakṣā /",
    "GK16ruyalscu:4068": " ekākinīti-kiṃ yācase vāsayācanena kimityarthaḥ /",
    "GK16ruyalscu:4069": " kā visameti /",
    "GK16ruyalscu:4070": " kā viṣamā daivagatiḥ kiṃ (labdhaṃ)",
    "GK16ruyalscu:4071": " yajjano guṇagrāhī /",
    "GK16ruyalscu:4072": " kiṃ saukhyaṃ sukalatraṃ kiṃ duḥkhaṃ yat khalo lokaḥ /",
    "GK16ruyalscu:4073": " yatra daivagatyādi gūḍhatvādapratisambhāvyam /",
    "GK16ruyalscu:4074": " uttaraṃ yojayati-pūrvatretyādi /",
    "GK16ruyalscu:4075": " asakṛditi /",
    "GK16ruyalscu:4076": " nānātvaniyamoddhāṭanam /",
    "GK16ruyalscu:4077": " “uttaraṃ praśrapiśunaṃ asambhāvyottaraṃ dvidhā /",
    "GK16ruyalscu:4078": " ” saṅgatyantarāyāha-itaḥ prabhṛtīti /",
    "GK16ruyalscu:4079": " sūkṣmārthaṃ sūtram-",
    "GK16ruyalscu:4080": " saṃlakṣitasūkṣmārthaṃprakāśanaṃ sūkṣmam // RuAss_75 //",
    "GK16ruyalscu:4081": " iṅgitādibhiḥsaṃlakṣitasya sūkṣmārthasya vidagdhāya prakāśanaṃ sūkṣmam /",
    "GK16ruyalscu:4082": " vyācaṣṭe-iha sūkṣma ityādi /",
    "GK16ruyalscu:4083": " kuśāgravattīkṣṇā kuśāgrīyā /",
    "GK16ruyalscu:4084": " ata idamiṅgitākārābhyāṃ dvidhā /",
    "GK16ruyalscu:4085": " ākūtavyañjitāśceṣṭāṃ iṅgitaṃ buddhikāritāḥ /",
    "GK16ruyalscu:4086": " ākārāḥ punarāmnātāstā evābuddhikāritāḥ //",
    "GK16ruyalscu:4087": " yathā- tārāpuṭabhrūddaṣṭyādervikārāniṅgitaṃ viduḥ /",
    "GK16ruyalscu:4088": " ākārāḥsattvajā bhāvā ādyā buddhyāpare 'nyathā //",
    "GK16ruyalscu:4089": " saṅketeti-kālamanasaṃ kālaṃ jñātumanasamityarthaḥ /",
    "GK16ruyalscu:4090": " netrārpitākūtaṃ netrābhivyañjitabhāvamityarthaḥ /",
    "GK16ruyalscu:4091": " saṅketakālamanaso jñānaṃ bhrūkaṭākṣādi /",
    "GK16ruyalscu:4092": " tadīyeṅgitena jñātveti sūkṣmārthaṃ salakṣaṇam /",
    "GK16ruyalscu:4093": " padmanimīlanaṃ tu prakāśanam /",
    "GK16ruyalscu:4094": " yojayati /",
    "GK16ruyalscu:4095": " atra saṅketeti /",
    "GK16ruyalscu:4096": " vaktrasyantīti-svedena ākārastena kuṅkumabhedāt puruṣāyitajñānaṃ sūkṣmārthaṃsaṃlakṣaṇam khaṅgalekhastu tatprakāśanam /",
    "GK16ruyalscu:4097": " yojayati-atra svedeti /",
    "GK16ruyalscu:4098": " sūkṣmaṃ tu sūkṣmaṃ saṃlakṣya vidagdheṣu prakāśanam /",
    "GK16ruyalscu:4099": " iṅgitākārataḥ sūkṣmasaṃlakṣaṇāmiti dvidhā //",
    "GK16ruyalscu:4100": " vyājoktyai sūtram-",
    "GK16ruyalscu:4101": " udbhinnavastunigūhanaṃ vyājoktiḥ // RuAss_76 //",
    "GK16ruyalscu:4102": " kutaścinnimittāt prakāśyāsyagūḍhavastuno vyājavacasā nigūhanaṃ vyājoktiḥ /",
    "GK16ruyalscu:4103": " vyācaṣṭe-yatra nigūḍhamityādi /",
    "GK16ruyalscu:4104": " vaḥsvantaraprakṣepeti niruktiḥ /",
    "GK16ruyalscu:4105": " śailendreti /",
    "GK16ruyalscu:4106": " pratipādyamānā dīyamānā /",
    "GK16ruyalscu:4107": " ādiśabdāt stambhavepathū /",
    "GK16ruyalscu:4108": " vidhivyasaṅgaḥ kriyāśaktiḥ /",
    "GK16ruyalscu:4109": " śailāntaḥpureṇa mātṛmaṇḍalena gāṇaiśca dṛṣṭaḥ /",
    "GK16ruyalscu:4110": " yojayati-atra romāñceti /",
    "GK16ruyalscu:4111": " asāmañjasyaṃ śamayitumāha-yadyapītyādi /",
    "GK16ruyalscu:4112": " apalāpamātraṃ cintayeti sasmitasvakathanāt punaḥ prakāśanaṃ lakṣaṇatayāna cintanīyamiti bhāvaḥ /",
    "GK16ruyalscu:4113": " ullekha uṭṭaṅkanam /",
    "GK16ruyalscu:4114": " avyāsimāśaṅkate-nanvapahnutīti /",
    "GK16ruyalscu:4115": " uttaraḥ prakāraḥ apahvavāya sādṛśyaṃ ityevamātmakaḥ /",
    "GK16ruyalscu:4116": " pariharati-satyamiti /",
    "GK16ruyalscu:4117": " tatra tathoktiḥ udbhaṭasiddhāntāśrayeṇa /",
    "GK16ruyalscu:4118": " tanmate vyajostyanupavarṇānāt tathāpahnutisambhavaḥ /",
    "GK16ruyalscu:4119": " iha tu vyājoktyupavarṇanāt so 'pahnuti prakāra eva nāstītyekaivāpahnutaḥ /",
    "GK16ruyalscu:4120": " ata iyaṃ vyājoktireva /",
    "GK16ruyalscu:4121": " vyājoktirtryājavacanenodbhinnasya nigūhanam /",
    "GK16ruyalscu:4122": " apahnavāya sādṛśyam iṣṭā nāpahnutiryataḥ //",
    "GK16ruyalscu:4123": " vakroktyarthaṃ sūtram-",
    "GK16ruyalscu:4124": " anyathoktasya vākyasya kākuśleṣābhyāṃ anyathā yojanaṃ vakroktiḥ // RuAss_77 //",
    "GK16ruyalscu:4125": " ekābhiprāyeṇoktasya vākyasya kākuśleṣābhyāṃ anyathābhiprāyeṇa yojanaṃ vakroktiḥ /",
    "GK16ruyalscu:4126": " sasaṅgatikaṃ vyācaṣṭe-uktivyapadeśeti /",
    "GK16ruyalscu:4127": " guruparatatreti /",
    "GK16ruyalscu:4128": " dūrataraṃ gantumudyata iti nāyikoktirasau /",
    "GK16ruyalscu:4129": " guruparatantratayā asau guruparatā samaye 'smin naiṣyati na neṣyatīti kākugarbhasakhyuktiḥ /",
    "GK16ruyalscu:4130": " yojayati-etadvākyamiti /",
    "GK16ruyalscu:4131": " nanu gamanavidhiniṣedhau śābdau /",
    "GK16ruyalscu:4132": " tasmādramananiṣedhavidhiryojitau /",
    "GK16ruyalscu:4133": " ata āha-kākuvaśetir /",
    "GK16ruyalscu:4134": " idṛśi viṣaye kākorniṣedhadyotakatvāt viparītārthasaṃkrāntiḥ /",
    "GK16ruyalscu:4135": " aho keneti-dāruṇā ghorā kāṣṭhena ca /",
    "GK16ruyalscu:4136": " yojayati-atreti /",
    "GK16ruyalscu:4137": " tvaṃ hālāhaleti /",
    "GK16ruyalscu:4138": " hālāhalavān mūrchrāṃ karoṣīti devī /",
    "GK16ruyalscu:4139": " devastu hālāṃ surāṃ na vibharmi nāpi ca halaṃ sīram /",
    "GK16ruyalscu:4140": " kiṃhalavattayā hāliko 'si iti punardevī /",
    "GK16ruyalscu:4141": " govāhane śaktasyahālikataiva satyamiti /",
    "GK16ruyalscu:4142": " atra hālāhaleti sabhaṅgaśleṣaḥ /",
    "GK16ruyalscu:4143": " vijaya iti /",
    "GK16ruyalscu:4144": " kulakātmakaṃ vākyam /",
    "GK16ruyalscu:4145": " vijaye iti devīkartṛkaṃ vijayāsaṃbodhanam /",
    "GK16ruyalscu:4146": " devasyoktau jitvaratāyāṃ śakto 'smi /",
    "GK16ruyalscu:4147": " na tu tryakṣo 'hamakṣadvayasadbhāvāditi /",
    "GK16ruyalscu:4148": " akṣa śabdaḥpāśavacanaḥ /",
    "GK16ruyalscu:4149": " kiṃ ma iti devyāha /",
    "GK16ruyalscu:4150": " durodareṇa lambodareṇa nārthaścet gaṇapatiparasaratu /",
    "GK16ruyalscu:4151": " devyāha-ko dveṣṭi vināyakam?",
    "GK16ruyalscu:4152": " deva āha-ahiloka iti /",
    "GK16ruyalscu:4153": " iha vināyako garuḍaḥ /",
    "GK16ruyalscu:4154": " candreti /",
    "GK16ruyalscu:4155": " candragrahaṇena indu paṇena vinā na rame iti devī /",
    "GK16ruyalscu:4156": " devastu candragrahaṇāpekṣā cedrāhurāhūyatām /",
    "GK16ruyalscu:4157": " hā rāhāviti /",
    "GK16ruyalscu:4158": " rāhausthite hā/",
    "GK16ruyalscu:4159": " kasya rakiriti devī /",
    "GK16ruyalscu:4160": " devastu hārārago 'panīyatāmiti /",
    "GK16ruyalscu:4161": " vasturahiteneti /",
    "GK16ruyalscu:4162": " vasudraviṇāṃ vasavo 'ṣṭauca /",
    "GK16ruyalscu:4163": " āropayasīti /",
    "GK16ruyalscu:4164": " aṅkaḥ aṅkanañcanañcalanaṃ utsaṅgaśca /",
    "GK16ruyalscu:4165": " iti(kṛta)paśupatipiti /",
    "GK16ruyalscu:4166": " pāśakā akṣāḥ /",
    "GK16ruyalscu:4167": " nanu vicchittirūpatvāt sarva evālaṅkāro vakroktirityata āha-vakroktīti /",
    "GK16ruyalscu:4168": " anyathā yojanaṃ vākye vakroktirabhidhīyate /",
    "GK16ruyalscu:4169": " dviprakārā ca vijñeyā kākuśleṣasamāśrayāt //",
    "GK16ruyalscu:4170": " svabhāvoktyarthaṃ sūtram-",
    "GK16ruyalscu:4171": " sūkṣmavastusvabhāvasya yathāvadvarṇanaṃ svabhāvoktiḥ // RuAss_78 //",
    "GK16ruyalscu:4172": " kavipratibhāgocarasya svabhāvasya samyagvarṇanaṃ svabhāvoktiḥ /",
    "GK16ruyalscu:4173": " vyācaṣṭe-iha vastviti /",
    "GK16ruyalscu:4174": " ata eveti /",
    "GK16ruyalscu:4175": " kavimātra gamyatvāt /",
    "GK16ruyalscu:4176": " kavinā nirmita eva /",
    "GK16ruyalscu:4177": " uktivacanam uktiśabdaḥ /",
    "GK16ruyalscu:4178": " anena saṅgativaidharmyaṃ varṇayiṣyata ityāha-bhāviketi /",
    "GK16ruyalscu:4179": " huṅkāreti-kuntalagatikaṇḍūvyapanayane tanvyā huṅkāraḥ kṛtinaḥ karṇāvataṃsībhavet /",
    "GK16ruyalscu:4180": " kīdṛśaḥ ? cañcupuṭākārayā nakhakoṭyā yadvyāghaṭṭanaṃ tenoṭṭaṅkitaḥsītkāropaśobhi ca /",
    "GK16ruyalscu:4181": " kīddaśasya?",
    "GK16ruyalscu:4182": " pṛṣṭhaśliṣyatkucāṅkapālīsukhenākekaradṛśaḥ /",
    "GK16ruyalscu:4183": " svabhāvoktirbudhonneyavastusvābhāvyavarṇanam /",
    "GK16ruyalscu:4184": " atha pratītivaicitryāttāratamyanirūpaṇaiḥ /",
    "GK16ruyalscu:4185": " bhāvikaṃ dūradurlakṣaṃ vyaktaṃ vyākriyatetamām //",
    "GK16ruyalscu:4186": " tatra sūtram-",
    "GK16ruyalscu:4187": " atītānāgatayoḥ pratyakṣāyamāṇatvaṃ bhāvikam // RuAss_79 //",
    "GK16ruyalscu:4188": " bhūtabhāvinoḥ arthayoḥ atyadbhutatvādanākulasambandhaśabdasamarpitatvācca pratyakṣāyamāṇātvaṃ bhāvikam /",
    "GK16ruyalscu:4189": " vyācaṣṭe-atītetyādi /",
    "GK16ruyalscu:4190": " kavigateti /",
    "GK16ruyalscu:4191": " kavibhāvasya śrotari pratibimbatāpattirbhāvikamityarthaḥ /",
    "GK16ruyalscu:4192": " bhāvo veti /",
    "GK16ruyalscu:4193": " bhāvi bhāvikasya bhāvanaikaprāṇatvāt /",
    "GK16ruyalscu:4194": " niruktyantaraṃ,",
    "GK16ruyalscu:4195": " so 'trā(stī0)ti /",
    "GK16ruyalscu:4196": " bhāvikamityanuṣaṅgaḥ /",
    "GK16ruyalscu:4197": " nanu munirjayatītyudāhariṣyamāṇe bhūtabhāvinoḥ pratyakṣatā bhrāntiḥ kiṃ neṣyata ityata āha-na ceyamiti /",
    "GK16ruyalscu:4198": " bhūtabhāvinorbhūtabhāvitvenaiva pratyakṣībhāve kā bhrāntiriti bhāvaḥ /",
    "GK16ruyalscu:4199": " nanu bhūtabhāvinorbhūtabhāvitvena prakāśane vastuvṛttamātramityata āha-nāpi rāmo 'bhūdityādi /",
    "GK16ruyalscu:4200": " rāmo 'bhūditi vastuvṛttāntamātre hi na pratyakṣāyamāṇatā /",
    "GK16ruyalscu:4201": " iha tu sphuṭasya pratyakṣatvasya upalambhaḥ /",
    "GK16ruyalscu:4202": " na hi pratyakṣatvena adhyavasāyādatiśayoktirityata āha-nāpīyamiti /",
    "GK16ruyalscu:4203": " tatra hetuḥ /",
    "GK16ruyalscu:4204": " anyasyānyatayeti /",
    "GK16ruyalscu:4205": " atiśayoktau hi anyadanyatayā adhyavasīyate iha tu na tathā /",
    "GK16ruyalscu:4206": " bhūte bhāvini pratyakṣatveca anyatvādhāyavasāyābhāvaḥ /",
    "GK16ruyalscu:4207": " etadupadarśayati-na hi bhūtabhāvīti /",
    "GK16ruyalscu:4208": " bhūtam abhūtatvena bhāvina abhāvitvena nā dhyavasīyate /",
    "GK16ruyalscu:4209": " etadviparyayo 'pi nāstītyāha-abhūtabhāviveti /",
    "GK16ruyalscu:4210": " yañcātra pratyakṣatvaṃ tadapyanyathā adhyavasīyate ityāha-na cāpīti /",
    "GK16ruyalscu:4211": " viparyayo 'pi nāstītyāha-apratyakṣaṃ veti /",
    "GK16ruyalscu:4212": " nanubhūtabhāvinoḥ apratyakṣayoḥ pratyakṣāyamāṇatvam anyathādhyavasāya ityata āha-na hi pratyakṣatvamiti /",
    "GK16ruyalscu:4213": " yadi pratyakṣatvaṃ kevalavalastudharmaḥ tadā bhūtabhāvinorapratyakṣatā /",
    "GK16ruyalscu:4214": " vartamānasya tu pratyakṣatvam iti bhavedvyavasthā /",
    "GK16ruyalscu:4215": " na hi pratyakṣatvaṃ kevalavastudharmaḥ /",
    "GK16ruyalscu:4216": " kiṃ tarhi? pratipattrapekṣayaiva pratyakṣasyeti vastudharmatā /",
    "GK16ruyalscu:4217": " na hi pratipattāramanapekṣya vastuni pratyakṣatā nāma kācit /",
    "GK16ruyalscu:4218": " atra prāmāṇikasaṃvādāyāha-yacadāhurityādi /",
    "GK16ruyalscu:4219": " yo hyarthaḥ svagrahakapratipattuḥ jñānaprakāśaṃ svānvayavyatirekāvanukārayati /",
    "GK16ruyalscu:4220": " svayamasti cet jñānapratibhāso 'sti,",
    "GK16ruyalscu:4221": " nāsticennāstīti vyavasthāpayati /",
    "GK16ruyalscu:4222": " sa pratyakṣa ityarthaḥ /",
    "GK16ruyalscu:4223": " ataḥ pratyakṣatvaṃ na kevalaṃ vastudharmaḥ pratipattustu sāmagrī tatra upayujyata ityāha-kevralamiti /",
    "GK16ruyalscu:4224": " asāmagrīke pratipattari na vastu pratyakṣībhavatītyetāvadvaktuṃ śakyate /",
    "GK16ruyalscu:4225": " na tu pratipattrana pekṣeti bhāvaḥ /",
    "GK16ruyalscu:4226": " tāṃ sāmagrīṃ vivecayati- sā ceti /",
    "GK16ruyalscu:4227": " lokayātrāyāṃ laukikārthaṃ pratyakṣīkaraṇe deśakālādivyavadhānādatīndriyer'the yoginām aikāgṣātmakabhāvanārūpā /",
    "GK16ruyalscu:4228": " sākṣātkaraṇasāmagrī kāvyavastugatamatyadbhutatdhaṃ yojayati-(sā ceti /",
    "GK16ruyalscu:4229": " ) atyadbhutāni hi vastūni ādarapratyayena hṛdi sandhāryamāṇāni tathā bhāvanāṃ prayojayanti /",
    "GK16ruyalscu:4230": " itthaṃ ca satilikayātrāyāṃ vartamānārthasākṣātkaraṇasāmagrī cakṣurādiryogināṃ kāvyatattvavidāṃ cātītānāgatārthasākṣātkaraṇabhāvanā /",
    "GK16ruyalscu:4231": " ato yogivat kāvyatattvavidāmatītārthasākṣātkāro nānyathādhyavasāya iti nātiśayoktiḥ śaṅkyā /",
    "GK16ruyalscu:4232": " nanu pratyakṣatayaiva pratīyante bhūtabhāvina iti pratīyamānotprekṣā kiṃ na syādityata āha-nāpi bhūtabhāvināmiti /",
    "GK16ruyalscu:4233": " tatra hetuḥ - tasyābhimāneti /",
    "GK16ruyalscu:4234": " abhimānaḥsaṃbhāvanā tadrūpasyādhyavasāya iti utprekṣāyā lakṣaṇam /",
    "GK16ruyalscu:4235": " na hyatrāpratyakṣaṃ pratyakṣatayā saṃbhāvyate /",
    "GK16ruyalscu:4236": " kiṃ tarhi? pratyakṣaṃ dṛśyate /",
    "GK16ruyalscu:4237": " ato notprekṣā /",
    "GK16ruyalscu:4238": " anutprekṣātve gamakāntaramāha-nāpi vastviti /",
    "GK16ruyalscu:4239": " padārthagato hi ivārthaḥ upamāyāḥ prayojako notprekṣātve gamakāntaramāha-nāpi vastviti /",
    "GK16ruyalscu:4240": " padārthagato hi ivārthaḥ upamāyāḥ prayojako notprekṣāyāḥ /",
    "GK16ruyalscu:4241": " tatra hetuḥ-tasyā abhimāneti /",
    "GK16ruyalscu:4242": " utprekṣā hi abhimānarūpā pratipattṝdharmaḥ /",
    "GK16ruyalscu:4243": " tasmādabhimānagocara eva ivārthaṃ utprekṣāprayojaka iti bhāvaḥ /",
    "GK16ruyalscu:4244": " atra saṃvādāyāha-yadāhurityādi /",
    "GK16ruyalscu:4245": " sukhādivajjñānadharme 'bhimāne 'dhyavasāyoktirityarthaḥ /",
    "GK16ruyalscu:4246": " nanu pratipattṝdharmo 'dhyavasāyastarhi prayoktuḥ kaveḥ na syādityata āha-kāvyaviṣaye ceti /",
    "GK16ruyalscu:4247": " kavirapi khalu kāvye sahṛdaya eva /",
    "GK16ruyalscu:4248": " ato neyamutprekṣā /",
    "GK16ruyalscu:4249": " nanvadbhutadarśanāt pratyakṣatvamiheti kāvyaliṅgamityata āha-nāpyatyadbhuteti /",
    "GK16ruyalscu:4250": " atyadbhutapadārthasākṣātkāro hi pratyakṣāyamāṇatve hetuḥ /",
    "GK16ruyalscu:4251": " akāvyaliṅgatve hetumāha-liṅgaliṅgīti /",
    "GK16ruyalscu:4252": " hetutve satyapi liṅgaliṅgibhāvena neha pratītiḥ /",
    "GK16ruyalscu:4253": " tathātve pārokṣyaṃ prasajediti bhāvaḥ /",
    "GK16ruyalscu:4254": " kathaṃ tarhi pratītirityata āha-yogivaditi /",
    "GK16ruyalscu:4255": " nanvatyadbhutatvahetukā sacamatkārapratītiriha puraḥ sphuratīva /",
    "GK16ruyalscu:4256": " ato 'tyadbhutatvahetuko rasavadalaṅkāra eva ityata āha-nāpyayamiti /",
    "GK16ruyalscu:4257": " tatra hetuḥ -ratyādīti /",
    "GK16ruyalscu:4258": " paripāṭyāpi sacamatkārapratīteḥ puraḥ sphuraṇā sādhāraṇī,",
    "GK16ruyalscu:4259": " athāpi na bhāvikarasavatorabhedaḥ /",
    "GK16ruyalscu:4260": " kutaḥ? ratihāsādicittavṛttīnāṃ tadanurañjitatvena vibhāvānubhāvavyabhicāriṇāṃ ca",
    "GK16ruyalscu:4261": " yadā paramādvaitajñānivat mamaiva śatrorevetyādiviśeṣaparihārāt sādhāraṇyena hṛdayasaṃvādinī",
    "GK16ruyalscu:4262": " pratītiḥ tadaiva rasavato bhāvaḥ /",
    "GK16ruyalscu:4263": " vibhānādīn rasavatprastutau vivecayiṣyena hṛdayasaṃvādinī pratītiḥ tadaiva rasavato bhāvaḥ /",
    "GK16ruyalscu:4264": " vibhāvādīn rasavatprastutau vivecayiṣyāmaḥ /",
    "GK16ruyalscu:4265": " iha tubhūtabhāvināṃ pratītirna sādhāraṇyena apitu pratipattuḥ tāṭsthyena /",
    "GK16ruyalscu:4266": " sphuṭatayā tādasthyaṃ hi bhedaḥ /",
    "GK16ruyalscu:4267": " yathā sāṅkhyādisiddhānāṃ bhede na sarvaṃ jānatāṃ pratītiḥ /",
    "GK16ruyalscu:4268": " nanu tāṭasthyena pratītāvatītādisphuṭatvaṃ hetuḥ /",
    "GK16ruyalscu:4269": " sphuṭapratītiśca pramukhe niṣpattau tu sādhāraṇyapratītireva /",
    "GK16ruyalscu:4270": " ataḥ kathaṃ bhāvikamityata āha- sphuṭapratipattīti /",
    "GK16ruyalscu:4271": " sphuṭapratipattinimittakasphuṭapratītyutthāpitabhāvikahetuka ityarthaḥ /",
    "GK16ruyalscu:4272": " “munirjayati“tyādau hi kumbhasambhavādivṛttamādau tāṭasthyena atītādirūpatayā pratīyate tadaiva bhāvikasiddhiḥ /",
    "GK16ruyalscu:4273": " athoktarakālaṃ pratipattṝpratīteḥ tādrūpyāpattyā vibhāvādīnāṃ sādhāraṇye rasavān bhāvikahetukaḥsyāt /",
    "GK16ruyalscu:4274": " na caitāvatā bhāvikāpalāpaḥśakyata iti yāvat /",
    "GK16ruyalscu:4275": " nanviha sundaravastusvabhāvaścenna varṇyeta tatastadapratyakṣāyamāṇatā /",
    "GK16ruyalscu:4276": " ataḥsvabhāvoktirityata āha-nāpīyamiti /",
    "GK16ruyalscu:4277": " tatra hetuḥ - tasyāṃ laukiketi /",
    "GK16ruyalscu:4278": " svabhāvokterhi laukikānāmeva vastūnāṃ yaḥsūkṣmo dharmaḥ prekṣāvatpratibhaika samadhigamyastasya varṇane hṛdayasaṃvādaḥsādhāraṇyena /",
    "GK16ruyalscu:4279": " iha punaratyadbhutatvenālaukikānāṃ vastūnāṃ pratītiḥ taṭasthatayā /",
    "GK16ruyalscu:4280": " ato hṛdayasaṃvādātiriktānāmaṃsānāṃ vailakṣaṇyam /",
    "GK16ruyalscu:4281": " nanu laukikavastupratītisādhāraṇye svabhāvoktiḥ,",
    "GK16ruyalscu:4282": " alaukikavastupratītisphuṭatvetu bhāvikamiti vyavasthā /",
    "GK16ruyalscu:4283": " yadi laukikavastupratīteḥspuṭatvaṃ tadā kiṃ syādityata āha-kvacittviti /",
    "GK16ruyalscu:4284": " laukikavastubalāt svabhāvoktiḥ /",
    "GK16ruyalscu:4285": " sphuṭatvapratītibalāt bhāvikamataḥsaṅkaraḥ /",
    "GK16ruyalscu:4286": " hṛdayasaṃvādasādhāraṇyāt svābhāvoktirasavatoryo 'yamabhedaḥ prasaṅgātpratītastatra vivecayati-na ca hṛdayasaṃvādeti /",
    "GK16ruyalscu:4287": " svabhāvoktau rasavati ca yadyapi sādhāraṇyena hṛdayasaṃvādaḥsacetasāṃ,",
    "GK16ruyalscu:4288": " tathāpi nānayorabhedaḥ /",
    "GK16ruyalscu:4289": " tatra hetuḥ - vastusvabhāveti /",
    "GK16ruyalscu:4290": " satyapi sādhāraṇye vastusvabhāvasya saṃvādaḥ svabhāvoktau rasavati tu cittavṛtteḥ /",
    "GK16ruyalscu:4291": " vastusvabhāvacittavṛttirūpatvāt anayoḥsaṃpāte tu saṅkaraḥ ityāha-ubhayasaṃvādeti /",
    "GK16ruyalscu:4292": " samāveśaḥsaṅkaraḥ /",
    "GK16ruyalscu:4293": " samāveśaghaṭane liṅgamāha-yatra vastugateti /",
    "GK16ruyalscu:4294": " yatra cittavṛttisaṃvādavati viṣaye vastugatasūkṣmadharmavarṇanā syādityarthaḥ /",
    "GK16ruyalscu:4295": " anyatratviti /",
    "GK16ruyalscu:4296": " sūkṣmavastudharmavarṇanāvirahiṇi cittavṛttisaṃvādamātraśālini viṣaye rasavāneva /",
    "GK16ruyalscu:4297": " nanu vyastasambandharahitasandarbhasamarpitatvamiha lakṣaṇaṃ tathātve ca prasādākhyo guṇa evetyata āha-nāpyayaṃ śabdetyādi /",
    "GK16ruyalscu:4298": " iha yadyapi jhaṭityarthasamarpaṇaṃ śabdānākulatvahetakaḥ athāpi nāyaṃ prasādaḥ /",
    "GK16ruyalscu:4299": " tatra hetuḥ - tasya hi sphuṭā sphuṭetyādi /",
    "GK16ruyalscu:4300": " sphuṭo 'stu vākyārtho asphuṭo vā /",
    "GK16ruyalscu:4301": " tadubhayagatatvena jhaṭiti samarpaṇaṃ prasādasvarūpam /",
    "GK16ruyalscu:4302": " yadāha - śuṣkendhanāgnivat svacchrajalavat sahasaiva yat /",
    "GK16ruyalscu:4303": " vyāpnotyanyat prasādo 'sau sarvatra vihitasthitiḥ //",
    "GK16ruyalscu:4304": " iti //",
    "GK16ruyalscu:4305": " atra śuṣkendhanāgnivadityasphuṭaṃ vākyārthaṃ prasyupamoktiḥ svacchrajalavaditi sphuṭaṃ prati /",
    "GK16ruyalscu:4306": " ataḥsarvatra vihita sthititvena jhaṭiti samarpaṇaṃ rūpaṃ prasādasya /",
    "GK16ruyalscu:4307": " asya tu prasāde jhaṭiti samarpitasya sphuṭatvena pratītau satyāṃ samanantaraṃ svarūpapratilambhaḥ /",
    "GK16ruyalscu:4308": " svarūpaṃ hi asyaśrotari kavigatabhāvapratibimbanaṃ paunaḥpunyena cetasi viniveśasvabhāvabhāvanātmakaṃ vā /",
    "GK16ruyalscu:4309": " tathāvidhasya tu pratibambanaṃ sphuṭapratītyuttarakālameva /",
    "GK16ruyalscu:4310": " ataḥ prasādo 'syāṅgatvena prāksiddhikaḥ /",
    "GK16ruyalscu:4311": " ayaṃ tu tadupakṛta(sa)",
    "GK16ruyalscu:4312": " manantara(sva)siddhikaḥ /",
    "GK16ruyalscu:4313": " tato 'nya eva /",
    "GK16ruyalscu:4314": " ado na kutracidantarbhīva iti nigamayati-tasmādayamiti /",
    "GK16ruyalscu:4315": " sarvottīrṇaḥ bhrāntyādiṣu prasādaguṇāntaraśaṅkiteṣvekatrāpi nāntarbhāvayituṃ śakya ityarthaḥ /",
    "GK16ruyalscu:4316": " itthaṃ lakṣaṇato 'syanānupapattiḥ kācit /",
    "GK16ruyalscu:4317": " lakṣyato 'pi prācuryamityāha-lakṣye cāyamiti /",
    "GK16ruyalscu:4318": " munirjayatīti /",
    "GK16ruyalscu:4319": " mananāt muniḥ /",
    "GK16ruyalscu:4320": " yogīndratvānmahātmā /",
    "GK16ruyalscu:4321": " svayaṃ tu kumbhasaṃbhavaḥ /",
    "GK16ruyalscu:4322": " tathāvidhena yena ekasminneva culuke pipāsoddhṛtaniravaśeṣārṇavārbhbhasi prasṛtigarte",
    "GK16ruyalscu:4323": " divyau amānuṣānubhāvātiśayau viṣṇordaśāvatāreṣu prasiddhāpadānau matsyakacchrapau",
    "GK16ruyalscu:4324": " yadṛcchrayā culukāntarbhāvāt paryākulaṃ luṭhantau dṛṣṭau /",
    "GK16ruyalscu:4325": " atrātītavṛtto 'pi muniḥ alaukikatvenātyadbhutaḥsannādara pratyayena hṛdi sandhāryamāṇatvāt",
    "GK16ruyalscu:4326": " anākulasandarbhasamarpitatvāccapratyakṣāyamāṇaḥ tathāvidhaṃ kavibhāvaṃ pratipattṝṣu",
    "GK16ruyalscu:4327": " pratibimbayati paunaḥpunyena cetasi bhāvanāṃ viniveśayatīti bhāvakatvam /",
    "GK16ruyalscu:4328": " prācuryārthamudāharaṇāntarāṇi-yathā vā harṣacaritetyādinā /",
    "GK16ruyalscu:4329": " harṣacaritaprāraṃbhe hi devīṃ sarasvatīṃ abhiśatpavate krodhamunaye kruddhānāṃ vedānāṃ svarūpam upavarṇitam /",
    "GK16ruyalscu:4330": " yathā - “roṣavimuktavetrāsanairoṅkāramukharamukhairutkṣepaḍolāyamānajaṭābhārabhari",
    "GK16ruyalscu:4331": " tadigbhiḥ parikarabandhabhramitakṛṣṇājinapaṭacchrāyāśyāmāyamānadivasairamarṣani ḥ",
    "GK16ruyalscu:4332": " śvāsaḍolāpreṅkholitabrahmayokaiḥ somarasamivasvedavisaravyājena stravadbhiḥ agrihotrapavitrabhāsmasmeralalāṭapaṭṭakuśatantucīvarībhirāṣāḍhibhiḥ",
    "GK16ruyalscu:4333": " praharaṇīkṛtadaṇḍakamaṇḍalumaṇḍalaiḥ mūrtaiḥ caturvedairiti” /",
    "GK16ruyalscu:4334": " yojanāyāha-atra hi pratyakṣamiveti /",
    "GK16ruyalscu:4335": " nanu varṇānāvaśāt pratyakṣāyamāṇatvaṃ kiṃ bhāvikaviṣayaḥ āhosvidanubhāvaviśeṣātpratyakṣāyamāṇasya sato varṇanamityata āha-ayaṃ tvatretyādi /",
    "GK16ruyalscu:4336": " leśa ityalpāvaśiṣṭatā āha-varṇānāvaśāditi /",
    "GK16ruyalscu:4337": " bhaṇitimāhātmyamāviṣkaroti - prattayakṣāyamāṇasyaiveti /",
    "GK16ruyalscu:4338": " bhaṇitimāhātmyanairapekṣyeṇa nijānubhāvaviśeṣādeva pratyakṣāyamāṇatvamanusandhatte /",
    "GK16ruyalscu:4339": " anātapatro 'pīti /",
    "GK16ruyalscu:4340": " atra anātapatro 'pi sitātapatrairiva vṛtatvamacāmarasyāpi bālavyajanenaivopalakṣitatvam /",
    "GK16ruyalscu:4341": " anubhāvaviśeṣādeva pratyakṣāyamāṇatvaṃ varṇyate na tu varṇanāvaśātpratyakṣāyamāṇatā /",
    "GK16ruyalscu:4342": " itthaṃ viṣayadvaye avasthite bhāvikam ekatraivetyāha-atra prathamaprakāreti /",
    "GK16ruyalscu:4343": " na prakārāntaragocara iti yaduktaṃ tatra hetuḥ - kavisamarpitānāmiti /",
    "GK16ruyalscu:4344": " ye hi kavinā pratibhayā samarpyante mukhādau candratvakamalatvādayo dharmāsteṣāmevāṅkalāratvam /",
    "GK16ruyalscu:4345": " na tu paramārthataḥsanniviśiṣṭānāṃ himāṃśulāvaṇyādīnām /",
    "GK16ruyalscu:4346": " ato dvitīyaprakāre pratyakṣāyamāṇatvaṃ vastusanniveśīti na bhāvikālaṅkāraḥ /",
    "GK16ruyalscu:4347": " yuktyantareṇāpi draḍhayitumāha-api ca śabdānākulatetyādi /",
    "GK16ruyalscu:4348": " cakārādabhūtabhāvitvādayaḥ śabdānākulatā ceti hetavo bhāmahānuśāsane udbhaṭalakṣaṇe",
    "GK16ruyalscu:4349": " ca anākulatvarūpaṃ yadetadvyastasambandharahitaśabdasamarpitatvaṃ pratyakṣāyamāṇātvapratipādakamuktaṃ",
    "GK16ruyalscu:4350": " tat kathaṃ prayojakībhavet /",
    "GK16ruyalscu:4351": " vastumanniveśidharmagatatvenāpi bhāvikasaṃbhave niṣpra yojanameva syāt /",
    "GK16ruyalscu:4352": " ato na dvitīyaprakāre bhāvikamiti nigamayati-tasmādvāstavamevetyādi /",
    "GK16ruyalscu:4353": " atra uttare prakāre nanu vāstave 'pi saundarye laukikatayā mā bhūdvicchittiḥ /",
    "GK16ruyalscu:4354": " kaveḥ kakavinibandhasya vā vaktuḥ nibandhavaśādastyeva sakalavyavahartṛgocarībhātatā durapahnavāvicchittiḥ /",
    "GK16ruyalscu:4355": " tatra kuto na bhāvikamityata āha-yadi tu vāstavamapītyādinā /",
    "GK16ruyalscu:4356": " yadi vastusanniveśyapi saundaryanibandhavaśāt savicchittikaṃ prāñca ācāryāḥ svabhāvoktivadalaṅkāratayā",
    "GK16ruyalscu:4357": " varṇayeyuḥ tadā ayamapi vāstavasaundaryaviṣayatayā samāśaṅkito bhāvikaprakāro nātīva",
    "GK16ruyalscu:4358": " duḥśliṣṭa eva satyāṃ sāmagyām /",
    "GK16ruyalscu:4359": " ayamihāśayaḥ-yathā hi svabhāvoktiḥ vāstavasaundaryāvalambinī vastusvabhāvasaukṣmyāt",
    "GK16ruyalscu:4360": " sādhāraṇyena sacotanasaṃvādācca vicchittimatī varṇitā tathaiva vāstavasaundaryāvalambitayā",
    "GK16ruyalscu:4361": " nibandhā dvicchitti viśeṣo 'yamalaṅkāratayā varṇanīya eva /",
    "GK16ruyalscu:4362": " tathā ca satibhūtabhāvitvādi sāmagrīsadbhāve 'nyakalpanāgauravādayamapi bhāvikaprakāra iti unmīlanaṃ yogyatayā suśakameva /",
    "GK16ruyalscu:4363": " unmīlitā ścollekhabhāvodayasandhiśabalatādaya atiprathana svātantrye 'pi cirantanasamayavyatikramaḥ syāditi /",
    "GK16ruyalscu:4364": " amumevāśayamāviścikīrṣuḥ abhiyuktasaṃvādāyāha-ataivetyādi /",
    "GK16ruyalscu:4365": " bhūtabhāvinaḥ pratyakṣā iva yatra kriyante ityetāvadeva bhāvikalakṣaṇamakāri yaiḥ khalu tairaśabdānākulatvādiva lakṣaṇatvenoktam /",
    "GK16ruyalscu:4366": " nāpi vā vastusanniveśinaḥ /",
    "GK16ruyalscu:4367": " saundraryasyanibandhādvicchittiḥ svabhāvoktitulyanayaśālinī alaṅkāratvena prasiñjitā /",
    "GK16ruyalscu:4368": " ato bhūtabhāvipratyakṣavadbhāvikalakṣaṇasya bhāvikasya śabdānākulatvavāstava saundaryāvalambenāpi bhāvikaprabhedo 'bhyanujñāyate /",
    "GK16ruyalscu:4369": " yata itthaṃ svabhāvoktipratiyogitayā mīmāṃsā pravartayitavyā,",
    "GK16ruyalscu:4370": " ataḥ samprati saṅgatimāha--svabhāvoktyā kiñciditi /",
    "GK16ruyalscu:4371": " vāstavasaundaryatvaṃ sādṛśyam /",
    "GK16ruyalscu:4372": " tacca laukikatvasūkṣmatvasphuṭatvasādhāraṇyatāṭasthyapratīttayādibhiḥ vaidharmyaprācuryāt alpakamityabhisandhāyoktaṃ-kiñciditi /",
    "GK16ruyalscu:4373": " satyapi sādṛśyaṃ kiñcinmātraṃ athāpi nyāyasañcārāyehāsmābhiḥ lakṣaṇamasya kṛtam /",
    "GK16ruyalscu:4374": " yo 'yaṃ pratyakṣavadbhāvastvatītānāgatārthayoḥ /",
    "GK16ruyalscu:4375": " tadbhāvabimbanāccitte viniveśāccabhāvikam //",
    "GK16ruyalscu:4376": " nāviparyayato bhrāntiḥ sākṣāttvānnetivṛttakam /",
    "GK16ruyalscu:4377": " anyatvānadhyavasiternacātrātiśayoktitā //",
    "GK16ruyalscu:4378": " na paraṃ vartamānārthaṃ dharmaḥ pratyakṣateṣyate /",
    "GK16ruyalscu:4379": " pratipatrtanape kṣāyāṃ pratyakṣatvaparikṣayāt //",
    "GK16ruyalscu:4380": " pratyakṣatve ca sāmagrī bhāvanādbhutavastujā /",
    "GK16ruyalscu:4381": " prattayakṣatvaṃ na saṃbhāvyamiha notprekṣaṇaṃ tataḥ //",
    "GK16ruyalscu:4382": " aliṅgaliṅgabhāvācca kāvyaliṅgaṃ na ceṣyate /",
    "GK16ruyalscu:4383": " tāṭasthyātsphuṭasaṃvitteḥ na tadā rasavadbhramaḥ //",
    "GK16ruyalscu:4384": " paścātsādhāraṇībhāve rasavāṃstannimittakaḥ /",
    "GK16ruyalscu:4385": " sphuṭatvānnara svabhāvoktirlokottīrṇasya vastunaḥ //",
    "GK16ruyalscu:4386": " svabhāvokteḥ rasavato bhedaḥsaṃvādabhedataḥ /",
    "GK16ruyalscu:4387": " na prasādaguṇaścaitadyasyādauttarakālikam //",
    "GK16ruyalscu:4388": " vāstave 'pi hi saundarye yogyatvādasya sambhavaḥ /",
    "GK16ruyalscu:4389": " cirantanānurodhāttu tathā vyaktaṃ na kīrtitam //",
    "GK16ruyalscu:4390": " bhāvike buddhisaṃvādo mayā syādyadi kasyatacit /",
    "GK16ruyalscu:4391": " vyākhyāśilpasya nikaṣaḥ sa me dhīmānbhaviṣyati //",
    "GK16ruyalscu:4392": " udāttāya sūtram-",
    "GK16ruyalscu:4393": " samṛddhi maddhastuvarṇanamudāttam // RuAss_80 //",
    "GK16ruyalscu:4394": " samṛddhimato vastunaḥ kavipratibhotthāpitaiścarya varṇanamudāttālaṅkāraḥ /",
    "GK16ruyalscu:4395": " sasaṅgatikaṃ vyācaṣṭe-svabhāvoktāvityādinā /",
    "GK16ruyalscu:4396": " yathāvasthitatvaṃ laukikatvam /",
    "GK16ruyalscu:4397": " āropitatvaṃ kakavikalpitatvam /",
    "GK16ruyalscu:4398": " ava(saraḥ) prātpiḥ /",
    "GK16ruyalscu:4399": " aiśvaryalakṣitamiti lakṣyapadaniruktiḥ /",
    "GK16ruyalscu:4400": " muktāḥ kelīti-visūtratā chrinnasūtratā /",
    "GK16ruyalscu:4401": " saṃmārjanībhiḥ prāṅkāṇāsīmni kṛtāḥ yatkarṣantīti vākyārthaparāmarśaḥ /",
    "GK16ruyalscu:4402": " yadetatkarṣaṇaṃ tattyāgalīlāyitamityarthaḥ /",
    "GK16ruyalscu:4403": " udāttaṃ tu samṛddhasya vastunaḥ kavivarṇanam /",
    "GK16ruyalscu:4404": " udāttāntarāya sūtram-",
    "GK16ruyalscu:4405": " aṅgabhūtamahāpuruṣacaritañca // RuAss_81 //",
    "GK16ruyalscu:4406": " pūrvamaiśvaryayoga udāttatvam /",
    "GK16ruyalscu:4407": " iha punaścaritasya udāttatvam /",
    "GK16ruyalscu:4408": " ataḥśabdasāmyātsaṅgatiḥ /",
    "GK16ruyalscu:4409": " tadetadāha-udāttaśabdetyādi /",
    "GK16ruyalscu:4410": " tadidamiti-atrāraṇyaṃ tadvṛttāntaḥ pātādaṅgī,",
    "GK16ruyalscu:4411": " yadvṛttāntaḥpātāt rāmacaritamaṅgam /",
    "GK16ruyalscu:4412": " tadetadāha-atrāraṇya iti /",
    "GK16ruyalscu:4413": " asya ceha kīrtanaṃ darśanāntarānusāreṇa /",
    "GK16ruyalscu:4414": " dhvanidarśane tu dvitīyodāttaviṣaye rasavadādaya eva /",
    "GK16ruyalscu:4415": " vivecayiṣyate caitat /",
    "GK16ruyalscu:4416": " aṅgyantare 'ṅgatāpannaṃ mahaccaritalakṣaṇam /",
    "GK16ruyalscu:4417": " dvitīyodāttaviṣayo vyātpo rasavadādibhiḥ //",
    "GK16ruyalscu:4418": " rasavadādyarthaṃ sūtram-",
    "GK16ruyalscu:4419": " rasabhāvatadābhāsatatpraśamānāṃ nibandhe rasavatpreyaūrjasvasamāhitāni // RuAss_82 //",
    "GK16ruyalscu:4420": " vibhāvādibhiḥ abhivyañjitoratyādibhāvo rasaḥ /",
    "GK16ruyalscu:4421": " tathā vibhāvānubhāvaiḥ sūcitā vyabhicāriṇaḥ devatāviṣayā ratiśca bhāvaḥ /",
    "GK16ruyalscu:4422": " tāvevāviṣayapravṛttāvābhāsau /",
    "GK16ruyalscu:4423": " prayāsyadavasthā tu praśamaḥ /",
    "GK16ruyalscu:4424": " eṣāṃ caturṇāmupanibandhe paripāṭyā rasavān preyaḥ ūrjasvi samāhitamiti alaṅkārā iti sūtrārthaḥ /",
    "GK16ruyalscu:4425": " sasaṅgatikaṃ vyācaṣṭe-udātte mahāpuruṣetyādinā /",
    "GK16ruyalscu:4426": " tadalaṅkārāṇāṃ cittavṛttivicchittyātmanāmalaṅkārāṇāmityarthaḥ /",
    "GK16ruyalscu:4427": " ata eveti /",
    "GK16ruyalscu:4428": " yataśvatvāro 'pi cittavṛttyātmānaḥ ataḥsamānayogakṣematayā yugapadekasūtrakroḍīkāreṇa lakṣitāḥ /",
    "GK16ruyalscu:4429": " rasasvarūpaṃ vivecayati-tatra vibhāveti /",
    "GK16ruyalscu:4430": " ratihāsaśokādīnāṃ vāsanātmanāṃ sthāyibhāvānāṃ yāni loke kāryakāraṇasahakārīṇi tāni",
    "GK16ruyalscu:4431": " kāvye sandṛbdhāni nāṭye cābhinītāni guṇālaṅkāramahimnā caturvidhābhinayamahimnā ca",
    "GK16ruyalscu:4432": " vibhāvanā danubhāvanādviśiṣyābhimukhyacaraṇācca vibhāvānubhāvavyabhicāriṇā uccante /",
    "GK16ruyalscu:4433": " taiḥ prakāśito vyañcito ratyādiḥ sāmājikacittavṛttiviśeṣaḥ śṛṅgārādiko rasa iti dik /",
    "GK16ruyalscu:4434": " viśeṣaḥ sampradāyaprakāśinyādau jñeyam /",
    "GK16ruyalscu:4435": " ihānupayogānna prapañcyate /",
    "GK16ruyalscu:4436": " bhāvasvarūpamāha-bhāvo vibhāvetyādi /",
    "GK16ruyalscu:4437": " vibhāvānubhāvābhyāmiti /",
    "GK16ruyalscu:4438": " vyabhicārivyañjane vyabhicāryantarābhāvovyañjitaḥ /",
    "GK16ruyalscu:4439": " vibhāvānubhāvābhyāṃ vyañjito vyabhicāri vākyārthībhāvadaśāyāṃ bhāva ucyate /",
    "GK16ruyalscu:4440": " so 'pi trayastriṃśadbhedaḥ /",
    "GK16ruyalscu:4441": " nirvedaglānyādirūpatayā /",
    "GK16ruyalscu:4442": " tathā kāntāvyatirikte devatādiviṣaye vyañjito ratyādirapi bhāvaḥ /",
    "GK16ruyalscu:4443": " tasmādvūyabhicāristhāyyātmakatayā bhāvo dvijātiko 'vagantavyaḥ /",
    "GK16ruyalscu:4444": " yadāha- ratirdevādiviṣayā vyabhicārī tathāñjitaḥ /",
    "GK16ruyalscu:4445": " bhāvaḥ proktaḥ...................... //",
    "GK16ruyalscu:4446": " ābhāsayoḥsvarūpamāha-tadābhāso rasetyādi /",
    "GK16ruyalscu:4447": " tacchabdena rasabhāvapratyavamarśaḥ /",
    "GK16ruyalscu:4448": " ābhāsībhāvastu aviṣayapravṛttyānaucityāt /",
    "GK16ruyalscu:4449": " bhāvapraśamasvarūpamāha-tatpraśama uktetyādi /",
    "GK16ruyalscu:4450": " uktabhāvaprakārāṇāṃ nivṛttau prayāsyadavasthā bhāvapraśama ucyate /",
    "GK16ruyalscu:4451": " nanu rase 'pi praśamaḥ kiṃ nocyate ityata āha-tatrāpītyādi /",
    "GK16ruyalscu:4452": " rasasya hi akhaṇḍanirantarāyapratīti carvaṇīyasya paramaviśrāntirūpatvāt madhye prayāsya davasthā durlakṣyeti rasavyatiriktapariśiṣṭabhedaviṣayo 'yaṃ praśamo draṣṭavyaḥ /",
    "GK16ruyalscu:4453": " eṣāṃ ca rasabhāvādīnāmupanibandhe paripāṭyā rasavadādayo 'laṅkārāḥ /",
    "GK16ruyalscu:4454": " catvāryapi lakṣyapadāni nirvakti-raso vidyata ityādinā /",
    "GK16ruyalscu:4455": " yatra hi vyañjanopaskṛte 'rbhidhādivyāpārātmani nibandhe raso 'sti tadrasavat /",
    "GK16ruyalscu:4456": " priyataranibandhanameva preyojñeyam /",
    "GK16ruyalscu:4457": " ūrjo balaṃ tadyoginibandhanameva ūrjasvi /",
    "GK16ruyalscu:4458": " nanu nibandhane balaṃ nāma kimityata āha-anaucityeti /",
    "GK16ruyalscu:4459": " rasasyānaucityena pravṛttatvāt daurbalyam /",
    "GK16ruyalscu:4460": " nibandhane tu tadupakṛte balayogaḥ /",
    "GK16ruyalscu:4461": " samāhitaḥ parihāraḥ /",
    "GK16ruyalscu:4462": " kasya? prakṛtatvāduktasya bhāvabhedasya yasya praśama ityapi paryāyaḥ /",
    "GK16ruyalscu:4463": " nanu rasavadādinā dvitāyodāttasya ca kā kakṣyetyata āha-tatra yasminnityādi /",
    "GK16ruyalscu:4464": " yatra hi bhāmahādidarśane vākyārthībhāvāt pradhānabhūtā eva rasādayo rasavadādyalaṅkārāḥ tatra aṅgabhūtarasādiviṣaya upapadyate /",
    "GK16ruyalscu:4465": " kalpo(?)dvitīya udāttālaṅkāraḥ /",
    "GK16ruyalscu:4466": " yasmiṃmastu rasavadādiralaṅkāro aṅgabhūtarasādiviṣaya eva aṅginastu rasāderalaṅkāryabhāvāpannasya",
    "GK16ruyalscu:4467": " rasabhāvādidhvanirūpatayā vyātpatvāt tatra dhava nidarśane dvitīyasyāṅgabhūtamahāpuruṣacaritalakṣaṇasyodāttālaṅkārasya",
    "GK16ruyalscu:4468": " viṣayo nāvaśiṣyate /",
    "GK16ruyalscu:4469": " kuta ityata āha-tadviṣayasyeti /",
    "GK16ruyalscu:4470": " iyamiha prakriyā /",
    "GK16ruyalscu:4471": " yatra rasādayo vākyār(thī)",
    "GK16ruyalscu:4472": " bhūtāḥ tatra rasavadādayo 'laṅkārā ityalaṅkāramātrarasikānāṃ bhāmahādīnāṃ darśane /",
    "GK16ruyalscu:4473": " yadā tu avākyārthībhāvādaṅgabhūto rasādiḥ,",
    "GK16ruyalscu:4474": " tadāṅgabhūtamahāpuruṣacaritalakṣaṇo dvitīya udātta upapadyate nāma /",
    "GK16ruyalscu:4475": " dhvanidarśane tu kāvyātmano rasādeḥ prādhānyadaśāyāṃ alaṅkāryatvādalaṅkārabhāvānupapattau aṅgabhūtā rasādayo rasavadādyalaṅkārāḥ /",
    "GK16ruyalscu:4476": " tathā ca sati rasabhāvādināyakamahāpuruṣacaritāvirbhāvo 'pi rasabhāvādyaṅgabhāvānatirekī vyaṅgyavyañjakamanbandhāt /",
    "GK16ruyalscu:4477": " vyañjakaṃ hi mahāpuruṣacaritam /",
    "GK16ruyalscu:4478": " vyaṅgyaṃ rasabhāvādi /",
    "GK16ruyalscu:4479": " vyaṅgyabhāvāvinābhūtāṅgabhāvaṃ rasavadalaṅkārasyaiva viṣayaḥ /",
    "GK16ruyalscu:4480": " vyañjakamātra viśrāntānāṃ anavagāḍhadhiyāṃ dvitīyodāttabhrama iti /",
    "GK16ruyalscu:4481": " kiṃ hāsyeneti-svapnadṛṣṭa nāyakaṃ svarūpasandarśananihnavaparihāsapravṛttaṃ manyamānasya ripustrījanasyoktivarṇanam /",
    "GK16ruyalscu:4482": " kiṃ hāsyena cirātprātpraḥsan punarme darśanaṃ na prayāsyasi?",
    "GK16ruyalscu:4483": " niṣkaruṇatā taveyaṃ prātpisamakālameva pravāsarucitā ityudīrayannevatamadṛṣṭvā “kenāsi dūrīkṛtaḥ“iti vadan vyāsaktakaṇṭhagraho buddhvā riktabāhulayacastāraṃ roditīti /",
    "GK16ruyalscu:4484": " atrāṅgāṅginau dvāvapi rasāvaṅgī rasaḥ /",
    "GK16ruyalscu:4485": " rasavān matāntare /",
    "GK16ruyalscu:4486": " svamate tvaṅgabhūto rasavān /",
    "GK16ruyalscu:4487": " ata udāharaṇametanmatadvayārham /",
    "GK16ruyalscu:4488": " tadetadabhisandhāyāha-etanmatadvaye 'pīti /",
    "GK16ruyalscu:4489": " tadetadvibhajya darśayitumāha-atra vākyārthībhūta iti /",
    "GK16ruyalscu:4490": " vākyārthībhāvāt karuṇe rasavān /",
    "GK16ruyalscu:4491": " matāntara iti śeṣaḥ /",
    "GK16ruyalscu:4492": " aṅgabhāvādvipralaṃbhaśṛṅgāro rasavān /",
    "GK16ruyalscu:4493": " asmanmata iti śeṣaḥ /",
    "GK16ruyalscu:4494": " evaṃvidhe hi viṣaye vākyārthībhāvāt aṅginaṃ rasaṃ rasavantamanye pratipedire /",
    "GK16ruyalscu:4495": " aṅgibhūtaṃ tu dvitatīyodāttam /",
    "GK16ruyalscu:4496": " dhvanidarśanavidastu aṅgino alaṅkāryatāṃ aṅgibhūtasya rasavadādirūpatāṃ dvitīyodāttāsaṃbhavaṃ ca siddhāntitavantaḥ /",
    "GK16ruyalscu:4497": " iyaṃ ca prakriyā rasāntareṣvapi jñeyetyāha-evaṃ rasāntareṣviti /",
    "GK16ruyalscu:4498": " udāhāryaṃ udāhartumarhaṃ śakyam /",
    "GK16ruyalscu:4499": " prātpakālatā vodāharaṇasya /",
    "GK16ruyalscu:4500": " arhe śakye prātpakālatāyāṃ ca kṛtyaḥ /",
    "GK16ruyalscu:4501": " itthaṃ rasavadalaṅkāre matadvayaṃ kakṣyānibhāgenodāhṛtam /",
    "GK16ruyalscu:4502": " preyo 'laṅkārādau tu viśeṣāṃśastu jñāta iti sādhāraṇyenodāhīrṣurāha-preyo 'laṅkārādāviti /",
    "GK16ruyalscu:4503": " gāḍhāliṅganeti /",
    "GK16ruyalscu:4504": " mānada mānakhaṇḍana māmetyardhoktyā bhāvāvasānaharṣaḥ pratyāyyate /",
    "GK16ruyalscu:4505": " lakṣyayodajanāyāha-atra niyikāyā iti /",
    "GK16ruyalscu:4506": " harṣākhyo vyabhicāribhāvaḥ sambhogaśṛṅgāraṃprati guṇātvāt preyo 'laṅkāra iti śeṣaḥ /",
    "GK16ruyalscu:4507": " vyabhicāribhāvaḥ sambhogaśṛṅgāraṃprati guṇātvāt preyo 'laṅkāra iti śeṣaḥ /",
    "GK16ruyalscu:4508": " vyabhicāryantarāyodāharati-tadvaktreti /",
    "GK16ruyalscu:4509": " atra cintālakṣaṇovyabhicārī vipralaṃbhaśṛṅgārāṅgatayā preyān /",
    "GK16ruyalscu:4510": " tadetadāha-atra cintākhyā iti /",
    "GK16ruyalscu:4511": " alaṅkārāntarabhramau mā bhūdeti paryāyamasyāha-eṣa eva ceti /",
    "GK16ruyalscu:4512": " preyān bhāvālaṅkāraśceti paryāyau /",
    "GK16ruyalscu:4513": " bhāvaśāntyudayādibhyo 'sya bhedamāha-bhāvasya cātreti /",
    "GK16ruyalscu:4514": " sthitirūpatāyāṃ bhāvālaṅkāraḥ /",
    "GK16ruyalscu:4515": " śāntyudayādyavasthā tu pṛthagalaṅkārā iti bhāvaḥ /",
    "GK16ruyalscu:4516": " kau tau śāntyudayāviti ata āha-śāntyudayeti /",
    "GK16ruyalscu:4517": " śāntyavasthā ūrjasvī samanantaraṃ samāhitatvena vakṣyate /",
    "GK16ruyalscu:4518": " udayāvasthā tu sandhiśabalatābhyāṃ saha pṛthagalaṅkāratvenetyarthaḥ /",
    "GK16ruyalscu:4519": " dūrākarṣaṇeti /",
    "GK16ruyalscu:4520": " kālakalāmapi nāvasthitiṃ prakurute /",
    "GK16ruyalscu:4521": " atra vipralambhaśṛṅgāro 'naucityena pravṛttaḥ devyāḥsītāyā aviṣayatvād /",
    "GK16ruyalscu:4522": " ato rasaṃ guṇīkṛtya nibandhanameva balāditi ūrjasvī /",
    "GK16ruyalscu:4523": " autsukyavyabhicāriṇo 'pyanaucityāt preyo 'laṅkārasaṅkaraḥ /",
    "GK16ruyalscu:4524": " tadetadabhipretyāha-atra rāvaṇasyetyādi /",
    "GK16ruyalscu:4525": " śāntyavasthā lakṣyata iti pratijñātamudājihīrṣurāha-samāhitaṃ yatheti /",
    "GK16ruyalscu:4526": " akṣṇoriti /",
    "GK16ruyalscu:4527": " utkṣubhitenāśruṇā paryāvilo 'ruṇimā cakṣuṣorapagata ityādinā roṣāpagamaḥ /",
    "GK16ruyalscu:4528": " kaṭākṣavilāsatārakātāralyādyanāvirbhāvāt prasarāpradānam /",
    "GK16ruyalscu:4529": " ataḥ praśāmyadavasthā kopasyetyāha-atra kopasyeti /",
    "GK16ruyalscu:4530": " itthaṃ vyabhicāryantere 'pi praśamo jñeya ityāha-evamanyatrāpīti /",
    "GK16ruyalscu:4531": " rasabhāvaguṇībhāvādanaucityapravṛttitaḥ /",
    "GK16ruyalscu:4532": " rasavatpreyaūrjasvisamāhitacatuṣṭayam //",
    "GK16ruyalscu:4533": " rasavattvapriyatvābhyām ūrjaḥpraśamayogataḥ /",
    "GK16ruyalscu:4534": " nibandhanaṃ rasavadādyākhyāṃ sampratipadyate //",
    "GK16ruyalscu:4535": " bhāvodayādyarthaṃ sūtram-",
    "GK16ruyalscu:4536": " bhāvodayasandhiśabalatāśca pṛthagalaṅkārāḥ // RuAss_83 //",
    "GK16ruyalscu:4537": " uktasarvālaṅkārānyatvāt sarvālaṅkāraśeṣatayautat trayoktiḥ /",
    "GK16ruyalscu:4538": " pṛthagrasavadādiviviktaviṣayatayetyarthaḥ /",
    "GK16ruyalscu:4539": " vyācaṣṭe-bhāvasyāṅkurarūpetyādi /",
    "GK16ruyalscu:4540": " aṅkurarūpasyodgamadaśodayaḥ /",
    "GK16ruyalscu:4541": " viruddhayoḥ tulyakakṣyatayā viniveśanaṃ sandhiḥ /",
    "GK16ruyalscu:4542": " pūrvapūrvopamardena bahūnāmuttarottaranibandhaḥśabalatā /",
    "GK16ruyalscu:4543": " pṛthakpratipādane hetumāha-etatpratipādanaṃ ceti /",
    "GK16ruyalscu:4544": " kevalālaṅkāratvātsaṃsṛṣṭisaṃkaravailakṣaṇyam /",
    "GK16ruyalscu:4545": " tayoḥ sampṛktatvaṃ svarūpamityāha-saṃsṛṣṭisaṃkarayorhīti /",
    "GK16ruyalscu:4546": " ekasminniti-vipakṣanāmagrahaṇaṃ glapitatve,",
    "GK16ruyalscu:4547": " glapitatvamāvege,",
    "GK16ruyalscu:4548": " āvego 'vadhīraṇe, ,",
    "GK16ruyalscu:4549": " avadhīraṇaṃ priyatamatūṣṇīṃbhāve,",
    "GK16ruyalscu:4550": " tūṣṇīṃbhāvastu punarvīkṣaṇe hetuḥ /",
    "GK16ruyalscu:4551": " atrautsukyaṃ bhāvasyodayaḥ tasya ca guṇabhāva iha vivakṣaṇīyaḥ /",
    "GK16ruyalscu:4552": " vāmena nārīti /",
    "GK16ruyalscu:4553": " vāmena kareṇa priyatamāyā nayanāśrudhārāṃ dakṣiṇīna kṛpāṇādhārāṃ pramārjayan kartavyamūḍho 'bhūdityatthaḥ /",
    "GK16ruyalscu:4554": " atra ratibhāvaraṇautsukyayoḥ sandhiḥ /",
    "GK16ruyalscu:4555": " tadetadāha-atra snehākhya iti /",
    "GK16ruyalscu:4556": " snehagrahaṇādṛte śṛṅgārasthāyitāmāha bhāvisthāyitve (bhāvaḥ, asyayitve?)",
    "GK16ruyalscu:4557": " tu ratiḥ prītimātram /",
    "GK16ruyalscu:4558": " kkākāryamiti /",
    "GK16ruyalscu:4559": " atra kkākāryaṃ kva ca śaśalakṣmaṇaḥ kulamiti vitarkaḥ /",
    "GK16ruyalscu:4560": " bhūyo 'pi dṛśyeta sā iti autsukyam /",
    "GK16ruyalscu:4561": " śrutaṃ doṣapraśamāyeti matiḥ /",
    "GK16ruyalscu:4562": " aho kope 'pi mukhaṃ kāntamiti smṛtiḥ /",
    "GK16ruyalscu:4563": " kiṃ vakṣyantyapakalmaṣā iti śaṅkā /",
    "GK16ruyalscu:4564": " svapne 'pi durlabheti dainyam /",
    "GK16ruyalscu:4565": " cetaḥ svāsthyaṃ upehīti dhṛtiḥ /",
    "GK16ruyalscu:4566": " ko dhanyo 'dharaṃ pāsyatīti cintā /",
    "GK16ruyalscu:4567": " atrottarottareṣāṃ pūrvapūrvopamardena avasthānāt śabalatā /",
    "GK16ruyalscu:4568": " tadetadāha-atra vitarketyādi /",
    "GK16ruyalscu:4569": " tānimānnigamayati-tade[ta]ityādi /",
    "GK16ruyalscu:4570": " sthitipraśamavadbhāvasyodayaḥsandhireva ca /",
    "GK16ruyalscu:4571": " śābalyaṃ ca guṇībhāve pṛthakpṛthagalaṅkriyā //",
    "GK16ruyalscu:4572": " saṅkarasaṃsṛṣṭī prastuṣṭūṣurāha-adhunā eṣāmiti /",
    "GK16ruyalscu:4573": " saṃśleṣaḥsambandhaḥ /",
    "GK16ruyalscu:4574": " tasyadvaividhyamāha-tatra saṃśleṣa ityādi /",
    "GK16ruyalscu:4575": " bhedakoṭerudbhaṭatāyāṃ saṃyoganyāyaḥ anutkaṭatve tu samavāyanyāyaḥ /",
    "GK16ruyalscu:4576": " dṛṣṭāntena nyāyabhedamavasthāpayati-tilataṇḍulanyāyaḥ kṣīranīrasādṛśyamiti ca /",
    "GK16ruyalscu:4577": " ubhayamapi paripāṭyā sūtrayitumāha-krameṇeti /",
    "GK16ruyalscu:4578": " eṣāṃ tilataṇḍulanyāyena miśratdhe saṃsṛṣṭiḥ // RuAss_84 //",
    "GK16ruyalscu:4579": " vyācaṣṭe-uktālaṅkārāṇāmityādi /",
    "GK16ruyalscu:4580": " ya ete anuprāsādayo bhāvaśabalatāntāḥ pṛthaguktāḥ teṣāṃ saṃbhavānusāreṇa yadi kutracit",
    "GK16ruyalscu:4581": " viṣaye sahabhāvaḥ tadaite kiṃ pṛthakpṛthagevālaṅkārāḥ utta sahabhāvavaicitryamalaṅkārāntarameveti",
    "GK16ruyalscu:4582": " cintāyāṃ siddhāntayitumāha-tatra yathetyādi /",
    "GK16ruyalscu:4583": " sauvarṇa maṇimayānāṃ pṛthak cārutvahetutve 'pi saṃśleṣato yathā cārutvāntaraṃ tathānuprāsādīnāṃ apyalaṅkārāntarameva /",
    "GK16ruyalscu:4584": " saṃśleṣe 'pi bhedāṃśasphuṭatvāsphuṭatvābhyāṃ vicchrittidvayamāha-alaṅkārāntaratve ceti /",
    "GK16ruyalscu:4585": " tatra saṅkarasaṃsṛṣṭī vyavasthāpayati-pūrvatretyādi /",
    "GK16ruyalscu:4586": " yatobheda utkaṭo 'nutkaṭaśca ato dṛṣṭāntau samañjasāvityāha-ata evetyādi /",
    "GK16ruyalscu:4587": " utkaṭāmutkaṭatve bhedasya yathārthatā /",
    "GK16ruyalscu:4588": " saṃsṛṣṭistridhetyāha-tatra tilataṇḍuletyādi /",
    "GK16ruyalscu:4589": " saṅkaraḥ saprabhedaṃ jijñāsito 'pi saṃsṛṣṭyanantaraṃ vakṣyata ityāha-saṅkarastviti /",
    "GK16ruyalscu:4590": " kusumasaurabheti /",
    "GK16ruyalscu:4591": " alakairvyākulaiḥ loladṛśā /",
    "GK16ruyalscu:4592": " atra pūrvārdhe bhakārāpekṣayā uttarārdhe ca lakārāpekṣayā vṛttyanuprāsaḥ /",
    "GK16ruyalscu:4593": " lakalolakalo ityādau yamakamiti vijātīyayoḥsaṃsṛṣṭiḥ /",
    "GK16ruyalscu:4594": " tathā lakalolakalo iti kalolakalola iti ca sajātīyayamakayorapi /",
    "GK16ruyalscu:4595": " tadetadāha-atrānuprāsetyādi /",
    "GK16ruyalscu:4596": " devi kṣapeti /",
    "GK16ruyalscu:4597": " atra nalinīva ruceveti upamādvayaṃ saṃsṛṣṭam /",
    "GK16ruyalscu:4598": " tadetadāha-atra sajādīyayoriti /",
    "GK16ruyalscu:4599": " limpatīvetyatra tu vijātīyasaṃsṛṣṭhiḥ sphuṭā /",
    "GK16ruyalscu:4600": " ānandamanthareti /",
    "GK16ruyalscu:4601": " mantharo mandakriyaḥ /",
    "GK16ruyalscu:4602": " haṭhena balena /",
    "GK16ruyalscu:4603": " atropamāvṛttyanuprāsayoḥ ubhayā laṅkārayoḥ saṃsṛṣṭiḥ /",
    "GK16ruyalscu:4604": " nanvatropamāvyavasthā kuta ityata āha-pādāmbujamiti /",
    "GK16ruyalscu:4605": " pādāmbujamivetyupamāyā mañjīraśiñjitayogo vyavasthāpakaḥ /",
    "GK16ruyalscu:4606": " pāda evāmbujamiti rūpakapakṣesa pratikūlaḥ ambakūlaḥ ambuje tadayogāt /",
    "GK16ruyalscu:4607": " ataḥśiñjitayogo 'yaṃ pāriśeṣyādupamāṃ prasādayati /",
    "GK16ruyalscu:4608": " nigamayati-tadevamiti /",
    "GK16ruyalscu:4609": " tilataṇḍulanītyā saṃśleṣaḥ saṃsṛṣṭiriṣyate /",
    "GK16ruyalscu:4610": " sā śabdārthobhayagatairalaṅkāraistridhā matā //",
    "GK16ruyalscu:4611": " saṃkaram upakṣipati-adhunetyādi /",
    "GK16ruyalscu:4612": " kṣīranīranyāyena saṅkaraḥ // RuAss_85 //",
    "GK16ruyalscu:4613": " adhikāramanusmārayati-miśratvameveti /",
    "GK16ruyalscu:4614": " carcitaṃ saṅkarasvarūpamanuvadati-anutkaṭeti /",
    "GK16ruyalscu:4615": " tatra traividhyāyāha-tacceti /",
    "GK16ruyalscu:4616": " aṅgāṅgībhāvāt saṃśayādekavācakānupraveśācca tridhā tu saṅkarotthānam /",
    "GK16ruyalscu:4617": " aṅgulībhiriveti /",
    "GK16ruyalscu:4618": " atra aṅgulībhirivetyupamā sarojaṃ locanamivetyupamāṃ sādhayati /",
    "GK16ruyalscu:4619": " rūpakāpohanaṃ sādhane prakarṣaḥ /",
    "GK16ruyalscu:4620": " mukhaśabdena prārambhavadanayorabhidhānāt śleṣaḥ /",
    "GK16ruyalscu:4621": " mukhayorabhedādhyavasāyāt śleṣamūlātiśayoktaḥ /",
    "GK16ruyalscu:4622": " ato 'nayoraṅgibhāvaḥ /",
    "GK16ruyalscu:4623": " evaṃ ca sati aṅgulībhiriveti yā vākyenoktā yā ca sarojalocanam iti samāsena tābhyāmupamābhyāṃ śleṣeṇa cānugṛhītā mukham iti atiśayo(ktiḥ)",
    "GK16ruyalscu:4624": " cumbatīvetyutprekṣāyā anugrāhikā /",
    "GK16ruyalscu:4625": " teṣāṃ balena samutthānādutthitā cotthāpakānāṃ camatkānāṃ camatkārakatvahetuḥ ityaṅgāṅgitā /",
    "GK16ruyalscu:4626": " ato 'ṅgāṅgibhāve mitho 'pyupakāraprathanāyodāharaṇāntaram-trayīmayo 'pīti /",
    "GK16ruyalscu:4627": " vāruṇī paścimā dik surā ca /",
    "GK16ruyalscu:4628": " patanamavataraṇamupahatiśca /",
    "GK16ruyalscu:4629": " vyācaṣṭe-atra prathama ityādinā /",
    "GK16ruyalscu:4630": " atra vāruṇīti śleṣaḥ trayīmayo 'pyagamaditi virodhapratibhotthāpakaḥ tadvādhakaśca /",
    "GK16ruyalscu:4631": " śleṣasya niravakāśatvānaṅgīkāriṇāṃ mate dvāvapi /",
    "GK16ruyalscu:4632": " tadanugrāhaśca “manye patita“iti śuddhiṃ prati hetūtprekṣā /",
    "GK16ruyalscu:4633": " śuddhyai viveśeti phalotprekṣā ca /",
    "GK16ruyalscu:4634": " etadviśiṣyopapādayati-tathāhītyādi /",
    "GK16ruyalscu:4635": " vāruṇīgamanaṃ pātādikāraṇamutprekṣitam /",
    "GK16ruyalscu:4636": " tatra virodhaśleṣā vanupraviṣṭau yacca kāraṇotprekṣānimittaṃ pātādikāryaṃ tatra vāstavau pātāgripraveśāvupahatihetukapātāgripraveśābhyāmabhedena adhyavasitau /",
    "GK16ruyalscu:4637": " tena śleṣeṇa saha hetuphalotprekṣayoraṅgāṅgitā /",
    "GK16ruyalscu:4638": " nanu virodhaśleṣayoratiśayoktyutprekṣayośca kuto nāṅgāṅgibhāva ittyāha-na ca virodhetyādi /",
    "GK16ruyalscu:4639": " yadyapi śleṣo viridhapratibhotpattihetuḥ yadyapi cātiśayoktiḥ utprekṣānimittaṃ tathāpi nānayoḥ śleṣābhyāṃ sahāṅgāṅgibhāvaḥ /",
    "GK16ruyalscu:4640": " tatra hetuḥ-tābhyāṃ vineti /",
    "GK16ruyalscu:4641": " virodhātiśayoktibhyāṃ vinā śleṣotprekṣayoḥ anutthānāt /",
    "GK16ruyalscu:4642": " ato niravakāśayoḥ śleṣotprekṣayorbādhakatvameva /",
    "GK16ruyalscu:4643": " nanvabhedādhyavasāyamantareṇānutthānāt utprekṣā vā mābhūt /",
    "GK16ruyalscu:4644": " atiśayoktirviviktau viṣayaḥ /",
    "GK16ruyalscu:4645": " śleṣasya tu viviktau'styevetyata āha-na ca mantavyamityādi /",
    "GK16ruyalscu:4646": " alaṅkārāntaraviviktaśleṣayo nāstīti śleṣavivecane vitatyauktam /",
    "GK16ruyalscu:4647": " ataḥ śleṣeṇa anyabādha iti tamnadhyānupraviṣṭo virodho 'pi bādhya eva /",
    "GK16ruyalscu:4648": " arthālaṅkārasaṅkaraṃ nigamayati-evamartheti /",
    "GK16ruyalscu:4649": " śabdālaṅkāreti /",
    "GK16ruyalscu:4650": " kaiścidityavadhīraṇā /",
    "GK16ruyalscu:4651": " rājatīti /",
    "GK16ruyalscu:4652": " dānavānāṃ rāsaḥ ākrośastadatipātinaḥ /",
    "GK16ruyalscu:4653": " sārāvā tadā yatra seyamadrestaṭī rājati /",
    "GK16ruyalscu:4654": " gajatā gajasamūhaḥ /",
    "GK16ruyalscu:4655": " sa ca yūthamatipāti atitarāṃ rakṣati /",
    "GK16ruyalscu:4656": " kīdṛśī? aviratena dānena madena /",
    "GK16ruyalscu:4657": " varā uktṛṣṭā sā prasiddhā /",
    "GK16ruyalscu:4658": " sārā balavatī /",
    "GK16ruyalscu:4659": " vanadā vanasya khaṇḍayitrī /",
    "GK16ruyalscu:4660": " yojanāyāha-atra yamaketyādi /",
    "GK16ruyalscu:4661": " pādāvṛttilakṣaṇaṃ yamakam /",
    "GK16ruyalscu:4662": " ādito anyataśca pāṭhe sandarbhaikyādanulobhapratilomatā ca /",
    "GK16ruyalscu:4663": " tadetadubhayaṃ sāpekṣamiti śabdālaṅkārasaṅkaraḥ /",
    "GK16ruyalscu:4664": " tadetaddūṣayati-etattviti /",
    "GK16ruyalscu:4665": " anāvarjakatve hetumāha-śabdālaṅkārayoriti /",
    "GK16ruyalscu:4666": " yathā hi śabdayormitho nopakāraḥ tathā śabdālaṅkārayorapi /",
    "GK16ruyalscu:4667": " kastarhir idṛśi viṣaye prakāra ityata āha-śabdālaṅkāreti /",
    "GK16ruyalscu:4668": " mitho 'nupakārāt nairapekṣyam /",
    "GK16ruyalscu:4669": " ataḥ saṃsṛṣṭiḥ śreyasī /",
    "GK16ruyalscu:4670": " saṅkaratayā caikavācakānupraveśaḥ syādityāha-yadveti /",
    "GK16ruyalscu:4671": " ataḥ śabdālaṅkāraparihāreṇa aṅgāṅgibhāva iti nirṇāyati-evameṣa iti /",
    "GK16ruyalscu:4672": " sandehasaṅkaraṃ vivecayati-dvitīya iti /",
    "GK16ruyalscu:4673": " sandehaṃ darśayati-yatrobhayorityādi /",
    "GK16ruyalscu:4674": " yaḥ kaumāreti /",
    "GK16ruyalscu:4675": " vyākhyātaṃ prāk /",
    "GK16ruyalscu:4676": " yojayati-atra vibhāvanetyādi /",
    "GK16ruyalscu:4677": " anyatra kāvyaprakāśādau /",
    "GK16ruyalscu:4678": " itthamupamarūpakayoḥ sandehaṃ darśayitumāha-yathā ceti /",
    "GK16ruyalscu:4679": " yadvāktracandreti /",
    "GK16ruyalscu:4680": " śmaśrucchlena navayauvanenollikhito mantraścakāstīva /",
    "GK16ruyalscu:4681": " yojayati-atra vaktretyādi /",
    "GK16ruyalscu:4682": " saṃśayasya hetumāha-samāsasyobhayathāpīti /",
    "GK16ruyalscu:4683": " vyāghrādīnāmākṛtigaṇātvādviśiṣṭaguṇānāṃ candrādīnām upasaṅgraha iti /",
    "GK16ruyalscu:4684": " mukhaṃ candra ivetyupamāsamāsaḥ /",
    "GK16ruyalscu:4685": " “avihitalakṣaṇastatpuruṣo mayūravyaṃsakādiṣu draṣṭavya“iti nītyā /",
    "GK16ruyalscu:4686": " mayūravyaṃsakādīnāmākṛtigaṇatvāt /",
    "GK16ruyalscu:4687": " mukhameva candra iti rūpakasamāsaśca sādhakabādhaka pramāṇavirahādanayoḥsandehaḥ /",
    "GK16ruyalscu:4688": " sādhakabādhakāntatarasadbhāve tu niyataparigraha ityāha-yatra tviti /",
    "GK16ruyalscu:4689": " sādhakabādhakasvarūpaṃ vivecayati-tatrānukūlamiti /",
    "GK16ruyalscu:4690": " prasaradvindviti /",
    "GK16ruyalscu:4691": " binduḥ śuddhādhvopādānamahāmāyā nādo 'nāhataḥ tau prasaratoyasmāt sisṛkṣostasmai /",
    "GK16ruyalscu:4692": " śuddham amṛtam,",
    "GK16ruyalscu:4693": " niṣkṛṣṭaṃ caitanyaṃ tanmayātmane /",
    "GK16ruyalscu:4694": " ananto deśakālādyanavacchinnaḥ prakāśo yaśca tasmai /",
    "GK16ruyalscu:4695": " anyadā tu bindavaḥ śīkarāḥ /",
    "GK16ruyalscu:4696": " nādo laharīghoṣaḥ /",
    "GK16ruyalscu:4697": " amṛtaṃ sudhā /",
    "GK16ruyalscu:4698": " anantaḥ śeṣo mathanādau śeṣībhūtaḥ ,",
    "GK16ruyalscu:4699": " tena prakāśaḥ prathitaḥ /",
    "GK16ruyalscu:4700": " iha śaṅkara eva kṣīrasindhuriti rūpake sādhakam /",
    "GK16ruyalscu:4701": " darśayati-atra śaṅkara evetyādi /",
    "GK16ruyalscu:4702": " amṛtaśabdo hi sudhāyāṃ pracuraprasiddhikaḥ kṣīrasindhāvanukūlatarara iti rūpakasamāsa evāyam /",
    "GK16ruyalscu:4703": " amṛtamayatvaṃ ca nopamāṃ prati bādhakamityāha-upamāyāstviti /",
    "GK16ruyalscu:4704": " na bāghakaṃ kintu taṭasthamiti bhāvaḥ /",
    "GK16ruyalscu:4705": " tatra hetuḥ-śaṅkare 'pyupacaritasyeti /",
    "GK16ruyalscu:4706": " śaṅkaratvenopacaritasya hi siddho rūpakatvasiddhiḥ /",
    "GK16ruyalscu:4707": " ata upamotthāpite rūpake viśrāntiriti yāvat /",
    "GK16ruyalscu:4708": " udāharaṇāntareṇāpi nyāyamimaṃ draḍhayitum āha-yathā veti /",
    "GK16ruyalscu:4709": " etānyavantīti /",
    "GK16ruyalscu:4710": " avantīścararūpāt pārijātāt jātāni yaśorūpāṇi prasūnāni digrūpāṇāṃ vadhūnāmavataṃsayāmi, paśyata /",
    "GK16ruyalscu:4711": " atrāpyupamābādhavaimukhyena rūpakasādhakaṃ darśayati-atrāvataṃsanamiti /",
    "GK16ruyalscu:4712": " bādhakārthamudāharati-śaradīveti /",
    "GK16ruyalscu:4713": " hariḥ siṃho viṣṇuśca /",
    "GK16ruyalscu:4714": " upamābādhakaṃ darśayati-atra vindhya ityādi /",
    "GK16ruyalscu:4715": " vinidrajṛmbhitaharitvaṃ hi sādhāraṇamupamāsamāsaṃ bādhate /",
    "GK16ruyalscu:4716": " upamitaṃ vyāghrādibhiḥ sāmānyāprayege iti vācanāt /",
    "GK16ruyalscu:4717": " nanu rūpakasiddhisādhakābhāve kathamittayata āha-ataśca pāriśeṣyāditi /",
    "GK16ruyalscu:4718": " nanu śaradīveti samabhivyāhṛteyam upamā kathaṃ nopamāsādhiketyata āha- natu śaradīveti /",
    "GK16ruyalscu:4719": " nyāyato vākyārthībhūtaṃ rūpakamābhāsata ekadeśavirtinyupamā na hi bādhiturm iṣṭe /",
    "GK16ruyalscu:4720": " yāvatā svayamapyābhāsībhavatīti bhāvaḥ /",
    "GK16ruyalscu:4721": " atropahāsāyāha-na hi cāṣeṇeti /",
    "GK16ruyalscu:4722": " cāṣathāṇāṃ samūhaḥ cāṣamiti sthitau pañcāśabdhrabdaḥ(de?)",
    "GK16ruyalscu:4723": " śaṣayorabhedāśrayaṇā(ṇo?)",
    "GK16ruyalscu:4724": " pyavyutpannapratīteyaṃ cāṣaśrutiḥ /",
    "GK16ruyalscu:4725": " na khalu tannibandhanā pañcāśadrūpasamūhasiddhiḥ /",
    "GK16ruyalscu:4726": " nanvatarathā alaṅkāraprakramabhedaḥ syādityata āha-na hyekeneti /",
    "GK16ruyalscu:4727": " prakāntenaikenaiva nirvahaṇīyamiti naiṣā rājājñā yena dṛṣṭabādha āśaṅkyate /",
    "GK16ruyalscu:4728": " yallaṅghanenadṛṣṭabādṛṣṭayordvayorapi bādhaḥsyāt yato nyāyo 'yamityatata āha-nāpyeṣa iti /",
    "GK16ruyalscu:4729": " prakrāntena nirvahaṇīyamiti na sārvatriko nyāyaḥ /",
    "GK16ruyalscu:4730": " kintu viśeṣā vivakṣāyāmeva /",
    "GK16ruyalscu:4731": " iha tu uttarottaraṃ prakarṣavivakṣeti upamāpekṣayā rūpake sāmyaprakarṣaḥ /",
    "GK16ruyalscu:4732": " ato 'vayavagatopamāparityāgena vākyārthī bhūtarūpaka parigraha evocitaḥ /",
    "GK16ruyalscu:4733": " viparyayastu sāmyanikarṣādduṣṭa eva /",
    "GK16ruyalscu:4734": " tadetatpratyudāharaṇena draḍhayati-yenenduriti /",
    "GK16ruyalscu:4735": " atrendumalayajayoḥ dahanaviṣayatvarūpaṇāt sāmyaprakarṣaḥ prakrāntaḥ /",
    "GK16ruyalscu:4736": " hāraḥ kuṭhārāyata iti tūpamayā prakarṣa nītaḥ /",
    "GK16ruyalscu:4737": " carcāṃ nigamayati-tasmātprakṛta iti /",
    "GK16ruyalscu:4738": " sāmānyaprayoge upamābādhaka iti nyāyopanno rūpakaprakrama eva nirvahīṇīya iti yāvat /",
    "GK16ruyalscu:4739": " nyāyo 'yamatrāpi jñeya ityāha-bhāṣyābdhairiti /",
    "GK16ruyalscu:4740": " gāmbhīryasādhāraṇyādupamābādhe rūpakameva draṣṭavyam /",
    "GK16ruyalscu:4741": " sādhakabādhakābhāve tu sandeha ityuktamanusmārayati-sādhakabādhaketi /",
    "GK16ruyalscu:4742": " itthamaṅgāṅgibhāvasandeha rūpaṃ prakāradvayaṃ vivicya tṛtīyaṃ prakāraṃ vivecayati-tṛtīyastviti /",
    "GK16ruyalscu:4743": " taṃ viśadayati-yatraikasminniti /",
    "GK16ruyalscu:4744": " murāri nirgateti /",
    "GK16ruyalscu:4745": " narako 'suro nirayaśca /",
    "GK16ruyalscu:4746": " (gaṅgeveti)sadgatiprātpihetutvam /",
    "GK16ruyalscu:4747": " yojayati-atra murārīti /",
    "GK16ruyalscu:4748": " gaṅgevetyupamā murārinirgatetyarthabhedābhāvāt sādhāraṇaviśeṣaṇena samutthāpitā /",
    "GK16ruyalscu:4749": " naraketi śliṣṭaviśeṣaṇotthor'thaḥ śleṣaścāpamāpratipattihetuḥ /",
    "GK16ruyalscu:4750": " ekatraiva narakaśabde 'nupraviṣṭau śliṣṭaśabdenobhayopakārāt śabdaśleṣeṇāpyupamā saṅkarārthamāha-atra ca yathetyādi /",
    "GK16ruyalscu:4751": " satpuṣkareti /",
    "GK16ruyalscu:4752": " puṣkāraṃ vādyabhāṇḍamukhaṃ padmaṃ ca /",
    "GK16ruyalscu:4753": " dyotinastaraṅgā dyotito raṅgaśca /",
    "GK16ruyalscu:4754": " rajyante 'smin sāmājikamanāṃsi iti raṅgo nāṭyārambhakriyā /",
    "GK16ruyalscu:4755": " mṛdaṅgasadṛśaṃ jalāsphālanavādyaṃ mṛdaṅgavādyaṃ ca /",
    "GK16ruyalscu:4756": " yojayati-atra payasīvetyādinā /",
    "GK16ruyalscu:4757": " ramanta iti sādhāraṇe dharmaḥ /",
    "GK16ruyalscu:4758": " ataḥ sāmagrīyogāt sampannā dyotitaraṅgaśobhinītyekasminneva śabde sabhaṅgapadatvāt śabdaśleṣeṇa saṃkīrṇam /",
    "GK16ruyalscu:4759": " śabdālaṅkārayorekavācakānupraveśamudāhṛtacaramanusmārayati-śabdālaṅkārayoḥ punarityādi /",
    "GK16ruyalscu:4760": " vijātīyayorevaikavācakakānupreśaṃ(śa?)",
    "GK16ruyalscu:4761": " vyavastheti yadanyairuktaṃ tadaprayojakamityāha ekavācaketyādi /",
    "GK16ruyalscu:4762": " atra 'rājati taṭīyami'tyādau /",
    "GK16ruyalscu:4763": " evakāreṇāṅgāṅgibhāvasandehasaṅkarāvapohati /",
    "GK16ruyalscu:4764": " śabdālaṅkāratvaṃ tulyajātīyatā /",
    "GK16ruyalscu:4765": " udbhāṭaprakāśitastu prakārāntaragocaraśabdārthālaṅkārasaṃkaraḥ saṃsṛṣṭau antarbhāvita iti tasya saṃkaratvamaṅgāṅgibhāva evoktamityāha-śabdārthālaṅkāretyādi",
    "GK16ruyalscu:4766": " aṅgāṅgibhāvātsandehāt praveśādekavācake /",
    "GK16ruyalscu:4767": " tridhā tu saṃkaraḥ śabdālaṅkṛtyorekavācake //",
    "GK16ruyalscu:4768": " prakaraṇāmupasañjihīrṣurāha-idānīmiti /",
    "GK16ruyalscu:4769": " tatra sūtram-",
    "GK16ruyalscu:4770": " evamete śabdārthobhayālaṅkārāḥ saṃkṣepataḥsūtritāḥ // RuAss_86 //",
    "GK16ruyalscu:4771": " vyācaṣṭe - evamitīti /",
    "GK16ruyalscu:4772": " tatra punaruktavadābhāsor'thasya paunaruktye /",
    "GK16ruyalscu:4773": " chekavṛttyanuprāsau vyañjanamātrasya /",
    "GK16ruyalscu:4774": " yamakaṃ svaravyañjanasamudāyasya /",
    "GK16ruyalscu:4775": " lāṭānuprāsaḥ śabdārthayoriti paunaruktye pañcakam /",
    "GK16ruyalscu:4776": " sthānaviśeṣaśliṣṭavarṇāpaunaruktye citram /",
    "GK16ruyalscu:4777": " atha sādṛśyavicchittau bhedābhedatulyātāyāṃ upamānānvayopameyopamā smaraṇāni /",
    "GK16ruyalscu:4778": " abhedaprādhānya āropāśrayatayā rūpakapariṇāmasandehabhrāntimadullekhāpahnutayaḥ /",
    "GK16ruyalscu:4779": " adhyavasāyāśrayeṇātprekṣātiśayoktī /",
    "GK16ruyalscu:4780": " gamyamānaupamyāśrayeṇa tulyayogitādīpakaprativastūpamādṛṣṭāntanidarśanāvyatirekasahoktivinoktayaḥ /",
    "GK16ruyalscu:4781": " viśeṣaṇa vicchittyā samāsoktiparikarau /",
    "GK16ruyalscu:4782": " viśeṣaṇa viśeṣyavicchittyā śleṣaḥ /",
    "GK16ruyalscu:4783": " aprastutātprastutāvagatāvaprastutapraśaṃsā /",
    "GK16ruyalscu:4784": " sāmānyaviśeṣa bhāvādinā nirdiṣṭaprakṛtasamarthaner'thāntaranyāsaḥ /",
    "GK16ruyalscu:4785": " gamyasya bhaṅgyantareṇoktau paryāyoktam /",
    "GK16ruyalscu:4786": " stutyā nindāyāḥ nindāyā vā stutergamyatve vyājastutiḥ /",
    "GK16ruyalscu:4787": " prākaraṇikayoḥ viśeṣārthaniṣedhābhāse aniṣṭavidhyābhāse ca ākṣepaḥ /",
    "GK16ruyalscu:4788": " virodhagarbhatayā virodhavibhāvanāviśeṣārthaniṣedhābhāse aniṣṭavidhyābhāse ca ākṣepaḥ /",
    "GK16ruyalscu:4789": " virodhagarbhatayā virodhavibhāvanāviśeṣārthaniṣedhābhāse aniṣṭavidhyābhāse ca ākṣepaḥ /",
    "GK16ruyalscu:4790": " virodhagarbhatayā virodhavibhāvanāviśeṣoktyatiśayoktī antarā saṅgativiṣamasamavicitrādhikānyonyaviśeṣavyāghātadvayāni /",
    "GK16ruyalscu:4791": " śṛṅkhalāvaicitryeṇa kāraṇāmālaikāvalīmālādīpakasārāḥ /",
    "GK16ruyalscu:4792": " tarkanyāyena kāvyaliṅgānumāne /",
    "GK16ruyalscu:4793": " vākyanyāyena yathāsaṅkhyaparyāyaparivṛttiparisaṅkhyārthāpattivikalpasamuccayaduyasamādhayaḥ /",
    "GK16ruyalscu:4794": " lokanyāyena pratyanīka pratīpanimīlitasāmānyataddguṇātadguṇottarāṇi /",
    "GK16ruyalscu:4795": " gūḍhārthaparatve sūkṣmavyājoktivakroktisvabhāvoktayaḥ /",
    "GK16ruyalscu:4796": " sphuṭārthatve bhāvikam /",
    "GK16ruyalscu:4797": " audāttyena udāttadvayam /",
    "GK16ruyalscu:4798": " cittavṛttyālambena rasavatpreyaūrjasvitsamāhitabhāvodayasandhiśabalatvānīti śuddhāḥ /",
    "GK16ruyalscu:4799": " miśratayā tu saṅkurasaṃsṛṣṭī /",
    "GK16ruyalscu:4800": " tadidamabhisandhāyāha-evamiti /",
    "GK16ruyalscu:4801": " pūrvoktaprakāraparāmarśaḥ-eta iti /",
    "GK16ruyalscu:4802": " prakrāntasvarūpanirdeśa iti /",
    "GK16ruyalscu:4803": " śabdārthobhayālaṅkārān vargaśo vivinakti-tatra śabdālaṅkārā ityādi /",
    "GK16ruyalscu:4804": " lāṭānuprāsādaya ityādi /",
    "GK16ruyalscu:4805": " śeṣānudghāṭayati-saṃsṛṣṭisaṅkareti /",
    "GK16ruyalscu:4806": " nanu cānvayavyatirekābhyāmukti(kta)",
    "GK16ruyalscu:4807": " vyavasthābhāṅga ityata āha-lokavadāśrayā śrayīti /",
    "GK16ruyalscu:4808": " tadalaṅkāryeti /",
    "GK16ruyalscu:4809": " tacchabdena śabdārthobhayaparāmarśaḥ /",
    "GK16ruyalscu:4810": " carcitaṃ caitat śleṣaprastāve /",
    "GK16ruyalscu:4811": " tarhi anvayavyatirekau kutra nibandhanamityata āha-anvayavyatirekakautvati /",
    "GK16ruyalscu:4812": " alaṅkārāṇāṃ śabdādikāryatve śabdāśabdādyanvayavyatirekau tatra nibandhanam /",
    "GK16ruyalscu:4813": " nanu śabdādyalaṅkāratve ko doṣa ityata āha-tadalaṅkāratvaprayojakatva iti /",
    "GK16ruyalscu:4814": " śrautopamādau śabdānvayavyatirekānuvidhānāt śabdālaṅkāratvaṃ prasajet /",
    "GK16ruyalscu:4815": " nigamayati-tasmādāśrayāśrayīti /",
    "GK16ruyalscu:4816": " cirantaramatetyuktārthe saṃvādasamudghāṭanam /",
    "GK16ruyalscu:4817": " śabdanyāso viṣayamiṣayo durghaṭārthavyavasthā vyātpavyātpiprakaṭanaparanyāsa(ya?)",
    "GK16ruyalscu:4818": " carco gabhīraḥ /",
    "GK16ruyalscu:4819": " itthaṃ bhūmrā rucakavacasāṃ vistaraḥ karkaśo 'yaṃ ṭīkāsmābhiḥ samuparacitānena sañjīvanīyam //",
    "GK16ruyalscu:4820": " sūkṣmāmavyākulāmatra śāstrayuktyupaṃbṛhitām /",
    "GK16ruyalscu:4821": " mīmāṃsāmupajīvantu kṛtinaḥ kāvyatāntrikāḥ //",
    "GK16ruyalscu:4822": " kāvyaprakāśe 'laṅkārasarvasve ca vipaścitām /",
    "GK16ruyalscu:4823": " atyādaro jagatyasmin vyākhyātamubhayaṃ tataḥ //",
    "GK16ruyalscu:4824": " ityālaṅkārikacakravartidhvaniprasthānaparamācāryakāvyamīmāṃsāprabhākarasahajasarvajñamahākaviśrīvidyācakravartiviracitāyāṃ",
    "GK16ruyalscu:4825": " sañjīvanyāmalaṅkārasarvasvaṭīkāyāmarthālaṅkāraprakaraṇaṃ samātpam //"
}