{
    "K09bsu014_u:0": " // Daśabhūmikasūtram //",
    "K09bsu014_u:1": " 1 pramuditā nāma prathamā bhūmiḥ /",
    "K09bsu014_u:2": " evaṃ mayā śrutam /",
    "K09bsu014_u:3": " ekasmin samaye bhagavān paranirmitavaśavartiṣu devabhuvaneṣu viharati sma acirābhisaṃbuddho",
    "K09bsu014_u:4": " dvitīye saptāhe vaśavartino devarājasya vimāne maṇiratnagarbhe prabhāsvare prāsāde",
    "K09bsu014_u:5": " mahatā bodhisattvagaṇena sārdhaṃ sarvairavaivartikairekajātipratibaddhaiḥ /",
    "K09bsu014_u:6": " yaduta anuttarāyāṃ samyaksaṃbodhāvanyonyalokadhātusaṃnipatitaiḥ /",
    "K09bsu014_u:7": " sarvaiḥ sarvabodhisattvajñānaviṣayagocarapratilabdhavihāribhiḥ sarvatathāgatajñānaviṣayapraveśāvatārāpratiprasrabdhagocaraiḥ",
    "K09bsu014_u:8": " sarvajagatparipācanavinayayathākālakṣaṇādhiṣṭhānasarvakriyāsaṃdarśanakuśalaiḥ sarvabodhisattvapraṇidhānābhinirhārāpratiprasrabdhagocaraiḥ",
    "K09bsu014_u:9": " kalpārthakṣetracaryāsaṃvāsibhiḥ sarvabodhisattvapuṇyajñānarddhisaṃbhārasuparipūrṇākṣayasarvajagadupajīvyatāpratipannaiḥ",
    "K09bsu014_u:10": " sarvabodhisattvaprajñopāyaparamapāramitāprāptaiḥ saṃsāranirvāṇamukhasaṃdarśanakuśalaiḥ",
    "K09bsu014_u:11": " bodhisattvacaryopādānāvyavacchinnaiḥ sarvabodhisattvadhyānavimokṣasamādhisamāpatyabhijñājñānavikrīḍitābhijñāsarvakriyāsaṃdarśanakuśalaiḥ",
    "K09bsu014_u:12": " sarvabodhisattvarddhibalavaśitāprāptānabhisaṃskāracittakṣaṇasarvatathāgataparṣanmaṇḍalopasaṃkramaṇapūrvaṃgamakathāpuruṣaiḥ",
    "K09bsu014_u:13": " sarvatathāgatadharmacakrasaṃdhāraṇavipulabuddhapūjopasthānābhyutthitaiḥ sarvabodhisattvakarmasamādānasamatāprayogasarvalokadhātukāyapratibhāsaprāptaiḥ",
    "K09bsu014_u:14": " sarvadharmadhātvasaṅgasvararutaghoṣānuravitasarvatryadhvāsaṅgacittajñānaviṣayaspharaṇaiḥ",
    "K09bsu014_u:15": " sarvabodhisattvaguṇapratipattisuparipūrṇānabhilāpyakalpādhiṣṭhānasaṃprakāśanāparikṣīṇaguṇavarṇanirdeśakaiḥ /",
    "K09bsu014_u:16": " yadidamvajragarbheṇa ca bodhisattvena mahāsattvena /",
    "K09bsu014_u:17": " ratnagarbheṇa ca /",
    "K09bsu014_u:18": " padmagarbheṇa ca /",
    "K09bsu014_u:19": " śrīgarbheṇa ca /",
    "K09bsu014_u:20": " padmaśrīgarbheṇa ca /",
    "K09bsu014_u:21": " ādityagarbheṇa ca /",
    "K09bsu014_u:22": " sūryagarbheṇa ca /",
    "K09bsu014_u:23": " kṣitigarbheṇa ca /",
    "K09bsu014_u:24": " śaśivimalagarbheṇa ca /",
    "K09bsu014_u:25": " sarvavyūhālaṃkārapratibhāsasaṃdarśanagarbheṇa ca /",
    "K09bsu014_u:26": " jñānavairocanagarbheṇa ca /",
    "K09bsu014_u:27": " ruciraśrīgarbheṇa ca /",
    "K09bsu014_u:28": " candanaśrīgarbheṇa ca /",
    "K09bsu014_u:29": " puṣpaśrīgarbheṇa ca /",
    "K09bsu014_u:30": " kusumaśrīgarbheṇa ca /",
    "K09bsu014_u:31": " utpalaśrīgarbheṇa ca /",
    "K09bsu014_u:32": " devaśrīgarbheṇa ca /",
    "K09bsu014_u:33": " puṇyaśrīgarbheṇa ca /",
    "K09bsu014_u:34": " anāvaraṇajñānaviśuddhigarbheṇa ca /",
    "K09bsu014_u:35": " guṇaśrīgarbheṇa ca /",
    "K09bsu014_u:36": " nārāyaṇaśrīgarbheṇa ca /",
    "K09bsu014_u:37": " amalagarbheṇa ca /",
    "K09bsu014_u:38": " vimalagarbheṇa ca /",
    "K09bsu014_u:39": " vicitrapratibhānālaṃkāragarbheṇa ca /",
    "K09bsu014_u:40": " mahāraśmijālāvabhāsagarbheṇa ca /",
    "K09bsu014_u:41": " vimalaprabhāsaśrītejorājagarbheṇa ca /",
    "K09bsu014_u:42": " sarvalakṣaṇapratimaṇḍitaviśuddhiśrīgarbheṇa",
    "K09bsu014_u:43": " ca / vajrārciḥśrīvatsālaṃkāragarbheṇa ca /",
    "K09bsu014_u:44": " jyotirjvalanārciḥśrīgarbheṇa ca /",
    "K09bsu014_u:45": " nakṣatrarājaprabhāvabhāsagarbheṇa ca /",
    "K09bsu014_u:46": " gaganakośānāvaraṇajñānagarbheṇa ca /",
    "K09bsu014_u:47": " anāvaraṇasvaramaṇḍalamadhuranirghoṣagarbheṇa ca /",
    "K09bsu014_u:48": " dhāraṇīmukhasarvajagatpraṇidhisaṃdhāraṇagarbheṇa ca /",
    "K09bsu014_u:49": " sāgaravyūhagarbheṇa ca /",
    "K09bsu014_u:50": " (Dbh 2) meruśrīgarbheṇa ca /",
    "K09bsu014_u:51": " sarvaguṇaviśuddhigarbheṇa ca /",
    "K09bsu014_u:52": " tathāgataśrīgarbheṇa ca /",
    "K09bsu014_u:53": " buddhaśrīgarbheṇa ca /",
    "K09bsu014_u:54": " vimukticandreṇa ca bodhisattvena mahāsattvena /",
    "K09bsu014_u:55": " evaṃpramukhair",
    "K09bsu014_u:56": " aparimāṇāprameyāsaṃkhyeyācintyātulyāmāpyānantāparyantāsīmāprāptānabhilāpyānabhilāpyairbodhisattvairmahāsattvaiḥ",
    "K09bsu014_u:57": " sārdhaṃ nānābuddhakṣetrasaṃnipatitairvajragarbhabodhisattvapūrvaṃgamaiḥ //",
    "K09bsu014_u:58": " atha khalu vajragarbho bodhisattvayāṃ velāyāṃ buddhānubhāvena mahāyānaprabhāsaṃ nāma bodhisattvasamādhiṃ samāpadyate sma /",
    "K09bsu014_u:59": " samanantarasamāpannaśca vajragarbho bodhisattva imaṃ mahāyānaprabhāsaṃ nāma bodhisattvasamādhim,",
    "K09bsu014_u:60": " atha tāvadeva daśasu dikṣu daśabuddhakṣetrakoṭiparamāṇurajaḥsamānāṃ lokadhātūnāmapareṇa",
    "K09bsu014_u:61": " daśabuddhakṣetrakoṭiparamāṇurajaḥsamāstathāgatā mukhānyupardaṣayāmāsuṃ yadidaṃ vajragarbhasamanāmakā eva /",
    "K09bsu014_u:62": " te cainaṃ buddhā bhagavanta evamūcuḥ - sādhu sādhu bho jinaputra,",
    "K09bsu014_u:63": " yastvamimaṃ mahāyānaprabhāsaṃ bodhisattvasamādhiṃ samāpadyase /",
    "K09bsu014_u:64": " api tu khalu punastvaṃ kulaputra,",
    "K09bsu014_u:65": " amī daśasu dikṣu daśabuddhakṣetrakoṭiparamāṇurajaḥsamānāṃ lokadhātūnāmapareṇa daśabuddhakṣetrakoṭiparamāṇurajaḥsamāstathāgatā",
    "K09bsu014_u:66": " adhitiṣṭhanti sarve vajragarbhasamanāmānaḥ asyaiva bhagavato vairocanasya pūrvapraṇidhānādhiṣṭhānena",
    "K09bsu014_u:67": " tava ca puṇyajñānaviśeṣeṇa sarvabodhisattvānāṃ ca acintyabuddhadharmālokaprabhāvanājñānabhūmyavatāraṇāya /",
    "K09bsu014_u:68": " sarvakuśalamūlasaṃgrahaṇāya /",
    "K09bsu014_u:69": " sarvabuddhadharmanirdeśāya /",
    "K09bsu014_u:70": " asaṃbhinnajñānavyavadānāya /",
    "K09bsu014_u:71": " sarvalokadharmānupalepāya /",
    "K09bsu014_u:72": " lokottarakuśalamūlapariśodhanāya /",
    "K09bsu014_u:73": " acintyajñānaviṣayādhigamāya /",
    "K09bsu014_u:74": " yāvatsarvajñānaviṣayādhigamāya /",
    "K09bsu014_u:75": " yadidaṃ daśānāṃ bodhisattvabhūmīnāmārambhapratilambhāya /",
    "K09bsu014_u:76": " yathāvadbodhisattvabhūmivyavasthānanirdeśāya /",
    "K09bsu014_u:77": " sarvabuddhadharmādhyālambanāya /",
    "K09bsu014_u:78": " anāsravadharmapravibhāgavibhāvanāya /",
    "K09bsu014_u:79": " suvicitavicayamahāprajñālokakauśalyāya /",
    "K09bsu014_u:80": " sunistīritakauśalyajñānamukhāvatāraṇāya /",
    "K09bsu014_u:81": " yathārhasthānāntaraprabhāvanāmandapratibhānālokāya /",
    "K09bsu014_u:82": " mahāpratisaṃvidbhūministīraṇāya /",
    "K09bsu014_u:83": " bodhicittasmṛtyasaṃpramoṣāya /",
    "K09bsu014_u:84": " sarvasattvadhātuparipācanāya /",
    "K09bsu014_u:85": " sarvatrānugataviniścayakauśalyapratilambhāya /",
    "K09bsu014_u:86": " api tu khalu punaḥ kulaputra pratibhātu te 'yaṃ dharmālokamukhaprabhedakauśalyadharmaparyāyo",
    "K09bsu014_u:87": " buddhānubhāvena tathāgatajñānālokādhiṣṭhānena svakuśalamūlapariśodhanāya dharmadhātusuparyavadāpanāya",
    "K09bsu014_u:88": " sattvadhātvanugrahāya dharmakāyajñānaśārīrāya sarvabuddhābhiṣekasaṃpratīcchanāya",
    "K09bsu014_u:89": " sarvalokābhyudgatātmabhāvasaṃdarśanāya sarvalokagatisamatikramāya lokottadharmagatipariśodhanāya",
    "K09bsu014_u:90": " sarvajñajñānaparipūraṇāya //",
    "K09bsu014_u:91": " atha khalu te buddhā bhagavanto vajragarbhasya bodhisattvasya anabhibhūtātmabhāvatāṃ copasaṃharanti sma /",
    "K09bsu014_u:92": " asaṅgapratibhānanirdeśatāṃ ca suviśobhitajñānavibhaktipraveśatāṃ ca smṛtyasaṃprabhoṣādhiṣṭhānatāṃ",
    "K09bsu014_u:93": " ca suviniścitamatikauśalyatāṃ ca sarvatrānugatabuddhyanutsargatāṃ ca samyaksaṃbuddhabalānavamṛdyatāṃ",
    "K09bsu014_u:94": " ca tathāgatavaiśāradyānavalīnatāṃ ca sarvajñajñānapratisaṃvidvibhāgadharmanayanistīraṇatāṃ",
    "K09bsu014_u:95": " ca sarvatathāgatasuvibhaktakāyavākcittālaṃkārābhinirhāratāṃ copasaṃharanti sma /",
    "K09bsu014_u:96": " tatkasmāddhetoḥ?",
    "K09bsu014_u:97": " yathāpi nāma asyaiva samādherdharmatāpratilambhena pūrvaṃ praṇidhānābhirhāreṇa ca",
    "K09bsu014_u:98": " supariśodhitādhyāśayatayā ca svavadātajñānamaṇḍalatayā ca susaṃbhṛtasaṃbhāratayā",
    "K09bsu014_u:99": " ca sukṛtaparikarmatayā (Dbh 3)",
    "K09bsu014_u:100": " ca apramāṇasmṛtibhājanatayā ca prabhāsvarādhimuktiviśodhanatayā ca supratividvadhāraṇīmukhāsaṃbhedanatayā ca dharmadhātujñānamudrāsumudritatayā ca //",
    "K09bsu014_u:101": " atha khalu te buddhā bhagavantastatrasthā eva ṛddhyanubhāvena dakṣiṇān pāṇīn prasārya vajragarbhasya bodhisattvasya śīrṣaṃ saṃpramārjayanti sma /",
    "K09bsu014_u:102": " samanantaraspṛṣṭaśca vajragarbho bodhisattvastairbuddhairbhagavadbhiḥ,",
    "K09bsu014_u:103": " atha tāvadeva samādhestasmād vyutthāya tān bodhisattvānāmantrayate sma - suviniścitamidaṃ",
    "K09bsu014_u:104": " bhavanto jinaputrā bodhisattvapraṇidhānamasaṃbhinnamanavalokyaṃ dharmadhātuvipulaṃ",
    "K09bsu014_u:105": " ākāśadhātuparyavasānamaparāntakoṭiniṣṭhaṃ sarvasattvadhātuparitrāṇam /",
    "K09bsu014_u:106": " yatra hi nāma bhavanto jinaputrā bodhisattvā atītānāmapi buddhānāṃ bhagavatāṃ jñānabhūmimavataranti,",
    "K09bsu014_u:107": " anāgatānāmapi buddhānāṃ bhagavatāṃ jñānabhūmimavataranti pratyutpannānāmapi buddhānāṃ bhagavatāṃ jñānabhūmimavataranti,",
    "K09bsu014_u:108": " tatra bhavanto jinaputrā daśa bodhisattvabhūmayo buddhānāṃ bhagavatāṃ jñānabhūmimavataranti,",
    "K09bsu014_u:109": " tatra bhavanto jinaputrāśca daśa bodhisattvabhūmayo 'tītānāgatapratyutpannairbuddhairbhagadbhirbhāṣitāśca bhāṣiṣyante ca bhāṣyante ca,",
    "K09bsu014_u:110": " yāḥ saṃdhāya ahaṃ evaṃ vadāmi /",
    "K09bsu014_u:111": " katamā daśa?",
    "K09bsu014_u:112": " yaduta pramuditā ca nāma bodhisattvabhūmiḥ /",
    "K09bsu014_u:113": " vimalā ca nāma /",
    "K09bsu014_u:114": " prabhākarī ca nāma /",
    "K09bsu014_u:115": " arciṣmatī ca nāma /",
    "K09bsu014_u:116": " sudurjayā ca nāma /",
    "K09bsu014_u:117": " abhimukhī ca nāma /",
    "K09bsu014_u:118": " dūraṃgamā ca nāma /",
    "K09bsu014_u:119": " acalā ca nāma /",
    "K09bsu014_u:120": " sādhumatī ca nāma /",
    "K09bsu014_u:121": " dharmameghā ca nāma bodhisattvabhūmiḥ /",
    "K09bsu014_u:122": " imā bhavanto jinaputrā daśa bodhisattvānāṃ bodhisattvabhūmayaḥ,",
    "K09bsu014_u:123": " yā atītānāgatapratyutpannaīrbuddhairbhagavadbhirbhāṣitāśca bhāṣiṣyante ca bhāṣyante ca /",
    "K09bsu014_u:124": " nāhaṃ bhavanto jinaputrāstaṃ buddhakṣetraprasaraṃ samanupaśyāmi,",
    "K09bsu014_u:125": " yatra tathāgatā imā daśa bodhisattvabhūmīrna prakāśayanti /",
    "K09bsu014_u:126": " tatkasya hetoḥ?",
    "K09bsu014_u:127": " sāmutkarṣiko 'yaṃ bhavanto jinaputrā bodhisattvānāṃ mahāsattvānāṃ bodhi(sattva)",
    "K09bsu014_u:128": " mārgapariśodhanadharmamukhāloko yadidaṃ daśabhūmiprabhedavyavasthānam /",
    "K09bsu014_u:129": " acintyamidaṃ bhavanto jinaputrāḥ sthānaṃ yadidaṃ bhūmijñānamiti //",
    "K09bsu014_u:130": " atha khalu vajragarbho bodhisattva āsāṃ daśānāṃ bodhisattvabhūmīnāṃ nāmadheyamātraṃ parikīrtya tūṣṇīṃ babhūva,",
    "K09bsu014_u:131": " na bhūyaḥ prabhedaśo nirdiśati sma /",
    "K09bsu014_u:132": " atha khalu sā sarvāvatī bodhisattvaparṣat paritṛṣitā babhūva āsāṃ daśānāṃ bodhisattvabhūmīnāṃ nāmadheyamātraśravaṇena bhūmivibhāgānudīraṇena ca /",
    "K09bsu014_u:133": " tasyā etadabhavat - ko nu khalvatra hetuḥ kaśca pratyayaḥ,",
    "K09bsu014_u:134": " yadvajragarbho bodhisattva āsāṃ bodhisattvabhūmīnāṃ nāmadheyamātraṃ parikīrtya tūṣṇīṃbhāvena atināmayati,",
    "K09bsu014_u:135": " na bhūyaḥ prabhedaśo nirdiśatīti?",
    "K09bsu014_u:136": " tena khalu punaḥ samayena tasminneva bodhisattvaparṣatsaṃnipāte vimukticandro nāma",
    "K09bsu014_u:137": " bodhisattvastasyā bodhisattvaparṣadaścittāśayavicāramājñāya vajragarbhaṃ bodhisattvaṃ",
    "K09bsu014_u:138": " gāthābhigītena parigṛcchati sma-",
    "K09bsu014_u:139": " kimarthaṃ śuddhasaṃkalpasmṛtijñānaguṇānvita /",
    "K09bsu014_u:140": " samudīryottamā bhūmīrna prakāśayase vibho // 1 //",
    "K09bsu014_u:141": " (Dbh 4)",
    "K09bsu014_u:142": " viniścitā ime sarve bodhisattvā mahāyaśaḥ /",
    "K09bsu014_u:143": " kasmādudīrya bhūmīśca(stvaṃ)",
    "K09bsu014_u:144": " pravibhāgaṃ na bhāṣase // 2 //",
    "K09bsu014_u:145": " śrotukāmā ime sarve jinaputrā viśāradāḥ /",
    "K09bsu014_u:146": " vibhajyārthagatiṃ samyaragbhūmīnāṃ samudāhara // 3 //",
    "K09bsu014_u:147": " parṣadvi viprasanneyaṃ kausīdyāpagatā śubhā /",
    "K09bsu014_u:148": " śuddhā pratiṣṭhitā sāre guṇajñānasamanvitā // 4 //",
    "K09bsu014_u:149": " nirīkṣamāṇā anyonyaṃ sthitāḥ sarve sagauravāḥ /",
    "K09bsu014_u:150": " kṣaudraṃ hyaneḍakaṃ yadvatkāṅkṣanti tvamṛtopamam // 5 //",
    "K09bsu014_u:151": " tasya śrutvā mahāprajño vajragarbho viśāradaḥ /",
    "K09bsu014_u:152": " parṣatsaṃtoṣaṇārthaṃ hi bhāṣate sma jinātmajaḥ // 6 //",
    "K09bsu014_u:153": " duṣkaraṃ paramametadadbhutaṃ bodhisattvacaritapradarśanam /",
    "K09bsu014_u:154": " bhūmikāraṇavibhāga uttamo buddhabhāvasamudāgamo yataḥ // 7 //",
    "K09bsu014_u:155": " sūkṣma durdṛśa vikalpavarjitaḥścittabhūmivigato durāsadaḥ /",
    "K09bsu014_u:156": " gocaro hi viduṣāmanāsravo yatra muhyati jagacchave sati // 8 //",
    "K09bsu014_u:157": " vajropamaṃ hṛdayaṃ sthāpayitvā buddhajñānaṃ paramaṃ cādhimucya /",
    "K09bsu014_u:158": " anātmānaṃ cittabhūmiṃ viditvā śakyaṃ śrotuṃ jñānametatsusūkṣmam // 9 //",
    "K09bsu014_u:159": " antarīkṣa iva raṅgacitraṇā mārutaḥ khagapathāśrito yathā /",
    "K09bsu014_u:160": " jñānamevamiha bhāgaśaḥ kṛtaṃ durdṛśaṃ bhagavatāmanāsravam // 10 //",
    "K09bsu014_u:161": " tasya me bhavati buddhirīdṛśī durlabho jagati yo 'sya vedakaḥ /",
    "K09bsu014_u:162": " śraddhadhīta ca ya etaduttamaṃ na prakāśayitumutsahe yataḥ // 11 //",
    "K09bsu014_u:163": " (Dbh 5)",
    "K09bsu014_u:164": " evamukte vimukticandro bodhisattvo vajragarbhaṃ bodhisattvametadavocat - supariśuddho",
    "K09bsu014_u:165": " batāyaṃ bho jinaputra parṣatsaṃnipātaḥ supariśodhitādhyāśayānāṃ bodhisattvānāṃ supariśodhitasaṃkalpānāṃ",
    "K09bsu014_u:166": " sucaritacaraṇānāṃ suparyupāsitabahubuddhakoṭiśatasahasrāṇāṃ susaṃbhṛtasaṃbhārāṇāmaparimitaguṇajñānasamanvāgatānāmapagatavimatisaṃdehānāmanaṅgaṇānāṃ",
    "K09bsu014_u:167": " supratiṣṭhitādhyāśayādhimuktīnāmaparapratyayānāmeṣu buddhadharmeṣu /",
    "K09bsu014_u:168": " tatsādhu bho jinaputra,",
    "K09bsu014_u:169": " prabhāṣasva /",
    "K09bsu014_u:170": " pratyakṣavihāriṇo hyate bodhisattvā atra sthāne //",
    "K09bsu014_u:171": " vajragarbha āha - kiṃcāpi bho jinaputra ayaṃ bodhisattvaparṣatsaṃnipātaḥ supariśuddhaḥ /",
    "K09bsu014_u:172": " peyālaṃ /",
    "K09bsu014_u:173": " atha ca punarye 'nye imānyevaṃrūpāṇyacintyāni sthānāni śṛṇuyuḥ,",
    "K09bsu014_u:174": " śrutvā ca vimatisaṃdehamutpādayeyuḥ,",
    "K09bsu014_u:175": " teṣāṃ tatsyāddīrgharātramanarthāya ahitāya duḥkhāya /",
    "K09bsu014_u:176": " iyaṃ me kāruṇyacittatā,",
    "K09bsu014_u:177": " yena tūṣṇīṃbhāvamevābhirocayāmi //",
    "K09bsu014_u:178": " atha khalu vimukticandro bodhisattvaḥ punareva vajragarbhaṃ bodhisattvametamevārthamadhyeṣate sma - tatsādhu bho jinaputra,",
    "K09bsu014_u:179": " prabhāṣasva /",
    "K09bsu014_u:180": " tathāgatasyaivānubhāvena imānyevaṃrūpāṇyacintyāni sthānāni svārakṣitāni śraddheyāni bhaviṣyanti /",
    "K09bsu014_u:181": " taskasya hetoḥ?",
    "K09bsu014_u:182": " tathā hi bho jinaputra asmin bhūminirdeśe bhāṣyamāṇe dharmatāpratilambha eṣa yatsarvabuddhasamanvāhāro bhavati /",
    "K09bsu014_u:183": " sarve bodhisattvāśca asyā eva jñānabhūmerārakṣārthamautsukyamāpadyante /",
    "K09bsu014_u:184": " tatkasya hetoḥ?",
    "K09bsu014_u:185": " eṣā hyādicaryā /",
    "K09bsu014_u:186": " eṣa samudāgamo buddhadharmāṇām /",
    "K09bsu014_u:187": " tadyathāpi nāma bho jinaputra sarvalipyakṣarasaṃkhyānirdeśo mātṛkāpūrvaṃgamo mātṛkāparyavasānaḥ nāsti sa lipyakṣarasaṃkhyānirdeśo yo vinā mātṛkānirdeśam,",
    "K09bsu014_u:188": " evameva bho jinaputra sarve buddhadharmā bhūmipūrvaṃgamāśca caryāpariniṣpattito bhūmiparyavasānāḥ svayaṃbhūjñānādhigamatayā /",
    "K09bsu014_u:189": " tasmāttarhi bho jinaputra,",
    "K09bsu014_u:190": " prabhāṣasva /",
    "K09bsu014_u:191": " tathāgatā eva arhantaḥ samyaksaṃbuddhā ārakṣāmadhiṣṭhāsyanti //",
    "K09bsu014_u:192": " atha khalu te sarve bodhisattvā ekasvarasaṃgītena tasyāṃ velāyāṃ vajragarbhaṃ bodhisattvaṃ gāthābhigītenaiva tamarthamadhyeṣante sma-",
    "K09bsu014_u:193": " pravaravaravimalabuddhe svabhidhānānantaghaṭitapratibha /",
    "K09bsu014_u:194": " pravyāhara madhuravarāṃ vācaṃ paramārthasaṃyuktām // 12 //",
    "K09bsu014_u:195": " smṛtidhṛtiviśuddhabuddhe daśabalabalalābhamāśayaviśuddhim /",
    "K09bsu014_u:196": " pratisaṃviddaśavicayaṃ bhāṣasva daśottamā bhūmīḥ // 13 //",
    "K09bsu014_u:197": " śamaniyamanibhṛtasumanāḥ prahīṇamadamānadṛṣṭisaṃkleśā /",
    "K09bsu014_u:198": " niṣkāṅkṣā parṣadiyaṃ prārthayate bhāṣitāni tava // 14 //",
    "K09bsu014_u:199": " (Dbh 7)",
    "K09bsu014_u:200": " tṛṣita iva śītamudakaṃ bubhukṣito 'nnaṃ subheṣajamivārtaḥ /",
    "K09bsu014_u:201": " kṣaudramiva sa madhukaragaṇastava vācamudīkṣate parṣat // 15 //",
    "K09bsu014_u:202": " tatsādhu vimalabuddhe bhūmiviśeṣān vadasva virajaskān /",
    "K09bsu014_u:203": " daśabalayuktāsaṅgāṃ sugatagatimudīrayannikhilām // 16 //",
    "K09bsu014_u:204": " atha khalu tasyāṃ velāyāṃ bhagavataḥ śākyamunerūrṇākośād bodhisattvabalāloko nāma raśmirniścacāra asaṃkhyeyāsaṃkhyeyaraśmiparivārā /",
    "K09bsu014_u:205": " sā sarvāsu daśasu dikṣu sarvalokadhātuprasarānavabhāsya sarvāpāyaduḥkhāni pratiprasrabhya",
    "K09bsu014_u:206": " sarvamārabhavanāni dhyāmīkṛtya aparimitāni buddhaparṣanmaṇḍalānyavabhāsya acintyaṃ",
    "K09bsu014_u:207": " buddhaviṣayākāraprabhāvaṃ nidarśya sarvāsu daśasu dikṣu sarvalokadhātuprasareṣu sarvatathāgataparṣanmaṇḍaleṣu",
    "K09bsu014_u:208": " dharmadeśanādhiṣṭhānādhiṣṭhitān bodhisattvānavabhāsya acintyaṃ buddhavikurvaṇaṃ saṃdarśya",
    "K09bsu014_u:209": " uparyantarīkṣe mahāraśmighanābhrajālakūṭāgāraṃ kṛtvā tasthau /",
    "K09bsu014_u:210": " teṣāmapi buddhānāṃ bhagavatāmūrṇākośebhya evameva bodhisattvabalālokā nāma raśmayo niśceruḥ /",
    "K09bsu014_u:211": " niścarya asaṃkhyeyāsaṃkhyeyaraśmiparivārāstāḥ sarvāsu....pe...buddhavikurvaṇamādarśya",
    "K09bsu014_u:212": " idaṃ bhagavataḥ śākyamuneḥ parṣanmaṇḍalaṃ vajragarbhasya bodhisattvasyātmabhāvamavabhāsya",
    "K09bsu014_u:213": " uparyantarīkṣe evameva mahāraśmighanābhrajālakūṭāgāraṃ kṛtvā tasthuḥ /",
    "K09bsu014_u:214": " iti hi ābhiśca bhagavataḥ śākyamunerūrṇākośaprasṛtābhī raśmibhiste lokadhātavastāni",
    "K09bsu014_u:215": " ca buddhaparṣanmaṇḍalāni teṣāṃ ca bodhisattvānāṃ kāyā āsanāni ca sphuṭānyavabhāsitāni saṃdṛśyante sma /",
    "K09bsu014_u:216": " teṣāṃ ca aparimāṇeṣu lokadhātuṣu buddhānāṃ bhagavatāmūrṇākośaprasṛtābhī raśmibhirayaṃ",
    "K09bsu014_u:217": " trisāhasramahāsāhasralokadhāturidaṃ ca bhagavataḥ śākyamuneḥ parṣanmaṇḍalaṃ vajragarbhasya",
    "K09bsu014_u:218": " ca bodhisattvasya kāya āsanaṃ sphuṭamavabhāsitaṃ saṃdṛśyante sma /",
    "K09bsu014_u:219": " atha khalu tato mahāraśmighanābhrajālakūṭāgārādvuddhānubhāvena ayamevaṃrūpaḥ śabdo niścarati sma-",
    "K09bsu014_u:220": " asamasamākāśamairdaśabalavṛṣabhairanantamukhyaguṇaiḥ /",
    "K09bsu014_u:221": " śākyakulajasya dharmairdevamanuṣyottamaiḥ kṛtamadhiṣṭhānam // 17 //",
    "K09bsu014_u:222": " anubhāvātsugatānāṃ kośaṃ vivṛṇuṣva dharmarājānām /",
    "K09bsu014_u:223": " caryāvarāmudārāṃ prabhedaśo jñānabhūmiṃ ca // 18 //",
    "K09bsu014_u:224": " adhiṣṭhitāste sugatairdhāritā bodhisattvaiśca /",
    "K09bsu014_u:225": " yeṣāṃ śrotrapathāgataḥ śreṣṭho yo dharmaparyāyaḥ // 19 //",
    "K09bsu014_u:226": " daśa bhūmīrvirajasaḥ pūrayitvānupūrveṇa /",
    "K09bsu014_u:227": " balāni daśa ca prāpya jinatāmarpayiṣyanti // 20 //",
    "K09bsu014_u:228": " sāgarajale nimagnāḥ kalpoddāheṣu prakṣiptāḥ /",
    "K09bsu014_u:229": " bhavyāste dharmaparyāyamimaṃ śrotumasaṃdigdhāḥ // 21 //",
    "K09bsu014_u:230": " ye tu vimatisaktāḥ saṃśayaiścābhyupetāḥ /",
    "K09bsu014_u:231": " sarvaśo na hi teṣāṃ prāpsyate śrotrametat // 22 //",
    "K09bsu014_u:232": " (Dbh 7)",
    "K09bsu014_u:233": " bhūmijñānapathaṃ śreṣṭhaṃ praveśasthānasaṃkramam /",
    "K09bsu014_u:234": " anupūrveṇa bhāṣasva caryāviṣayameva ca // 23 //",
    "K09bsu014_u:235": " atha khalu vajragarbho bodhisattvo daśa diśo vyavalokya bhūyasyā mātrayā tasyāḥ parṣadaḥ saṃprasādarnārthaṃ tasyāṃ velāyāmimā gāthā abhāṣata-",
    "K09bsu014_u:236": " sūkṣmaṃ durājñeyapadaṃ maharṣiṇāmakalpakalpāpagataṃ suduḥspṛśam /",
    "K09bsu014_u:237": " anāvilaṃ paṇḍitavijñaveditaṃ svabhāvaśāntaṃ hyanirodhasaṃbhavam // 24 //",
    "K09bsu014_u:238": " svabhāvaśūnyaṃ praśamādvayakṣayaṃ gatyā vimuktaṃ samatāptinirvṛtam /",
    "K09bsu014_u:239": " anantamadhyaṃ vacasānudīritaṃ triyaghvavimuktaṃ nabhasā samānakam // 25 //",
    "K09bsu014_u:240": " śāntaṃ praśāntaṃ sugatapraveditaṃ sarvairudāhārapadaiḥ sudurvacam /",
    "K09bsu014_u:241": " bhūmiśca caryāpi ca tasya tādṛśī vaktuṃ suduḥkhaḥ kuta eva śrotum // 26 //",
    "K09bsu014_u:242": " taccintayā cittapathaiśca varjitaṃ jñānābhinirhāramunīndraveditam /",
    "K09bsu014_u:243": " na skandhadhātvāyatanaprabhāvitaṃ na cittagamyaṃ na manovicintitam // 27 //",
    "K09bsu014_u:244": " yathāntarīkṣe śakuneḥ padaṃ budhairvaktuṃ na śakyaṃ na ca darśanopagam /",
    "K09bsu014_u:245": " tathaiva sarvā jinaputra bhūmayo vaktuṃ na śakyāḥ kuta eva śrotum // 28 //",
    "K09bsu014_u:246": " pradeśamātraṃ tu tato 'bhidhāsye maitrīkṛpābhyāṃ praṇidhānataśca /",
    "K09bsu014_u:247": " yathānupūrvaṃ na ca cittagocaraṃ jñānena tāḥ pūrayatāṃ yathāśayam // 29 //",
    "K09bsu014_u:248": " etādṛśo gocara durdṛśo 'sya vaktuṃ na śakyaḥ sa hi svāśayasthaḥ /",
    "K09bsu014_u:249": " kiṃ tu pravakṣyāmi jinānubhāvataḥ śṛṇvantu sarve sahitāḥ sagauravāḥ // 30 //",
    "K09bsu014_u:250": " (Dbh 8)",
    "K09bsu014_u:251": " jñānapraveśaḥ sa hi tādṛśo 'sya vaktuṃ na kalpairapi śakyate yat /",
    "K09bsu014_u:252": " samāsatastacchṛṇuta bravīmyahaṃ dharmārthatattvaṃ nikhilaṃ yathāsthitam // 31 //",
    "K09bsu014_u:253": " sagauravāḥ santa(ḥ)",
    "K09bsu014_u:254": " sajjā bhavanto vakṣyāmyahaṃ sādhu jinānubhāvataḥ /",
    "K09bsu014_u:255": " udīrayiṣye varadharmaghoṣaṃ dṛṣṭāntayuktaṃ sahitaṃ samākṣaram // 32 //",
    "K09bsu014_u:256": " suduṣkaraṃ tadvacasāpi vaktuṃ yaścāprameyaḥ sugatānubhāvaḥ /",
    "K09bsu014_u:257": " mayi praviṣṭaḥ sa ca raśmimūrtiryasyānubhāvena mamāsti śaktiḥ // 33 //",
    "K09bsu014_u:258": " tatra bhavanto jinaputrāḥ sūpacitakuśalamūlānāṃ sucaritacaraṇānāṃ susaṃbhṛtasaṃbhārāṇāṃ",
    "K09bsu014_u:259": " suparyupāsitabuddhotpādānāṃ suparipiṇḍitaśukladharmāṇāṃ suparigṛhītakalyāṇamitrāṇāṃ",
    "K09bsu014_u:260": " suviśuddhāśayānāṃ vipulāghyāśayopagatānāṃ udārādhimuktisamanvāgatānāṃ kṛpākaruṇābhimukhānāṃ (bodhi)",
    "K09bsu014_u:261": " sattvānāṃ bodhāya cittamutpādyate /",
    "K09bsu014_u:262": " buddhajñānābhilāṣāya daśabalabalādhigamāya mahāvaiśāradyādhigamāya samatābuddhadharmapratilambhāya",
    "K09bsu014_u:263": " sarvajagatparitrāṇāya mahākṛpākaruṇāviśodhanāya daśadigaśeṣajñānādhigamāya sarvabuddhakṣetrāsaṅgapariśodhanāya",
    "K09bsu014_u:264": " tryadhvaikakṣaṇavibodhāya mahādharmacakrapravartanavaiśāradyāya ca taccittamutpadyate",
    "K09bsu014_u:265": " bodhisattvānāṃ mahākaruṇāpūrvaṃgamaṃ prajñājñānādhipateyamupāyakauśalyaparigṛhītamāśayādhyāśayopastabdhaṃ",
    "K09bsu014_u:266": " tathāgatabalāprameyaṃ sattvabalabuddhibalasuvicitavicayamasaṃbhinnajñānābhimukhaṃ",
    "K09bsu014_u:267": " svayaṃbhūjñānānukūlaṃ sarvabuddhadharmaprajñājñānāvavādasaṃpratyeṣakaṃ dharmadhātuparamamākāśadhātusthitakamaparāntakoṭiniṣṭham /",
    "K09bsu014_u:268": " yena cittotpādena sahotpannena bodhisattvo 'tikrānto bhavati,",
    "K09bsu014_u:269": " pṛthagjñānabhūmīmavakrānto bhavati,",
    "K09bsu014_u:270": " bodhisattvaniyāmaṃ jāto bhavati,",
    "K09bsu014_u:271": " tathāgatakule 'navadyo bhavati,",
    "K09bsu014_u:272": " sarvajātivādena vyāvṛtto bhavati,",
    "K09bsu014_u:273": " sarvalokagatibhyo 'vakrānto bhavati,",
    "K09bsu014_u:274": " lokottarāṃ gatiṃ sthito bhavati,",
    "K09bsu014_u:275": " bodhisattvadharmatāyāṃ suvyavasthito bhavati,",
    "K09bsu014_u:276": " bodhisattvāvasthānena samatānugato bhavati,",
    "K09bsu014_u:277": " tryaghvatathāgatavaṃśaniyato bhavati saṃbodhiparāyaṇaḥ /",
    "K09bsu014_u:278": " evaṃrūpadharmavyavasthito bhavanto jinaputrā bodhisattvaḥ pramuditāyāṃ bodhisattvabhūmau vyavasthito bhavatyacalanayogena //",
    "K09bsu014_u:279": " atra bhavanto jinaputrāḥ pramuditāyāṃ bodhisattvabhūmau sthito bodhisattvaḥ prāmodyabahulo",
    "K09bsu014_u:280": " bhavati prasādabahulaḥ prītibahula utplāvanābahula udagrībahula utsībahula utsāhabahulo",
    "K09bsu014_u:281": " 'saṃrambhabahulo 'vihiṃsābahulo 'krodhabahulo bhavati /",
    "K09bsu014_u:282": " iti hi bhavanto jinaputrāḥ pramuditāyāṃ bodhisattvabhūmau sthito bodhisattvan pramudito bhavati,",
    "K09bsu014_u:283": " buddhān bhagavato 'nusmaran buddhadharmān bodhisattvān bodhisattvacaryāḥ pāramitāviśuddhiṃ bodhisattvabhūmiviśeṣān bodhisattvāsaṃhāryatāṃ (Dbh",
    "K09bsu014_u:284": " tathāgatāvavādānuśāsanīṃ sattvārthasaṃprāpaṇam /",
    "K09bsu014_u:285": " pramudito bhavati sarvatathāgatajñānapraveśaprayogamanusmaran /",
    "K09bsu014_u:286": " bhūyaḥ prāmodyavān bhavati - vyāvṛtto 'smi sarvajagadviṣayāt,",
    "K09bsu014_u:287": " avatīrṇo 'smi buddhabhūmisamīpam,",
    "K09bsu014_u:288": " dūrībhūto 'smi bālapṛthagjanabhūmeḥ,",
    "K09bsu014_u:289": " āsanno 'smi jñānabhūmeḥ,",
    "K09bsu014_u:290": " vyavacchinno 'smi sarvāpāyadurgativinipātāt,",
    "K09bsu014_u:291": " pratiśaraṇabhūto 'smi sarvasattvānām,",
    "K09bsu014_u:292": " āsannadarśano 'smi sarvatathāgatānām,",
    "K09bsu014_u:293": " saṃbhūto 'smi sarvabuddhaviṣaye,",
    "K09bsu014_u:294": " sarvabodhisattvasamatāmupagato 'smi /",
    "K09bsu014_u:295": " vigatāni me sarvabhayatrāsacchambhitatvānīti prāmodyamutpādayati /",
    "K09bsu014_u:296": " tatkasya hetoḥ?",
    "K09bsu014_u:297": " tathā hi bhavanto jinaputrā bodhisattvasya asyāḥ pramuditāyā bodhisattvabhūmeḥ sahapratilambhena",
    "K09bsu014_u:298": " yānīmāni bhayāni bhavanti - yadidamājīvikābhayaṃ vā aślokabhayaṃ vā maraṇabhayaṃ",
    "K09bsu014_u:299": " vā durgatibhayaṃ vā parṣacchāradyabhayaṃ vā,",
    "K09bsu014_u:300": " tāni sarvāṇi vyapagatāni bhavanti /",
    "K09bsu014_u:301": " tatkasya hetoḥ?",
    "K09bsu014_u:302": " yathāpi idamātmasaṃjñāpagamādātmasneho 'sya na bhavati,",
    "K09bsu014_u:303": " kutaḥ punaḥ sarvopakaraṇasnehaḥ?",
    "K09bsu014_u:304": " ato 'sya ājīvikābhayaṃ na bhavati /",
    "K09bsu014_u:305": " na ca kaṃcitsatkāraṃ kasyacitsakāśātpratikāṅkṣati,",
    "K09bsu014_u:306": " anyatra mayaiva teṣāṃ sattvānāṃ sarvopakaraṇabāhulyamupanāmayitavyamiti,",
    "K09bsu014_u:307": " ato 'sya aślokabhayaṃ na bhavati /",
    "K09bsu014_u:308": " ātmadṛṣṭivigamācca asyātmasaṃjñā na bhavati,",
    "K09bsu014_u:309": " ato 'sya maraṇabhayaṃ na bhavati /",
    "K09bsu014_u:310": " mṛtasyaiva me niyataṃ buddhabodhisattvairna virahito bhaviṣyāmīti,",
    "K09bsu014_u:311": " ato 'sya durgatibhayaṃ na bhavati /",
    "K09bsu014_u:312": " nāsti me kaścidāśayena sarvaloke samasamaḥ,",
    "K09bsu014_u:313": " kutaḥ punaruttara ityato 'sya parṣacchāradyabhayaṃ na bhavati /",
    "K09bsu014_u:314": " evaṃ sarvabhayatrāsacchambhitatvaromaharṣāpagataḥ //",
    "K09bsu014_u:315": " atha khalu punarbhavanto jinaputrā bodhisattvo mahākaruṇāpuraskṛtatvādanupahatena aprākṛtenādhyāśayena bhūyasyā mātrayā prayujyate sarvakuśalamūlamudāgamāya",
    "K09bsu014_u:316": " sa śraddhādhipateyatayā prasādabahulatayā adhimuktiviśuddhyā avakalpanābahulatayā",
    "K09bsu014_u:317": " kṛpākaruṇābhinirhāratayā mahāmaitryupetatayā aparikhinnamānasatayā hryapatrāpyālaṃkāratayā",
    "K09bsu014_u:318": " kṣāntisauratyopetatayā tathāgatārhatsamyaksaṃbuddhaśāsanagauravacitrīkaraṇatayā rātriṃdivātṛptakuśalamūlopacayatayā",
    "K09bsu014_u:319": " kalyāṇamitraniṣevaṇatayā dharmārāmābhiratatayā atṛptabāhuśrutyaparyeṣaṇatayā yathāśrutadharmayoniśaḥpratyavekṣaṇatayā",
    "K09bsu014_u:320": " aniketamānasatayā anadhyavasitalābhasatkāraślokatayā anabhinanditopakaraṇasnehatayā",
    "K09bsu014_u:321": " ratnopamacittotpādātṛptābhinirhāratayā sarvajñabhūmyabhilāṣaṇatayā tathāgatabalavaiśāradyāveṇikabuddhadharmādhyālambanatayā",
    "K09bsu014_u:322": " pāramitāsaṅgaparyeṣaṇatayā māyāśāṭhyaparivarjanatayā yathāvāditathākāritayā satatasamitaṃ",
    "K09bsu014_u:323": " satyavacanānurakṣaṇatayā tathāgatakulabhūṣaṇatayā bodhisattvaśikṣānutsarjanatayā",
    "K09bsu014_u:324": " mahāśailendrarājopamasarvajñatācittāprakampanatayā sarvalokakriyānabhilakṣaṇatayā",
    "K09bsu014_u:325": " utsargalokottarapathopetatayā atṛptabodhyaṅgasaṃbhāropacayatayā satatasamitamuttarottaraviśeṣaparimārgaṇatayā /",
    "K09bsu014_u:326": " evaṃrūpairbhavanto jinaputrā bhūmipariśodhakairdharmaiḥ samanvāgato bodhisattvaḥ supratiṣṭhito bhavati pramuditāyāṃ bodhisattvabhūmau //",
    "K09bsu014_u:327": " so 'syāṃ pramuditāyāṃ bodhisattvabhūmau sthitaḥ san imānyevaṃrūpāṇi mahāpraṇidhānāni",
    "K09bsu014_u:328": " mahāvyavasāyān mahābhinirhārānabhinirharati - yaduta aśeṣaniḥśeṣānavaśeṣasarvabuddhapūjopasthāpanāya",
    "K09bsu014_u:329": " sarvākāravaropetamudārādhimuktiviśuddhaṃ dharmadhātuvipulamākāśadhātuparyavasānamaparāntakoṭiniṣṭhaṃ (Dbh 10)",
    "K09bsu014_u:330": " sarvakalpasaṃkhyābuddhotpādaṃsaṃkhyāpratiprasrabdhaṃ mahāpūjopasthānāya prathamaṃ mahāpraṇidhānamabhinirharati /",
    "K09bsu014_u:331": " yaduta sarvatathāgatabhāṣitadharmanetrīsaṃdhāraṇāya sarvabuddhabodhisattvasuparigrahāya sarvasamyaksaṃbuddhaśāsanaparirakṣaṇāya .... buddhotpādasaddharmaparigrahāya dvitīyam /",
    "K09bsu014_u:332": " yaduta sarvabuddhotpādaniravaśeṣasarvalokadhātuprasareṣu tuṣitabhavanavāsamādiṃ kṛtvā",
    "K09bsu014_u:333": " cyavanāsaṃkramaṇagarbhasthitijanmakumārakrīḍāntaḥpuravāsābhiniṣkramaṇaduṣkaracaryābodhimaṇḍopasaṃkramaṇamāragharṣaṇābhisaṃbodhyadhyeṣaṇamahādharmacakrapravartanamahāparinirvāṇopasaṃkramaṇāya",
    "K09bsu014_u:334": " pūjādharmasaṃgrahaprayogapūrvaṃgamaṃ kṛtvā sarvatraikakālavivartanāya ... buddhotpāda",
    "K09bsu014_u:335": " .... yāvanmahāparinirvāṇopasaṃkramaṇāya tṛtīyam /",
    "K09bsu014_u:336": " yaduta sarvabodhisattvacaryāvipulamahadgatāpramāṇāsaṃbhinnasarvapāramitāsaṃgṛhītasarvabhūmipariśodhanaṃ",
    "K09bsu014_u:337": " sāṅgopāṅganirhārasalakṣaṇasaṃvartavivartasarvabodhisattvacaryābhūtayathāvadbhūmipathopadeśapāramitāparikarmāvavādānuśāsanyanupradānopastabdhacittotpādābhinirhārāya",
    "K09bsu014_u:338": " ... caryā ... cittotpādābhinirhārāya caturtham /",
    "K09bsu014_u:339": " yaduta niravaśeṣasarvasattvadhāturūpyarūpisaṃjñāsaṃjñinaivasaṃjñināsaṃjñāṇḍajajarāyujasaṃsvedajaupapāduka-",
    "K09bsu014_u:340": " ... traidhātukaparyāpannaṣaḍgatisamavasṛtasarvopapattiparyāpannanāmarūpasaṃgṛhītāśeṣasarvasattvadhātuparipācanāya",
    "K09bsu014_u:341": " sarvabuddhadharmāvatāraṇāya sarvagatisaṃkhyāvyavacchedanāya sarvajñajñānapratiṣṭhāpanāya",
    "K09bsu014_u:342": " ... sattvadhātu ... sarvasattvadhātuparipācanāya pañcamam /",
    "K09bsu014_u:343": " yaduta niravaśeṣasarvalokadhātuvipulasaṃkṣiptamahadgatāpramāṇasūkṣmaudārikavyatyastāvamūrdhasamatalapraveśasamavarasaraṇānugatendrajālavibhāgadaśadigaśeṣavimātratāvibhāgapraveśajñānānugamapratyakṣatāyai",
    "K09bsu014_u:344": " ... lokadhātu ... lokadhātuvaimātryāvatāraṇāya ṣaṣṭham /",
    "K09bsu014_u:345": " yaduta sarvakṣetraikakṣetraikakṣetrasarvakṣetrasamavasaraṇapariśodhanamapramāṇabuddhakṣetraprabhāvyūhālaṃkārapratimaṇḍitaṃ",
    "K09bsu014_u:346": " sarvakleśāpanayanapariśuddhapathopetamapramāṇajñānākarasattvaparipūrṇamudārabuddhaviṣayasamavasaraṇaṃ",
    "K09bsu014_u:347": " yathāśayasarvasattvasaṃdarśanasaṃtoṣaṇāya ... buddhakṣetra ... sarvabuddhakṣetrapariśodhanāya saptamam /",
    "K09bsu014_u:348": " yaduta sarvabodhisattvaikāśayaprayogatāyai niḥsapatnakuśalamūlopacayāya ekālambanasarvabodhisattvasamatāyai",
    "K09bsu014_u:349": " avirahitasatatasamitabuddhabodhisattvasamavadhānāya yatheṣṭabuddhotpādasaṃdarśanāya",
    "K09bsu014_u:350": " svacittotpādatathāgataprabhāvajñānānugamāya acyutānugāminyabhijñāpratilambhāya sarvalokadhātvanuvicaraṇāya",
    "K09bsu014_u:351": " sarvabuddhaparṣanmaṇḍalapratibhāsaprāptaye sarvopapattisvaśarīrānugamāya acintyamahāyānopetatāyai",
    "K09bsu014_u:352": " bodhisattvacaryācaraṇāvyavacchedāya ... caryā ... mahāyānāvatāraṇāya aṣṭamam /",
    "K09bsu014_u:353": " yaduta avivartyacakrasamārūḍhabodhisattvacaryācaraṇāya amoghakāyavāṅmanaskarmaṇe",
    "K09bsu014_u:354": " sahadarśananiyatabuddhadharmatvāya sahaghoṣodāhārajñānānugamāya sahaprasādakleśavinivartanāya",
    "K09bsu014_u:355": " mahābhaiṣajyarājopamāśrayapratilambhāya cintāmaṇivatkāyapratilambhāya sarvabodhisattvacaryācaraṇāya",
    "K09bsu014_u:356": " ... caryā ... amoghasarvaceṣṭatāyai navamam /",
    "K09bsu014_u:357": " yaduta sarvalokadhātuṣvanuttarasamyaksaṃbodhyabhisaṃbodhāya ekavālapathāvyativṛttasarvabālapṛthagjanajanmopapatyabhiniṣkramaṇavikurvaṇabodhimaṇḍadharmacakrapravartanamahāparinirvāṇopadarśanāya",
    "K09bsu014_u:358": " mahābuddhaviṣayaprabhāvajñānānugamāya sarvasattvadhātuyathāśayabuddhotpādakṣaṇakṣaṇavibhaṅgavibodhapraśamaprāpaṇasaṃdarśanāya",
    "K09bsu014_u:359": " ekābhisaṃbodhisarvadharmanirmāṇaspharaṇāya ekaghoṣodāhārasarvasattvacittāśayasaṃtoṣaṇāya",
    "K09bsu014_u:360": " mahāparinirvāṇopadarśanacaryābalāvyavacchedāya mahājñānabhūmisarvadharmavyavasthāpanasaṃdarśanāya (Dbh 11)",
    "K09bsu014_u:361": " dharmajñānarddhimāyābhijñāsarvalokadhātuspharaṇāya abhisaṃbodhimahājñānābhijñābhinirhārāya daśamam /",
    "K09bsu014_u:362": " iti hi bhavanto jinaputrā imānyevaṃrūpāṇi mahāpraṇidhānāni mahāvyavasāyān mahābhinirhārān",
    "K09bsu014_u:363": " daśa praṇidhānamukhāni pramukhaṃ kṛtvā paripūrṇāni daśapraṇidhānāsaṃkhyeyaśatasahasrāṇi",
    "K09bsu014_u:364": " yāni bodhisattvaḥ pramuditāyāṃ bodhisattvabhūmau sthito 'bhinirharati pratilabhate ca //",
    "K09bsu014_u:365": " tāni ca mahāpraṇidhānāni daśabhirniṣṭhāpadairabhinirharati /",
    "K09bsu014_u:366": " katamairdaśabhiḥ?",
    "K09bsu014_u:367": " yaduta sattvadhātuniṣṭhayā ca lokadhātuniṣṭhayā ca ākāśadhātuniṣṭhayā ca dharmadhātuniṣṭhayā",
    "K09bsu014_u:368": " ca nirvāṇadhātuniṣṭhayā ca buddhotpādadhātuniṣṭhayā ca tathāgatajñānadhātuniṣṭhayā",
    "K09bsu014_u:369": " ca cittālambanadhātuniṣṭhayā ca buddhaviṣayajñānapraveśadhātuniṣṭhayāḥ ca lokavartanīdharmavartanījñānavartanīdhātuniṣṭhayā ca /",
    "K09bsu014_u:370": " iti hi yā niṣṭhā sattvadhātuniṣṭhāyāḥ,",
    "K09bsu014_u:371": " sā me niṣṭhā eṣāṃ mahāpraṇidhānānāṃ bhavatu /",
    "K09bsu014_u:372": " yā niṣṭhā yāvajjñānavartanīdhātuniṣṭhāyāḥ,",
    "K09bsu014_u:373": " sā me niṣṭhā eṣāṃ mahāpraṇidhānānāṃ bhavatu /",
    "K09bsu014_u:374": " iti hyaniṣṭhā sattvadhātuniṣṭhā /",
    "K09bsu014_u:375": " aniṣṭhānīmāni me kuśalamūlāni bhavantu /",
    "K09bsu014_u:376": " aniṣṭhā yāvajjñānavartanīdhātuniṣṭhā /",
    "K09bsu014_u:377": " aniṣṭhānīmāni me kuśalamūlāni bhavantviti //",
    "K09bsu014_u:378": " sa evaṃ svabhinirhṛtapraṇidhānaḥ karmaṇyacitto mṛducitto 'saṃhāryaśraddho bhavati /",
    "K09bsu014_u:379": " so 'bhiśraddadhāti tathāgatānāmarhatāṃ samyaksaṃbuddhānāṃ pūrvāntacaryābhinirhārapraveśaṃ",
    "K09bsu014_u:380": " pāramitāsamudāgamaṃ bhūmipariniṣpattiṃ vaiśeṣikatāṃ balapariniṣpattiṃ vaiśāradyaparipūrimāveṇikabuddhadharmāsaṃhāryatāmacintyāṃ",
    "K09bsu014_u:381": " buddhadharmatāmanantamadhyaṃ tathāgataviṣayābhinirhāramaparimāṇajñānānugataṃ tathāgatagocarānupraveśaṃ",
    "K09bsu014_u:382": " phalapariniṣpattimabhiśraddadhāti /",
    "K09bsu014_u:383": " samāsataḥ sarvabodhisattvacaryāṃ yāvattathāgatabhūmijñānanirdeśādhiṣṭhānamabhiśraddadhāti //",
    "K09bsu014_u:384": " tasyaivaṃ bhavati - evaṃ gambhīrāḥ khalu punarime buddhadharmāḥ evaṃ viviktāḥ evaṃ",
    "K09bsu014_u:385": " śāntāḥ evaṃ śūnyāḥ evamānimittāḥ evamapraṇihitāḥ evaṃ nirupalepāḥ evaṃ vipulāḥ evamaparimāṇāḥ",
    "K09bsu014_u:386": " evamudārāḥ evaṃ durāsadāśceme buddhadharmāḥ /",
    "K09bsu014_u:387": " atha ca punarime bālapṛthagjanāḥ kudṛṣṭipatitayā saṃtatyā avidyāndhakāraparyavanaddhamānasena",
    "K09bsu014_u:388": " mānadhvajasamucchritaiḥ saṃkalpaistṛṣṇājālābhilaṣitairmanasikārairmāyāśāṭhyagahanānucaritaiścittāśayairīrṣyāmātsaryasaṃprayuktairgatyupapattiprayogai",
    "K09bsu014_u:389": " rāgadveṣamohaparicitaiḥ karmopacayaiḥ krodhopanāhasaṃdhukṣitābhiścittajvālābhirviparyāsasaṃprayuktaiḥ",
    "K09bsu014_u:390": " karmakriyābhinirhāraiḥ kāmabhavāvidyāsravānubaddhaiścittamanovijñānabījaistraidhātuke",
    "K09bsu014_u:391": " punarbhavāṅkuramabhinirvartayanti yadidaṃ nāmarūpasahajāvinirbhāgagatam /",
    "K09bsu014_u:392": " tenaiva ca nāmarūpeṇa vivardhitena eṣāṃ ṣaḍāyatanagrāmaḥ saṃbhavati /",
    "K09bsu014_u:393": " saṃbhūteṣvāyataneṣvanyonyasparśanipātato vedanā saṃbhavati /",
    "K09bsu014_u:394": " tāmeva vedanāṃ bhūyo bhūyo 'bhinandatāṃ tṛṣṇopādānaṃ vivardhate /",
    "K09bsu014_u:395": " vivṛddhe tṛṣṇopādāne bhavaḥ saṃbhavati /",
    "K09bsu014_u:396": " saṃbhūte ca bhave jātijarāmaraṇaśokaparidevaduḥkhadaurmanasyopāyāsāḥ prādurbhavanti /",
    "K09bsu014_u:397": " evameteṣāṃ sattvānāṃ duḥkhaskandho 'bhinirvartate ātmātmīyavigato riktastucchaḥ śūnyo nirīho niśceṣṭo jaḍastṛṇakāṣṭhakuḍyavartmapratibhāsopamaḥ",
    "K09bsu014_u:398": " na caivamavabudhyanta iti /",
    "K09bsu014_u:399": " teṣāmevaṃrūpeṇa sattvānāṃ duḥkhaskandhāvipramokṣaṃ dṛṣṭvā sattveṣu mahākaruṇonmiñjaḥ saṃbhavati - ete 'smābhiḥ sattvāḥ paritrātavyāḥ parimocayitavyā (Dbh 12)",
    "K09bsu014_u:400": " ato mahāsaṃmohāt,",
    "K09bsu014_u:401": " atyantasukhe ca nirvāṇe pratiṣṭhāpayitavyāḥ iti /",
    "K09bsu014_u:402": " ato 'sya mahāmaitryunmiñjaḥ saṃbhavati //",
    "K09bsu014_u:403": " evaṃ kṛpāmaitryanugatena khalu punarbhavanto jinaputrā bodhisattvo 'dhyāśayena prathamāyāṃ",
    "K09bsu014_u:404": " bodhisattvabhūmau vartamānaḥ sarvavastuṣu sāpekṣacittaṃ parivarjya buddhajñāne ca",
    "K09bsu014_u:405": " udāraspṛhābhilāṣabuddhirmahātyāgeṣu prayuñjate /",
    "K09bsu014_u:406": " sa ya ime tyāgāḥ - yaduta dhanadhānyakośakoṣṭhāgāraparityāgo vā hiraṇyasuvarṇamaṇimuktāvaiḍūryaśaṅkhaśilāpravālajātarūparajataparityāgo",
    "K09bsu014_u:407": " vā ratnābharaṇavibhūṣaṇaparityāgo vā hayarathagajapativāhanaparityāgo vā udyānatapovanavihāraparityāgo",
    "K09bsu014_u:408": " vā dāsīdāsakarmakarapauruṣeyaparityāgo vā grāmanagaranigamajanapadarāṣṭrarājadhānīparityāgo",
    "K09bsu014_u:409": " vā bhāryāputraduhitṛparityāgo vā sarvapriyamanāpavastuparityāgo vā śiraḥkarṇanāsākaracaraṇanayanasvamāṃsaśoṇitāsthimajjāmedaśchavicarmahṛdayasarvātmabhāvaparityāgo",
    "K09bsu014_u:410": " teṣvanapekṣo bhūtvā sarvavastuṣu buddhajñāne ca udāraspṛhābhilāṣabuddhiḥ parityajati /",
    "K09bsu014_u:411": " evaṃ hyasya prathamāyāṃ bodhisattvabhūmau sthitasya mahātyāgaḥ saṃbhavati //",
    "K09bsu014_u:412": " sa evaṃ karuṇāmaitrītyāgāśayo bhūtvā sarvasattvaparitrāṇārthaṃ bhūyo bhūyo laukikalokottarānarthān parimārgate parigaveṣate /",
    "K09bsu014_u:413": " parimārgamāṇaḥ parigaveṣamāṇaśca aparikhedacittamutpādayati /",
    "K09bsu014_u:414": " evamasyāparikhedaḥ saṃbhavati /",
    "K09bsu014_u:415": " aparikhinnaśca sarvaśāstraviśārado bhavati /",
    "K09bsu014_u:416": " ato 'sya śāstrajñatā saṃbhavati /",
    "K09bsu014_u:417": " sa evaṃ śāstropetaḥ kriyākriyāvicāritayā buddhyā hīnamadhyapraṇīteṣu sattveṣu tathatvāya pratipadyate yathābalaṃ yathābhajamānam /",
    "K09bsu014_u:418": " ato 'sya lokajñatā saṃbhavati /",
    "K09bsu014_u:419": " lokajñaśca kālavelāmātracārī hryapatrāpyavibhūṣitayā saṃtatyā ātmārthaparārtheṣu prayujyate /",
    "K09bsu014_u:420": " ato 'sya hryapatrāpyaṃ saṃbhavati /",
    "K09bsu014_u:421": " teṣu ca prayogeṣu naiṣkramyacārī avivartyāpratyudāvartyabalādhānaprāpto bhavati /",
    "K09bsu014_u:422": " evamasya dhṛtibalādhānamājataṃ bhavati /",
    "K09bsu014_u:423": " dhṛtibalādhānaprāptaśca tathāgatapūjopasthāneṣu prayujyate,",
    "K09bsu014_u:424": " śāsane ca pratipadyate /",
    "K09bsu014_u:425": " evaṃ hyasyeme daśa bhūmipariśodhakā dharmā ājātā bhavanti /",
    "K09bsu014_u:426": " tadyathā - śraddhā karuṇā maitrī tyāgaḥ khedasahiṣṇutā śāstrajñatā lokajñatā hryapatrāpyaṃ dhṛtibalādhānaṃ tathāgatapūjopasthānamiti //",
    "K09bsu014_u:427": " tasya asyāṃ pramuditāyāṃ bodhisattvabhūmau sthitasya bodhisattvasya bahavo buddhā ābhāsamāgacchanti audārikadarśanena praṇidhānabalena ca /",
    "K09bsu014_u:428": " bahūni buddhaśatāni bahūni buddhasahasrāṇi bahūni buddhaśatasahasrāṇi bahūni buddhanayutaśatasahasrāṇi",
    "K09bsu014_u:429": " bahavo buddhakoṭyo bahūni buddhakoṭīśatāni bahūni buddhakoṭīsahasrāṇi bahūni buddhakoṭīśatasahasrāṇi",
    "K09bsu014_u:430": " bahūni buddhakoṭīnayutaśatasahasrāṇyābhāsamāgacchanti audārikadarśanena praṇidhānabalena ca /",
    "K09bsu014_u:431": " sa tāṃstathāgatānarhataḥ samyaksaṃbuddhān dṛṣṭvā udārādhyāśayena satkaroti gurukaroti mānayati pūjayati,",
    "K09bsu014_u:432": " cīvarapiṇḍapātraśayānāsanaglānapratyayabhaiṣajyapariṣkāraiśca pratipādayati /",
    "K09bsu014_u:433": " bodhisattvasukhopadhānaṃ copasaṃharati /",
    "K09bsu014_u:434": " saṃghagaṇasaṃmānatāṃ ca karoti /",
    "K09bsu014_u:435": " tāni ca kuśalamūlānyanuttarāyāṃ samyaksaṃbodhau pariṇāmayati /",
    "K09bsu014_u:436": " tāṃśca asya buddhān bhagavataḥ pūjayataḥ sattvaparipāka ājāto bhavati /",
    "K09bsu014_u:437": " sa sattvāṃśca paripācayati (Dbh 13)",
    "K09bsu014_u:438": " dānena priyavadyena ca adhimuktibalena ca /",
    "K09bsu014_u:439": " asyopari dve arthasaṃgrahavastūnyājāyete na tu khalvaśeṣajñānaprativedhapratilambhena /",
    "K09bsu014_u:440": " tasya daśabhyaḥ pāramitābhyo dānapāramitā atiriktatamā bhavati,",
    "K09bsu014_u:441": " na ca pariśeṣāsu na samudāgacchati yathābalaṃ yathābhajamānam /",
    "K09bsu014_u:442": " sa yathā yathā buddhāṃśca bhagavataḥ pūjayati,",
    "K09bsu014_u:443": " sattvaparipākāya ca prayujya tānimān daśa bhūmipariśodhakān dharmān samādāya vartate,",
    "K09bsu014_u:444": " tathā tathāsya tāni kuśalamūlāni sarvajñatāpariṇāmitāni bhūyasyā mātrayottapyante,",
    "K09bsu014_u:445": " pariśuddhyanti,",
    "K09bsu014_u:446": " karmaṇyāni ca bhavanti yathākāmatayā /",
    "K09bsu014_u:447": " tadyathāpi nāma bhavanto jinaputrā jātarūpaṃ kuśalena karmāreṇa yathā yathāgnau prakṣipyate,",
    "K09bsu014_u:448": " tathā tathā pariśuddhyati karmaṇyaṃ ca bhavati vibhūṣaṇālaṃkāravidhiṣu yathākāmatayā,",
    "K09bsu014_u:449": " evameva bhavanto jinaputrā yathā yathā bodhisattvo ... peyālaṃ ... yathākāmatayā //",
    "K09bsu014_u:450": " punaraparaṃ bhavanto jinaputra bodhisattvena asyāṃ prathamāyāṃ bodhisattvabhūmau",
    "K09bsu014_u:451": " sthitena asyā eva prathamāyā bodhisattvabhūmerākārapratilambhaniṣyandāḥ parimārgitavyāḥ",
    "K09bsu014_u:452": " parigaveṣitavyāḥ paripraṣṭavyāḥ /",
    "K09bsu014_u:453": " buddhabodhisattvānāṃ kalyāṇamitrāṇāṃ ca sakāśādatṛptena ca bhavitavyaṃ bhūmyaṅgapariniṣpādanāya /",
    "K09bsu014_u:454": " evaṃ yāvaddaśamyā bodhisattvabhūmeraṅgapariniṣpādanāya /",
    "K09bsu014_u:455": " tena bhūmipakṣapratipakṣakuśalena ca bhavitavyaṃ bhūmisaṃvartavivartakuśalena ca",
    "K09bsu014_u:456": " bhūmyākāraniṣyandakuśalena ca bhūmipratilambhavibhāvanākuśalena ca bhūmyaṅgapariśodhanakuśalena",
    "K09bsu014_u:457": " ca bhūmerbhūmisaṃkramaṇakuśalena ca bhūmibhūmivyavasthānakuśalena ca bhūmibhūmiviśeṣajñānakuśalena",
    "K09bsu014_u:458": " ca bhūmibhūmipratilambhāpratyudāvartyakuśalena ca sarvabodhisattvabhūmipariśodhanatayā",
    "K09bsu014_u:459": " tathāgatajñānabhūmyākramaṇakuśalena ca bhavitavyam /",
    "K09bsu014_u:460": " evaṃ bhūmyākārābhinirhārakuśalasya hi bhavanto jinaputrā bodhisattvasya prathamāyā bodhisattvabhūmerucchalitasya niṣṭhānaṃ na saṃbhavati yāvaddaśabhūmibhūmyākramaṇamiti",
    "K09bsu014_u:461": " mārgādhiṣṭhānāgamena ca bhūmejñānālokena ca buddhajñānālokaṃ prāpnoti /",
    "K09bsu014_u:462": " tadyathāpi nāma bhavanto jinaputrāḥ kuśalaḥ sārthavāho mahāsārthaparikarṣaṇābhiprāyo",
    "K09bsu014_u:463": " mahānagaramanuprāpayitukāmaḥ ādāveva mārgaguṇāṃśca mārgavivartadoṣāṃśca mārgasthānāntaraviśeṣāṃśca",
    "K09bsu014_u:464": " mārgasthānāntaravivartadoṣāṃśca mārgakriyāpathyodanakāryatāṃ ca parimārgayati parigaveṣayate /",
    "K09bsu014_u:465": " sa yāvanmahānagarānuprāptaye kuśalo bhavatyanuccalita eva prathamānmārgāntarasthānāt /",
    "K09bsu014_u:466": " sa evaṃ jñānavicāritayā buddhyā mahāpathyodanasamṛddhyā anupūrveṇa mahāsārthena sārdhaṃ yāvanmahānagaramanuprāpnoti,",
    "K09bsu014_u:467": " na cāṭavīkāntāradoṣaiḥ sārthasya vā ātmano vāsyopaghātaḥ saṃpadyate /",
    "K09bsu014_u:468": " evameva bhavanto jinaputrā bodhisattvaḥ kuśalo mahāsārthavāho yadā prathamāyāṃ bodhisattvabhūmau sthito bhavati,",
    "K09bsu014_u:469": " tadā bhūmipakṣapratipakṣakuśalo bhavati,",
    "K09bsu014_u:470": " bhūmisaṃvartavivartakuśalo bhavati,",
    "K09bsu014_u:471": " bhūmyākāraniṣyandakuśalo bhavati,",
    "K09bsu014_u:472": " bhūmipratilambhavibhāvanākuśalo bhavati,",
    "K09bsu014_u:473": " bhūmyaṅgapariśodhanakuśalo bhavati,",
    "K09bsu014_u:474": " bhūmerbhūmisaṃkramaṇakuśalo bhavati,",
    "K09bsu014_u:475": " bhūmibhūmivyavasthānakuśalo bhavati,",
    "K09bsu014_u:476": " bhūmibhūmiviśeṣajñānakuśalo bhavati,",
    "K09bsu014_u:477": " bhūmibhūmipratilambhāpratyudāvartyakuśalo bhavati,",
    "K09bsu014_u:478": " sarvabodhisattvabhūmipariśodhanatayā tathāgatajñānabhūmyākramaṇakuśalaśca bhavati /",
    "K09bsu014_u:479": " tadā bodhisattvo mahāpuṇyasaṃbhārapathyodanasusaṃgṛhito (Dbh 14)",
    "K09bsu014_u:480": " jñānasaṃbhārasukṛtavicayo mahāsattvasārthaparikarṣaṇābhiprāyaḥ sarvajñatāmahānagaramanuprāpayitukāmaḥ",
    "K09bsu014_u:481": " ādāveva bhūmimārgaguṇāṃśca bhūmimārgavivartadoṣāṃśca bhūmimārgasthānāntaraviśeṣāṃśca",
    "K09bsu014_u:482": " bhūmimārgasthānāntaravivartadoṣāṃśca mahāpuṇyajñānasaṃbhārapathyadanakriyākāryatāṃ",
    "K09bsu014_u:483": " ca parimārgate parigaveṣate buddhānāṃ bhagavatāṃ bodhisattvānāṃ kalyāṇamitrāṇāṃ ca sakāśāt /",
    "K09bsu014_u:484": " sa yāvatsarvajñatāmahānagarānuprāptikuśalo bhavatyanuccalita eva prathamānmārgāntarasthānāt /",
    "K09bsu014_u:485": " sa evaṃ jñānavicāritayā buddhyā mahāpuṇyajñānasaṃbhārapathyadanasaṃruddhayā mahāntaṃ",
    "K09bsu014_u:486": " sattvasārthaṃ yathāparipācitaṃ saṃsārāṭavīkāntāradurgādatikramya yāvatsarvajñatāmahānagaramanuprāpayati /",
    "K09bsu014_u:487": " na saṃsāraṭavīkāntāradoṣaiḥ sattvasārthasya vā ātmano vā asyopaghātaḥ saṃpadyate /",
    "K09bsu014_u:488": " tasmāttarhi bhavanto jinaputrā bodhisattvena aparikhinnena bhūmiparikarmaparikarmaviśeṣābhiyuktena bhavitavyam /",
    "K09bsu014_u:489": " ayaṃ bhavanto jinaputrā bodhisattvasya prathamāyāḥ pramuditāyā bodhisattvabhūmermukhapraveśaḥ samāsato nirdiśyate //",
    "K09bsu014_u:490": " yo 'syāṃ pratiṣṭhito bodhisattvo bhūyastvena jambūdvīpeśvaro bhavati mahaiśvaryādhipatyapratilabdho",
    "K09bsu014_u:491": " dharmānurakṣī kṛtī prabhuḥ sattvān mahātyāgena saṃgrahītukuśalaḥ sattvānāṃ mātsaryamalavinivṛttaye",
    "K09bsu014_u:492": " 'paryanto mahātyāgārambhaiḥ /",
    "K09bsu014_u:493": " yacca kiṃcitkarmārabhate dānena vā priyavadyatayā vā arthakriyayā vā samānārthatayā vā,",
    "K09bsu014_u:494": " tatsarvamavirahitaṃ buddhamanasikārairdharmamanasikāraiḥ saṃghamanasikārairbodhisattvamanasikārairbodhisattvacaryāmanasikāraiḥ",
    "K09bsu014_u:495": " pāramitāmanasikārairbhūmimanasikārairbalamanasikārairvaiśāradyamanasikārairāveṇikabuddhadharmamanasikārairyāvatsarvākāravaropetasarvajñajñānamanasikaraiḥ",
    "K09bsu014_u:496": " kimiti? sarvasattvānāmagryo bhaveyaṃ śreṣṭho jyeṣṭho varaḥ pravara uttamo 'nuttamo nāyako vināyakaḥ pariṇāyako yāvatsarvajñajñānapratiśaraṇo bhaveyam iti /",
    "K09bsu014_u:497": " ākāṅkṣaṃśca tathārūpaṃ vīryamārabhate yathārūpeṇa vīryārambheṇa sarvagṛhakalatrabhogānutsṛjya tathāgataśāsane pravrajati /",
    "K09bsu014_u:498": " pravrajitaśca san ekakṣaṇalavamuhūrtena samādhiśataṃ ca pratilabhate samāpadyate ca /",
    "K09bsu014_u:499": " buddhaśataṃ ca paśyati,",
    "K09bsu014_u:500": " teṣāṃ cādhiṣṭhānaṃ saṃjānīte /",
    "K09bsu014_u:501": " lokadhātuśataṃ ca kampayati /",
    "K09bsu014_u:502": " kṣetraśataṃ cākramati /",
    "K09bsu014_u:503": " lokadhātuśataṃ cāvabhāsayati /",
    "K09bsu014_u:504": " sattvaśataṃ ca paripācayati /",
    "K09bsu014_u:505": " kalpaśataṃ ca tiṣṭhati /",
    "K09bsu014_u:506": " kalpaśataṃ ca pūrvāntāparāntataḥ praviśati /",
    "K09bsu014_u:507": " dharmamukhaśataṃ ca pravicinoti /",
    "K09bsu014_u:508": " kāyaśataṃ cādarśayati /",
    "K09bsu014_u:509": " kāyaṃ kāyaṃ ca bodhisattvaśataparivāramādarśayati /",
    "K09bsu014_u:510": " tathā uttare praṇidhānabalikā bodhisattvāḥ praṇidhānaviśeṣikatayā vikurvanti yeṣāṃ",
    "K09bsu014_u:511": " na sukarā saṃkhyā kurtuṃ kāyasya vā prabhāyā vā ṛdvervā cakṣuṣo vā gocarasya vā svarasya",
    "K09bsu014_u:512": " vā caryāyā vā vyūhasya vā adhiṣṭhānasya vā adhimuktervā abhisaṃskāraṇāṃ vā yāvadevatāvadbhirapi",
    "K09bsu014_u:513": " kalpakoṭiniyutaśatasahasrairiti //",
    "K09bsu014_u:514": " pramuditā nāma prathamā bhūmiḥ //",
    "K09bsu014_u:515": " (Dbh 15)",
    "K09bsu014_u:516": " 2 vimalā nāma dvitīyā bhūmiḥ /",
    "K09bsu014_u:517": " vajragarbho bodhisattva āha - yo 'yaṃ bhavanto jinaputrā bodhisattvaḥ prathamāyāṃ bodhisattvabhūmau suparikarmakṛto dvitīyāṃ bodhisattvabhūmimabhilaṣati,",
    "K09bsu014_u:518": " tasya daśa cittāśayāḥ pravartante /",
    "K09bsu014_u:519": " katame daśa?",
    "K09bsu014_u:520": " yaduta ṛjvāśayatā ca mṛdvāśayatā ca karmaṇyāśayatā ca damāśayatā ca śamāśayatā ca kalyāṇāśayatā ca asaṃsṛṣṭāśayatā ca anapekṣāśayatā ca udārāśayatā ca māhātmyāśayatā ca /",
    "K09bsu014_u:521": " ime daśa cittāśayāḥ pravartante /",
    "K09bsu014_u:522": " tato dvitīyāyāṃ bodhisattvabhūmau vimalāyāṃ pratiṣṭhito bhavati //",
    "K09bsu014_u:523": " tatra bhavanto jinaputrā vimalāyāṃ bodhisattvabhūmau sthito bodhisattvaḥ prakṛtyaiva daśabhiḥ kuśalaiḥ karmapathaiḥ samanvāgato bhavati /",
    "K09bsu014_u:524": " katamairdaśabhiḥ?",
    "K09bsu014_u:525": " yaduta prāṇātipātātprativirato bhavati /",
    "K09bsu014_u:526": " nihatadaṇḍo nihataśastro nihatavairo lajjāvān dayāpannaḥ sarvaprāṇibhūteṣu hitasukhānukampī maitracittaḥ /",
    "K09bsu014_u:527": " sa saṃkalpairapi prāṇivihiṃsāṃ na karoti,",
    "K09bsu014_u:528": " kaḥ punarvādaḥ parasattveṣu sattvasaṃjñinaḥ saṃcintyaudārikakāyaviheṭhanayā //",
    "K09bsu014_u:529": " adattādānātprativirataḥ khalu punarbhavati svabhogasaṃtuṣṭaḥ parabhogānabhilāṣī anukampakaḥ /",
    "K09bsu014_u:530": " sa paraparigṛhītebhyo vastubhyaḥ paraparigṛhītasaṃjñī steyacittamupasthāpya antaśastṛṇaparṇamapi nādattamādātā bhavati,",
    "K09bsu014_u:531": " kaḥ punarvādo 'nyebhyo jīvitopakaraṇebhyaḥ //",
    "K09bsu014_u:532": " kāmamithyācārātprativirataḥ khalu punarbhavati svadārasaṃtuṣṭaḥ paradārānabhilāṣī /",
    "K09bsu014_u:533": " sa paraparigṛhītāsu strīṣu parabhāryāsu gotradhvajadharmarakṣitāsu abhidhyāmapi notpādayati,",
    "K09bsu014_u:534": " kaḥ punarvādo dvīndriyasamāpatyā vā anaṅgavijñaptyā vā //",
    "K09bsu014_u:535": " anṛtavacanātprativirataḥ khalu punarbhavati satyavādī bhūtavādī kālavādī,",
    "K09bsu014_u:536": " yathāvādī tathākārī /",
    "K09bsu014_u:537": " so 'ntaśaḥ svapnāntaragato 'pi vinidhāya dṛṣṭiṃ kṣāntiṃ ruciṃ matiṃ prekṣāṃ visaṃvādanābhiprāyo nānṛtāṃ vācaṃ niścārayati,",
    "K09bsu014_u:538": " kaḥ punarvādaḥ samanvāhṛtya /",
    "K09bsu014_u:539": " piśunavacanātprativirataḥ khalu punarbhavati abhedāviheṭhāpratipannaḥ sattvānām /",
    "K09bsu014_u:540": " sa netaḥ śrutvā amutrākhyātā bhavatyamīṣāṃ bhedāya /",
    "K09bsu014_u:541": " na amutaḥ śrutvā ihākhyātā bhavatyeṣāṃ bhedāya /",
    "K09bsu014_u:542": " na saṃhitān bhinatti,",
    "K09bsu014_u:543": " na bhinnānāmanupradānaṃ karoti /",
    "K09bsu014_u:544": " na vyagrārāmo bhavati na vyagrarato na vyagrakaraṇīṃ vācaṃ bhāṣate sadbhūtāmasadbhūtāṃ vā //",
    "K09bsu014_u:545": " paruṣavacanātprativirataḥ khalu punarbhavati /",
    "K09bsu014_u:546": " sa yeyaṃ vāgadeśā karkaśā parakaṭukā parābhisaṃjananī anvakṣānvakṣaprāgbhārā grāmyā",
    "K09bsu014_u:547": " pārthagjanakī anelā akarṇasukhā krodharoṣaniścāritā hṛdayaparidahanī manaḥsaṃtāpakarī",
    "K09bsu014_u:548": " apriyā amanaāpā amanojñā svasaṃtānaparasaṃtānavināśinī /",
    "K09bsu014_u:549": " tathārūpāṃ vācaṃ prahāya yeyaṃ vāk snigdhā mṛdvī manojñā madhurā priyakaraṇī manaāpakaraṇī",
    "K09bsu014_u:550": " hitakaraṇī nelā karṇasukhā hṛdayaṃgamā premaṇīyā paurī varṇavispaṣṭā vijñeyā śravaṇīyā",
    "K09bsu014_u:551": " niśritā bahujaneṣṭā bahujanakāntā bahujanapriyā bahujanamanaāpā vijñāpannā (Dbh 16)",
    "K09bsu014_u:552": " sarvasattvahitasukhāvahā samāhitā manautplāvanakarī manaḥprahlādanakarī svasaṃtānaparasaṃtānaprasādanakarī tathārūpāṃ vācaṃ niścārayati //",
    "K09bsu014_u:553": " saṃbhinnapralāpātprativirataḥ khalu punarbhavati suparihāryavacanaḥ kālavādī bhūtavādī arthavādī dharmavādī nyāyavādī vinayavādī /",
    "K09bsu014_u:554": " sa nidānavatīṃ vācaṃ bhāṣate kālena sāvadānam /",
    "K09bsu014_u:555": " sa cāntaśa itihāsapūrvakamapi vacanaṃ parihārya pariharati,",
    "K09bsu014_u:556": " kaḥ punarvādo vāgvikṣepeṇa //",
    "K09bsu014_u:557": " anabhidhyāluḥ khalu punarbhavati parasveṣu parakāmeṣu parabhogeṣu paravittopakaraṇeṣu /",
    "K09bsu014_u:558": " paraparigṛhīteṣu spṛhāmapi notpādayati,",
    "K09bsu014_u:559": " kimiti yatpareṣāṃ tannāma syāditi nābhidhyāmutpādayati,",
    "K09bsu014_u:560": " na prārthayate na praṇidadhāti,",
    "K09bsu014_u:561": " na lobhacittamutpādayati //",
    "K09bsu014_u:562": " avyāpannacittaḥ khalu punarbhavati /",
    "K09bsu014_u:563": " sarvasattveṣu maitracitto hitacitto dayācittaḥ sukhacittaḥ snigdhacittaḥ sarvajagadanugrahacittaḥ sarvabhūtahitānukampācittaḥ /",
    "K09bsu014_u:564": " sa yānīmāni krodhopanāhakhilamalavyāpādaparidāhasaṃdhukṣitapratighādyāni tāni prahāya yānīmāni hitopasaṃhitāni maitryupasaṃhitāni sarvasattvahitasukhāya",
    "K09bsu014_u:565": " tānyanuvitarkayitā bhavati //",
    "K09bsu014_u:566": " samyagdṛṣṭiḥ khalu punarbhavati samyakpathagataḥ kautukamaṅgalanānāprakārakuśīladṛṣṭivigata-ṛjudṛṣṭiraśaṭho 'māyāvī buddhadharmasaṃghaniyatāśayaḥ",
    "K09bsu014_u:567": " sa imān daśa kuśalān karmapathān satatasamitamanurakṣan evaṃ cittāśayamabhinirharati",
    "K09bsu014_u:568": " - yā kācitsattvānāmapāyadurgativinipātaprajñaptiḥ sarvā sā eṣāṃ daśānāmakuśalānāṃ",
    "K09bsu014_u:569": " karmapathānāṃ samādānahetoḥ /",
    "K09bsu014_u:570": " hanta ahamātmanaiva samyakpratipattisthitaḥ parān samyakpratipattau sthāpayiṣyāmi /",
    "K09bsu014_u:571": " tatkasya hetoḥ?",
    "K09bsu014_u:572": " asthānametadanavakāśo yadātmā vipratipattisthitaḥ parān samyakpratipattau sthāpayet,",
    "K09bsu014_u:573": " naitasthānaṃ vidyata iti /",
    "K09bsu014_u:574": " sa evaṃ pravicinoti - eṣāṃ daśānāṃ akuśalānāṃ karmapathānāṃ samādānahetornirayatiryagyoniyamalokagatayaḥ prajñāyante /",
    "K09bsu014_u:575": " punaḥ kuśalānāṃ karmapathānāṃ samādānahetormanuṣyopapattimādiṃ kṛtvā yāvadbhavāgramityupapattayaḥ prajñāyante /",
    "K09bsu014_u:576": " tata uttaṃra ta eva daśa kuśalāḥ karmapathāṃ prajñākāreṇa paribhāvyamānāḥ prādeśikacittatayā",
    "K09bsu014_u:577": " traidhātukottrastamānasatayā mahākaruṇāvikalatayā parataḥ śravaṇānugamena ghoṣānugamena",
    "K09bsu014_u:578": " ca śrāvakayānaṃ saṃvartayanti /",
    "K09bsu014_u:579": " tata uttarataraṃ pariśodhitā aparapraṇeyatayā svayaṃbhūtvānukūlatayā svayamabhisaṃbodhanatayā",
    "K09bsu014_u:580": " parato 'parimārgaṇatayā mahākaruṇopāyavikalatayā gambhīredaṃpratyayānubodhanena pratyekabuddhayānaṃ saṃvartayati /",
    "K09bsu014_u:581": " tata uttarataraṃ pariśodhitāvipulāpramāṇatayā mahākaruṇopetatayā upāyakauśalasaṃgṛhītatayā",
    "K09bsu014_u:582": " saṃbaddhamahāpraṇidhānatayā sarvasattvāparityāgatayā buddhajñānavipuladhyālambanatayā",
    "K09bsu014_u:583": " bodhisattvabhūmipariśuddhyai pāramitāpariśuddhyai caryāvipulatvāya saṃvartante /",
    "K09bsu014_u:584": " tata uttarataraṃ pariśodhitāḥ sarvākārapariśodhitatvādyāvaddaśabalabalatvāya sarvabuddhadharmāḥ samudāgamāya saṃvartante /",
    "K09bsu014_u:585": " tasmāt tarhyasmābhiḥ samābhinirhāre sarvākārapariśodhanābhinirhāra eva yogaḥ karaṇīyaḥ //",
    "K09bsu014_u:586": " sa bhūyasyā mātrayā evaṃ pratisaṃśikṣate - ime khalu punardaśākuśalāḥ karmapathā",
    "K09bsu014_u:587": " adhimātratvādāsevitā bhāvitā bahulīkṛtā nirayaheturmadhyatvāt tiryagyoniheturmṛdutvādyamalokahetuḥ /",
    "K09bsu014_u:588": " tatra (Dbh 17) prāṇātipāto nirayamupanayati tiryagyonimupanayati,",
    "K09bsu014_u:589": " yamalokamupanayati /",
    "K09bsu014_u:590": " atha cetpunarmanuṣyeṣu upapadyate,",
    "K09bsu014_u:591": " dvau vipākāvabhinirvartayati alpāyuṣkatāṃ ca bahuglānyatāṃ ca /",
    "K09bsu014_u:592": " adattādanaṃ ... peyālaṃ ... parīttabhogatāṃ ca sādhāraṇabhogatāṃ ca /",
    "K09bsu014_u:593": " kāmamithyācāro ... anājāneyaparivāratāṃ ca sasapatnadāratāṃ ca /",
    "K09bsu014_u:594": " mṛṣāvādo ... abhyākhyānabahulatāṃ ca parairvisaṃvādanatāṃ ca /",
    "K09bsu014_u:595": " paiśunyaṃ ... bhinnaparivāratāṃ ca hīnaparivāratāṃ ca /",
    "K09bsu014_u:596": " pāruṣyaṃ ... amanāpaśravaṇatāṃ ca kalahavacanatāṃ ca /",
    "K09bsu014_u:597": " saṃbhinnapralāpo ... anādeyavacanatāṃ ca aniścitapratibhānatāṃ ca /",
    "K09bsu014_u:598": " abhidhyā ... asaṃtuṣṭitāṃ ca mahecchatāṃ ca /",
    "K09bsu014_u:599": " vyāpādo ... ahitaiṣitāṃ ca parotpīḍanatāṃ ca /",
    "K09bsu014_u:600": " mityādṛṣṭiḥ ... kudṛṣṭipatitaśca bhavati śaṭhaśca māyāvī /",
    "K09bsu014_u:601": " evaṃ khalu mahato 'parimāṇasya duḥkhaskandhasya ime daśākuśalāḥ karmapathāḥ samudāgamāya saṃvartante /",
    "K09bsu014_u:602": " hanta vayaṃ imān daśākuśalān karmapathān vivarjya dharmārāmaratiratā viharāma /",
    "K09bsu014_u:603": " sa imān daśākuśalān karmapathān prahāya daśakuśalakarmapathapratiṣṭhitaḥ parāṃsteṣveva pratiṣṭhāpayati /",
    "K09bsu014_u:604": " sa bhūyasyā mātrayā sarvasattvānāmantike hitacittatāmutpādayati /",
    "K09bsu014_u:605": " sukhacittatāṃ maitracittatāṃ kṛpācittatāṃ dayācittatāmanugrahacittatāmārakṣācittatāṃ samacittatāmacāryacittatāṃ śāstṛcittatāmutpādayati /",
    "K09bsu014_u:606": " tasyaivaṃ bhavati - kudṛṣṭipatitā bateme sattvā viṣamamatayo viṣamāśayā utpathagahanacāriṇaḥ /",
    "K09bsu014_u:607": " te 'smābhirbhūtapathasamyagdṛṣṭimārgayāthātathye pratiṣṭhāpayitavyāḥ /",
    "K09bsu014_u:608": " bhinnavigṛhītacittavivādopapannā bateme sattvāḥ satatasamitaṃ krodhopanāhasaṃdhukṣitāḥ /",
    "K09bsu014_u:609": " te 'smābhiranuttare mahāmaitryupasaṃhāre pratiṣṭhāpayitavyāḥ /",
    "K09bsu014_u:610": " atṛptā bateme sattvāḥ paravittābhilāṣiṇo viṣamājīvānucaritāḥ",
    "K09bsu014_u:611": " / te 'smābhiḥ pariśuddhakāyavāṅmanaskarmāntājīvikāyāṃ pratiṣṭhāpayitavyāḥ /",
    "K09bsu014_u:612": " rāgadveṣamohatrinidānānugatā bateme sattvā vividhakleśāgnijvālābhiḥsatatasamitaṃ pradīptāḥ /",
    "K09bsu014_u:613": " na ca tato 'tyantaniḥsaraṇopāyaṃ parimārgayanti /",
    "K09bsu014_u:614": " te 'smābhiḥ sarvakleśapraśame nirupadrave nirvāṇe pratiṣṭhāpayitavyāḥ /",
    "K09bsu014_u:615": " mahāmohatamastimirapaṭalāvidyāndhakārāvṛtā bateme sattvā mahāndhakāragahanānupraviṣṭāḥ prajñālokasudūrībhūtā mahāndhakārapraskannāḥ kudṛṣṭikāntārasamavasṛtāḥ",
    "K09bsu014_u:616": " teṣāmasmābhiranāvaraṇaṃ prajñācakṣurviśodhayitavyaṃ yathā sarvadharmayāthātathyāparapraṇayatāṃ pratilapsyante /",
    "K09bsu014_u:617": " mahāsaṃsārāṭavīkāntāramārgaprapannā bateme sattvā ayogakṣemiṇo 'nāśvāsaprāptā mahāprapātapatitā",
    "K09bsu014_u:618": " nirayatiryagyoniyamalokagatiprapātābhimukhāḥ kudṛṣṭiviṣamajālānuparyavanaddhā mohagahanasaṃchannā",
    "K09bsu014_u:619": " mithyāmārgavipathaprayātā jātyandhībhūtāḥ pariṇāyakavikalā aniḥsaraṇe niḥsaraṇasaṃjñino",
    "K09bsu014_u:620": " namucipāśabaddhā viṣayataskaropagṛhītāḥ kuśalapariṇāyakavirahitā mārāśayagahanānupraviṣṭā",
    "K09bsu014_u:621": " buddhāśayadūrībhūtāḥ /",
    "K09bsu014_u:622": " te 'smābhirevaṃvidhāt saṃsārāṭavīkāntāradurgāduttārayitavyā abhayapure ca sarvajñatānagare nirupadrave nirupatāpe pratiṣṭhāpayitavyāḥ /",
    "K09bsu014_u:623": " mahaughormyāmathairnimagnā bateme sattvāḥ kāmabhavāvidyādṛṣṭyoghasamavasṛṣṭāḥ saṃsārasrotonuvāhinastṛṣṇānadīprapannā",
    "K09bsu014_u:624": " mahāvegagrastā avilokanasamarthāḥ kāmavyāpādavihiṃsāvitarkapratānānucaritāḥ satkāyadṛṣṭyudakarākṣasagṛhītāḥ",
    "K09bsu014_u:625": " kāmagahanāvartānupraviṣṭā nandīrāgamadhyasaṃchannā asmimānasthalotsannā dauḥśīlyaviṣamācārāntaḥpuṭībhūtāḥ",
    "K09bsu014_u:626": " ṣaḍāyatanagrāmabhayatīramanuccalitāḥ kuśalasaṃtārakavirahitā anāthā (Dbh 17)",
    "K09bsu014_u:627": " aparāyaṇā aśaraṇāḥ /",
    "K09bsu014_u:628": " te 'smābhirmahākaruṇākuśalamūlabalenoddhṛtya nirupadrave 'rajasi kṣeme śive 'bhaye sarvabhayatrāsāpagate sarvajñatāratnadvīpe pratiṣṭhāpayitavyāḥ",
    "K09bsu014_u:629": " ruddhā bateme sattvā bahuduḥkhadaurmanasyopāyāsabahule 'nunayapratighapriyāpriyavinibandhane",
    "K09bsu014_u:630": " saśokaparidevānucarite tṛṣṇānigaḍabandhane māyāśāṭhyāvidyāgahanasaṃchanne traidhātukacārake /",
    "K09bsu014_u:631": " te 'smābhiḥ sarvatraidhātukaviveke sarvaduḥkhopaśame 'nāvaraṇanirvāṇe pratiṣṭhāpayitavyāḥ /",
    "K09bsu014_u:632": " ātmātmīyābhiniviṣṭā bateme sattvāḥ skandhālayānuccalitāścaturviparyāsānuprayātāḥ",
    "K09bsu014_u:633": " ṣaḍāyatanaśūnyagrāmasaṃniśritāścaturmahābhūtoragābhidrutāḥ skandhavadhakataskarābhighātitā",
    "K09bsu014_u:634": " aparimāṇaduḥkhapratisaṃvedinaḥ /",
    "K09bsu014_u:635": " te 'smābhiḥ paramasukhe sarvaniketavigame pratiṣṭhāpayitavyā yaduta sarvāvaraṇaprahāṇanirvāṇe",
    "K09bsu014_u:636": " / hīnalīnadīnādhimuktā bateme sattvā agryasarvajñajñānacittavikalāḥ sati niḥsaraṇe mahāyāne śrāvakapratyekabuddhayānāvatīrṇamatayaḥ /",
    "K09bsu014_u:637": " te 'smābhirudārabuddhadharmamativipulādhyālambena sarvajñajñānalocanatayā anuttare mahāyāne pratiṣṭhāpayitavyāḥ //",
    "K09bsu014_u:638": " iti hi bhavanto jinaputrā evaṃ śīlabalādhānānugatasya bodhisattvasya kṛpākaruṇāmaitryabhinirhārakuśalasya",
    "K09bsu014_u:639": " sarvasattvānavadhīṣṭakalyāṇamitrasyāparityaktasarvasattvasya kriyākriyābhinirhārakuśalasya",
    "K09bsu014_u:640": " vimalāyāṃ bodhisattvabhūmau pratiṣṭhitasya bahavo buddhā ābhāsabhāgacchānti ... audārika",
    "K09bsu014_u:641": " ... peyālaṃ ... pariṇāmayati /",
    "K09bsu014_u:642": " tāṃśca tathāgatānarhataḥ samyaksaṃbuddhān paryupāsate,",
    "K09bsu014_u:643": " teṣāṃ ca sakāśebhyo gauraveṇemāneva daśa kuśalān karmapathān pratigṛhṇāti,",
    "K09bsu014_u:644": " yathāpratigṛhītāṃśca nāntarā praṇāśayati /",
    "K09bsu014_u:645": " so 'nekān kalpānanekāni kalpaśatāni anekāni kalpasahasrāṇi anekāni kalpaśatasahasrāṇi",
    "K09bsu014_u:646": " anekāni kalpaniyutaśatasahasrāni anekakalpakoṭīranekānikalpakoṭiśatāni anekāni kalpakoṭiśatasahasrāni",
    "K09bsu014_u:647": " anekāni kalpakoṭiniyutaśatasahasrāṇi mātsaryadauḥśīlyamalāpanītatayā tyāgaśīlaviśuddhau samudāgacchati /",
    "K09bsu014_u:648": " tadyathāpi nāma bhavanto jinaputrāstadeva jātarūpaṃ kāsīsaprakṣiptaṃ bhūyasyā mātrayā sarvamalāpagataṃ bhavati,",
    "K09bsu014_u:649": " evameva bhavanto jinaputrāstadeva jātarūpaṃ kāsīsaprakṣiptaṃ bhūyasyā mātrayā sarvamalāpagataṃ bhavati,",
    "K09bsu014_u:650": " evameva bhavanto jinaputrā bodhisattvo 'syāṃ vimalāyāṃ bodhisattvabhūmau sthito 'nekān",
    "K09bsu014_u:651": " kalpān yāvadanekāni kalpakoṭiniyutaśatasahasrāṇi mātsaryadauḥśīlyamalāpanītatayā",
    "K09bsu014_u:652": " tyāgaśīlaviśudvau samudāgacchati /",
    "K09bsu014_u:653": " tasya caturbhyaḥ saṃgrahavastubhyaḥ priyavadyatā atiriktatamā bhavati /",
    "K09bsu014_u:654": " daśabhyaḥ pāramitābhyaḥ śīlapāramitā atiriktatamā bhavati /",
    "K09bsu014_u:655": " na ca pariśeṣāsu na samudāgacchati yathābalaṃ yathābhajamānam //",
    "K09bsu014_u:656": " iyaṃ bhavanto jinaputrā bodhisattvasya vimalā nāma dvitīyā bodhisattvabhūmiḥ samāsanirdeśataḥ,",
    "K09bsu014_u:657": " yasyāṃ pratiṣṭhito bodhisattvo bhūyastvena rājā bhavati cakravartī caturdvīpādhipatidharmādhipatyapratilabdhaḥ",
    "K09bsu014_u:658": " saptaratnasamanvāgataḥ kṛtī prabhuḥ sattvānāṃ dauḥśīlyamalavinivartanāya kuśalaḥ",
    "K09bsu014_u:659": " sattvān daśasu kuśaleṣu karmapatheṣu pratiṣṭhāpayitum /",
    "K09bsu014_u:660": " yacca kiṃcit karmārabhate ... peyālam //",
    "K09bsu014_u:661": " vimalā nāma dvitīyā bhūmiḥ //",
    "K09bsu014_u:662": " (Dbh 18)",
    "K09bsu014_u:663": " 3 prabhākarī nāma tṛtīyā bhūmiḥ /",
    "K09bsu014_u:664": " vajragarbho bodhisattva āha - yo 'yaṃ bhavanto jinaputrā bodhisattvo dvitīyāyāṃ bodhisattvabhūmau supariśodhitādhyāśayastṛtīyāṃ bodhisattvabhūmimākramati,",
    "K09bsu014_u:665": " sa daśabhiścittāśayamanaskārairākramati /",
    "K09bsu014_u:666": " katamairdaśabhiḥ?",
    "K09bsu014_u:667": " yaduta śuddhacittāśayamanaskāreṇa ca sthiracittāśayamanaskāreṇa ca nirviccittāśayamanaskāreṇa",
    "K09bsu014_u:668": " ca avirāgacittāśayamanaskāreṇa ca avinivartacittāśayamanaskāreṇa ca dṛḍhacittāśayamanaskāreṇa",
    "K09bsu014_u:669": " ca uttaptacittāśayamanaskāreṇa ca atṛptacittāśayamanaskāreṇa ca udāracittāśayamanaskāreṇa",
    "K09bsu014_u:670": " ca māhātmyacittāśayamanaskāreṇa ca /",
    "K09bsu014_u:671": " ebhirdaśabhiścittāśayamanaskārairākramati /",
    "K09bsu014_u:672": " sa khalu punarbhavanto jinaputrā bodhisattvastṛtīyāyāṃ bodhisattvabhūmau sthito 'nityatāṃ ca sarvasaṃskāragatasya yathābhūtaṃ pratyavekṣate,",
    "K09bsu014_u:673": " duḥkhatāṃ ca aśubhatāṃ ca anāśvāsikatāṃ ca vipralopatāṃ ca acirasthitikatāṃ ca kṣaṇikotpādanirodhatāṃ",
    "K09bsu014_u:674": " ca pūrvantāsaṃbhavatāṃ ca aparāntāsaṃkrāntitāṃ ca pratyutpannāvyavasthitatāṃ ca sarvasaṃskāragatasya pratyavekṣate /",
    "K09bsu014_u:675": " sa evaṃbhūtaṃ sarvasaṃskāragataṃ saṃpaśyannanabhisaraṃ nirākrandaṃ saśokaṃ saparidevaṃ",
    "K09bsu014_u:676": " sopāyāsaṃ priyāpriyavinibaddha duḥkhadaurmanasyopāyāsābahulamasaṃnicayabhūtaṃ rāgadveṣamohāgnisaṃpradīptamanekavyādhivivardhitaṃ",
    "K09bsu014_u:677": " ca ātmabhāvaṃ saṃpaśyan bhūyasyā mātrayā sarvasaṃskārebhyaścittamuccālayati,",
    "K09bsu014_u:678": " tathāgatajñāne ca saṃpreṣayati /",
    "K09bsu014_u:679": " sa tathāgatajñānasyācintyatāṃ ca samanupaśyati,",
    "K09bsu014_u:680": " atulyatāṃ ca aprameyatāṃ ca durāsadatāṃ ca asaṃspṛṣṭatāṃ ca nirupadravatāṃ ca nirupāyāsatāṃ ca abhayapuragamanīyatāṃ ca apunarāvṛttitāṃ ca bahujanaparitrāṇatāṃ ca samanupaśyati /",
    "K09bsu014_u:681": " sa evamapramāṇatāṃ ca tathāgatajñānasya samanupaśyan evaṃ bahūpadravatāṃ ca sarvasaṃskāragatasya vyupaparīkṣamāṇo bhūyasyā mātrayā sattvānāmantike daśa cittāśayānupasthāpayati /",
    "K09bsu014_u:682": " katamān daśa?",
    "K09bsu014_u:683": " yaduta anāthātrāṇāpratiśaraṇacittāśayatāṃ ca nityadaridrapratiśaraṇacittāśayatāṃ",
    "K09bsu014_u:684": " ca rāgadveṣamohāgnisaṃpradīptapratiśaraṇacittāśayatāṃ ca bhavacārakāvaruddhapratiśaraṇacittāśayatāṃ",
    "K09bsu014_u:685": " ca satatasamitaklaśagahenāvṛtaprasuptapratiśaraṇacittāśayatāṃ ca vilokanasamarthapratiśaraṇacittāśayatāṃ",
    "K09bsu014_u:686": " ca kuśaladharmacchandarahitapratiśaraṇacittāśayatāṃ ca buddhadharmapramuṣitapratiśaraṇacittāśayatāṃ",
    "K09bsu014_u:687": " ca saṃsārasrotonuvāhipratiśaraṇacittāśayatāṃ ca mokṣopāyapraṇaṣṭapratiśaraṇacittāśayatāṃ ca /",
    "K09bsu014_u:688": " imān daśa cittāśayanupasthāpayati //",
    "K09bsu014_u:689": " sa evaṃ bahūpadravaṃ sattvadhātuṃ samanupaśyan evaṃ vīryamārabhate - mayaivaite sattvāḥ",
    "K09bsu014_u:690": " paritrātavyāḥ parimocayitavyāḥ paritoṣayitavyāḥ saṃropayitavyā vinetavyāḥ parinirvāpayitavyā iti /",
    "K09bsu014_u:691": " sa evaṃ nirvidanugataśca sarvasaṃskāragatyā upekṣānugataśca sarvasattveṣu anuśaṃsānugataśca",
    "K09bsu014_u:692": " sarvajñajñāne tathāgatajñānapratiśaraṇaḥ sarvasattvaparitrāṇāyābhiyuktaḥ evaṃ vyupaparīkṣate",
    "K09bsu014_u:693": " - katamena khalu upāyamārgeṇa śakyā ime sattvā evaṃ bahuduḥkhopakleśaprapatitā abhyuddhartum,",
    "K09bsu014_u:694": " atyantasukhe ca nirvāṇe pratiṣṭhāpayitum,",
    "K09bsu014_u:695": " sarvadharmaniḥsaṃśayatāṃ cānuprāpayitumiti?",
    "K09bsu014_u:696": " tasya bodhisattvasyaivaṃ bhavati - nānyatra anāvaraṇavimokṣajñānasthānāt /",
    "K09bsu014_u:697": " tacca anāvaraṇajñānavimokṣasthānam nānyatra sarvadharmayathāvadavabodhāt /",
    "K09bsu014_u:698": " sa ca sarvadharmayathāvadavabodho nānyatra apracārānutpādacāriṇyāḥ prajñāyāḥ /",
    "K09bsu014_u:699": " sa ca prajñāloko nānyatra dhyānakauśalyaviniścayabuddhipratyavekṣaṇāt /",
    "K09bsu014_u:700": " tacca dhyānakauśalyaviniścayabuddhipratyavekṣaṇaṃ nānyatra śrutakauśalyāditi //",
    "K09bsu014_u:701": " (Dbh 20)",
    "K09bsu014_u:702": " sa evaṃ pratyavekṣitajñāno bhūyasyā mātrayā saddharmaparyeṣaṇābhiyukto viharati /",
    "K09bsu014_u:703": " rātridivaṃ dharmaśravaṇārthiko dharmakāmātṛptāpratiprasrabdho buddhardharmaparyeṣṭihetoḥ /",
    "K09bsu014_u:704": " dharmārāmo dharmarato dharmapratiśaraṇo dharmanimno dharmapravaṇo dharmaprāgbhāro dharmaparāyaṇo dharmalayano dharmatrāṇo dharmānudharmacārī",
    "K09bsu014_u:705": " sa evaṃ buddhadharmaparyeṣaṇābhiyukto nāsti tatkiṃcid dravyavittajātaṃ vā dhanadhānyakośakoṣṭhāgārajātaṃ",
    "K09bsu014_u:706": " vā hiraṇyasuvarṇamaṇimuktāvajravaiḍūryaśaṅkhaśilāpravālajātarūparajatajātaṃ vā yāvatsarvāṅgapratyaṅgaparityāgo",
    "K09bsu014_u:707": " vā yanna parityajati tayā dharmakāmatayā /",
    "K09bsu014_u:708": " na ca tasmādduṣkarasaṃjñī bhavati anyatra tasminneva dharmabhāṇakapudgale duṣkarasaṃjñī bhavati yo 'syaikadharmapadamapi deśayati /",
    "K09bsu014_u:709": " sa dharmahetornāsti tatkiṃcidupātaṃ bāhyaṃ vastu yanna parityajati /",
    "K09bsu014_u:710": " nāsti tatkiciṃdādhyātmikaṃ vastu yanna parityajati /",
    "K09bsu014_u:711": " nāsti tatkiṃcidguruparicaryopasthānaṃ yannopādatte /",
    "K09bsu014_u:712": " nāsti sā kācid mānābhimānotsarganirmāṇopacāratā yāṃ nopādatte /",
    "K09bsu014_u:713": " nāsti sā kācitkāyikī pīḍā yāṃ nopādatte /",
    "K09bsu014_u:714": " sa citro bhavatyaśrutadharmapada śravaṇena,",
    "K09bsu014_u:715": " na tveva trisāhasramahāsāhasralokadhātupratimena ratnarāśipratilambhena /",
    "K09bsu014_u:716": " sa citro bhavatyekasubhāṣitagāthāśravaṇena na tveva cakravartirājyapratilambhena /",
    "K09bsu014_u:717": " sa citro bhavatyaśrutadharmapadaśravaṇena bodhisattvacaryāpariśodhanena na tveva śakratvabrahmatvapratilambhena bahukalpaśatasahasraparyavasānena",
    "K09bsu014_u:718": " sacedidaṃ kaścidevaṃ brūyāt - evamahaṃ tulyamidaṃ dharmapadaṃ samyaksaṃbuddhopanītaṃ bodhisattvacaryāpariśodhanaṃ saṃśrāvayeyam,",
    "K09bsu014_u:719": " sacettvaṃ mahatyāmagnikhadāyāṃ saṃprajvalitāyāmekajvālībhūtāyāmātmānaṃ prapātayeḥ,",
    "K09bsu014_u:720": " mahāntaṃ ca duḥkhavedanopakramaṃ svaśarīreṇopādadyā iti /",
    "K09bsu014_u:721": " tasyaivaṃ bhavati - utsahe 'hamekasyāpi dharmapadasya samyaksaṃbuddhopanītasya bodhisattvacaryāpariśodhanasyārthāya",
    "K09bsu014_u:722": " trisāhasramahāsāhasralokadhātāvagniparipūrṇe brahmalokādātmānamutsraṣṭum,",
    "K09bsu014_u:723": " kiṃ punaḥ prākṛtāyāṃ agnikhadāyām /",
    "K09bsu014_u:724": " api tu khalu punaḥ sarvairnirayāpāyaduḥkhasaṃvāsairapyasmābhirbuddhadharmāḥ paryeṣitavyāḥ,",
    "K09bsu014_u:725": " kiṃ punarmanuṣyaduḥkhasaṃvāsairiti /",
    "K09bsu014_u:726": " sa evaṃrūpeṇa vīryārambheṇa dharmān paryeṣate /",
    "K09bsu014_u:727": " yathāśruteṣu dharmeṣu ca yoniśaḥ pratyavakṣeṇajātīyo bhavati /",
    "K09bsu014_u:728": " tāṃśca dharmān śrutvā svacittanidhyaptyā eko rahogata evaṃ mīmāṃsate - dharmānudharmapratipattyā ime buddhadharmā anugantavyā na kevalaṃ vākkarmapariśuddhyeti",
    "K09bsu014_u:729": " so 'syāṃ prabhākaryāṃ bodhisattvabhūmau sthito bodhisattvo dharmānudharmapratipattihetorviviktaṃ kāmairviviktaṃ pāpakairakuśaladharmaiḥ savitarkaṃ",
    "K09bsu014_u:730": " savicāraṃ vivekajaṃ prītisukhaṃ prathamaṃ dhyānamupasaṃpadya viharati /",
    "K09bsu014_u:731": " sa vitarkavicārāṇāṃ vyupaśamādadhyātmasaṃprasādāccetasa ekotībhāvādavitarkamavicāraṃ samādhijaṃ prītisukhaṃ dvitīyaṃ dhyānamupasaṃpadya viharati",
    "K09bsu014_u:732": " sa prītervirāgādupekṣako viharati smṛtimān saṃprajānan /",
    "K09bsu014_u:733": " sukhaṃ ca kāyena pratisaṃvedayati yattadāryā ācakṣante - upekṣakaḥ smṛtimān /",
    "K09bsu014_u:734": " sukhavihārī niṣprītikaṃ tṛtīyaṃ dhyānamupasaṃpadya viharati /",
    "K09bsu014_u:735": " sa sukhasya ca prahāṇādduḥkhasya ca prahāṇātpūrvameva ca saumanasyadaurmanasyayorastaṃgamādaduḥkhāsukhamupekṣāsmṛtipariśuddhaṃ caturthaṃ dhyānamupasaṃpadya viharati /",
    "K09bsu014_u:736": " sa sarvaśo rūpasaṃjñānāṃ samatikramāt pratighasaṃjñānāmastaṃgamānnānātvasaṃjñānāmamanasikārādanantakamākāśamityākāśānantyāyatanamupasaṃpadya (Dbh 21) viharati /",
    "K09bsu014_u:737": " sa sarvaśa ākāśānantyāyatanasamatikramādanantaṃ vijñānamiti vijñānānantyāyatanamupasaṃpadya viharati /",
    "K09bsu014_u:738": " sa sarvaśo vijñānānantyāyatanasamatikramānnāsti kiṃcidityākiṃcanyāyatanamupasaṃpadya viharati /",
    "K09bsu014_u:739": " sa sarvaśa ākiṃcanyāyatanasamatikramānnaivasaṃjñānāsaṃjñāyatanamupasaṃpadya viharati tenānabhiratipadasthānena nānyatra dharmānudharmapratipattimupādāya",
    "K09bsu014_u:740": " sa maitrīsahagatena cittena vipulena mahadgatenādvayenāpramāṇenāvaireṇāsapatnenānāvaraṇenāvyābādhena",
    "K09bsu014_u:741": " sarvatrānugatena dharmadhātuparame loke ākāśadhātuparyavasāne sarvāvantaṃ lokaṃ spharitvopasaṃpadya viharati /",
    "K09bsu014_u:742": " evaṃ karuṇāsahagatena cittena /",
    "K09bsu014_u:743": " muditāsahagatena cittena /",
    "K09bsu014_u:744": " upekṣāsahagatena cittena viharati //",
    "K09bsu014_u:745": " so 'nekavidhāṃ ṛddhividhiṃ pratyanubhavati /",
    "K09bsu014_u:746": " pṛthivīmapi kampayati /",
    "K09bsu014_u:747": " eko 'pi bhūtvā bahudhā bhavati /",
    "K09bsu014_u:748": " bahudhāpi bhūtvaiko bhavati /",
    "K09bsu014_u:749": " āvirbhāvaṃ tirobhāvamapi pratyanubhavati /",
    "K09bsu014_u:750": " tiraḥkuḍyaṃ tiraḥprākāraṃ parvatamapyasajjan gacchati tadyathāpi nāma ākāśe /",
    "K09bsu014_u:751": " ākāśe 'pi paryaṅkena krāmati tadyathāpi nāma pakṣiśakuniḥ /",
    "K09bsu014_u:752": " pṛthivyāmapyunmajjananimajjanaṃ karoti tadyathāpi nāma udake /",
    "K09bsu014_u:753": " udake 'pyamañjan gacchati tadyathāpi pṛthivyām /",
    "K09bsu014_u:754": " dhūmayati prajvalati,",
    "K09bsu014_u:755": " tadyathāpi nāma mahānagniskandhaḥ /",
    "K09bsu014_u:756": " svakāyādapi mahāvāridhārā utsṛjati tadyathāpi nāma mahāmeghaḥ /",
    "K09bsu014_u:757": " yābhirvāridhārābhirayaṃ trisāhasramahāsāhasro lokadhāturādīptaḥ pradīptaḥ saṃprajvalito 'gninā ekajvālībhūto nirvāpyate /",
    "K09bsu014_u:758": " imāvapi candrasūryāvevaṃmaharddhikau evaṃmahānubhāvau pāṇinā parāmṛśati parimārṣṭi yāvadbrahmalokamapi kāyena vaśaṃ vartayati //",
    "K09bsu014_u:759": " sa divyena śrotradhātunā [viśuddhenā]tikrāntamānuṣyakena ubhayān śabdān śṛṇoti divyān mānuṣyākān,",
    "K09bsu014_u:760": " sūkṣmānaudārikāṃśca /",
    "K09bsu014_u:761": " ye dūre 'ntike vā antaśo daṃśamaśakakīṭamakṣikāṇāmapi śabdān śṛṇoti /",
    "K09bsu014_u:762": " [eṣā divyaśrotrābhijñā] //",
    "K09bsu014_u:763": " sa parasattvānāṃ parapudgalānāṃ cetasaiva cittaṃ yathābhūtaṃ prajānāti /",
    "K09bsu014_u:764": " sarāgaṃ cittaṃ sarāgacittamiti yathābhūtaṃ prajānāti /",
    "K09bsu014_u:765": " virāgaṃ cittaṃ virāgacittamiti prajānāti /",
    "K09bsu014_u:766": " sadoṣaṃ ... vigatadoṣaṃ ... samohaṃ ... vigatamohaṃ ... sakleśaṃ ... niḥkleśaṃ ...",
    "K09bsu014_u:767": " parīttaṃ ... vipulaṃ ... mahadgataṃ ... apramāṇaṃ ... saṃkṣiptaṃ ... [vistīrṇaṃ]",
    "K09bsu014_u:768": " ... samāhitaṃ ... asamāhitaṃ ... vimuktaṃ ... avimuktaṃ ... sāṅganam ... anaṅganam",
    "K09bsu014_u:769": " ... audārikaṃ cittamaudārikacittamiti yathābhūtaṃ prajānāti /",
    "K09bsu014_u:770": " anaudārikaṃ cittamanaudārikaṃ cittamiti yathābhūtaṃ prajānāti /",
    "K09bsu014_u:771": " iti parasattvānāṃ parapudgalānāṃ cetasaiva cittaṃ yathābhūtaṃ prajānāti /",
    "K09bsu014_u:772": " [ityeṣā paracittajñānāmijñā] //",
    "K09bsu014_u:773": " so 'nekavidhaṃ pūrvanivāsamanusmarati /",
    "K09bsu014_u:774": " ekāmapi jātimanusmarati /",
    "K09bsu014_u:775": " dve tisraścatasraḥ pañca daśa viṃśatiḥ triṃśataṃ catvāriṃśataṃ pañcāśataṃ jātiśatamanusmarati /",
    "K09bsu014_u:776": " anekānyapi jātiśatāni /",
    "K09bsu014_u:777": " (Dbh 22) anekānyapi jātiśatasahasrāṇi /",
    "K09bsu014_u:778": " saṃvartakalpamapi vivartakalpamapi /",
    "K09bsu014_u:779": " anekānapi saṃvartavivartakalpānapyanusmarati /",
    "K09bsu014_u:780": " kalpaśatamapi kalpasahasramapi kalpakoṭīmapi kalpakoṭīśatamapi kalpakoṭīsahasramapi",
    "K09bsu014_u:781": " kalpakoṭīśatasahasramapi yāvadanekānyapi kalpakoṭīniyutaśatasahasrāṇyanusmarati -",
    "K09bsu014_u:782": " amutrāhamāsaṃ evaṃnāmā /",
    "K09bsu014_u:783": " evaṃgotraḥ evaṃjātiḥ evamāhāra evamāyuḥpramāṇaḥ evaṃ cirasthitikaḥ evaṃ sukhaduḥkhapratisaṃvedī /",
    "K09bsu014_u:784": " so 'haṃ tataścyuto 'tropapannaḥ /",
    "K09bsu014_u:785": " tataścyuta ihopapannaḥ /",
    "K09bsu014_u:786": " iti sākāraṃ soddeśaṃ sanimittamanekavidhaṃ pūrvanivāsamanusmarati /",
    "K09bsu014_u:787": " [eṣā pūrvanivāsānusmṛtyabhijñā] //",
    "K09bsu014_u:788": " sa divyena cakṣuṣā viśuddhenātikrāntamānuṣyakeṇa sattvān paśyati cyavamānānupapadyamānān suvarṇān durvarṇān sugatān durgatān praṇītān hīnān",
    "K09bsu014_u:789": " yathākarmopagān sattvān yathābhūtaṃ prajānāti - ime bhavantaḥ sattvāḥ kāyaduścaritena samanvāgatā vāgduścaritena samanvāgatā [manoduścaritena samanvāgatāḥ] /",
    "K09bsu014_u:790": " āryāṇāmapavādakā mithyādṛṣṭayaḥ mithyādṛṣṭikarmasamādānahetostaddhetuṃ tatpratyayaṃ kāyasya bhadātparaṃ maraṇādapāyadurgativinipātanirayeṣūpapadyante",
    "K09bsu014_u:791": " ime punarbhavantaḥ sattvāḥ kāyasucaritena samanvāgatā [vāksucaritena samanvāgatā manaḥsucaritena samanvāgatā] āryāṇāmanapavādakāḥ /",
    "K09bsu014_u:792": " samyagdṛṣṭikarmasamādānahetostaddhetuṃ tatpratyayaṃ kāyasya bhedāt paraṃ maraṇātsugatau svarge devalokeṣūpapadyanta iti /",
    "K09bsu014_u:793": " [prajānāti /",
    "K09bsu014_u:794": " evaṃ] divyena cakṣuṣā viśuddhenātikrāntamanuṣyeṇa sākāraṃ soddeśaṃ sanimittaṃ sattvān paśyati /",
    "K09bsu014_u:795": " cyavamānānupapadyamānān ... yathābhūtaṃ paśyati //",
    "K09bsu014_u:796": " sa imāni dhyānāni vimokṣān samādhīn samāpattīśca samāpadyate,",
    "K09bsu014_u:797": " vyuttiṣṭhete /",
    "K09bsu014_u:798": " na ca teṣāṃ vaśenopapadyate 'nyatra yatra bodhyaṅgaparipūriṃ paśyati tatra saṃcintya praṇidhānavaśenopapadyate /",
    "K09bsu014_u:799": " tatkasya hetoḥ?",
    "K09bsu014_u:800": " tathā hi tasya bodhisattvasyopāyakauśalyābhinirhatā cittasaṃtatiḥ //",
    "K09bsu014_u:801": " tasya asyāṃ prabhākaryāṃ bodhisattvabhūmau sthitasya bodhisattvasya bahavo buddhā ābhāsamāgacchanti /",
    "K09bsu014_u:802": " peyālaṃ /",
    "K09bsu014_u:803": " pariṇāmayati /",
    "K09bsu014_u:804": " tāṃśca tathāgatānarhataḥ samyaksaṃbuddhān paryupāste /",
    "K09bsu014_u:805": " teṣāṃ ca dharmadeśanāṃ satkṛtya śṛṇoti udgṛhṇāti dhārayati /",
    "K09bsu014_u:806": " śrutvā ca yathābhajamānaṃ pratipattyā samādayati /",
    "K09bsu014_u:807": " sa sarvadharmāṇāmasaṃkrāntitāṃ ca avināśitāṃ ca pratītya pratyayatayā vyavalokayati //",
    "K09bsu014_u:808": " tasya bhūyasyā mātrayā sarvāṇi kāmabandhanāni tanūni bhavanti /",
    "K09bsu014_u:809": " sarvāṇi rūpabandhanāni sarvāṇi bhavabandhanāni sarvāṇyavidyābandhanāni tanūni bhavanti /",
    "K09bsu014_u:810": " dṛṣṭikṛtabandhanāni ca pūrvameva prahīṇāni bhavanti /",
    "K09bsu014_u:811": " tasya asyāṃ prabhākaryāṃ bodhisattvabhūmau sthitasya bodhisattvasya ... peyālaṃ ... anupacayaṃ mithyārāgaḥ prahāṇaṃ gacchati anupacayaṃ mithyādoṣaḥ prahāṇaṃ gacchati,",
    "K09bsu014_u:812": " anupacayaṃ mithyāmohaḥ prahāṇaṃ gacchati /",
    "K09bsu014_u:813": " tāni cāsya kuśalamūlānyuttapyante pariśuddhyanti karmaṇyāni (Dbh 23)",
    "K09bsu014_u:814": " ca bhavanti /",
    "K09bsu014_u:815": " tadyathāpi nāma bhavanto jinaputrāstadeva jātarūpaṃ kuśalasya karmārasya hastagataṃ tulyadharaṇameva pramāṇenāvatiṣṭhate,",
    "K09bsu014_u:816": " evameva bhavanto jinaputrā bodhisattvasya asyāṃ prabhākaryāṃ bodhisattvabhūmau sthitasya anekān kalpān yāvadanekāni kalpakoṭiniyutaśatasahasrāṇi ... .prahāṇaṃ gacchanti /",
    "K09bsu014_u:817": " tasya bhūyasyā mātrayā kṣāntisauratyāśayatā ca pariśuddhyati,",
    "K09bsu014_u:818": " sākhilyamādhuryāśayatā ca akopyāśayatā ca akṣubhitāśayatā ca alubhitāśayatā ca anunnāmavanāmāśayatā",
    "K09bsu014_u:819": " ca sarvakṛtapratikṛtānāṃ niḥkāṅkṣāśayatā ca sattvakṛtapratikṛtānāṃ kāṅkṣāśayatā ca",
    "K09bsu014_u:820": " aśāṭhyamāyāvitāśayatā ca agahanāśayatā ca pariśuddhyati /",
    "K09bsu014_u:821": " tasya caturbhyaḥ saṃgrahavastubhyo 'rthacaryā atiriktatamā bhavati /",
    "K09bsu014_u:822": " daśabhyaḥ pāramitābhyaḥ kṣāntipāramitā atiriktatamā bhavati /",
    "K09bsu014_u:823": " na ca pariśeṣāsu na samudāgacchati yathābalaṃ yathābhajamānam /",
    "K09bsu014_u:824": " iyaṃ bhavanto jinaputrā bodhisattvasya prabhākarī nāma tṛtīyā bodhisattvabhūmiḥ samāsanirdeśataḥ,",
    "K09bsu014_u:825": " yasyāṃ pratiṣṭhito bodhisattvo bhūyastvena indro bhavati devarājastridaśādhipatiḥ kṛtī prabhuḥ sattvānāṃ kāmarāgavinivartanopāyopasaṃhārāya kuśalaḥ sattvān kāmapaṅkādabhyuddhartum,",
    "K09bsu014_u:826": " yacca kiṃcit ... peyālaṃ ... yathārūpeṇa vīryārambheṇa ekakṣaṇalavamuhūrtena samādhiśatasahasraṃ ca pratilabhate ... //",
    "K09bsu014_u:827": " prabhākarī nāma tṛtiyā bhūmiḥ //",
    "K09bsu014_u:828": " (Dbh 24)",
    "K09bsu014_u:829": " 4 arciṣmatī nāma caturthī bhūmiḥ /",
    "K09bsu014_u:830": " vajragarbha āha - yo 'yaṃ bhavanto jinaputrā bodhisattvastṛtīyāyāṃ bodhisattvabhūmau supariśuddhālokaścaturthī bodhisattvabhūmimākramati,",
    "K09bsu014_u:831": " sa daśabhirdharmālokapraveśairākramati /",
    "K09bsu014_u:832": " katamairdaśabhiḥ?",
    "K09bsu014_u:833": " yaduta sattvadhātuvicāraṇālokapraveśena ca lokadhātuvicaraṇālokapraveśena ca dharmadhātuvicāraṇālokapraveśena",
    "K09bsu014_u:834": " ākāśadhātuvicāraṇālokapraveśena ca vijñānadhātuvicāraṇā lokapraveśena ca kāmadhātuvicaraṇālokapraveśena",
    "K09bsu014_u:835": " ca rūpadhātuvicaraṇālokapraveśena ca ārūpyadhātuvicaraṇālokapraveśena udārāśayādhimuktidhātuvicaraṇālokapraveśena",
    "K09bsu014_u:836": " ca māhātmyāśayādhimuktidhātuvicaraṇālokapraveśena /",
    "K09bsu014_u:837": " ebhirdaśabhirdharmālokapraveśairākramati //",
    "K09bsu014_u:838": " tatra bhavanto jinaputrā arciṣmatyā bodhisattvabhūmeḥ sahapratilambhena bodhisattvaḥ saṃvṛtto bhavati tathāgatakule tadātmakadharmapratilambhāya daśabhirjñānaparipācakairdharmaiḥ /",
    "K09bsu014_u:839": " katamairdaśabhiḥ?",
    "K09bsu014_u:840": " yaduta apratyudāvartyāśayatayā ca triratnābhedyaprasādaniṣṭhāgamanatayā ca saṃskārodayavyayavibhāvanatayā",
    "K09bsu014_u:841": " ca svabhāvānutpattyāśayatayā ca lokapravṛttinivṛttyāśayatayā ca karmabhavopapattyāśayatayā",
    "K09bsu014_u:842": " ca saṃsāranirvāṇāśayatayā ca sattvakṣetrakarmāśayatayā ca pūrvāntāparāntāśayatayā",
    "K09bsu014_u:843": " abhāvakṣayāśayatayā ca /",
    "K09bsu014_u:844": " ebhirbhavanto jinaputrā daśabhirjñānaparipācakairdharmaiḥ samanvāgato bodhisattvaḥ saṃvṛtto bhavati tathāgatakule tadātmakadharmapratilambhāya",
    "K09bsu014_u:845": " sa khalu punarbhavanto jinaputrā bodhisattvo 'syāmarciṣmatyāṃ bodhisattvabhūmau pratiṣṭhito",
    "K09bsu014_u:846": " 'dhyātmaṃ kāye kāyānudarśī viharati ātāpī saṃprajānan smṛtimān vinīya loke 'bhidhyādaurmanasye",
    "K09bsu014_u:847": " bahirdhā kāye ... adhyātmaṃ bahirdhā kāye /",
    "K09bsu014_u:848": " evamevādhyātmaṃ vedanāsu bahirdhā vedanāsu adhyātmaṃ bahirdhā vedanāsu /",
    "K09bsu014_u:849": " evamadhyātmaṃ citte bahirdhā citte 'dhyātmaṃ citte /",
    "K09bsu014_u:850": " adhyātmaṃ dharmeṣu dharmānudarśī ... bahirdhā dharmeṣu dharmānudarśī ... evamadhyātmaṃ bahirdhā dharmeṣu ... /",
    "K09bsu014_u:851": " so 'nutpannānāṃ pāpakānāmakuśalānāṃ dharmāṇāmanutpādāya cchandaṃ janayati vyāyacchate vīryamārabhate cittaṃ pragṛhṇāti samyakpraṇidadhāti /",
    "K09bsu014_u:852": " utpannānāṃ pāpakānāmakuśalānāṃ dharmāṇāṃ prahāṇāya ... /",
    "K09bsu014_u:853": " anutpannānāṃ kuśalānāṃ dharmāṇāmutpādāya ... /",
    "K09bsu014_u:854": " utpannānāṃ kuśalānāṃ dharmāṇāṃ sthitaye 'saṃpramoṣāya vaipulyāya bhūyobhāvāya bhāvanāya paripūraye ... /",
    "K09bsu014_u:855": " chandasamādhiprahāṇasaṃskārasamanvāgataṃ ṛddhipādaṃ bhāvayati vivekaniśritaṃ virāganiśritaṃ nirodhaniśritaṃ vyavasargapariṇataṃ vīryapariṇataṃ cittapariṇataṃ mīmāṃsāpariṇatam /",
    "K09bsu014_u:856": " sa śraddhendriyaṃ bhāvayati vivekaniśritaṃ ... vīryendriyaṃ ... smṛtīndriyaṃ ... samādhīndriyaṃ ... prajñendriyaṃ ... sa /",
    "K09bsu014_u:857": " śraddhābalaṃ bhāvayati ... vīryabalaṃ ... smṛtibalaṃ",
    "K09bsu014_u:858": " ... samādhibalaṃ ... prajñābalaṃ ... /",
    "K09bsu014_u:859": " smṛtisaṃbodhyaṅgaṃ bhāvayati dharmapravicaya ... vīrya ... prīti ... prasrabdhi ... samādhi ... upekṣā ... /",
    "K09bsu014_u:860": " samyakdṛṣṭiṃ bhāvayati ... samyaksaṃkalpaṃ ... samyagvācaṃ ... samyakkarmāntaṃ ... samyagājīvaṃ ... samyagvyāyāmaṃ ... samyaksmṛtiṃ ... samyaksamādhiṃ",
    "K09bsu014_u:861": " tacca sarvasattvasāpekṣatayā ca pūrvapraṇidhānābhinirhāropastabdhatayā ca mahākaruṇāpūrvaṃgamatayā",
    "K09bsu014_u:862": " ca mahāmaitryupetatayā ca sarvajñajñānādhyālambanatayā ca buddhakṣetraviṭhapanālaṃkārābhinirhāratayā",
    "K09bsu014_u:863": " ca tathāgatabalavaiśāradyāveṇikabuddhadharmalakṣaṇānuvyañjanasvaraghoṣasaṃpadabhinirhāratayā",
    "K09bsu014_u:864": " ca uttarottaravaiśeṣikadharmaparimārgaṇatayā ca gambhīrabuddhadharmavimokṣaśravaṇānugamanatayā ca (Dbh 26)",
    "K09bsu014_u:865": " mahopāyakauśalyabalavicāraṇatayā ca /",
    "K09bsu014_u:866": " tasya khalu punarbhavanto jinaputrā bodhisattvasya asyāmarciṣmatyāṃ bodhisattvabhūmau",
    "K09bsu014_u:867": " sthitasya yānīmāni satkāyadṛṣṭipūrvaṃgamāni ātmasattvajīvapoṣapudgalaskandhadhātvāyatanābhiniveśasamucchritāni",
    "K09bsu014_u:868": " unmiñjitāni nimiñjitāni vicintitāni vitarkitāni kelāyitāni mamāyitāni dhanāyitāni niketasthānāni,",
    "K09bsu014_u:869": " tāni sarvāṇi vigatāni bhavanti sma /",
    "K09bsu014_u:870": " sa yānīmāni karmāṇyakaraṇīyāni samyaksaṃbuddhavivarṇitāni saṃkleśopasaṃhitāni,",
    "K09bsu014_u:871": " tāni sarveṇa sarvaṃ prajahāti /",
    "K09bsu014_u:872": " yāni cemāni karmāṇi karaṇīyāni samyaksaṃbuddhapraśastāni bodhimārgasaṃbhārānukūlāni,",
    "K09bsu014_u:873": " tāni samādāya vartate /",
    "K09bsu014_u:874": " sa bhūyasyā mātrayā yathā yathopāyaprajñābhinirhṛtāni mārgasamudāgamāya mārgāṅgāni bhāvayati,",
    "K09bsu014_u:875": " tathā tathā snigdhacittaśca bhavati,",
    "K09bsu014_u:876": " maducittaśca karmaṇyacittaśca hitasukhāvahacittaśca aparikliṣṭacittaśca uttarottaraviśeṣaparimārgaṇacittaśca",
    "K09bsu014_u:877": " jñānaviśeṣaṇābhilāṣacittaśca sarvajagatparitrāṇacittaśca gurugauravānukūlacittaśca",
    "K09bsu014_u:878": " yathāśrutadharmapratipatticittaśca bhavati /",
    "K09bsu014_u:879": " sa kṛtajñaśca bhavati,",
    "K09bsu014_u:880": " kṛtavedī ca sūrataśca sukhasaṃvāsaśca ṛjuśca mṛduśca agahanacārī ca nirmāyanirmāṇaśca suvacāśca pradakṣiṇagrāhī ca bhavati /",
    "K09bsu014_u:881": " sa evaṃ kṣamopeta evaṃ damopeta evaṃ śamopeta evaṃ kṣamadamaśamopeta uttarāṇi bhūmipariśodhakāni mārgāṅgāni manasi kurvāṇaḥ samudācaran aprasrabdhavīryaśca bhavati aparikliṣṭaḥ /",
    "K09bsu014_u:882": " apratyudāvartyavīryaśca vipulavīryaśca anantavīryaśca uttaptavīryaśca asamavīryaśca asaṃhāryavīryaśca sarvasattvaparipācanavīryaśca nayānayavibhaktavīryaśca bhavati /",
    "K09bsu014_u:883": " tasya bhūyasyā mātrayā āśayadhātuśca viśuddhyati,",
    "K09bsu014_u:884": " adhyāśayadhātuśca na vipravasati,",
    "K09bsu014_u:885": " adhimuktidhātuścottapyate,",
    "K09bsu014_u:886": " kuśalamūlavivṛddhiścopajāyate,",
    "K09bsu014_u:887": " lokamalakaṣāyatā cāpagacchati,",
    "K09bsu014_u:888": " sarvasaṃśayavimatisaṃdehāścāsyocchidyante,",
    "K09bsu014_u:889": " niṣkāṅkṣābhimukhatā ca paripūryate,",
    "K09bsu014_u:890": " prītiprasabdhī ca samudāgacchati,",
    "K09bsu014_u:891": " tathāgatādhiṣṭhānaṃ cābhimukhībhavati,",
    "K09bsu014_u:892": " apramāṇacittāśayatā ca samudāgacchāti //",
    "K09bsu014_u:893": " tasya asyāmarciṣmatyāṃ bodhisattvabhūmau sthitasya bodhisattvasya ... peyālaṃ ... /",
    "K09bsu014_u:894": " bhūyastvena ca teṣāṃ tathāgatānāṃ śāsane pravrajati /",
    "K09bsu014_u:895": " tasya bhūyasyā mātrayā āśayādhyāśayādhimuktisamatā viśudhyati /",
    "K09bsu014_u:896": " tasya asyāmarciṣmatyāṃ bodhisattvabhūmau sthitasya bodhisattvasya ... āśayādhyāśayādhimuktisamatāviśuddhistiṣṭhati,",
    "K09bsu014_u:897": " tāni cāsya kuśalamūlāni sūttaptāni prabhāsvaratarāṇi ca bhavanti /",
    "K09bsu014_u:898": " tadyathāpi nāma bhavanto jinaputrāstadeva jātarūpaṃ kuśalena karmāreṇābharaṇīkṛtamasaṃhāryaṃ bhavati tadanyairakṛtābharaṇairjātarūpaiḥ,",
    "K09bsu014_u:899": " evameva bhavanto jinaputrā bodhisattvasya asyāmarciṣmatyāṃ bodhisattvabhūmau sthitasya",
    "K09bsu014_u:900": " tāni kuśalamūlānyasaṃhāryāṇi bhavanti tadanyeṣāmadharabhūmisthitānāṃ bodhisattvānāṃ kuśalamūlaiḥ /",
    "K09bsu014_u:901": " tadyathāpi nāma bhavanto jinaputrā maṇiratnaṃ jātaprabhaṃ (Dbh 26)",
    "K09bsu014_u:902": " pariśuddharaśmimaṇḍalamālokapramuktamasaṃhāryaṃ bhavati tadanyairapi śuddhaprabhai ratnajātaiḥ,",
    "K09bsu014_u:903": " anācchedyaprabhaṃ ca bhavati sarvamārutodakapravarṣaiḥ,",
    "K09bsu014_u:904": " evameva bhavanto jinaputrā bodhisattvo 'syāmarciṣmatyāṃ bodhisattvabhūmau sthitaḥ sannasaṃhāryo bhavati tadanyairadharabhūmisthitairbodhisattvaiḥ,",
    "K09bsu014_u:905": " anācchedyajñānaśca bhavati sarvamārakleśasamudācāraiḥ /",
    "K09bsu014_u:906": " tasya caturbhyaḥ saṃgrahavastubhyaḥ samānārthatā atiriktatamā bhavati /",
    "K09bsu014_u:907": " daśabhyaḥ pāramitābhyo vīryapāramitā atiriktatamā bhavati,",
    "K09bsu014_u:908": " na ca pariśeṣāsu na samudāgacchati yathābalaṃ yathābhajamānam /",
    "K09bsu014_u:909": " iyaṃ bhavanto jinaputrā bodhisattvasyārciṣmatī nāma caturthī bhūmiḥ samāsanirdeśataḥ,",
    "K09bsu014_u:910": " yasyāṃ pratiṣṭhito bodhisattvo bhūyastvena suyāmo bhavati devarājaḥ kṛtī prabhuḥ sattvānāṃ satkāyadṛṣṭisamuddhātāya kuśalaḥ sattvān samyagdarśane pratiṣṭhāpayitum /",
    "K09bsu014_u:911": " yacca kiṃcit ... ..... //",
    "K09bsu014_u:912": " arciṣmatī nāma caturthī bhūmiḥ //",
    "K09bsu014_u:913": " (Dbh 27)",
    "K09bsu014_u:914": " 5 sudurjayā nāma pañcamī bhūmiḥ /",
    "K09bsu014_u:915": " vajragarbha āha - yo 'yaṃ bhavanto jinaputrā bodhisattvaścaturthyāṃ bodhisattvabhūmau suparipūrṇamārgaḥ pañcamīṃ bodhisattvabhūmimavatarati,",
    "K09bsu014_u:916": " sa daśabhiścittāśayaviśuddhisamatābhiravatarati /",
    "K09bsu014_u:917": " katamābhirdaśabhiḥ?",
    "K09bsu014_u:918": " yaduta atītabuddhadharmaviśuddhyāśayasamatayā ca anāgatabuddhadharmaviśuddhyāśayasamatayā",
    "K09bsu014_u:919": " ca pratyutpannabuddhadharmaviśuddhyāśayasamatayā ca śīlaviśuddhyāśayasamatayā ca",
    "K09bsu014_u:920": " cittaviśuddhyāśayasamatayā ca dṛṣṭikāṅkṣāvimativilekhāpanayanaviśuddhyāśayasamatayā",
    "K09bsu014_u:921": " ca mārgāmārgajñānaviśuddhyāśayasamatayā ca pratipatprahāṇājñānaviśuddhyāśayasamatayā",
    "K09bsu014_u:922": " ca sarvabodhipakṣyadharmottarottaravibhāvanaviśuddhyāśayasamatayā ca sarvasattvaparipācanaviśuddhyāśayasamatayā ca /",
    "K09bsu014_u:923": " ābhirdaśabhiścittāśayaviśuddhisamatābhiravatarati /",
    "K09bsu014_u:924": " sa khalu punarbhavanto jinaputrā bodhisattvaḥ pañcamīṃ bodhisattvabhūmimanuprāptaḥ",
    "K09bsu014_u:925": " eṣāmeva bodhipakṣyāṇāṃ mārgāṅgānāṃ suparikarmakṛtatvātsupariśodhitādhyāśayatvācca",
    "K09bsu014_u:926": " bhūya uttarakālamārgaviśeṣamabhiprārthayamānastathatvānupratipannaśca praṇidhānabalādhānataśca",
    "K09bsu014_u:927": " kṛpāmaitrībhyāṃ sarvasattvāparityāgataśca puṇyavijñānasaṃbhāropacayataśca apratiprasrabdhitaśca",
    "K09bsu014_u:928": " upāyakauśalyābhinirhārataśca uttarottarabhūmyavabhāsālocanataśca tathāgatādhiṣṭhānasaṃpratyeṣaṇataśca",
    "K09bsu014_u:929": " smṛtimatigatibuddhibalādhānataśca apratyudāvartanīyamanasikāro bhūtvā idaṃ duḥkhamāryasatyamiti",
    "K09bsu014_u:930": " yathābhūtaṃ prajānāti /",
    "K09bsu014_u:931": " ayaṃ duḥkhasamudayaḥ āryasatyamiti yathābhūtaṃ prajānāti /",
    "K09bsu014_u:932": " ayaṃ duḥkhanirodhaḥ āryasatyamiti yathābhūtaṃ prajānāti /",
    "K09bsu014_u:933": " iyaṃ duḥkhanirodhagāminī pratipadāryasatyamiti yathābhūtaṃ prajānāti /",
    "K09bsu014_u:934": " sa saṃvṛtisatyakuśalaśca bhavati /",
    "K09bsu014_u:935": " paramārthasatyakuśalaśca bhavati /",
    "K09bsu014_u:936": " lakṣaṇasatyakuśalaśca bhavati /",
    "K09bsu014_u:937": " vibhāgasatyakuśalaśca bhavati /",
    "K09bsu014_u:938": " nistīraṇasatyakuśalaśca bhavati /",
    "K09bsu014_u:939": " vastusatyakuśalaśca bhavati /",
    "K09bsu014_u:940": " prabhavasatyakuśalaśca bhavati /",
    "K09bsu014_u:941": " kṣayānutpādasatyakuśalaśca bhavati /",
    "K09bsu014_u:942": " mārgajñānāvatārasatyakuśalaśca bhavati /",
    "K09bsu014_u:943": " sarvabodhisattvabhūmikramānusaṃdhiniṣpādanatayā yāvattathāgatajñānasamudayasatyakuśalaśca bhavati /",
    "K09bsu014_u:944": " sa parasattvānāṃ yathāśayasaṃtoṣaṇātsaṃvṛtisatyaṃ prajānāti /",
    "K09bsu014_u:945": " ekanayasamavasaraṇātparamārthasatyaṃ prajānāti /",
    "K09bsu014_u:946": " svasāmanyalakṣaṇānubodhāllakṣaṇasatyaṃ prajānāti /",
    "K09bsu014_u:947": " dharmavibhāgavyavasthānānubodhādvibhāgasatyaṃ prajānāti /",
    "K09bsu014_u:948": " skandhadhātvāyatanavyavasthānānubodhānnistīraṇasatyaṃ prajānāti /",
    "K09bsu014_u:949": " cittaśarīraprapīḍanopanipātitatvādvastusatyam,",
    "K09bsu014_u:950": " gatisaṃdhisaṃbandhanatvātprabhavasatyam,",
    "K09bsu014_u:951": " sarvajvaraparidāhātyantopaśamātkṣayānutpādasatyam,",
    "K09bsu014_u:952": " advayānutpādasatyam,",
    "K09bsu014_u:953": " advayābhinirhāranmārgajñānāvatārasatyam,",
    "K09bsu014_u:954": " sarvākārābhisaṃbodhitsarvabodhisattvabhūmikramānusaṃdhiniṣpādanatayā yāvattathāgatajñānasamudayasatyaṃ prajānāti adhimuktijñānabalādhānānna khalu punarniravaśeṣajñānāt //",
    "K09bsu014_u:955": " sa evaṃ satyakauśalyajñānābhinirhṛtayā buddhyā sarvasaṃskṛtaṃ riktaṃ tucchaṃ mṛṣā moṣadharma avisaṃvādakaṃ bālālāpanamiti yathābhūtaṃ prajānāti",
    "K09bsu014_u:956": " tasya bhūyasyā mātrayā sattveṣu mahākaruṇā abhimukhībhavati,",
    "K09bsu014_u:957": " mahāmaitryālokaśca prādurbhavati //",
    "K09bsu014_u:958": " sa evaṃ jñānabalādhanaprāptaḥ sarvasattvasāpekṣo buddhajñānābhilāṣī pūrvāntāparāntaṃ",
    "K09bsu014_u:959": " sarvasaṃskāragatasya pratyavekṣate yathā pūrvāntato 'vidyābhavatṛṣṇāprasṛtānāṃ sattvānāṃ",
    "K09bsu014_u:960": " saṃsārasroto (Dbh 28)",
    "K09bsu014_u:961": " 'nuvāhināṃ skandhālayānucchalitānāṃ duḥkhaskandho vivardhate,",
    "K09bsu014_u:962": " nirātmā niḥsattvo nirjīvo niṣpoṣo niṣpudgala ātmātmīyavigataḥ,",
    "K09bsu014_u:963": " taṃ yathābhūtaṃ prajānāti /",
    "K09bsu014_u:964": " yathā ca anāgatasyaiva asatsaṃmohābhilāṣasya vyavacchedaḥ paryanto niḥsaraṇaṃ nāstyasti ca,",
    "K09bsu014_u:965": " tacca yathābhūtaṃ prajānāti //",
    "K09bsu014_u:966": " tasyaivaṃ bhavati - āścaryaṃ yāvadajñānasamūḍhā bateme bālapṛthagjanāḥ,",
    "K09bsu014_u:967": " yeṣāmasaṃkhyeyā ātmabhāvā niruddhāḥ,",
    "K09bsu014_u:968": " nirudhyante nirotsyante ca /",
    "K09bsu014_u:969": " evaṃ ca kṣīyamāṇāḥ kāye na nirvidamutpādayanti /",
    "K09bsu014_u:970": " bhūyasyā mātrayā duḥkhayantraṃ vivardhayanti /",
    "K09bsu014_u:971": " saṃsārasrotasaśca mahābhayānna nivartante /",
    "K09bsu014_u:972": " skandhālayaṃ ca notsṛjanti /",
    "K09bsu014_u:973": " dhātūragebhyaśca ga nirvidyante /",
    "K09bsu014_u:974": " nandīrāgataścārakaṃ ca nāvabudhyante /",
    "K09bsu014_u:975": " ṣaḍāyatanaśūnyagrāmaṃ ca na vyavalokayanti /",
    "K09bsu014_u:976": " ahaṃkāramamakārābhiniveśānuśayaṃ ca na prajahanti /",
    "K09bsu014_u:977": " mānadṛṣṭiśalyaṃ ca noddharanti /",
    "K09bsu014_u:978": " rāgadveṣamohajvalanaṃ ca na praśamayanti /",
    "K09bsu014_u:979": " avidyāmohāndhakāraṃ ca na vidhamayanti /",
    "K09bsu014_u:980": " tṛṣṇārṇavaṃ ca nocchoṣayanti /",
    "K09bsu014_u:981": " daśabalasārthavāhaṃ ca na paryeṣante /",
    "K09bsu014_u:982": " mārāśayagahanānugataśca saṃsārasāgare vividhākuśalavitarkagrāhākule pariplavante /",
    "K09bsu014_u:983": " apratiśaraṇāstathā saṃvegamāpadyante,",
    "K09bsu014_u:984": " bahūni duḥkhāni pratyanubhavanti yaduta jātijarāvyādhimaraṇaśokaparidevaduḥkhadaurmanasyopāyāsān /",
    "K09bsu014_u:985": " hanta ahameṣāṃ sattvānāṃ duḥkhārtānāmanāthānāmatrāṇānāmaśaraṇānāmalayanānāmaparāyaṇānāmandhānāmavidyāṇḍakośapaṭalaparyavanaddhānāṃ",
    "K09bsu014_u:986": " tamobhibhūtānāmarthāya eko 'dvitīyo bhūtvā tathārūpaṃ puṇyajñānasaṃbhāropacayaṃ bibharmi,",
    "K09bsu014_u:987": " yathārūpeṇa puṇyajñānasaṃbhāropacayena saṃbhṛtena ime sarvasattvā atyantaviśuddhimanuprāpnuyuḥ,",
    "K09bsu014_u:988": " yāvaddaśabalabalatāmasaṅgajñānaniṣṭhāmanuprāpnuyuriti //",
    "K09bsu014_u:989": " sa evaṃ suvilokitajñānābhinirhṛtayā buddhyā yatkiṃcit kuśalamūlabhārabhate,",
    "K09bsu014_u:990": " tatsarvasattvaparitrāṇāyārabhate /",
    "K09bsu014_u:991": " sarvasattvahitāya sarvasattvasukhāya sarvasattvānukampāyai sarvasattvānupadravāya",
    "K09bsu014_u:992": " sarvasattvaparimocanāya sarvasattvānukarṣāya sarvasattvaprasādanāya sarvasattvavinayāya",
    "K09bsu014_u:993": " sarvasattvaparinirvāṇāyārabhate //",
    "K09bsu014_u:994": " sa bhūyasyā mātrayā asyāṃ pañcamyāṃ sudurjayāyāṃ bodhisattvabhūmau sthito bodhisattvaḥ smṛtimāṃśca bhavati,",
    "K09bsu014_u:995": " asaṃpramoṣadharmatayā matimāṃśca bhavati,",
    "K09bsu014_u:996": " suviniścitajñānatayā gatimāṃśca bhavati,",
    "K09bsu014_u:997": " sūtrārthagatisaṃdhāyabhāṣitāvabodhatayā hrīmāṃśca bhavati,",
    "K09bsu014_u:998": " ātmaparānurakṣaṇatayā dhṛtimāṃśca bhavati,",
    "K09bsu014_u:999": " saṃvaracāritrānutsargatayā buddhimāṃśca bhavati,",
    "K09bsu014_u:1000": " sthānāsthānakauśalyasuvicāritatayā jñānānugataśca bhavati,",
    "K09bsu014_u:1001": " aparapraṇeyatayā prajñānugataśca bhavati,",
    "K09bsu014_u:1002": " arthānarthasaṃbhedapadakuśalatayā abhijñānirhāraprāptaśca bhavati,",
    "K09bsu014_u:1003": " bhāvanābhinirhārakuśalatayā upāyakuśalaśca bhavati lokānuvartanatayā /",
    "K09bsu014_u:1004": " atṛptaśca bhavati puṇyasaṃbhāropacayatayā /",
    "K09bsu014_u:1005": " apratiprasrabdhavīryaśca bhavati jñānasaṃbhāraparyeṣaṇatayā /",
    "K09bsu014_u:1006": " aparikhinnāśayaśca bhavati mahāmaitrīkṛpāsaṃbhārasaṃbhṛtatayā /",
    "K09bsu014_u:1007": " aśithilaparyeṣaṇābhiyuktaśca bhavati tathāgatabalavaiśāradyāveṇikabuddhadharmaparyeṣaṇatayā /",
    "K09bsu014_u:1008": " svabhinirhṛtamanasikārānugataśca bhavati buddhakṣetraviṭhapanālaṃkārābhinirhṛtatayā /",
    "K09bsu014_u:1009": " vicitrakuśalakriyābhiyuktaśca bhavati lakṣaṇānuvyañjanasamudānayanatayā /",
    "K09bsu014_u:1010": " satatasamitaṃ svabhiyuktaśca bhavati tathāgatakāyavākcittālaṃkāraparyeṣaṇatayā /",
    "K09bsu014_u:1011": " mahāgauravopasthānaśīlaśca bhavati sarvabodhisattvadharmabhaṇākaśuśrūṣaṇatayā /",
    "K09bsu014_u:1012": " (Dbh 29) apratihatacittaśca bhavati bodhicittamahopāyakauśalyasaṃdhyupasaṃhitalokapracāratayā /",
    "K09bsu014_u:1013": " rātriṃdivamanyacittaparivarjitaśca bhavati sarvasattvaparipācanābhiyogatayā //",
    "K09bsu014_u:1014": " sa evamabhiyukto dānenāpi sattvān paripācayati,",
    "K09bsu014_u:1015": " priyavadyatayāpi,",
    "K09bsu014_u:1016": " arthakriyayāpi,",
    "K09bsu014_u:1017": " samānārthatayāpi,",
    "K09bsu014_u:1018": " rūpakāyasaṃdarśanenāpi,",
    "K09bsu014_u:1019": " dharmadeśanayāpi,",
    "K09bsu014_u:1020": " bodhisattvacaryāprabhāvanayāpi,",
    "K09bsu014_u:1021": " tathāgatamāhātmyaprakāśanatayāpi,",
    "K09bsu014_u:1022": " saṃsāradoṣasaṃdarśanenāpi,",
    "K09bsu014_u:1023": " buddhajñānānuśaṃsāparikīrtanenāpi,",
    "K09bsu014_u:1024": " maharddhivikurvaṇābhinirhāraṇānopacārakriyāprayogairapi sattvān paripācayati /",
    "K09bsu014_u:1025": " sa evaṃ sattvaparipācanābhiyukto buddhajñānānugatacittasaṃtāno 'pratyudāvartanīyakuśalamūlaprayogo vaiśeṣikadharmaparimārgaṇābhiyuktaḥ yānīmāni sattvahitāni loke pracaranti,",
    "K09bsu014_u:1026": " tadyathā - lipiśāstramudrāsaṃkhyāgaṇanānikṣepādīni nānādhātutantracikitsātantrāṇi",
    "K09bsu014_u:1027": " śoṣāpasmārabhūtagrahapratiṣedhakāni viṣavetālaprayogapratighātakāni kāvyanāṭakākhyānagāndharvetihāsasaṃpraharṣaṇāni",
    "K09bsu014_u:1028": " grāmanagarodyānanadīsarastaḍāgapuṣkariṇīpuṣpaphalauṣadhivanaṣaṇḍābhinirhārāṇi suvarṇarūpyamaṇimuktāvaiḍūryaśaṅkhaśilāpravālaratnākaranidarśanāni",
    "K09bsu014_u:1029": " candrasūryagrahajyotirnakṣatrabhūmicālamṛgaśakunisvapnanimittāni pradeśapraveśāni",
    "K09bsu014_u:1030": " sarvāṅgapratyaṅgalakṣaṇāni cārānucāraprayoganimittāni saṃvaracāritrasthānadhyānābhijñāpramāṇārūpyasthānāni,",
    "K09bsu014_u:1031": " yāni cānyānyapi aviheṭhanāvihiṃsāsaṃprayuktāni sarvasattvahitasukhāvahāni,",
    "K09bsu014_u:1032": " tānyapyabhinirharati kāruṇikatayā anupūrvabuddhadharmapratiṣṭhāpanāya //",
    "K09bsu014_u:1033": " tasya asyāṃ sudurjayāyāṃ bodhisattvabhūmau sthitasya bodhisattvasya ... .peyālaṃ ... pariṇāmayati /",
    "K09bsu014_u:1034": " tāṃśca tathāgatānarhataḥ samyaksaṃbuddhān paryupāsate,",
    "K09bsu014_u:1035": " teṣāṃ ca sakāśād gauravacitrīkāreṇa satkṛtya dharmadeśanāṃ śṛṇoti udgṛhṇāti dhārayati /",
    "K09bsu014_u:1036": " śrutvā ca yathābalaṃ yathābhajamānaṃ pratipatyā saṃpādayati /",
    "K09bsu014_u:1037": " bhūyastvena ca teṣāṃ tathāgatānāṃ śāsane pravrajati /",
    "K09bsu014_u:1038": " pravrajitaśca śrutadhārī dharmabhāṇako bhavati /",
    "K09bsu014_u:1039": " sa bhūyasyā mātrayā śrutācāradhāraṇīpratilabdho dharmabhāṇako bhavati anekeṣāṃ ca buddhakoṭiniyutaśatasahasrāṇāmantike anekakalpakoṭiniyutaśatasahasrāṇyasaṃpramoṣatayā",
    "K09bsu014_u:1040": " tasya asyāṃ sudurjayāyāṃ bodhisattvabhūmau sthitasya anekān kalpāṃstāni kuśalamūlānyuttapyante pariśudhyanti prabhāsvaratarāṇi ca bhavanti,",
    "K09bsu014_u:1041": " anekāni kalpaśatāni ... /",
    "K09bsu014_u:1042": " tasya tāni kuśalamūlānyuttapyante pariśuddhyanti prabhāsvaratarāṇi ca bhavanti /",
    "K09bsu014_u:1043": " tadyathāpi nāma bhavanto jinaputrāstadeva jātarūpaṃ musārgalvasṛṣṭaṃ bhūyasyā mātrayottapyate pariśudhyati prabhāsvarataraṃ bhavati,",
    "K09bsu014_u:1044": " evameva bhavanto jinaputrā bodhisattvasya asyāṃ sudurjayāyāṃ bodhisattvabhūmau sthitasya tāni kuśalamūlānyupāyaprajñāvicāritāni bhūyasyā mātrayottapyante",
    "K09bsu014_u:1045": " prabhāsvaratarāṇi ca bhavanti,",
    "K09bsu014_u:1046": " jñānaprayogaguṇābhinirhārādasaṃhāryavicāritatamāni ca bhavanti /",
    "K09bsu014_u:1047": " tadyathāpi nāma bhavanto jinaputrāścandrasūryagrahajyotirnakṣatrāṇāṃ vimānālokaprabhavātamaṇḍalībhirasaṃhāryā bhavati mārutāsādhāraṇā ca,",
    "K09bsu014_u:1048": " evameva bhavanto jinaputrā bodhisattvasya asyāṃ sudurjayāyāṃ (Dbh 30)",
    "K09bsu014_u:1049": " bodhisattvabhūmau sthitasya tāni kuśalamūlānyupāyaprajñājñānacittavicāraṇānugatānyasaṃhāryāṇi bhavanti,",
    "K09bsu014_u:1050": " sarvaśrāvakapratyekabuddhairlaukikāsādhāraṇāni ca bhavanti /",
    "K09bsu014_u:1051": " tasya daśabhyaḥ pāramitābhyo dhyānapāramitā atiriktatamā bhavati,",
    "K09bsu014_u:1052": " na ca pariśeṣāsu na samudāgacchati yathābalaṃ yathābhajamānam /",
    "K09bsu014_u:1053": " iyaṃ bhavanto jinaputrā bodhisattvasya sudurjayā nāma pañcamī bodhisattvabhūmiḥ samāsanirdeśataḥ,",
    "K09bsu014_u:1054": " yasyāṃ pratiṣṭhito bodhisattvo bhūyastvena saṃtuṣito bhavati,",
    "K09bsu014_u:1055": " devarājaḥ kṛtī prabhuḥ sattvānāṃ sarvatīrthyāyatanavinivartanāya kuśalaḥ sattvān satyeṣu pratiṣṭhāpayitum / yatkiṃcit ... .. //",
    "K09bsu014_u:1056": " sudurjayā nām pañcamī bhūmiḥ //",
    "K09bsu014_u:1057": " (Dbh 31)",
    "K09bsu014_u:1058": " 6 abhimukhī nāma ṣaṣṭhī bhūmiḥ /",
    "K09bsu014_u:1059": " vajragarmo bodhisattva āha - yo 'yaṃ bhavanto jinaputrā bodhisattvaḥ pañcamyāṃ bodhisattvabhūmau suparipūrṇamārgaḥ ṣaṣṭhīṃ bodhisattvabhūmimavatarati",
    "K09bsu014_u:1060": " sa daśabhirdharmasamatābhiravatarati /",
    "K09bsu014_u:1061": " katamābhirdaśabhiḥ?",
    "K09bsu014_u:1062": " yaduta sarvadharmānimittasamatayā ca sarvadharmālakṣaṇasamatayā ca sarvadharmānutpādasamatayā",
    "K09bsu014_u:1063": " ca sarvadharmājātatayā ca sarvadharmaviviktasamatayā ca sarvadharmādiviśuddhisamatayā",
    "K09bsu014_u:1064": " ca sarvadharmaniṣprapañcasamatayā ca sarvadharmānāvyūhānirvyūhasamatayā ca sarvadharmamāyāsvapnapratibhāsapratiśrutkodakacandrapratibimbanirmāṇasamatayā",
    "K09bsu014_u:1065": " ca sarvadharmabhāvābhāvādvayasamatayā ca /",
    "K09bsu014_u:1066": " ābhirdaśabhirdharmasamatābhiravatarati //",
    "K09bsu014_u:1067": " sa evaṃsvabhāvān sarvadharmān pratyavakṣemāṇo 'nusṛjan anulomayan avilomayan śraddadhan",
    "K09bsu014_u:1068": " abhiyan pratiyan avikalpayan anusaran vyavalokayan pratipadyamānaḥ ṣaṣṭhīmabhimukhīṃ",
    "K09bsu014_u:1069": " bodhisattvabhūmimanuprāpnoti tīkṣṇayā ānulomikyā kṣāntyā /",
    "K09bsu014_u:1070": " na ca tāvadanutpattikadharmakṣāntimukhamanuprāpnoti //",
    "K09bsu014_u:1071": " sa evaṃsvabhāvān sarvadharmānanugacchan bhūyasyā mātrayā mahākaruṇāpūrvaṃgamatvena mahākaruṇādhipateyatayā mahākaruṇāparipūrṇārthaṃ lokasya saṃbhavaṃ ca vibhavaṃ ca vyavalokayate /",
    "K09bsu014_u:1072": " tasya lokasya saṃbhavaṃ ca vibhavaṃ ca vyavalokayata evaṃ bhavati - yāvatyo lokasamudācāropapattayaḥ sarvāḥ,",
    "K09bsu014_u:1073": " tā ātmābhiniveśato bhavanti /",
    "K09bsu014_u:1074": " ātmābhiniveśavigamato na bhavanti lokasamudācāropapattaya iti /",
    "K09bsu014_u:1075": " tasyaivaṃ bhavati - tena khalu punarime bālabuddhya ātmābhiniviṣṭā ajñānatimirāvṛtā",
    "K09bsu014_u:1076": " bhāvābhāvābhilāṣiṇo 'yoniśomanasikāraprasṛtā vipathaprayātā mithyānucāriṇaḥ puṇyāpuṇyāneñjyānabhisaṃskārānupacinvanti /",
    "K09bsu014_u:1077": " teṣāṃ taiḥ saṃskārairavaropitaṃ cittabījaṃ sāsravaṃ sopādānamāyatyāṃ jātijarāmaraṇapunarbhavābhinirvṛttisaṃbhavopagataṃ bhavati /",
    "K09bsu014_u:1078": " karmakṣetrālayamavidyāndhakāraṃ tṛṣṇāsnehamasmimānapariṣyandanataḥ /",
    "K09bsu014_u:1079": " dṛṣṭikṛtajālapravṛddhyā ca nāmarūpāṅkuraḥ prādurbhavati /",
    "K09bsu014_u:1080": " prādurbhūto vivardhate /",
    "K09bsu014_u:1081": " vivṛddhe nāmarūpe pañcānāmindriyāṇāṃ pravṛttirbhavati /",
    "K09bsu014_u:1082": " pravṛttānāmindriyāṇāmanyonya(saṃ)",
    "K09bsu014_u:1083": " nipātataḥ sparśaḥ /",
    "K09bsu014_u:1084": " sparśasya saṃnipātato vedanā prādurbhavati /",
    "K09bsu014_u:1085": " vedanāyāstata uttare 'bhinandanā bhavati /",
    "K09bsu014_u:1086": " tṛṣṇābhinandanata upādānaṃ vivardhate /",
    "K09bsu014_u:1087": " upādāne vivṛddhe bhavaḥ saṃbhavati /",
    "K09bsu014_u:1088": " bhave saṃbhūte skandhapañcakamunmajjati /",
    "K09bsu014_u:1089": " unmagnaṃ skandhapañcakaṃ gatipañcake 'nupūrvaṃ mlāyati /",
    "K09bsu014_u:1090": " mlānaṃ vigacchati /",
    "K09bsu014_u:1091": " mlānavigamājjvaraparidāhaḥ /",
    "K09bsu014_u:1092": " jvaraparidāhanidānāḥ sarvaśokaparidevaduḥkhadaurmanasyopāyāsāḥ samudāgacchanti /",
    "K09bsu014_u:1093": " teṣāṃ na kaścitsamudānetā /",
    "K09bsu014_u:1094": " svabhāvānābhogābhyāṃ ca vigacchanti /",
    "K09bsu014_u:1095": " na caiṣāṃ kaścidvigamayitā /",
    "K09bsu014_u:1096": " evaṃ bodhisattvo 'nulomākāraṃ pratītyasamutpādaṃ pratyavekṣate //",
    "K09bsu014_u:1097": " tasyaivaṃ bhavati - satyeṣvanabhijñānaṃ paramārthato 'vidyā /",
    "K09bsu014_u:1098": " avidyāprakṛtasya karmaṇo vipākaḥ saṃskārāḥ /",
    "K09bsu014_u:1099": " saṃskārasaṃniśritaṃ prathamaṃ cittaṃ vijñānam /",
    "K09bsu014_u:1100": " vijñānasahajāścatvāra upādānaskandhā (Dbh 31) nāmarūpam /",
    "K09bsu014_u:1101": " nāmarūpavivṛddhiḥ ṣaḍāyatanam /",
    "K09bsu014_u:1102": " indriyaviṣayavijñāgatrayasamavadhānaṃ sāsravaṃ sparśaḥ /",
    "K09bsu014_u:1103": " sparśasahajā vedanā /",
    "K09bsu014_u:1104": " vedanādhyavasānaṃ tṛṣṇā /",
    "K09bsu014_u:1105": " tṛṣṇāvivṛddhirupādānam /",
    "K09bsu014_u:1106": " upādānaprasṛtaṃ sāsravaṃ karma bhavaḥ /",
    "K09bsu014_u:1107": " karmaniṣyando jātiḥ skandhonmajjanam /",
    "K09bsu014_u:1108": " skandhaparipāko jarā /",
    "K09bsu014_u:1109": " jīrṇasya skandhabhedo maraṇam /",
    "K09bsu014_u:1110": " mriyamāṇasya vigacchataḥ saṃmūḍhasya sābhiṣvaṅgasya hṛdayasaṃtāpaḥ śokaḥ /",
    "K09bsu014_u:1111": " śokasamutthitā vākpralāpāḥ paridevaḥ /",
    "K09bsu014_u:1112": " pañcendriyanipāto duḥkham /",
    "K09bsu014_u:1113": " manodṛṣṭinipāto daurmanasyam /",
    "K09bsu014_u:1114": " duḥkhadaurmanasyabahulatvasaṃbhūtā upāyāsāḥ /",
    "K09bsu014_u:1115": " evamayaṃ kevalo duḥkhaskandho duḥkhavṛkṣo 'bhinirvartate kārakavedakavirahita iti //",
    "K09bsu014_u:1116": " tasyaivaṃ bhavati - kārakābhiniveśataḥ kriyāḥ prajñāyante /",
    "K09bsu014_u:1117": " yatra kārako nāsti,",
    "K09bsu014_u:1118": " kriyāpi tatra paramārthato nopalabhyate /",
    "K09bsu014_u:1119": " tasyaivaṃ bhavati - cittamātramidaṃ yadidaṃ traidhātukam /",
    "K09bsu014_u:1120": " yānyapīmāni dvādaśa bhavāṅgāni tathāgatena prabhedaśo vyākhyātāni,",
    "K09bsu014_u:1121": " api sarvāṇyeva tāni cittasamāśritāni /",
    "K09bsu014_u:1122": " tatkasya hetoḥ?",
    "K09bsu014_u:1123": " yasmin vastuni hi rāgasaṃyuktaṃ cittamutpadyate tadvijñānam /",
    "K09bsu014_u:1124": " vastusaṃskāre 'smimoho 'vidyā /",
    "K09bsu014_u:1125": " avidyācittasahajaṃ nāmarūpam /",
    "K09bsu014_u:1126": " nāmarūpavivṛddhiḥ ṣaḍāyatanam /",
    "K09bsu014_u:1127": " ṣaḍāyatanabhāgīyaḥ sparśaḥ /",
    "K09bsu014_u:1128": " sparśasahajā vedanā /",
    "K09bsu014_u:1129": " vedayato 'vitṛptistṛṣṇā /",
    "K09bsu014_u:1130": " tṛṣṇārtasya saṃgraho 'parityāga upādānam /",
    "K09bsu014_u:1131": " eṣāṃ bhavāṅgānāṃ saṃbhavo bhavaḥ /",
    "K09bsu014_u:1132": " bhavonmajjanaṃ jātiḥ /",
    "K09bsu014_u:1133": " jātiparipāko jarā /",
    "K09bsu014_u:1134": " jarāpagamo maraṇamiti //",
    "K09bsu014_u:1135": " tatra avidyā dvividhakāryapratyupasthānā bhavati /",
    "K09bsu014_u:1136": " ālambanataḥ sattvān saṃmohayati,",
    "K09bsu014_u:1137": " hetuṃ ca dadāti saṃskārābhinirvṛttaye /",
    "K09bsu014_u:1138": " saṃskārā api dvividhakāryapratyupasthānā bhavanti /",
    "K09bsu014_u:1139": " anāgatavipākābhinirvṛtti ca kurvanti,",
    "K09bsu014_u:1140": " hetuṃ ca dadati vijñānābhinirvṛttaye /",
    "K09bsu014_u:1141": " vijñānamapi dvividhakāryapratyupasthānaṃ bhavati /",
    "K09bsu014_u:1142": " bhavapratisaṃdhiṃ ca karoti,",
    "K09bsu014_u:1143": " hetuṃ ca dadāti nāmarūpābhinirvṛttaye /",
    "K09bsu014_u:1144": " nāmarūpamapi dvividhakāryapratyupasthānaṃ bhavati /",
    "K09bsu014_u:1145": " anyonyopastambhanaṃ ca karoti,",
    "K09bsu014_u:1146": " hetuṃ ca dadāti ṣaḍāyatanābhinirvṛttaye /",
    "K09bsu014_u:1147": " ṣaḍāyatanamapi dvividhakāryapratyupasthānaṃ bhavati /",
    "K09bsu014_u:1148": " svaviṣayavibhaktitāṃ cādarśayati,",
    "K09bsu014_u:1149": " hetuṃ ca dadāti sparśābhinirvṛttaye /",
    "K09bsu014_u:1150": " sparśo 'pi dvividhakāryapratyupasthāno bhavati /",
    "K09bsu014_u:1151": " ālambanasparśanaṃ ca karoti,",
    "K09bsu014_u:1152": " hetuṃ ca dadāti vedanābhinirvṛttaye /",
    "K09bsu014_u:1153": " vedanāpi dvividhakāryapratyupasthānā bhavati /",
    "K09bsu014_u:1154": " iṣṭāniṣṭobhayavimuktānubhavanaṃ ca karoti,",
    "K09bsu014_u:1155": " hetuṃ ca dadāti tṛṣṇābhinirvṛttaye /",
    "K09bsu014_u:1156": " tṛṣṇāpi dvividhakāryapratyupasthānā bhavati /",
    "K09bsu014_u:1157": " saṃrajanīyavastusaṃrāgaṃ ca karoti,",
    "K09bsu014_u:1158": " hetuṃ ca dadātyupādānābhinirvṛttaye /",
    "K09bsu014_u:1159": " upādānamapi dvividhakāryapratyupasthānaṃ bhavati /",
    "K09bsu014_u:1160": " saṃkleśabandhanaṃ ca karoti,",
    "K09bsu014_u:1161": " hetuṃ ca dadāti bhavābhinirvṛttaye /",
    "K09bsu014_u:1162": " bhavo 'pi dvividhakāryapratyupasthāno bhavati /",
    "K09bsu014_u:1163": " anyabhavagatipratyadhiṣṭhānaṃ ca karoti,",
    "K09bsu014_u:1164": " hetuṃ ca dadāti jātyabhinirvṛttaye /",
    "K09bsu014_u:1165": " jātirapi dvividhakāryapratyupasthānā bhavati /",
    "K09bsu014_u:1166": " skandhonmajjanaṃ ca karoti,",
    "K09bsu014_u:1167": " hetuṃ ca dadāti jarābhiniṃvṛttaye /",
    "K09bsu014_u:1168": " jarāpi dvividhakāryapratyupasthānā bhavati /",
    "K09bsu014_u:1169": " indriyapariṇāmaṃ ca karoti,",
    "K09bsu014_u:1170": " hetuṃ ca dadāti maraṇasamavadhānābhinirvṛttaye /",
    "K09bsu014_u:1171": " maraṇamapi dvividhakāryapratyupasthānaṃ bhavati - saṃskāravidhvaṃsanaṃ ca karoti,",
    "K09bsu014_u:1172": " aparijñānānucchedaṃ ceti //",
    "K09bsu014_u:1173": " (Dbh 33)",
    "K09bsu014_u:1174": " tatra avidyāpratyayāḥ saṃskārā ityavidyāpratyayatā saṃskārāṇāmanucchedo 'nupastambhaśca /",
    "K09bsu014_u:1175": " saṃskārapratyayaṃ vijñānamiti saṃskārapratyayatā vijñānānāmanucchedo 'nupastambhaśca /",
    "K09bsu014_u:1176": " peyālaṃ ... jātipratyayatā jarāmaraṇasyānucchedo 'nupastambhaśca /",
    "K09bsu014_u:1177": " avidyānirodhātsaṃskāranirodha ityavidyāpratyayatābhāvātsaṃskārāṇāṃ vyupaśamo 'nupastambhaśca /",
    "K09bsu014_u:1178": " peyālaṃ ... jātipratyayatābhāvājjarāmaraṇasya vyupaśamo 'nupastambhaśca //",
    "K09bsu014_u:1179": " tatra avidyā tṛṣṇopādānaṃ ca kleśavartmano 'vyavacchedaḥ /",
    "K09bsu014_u:1180": " saṃskārā bhavaśca karmavartmano 'vyavacchedaḥ /",
    "K09bsu014_u:1181": " pariśeṣaṃ duḥkhavartmano 'vyavacchedaḥ /",
    "K09bsu014_u:1182": " pravibhāgataḥ pūrvāntāparāntanirodhavartmano vyavacchedaḥ /",
    "K09bsu014_u:1183": " evameva trivartma nirātmakamātmātmīyarahitaṃ saṃbhavati ca asaṃbhavayogena,",
    "K09bsu014_u:1184": " vibhavati ca avibhavayogena svabhāvato naḍakalāpasadṛśam //",
    "K09bsu014_u:1185": " api tu khalu punaryaducyate - avidyāpratyayāḥ saṃskārā ityeṣā paurvāntikyapekṣā /",
    "K09bsu014_u:1186": " vijñānaṃ yāvadvedanetyeṣā pratyutpannāpekṣā /",
    "K09bsu014_u:1187": " tṛṣṇa yāvadbhava ityeṣā aparāntikyapekṣā /",
    "K09bsu014_u:1188": " ata urdhvamasya pravṛttiriti /",
    "K09bsu014_u:1189": " avidyānirodhātsaṃskāranirodha ityapekṣāvyavaccheda eṣaḥ //",
    "K09bsu014_u:1190": " api tu khalu punastriduḥkhatā dvādaśa bhavāṅgānyupādāya /",
    "K09bsu014_u:1191": " tatra avidyā saṃskārā yāvatṣaḍāyatanamityeṣā saṃskāraduḥkhatā /",
    "K09bsu014_u:1192": " sparśo vedanā caiṣā duḥkhaduḥkhatā /",
    "K09bsu014_u:1193": " pariśeṣāṇi bhavāṅgānyeṣā pariṇāmaduḥkhatā /",
    "K09bsu014_u:1194": " avidyānirodhātsaṃskāranirodha iti triduḥkhatāvyavaccheda eṣaḥ //",
    "K09bsu014_u:1195": " avidyāpratyayāḥ saṃskārā iti hetupratyayaprabhavatvaṃ saṃskārāṇām /",
    "K09bsu014_u:1196": " evaṃ pariśeṣāṇām /",
    "K09bsu014_u:1197": " avidyānirodhātsaṃskāranirodha ityabhāvaḥ saṃskārāṇām /",
    "K09bsu014_u:1198": " evaṃ pariśeṣāṇām //",
    "K09bsu014_u:1199": " avidyāpratyāḥ saṃskārā ityutpādavinibandha eṣaḥ /",
    "K09bsu014_u:1200": " evaṃ pariśeṣāṇām /",
    "K09bsu014_u:1201": " avidyānirodhātsaṃskāranirodha iti vyayavinibandha eṣaḥ /",
    "K09bsu014_u:1202": " evaṃ pariśeṣāṇām //",
    "K09bsu014_u:1203": " avidyāpratyayāḥ saṃskārā iti bhāvānulomaparīkṣā /",
    "K09bsu014_u:1204": " evaṃ pariśeṣāṇām /",
    "K09bsu014_u:1205": " avidyānirodhātsaṃskāranirodha iti kṣayavyayāvinivandha eṣaḥ /",
    "K09bsu014_u:1206": " evaṃ pariśeṣāṇām //",
    "K09bsu014_u:1207": " sa evaṃ dvādaśākāraṃ pratītyasamutpādaṃ pratyavekṣate 'nulomapratilomaṃ yaduta bhavāṅgānusaṃdhitaśca",
    "K09bsu014_u:1208": " ekacittasamavasaraṇataśca svakarmāsaṃbhedataśca avinirbhāgataśca trivartmānuvartanataśca",
    "K09bsu014_u:1209": " pūrvāntapratyutpannāparāntāvekṣaṇataśca triduḥkhatāsamudayataśca hetupratyayaprabhavataśca",
    "K09bsu014_u:1210": " utpādavyayavinibandhanataśca abhāvākṣayatāpratyavekṣaṇataśca //",
    "K09bsu014_u:1211": " tasyaivaṃ dvādaśākāraṃ pratītyasamutpādaṃ pratyavekṣamāṇasya nirātmato niḥsattvato",
    "K09bsu014_u:1212": " nirjīvato niṣpudgalataḥ kārakavedakarahitato 'svāmikato hetupratyayādhīnataḥ svabhāvaśūnyato",
    "K09bsu014_u:1213": " viviktato 'svabhāvataśca prakṛtyā pratyavekṣamāṇasya śūnyatāvimokṣamukhamājātaṃ bhavati //",
    "K09bsu014_u:1214": " tasyaivaṃ bhavāṅgānāṃ svabhāvanirodhātyantavimokṣapratyupasthānato na kiṃciddharmanimittamutpadyate /",
    "K09bsu014_u:1215": " ato 'sya ānimittavimokṣamukhamājātaṃ bhavati //",
    "K09bsu014_u:1216": " (Dbh 34)",
    "K09bsu014_u:1217": " tasyaivaṃ śūnyatānimittamavatīrṇasya na kaścidabhilāṣa utpadyate anyatra mahākaruṇāpūrvakātsattvaparipācanāt /",
    "K09bsu014_u:1218": " evamasya apraṇihitavimokṣamukhamājātaṃ bhavati //",
    "K09bsu014_u:1219": " ya imāni trīṇi vimokṣamukhāni bhāvayan ātmaparasaṃjñāpagato kārakavedakasaṃjñāpagato",
    "K09bsu014_u:1220": " bhāvābhāvasaṃjñāpagato bhūyasyā mātrayā mahākaruṇāpuraskṛtaḥ prayujyate 'pariniṣpannānāṃ",
    "K09bsu014_u:1221": " bodhyaṅgānāṃ pariniṣpattaye,",
    "K09bsu014_u:1222": " tasyaivaṃ bhavati - saṃyogātsaṃskṛtaṃ pravartate /",
    "K09bsu014_u:1223": " visaṃyogānna pravartate /",
    "K09bsu014_u:1224": " sāmagryā saṃskṛtaṃ pravartate /",
    "K09bsu014_u:1225": " visāmagryā na pravartate /",
    "K09bsu014_u:1226": " hanta vayamevaṃ bahudoṣaduṣṭaṃ saṃskṛtaṃ viditvā asya saṃyogasya asyāḥ sāmagryā vyavacchedaṃ kariṣyāmaḥ,",
    "K09bsu014_u:1227": " na cātyantopaśamaṃ sarvasaṃskārāṇāmavirāgayiṣyāmaḥ sattvaparipācanatāyai //",
    "K09bsu014_u:1228": " evamasya bhavanto jinaputrāḥ saṃskāragataṃ bahudoṣaduṣṭaṃ svabhāvarahitamanutpannāniruddhaṃ",
    "K09bsu014_u:1229": " prakṛtyā pratyavekṣamāṇasya mahākaruṇābhinirhārataśca sattvakāryānutsargataśca saṅgajñānābhimukho",
    "K09bsu014_u:1230": " nāma prajñāpāramitāvihāro 'bhimukhībhavatyavabhāsayogena /",
    "K09bsu014_u:1231": " sa evaṃ jñānasamanvāgataḥ prajñāpāramitāvihārāvabhāsito bodhyaṅgāhārakāṃśca pratyayānupasaṃharati /",
    "K09bsu014_u:1232": " na ca saṃskṛtasaṃvāsena saṃvasati /",
    "K09bsu014_u:1233": " svabhāvopaśamaṃ ca saṃskārāṇāṃ pratyavekṣate /",
    "K09bsu014_u:1234": " na ca tatrāvatiṣṭhate bodhyaṅgāparityaktatvāt //",
    "K09bsu014_u:1235": " tasya asyāmabhimukhyāṃ bodhisattvabhūmau sthitasya bodhisattvasya avatāraśūnyatā ca nāma samādhirājāyate /",
    "K09bsu014_u:1236": " svabhāvaśūnyatā ... paramārthaśūnyatā ... paramaśūnyatā ... mahāśūnyatā ... saṃprayogaśūnyatā",
    "K09bsu014_u:1237": " ... abhinirhāraśūnyatā yathāvadavikalpaśūnyatā sāpekṣaśūnyatā vinirbhāgāvinirbhāgaśūnyatā",
    "K09bsu014_u:1238": " nāma samādhirājāyate /",
    "K09bsu014_u:1239": " tasyaivaṃpramukhāni daśa śūnyatāsamādhimukhaśatasahasrāṇyāmukhībhavanti /",
    "K09bsu014_u:1240": " evamānimittasamādhimukhaśataśahasrāṇi apraṇihitasamādhimukhaśatasahasrāṇyāmukhībhavanti /",
    "K09bsu014_u:1241": " tasya bhūyasyā mātrayā asyāmabhimukhyāṃ bodhisattvabhūmau sthitasya bodhisattvasyabhedyāśayatā ca paripūryate /",
    "K09bsu014_u:1242": " niyatāśayatā ... kalyāṇāśayatā ... gambhīrāśayatā ... apratyudāvartyāśayatā ... apratiprastrabdhāśayatā",
    "K09bsu014_u:1243": " ... vimalāśayatā ... anantāśayatā ... jñānābhilāṣāśayatā ... upāyaprajñāsaṃprayogāśayatā ca paripūryate //",
    "K09bsu014_u:1244": " tasyaite daśa bodhisattvāśayāḥ svanugatā bhavanti tathāgatabodhau /",
    "K09bsu014_u:1245": " apratyudāvartanīyavīryaśca bhavati sarvaparapravādibhiḥ /",
    "K09bsu014_u:1246": " samavasṛtaśca bhavati jñānabhūmau /",
    "K09bsu014_u:1247": " vinivṛttaśca bhavati śrāvakapratyekabuddhabhūmibhyaḥ /",
    "K09bsu014_u:1248": " ekāntikaśca bhavati buddhajñānābhimukhatāyām /",
    "K09bsu014_u:1249": " asaṃhāryaśca bhavati sarvamārakleśasamudācāraiḥ /",
    "K09bsu014_u:1250": " supratiṣṭhitaśca bhavati bodhisattvajñānālokatāyām /",
    "K09bsu014_u:1251": " suparibhāvitaśca bhavati śūnyatānimittāpraṇihitadharmasamudācāraiḥ /",
    "K09bsu014_u:1252": " saṃprayuktaśca bhavatyupāyaprajñāvicāraiḥ /",
    "K09bsu014_u:1253": " vyavakīrṇaśca bhavati bodhipākṣikadharmābhinirhāraiḥ /",
    "K09bsu014_u:1254": " tasya asyāmabhimukhyāṃ bodhisattvabhūmau sthitasya prajñāpāramitāvihāro 'tiriktatara ājāto bhavati,",
    "K09bsu014_u:1255": " tīkṣṇā cānulomikī tṛtīyā kṣāntireṣāṃ dharmāṇāṃ yathāvadanulomatayā na vilomatayā //",
    "K09bsu014_u:1256": " (Dbh 35)",
    "K09bsu014_u:1257": " tasya asyāmabhimukhyāṃ bodhisattvabhūmau sthitasya bodhisattvasya yathāvatsamāpattiprajñājñānālokatayā prayujyate,",
    "K09bsu014_u:1258": " pratipattitaścādhārayati /",
    "K09bsu014_u:1259": " sa bhūyasyā mātrayā tathāgatadharmakośaprāpto bhavati /",
    "K09bsu014_u:1260": " tasya asyāmabhimukhyāṃ bodhisattvabhūmau sthitasya anekān kalpāṃstāni kuśalamūlāni bhūyasyā mātrayā uttaptaprabhāsvaratarāṇi bhavanti /",
    "K09bsu014_u:1261": " anekāni kalpaśatāni ... . /",
    "K09bsu014_u:1262": " tāni kuśalamūlāni bhūyasyā mātrayottaptaprabhāsvaratarāṇi bhavanti /",
    "K09bsu014_u:1263": " tadyathāpi nāma bhavanto jinaputrāstadeva jātarūpaṃ vaiḍūryaparisṛṣṭaṃ bhūyasyā mātrayottaptaprabhāsvarataraṃ bhavati,",
    "K09bsu014_u:1264": " evameva bhavanto jinaputrā bodhisattvasya asyāmabhimukhyāṃ bodhisattvabhūmau sthitasya tāni kuśalamūlānyupāyaprajñājñānavicāritāni bhūyasyā mātrayottaptaprabhāsvaratarāṇi bhavanti,",
    "K09bsu014_u:1265": " bhūyo bhūyaśca praśamāsaṃhāryatāṃ gacchanti /",
    "K09bsu014_u:1266": " tadyathāpi nāma bhavanto jinaputrāścandrābhā sattvāśrayāṃśca prahlādayati asaṃhāryā ca bhavati catasṛbhirvātamaṇḍalībhiḥ,",
    "K09bsu014_u:1267": " evameva bhavanto jinaputra bodhisattvasya asyāmabhimukhyāṃ bodhisattvabhūmau sthitasya tāni kuśalamūlānyanekeṣāṃ sattvakoṭinayutaśatasahasrāṇāṃ kleśajvālāḥ praśamayanti,",
    "K09bsu014_u:1268": " prahlādayanti,",
    "K09bsu014_u:1269": " asaṃhāryāṇi ca bhavanti caturbhirmārāvacaraiḥ /",
    "K09bsu014_u:1270": " tasya daśabhyaḥ pāramitābhyaḥ prajñāpāramitā atiriktatamā bhavati,",
    "K09bsu014_u:1271": " na ca pariśeṣā na samudāgacchati yathābalaṃ yathābhajamānam /",
    "K09bsu014_u:1272": " iyaṃ bhavanto jinaputrā bodhisattvasya abhimukhī nāma ṣaṣṭhī bodhisattvabhūmiḥ samāsanirdeśataḥ,",
    "K09bsu014_u:1273": " yasyāṃ pratiṣṭhito bodhisattvo bhūyastvena sunirmito bhavati devarājaṃ kṛtī prabhuḥ sattvānāmabhimānapratiprasrabdhaye kuśalaḥ sattvānyābhimānikadharmebhyo vinivartayitum /",
    "K09bsu014_u:1274": " asaṃhāryaśca bhavati sarvaśrāvakaparipṛcchāyāṃ kuśalaḥ sattvān pratītyasamutpāde 'vatārayitum /",
    "K09bsu014_u:1275": " yacca kiṃcit ... . //",
    "K09bsu014_u:1276": " abhimukhī nāma ṣaṣṭī bhūmiḥ //",
    "K09bsu014_u:1277": " (Dbh 36)",
    "K09bsu014_u:1278": " 7 duraṃgamā nāma saptamī bhūmiḥ /",
    "K09bsu014_u:1279": " vajragarbha āha - yo 'yaṃ bhavanto jinaputrā bodhisattvaḥ ṣaṣṭyāṃ bodhisattvabhūmau suparipūrṇabodhisattvamārgaḥ saptamīṃ bodhisattvabhūmimākramati,",
    "K09bsu014_u:1280": " sa daśabhirupāyaprajñājñānābhinirhṛtairmārgāntarārambhaviśeṣairākramati /",
    "K09bsu014_u:1281": " katamairdaśabhiḥ?",
    "K09bsu014_u:1282": " yaduta śūnyatānimittāpraṇihitasamādhisuparibhāvitamānasaśca bhavati,",
    "K09bsu014_u:1283": " mahāpuṇyajñānasambhāropacayaṃ ca saṃbibharti /",
    "K09bsu014_u:1284": " nairātmyaniḥsattvanirjīvaniṣpudgalatāṃ ca sarvadharmāṇāmavatarati,",
    "K09bsu014_u:1285": " caturapramāṇābhinirhāraṃ ca notsṛjati /",
    "K09bsu014_u:1286": " puṇyadharmocchrayapāramitābhisaṃskāraṃ cābhisaṃskaroti,",
    "K09bsu014_u:1287": " na ca kiṃciddharmamabhiniviśate /",
    "K09bsu014_u:1288": " sarvatraidhātukavivekaprāptaśca bhavati,",
    "K09bsu014_u:1289": " traidhātukaviṭhapanālaṃkārābhinirhāraṃ cābhinirharati /",
    "K09bsu014_u:1290": " atyantaśāntopaśāntaśca sarvakleśajvālāpagamādbhavati,",
    "K09bsu014_u:1291": " sarvasattvarāgadveṣakleśajvālāpraśamābhinirhāraṃ cābhinirharati /",
    "K09bsu014_u:1292": " māyāmarīcisvapnapratibhāsapratiśrutkodakacandrapratibimbanirmāṇabhāvābhāvasvabhāvādvayānugataśca bhavati,",
    "K09bsu014_u:1293": " karmakriyāvibhaktyapramāṇāśayatāṃ cābhinirharati /",
    "K09bsu014_u:1294": " ākāśasamakṣetrapathasubhāvitamanāśca bhavati,",
    "K09bsu014_u:1295": " buddhakṣetraviṭhapanālaṃkārābhinirhāraṃ cābhinirharati /",
    "K09bsu014_u:1296": " prakṛtidharmakāyatāṃ ca sarvabuddhanāmavatarati,",
    "K09bsu014_u:1297": " rūpakāyalakṣaṇānuvyañjanaviṭhapanālaṃkārābhinirhāraṃ cābhinirharati /",
    "K09bsu014_u:1298": " anabhilāpyarutaghoṣāpagataṃ ca prakṛtiśāntaṃ tathāgataghoṣamadhimucyate,",
    "K09bsu014_u:1299": " sarvasvarāṅgavibhaktiviśuddhyalaṃkārābhinirhāraṃ cābhinirharati /",
    "K09bsu014_u:1300": " ekakṣaṇatryadhvānubodhaṃ ca buddhānāṃ bhagavatāmavatarati,",
    "K09bsu014_u:1301": " nānālakṣaṇākalpasaṃkhyāvibhāvanāṃ cānupraviśati sattvāśayavibhāvanāya /",
    "K09bsu014_u:1302": " evirbhavanto jinaputrā daśabhirupāyaprajñājñānābhinirhṛtibhirmārgāntarārambhaviśeṣairbodhisattvaḥ ṣaṣṭhyā bodhisattvabhūmeḥ saptamīṃ bodhisattvabhūmimākrānta ityucyate //",
    "K09bsu014_u:1303": " sa saptamyāṃ bodhisattvabhūmau sthito bodhisattvo 'pramāṇāsattvadhātumavatarati /",
    "K09bsu014_u:1304": " apramāṇaṃ ca buddhānāṃ bhagavatāṃ sattvaparipācanavinayakarmāvatarati /",
    "K09bsu014_u:1305": " apramāṇaṃ lokadhātumavatarati /",
    "K09bsu014_u:1306": " apramāṇaṃ ca buddhānāṃ bhagavatāṃ kṣetrapariśuddhimavatarati /",
    "K09bsu014_u:1307": " apramāṇaṃ ca dharmanānātvamavatarati /",
    "K09bsu014_u:1308": " apramāṇaṃ ca buddhānāṃ bhagavatāṃ jñānābhisaṃbodhimavatarati /",
    "K09bsu014_u:1309": " apramāṇaṃ ca kalpasaṃkhyāpraveśamavatarati /",
    "K09bsu014_u:1310": " apramāṇaṃ ca buddhānāṃ bhagavatāṃ tryadhvānubodhamavatarati /",
    "K09bsu014_u:1311": " apramāṇaṃ ca sattvānāmadhimuktinānātvaviśeṣamavatarati /",
    "K09bsu014_u:1312": " apramāṇaṃ ca buddhānāṃ bhagavatāṃ rūpakāyanānātvadarśanamavatarati /",
    "K09bsu014_u:1313": " apramāṇaṃ ca sattvānāmāśayendriyanānātvamavatarati /",
    "K09bsu014_u:1314": " apramāṇaṃ ca buddhānāṃ bhagavatāṃ ghoṣodāhārasattvasaṃtoṣaṇamavatarati /",
    "K09bsu014_u:1315": " apramāṇaṃ sattvānāṃ cittacaritanānātvamavatarati /",
    "K09bsu014_u:1316": " apramāṇaṃ ca buddhānāṃ bhagavatāṃ jñānaprasarānugamamavatarati /",
    "K09bsu014_u:1317": " apramāṇaṃ śrāvakayānaniryāṇā-adhimuktinānātvamavatarati /",
    "K09bsu014_u:1318": " apramāṇaṃ ca buddhānāṃ bhagavatāṃ mārgadeśanāvatāramavatarati /",
    "K09bsu014_u:1319": " apramāṇaṃ pratyekabuddhayānasamudāgamaniṣpattimavatarati /",
    "K09bsu014_u:1320": " apramāṇaṃ ca buddhānāṃ bhagavatāṃ jñānamukhapraveśanirdeśamavatarati /",
    "K09bsu014_u:1321": " bodhisattvānāṃ bodhisattvacaryāprayogamavatarati /",
    "K09bsu014_u:1322": " apramāṇaṃ ca buddhānāṃ bhagavatāṃ mahāyānasamudayāvatāranirdeśanāmavatarati //",
    "K09bsu014_u:1323": " (Dbh 37)",
    "K09bsu014_u:1324": " tasyaivaṃ bhavati - evamapramāṇaḥ khalu punastathāgatānāmarhatāṃ samyaksaṃbuddhānāṃ",
    "K09bsu014_u:1325": " viṣayo yasya na sukarā saṃkhyā kartuṃ kalpakoṭiśatasahasrairyāvadetāvadbhirapi kalpakoṭiniyutaśatasahasraiḥ /",
    "K09bsu014_u:1326": " sarva ... viṣayo 'smābhiḥ samupasthāpayitavyo 'nābhogato 'kalpāvikalpataśca paripūrayitavya iti /",
    "K09bsu014_u:1327": " sa evaṃ supratyavekṣitajñānābhijñaḥ satatasamitamabhiyuktopāyaprajñāparibhāviteṣu mārgāntarārambhaviśeṣeṣu supratiṣṭhito bhavatyavicālyayogena",
    "K09bsu014_u:1328": " sa ekakṣaṇamapi mārgābhinirhārānna vyuttiṣṭhate /",
    "K09bsu014_u:1329": " sa gacchanneva jñānābhinirhārayukto bhavati /",
    "K09bsu014_u:1330": " tiṣṭhannapi niṣaṇṇo 'pi śayāno 'pi svapnāntaragato 'pyapagatanīvaraṇaḥ sarveryāpathe sthito 'virahito bhavati ebhirevaṃrūpaiḥ saṃjñāmanasikāraiḥ",
    "K09bsu014_u:1331": " tasya sarvacittotpāde daśānāṃ bodhisattvapāramitānāṃ samudāgamaparipūriḥ samudāgacchati /",
    "K09bsu014_u:1332": " tatkasmāddhetoḥ?",
    "K09bsu014_u:1333": " tathā hi sa bodhisattvaḥ sarvāṃścittotpādānutpannotpannān mahākaruṇāpūrvakān buddhadharmasamudāgamāya tathāgatajñānāya pariṇāmayati /",
    "K09bsu014_u:1334": " tatra yaḥ kuśalamūlasya sattvebhya utsargo buddhajñānaṃ paryeṣamāṇasya,",
    "K09bsu014_u:1335": " iyamasya dānapāramitā /",
    "K09bsu014_u:1336": " yaḥ praśamaḥ sarvakleśaparidāhānām,",
    "K09bsu014_u:1337": " iyamasya śīlapāramitā /",
    "K09bsu014_u:1338": " yā kṛpāmaitrīpūrvagamā sarvasattveṣu kṣāntiḥ,",
    "K09bsu014_u:1339": " iyamasya kṣāntipāramitā /",
    "K09bsu014_u:1340": " ya uttarottarakuśaladharmātṛptatayārambhaḥ parākramaḥ,",
    "K09bsu014_u:1341": " iyamasya vīryapāramitā /",
    "K09bsu014_u:1342": " yā vipratisāryavisṛtamārgatā sarvajñajñānābhimukhatā,",
    "K09bsu014_u:1343": " iyamasya dhyānapāramitā /",
    "K09bsu014_u:1344": " yā sarvadharmāṇāṃ prakṛtyanutpādābhimukhī kṣāntiḥ,",
    "K09bsu014_u:1345": " iyamasya prajñāpāramitā /",
    "K09bsu014_u:1346": " yo 'pramāṇājñānābhinirhāraḥ,",
    "K09bsu014_u:1347": " iyamasyopāyakauśalapāramitā /",
    "K09bsu014_u:1348": " yā sarvaparapravādimārasaṃghairmārgānācchedyatā,",
    "K09bsu014_u:1349": " iyamasya balapāramitā /",
    "K09bsu014_u:1350": " yadyathāvatsarvadharmajñānanitīraṇam,",
    "K09bsu014_u:1351": " iyamasya jñānapāramitā /",
    "K09bsu014_u:1352": " evamasya bhavanto jinaputrā bodhisattvasya dūraṃgamāyāṃ bodhisattvabhūmau sthitasya imā daśa pāramitāḥ kṣaṇe kṣaṇe paripūryante /",
    "K09bsu014_u:1353": " evaṃ catvāri saṃgrahavastūni paripūryante,",
    "K09bsu014_u:1354": " catvāri ca adhiṣṭhānāni,",
    "K09bsu014_u:1355": " saptatriṃśad bodhipakṣyāśca dharmāḥ,",
    "K09bsu014_u:1356": " trīṇi ca vimokṣamukhāni,",
    "K09bsu014_u:1357": " samāsataḥ sarvabodhyaṅgikā dharmāḥ kṣaṇe kṣaṇe paripūryante //",
    "K09bsu014_u:1358": " evamukte vimukticandro bodhisattvo vajragarbhaṃ bodhisattvametadavocat - kiṃ punarbho",
    "K09bsu014_u:1359": " jinaputrā asyāmeva saptamyāṃ bodhisattvabhūmau sthitasya bodhisattvasya sarvabodhyaṅgikā",
    "K09bsu014_u:1360": " dharmāḥ kṣaṇe kṣaṇe paripūryante,",
    "K09bsu014_u:1361": " āhosvitsarvāsu daśasu bodhisattvabhūmiṣu?",
    "K09bsu014_u:1362": " vajragarbha āha - sarvāsu bho jinaputrā daśasu bodhisattvabhūmiṣu bodhisattvasya sarvabodhyaṅgāni kṣaṇe kṣaṇe paripūryante,",
    "K09bsu014_u:1363": " tadatirekeṇa punarasyāmeva saptamyāṃ bodhisattvabhūmau /",
    "K09bsu014_u:1364": " tatkasya hetoḥ?",
    "K09bsu014_u:1365": " iyaṃ bho jinaputrā bodhisattvabhūmiḥ prāyogikacaryāparipūraṇī ca jñānābhijñānacaryākramaṇī ca /",
    "K09bsu014_u:1366": " api tu khalu punarbho jinaputrāḥ prathamāyāṃ bodhisattvabhūmau sarvapraṇidhānādhyālambena bodhisattvasya sarvabodhyaṅgāni kṣaṇe kṣaṇe paripūryante",
    "K09bsu014_u:1367": " dvitīyāyāṃ cittamalāpanayanena /",
    "K09bsu014_u:1368": " tṛtīyāyāṃ praṇidhānavivardhanatayā dharmāvabhāsapratilambhena ca /",
    "K09bsu014_u:1369": " caturthyāṃ mārgāvatāreṇa /",
    "K09bsu014_u:1370": " pañcamyāṃ lokatrayānuvṛtyā /",
    "K09bsu014_u:1371": " ṣaṣṭyāṃ gambhīradharmamukhapraveśena /",
    "K09bsu014_u:1372": " asyāṃ tu saptamyāṃ bodhisattvabhūmau sarvabuddhadharmasamutthāpanatayā kṣaṇe kṣaṇe sarvabodhyāṅgāni paripūryante /",
    "K09bsu014_u:1373": " (Dbh 38) tatkasya hetoḥ?",
    "K09bsu014_u:1374": " yāni bodhisattvena prathamāṃ bodhisattvabhūmimupādāya yāvatsaptamī bodhisattvabhūmirityabhinirhṛtāni jñānābhinirhāraprayogāṅgāni,",
    "K09bsu014_u:1375": " imānyaṣṭamī bodhisattvabhūmimārabhya yāvadatyantaparyavasānamityanābhogena pariniṣpadyante /",
    "K09bsu014_u:1376": " tadyathāpi nāma bho jinaputrā dvayorlokadhātvoḥ saṃkliṣṭaviśuddhāśayaśca lokadhātorekāntapariśuddhāśayaśca",
    "K09bsu014_u:1377": " lokadhātorlokāntarikā duratikramā na śakyā yathātathātikramitumanyatra mahābhijñābalādhānāt,",
    "K09bsu014_u:1378": " evameva bho jinaputra vyāmiśrapariśuddhā bodhisattvacaryāntarikā duratikramā na śakyā yathātathātikramitumanyatra mahāpraṇidhānopāyaprajñābhijñābalādhānāt",
    "K09bsu014_u:1379": " vimukticandra āha - kiṃ punarbho jinaputra saptasu bodhisattvabhūmiṣu kleśacaryāsaṃkliṣṭā bodhisattvacaryā pratyetavyā?",
    "K09bsu014_u:1380": " vajragarbha āha - prathamāmeva bho jinaputra bodhisattvabhūmimupādāya sarvābodhisattvacaryāpagatakleśakalmāṣā bodhipariṇāmanādhipatyena pratyetavyā",
    "K09bsu014_u:1381": " yathābhāgimārgasamatayā, (na ca)",
    "K09bsu014_u:1382": " tāvatsaptasu bodhisattvabhūmiṣu samatikrāntā kleśacaryetyavācanīyā /",
    "K09bsu014_u:1383": " tadyathāpi nāma bho jinaputra rājā cakravartī divyaṃ hastiratnamabhirūḍhaścaturo dvīpānākramati,",
    "K09bsu014_u:1384": " manuṣyaduḥkhadāridryasaṃkleśadoṣāṃśca prajānāti,",
    "K09bsu014_u:1385": " na ca tairdoṣairlipyate",
    "K09bsu014_u:1386": " / na ca tāvatsamatikrānto manuṣyabhāvaṃ bhavati /",
    "K09bsu014_u:1387": " yadā punarmanuṣyāśrayaṃ hitvā brahmalokopapanno bhavati brāhmyavimānamabhirūḍhaḥ,",
    "K09bsu014_u:1388": " sahasralokadhātumalpakṛcchreṇa paśyatyanuvicarati,",
    "K09bsu014_u:1389": " brahmapratibhāsaṃ cādarśayati,",
    "K09bsu014_u:1390": " na ca manuṣya iti prabhāvyate,",
    "K09bsu014_u:1391": " evameva bhoḥ prathamāṃ bhūmimupādāya bodhisattvaḥ pāramitāyānābhirūḍhaḥ sarvajagadanuvicaran saṃkleśadoṣān prajānāti,",
    "K09bsu014_u:1392": " na ca tairdoṣairlipyate samyagmārgābhirūḍhatvāt /",
    "K09bsu014_u:1393": " na ca tāvatsamatikrāntaḥ sarvajagatsaṃkleśadoṣān vaktavyaḥ /",
    "K09bsu014_u:1394": " saptasu bhūmiṣu sarvaprāyogikacaryāṃ vihāya saptamyā bhūmeraṣṭamīṃ bodhisattvabhūmimavakrānto bhavati,",
    "K09bsu014_u:1395": " tadā pariśuddhaṃ bodhisattvayānamabhirūḍhaḥ sarvajagadanuvicaran sarvajagatsaṃkleśadoṣān prajānāti,",
    "K09bsu014_u:1396": " na ca tairdoṣairlipyate samatikrāntatvād lokatriyābhyaḥ /",
    "K09bsu014_u:1397": " asyāṃ punarbho jinaputra sapyamyāṃ bodhisattvabhūmau sthito bodhisattvo bhūyastvena rāgādipramukhaṃ sarvakleśagaṇaṃ samatikrānto bhavati /",
    "K09bsu014_u:1398": " so 'syāṃ dūraṃgamāyāṃ bodhisattvabhūmau caran bodhisattvo 'saṃkleśāniṣkleśa iti vaktavyaḥ /",
    "K09bsu014_u:1399": " tatkasmāt? asamudācārātsarvakleśānāṃ na saṃkleśa iti vaktavyaḥ /",
    "K09bsu014_u:1400": " tathāgatajñānābhilāṣādaparipūrṇābhiprāyatvācca na niṣkleśa iti vaktavyaḥ //",
    "K09bsu014_u:1401": " so 'syāṃ saptamyāṃ bodhisattvabhūmau sthito bodhisattvo 'dhyāśayapariśuddhena kāyakarmaṇā samanvāgato bhavati /",
    "K09bsu014_u:1402": " adhyāśayapariśuddhena vākkarmaṇā adhyāśayapariśuddhena manaskarmaṇā samanvāgato bhavati /",
    "K09bsu014_u:1403": " ye ceme daśākuśalāḥ karmapathāstathāgatavivarṇitāḥ,",
    "K09bsu014_u:1404": " tān sarveṇa sarvaṃ samatikrānto bhavati /",
    "K09bsu014_u:1405": " ye ceme daśa kuśalāḥ karmapathāḥ samyaksaṃbuddhānubhāvitāḥ,",
    "K09bsu014_u:1406": " tān satatasamitamanuvartate /",
    "K09bsu014_u:1407": " yāni laukikāni śilpasthānakarmasthānāni yānyabhinirhṛtāni pañcamyāṃ bodhisattvabhūmau,",
    "K09bsu014_u:1408": " tānyasya sarvāṇyanābhogata evaṃ pravartante /",
    "K09bsu014_u:1409": " sa ācāryaḥ saṃmato bhavati trisāhasra mahāsāhasralokadhātau,",
    "K09bsu014_u:1410": " sthāpayitvā tathāgatānarhataḥ samyaksambuddhān,",
    "K09bsu014_u:1411": " aṣṭamīṃ bhūmimupādāya ca bodhisattvān /",
    "K09bsu014_u:1412": " nāsya kaścitsamo bhavatyāśayena vā prayogeṇa vā /",
    "K09bsu014_u:1413": " yāni cemāni dhyānāni (Dbh 39)",
    "K09bsu014_u:1414": " samādhayaḥ samapattayo 'bhijñā vimokṣāśca,",
    "K09bsu014_u:1415": " tānyasya sarveṇa sarvamāmukhībhavanti bhāvanābhinirhārākāreṇa /",
    "K09bsu014_u:1416": " na ca tāvadvipākataḥ pariniṣpannāni bhavanti tadyathāpi nāma aṣṭamyāṃ bodhisattvabhūmau sthitasya bodhisattvasya /",
    "K09bsu014_u:1417": " asyāṃ saptamyāṃ bodhisattvabhūmau sthitasya bodhisattvasya sarvacittotpādeṣu prajñopāyabhāvanābalaṃ paripūryate /",
    "K09bsu014_u:1418": " bhūyasyā mātrayā sarvabodhyaṅgaparipūriṃ pratilabhate //",
    "K09bsu014_u:1419": " so 'syāṃ saptamyāṃ bodhisattvabhūmau sthitaḥ san suvicitavicayaṃ ca nāma bodhisattvasamādhi samāpadyate /",
    "K09bsu014_u:1420": " suvicintitārthaṃ ca nāma ... /",
    "K09bsu014_u:1421": " viśeṣamatiṃ ca nāma ... /",
    "K09bsu014_u:1422": " prabhedārthakośaṃ ca ... /",
    "K09bsu014_u:1423": " sarvārthavicayaṃ ca ... /",
    "K09bsu014_u:1424": " supratiṣṭhitadṛḍhamūlaṃ ca ... /",
    "K09bsu014_u:1425": " jñānābhijñāmukhaṃ ca ... /",
    "K09bsu014_u:1426": " dharmadhātu(pari)karmaṃ ca ... /",
    "K09bsu014_u:1427": " tathāgatānuśaṃsaṃ ca ... /",
    "K09bsu014_u:1428": " vicitrārthakośasaṃsāranirvāṇamukhaṃ ca bodhisattvasamādhiṃ samāpadyate /",
    "K09bsu014_u:1429": " sa evaṃpramukhāni mahābhijñājñānamukhāni paripūrṇāni daśa samādhiśatasahasrāṇi bhūmipariśodhikāni samāpadyate //",
    "K09bsu014_u:1430": " sa eṣāṃ samādhīnāmupāyaprajñāsupariśodhitānāṃ pratilambhānmahākaruṇābalena cātikrānto bhavati śrāvakapratyekabuddhabhūmim,",
    "K09bsu014_u:1431": " abhimukhaśca bhavati prajñājñānavicāraṇābhūmeḥ //",
    "K09bsu014_u:1432": " tasya asyāṃ saptamyāṃ bodhisattvabhūmau sthitasya bodhisattvasya apramāṇaṃ kāyakarma nimittāpagataṃ pravartate /",
    "K09bsu014_u:1433": " apramāṇaṃ vākkarma ... manaskarma nimittāpagataṃ pravartate suviśodhitamanutpattikadharmakṣāntyavabhāsitam /",
    "K09bsu014_u:1434": " vimukticandra āha - nanu bho jinaputra,",
    "K09bsu014_u:1435": " prathamāyāmeva bodhisattvabhūmau sthitasya bodhisattvasya apramāṇaṃ kāyavāṅmanaskarma sarvaśrāvakapratyekabuddhacaryāṃ samatikrāntaṃ bhavati?",
    "K09bsu014_u:1436": " vajragarbha āha - bhavati bho jinaputra /",
    "K09bsu014_u:1437": " tatpunarbuddhadharmādhyālambanamāhātmyena,",
    "K09bsu014_u:1438": " na punaḥ svabuddhivicāreṇa /",
    "K09bsu014_u:1439": " asyāṃ tu punaḥ saptamyāṃ bodhisattvabhūmau svabuddhigocaravicārapratilambhādasaṃhāryaṃ śrāvakapratyekabuddhairbhavati /",
    "K09bsu014_u:1440": " tadyathāpi nāma bhavanto jinaputrā rājakulaprasūto rājaputro rājalakṣaṇasamanvāgato jātamātra eva sarvāmātyagaṇamabhibhavati rājādhipatyena,",
    "K09bsu014_u:1441": " na punaḥ svabuddhivicāreṇa /",
    "K09bsu014_u:1442": " yadā punaḥ sa saṃvṛddho bhavati tadā svabuddhibalādhānataḥ sarvāmātyakriyāsamatikrānto bhavati,",
    "K09bsu014_u:1443": " evameva bho jinaputrā bodhisattvaḥ sahacittotpādena sarvaśrāvakapratyekabuddhānabhibhavatyadhyāśayamāhātmyena,",
    "K09bsu014_u:1444": " na punaḥ svabuddhivicāreṇa /",
    "K09bsu014_u:1445": " asyāṃ tu saptamyāṃ bodhisattvabhūmau sthito bodhisattvaḥ svaviṣayajñānaviśeṣamāhātmyāvasthitatvātsarvaśrāvakapratyekabuddhakriyāmatikrānto bhavati",
    "K09bsu014_u:1446": " sa khalu punarbho bodhisattvo 'syāṃ saptamyāṃ bodhisattvabhūmau sthito gambhīrasya vivittasyāpracārasya kāyavāṅmanaskarmaṇo lābhī bhavati /",
    "K09bsu014_u:1447": " na cottaraṃ viśeṣaparimārgaṇābhiyogamavasṛjati /",
    "K09bsu014_u:1448": " [yena parimārgaṇābhiyogena nirodhaprāptaśca bhavati,",
    "K09bsu014_u:1449": " na ca nirodhaṃ sākṣātkaroti //]",
    "K09bsu014_u:1450": " vimukticandra āha - katamāṃ bhūmimupādāya bodhisattvo nirodhaṃ samāpadyate?",
    "K09bsu014_u:1451": " vajragarbha āha - ṣaṣṭhīṃ bho jinaputra bodhisattvabhūmimupādāya bodhisattvo nirodhaṃ samāpadyate /",
    "K09bsu014_u:1452": " asyāṃ (Dbh 40) punaḥ saptamyāṃ bodhisattvabhūmau pratiṣṭhito bodhisattvaścittakṣaṇe cittakṣaṇe nirodhaṃ samāpadyate ca vyuttiṣṭhate ca /",
    "K09bsu014_u:1453": " na ca nirodhaḥ sākṣātkṛta iti vaktavyaḥ /",
    "K09bsu014_u:1454": " tena so 'cintyena kāyavāṅmana skarmaṇā samanvāgata ityucyate /",
    "K09bsu014_u:1455": " āścaryaṃ bho yatra hi nāma bodhisattvo bhūtakoṭivihāreṇa ca viharati,",
    "K09bsu014_u:1456": " na ca nirodhaṃ sākṣātkaroti /",
    "K09bsu014_u:1457": " tadyathāpi nāma bho jinaputra puruṣaḥ kuśalo mahāsāgare vārilakṣaṇābhijñaḥ paṇḍito",
    "K09bsu014_u:1458": " vyakto medhāvī tatropagatayā mīmāṃsayā samanvāgato mahāsāgare mahāyānapātrābhirūḍho",
    "K09bsu014_u:1459": " vahanakuśalaśca bhavati,",
    "K09bsu014_u:1460": " vārikuśalaśca bhavati,",
    "K09bsu014_u:1461": " na ca mahāsamudre vāridoṣairlipyate,",
    "K09bsu014_u:1462": " evameva bho jinaputra asyāṃ saptamyāṃ bodhisattvabhūmau pratiṣṭhito bodhisattvaḥ sarvajñajñānamahāsāgarāvatīrṇaḥ pāramitāmahāyānapātrābhirūḍho bhūtakoṭivihāreṇa ca viharati,",
    "K09bsu014_u:1463": " na ca nirodhaṃ sākṣātkaroti,",
    "K09bsu014_u:1464": " (na ca sasṃkṛtātyantavyupaśamavitarkadoṣairlipyate) //",
    "K09bsu014_u:1465": " sa evaṃ jñānabalādhānaprāptaḥ samādhijñānabalabhāvanābhinirhṛtayā buddhyā mahatopāyaprajñābalādhānena saṃsāramukhaṃ cādarśayati /",
    "K09bsu014_u:1466": " nirvāṇasatatāśayaśca bhavati /",
    "K09bsu014_u:1467": " mahāparivāraparivṛtaśca bhavati /",
    "K09bsu014_u:1468": " satatasamitaṃ ca cittavivekapratilabdho bhavati /",
    "K09bsu014_u:1469": " traidhātukopapattiṃ ca praṇidhānavaśenābhinirharati sattvaparipācanārtham /",
    "K09bsu014_u:1470": " na ca lokadoṣairlipyate /",
    "K09bsu014_u:1471": " śāntapraśāntopaśāntaśca bhavati /",
    "K09bsu014_u:1472": " upāyena ca jvalati /",
    "K09bsu014_u:1473": " jvalaṃśca na dahate /",
    "K09bsu014_u:1474": " saṃvartate ca buddhajñānena /",
    "K09bsu014_u:1475": " vivartate ca śrāvakapratyekabuddhabhūmibhyām /",
    "K09bsu014_u:1476": " buddhajñānaviṣayakośaprāptaśca bhavati /",
    "K09bsu014_u:1477": " māraviṣayagataśca dṛśyate /",
    "K09bsu014_u:1478": " caturmārapathasamatikrāntaśca bhavati /",
    "K09bsu014_u:1479": " māraviṣayagocaraṃ cādarśayati /",
    "K09bsu014_u:1480": " sarvatīrthyāyatanopagataśca dṛśyate /",
    "K09bsu014_u:1481": " buddhatīrthyāyatanānutsṛṣṭāśayaśca bhavati /",
    "K09bsu014_u:1482": " sarvalokakriyānugataśca dṛśyate /",
    "K09bsu014_u:1483": " lokottaradharmagatisamavasaraṇaśca bhavati /",
    "K09bsu014_u:1484": " sarvadevanāgayakṣagandharvāsuragaruḍakinnaramahoragamanuṣyāmanuṣyaśakrabrahmalokapālātirekavyūhālaṃkāraviṭhapanāprāptaśca bhavati /",
    "K09bsu014_u:1485": " sarvabuddhadharmatimanasikāraṃ ca na vijahāti //",
    "K09bsu014_u:1486": " tasyaivaṃ jñānasamanvāgatasya asyāṃ saptasyāṃ dūraṃgamāyāṃ bodhisattvabhūmau sthitasya bodhisattvasya bahavo buddhā ābhāsamāgacchanti ... /",
    "K09bsu014_u:1487": " tāṃśca tathāgatānarhataḥ samyaksaṃbuddhān paryupāsate /",
    "K09bsu014_u:1488": " teṣāṃ ca sakāśādgauravacitrīkāreṇa satkṛtya dharmadeśanāṃ śṛṇoti,",
    "K09bsu014_u:1489": " udgṛhṇāti dhārayati /",
    "K09bsu014_u:1490": " śrutvā ca yathāvatsamāpattiprajñājñānālokena prayujyate /",
    "K09bsu014_u:1491": " pratipattitaścādhārayati /",
    "K09bsu014_u:1492": " śāsanasaṃdhārakaśca bhavati teṣāṃ buddhānāṃ mahātmanām /",
    "K09bsu014_u:1493": " asaṃhāryaśca sarvaśrāvakapratyekabuddhābhisamayaparipṛcchāsu /",
    "K09bsu014_u:1494": " tasya bhūyasyā mātrayā sattvānugrahāya gambhīradharmakṣāntirviśuddhyati /",
    "K09bsu014_u:1495": " tasya ... anekān kalpāṃstāni kuśalamūlānyuttapyante,",
    "K09bsu014_u:1496": " pariśuddhyanti,",
    "K09bsu014_u:1497": " karmaṇyāni ca bhavanti,",
    "K09bsu014_u:1498": " paryavadānaṃ cāgacchanti /",
    "K09bsu014_u:1499": " anekāni kalpaśatāni ... anekāni kalpakoṭiniyutaśatasahasrāṇi tāni kuśalamūlānyuttapyante,",
    "K09bsu014_u:1500": " pariśuddhyanti,",
    "K09bsu014_u:1501": " karmaṇyāni ca bhavanti,",
    "K09bsu014_u:1502": " paryavadānaṃ cāgacchanti /",
    "K09bsu014_u:1503": " tadyathāpi nāma bho jinaputrāḥ tadeva jātarūpaṃ sarvaratnapratyuptaṃ bhūyasyā mātrayottaptataraṃ bhavati,",
    "K09bsu014_u:1504": " prabhāsvarataraṃ bhavati,",
    "K09bsu014_u:1505": " asaṃhāryataraṃ ca bhavatyanyābhyo bhūṣaṇavikṛtibhyaḥ,",
    "K09bsu014_u:1506": " evameva bho jinaputrāḥ ... tāni kuśalamūlānyupāyaprajñājñānābhinirhṛtāni bhūyasyā mātrayottaptatarāṇi (Dbh 41)",
    "K09bsu014_u:1507": " bhavanti prabhāsvaratarāṇi,",
    "K09bsu014_u:1508": " paryavadātatarāṇi asaṃhāryatarāṇi ca bhavanti sarvaśrāvakapratyekabuddhaiḥ /",
    "K09bsu014_u:1509": " tadyathāpi nāma bho jinaputrāḥ sūryābhā asaṃhāryā bhavanti sarvajyotirgaṇacandrābhābhiścaturṣu mahādvīpeṣu,",
    "K09bsu014_u:1510": " sarvasnehagatāni bhūyastvena pariśoṣayanti,",
    "K09bsu014_u:1511": " sarvaśasyāni paripācayanti,",
    "K09bsu014_u:1512": " evameva bho jinaputrā ... tāni kuśalamūlānyasaṃhāryāṇi bhavanti sarvaśrāvakapratyekabuddhaiḥ,",
    "K09bsu014_u:1513": " caturviparyāsagatāni ca sarvakleśasnehagatāni bhūyastvena pariśoṣayanti /",
    "K09bsu014_u:1514": " kleṣāvilāni ca sarvasaṃtānāni paripācayanti /",
    "K09bsu014_u:1515": " tasya daśabhyaḥ pāramitābhya upāyakauśalyapāramitā atiriktatamā bhavati,",
    "K09bsu014_u:1516": " na ca pariśeṣā na samudāgacchati yathābalaṃ yathābhajamānam /",
    "K09bsu014_u:1517": " iyaṃ bho jinaputrā bodhisattvasya dūraṃgamā nāma saptamī bodhisattvabhūmiḥ samāsanirdeśataḥ,",
    "K09bsu014_u:1518": " yasyāṃ pratiṣṭhito bodhisattvo bhūyastvena vaśavartī bhavati devarājaḥ kṛtī prabhuḥ",
    "K09bsu014_u:1519": " sattvānāmabhisamayajñānopasaṃhāreṣvaparyantaḥ sarvaśrāvakapratyekabuddhaparipṛcchāsu",
    "K09bsu014_u:1520": " kuśalaḥ sattvānniyāmamavakrāmayitum /",
    "K09bsu014_u:1521": " yacca kicit ... //",
    "K09bsu014_u:1522": " dūraṃgamā nāma saptamī bhūmiḥ //",
    "K09bsu014_u:1523": " (Dbh 42)",
    "K09bsu014_u:1524": " 8 acalā nāma aṣṭamī bhūmiḥ /",
    "K09bsu014_u:1525": " vajragarbho bodhisattva āha - yo 'yaṃ bhavanto jinaputrā bodhisattvaḥ saptasu bodhisattvabhūmiṣu",
    "K09bsu014_u:1526": " sukṛtavicayaḥ prajñopāyābhyāṃ supariśodhitamārgaḥ susaṃbhṛtasaṃbhāraḥ suparibaddhamahāpraṇidhānaḥ",
    "K09bsu014_u:1527": " adhiṣṭhitatathāgatādhiṣṭhānaḥ svakuśalamūlabalādhānaprāptaḥ tathāgatabalavaiśāradyāveṇikabuddhadharmānugatasaṃjñāmanasikāraḥ",
    "K09bsu014_u:1528": " supariśodhitādhyāśayasaṃkalpa puṇyajñānabalābhyudgataḥ mahākaruṇākṛpābhyāṃ sarvasattvānutsṛṣṭaprayogaḥ",
    "K09bsu014_u:1529": " apramāṇajñānapathānugataḥ,",
    "K09bsu014_u:1530": " sa sarvadharmāṇāmādyanutpannatāṃ ca yathābhūtamavatarati /",
    "K09bsu014_u:1531": " ajātatāṃ ca alakṣaṇatāṃ ca asaṃbhūtatāṃ ca avināśitāṃ ca aniṣṭhitatāṃ ca apravṛttitāṃ",
    "K09bsu014_u:1532": " ca anabhinivṛttitāṃ ca abhāvasvabhāvatāṃ ca ādimadhyaparyavasānasamatāṃ ca tathatāvikalpasarvajñajñānapraveśatāṃ",
    "K09bsu014_u:1533": " ca sarvadharmāṇāṃ yathābhūtamavatarati /",
    "K09bsu014_u:1534": " sa sarvaśaścittamanovijñānavikalpasaṃjñāpagato 'navagṛhītākāśasamo 'bhyavakāśaprakṛtito 'vatīrṇo 'nutpattikadharmakṣāntiprāpta ityucyate //",
    "K09bsu014_u:1535": " tatra bhavanto jinaputrā evaṃ kṣāntisamanvāgato bodhisattvaḥ sahapratilambhādacalāyā",
    "K09bsu014_u:1536": " bodhisattvabhūmergambhīraṃ bodhisattvavihāramanuprāpto bhavati durājñātamasaṃbhinnaṃ",
    "K09bsu014_u:1537": " sarvanimittāpagataṃ sarvasaṃjñāgrahavyāvṛttamapramāṇamasaṃhāryaṃ sarvaśrāvakapratyekabuddhaiḥ",
    "K09bsu014_u:1538": " sarvavivekābhimukhībhūtam /",
    "K09bsu014_u:1539": " tadyathāpi nāma bhavanto jinaputrā bhikṣurṛddhimāṃścetovaśipāramitāprāpto 'nupūrveṇa navamaṃ nirodhaṃ samāpannaḥ sarveñjitamanyanāspanditavikalpāpagato",
    "K09bsu014_u:1540": " evameva bhavanto jinaputrā bodhisattvo 'syā aṣṭamyā acalāyā bodhisattvabhūmeḥ sahapratilambhātsarvābhogavigato",
    "K09bsu014_u:1541": " 'nābhogadharmatāprāptaḥ kāyavākcittautsukyāpagataḥ sarveñjitamanyanāspanditavikalpāpagato",
    "K09bsu014_u:1542": " vipākadharmatāvasthito bhavati /",
    "K09bsu014_u:1543": " tadyathāpi nāma bho jinaputrāḥ puruṣaḥ suptaḥ svapnāntaragato mahaughaprāptamātmānaṃ saṃjānīte /",
    "K09bsu014_u:1544": " sa tatra mahadvyāyāmautsukyamārabhetottaraṇāya /",
    "K09bsu014_u:1545": " sa tenaiva mahatā vyāyāmautsukyena vibudhyeta /",
    "K09bsu014_u:1546": " samanantaravibuddhaśca vyāyāmautsukyabhayāpagato bhavet /",
    "K09bsu014_u:1547": " evameva bho jinaputrā bodhisattvaścaturmahaughaprāptaṃ sattvakāyaṃ saṃjānāna uttaraṇābhiprāyaḥ sarvajñajñānābhisaṃbodhāya mahadvyāyāmautsukyamārabhate",
    "K09bsu014_u:1548": " sa mahāvīryārambhaprāptaḥ samanantaramanuprāpta imāmacalāṃ bodhisattvabhūmiṃ sarvābhogavigato bhavati /",
    "K09bsu014_u:1549": " tasya sarveṇa sarvaṃ dvayasamudācāro vā nimittasamudācāro vā nābhāsībhavati /",
    "K09bsu014_u:1550": " tadyathāpi nāma bho jinaputrā brahmalokopapattisthitaḥ kāmāvacarān kleśān na samudācarati,",
    "K09bsu014_u:1551": " evameva bho jinaputrā bodhisattvo 'calāyāṃ bodhisattvabhūmau sthitaḥ sarvacittamanovijñānasamudācārānna samudācarati /",
    "K09bsu014_u:1552": " sarvabuddhasamudācāramapi ... bodhisamudācāramapi ... bodhisattvasamudācāramapi ...",
    "K09bsu014_u:1553": " pratyekabuddhasamudācāramapi ... śrāvakasamudācāramapi ... nirvāṇasamudācāramapi",
    "K09bsu014_u:1554": " ... arhatsamudācāramapi ... anāgāmisamudācāramapi ... nirvāṇasamudācāramapi ... arhatsamudācāramapi",
    "K09bsu014_u:1555": " ... anāgāmisamudācāramapi ... sakṛdāgāmisamudācāramapi ... srotaāpannasamudācāramapi na samudācarati /",
    "K09bsu014_u:1556": " kaḥ punarvādo laukikān samudācārān samudācariṣyatīti //",
    "K09bsu014_u:1557": " (Dbh 43)",
    "K09bsu014_u:1558": " tasya khalu bho jinaputra bodhisattvasya evamimāmacalāṃ bodhisattvabhūmimanugatasya",
    "K09bsu014_u:1559": " pūrvapraṇidhānabalādhānasthitasya buddhā bhagavantastasmin dharmamukhasrotasi tathāgatajñānopasaṃhāraṃ kurvanti /",
    "K09bsu014_u:1560": " evaṃ cainaṃ bruvanti - sādhu sādhu kulaputra /",
    "K09bsu014_u:1561": " eṣā paramārthakṣāntirbuddhadharmānugamāya /",
    "K09bsu014_u:1562": " api tu khalu punaḥ kulaputra yā asmākaṃ daśabalacaturvaiśāradyabuddhadharmasamṛddhiḥ,",
    "K09bsu014_u:1563": " sā tava nāsti /",
    "K09bsu014_u:1564": " tasyā buddhadharmasamṛddheḥ paryeṣaṇāya abhiyogaṃ kuru,",
    "K09bsu014_u:1565": " vīryamārabhasva /",
    "K09bsu014_u:1566": " etadeva kṣāntimukhaṃ monmokṣīḥ /",
    "K09bsu014_u:1567": " api tu khalu punaḥ kulaputra kiṃcāpi tvayaivaṃ śāntavimokṣavihāro 'nuprāptaḥ,",
    "K09bsu014_u:1568": " imān punaraśāntānapraśāntān bālapṛthagjanān nānākleśasamudācāraprāptān vividhavitarkopahatamānasān samanvāhara, apekṣasva /",
    "K09bsu014_u:1569": " api tu khalu punaḥ kulaputra pūrvapraṇidhānamanusmara sattvārthasaṃprāpaṇaṃ jñānamukhācintyatāṃ ca /",
    "K09bsu014_u:1570": " api tu khalu punaḥ kulaputra eṣā sarvadharmāṇāṃ dharmatā /",
    "K09bsu014_u:1571": " utpādādvā tathāgatānāmanutpādādvā sthitaivaiṣā dharmatā dharmadhātusthitiḥ yadidaṃ sarvadharmaśūnyatā sarvadharmānupalabdhiḥ /",
    "K09bsu014_u:1572": " naitayā tathāgatā eva kevalaṃ prabhāvyante,",
    "K09bsu014_u:1573": " sarvaśrāvakapratyekabuddhā api hyetāmavikalpadharmatāmanuprāpnuvanti /",
    "K09bsu014_u:1574": " api tu khalu punaḥ kulaputra prekṣasva tāvat tvamasmākaṃ kāyāpramāṇatāṃ ca jñānāpramāṇatāṃ",
    "K09bsu014_u:1575": " ca buddhakṣetrāpramāṇatāṃ ca jñānābhinirhārāpramāṇatāṃ ca prabhāmaṇḍalāpramāṇatāṃ",
    "K09bsu014_u:1576": " ca svarāṅgaviśuddhyapramāṇatāṃ ca /",
    "K09bsu014_u:1577": " tathaiva tvamapyabhinirhāramutpādaya /",
    "K09bsu014_u:1578": " api tu khalu punaḥ kulaputra ekastveṣa āloko yo 'yaṃ sarvadharmanirvikalpālokaḥ /",
    "K09bsu014_u:1579": " īdṛśāstu kulaputra dharmālokāstathāgatānāmaparyantagatā aparyantakṛtā aparyantabaddhāḥ,",
    "K09bsu014_u:1580": " yeṣāṃ saṃkhyā nāsti,",
    "K09bsu014_u:1581": " gaṇanā pramāṇamupaniṣadaupamyaṃ nāsti,",
    "K09bsu014_u:1582": " teṣāmadhigamāya abhinirhāramutpādaya /",
    "K09bsu014_u:1583": " api tu khalu punaḥ kulaputra prekṣasva tāvaddaśasu dikṣu apramāṇakṣetratāṃ ca apramāṇasattvatāṃ ca apramāṇadharmavibhaktitāṃ ca /",
    "K09bsu014_u:1584": " tatsarvamanugaṇaya /",
    "K09bsu014_u:1585": " yathāvattayā abhinirhāramutpādaya /",
    "K09bsu014_u:1586": " iti hi bho jinaputra te buddhā bhagavanta evaṃbhūmyanugatasya bodhisattvasya evaṃ pramukhānyaprameyāṇyasaṃkhyeyāni jñānābhinirhāramukhānyupasaṃharanti,",
    "K09bsu014_u:1587": " yairjñānābhinirhāramukhairbodhisattvo 'pramāṇajñānavibhaktito 'bhinirhārakarmābhiniṣpādayati //",
    "K09bsu014_u:1588": " ārocayāmi te bho jinaputra,",
    "K09bsu014_u:1589": " prativedayāmi /",
    "K09bsu014_u:1590": " te cedbuddhā bhagavantastaṃ bodhisattvamevaṃ sarvajñajñānābhinirhāramukheṣu nāvatārayeyuḥ,",
    "K09bsu014_u:1591": " tadevāsya parinirvāṇaṃ bhavetsarvasattvakāryapratiprasrabdhiśca /",
    "K09bsu014_u:1592": " tena khalu punarbuddhā bhagavantastasya bodhisattvasya tāvadapramāṇaṃ jñānābhinirhārakarmopasaṃharanti,",
    "K09bsu014_u:1593": " yasyaikakṣaṇābhinirhṛtasya jñānābhinirhārakarmaṇaḥ sa pūrvakaḥ prathamacittotpādamupādāya yāvatsaptamīṃ bhūmipratiṣṭhāmupāgata ārambhaḥ śatatamīmapi kalāṃ nopeti,",
    "K09bsu014_u:1594": " sahasratamīmapi,",
    "K09bsu014_u:1595": " śatasahasratamīmapi ... peyālaṃ ... koṭīniyutaśatasahasratamīmapi kalāṃ nopeti,",
    "K09bsu014_u:1596": " saṃkhyāmapi,",
    "K09bsu014_u:1597": " gaṇanāmapi,",
    "K09bsu014_u:1598": " upamāmapi,",
    "K09bsu014_u:1599": " upanisāmapi,",
    "K09bsu014_u:1600": " yāvadaupamyamapi na kṣamate /",
    "K09bsu014_u:1601": " tatkasya hetoḥ?",
    "K09bsu014_u:1602": " tathā hi bho jinaputra pūrvamekakāyābhinirhāratayā caryābhinirhāro 'bhūt /",
    "K09bsu014_u:1603": " imāṃ punarbhūmiṃ samārūḍhasya bodhisattvasya apramāṇakāyavibhaktito bodhisattvacaryābalaṃ samudāgacchati /",
    "K09bsu014_u:1604": " apramāṇaghoṣābhinirhārataḥ apramāṇajñānābhinirhārataḥ apramāṇopapattyabhinirhārataḥ apramāṇakṣetrapariśodhanataḥ apramāṇasattvaparipācanataḥ (Dbh 44)",
    "K09bsu014_u:1605": " apramāṇabuddhapūjopasthānataḥ apramāṇadharmakāyānubodhataḥ apramāṇābhijñābalādhānābhinirhārataḥ",
    "K09bsu014_u:1606": " apramāṇaparṣanmaṇḍalavibhaktyabhinirhārataśca apramāṇānugatena kāyavāṅmanaskarmābhinirhāreṇa",
    "K09bsu014_u:1607": " sarvabodhisattvacaryābalaṃ samudāgacchatyavicālyayogena /",
    "K09bsu014_u:1608": " tadyathāpi nāma bho jinaputra mahāsamudragāmī poto 'prāpto mahāsamudraṃ sābhogavāhano bhavati /",
    "K09bsu014_u:1609": " sa eva samanantaramanuprāpto mahāsamudramanābhogavāhano vātamaṇḍalīpraṇīto yadekadivasena mahāsamudre kramate,",
    "K09bsu014_u:1610": " tatsarvasābhogavāhanatayā na śakyaṃ varṣaśatenāpi tāvadaprameyamanuprāptum /",
    "K09bsu014_u:1611": " evameva bho jinaputra bodhisattvaḥ susaṃbhṛtamahākuśalamūlasaṃbhāro mahāyānasamudāgamābhirūḍho",
    "K09bsu014_u:1612": " mahābodhisattvacaryāsāgaramanuprāpto yadekamuhūrtena jñānānābhogatayā sarvajñajñānenākramati,",
    "K09bsu014_u:1613": " tanna śakyaṃ pūrvakeṇa sābhogakarmaṇā kalpaśatasahasreṇāpi tāvadaprameyamanuprāptum //",
    "K09bsu014_u:1614": " tatra bho jinaputra bodhisattvo 'ṣṭamīṃ bodhisattvabhūmimanuprāpto mahatyā upāyakauśalyajñānābhinirhārānābhogaprasṛtayā",
    "K09bsu014_u:1615": " bodhisattvabuddhyā sarvajñajñānaṃ vicārayan lokadhātusaṃbhavaṃ ca vicārayati,",
    "K09bsu014_u:1616": " lokadhātuvibhavaṃ ca vicārayati /",
    "K09bsu014_u:1617": " sa yathā ca lokaḥ saṃvartate,",
    "K09bsu014_u:1618": " taṃ ca prajānāti /",
    "K09bsu014_u:1619": " yathā ca loko vivartate, ... /",
    "K09bsu014_u:1620": " yena ca karmopacayena lokaḥ saṃvartate, ... /",
    "K09bsu014_u:1621": " yena ca karmakṣayeṇa loko vivartate, ... /",
    "K09bsu014_u:1622": " yāvatkālaṃ ca lokaḥ saṃvartate, ... /",
    "K09bsu014_u:1623": " yāvatkālaṃ ca loko vivartate, ... /",
    "K09bsu014_u:1624": " yāvatkālaṃ ca lokaṃ saṃvṛttastiṣṭhati, ... /",
    "K09bsu014_u:1625": " yāvatkālaṃ ca loko vivṛttastiṣṭhati,",
    "K09bsu014_u:1626": " taṃ ca prajānāti sarvatra cānavaśeṣataḥ /",
    "K09bsu014_u:1627": " sa pṛthivīdhātuparīttatāṃ ca prajānāti mahadgatatāṃ ca ... apramāṇatāṃ ca ... vibhaktitāṃ ca prajānāti /",
    "K09bsu014_u:1628": " abdhātu ... /",
    "K09bsu014_u:1629": " tejodhātu ... /",
    "K09bsu014_u:1630": " vāyudhātu ... /",
    "K09bsu014_u:1631": " sa paramāṇurajaḥsūkṣmatāṃ ca prajānāti,",
    "K09bsu014_u:1632": " mahadgatatāṃ ca apramāṇatāṃ ca vibhaktitāṃ ca prajānāti /",
    "K09bsu014_u:1633": " apramāṇaparamāṇurajovibhaktikauśalyaṃ ca prajānāti /",
    "K09bsu014_u:1634": " asyāṃ ca lokadhātau yāvanti pṛthivīdhātoḥ paramāṇurajāṃsi tāni prajānāti /",
    "K09bsu014_u:1635": " yāvanti abdhātoḥ ... /",
    "K09bsu014_u:1636": " tejodhātoḥ ... /",
    "K09bsu014_u:1637": " vāyudhātoḥ ... /",
    "K09bsu014_u:1638": " yāvantyo ratnavibhaktayo yāvanti ca ratnaparamāṇurajāṃsi tāni prajānāti /",
    "K09bsu014_u:1639": " sattvakāya ... /",
    "K09bsu014_u:1640": " kṣetrakāya ... /",
    "K09bsu014_u:1641": " sa sattvānāṃ kāyaudārikatāṃ ca kāyasūkṣmatāṃ ca kāyavibhaktitāṃ ca prajānāti /",
    "K09bsu014_u:1642": " yāvanti paramāṇurajāṃsi saṃbhūtāni nairayikakāyāśrayatastāni prajānāti /",
    "K09bsu014_u:1643": " tiryagyonikāyāśrayataḥ ... /",
    "K09bsu014_u:1644": " ... yamalokakāyāśrayataḥ ... /",
    "K09bsu014_u:1645": " ... asuralokakāyāśrayataḥ",
    "K09bsu014_u:1646": " ... . / devalokakāyāśrayataḥ ... . /",
    "K09bsu014_u:1647": " manuṣyalokakāyāśrayataḥ ... . /",
    "K09bsu014_u:1648": " sa evaṃ paramāṇurajaḥprabhedajñānāvatīrṇaḥ kāmadhātusaṃvartaṃ ca prajānāti /",
    "K09bsu014_u:1649": " rūpadhātuvivartaṃ ... /",
    "K09bsu014_u:1650": " ārūpyadhātuvivartaṃ ca prajānāti /",
    "K09bsu014_u:1651": " rūpadhātuparīttatāṃ ... . ārūpyadhātuparīttatāṃ ... /",
    "K09bsu014_u:1652": " &61768;āmadhātuparīttatāṃ ca mahadgatatāṃ ca apramāṇatāṃ ca vibhaktitāṃ ca prajānāti /",
    "K09bsu014_u:1653": " rūpadhātuparīttatāṃ ... ārūpyadhātuparīttataṃ ... /",
    "K09bsu014_u:1654": " kāmadhātuparīttatāṃ ca mahadgatatāṃ ca apramāṇatāṃ ca vibhaktitāṃ ca prajānāti /",
    "K09bsu014_u:1655": " rūpadhātvārūpyadhātuparīttatāṃ ... /",
    "K09bsu014_u:1656": " traidhātukavicārajñānānugame svabhinirhṛtajñānālokaḥ sattvakāyaprabhedajñānakuśalaḥ kṣetrakāyavibhāgajñānakuśalaśca sattvopapattyāyatanābhinirhāre buddhiṃ cārayati /",
    "K09bsu014_u:1657": " sa yādṛśī sattvānāmupapattiśca kāyasamudāgamaśca,",
    "K09bsu014_u:1658": " tādṛśameva svakāyamadhitiṣṭhati sattvaparipācanāya /",
    "K09bsu014_u:1659": " sa ekāmapi trisāhasramahāsāhasrāṃ lokadhātuṃ (Dbh 45)",
    "K09bsu014_u:1660": " spharitvā sattvānāṃ svakāyaṃ vibhaktyadhimuktiṣu tathatvāyopapattaye 'bhinirharati pratibhāsajñānānugamanatayā (yathā sattvāḥ paripākaṃ gacchantyanuttarasamyaksaṃbodhivimuktaye)",
    "K09bsu014_u:1661": " evaṃ dve vā tisro vā catasro vā pañca vā daśa vā viṃśatirvā triṃśadvā catvāriṃśadvā",
    "K09bsu014_u:1662": " pañcāśadvā śataṃ vā yāvadanabhilāpyā api trisāhasramahāsāhasrā lokadhātūḥ spharitvā",
    "K09bsu014_u:1663": " sattvānāṃ svakāyaṃ ... peyālaṃ ... pratibhāsajñānānugamanatayā /",
    "K09bsu014_u:1664": " sa evaṃjñānasamanvāgato 'syāṃ bhūmau supratiṣṭhita ekabuddhakṣetrācca na calati,",
    "K09bsu014_u:1665": " anabhilāpyeṣu buddhakṣetreṣu tathāgataparṣanmaṇḍaleṣu ca pratibhāsaprāpto bhavati //",
    "K09bsu014_u:1666": " yādṛśī sattvānāṃ kāyavibhaktiśca varṇaliṅgasaṃsthānārohapariṇāhādhimuktyadhyāśayaśca teṣu buddhakṣetreṣu teṣu ca parṣanmaṇḍaleṣu tatra tatra tathā tathā svakāyamādarśayati /",
    "K09bsu014_u:1667": " sa śramaṇaparṣanmaṇḍaleṣu śramaṇavarṇarūpamādarśayati /",
    "K09bsu014_u:1668": " brāhmaṇaparṣanmaṇḍaleṣu brāhmaṇavarṇarūpamādarśayati /",
    "K09bsu014_u:1669": " kṣatriya ... /",
    "K09bsu014_u:1670": " vaiśya ... /",
    "K09bsu014_u:1671": " śūdra ... /",
    "K09bsu014_u:1672": " gṛhapati ... /",
    "K09bsu014_u:1673": " cāturmahārājika ... /",
    "K09bsu014_u:1674": " trāyastriṃśa ... /",
    "K09bsu014_u:1675": " evaṃ yāma ... /",
    "K09bsu014_u:1676": " tuṣita ... /",
    "K09bsu014_u:1677": " nirmāṇarati ... /",
    "K09bsu014_u:1678": " paranirmitavaśavarti ... /",
    "K09bsu014_u:1679": " māra ... /",
    "K09bsu014_u:1680": " brahma ... /",
    "K09bsu014_u:1681": " yāvadakaniṣṭha ... /",
    "K09bsu014_u:1682": " śrāvakavaineyikānāṃ sattvānāṃ śrāvakakāyavarṇarūpamādarśayati /",
    "K09bsu014_u:1683": " pratyekabuddhavaineyikānāṃ sattvānāṃ pratyekabuddhakāyavarṇarūpamādarśayati /",
    "K09bsu014_u:1684": " bodhisattva ... /",
    "K09bsu014_u:1685": " tathāgata ... /",
    "K09bsu014_u:1686": " iti hi bho jinaputra yāvanto 'nabhilāpyeṣu buddhakṣetreṣu sattvānāmupapattyāyatanādhimuktiprasarāsteṣu tathatvāya svakāyavibhaktimādarśayati",
    "K09bsu014_u:1687": " sa sarvakāyavikalpāpagataḥ kāyasamatāprāptaḥ (taccāsya kāyasaṃdarśanamakṣūṇamavandhyaṃ ca sattvaparipākavinayāya)",
    "K09bsu014_u:1688": " sa sattvakāyaṃ ca prajānāti /",
    "K09bsu014_u:1689": " kṣetrakāyaṃ ca ... /",
    "K09bsu014_u:1690": " karmavipākakāyaṃ ca ... /",
    "K09bsu014_u:1691": " śrāvakakāyaṃ ca ... /",
    "K09bsu014_u:1692": " pratyekabuddhakāyaṃ ca ... /",
    "K09bsu014_u:1693": " bodhisattvakāyaṃ ca ... /",
    "K09bsu014_u:1694": " tathāgatakāyaṃ ca ... /",
    "K09bsu014_u:1695": " jñānakāyaṃ ca ... /",
    "K09bsu014_u:1696": " dharmakāyaṃ ca ... /",
    "K09bsu014_u:1697": " ākāśakāyaṃ ca prajānāti /",
    "K09bsu014_u:1698": " sa sattvānāṃ cittāśayābhinirhāramājñāya yathākālaparipākavinayānatikramādākāṅkṣan sattvakāyaṃ svakāyamadhitiṣṭhati /",
    "K09bsu014_u:1699": " evaṃ kṣetrakāyaṃ karmavipākakāyaṃ ... ātmakāyamadhitiṣṭhati /",
    "K09bsu014_u:1700": " sa sattvānāṃ cittāśayābhinirhāramājñāya yaṃ yameva kāyaṃ yasmin yasmin kāye ākāṅkṣati,",
    "K09bsu014_u:1701": " taṃ tameva kāyaṃ tasmin tasmin kāye (svakāyaṃ)",
    "K09bsu014_u:1702": " adhitiṣṭhati /",
    "K09bsu014_u:1703": " sa sattvakāyānāṃ karmakāyatāṃ ca prajānāti /",
    "K09bsu014_u:1704": " vipākakāyatāṃ ca ... /",
    "K09bsu014_u:1705": " kleśakāyatāṃ ca ... /",
    "K09bsu014_u:1706": " rūpakāyatāṃ ca ... /",
    "K09bsu014_u:1707": " ārūpyakāyatāṃ ca prajānāti /",
    "K09bsu014_u:1708": " kṣetrakāyānāṃ parīttatāṃ ca prajānāti,",
    "K09bsu014_u:1709": " mahadgatatāṃ ca apramāṇatāṃ ca saṃkliṣṭatāṃ ca viśuddhatāṃ ca vyatyastatāṃ ca adhomūrdhatāṃ ca samatalatāṃ ca samavasaraṇatāṃ ca digjālavibhāgatāṃ ca prajānāti /",
    "K09bsu014_u:1710": " karmavipākakāyānāṃ vibhaktisaṃketaṃ prajānāti /",
    "K09bsu014_u:1711": " evaṃ śrāvakākāyānāṃ pratyekabuddhakāyānāṃ bodhisattvakāyānāṃ vibhaktisaṃketaṃ prajānāti /",
    "K09bsu014_u:1712": " tathāgatakāyānāmabhisaṃbodhikāyatāṃ ca prajānāti /",
    "K09bsu014_u:1713": " praṇidhānakāyatāṃ ca ... /",
    "K09bsu014_u:1714": " nirmāṇakāyatāṃ ca /",
    "K09bsu014_u:1715": " adhiṣṭhānakāyatāṃ ca /",
    "K09bsu014_u:1716": " rūpalakṣaṇānuvyañjanavicitrālaṃkārakāyatāṃ ca /",
    "K09bsu014_u:1717": " prabhākāyatāṃ ca /",
    "K09bsu014_u:1718": " manomayakāyatāṃ ca /",
    "K09bsu014_u:1719": " puṇyakāyatāṃ ca /",
    "K09bsu014_u:1720": " jñānakāyatāṃ ca /",
    "K09bsu014_u:1721": " dharmakāyatāṃ ca prajānāti /",
    "K09bsu014_u:1722": " jñānakāyānāṃ suvicāritatāṃ ca prajānāti /",
    "K09bsu014_u:1723": " yathāvannistīraṇatāṃ ca phalaprayogasaṃgṛhītatāṃ (Dbh 46)",
    "K09bsu014_u:1724": " ca laukikalokottaravibhāgatāṃ ca triyāṇavyavasthānatāṃ ca sādhāraṇāsādhāraṇatāṃ ca nairyāṇikānairyāṇikatāṃ ca śaikṣāśaikṣatāṃ ca prajānāti /",
    "K09bsu014_u:1725": " dharmakāyānāṃ samatāṃ ca prajānāti /",
    "K09bsu014_u:1726": " avikopanatāṃ ca avasthānasaṃketasaṃvṛttivyavasthānatāṃ ca sattvāsattvadharmavyavasthānatāṃ ca buddhadharmāryasaṃghavyavasthānatāṃ ca prajānāti",
    "K09bsu014_u:1727": " ākāśakāyānāmapramāṇatāṃ ca sarvatrānugatatāṃ ca aśarīratāṃ ca avitathānantatāṃ ca rūpakāyābhivyaktitāṃ ca prajānāti //",
    "K09bsu014_u:1728": " sa evaṃ kāyajñānābhinirhāraprāpto vaśavartī bhavati sarvasattveṣu /",
    "K09bsu014_u:1729": " āyurvaśitāṃ ca pratilabhate 'nabhilāpyānabhilāpyakalpāyuḥpramāṇādhiṣṭhānatayā /",
    "K09bsu014_u:1730": " cetovaśitāṃ ca pratilabhate 'pramāṇāsaṃkhyeyasamādhinidhyaptijñānapraveśatayā /",
    "K09bsu014_u:1731": " pariṣkāravaśitāṃ ca sarvalokadhātvanekavyūhālaṃkārapratimaṇḍitādhiṣṭhānasaṃdarśanatayā /",
    "K09bsu014_u:1732": " karmavaśitāṃ ca yathākālaṃ karmavipākādhiṣṭhānasaṃdarśanatayā /",
    "K09bsu014_u:1733": " upapattivaśitāṃ ca sarvalokadhātūpapattisaṃdarśanatayā adhimuktisaṃdarśanatayā sarvalokadhātubuddhapratipūrṇasaṃdarśanatayā",
    "K09bsu014_u:1734": " praṇidhānasaṃdarśanatayā yatheṣṭabuddhakṣetrakālābhisaṃbodhisaṃdarśanatayā ṛddhisaṃdarśanatayā",
    "K09bsu014_u:1735": " sarvabuddhakṣetra-ṛddhivikurvaṇasaṃdarśanatayā dharmasaṃdarśanatayā anantamadhyadharmamukhālokasaṃdarśanatayā",
    "K09bsu014_u:1736": " jñānasaṃdarśanatayā tathāgatabalavaiśāradyāveṇikabuddhadharmalakṣaṇānuvyañjanābhisaṃbodhisaṃdarśanatayā //",
    "K09bsu014_u:1737": " sa āsāṃ daśānāṃ bodhisattvavaśitānāṃ sahapratilambhena acintyajñānī ca bhavati atulyajñānī ca aprameyajñānī ca vipulajñānī ca asaṃhāryajñānī ca bhavati /",
    "K09bsu014_u:1738": " tasyaivaṃbhūmyanugatasya evaṃ jñānasamanvāgatasya atyantāgavadyaḥ kāyakarmasamudācāraḥ pravartate,",
    "K09bsu014_u:1739": " atyantānavadyaśca vāk ... /",
    "K09bsu014_u:1740": " atyantānavadyaśca manaḥsamudācāraḥ pravartate /",
    "K09bsu014_u:1741": " jñānapūrvaṃgamo jñānānuparivartī prajñāpāramitādhipateyo mahākaruṇāpūrvaka upāyakauśalyasuvibhaktaḥ",
    "K09bsu014_u:1742": " praṇidhānasvabhinirhṛtastathāgatādhiṣṭhānasvadhiṣṭhito 'pratiprasrabdhasattvārthaprayogo",
    "K09bsu014_u:1743": " 'paryantalokadhātuvibhaktigataḥ /",
    "K09bsu014_u:1744": " samāsato bho jinaputra bodhisattvasya imāmacalāṃ bodhisattvabhūmimanuprāptasya sarvabuddhadharmasamudānayanāya kāyavāṅmanaskarmasamudācāraḥ pravartate /",
    "K09bsu014_u:1745": " sa evamimāmacalāṃ bodhisattvabhūmimanuprāptaḥ supratiṣṭhitāśayabalaśca bhavati sarvakleśasamudācārāpagatatvāt /",
    "K09bsu014_u:1746": " supratiṣṭhitādhyāśayabalaśca bhavati mārgāvipravāsitatvāt /",
    "K09bsu014_u:1747": " mahākaruṇābalasupratiṣṭhitaśca bhavati sattvārthānutsargatvāt /",
    "K09bsu014_u:1748": " mahāmaitrībala ... sarvajagatparitrāṇatvāt /",
    "K09bsu014_u:1749": " dhāraṇībala ... asaṃpramoṣadharmatvāt /",
    "K09bsu014_u:1750": " pratibhānabala ... sarvabuddhadharmapravicayavibhāgakuśalatvāt /",
    "K09bsu014_u:1751": " abhijñābala ... aparyantalokadhātucaryāvibhāgakuśalatvāt /",
    "K09bsu014_u:1752": " praṇidhānabala ... sarvabodhisattvakriyānutsargatvāt /",
    "K09bsu014_u:1753": " pāramitābala ... sarvabuddhadharmasamudānayanatvāt /",
    "K09bsu014_u:1754": " tathāgatādhiṣṭhānabala ... sarvākārasarvajñānābhimukhatvāt /",
    "K09bsu014_u:1755": " sa evaṃbalādhānaprāptaḥ sarvakriyāśca saṃdarśayati,",
    "K09bsu014_u:1756": " sarvakriyāsu ca anavadyo bhavatyanupaliptaśca //",
    "K09bsu014_u:1757": " iyaṃ bho jinaputra bodhisattvasya aṣṭamī jñānabhūmiracaletyucyate 'saṃhāryatvāt /",
    "K09bsu014_u:1758": " avivartyabhūmirityucyate jñānāvivartyatvāt /",
    "K09bsu014_u:1759": " durāsadabhūmirityucyate sarvajagaddurjñānatvāt /",
    "K09bsu014_u:1760": " kumārabhūmirityucyate (Dbh 47)",
    "K09bsu014_u:1761": " anavadyatvāt /",
    "K09bsu014_u:1762": " janmabhūmirityucyate yathābhiprāyavaśavartitvāt /",
    "K09bsu014_u:1763": " pariniṣpannabhūmirityucyate apunaḥkāryatvāt /",
    "K09bsu014_u:1764": " pariniṣṭhitabhūmirityucyate /",
    "K09bsu014_u:1765": " sukṛtajñānavicayatvāt /",
    "K09bsu014_u:1766": " nirmāṇabhūmirityucyate svabhinirhṛtapraṇidhānatvāt /",
    "K09bsu014_u:1767": " adhiṣṭhānabhūmirityucyate /",
    "K09bsu014_u:1768": " parāvikopanatvāt /",
    "K09bsu014_u:1769": " anābhogabhūmirityucyate pūrvāntābhinirhṛtatvāt //",
    "K09bsu014_u:1770": " evaṃ jñānasvabhinirhṛtaḥ khalu punarbho jinaputra bodhisattvo buddhagotrānugato buddhaguṇaprabhāvabhāsitastathāgateryāpathacaryācāritrānugato",
    "K09bsu014_u:1771": " buddhaviṣayābhimukhaḥ satatasamitaṃ svadhiṣṭhitatathāgatādhiṣṭhānaśca bhavati śakrabrahmalokapālapratyudgataśca",
    "K09bsu014_u:1772": " vajrapāṇisatatānubaddhaśca samādhibalānutsṛṣṭaśca ca apramāṇakāyavibhaktyabhinirhṛtaśca",
    "K09bsu014_u:1773": " sarvakāyacaryābalopagataśca mahābhijñāvipākapariniṣpannaśca anantasamādhivaśavartī",
    "K09bsu014_u:1774": " ca apramāṇavyākaraṇapratyeṣakaśca yathāparipavakkajagadabhisaṃbodhinidarśakaśca bhavati /",
    "K09bsu014_u:1775": " sa evaṃ jñānabhūmyanugato mahāyānamaṇḍalānupraviṣṭaḥ suvicāritamahājñānābhijñaḥ satatasamitaṃ",
    "K09bsu014_u:1776": " pramuktaprajñālokaraśmirasaṅgadharmadhātupathāvatīrṇo lokadhātupathavibhaktikovidaḥ",
    "K09bsu014_u:1777": " sarvākāraguṇasaṃdarśakaḥ svacittotpādavaśavartī pūrvāntāparāntasuvicitajñānaḥ sarvamārapathāvartanavivartanajñānānugataḥ",
    "K09bsu014_u:1778": " sarvatathāgataviṣayagocarānupraviṣṭo 'paryantalokadhātuprasareṣu bodhisattvacaryāṃ",
    "K09bsu014_u:1779": " caratyapratyudāvartyayogena /",
    "K09bsu014_u:1780": " tata ucyate bodhisattvo 'calāṃ bodhisattvabhūmimanuprāpta iti //",
    "K09bsu014_u:1781": " tatra bho jinaputra acalāṃ bodhisattvabhūmimanuprāpto bodhisattvaḥ satatasamitamaparyantatathāgatadarśanāvirahito bhavati samādhibalasvabhinirhṛtatvāt",
    "K09bsu014_u:1782": " audārikaṃ buddhadarśanapūjopasthānaṃ notsṛjati /",
    "K09bsu014_u:1783": " sa ekaikasmin kalpe ekaikasmin lokadhātuprasare anekān buddhān,",
    "K09bsu014_u:1784": " anekāni buddhaśatāni ... peyālaṃ ... anekāni buddhakoṭīnayutaśatasahasrāṇi satkaroti gurukaroti mānayati pūjayati sarvākārapūjābhinirhāraṃ copasaṃharati",
    "K09bsu014_u:1785": " tāṃśca tathāgatān paryupāste,",
    "K09bsu014_u:1786": " lokadhātuvibhaktipūrvakaṃ ca dharmālokopasaṃhāraṃ pratīcchati /",
    "K09bsu014_u:1787": " sa bhūyasyā mātrayā tathāgatadharmakośaprāpto 'saṃhāryo bhavati lokadhātuparipṛcchānirdeśeṣu /",
    "K09bsu014_u:1788": " tāni cāsya kuśalamūlānyanekān kalpānuttapyante ... /",
    "K09bsu014_u:1789": " tadyathāpi nāma bho jinaputra tadeva jātarūpaṃ supariniṣṭhitaṃ kuśalena karmāreṇa",
    "K09bsu014_u:1790": " suparikarmakṛtaṃ jambūdvīpasvāminaḥ kaṇṭhe śirasi vā ābaddhamasaṃhāryaṃ bhavati sarvajambūdvīpakānāṃ",
    "K09bsu014_u:1791": " sattvānāmābharaṇavikṛtaiḥ,",
    "K09bsu014_u:1792": " evameva bho jinaputra asyāmacalāyāṃ bodhisattvabhūmau sthitasya bodhisattvasya tāni",
    "K09bsu014_u:1793": " kuśalamūlānyasaṃhāryāṇi bhavanti sarvaśrāvakapratyekabuddhairyāvatsaptamībhūmisthitaiśca bodhisattvaiḥ /",
    "K09bsu014_u:1794": " imāṃ ca bhūmimanugatasya bodhisattvasya mahatī prajñājñānaprabhā sattvānāṃ kleśatamāṃsi praśamayati suvibhaktajñānamukhābhinirhāratayā /",
    "K09bsu014_u:1795": " tadyathāpi nāma bho jinaputra sāhasriko mahābrahmā sāhasralokadhātuṃ (Dbh 48)",
    "K09bsu014_u:1796": " maitryā spharitvā prabhayāvabhāsayati,",
    "K09bsu014_u:1797": " evameva bho jinaputra bodhisattvo 'syāmacalāyāṃ bodhisattvabhūmau sthito yāvaddaśabuddhakṣetraśatasahasraparamāṇurajaḥsamān",
    "K09bsu014_u:1798": " lokadhātūn mahatā maitryavabhāsena spharitvā sattvānāṃ kleśaparidāhānanupūrveṇa praśamayati,",
    "K09bsu014_u:1799": " āśrayāṃśca prahlādayati /",
    "K09bsu014_u:1800": " tasya daśabhyaḥ pāramitābhyaḥ praṇidhānapāramitā atiriktatamā bhavati,",
    "K09bsu014_u:1801": " na ca pariśeṣāsu na samudāgacchati yathābalaṃ yathābhajamānam /",
    "K09bsu014_u:1802": " iyaṃ bhavanto jinaputrā bodhisattvasya acalā nāma aṣṭamī bodhisattvabhūmiḥ samāsanirdeśataḥ /",
    "K09bsu014_u:1803": " vistaraśaḥ punaraparyantakalpanirdeśaniṣṭhāto 'nugantavyā /",
    "K09bsu014_u:1804": " yasyāṃ pratiṣṭhito bodhisattvo bhūyastvena mahābrahmā bhavati",
    "K09bsu014_u:1805": " sāhasrādhipatiḥ /",
    "K09bsu014_u:1806": " abhibhūranabhibhūto 'nvarthadarśī vaśiprāptaḥ kṛtī prabhuḥ sattvānāṃ sarvaśrāvakapratyekabuddhabodhisattvapāramitopadeśopasaṃhāreṣu asaṃhāryo lokadhātuvibhaktiparipṛcchānirdeśeṣu /",
    "K09bsu014_u:1807": " yacca kiṃcit ... //",
    "K09bsu014_u:1808": " acalā nāma aṣṭamī bhūmiḥ //",
    "K09bsu014_u:1809": " (Dbh 49)",
    "K09bsu014_u:1810": " 9 sādhumatī nāma navamī bhūmiḥ /",
    "K09bsu014_u:1811": " vajragarbho bodhisattva āha - yo 'yaṃ bhavanto jinaputrā bodhisattva evamapramāṇajñeyavicāritayā",
    "K09bsu014_u:1812": " buddhyā bhūyaścottarān śāntān vimokṣānadhyavasyan adhyālambamānaḥ bhūyaścottaraṃ",
    "K09bsu014_u:1813": " tathāgatajñānaṃ susamāptaṃ vicārayan tathāgataguhyānupraveśaṃ cāvataran acintyajñānamāhātmyaṃ",
    "K09bsu014_u:1814": " ca pravicinvan dhāraṇīsamādhipravicayaṃ ca pariśodhayan abhijñāvaipulyaṃ cābhinirharan",
    "K09bsu014_u:1815": " lokadhātuvibhaktiṃ cānugacchan tathāgatabalavaiśādyāveṇikabuddhadharmāsaṃhāryatāṃ",
    "K09bsu014_u:1816": " ca parikarmayan tathāgatadharmacakrapravartanavṛṣabhatāṃ cānukramamāṇaḥ mahākaruṇādhiṣṭhānapratilambhaṃ",
    "K09bsu014_u:1817": " cānutsṛjan navamīṃ bodhisattvabhūmimākramati /",
    "K09bsu014_u:1818": " so 'syāṃ sādhumatyāṃ bodhisattvabhūmau sthitaḥ kuśalākuśalāvyākṛtadharmābhisaṃskāraṃ ca yathābhūtaṃ prajānāti /",
    "K09bsu014_u:1819": " sāsravānāsravadharmābhisaṃskāraṃ ca ... /",
    "K09bsu014_u:1820": " laukikalokottaradharmābhisaṃskāraṃ ca ... /",
    "K09bsu014_u:1821": " cintyācintyadharmābhisaṃskāraṃ ca ... /",
    "K09bsu014_u:1822": " niyatāniyatadharmābhisaṃskāraṃ ca ... /",
    "K09bsu014_u:1823": " śrāvakapratyekabuddhadharmābhisaṃskāraṃ ca ... /",
    "K09bsu014_u:1824": " bodhisattvacaryādharmābhisaṃskāraṃ ca ... /",
    "K09bsu014_u:1825": " tathāgatabhūmidharmābhisaṃskāraṃ ca ... /",
    "K09bsu014_u:1826": " saṃskṛtadharmābhisaṃskāraṃ ca.. /",
    "K09bsu014_u:1827": " asaṃskṛtadharmābhisaṃskāraṃ ca yathābhūtaṃ prajānāti //",
    "K09bsu014_u:1828": " sa evaṃjñānānugatayā buddhyā sattvacittagahanopacāraṃ ca yathābhūtaṃ prajānāti /",
    "K09bsu014_u:1829": " kleśagahanopacāraṃ ca ... /",
    "K09bsu014_u:1830": " karmagahanopacāraṃ ca ... /",
    "K09bsu014_u:1831": " indriyagahanopacāraṃ ca ... /",
    "K09bsu014_u:1832": " adhimuktigahanopacāraṃ ca ... /",
    "K09bsu014_u:1833": " dhātugahanopacāraṃ ca ... /",
    "K09bsu014_u:1834": " āśayānuśayagahanopacāraṃ ca ... /",
    "K09bsu014_u:1835": " upapattigahanopacāraṃ ca ... /",
    "K09bsu014_u:1836": " vāsanānusaṃdhigahanopacāraṃ ca ... /",
    "K09bsu014_u:1837": " trirāśivyavasthānagahanopacāraṃ ca yathābhūtaṃ prajānāti /",
    "K09bsu014_u:1838": " sa sattvānāṃ cittavaimātratāṃ ca yathābhūtaṃ prajānāti /",
    "K09bsu014_u:1839": " cittavicitratāṃ ca cittakṣaṇalaghuparivartabhaṅgabhaṅgatāṃ ca cittaśarīratāṃ ca cittānantyasarvataḥprabhūtatāṃ",
    "K09bsu014_u:1840": " ca cittaprabhāsvaratāṃ ca cittasaṃkleśaniḥkleśatāṃ ca cittabandhavimokṣatāṃ ca cittamāyāviṭhapanatāṃ",
    "K09bsu014_u:1841": " ca cittayathāgatipratyupasthānatāṃ ca yāvadanekāni cittanānātvasahasrāṇi yathābhūtaṃ prajānāti /",
    "K09bsu014_u:1842": " sa kleśānāṃ dūrānugatatāṃ ca yathābhūtaṃ prajānāti /",
    "K09bsu014_u:1843": " prayogānantatāṃ ca ... /",
    "K09bsu014_u:1844": " sahajāvinirbhāgatāṃ ca ... /",
    "K09bsu014_u:1845": " anuśayaparyutthānaikārthatāṃ ca ... /",
    "K09bsu014_u:1846": " cittasaṃprayogāsaṃprayogatāṃ ca ... /",
    "K09bsu014_u:1847": " upapattisaṃdhiyathāgatipratyupasthānatāṃ ca ... /",
    "K09bsu014_u:1848": " traidhātukavibhaktitāṃ ca ... /",
    "K09bsu014_u:1849": " tṛṣṇāvidyādṛṣṭiśalyamānamahāsāvadyatāṃ ca ... /",
    "K09bsu014_u:1850": " trividhakarmaṇi dānānupacchedatāṃ ca ... /",
    "K09bsu014_u:1851": " samāsato yāvaccaturaśītikleśacaritanānātvasahasrānupraveśatāṃ (Dbh 50)",
    "K09bsu014_u:1852": " ca yathābhūtaṃ prajānāti /",
    "K09bsu014_u:1853": " sa karmaṇāṃ kuśalākuśalāvyākṛtatāṃ ca ... /",
    "K09bsu014_u:1854": " vijñaptyavijñaptitāṃ ca ... /",
    "K09bsu014_u:1855": " cittasahajāvinirbhāgatāṃ ca ... /",
    "K09bsu014_u:1856": " svarasakṣaṇakṣīṇabhaṅgopacayāvipraṇāśaphalānusaṃdhitāṃ ca ... /",
    "K09bsu014_u:1857": " vipākavipākatāṃ ca ... kṛṣṇaśuklākṛṣṇaśuklānekadeśakarmasamādānavaimātratāṃ ca ... /",
    "K09bsu014_u:1858": " karmakṣetrāpramāṇatāṃ ca ... /",
    "K09bsu014_u:1859": " āryalaukikapravibhaktitāṃ",
    "K09bsu014_u:1860": " ca ... / lokottaradharmavyavasthānatāṃ ca ... /",
    "K09bsu014_u:1861": " (sopādānānupādānatāṃ ca ... /",
    "K09bsu014_u:1862": " saṃskṛtāsaṃskṛtatāṃ ca /",
    "K09bsu014_u:1863": " ) dṛṣṭadharmopapadyāparaparyāyavedanīyatāṃ ca ... /",
    "K09bsu014_u:1864": " yānāyānaniyatāniyatatāṃ ca ... /",
    "K09bsu014_u:1865": " samāsato yāvaccaturaśītikarmanānātvasahasrapravibhaktivicayakauśalyaṃ ca yathābhūtaṃ prajānāti /",
    "K09bsu014_u:1866": " sa indriyāṇāṃ mṛdumadhyādhimātratāṃ ca ... /",
    "K09bsu014_u:1867": " pūrvāntāparāntasaṃbhedāsaṃbhedatāṃ ca ... /",
    "K09bsu014_u:1868": " udāramadhyanikṛṣṭatāṃ ca ... /",
    "K09bsu014_u:1869": " kleśasahajāvinirbhāgatāṃ ca ... /",
    "K09bsu014_u:1870": " yānāyānaniyatāniyatatāṃ ca ... /",
    "K09bsu014_u:1871": " yathāparipavkāparipakvavaineyikatāṃ ca ... /",
    "K09bsu014_u:1872": " indriyajālānuparivartanalaghubhaṅganimittagrahaṇatāṃ ca ... /",
    "K09bsu014_u:1873": " indriyādhipatyānavamardanīyatāṃ ca ... /",
    "K09bsu014_u:1874": " vivartyāvivartyendriyapravibhāgatāṃ ca ... /",
    "K09bsu014_u:1875": " dūrānugatasahajāvinirbhāganānātvavimātratāṃ ca,",
    "K09bsu014_u:1876": " samāsato yāvadanekānīndriyanānātvasahasrāṇi prajānāti /",
    "K09bsu014_u:1877": " so 'dhimuktīnāṃ mṛdumadhyādhimātratāṃ ca ... yāvadanekānyadhimuktinānātvasahasrāṇi prajānāti /",
    "K09bsu014_u:1878": " sa dhātūnāṃ ... . /",
    "K09bsu014_u:1879": " sa āśayānāṃ ... . /",
    "K09bsu014_u:1880": " so 'nuśayānāmāśayasahajacittasahajatāṃ ca ... . /",
    "K09bsu014_u:1881": " cittasaṃprayogatāṃ ca ... /",
    "K09bsu014_u:1882": " viprayogavibhāgadūrānugatatāṃ ca ... /",
    "K09bsu014_u:1883": " anādikālānuddhaṭitatāṃ ca ... /",
    "K09bsu014_u:1884": " sarvadhyānavimokṣasamādhisamāpattyabhijñāprasahyatāṃ ca /",
    "K09bsu014_u:1885": " traidhātukasaṃdhisunibaddhatāṃ ca /",
    "K09bsu014_u:1886": " anādikālacittanibandhasamudācāratāṃ ca /",
    "K09bsu014_u:1887": " āyatanadvārasamudayavijñaptitāṃ ca /",
    "K09bsu014_u:1888": " pratipakṣālābhādravyabhūtatāṃ ca /",
    "K09bsu014_u:1889": " bhūmyāyatanasamavadhānāsamavadhānatāṃ ca /",
    "K09bsu014_u:1890": " ananyāryamārgasamuddhaṭanatāṃ ca prajānāti /",
    "K09bsu014_u:1891": " sa upapattinānātvatāṃ ca /",
    "K09bsu014_u:1892": " yathākarmopapattitāṃ ca /",
    "K09bsu014_u:1893": " nirayatiryagyonipretāsuramanuṣyadevavyavasthānatāṃ ca /",
    "K09bsu014_u:1894": " rūpārūpyopapattitāṃ ca /",
    "K09bsu014_u:1895": " saṃjñāsaṃjñopapattitāṃ ca /",
    "K09bsu014_u:1896": " karmakṣetratṛṣṇāsnehāvidyāndhakāravijñānabījapunarbhavaprarohaṇatāṃ",
    "K09bsu014_u:1897": " ca / nāmarūpasahajāvinirbhāgatāṃ ca /",
    "K09bsu014_u:1898": " bhavasaṃmohatṛṣṇābhilāṣasaṃdhitāṃ ca /",
    "K09bsu014_u:1899": " bhoktukāmabhavitukāmasattvaratyanavarāgratāṃ ca /",
    "K09bsu014_u:1900": " traidhātukāvagrahaṇasaṃjñāniṣkarṣaṇatāṃ ca prajānāti /",
    "K09bsu014_u:1901": " sa vāsanānāmupacārānupacāratāṃ ca ... /",
    "K09bsu014_u:1902": " yathāgatisaṃbandhavāsanāvāsitatāṃ ca /",
    "K09bsu014_u:1903": " yathāsattvacaryācaraṇavāsitatāṃ ca /",
    "K09bsu014_u:1904": " yathākarmakleśābhyāsavāsitatāṃ ca /",
    "K09bsu014_u:1905": " kuśalākuśalāvyākṛtadharmābhyāsavāsitatāṃ ca /",
    "K09bsu014_u:1906": " punarbhavagamanādhivāsitatāṃ ca ... /",
    "K09bsu014_u:1907": " anupūrvādhivāsitatāṃ ca /",
    "K09bsu014_u:1908": " dūrānugatānupacchedakleśopakarṣaṇavikārānuddharaṇavāsitatāṃ ca /",
    "K09bsu014_u:1909": " dravyabhūtādravyabhūtavāsitatāṃ ca /",
    "K09bsu014_u:1910": " śrāvakapratyekabuddhabodhisattvatathāgatadarśanaśravaṇasaṃvāsavāsitatāṃ ca prajānāti /",
    "K09bsu014_u:1911": " sa sattvarāśīnāṃ samyaktvaniyatatāṃ ca prajānāti mithyātvaniyatatāṃ ca /",
    "K09bsu014_u:1912": " ubhayatvāniyatatāṃ ca ... /",
    "K09bsu014_u:1913": " samyagdṛṣṭisamyagniyatatāṃ ca mithyādṛṣṭimithyā ... niyatatāṃ ca /",
    "K09bsu014_u:1914": " tadubhayavigamādaniyatatāṃ ca pañcānantaryānyatamamithyādṛṣṭiniyatatāṃ ca ... /",
    "K09bsu014_u:1915": " pañcendriyasamyagniyatatāṃ ca ... /",
    "K09bsu014_u:1916": " aṣṭamithyātvamithyāniyatatāṃ ca ... /",
    "K09bsu014_u:1917": " samyaktvasamyagniyatatāṃ ca ... /",
    "K09bsu014_u:1918": " apunaḥkāritatāṃ ca ... /",
    "K09bsu014_u:1919": " mātsaryerṣyāghṛṇopacārāvinivṛttyā mithyāniyatatāṃ ca ... /",
    "K09bsu014_u:1920": " āryānuttaramārgabhāvanopasaṃhārasamyaktvaniyatatāṃ ca ... /",
    "K09bsu014_u:1921": " tadubhayavigamādaniyatarāśyupadeśatāṃ ca prajānāti /",
    "K09bsu014_u:1922": " iti hi bho jinaputra evaṃjñānānugato bodhisattvaḥ sādhumatyāṃ bodhisattvabhūmau pratiṣṭhita ityucyate //",
    "K09bsu014_u:1923": " so 'syāṃ sādhumatyāṃ bodhisattvabhūmau sthita evaṃ caryāvimātratāṃ sattvānāmajñāya tathaiva mokṣopasaṃhāramupasaṃharati /",
    "K09bsu014_u:1924": " sa sattvaparipākaṃ prajānāti /",
    "K09bsu014_u:1925": " sattvavinayaṃ ca ... /",
    "K09bsu014_u:1926": " śrāvakayānadeśanāṃ ca /",
    "K09bsu014_u:1927": " pratyekabuddhayānadeśanāṃ ca /",
    "K09bsu014_u:1928": " bodhisattvayānadeśanāṃ ca /",
    "K09bsu014_u:1929": " tathāgatabhūmideśanāṃ ca prajānāti /",
    "K09bsu014_u:1930": " sa evaṃ jñātvā tathatvāya sattvebhyo dharmaṃ deśayati /",
    "K09bsu014_u:1931": " yathāśayavibhaktito yathānuśayavibhaktito yathendriyavibhaktito (Dbh 51)",
    "K09bsu014_u:1932": " yathādhimuktivibhaktito yathāgocaravibhāgajñānopasaṃhārataḥ sarvagocarajñānānugamanato",
    "K09bsu014_u:1933": " yathādhātugahanopacārānugamanato yathāgatyupapattikleśakarmavāsanānuvartanato yathārāśivyavasthānānugamanato",
    "K09bsu014_u:1934": " yathāyānādhimokṣavimuktiprāptito 'nantavarṇarūpakāyasaṃdarśanataḥ sarvalokadhātumanojñasvaravijñāpanataḥ",
    "K09bsu014_u:1935": " sarvarutaravitaparijñānataḥ sarvapratisaṃvidviniścayakauśalyataśca dharmaṃ deśayati //",
    "K09bsu014_u:1936": " so 'syāṃ sādhumatyāṃ bodhisattvabhūmau sthitaḥ san bodhisattvo dharmabhāṇakatvaṃ kārayati,",
    "K09bsu014_u:1937": " tathāgatadharmakośaṃ ca rakṣati /",
    "K09bsu014_u:1938": " sa dharmābhāṇakagatimupagato 'pramāṇajñānānugatena kauśalyena catuḥpratisaṃvidabhinirhṛtayā bodhisattvavācā dharmaṃ deśayati /",
    "K09bsu014_u:1939": " tasya satatasamitamasaṃbhinnāścatasro bodhisattvapratisaṃvido 'nupravartante /",
    "K09bsu014_u:1940": " katamāścatasraḥ?",
    "K09bsu014_u:1941": " yaduta dharmapratisaṃvit arthapratisaṃvit niruktipratisaṃvit pratibhānapratisaṃvit //",
    "K09bsu014_u:1942": " sa dharmapratisaṃvidā svalakṣaṇaṃ dharmāṇāṃ prajānāti /",
    "K09bsu014_u:1943": " arthapratisaṃvidā vibhaktiṃ dharmāṇāṃ prajānāti /",
    "K09bsu014_u:1944": " niruktipratisaṃvidā asaṃbhedadeśanāṃ dharmāṇāṃ prajānāti /",
    "K09bsu014_u:1945": " pratibhānapratisaṃvidā anuprabandhānupacchedatāṃ dharmāṇāṃ prajānāti //",
    "K09bsu014_u:1946": " punaraparaṃ dharmapratisaṃvidā abhāvaśarīraṃ dharmāṇāṃ prajānāti /",
    "K09bsu014_u:1947": " arthapratisaṃvidā udayāstagamanaṃ dharmāṇāṃ prajānāti /",
    "K09bsu014_u:1948": " niruktipratisaṃvidā sarvadharmaprajñaptyacchedanadharmaṃ deśayati /",
    "K09bsu014_u:1949": " pratibhānapratisaṃvidā yathāprajñaptyavikopanatāparyantatayā dharmaṃ deśayati //",
    "K09bsu014_u:1950": " punaraparaṃ dharmapratisaṃvidā pratyutpannavibhaktiṃ dharmāṇāṃ prajānāti /",
    "K09bsu014_u:1951": " arthapratisaṃvidā atītānāgatavibhaktiṃ dharmāṇāṃ prajānāti /",
    "K09bsu014_u:1952": " niruktipratisaṃvidā atītānāgapratyutpannāsaṃbhedato dharmaṃ deśayati /",
    "K09bsu014_u:1953": " pratibhānapratisaṃvidā ekaikamadhvānamārabhya aparyantadharmālokatayā dharmaṃ deśayati //",
    "K09bsu014_u:1954": " punaraparaṃ dharmapratisaṃvidā dharmaprabhedaṃ prajānāti /",
    "K09bsu014_u:1955": " arthapratisaṃvidā arthaprabhedaṃ prajānāti /",
    "K09bsu014_u:1956": " niruktipratisaṃvidā yathārutadeśanatayā dharmaṃ deśayati /",
    "K09bsu014_u:1957": " pratibhānapratisaṃvidā yathānuśayajñānaṃ deśayati //",
    "K09bsu014_u:1958": " punaraparaṃ dharmapratisaṃvidā dharmajñānavibhaktyasaṃbhedakauśalyaṃ prajānāti /",
    "K09bsu014_u:1959": " arthapratisaṃvidā anvayajñānatathātvavyavasthānaṃ prajānāti /",
    "K09bsu014_u:1960": " niruktipratisaṃvidā saṃvṛtijñānasaṃdarśanāsaṃbhedatayā nirdiśati /",
    "K09bsu014_u:1961": " pratibhānapratisaṃvidā paramārthajñānakauśalyena dharmaṃ deśayati //",
    "K09bsu014_u:1962": " punaraparaṃ dharmapratisaṃvidā ekanayāvikopaṃ dharmāṇāṃ prajānāti /",
    "K09bsu014_u:1963": " arthapratisaṃvidā skandhadhātvāyatanasatyapratītyasamutpādakauśalyānugamamavatarati /",
    "K09bsu014_u:1964": " niruktipratisaṃvidā sarvajagadabhigamanīyasumadhuragirinirghoṣākṣarairnirdiśati /",
    "K09bsu014_u:1965": " pratibhānapratisaṃvidā bhūyo bhūyo 'paryantadharmāvabhāsatayā nirdiśati //",
    "K09bsu014_u:1966": " punaraparaṃ dharmapratisaṃvidā ekayānasamavasaraṇanānātvaṃ prajānāti /",
    "K09bsu014_u:1967": " arthapratisaṃvidā pravibhaktayānavimātratāṃ prajānāti /",
    "K09bsu014_u:1968": " niruktipratisaṃvidā sarvayānānyabhedena nirdiśati /",
    "K09bsu014_u:1969": " pratibhānapratisaṃvidā ekaikaṃ yānamaparyantadharmābhāsena deśayati //",
    "K09bsu014_u:1970": " (Dbh 52)",
    "K09bsu014_u:1971": " punaraparaṃ dharmapratisaṃvidā sarvabodhisattvacarijñānacaridharmacarijñānānugamamavatarati /",
    "K09bsu014_u:1972": " arthapratisaṃvidā daśabhūmivyavasthānanirdeśapravibhaktimavatarati /",
    "K09bsu014_u:1973": " niruktipratisaṃvidā yathābhūmimārgopasaṃhārasaṃbhedena nirdiśati /",
    "K09bsu014_u:1974": " pratibhānapratisaṃvidā ekaikāṃ bhūmimaparyantākāreṇa nirdiśati //",
    "K09bsu014_u:1975": " punaraparaṃ dharmapratisaṃvidā sarvatathāgataikalakṣaṇānubodhamavatarati /",
    "K09bsu014_u:1976": " arthapratisaṃvidā nānākālavastulakṣaṇavibhaṅgānugamaṃ prajānāti /",
    "K09bsu014_u:1977": " niruktipratisaṃvidā yathābhisaṃbodhiṃ vibhaktinirdeśena nirdiśati /",
    "K09bsu014_u:1978": " pratibhānapratisaṃvidā ekaikaṃ dharmapadamaparyantakalpāvyavacchedena nirdiśati //",
    "K09bsu014_u:1979": " punaraparaṃ dharmapratisaṃvidā sarvatathāgatavāgbalavaiśarādyabuddhadharmamahākaruṇāpratisaṃvitprayogadharmacakrānupravartamānasarvajñajñānānugamaṃ prajānāti /",
    "K09bsu014_u:1980": " arthapratisaṃvidā caturaśītisattvacaritasahasrāṇāṃ yathāśayaṃ yathendriyaṃ yathādhimuktivibhaktitastathāgataghoṣaṃ prajānati /",
    "K09bsu014_u:1981": " niruktipratisaṃvidā sarvasattvacaryāsaṃbhedatastathāgataghoṣānuraveṇa nirdiśati /",
    "K09bsu014_u:1982": " pratibhānapratisaṃvidā tathāgatajñānaprabhācaryāmaṇḍalādhimukttyā dharmaṃ deśayati //",
    "K09bsu014_u:1983": " sa evaṃ pratisaṃvidā jñānābhinirhārakuśalo bho jinaputra bodhisattvo navamīṃ bodhisattvabhūmimanuprāptastathāgatadharmakośaprāpto",
    "K09bsu014_u:1984": " mahādharmabhāṇakatvaṃ ca kurvāṇaḥ arthavatīdhāraṇīpratilabdhaśca bhavati /",
    "K09bsu014_u:1985": " dharmavatī ... /",
    "K09bsu014_u:1986": " jñānābhinirhāravatī ... /",
    "K09bsu014_u:1987": " avabhāsavatī ... /",
    "K09bsu014_u:1988": " vasumatīdhāraṇī ... /",
    "K09bsu014_u:1989": " sumatidhāraṇī ... /",
    "K09bsu014_u:1990": " tejodhāraṇī ... /",
    "K09bsu014_u:1991": " asaṅgamukhadhāraṇī ... /",
    "K09bsu014_u:1992": " ananta ... /",
    "K09bsu014_u:1993": " vicitrārthakośa ... /",
    "K09bsu014_u:1994": " sa evamādīnāṃ dhāraṇīpadānāṃ paripūrṇāni daśadhāraṇīmukhāsaṃkhyeyaśatasahasrāṇi pratilabhate /",
    "K09bsu014_u:1995": " tathā asaṃkhyeyaśatasahasrānugatenaiva svarāṅgakauśalyena tāvadapramāṇānugatenaiva pratibhānavibhaktimukhena dharmaṃ deśayati /",
    "K09bsu014_u:1996": " sa evamapramāṇairdhāraṇīmukhāsaṃkhyeyaśatasahasrairdaśasu dikṣu aprameyāṇāṃ buddhānāṃ bhagavatāṃ sakāśāddharmaṃ śṛṇoti /",
    "K09bsu014_u:1997": " śrutvā ca na vismārayati /",
    "K09bsu014_u:1998": " yathāśrutaṃ ca apramāṇavibhaktita evaṃ nirdiśati //",
    "K09bsu014_u:1999": " sa ekasya tathāgatasya sakāśāddaśabhirdhāraṇīmukhāsaṃkhyeyaśatasahasrairdharmān paryavāpnoti /",
    "K09bsu014_u:2000": " yathā caikasya,",
    "K09bsu014_u:2001": " evamaparyantānāṃ tathāgatānām /",
    "K09bsu014_u:2002": " sa praṇidhānamātreṇa bahutaraṃ samyaksaṃbuddhasakāśāddharmamukhālokaṃ saṃpratīcchati,",
    "K09bsu014_u:2003": " na tveva mahābāhuśrutyaprāptaḥ śrāvakaḥ śrutodgrahaṇadhāraṇīpratilabdhaḥ kalpaśatasahasrodgrahaṇādhiṣṭhānena /",
    "K09bsu014_u:2004": " sa evaṃ dhāraṇīprāptaśca bhavati pratibhānaprāptaśca dharmasāṃkathyaṃ saṃniṣaṇṇaḥ",
    "K09bsu014_u:2005": " sarvāvatīṃ trisāhasramahāsāhasralokadhātuṃ spharitvā yathāśayavibhaktitaḥ sattvebhyo",
    "K09bsu014_u:2006": " dharmaṃ deśayati dharmāsane niṣaṇṇaḥ /",
    "K09bsu014_u:2007": " dharmāsanaṃ cāsya tathāgatānabhiṣekabhūmiprāptān bodhisattvān sthāpayitvā sarvato viśiṣṭamapramāṇāvabhāsaprāptaṃ bhavati /",
    "K09bsu014_u:2008": " sa dharmāsane niṣaṇṇa ākāṅkṣan ekaghoṣodāhāreṇa sarvaparṣadaṃ nānāghoṣarutavimātratayā saṃjñāpayati /",
    "K09bsu014_u:2009": " ākāṅkṣan nānāghoṣanānāsvarāṅgavibhaktibhirājñāpayati /",
    "K09bsu014_u:2010": " ākāṅkṣan raśmimukhopasaṃhārairdharmamukhāni niścārayati /",
    "K09bsu014_u:2011": " ākāṅkṣan sarvaromakūpebhyo ghoṣānniścārayati /",
    "K09bsu014_u:2012": " ākāṅkṣan yāvattrisāhasramahāsāhasrāyāṃ lokadhātau rūpāvabhāsāstebhyaḥ sarvarūpāvabhāsebhyo dharmarutāni niścārayati /",
    "K09bsu014_u:2013": " ākāṅkṣan ekasvararutena sarvadharmadhātuṃ vijñāpayati /",
    "K09bsu014_u:2014": " ākāṅkṣan sarvarutanirghoṣeṣu dharmarutamadhitiṣṭhati /",
    "K09bsu014_u:2015": " ākāṅkṣan (Dbh 53)",
    "K09bsu014_u:2016": " sarvalokadhātuparyāpannebhyo gītāvādyatūryaśabdebhyo dharmarutaṃ niścārayati /",
    "K09bsu014_u:2017": " ākāṅkṣan ekākṣararutātsarvadharmapadaprabhedarutaṃ niścārayati /",
    "K09bsu014_u:2018": " ākāṅkṣan anabhilāpyānabhilāpyalokadhātvaparyantataḥ pṛthivyaptejovāyuskandhebhyaḥ sūkṣmaparamāṇurajaḥprabhedata ekaikaparamāṇurajonabhilāpyāni dharmamukhāni niścārayati /",
    "K09bsu014_u:2019": " sacettaṃ trisāhasramahāsāhasralokadhātuparyāpannaḥ sarvasattvā upasaṃkramya ekakṣaṇalavamuhūrtena praśnān paripṛccheyuḥ,",
    "K09bsu014_u:2020": " ekaikaśca teṣāmapramāṇarutavimātratayā paripṛcchet,",
    "K09bsu014_u:2021": " yaṃ caikaḥ sattvaḥ paripṛcchenna taṃ dvitīyaḥ,",
    "K09bsu014_u:2022": " taṃ bodhisattvaḥ sarvasattvarutapadavyañjanamudgṛhṇiyāt /",
    "K09bsu014_u:2023": " udgṛhya caikarutābhivyāhāreṇa teṣāṃ sarvasattvānāṃ cittāśayān paritoṣayet (yāvadanabhilāpyalokadhāturpayāpannā vā sattvā upasaṃkramya ekakṣaṇalavamuhūrtena praśnān paripṛccheyuḥ,",
    "K09bsu014_u:2024": " ekaikaśca teṣāmapramāṇarutavimātratayā paripṛcchet,",
    "K09bsu014_u:2025": " yaṃ caikaḥ paripṛcchenna taṃ dvitīyaḥ,",
    "K09bsu014_u:2026": " taṃ bodhisattva ekakṣaṇalavamuhūrtenaiva sarvamudgṛhya ekodāhāreṇaiva sarvānājñāpayet /",
    "K09bsu014_u:2027": " yāvadanabhilāpyānapi lokadhātūn spharitvā yathāśayendriyādhimuktitaḥ sattvebhyo dharmaṃ deśayati /",
    "K09bsu014_u:2028": " dharmasāṃkathyaṃ niṣaṇṇaśca tathāgatādhiṣṭhānasaṃpratyeṣakaḥ sakalena buddhakāryeṇa sarvasattvānāṃ pratyupasthito bhavati /",
    "K09bsu014_u:2029": " sa bhūyasyā mātrayā evaṃ jñānāvabhāsapragrahaṇamārabhate /",
    "K09bsu014_u:2030": " sacedekasmin vālāgraprasare yāvantyanabhilāpyeṣu lokadhātuṣu paramāṇurajāṃsi tāvantastathāgatāstāvadapramāṇaprāpteṣveva parṣanmaṇḍaleṣu dharmaṃ deśayeyuḥ /",
    "K09bsu014_u:2031": " ekaikaśca tathāgatastāvadapramāṇaprāptebhyaḥ sarvasattvebhyo nānātvato dharmaṃ deśayet,",
    "K09bsu014_u:2032": " ekaikasmiṃśca sattvāśayasaṃtāne tāvadapramāṇameva dharmopasaṃhāramupasaṃharet /",
    "K09bsu014_u:2033": " yathā caikastathāgataḥ parṣanmaṇḍale tathā te sarve tathāgatāḥ /",
    "K09bsu014_u:2034": " yathā caikasmin vālāgraprasare tathā sarvasmin dharmadhātau /",
    "K09bsu014_u:2035": " tatrāsmābhistādṛśaṃ smṛtivaipulyamabhinirhartavyaṃ yathaikakṣaṇena sarvatathāgatānāṃ sakāśāddharmāvabhāsaṃ pratyeṣemahi ekarutāvyatirekāt /",
    "K09bsu014_u:2036": " yāvanti ca tāni yathāparikīrtitāni parṣanmaṇḍalāni nānānikāyadharmapravaṇaikaparipūrṇāni,",
    "K09bsu014_u:2037": " tatrāsmābhistādṛśaṃ prajñāvabhāsaviniścayapratibhānaṃ pariśodhyaṃ yadekakṣaṇena sarvasattvān paritoṣayet,",
    "K09bsu014_u:2038": " kiṃ punariyatsu lokadhātuṣu sattvāni //",
    "K09bsu014_u:2039": " sa imāṃ sādhumatīṃ bodhisattvabhūmimanuprāpto bodhisattvo bhūyasyā mātrayā rātriṃdivamananyamanasikāraprayukto",
    "K09bsu014_u:2040": " bhūtvā buddhagocarānupraviṣṭastathāgatasamavadhānaprāpto gambhīrabodhisattvavimokṣānuprāpto bhavati /",
    "K09bsu014_u:2041": " sa evaṃjñānānugato bodhisattvaḥ samāhitastathāgatadarśanaṃ na vijahāti /",
    "K09bsu014_u:2042": " ekaikāsmiṃśca kalpe 'nekān buddhān,",
    "K09bsu014_u:2043": " anekāni buddhaśatāni ... anekāni buddhakoṭinayutaśatasahasrāṇi ... /",
    "K09bsu014_u:2044": " dṛṣṭvā ca satkaroti gurukaroti mānayati pūjayati /",
    "K09bsu014_u:2045": " audārikena buddhadarśanena pūjopasthānaṃ notsṛjati /",
    "K09bsu014_u:2046": " tāṃśca tathāgatān praśnān paripṛcchati /",
    "K09bsu014_u:2047": " sa dharmadharaṇīnirdeśābhinirjāto bhavati /",
    "K09bsu014_u:2048": " tasya bhūyasyā mātrayā tāni kuśalamūlānyuttaptatamānyasaṃhāryāṇi bhavanti /",
    "K09bsu014_u:2049": " tadyathāpi nāma bho jinaputrāstadeva jātarūpamābharaṇīkṛtaṃ supariniṣṭhitaṃ kuśalena",
    "K09bsu014_u:2050": " karmāreṇa rājñaścakravartina uttamāṅge kaṇṭhe vā ābaddhamasaṃhārya bhavati sarvakoṭṭarājānāṃ",
    "K09bsu014_u:2051": " cāturdvipakānāṃ ca sattvānāmābharaṇavikṛtaiḥ,",
    "K09bsu014_u:2052": " evameva bho jinaputrā bodhisattvasya asyāṃ sādhumatyāṃ bodhisattvabhūmau sthitasya tāni kuśalamūlāni mahājñānālokasuvibhaktānyuttapyante, (Dbh",
    "K09bsu014_u:2053": " asaṃhāryāṇi bhavanti sarvaśrāvakapratyekabuddhairadharabhūmisthitaiśca bodhisattvaiḥ /",
    "K09bsu014_u:2054": " tasya sā kuśalamūlābhā sattvānāṃ kleśacittagahanānyavabhāsya tata eva vyāvartate /",
    "K09bsu014_u:2055": " tadyathāpi nāma bho jinaputrā dvisāhasriko mahābrahmā sarvasmin dvisāhasrike lokadhātau gahananimnopacārānavabhāsayati,",
    "K09bsu014_u:2056": " evameva bho jinaputrā bodhisattvasya asyāṃ sādhumatyāṃ bodhisattvabhūmau sthitasya sā kuśalamūlābhā sattvānāṃ kleśacittagahanānyavabhāsya tata eva vyāvartate /",
    "K09bsu014_u:2057": " tasya daśabhyaḥ pāramitābhyo balapāramitā atiriktatamā bhavati,",
    "K09bsu014_u:2058": " na ca pariśeṣāsu na samudācarati yathābalaṃ yathābhajamānam /",
    "K09bsu014_u:2059": " iyaṃ bhavanto jinaputrā bodhisattvasya sādhumatī nāma navamī bodhisattvabhūmiḥ ...",
    "K09bsu014_u:2060": " mahābrahmā bhavati mahābalasthāmaprāpto dvisāhasrādhipatirabhibhūḥ ... pāramitopadeśeṣvasaṃhāryaḥ",
    "K09bsu014_u:2061": " sattvāśayaparipṛcchānirdeśaiḥ /",
    "K09bsu014_u:2062": " yacca kiṃcit ... //",
    "K09bsu014_u:2063": " sādhumatī nāma navamī bhūmiḥ //",
    "K09bsu014_u:2064": " (Dbh 55)",
    "K09bsu014_u:2065": " 10 dharmameghā nāma daśamī bhūmiḥ /",
    "K09bsu014_u:2066": " vajragarbho bodhisattva āha - yo 'yaṃ bhavanto jinaputrā bodhisattva evamapramāṇajñeyavicāritayā",
    "K09bsu014_u:2067": " buddhyā yāvannavamī bodhisattvabhūmiriti suvicitavicayaḥ suparipūrṇaśukladharmaḥ",
    "K09bsu014_u:2068": " paryantasaṃbhāropacayopacitaḥ suparigṛhītamahāpuṇyajñānasaṃbhāraḥ mahākaruṇāvaipulyādhigataḥ",
    "K09bsu014_u:2069": " lokadhātuvibhaktivaimātryakovidaḥ sattvadhātupraviṣṭagahanopacāraḥ tathāgatagocarapraveśānugatasaṃjñāmanasikāraḥ",
    "K09bsu014_u:2070": " balavaiśāradyabuddhadharmādhyālambanānugataḥ sarvākārasarvajñajñānābhiṣekabhūmiprāpta ityucyate //",
    "K09bsu014_u:2071": " tasya khalu punarbhavanto jinaputrā evaṃjñānānugatasya bodhisattvasya abhiṣekabhūmisamāpannasya vimalo nāma samādhirāmukhībhavati /",
    "K09bsu014_u:2072": " dharmadhātuvibhaktipraveśaśca nāma /",
    "K09bsu014_u:2073": " bodhimaṇḍālaṃkāravyūhaśca nāma /",
    "K09bsu014_u:2074": " sarvākāraraśmikusumaśca nāma /",
    "K09bsu014_u:2075": " sāgaragarbhaśca nāma /",
    "K09bsu014_u:2076": " sāgarasamṛddhiśca nāma /",
    "K09bsu014_u:2077": " ākāśadhātuvipulaśca nāma /",
    "K09bsu014_u:2078": " sarvadharmasvabhāvavicayaśca nāma /",
    "K09bsu014_u:2079": " sarvasattvacittacaritānugataśca nāma /",
    "K09bsu014_u:2080": " pratyutpannasarvabuddhasaṃmukhāvasthitaśca nāma bodhisattvasamādhirāmukhībhavati /",
    "K09bsu014_u:2081": " tasaivaṃpramukhāni daśa samādhyasaṃkhyeyaśatasahasrāṇyāmukhībhavanti /",
    "K09bsu014_u:2082": " sa tān sarvān samādhīn samāpadyate ca vyuttiṣṭhate ca,",
    "K09bsu014_u:2083": " samādhikauśalyānugataśca yāvatsamādhikāryaṃ tatsarvaṃ pratyanubhavati /",
    "K09bsu014_u:2084": " tasya yāvaddaśasamādhyasaṃkhyeyaśatasahasrāṇāṃ paryante sarvajñajñānaviśeṣābhiṣekavānnāma bodhisattvasamādhirāmukhībhavati //",
    "K09bsu014_u:2085": " yasmin samanantarābhimukhībhūte daśatrisāhasraśatasahasrāparyantapramāṇaṃ mahāratnarājapadmaṃ",
    "K09bsu014_u:2086": " prādurbhavati sarvākārararatnapratyarpitaṃ sarvalokaviṣayasamatikrāntaṃ lokottarakuśalamūlasaṃbhūtaṃ",
    "K09bsu014_u:2087": " māyāsvabhāvagocarapariniṣpannaṃ dharmadhātusuvyavasthitāvabhāsaṃ divyaviṣayasamatikrāntaṃ",
    "K09bsu014_u:2088": " mahāvaiḍūryamaṇiratnadaṇḍamatulyacandanarājakarṇikaṃ mahāśmagarbhakesaraṃ jāmbūnadasuvarṇāvabhāsapatramaparimitaraśmisaṃkusumitaśarīraṃ",
    "K09bsu014_u:2089": " sarvapravararatnapratyuptagarbhamaparyantamahāratnajālasaṃchannaṃ paripūrṇadaśatrisāhasraśatasahasraparamāṇurajaḥsamamahāratnapadmaparivāram",
    "K09bsu014_u:2090": " tadanugatastadanurūpaśca tasya bodhisattvasya kāyaḥ saṃtiṣṭhate /",
    "K09bsu014_u:2091": " sa tasya sarvajñajñānaviśeṣābhiṣekavataḥ samādheḥ sahapratilambhāttasminmahāratnarājapadme niṣaṇṇaḥ saṃdṛśyate /",
    "K09bsu014_u:2092": " samanantaraniṣaṇṇaśca sa bodhisattvastasmin mahāratnarājapadme,",
    "K09bsu014_u:2093": " atha yāvanti tasya mahāratnarājapadmasya mahāpadmāni parivāraḥ prādurbhūtaḥ,",
    "K09bsu014_u:2094": " tāvanto bodhisattvā daśadiglokadhātusaṃnipatitāstaṃ bodhisattvamanuparivārya teṣu mahāratnapadmeṣu niṣīdanti /",
    "K09bsu014_u:2095": " ekaikaśca teṣāṃ daśa samādhiśatasahasrāṇi samāpadyate tameva bodhisattvaṃ nirīkṣamāṇaḥ //",
    "K09bsu014_u:2096": " samanantarasamāpanne ca tasmin bodhisattve teṣu ca bodhisattveṣu niravaśeṣam,",
    "K09bsu014_u:2097": " atha sarvalokadhātusaṃprakampanaṃ bhavati /",
    "K09bsu014_u:2098": " sarvāpāyapratiprasrambhaṇaṃ ca,",
    "K09bsu014_u:2099": " sarvadharmadhātvavabhāsakaraṇaṃ ca,",
    "K09bsu014_u:2100": " sarvalokadhātupariśodhanaṃ ca,",
    "K09bsu014_u:2101": " sarvabuddhakṣetranāmadheyarutānanuravaṇaṃ ca,",
    "K09bsu014_u:2102": " sarvasabhāgacaritabodhisattvasaṃnipātanaṃ (Dbh 56)",
    "K09bsu014_u:2103": " ca sarvalokadhātudevamanuṣyatūryasaṃgītisaṃpravādanaṃ ca sarvasattvasukhasaṃjananaṃ",
    "K09bsu014_u:2104": " ca sarvasamyaksaṃbuddhācintyapūjopasthānapravartanaṃ ca sarvatathāgataparṣanmaṇḍalavijñāpanaṃ ca bhavati /",
    "K09bsu014_u:2105": " tatkasya hetoḥ?",
    "K09bsu014_u:2106": " tathā hi bho jinaputrāstasya bodhisattvasya samanantaraniṣaṇṇasya tasmin mahāratnarājapadme adhastāccaraṇatalābhyāṃ daśaraśmyasaṃkhyeyaśatasahasrāṇi niścaranti /",
    "K09bsu014_u:2107": " niścarya daśadiśamavīciparyantān mahānirayānavabhāsayanti /",
    "K09bsu014_u:2108": " nairayikānāṃ sattvānāṃ sarvaduḥkhāni pratiprasrambhayati /",
    "K09bsu014_u:2109": " jānumaṇḍalābhyāṃ daśa ... daśadiśaṃ sarvatiryagyonibhavanānyavabhāsayanti,",
    "K09bsu014_u:2110": " sarvatiryagyoniduḥkhāni ca praśamayanti /",
    "K09bsu014_u:2111": " nābhimaṇḍalād daśa ... sarvayamalokabhavanāni avabhāsayanti,",
    "K09bsu014_u:2112": " sarvayamalaukikānāṃ sattvānāṃ duḥkhāni ca praśamayanti /",
    "K09bsu014_u:2113": " vāmadakṣiṇābhyāṃ pārśvābhyāṃ ... manuṣyāśrayān ... manuṣya ... /",
    "K09bsu014_u:2114": " ubhābhyāṃ pāṇibhyāṃ devāsurabhavanāni ... devāsura ... /",
    "K09bsu014_u:2115": " aṃsābhyāṃ ... śrāvakayānīyāśrayānavabhāsayanti,",
    "K09bsu014_u:2116": " dharmālokamukhaṃ copasaṃharanti /",
    "K09bsu014_u:2117": " pṛṣṭhato grīvāyāśca ... pratyekabuddhāśrayānavabhāsayanti,",
    "K09bsu014_u:2118": " śāntisamādhimukhanayaṃ copasaṃharanti /",
    "K09bsu014_u:2119": " mukhadvārād ... prathamacittopādamupādāya yāvannavamīṃ bhūmimanuprāptān bodhisattvānavabhāsayanti,",
    "K09bsu014_u:2120": " prajñopāyakauśalyanayaṃ copasaṃharanti /",
    "K09bsu014_u:2121": " ūrṇākośāddaśaraśmyasaṃkhyeyaśatasahasrāṇi niścaranti,",
    "K09bsu014_u:2122": " niścarya daśasu dikṣu sarvamārabhavanānyavabhāsya dhyāmīkṛtya abhiṣekabhūmiprāptān bodhisattvān avabhāsya tatkāyeṣvevāstaṃ gacchanti /",
    "K09bsu014_u:2123": " uparyuttamāṅgāt paripūrṇadaśatrisāhasrāsaṃkhyeyaśatasahasraparamāṇurajaḥsamā raśmayo niścaranti,",
    "K09bsu014_u:2124": " niścarya daśasu dikṣu dharmadhātupramāṇānyākāśadhātuparyavasānāni sarvatathāgataparṣanmaṇḍalānyavabhāsya",
    "K09bsu014_u:2125": " daśākāraṃ lokaṃ pradakṣiṇīkṛtya uparikhagapathe sthitvā mahāraśmijālamaṇḍalāni",
    "K09bsu014_u:2126": " kṛtvā uttaptaprabhāsaṃ nāma mahattathāgatapūjopasthānaṃ sarvatathāgatānāmanupravartayanti /",
    "K09bsu014_u:2127": " tasya pūjopasthānasya prathamacittotpādamupādāya yāvannavamībhūmyanupravartitam tathāgatapūjopasthānaṃ ... /",
    "K09bsu014_u:2128": " tataḥ khalvapi mahāraśmijālamaṇḍalādyāvatī daśasu dikṣu niravaśeṣasarvadharmadhātvantargatā",
    "K09bsu014_u:2129": " puṣpaprajñaptirvā gandhadhūpamālyavilepanacūrṇacīvaracchatradhvajapatākāvastrābharaṇamaṇiratnaprajñaptirvā,",
    "K09bsu014_u:2130": " tato 'tiriktatarāḥ sarvalokaviṣayasamatikrāntā lokottarakuśalamūlasaṃbhārādhipatyābhinirvṛttāḥ",
    "K09bsu014_u:2131": " sarvākāraguṇasaṃpannā acintyanirvāṇādhiṣṭhānādhiṣṭhitā nānāvyūhamahāratnavarṣā iva",
    "K09bsu014_u:2132": " ekaikatathāgataparṣanmaṇḍale mahāmeghā ivābhipravarṣanti sma /",
    "K09bsu014_u:2133": " tāṃ ca ye sattvāḥ pūjāṃ saṃjānante,",
    "K09bsu014_u:2134": " te sarve niyatā bhavantyanuttarāyāṃ samyaksaṃbodhau /",
    "K09bsu014_u:2135": " evaṃrūpaṃ pūjopasthānaṃ pravartya tā raśmayaḥ punareva sarvāvanti tathāgataparṣanmaṇḍalānyavabhāsya",
    "K09bsu014_u:2136": " daśākāraṃ lokaṃ pradakṣiṇīkṛtya teṣāṃ tathāgatānāmarhatāṃ samyaksaṃbuddhānāmadhastātkramataleṣu astaṃ gacchanti /",
    "K09bsu014_u:2137": " tatasteṣāṃ tathāgatānāṃ teṣāṃ ca bodhisattvānāṃ viditaṃ bhavati - amuṣmin lokadhātuprasare evaṃcaryānugato bodhisattvo 'bhiṣekakālaprāpta iti",
    "K09bsu014_u:2138": " tatra bho jinaputrā daśabhyo digbhyo 'paryantebhyo lokadhātuprasarebhyo 'prameyāsaṃkhyeyāparyantā",
    "K09bsu014_u:2139": " bodhisattvā yāvannavamībodhisattvabhūmipratiṣṭhitā āgatya taṃ bodhisattvamanuparivārya",
    "K09bsu014_u:2140": " mahatīṃ pūjāṃ kṛtvā tameva bodhisattvaṃ (Dbh 57)",
    "K09bsu014_u:2141": " nirīkṣamāṇā daśa samādhiśatasahasrāṇi samāpadyante /",
    "K09bsu014_u:2142": " abhiṣekabhūmiprāptānāṃ ca bodhisattvānāṃ kāyebhyaḥ śrīvatsālaṃkārādvajrasvastikāt sarvamāraśatruvijayo nāmaikaikā mahāraśmirdaśaraśmyasaṃkhyeyaśatasahasraparivārā",
    "K09bsu014_u:2143": " niścarya daśadiśo 'vabhāsya aparyantāni prātihāryāṇi saṃdarśya tasya bodhisattvasya śrīvatsālaṃkāre vajrasvastika evāstaṃ gacchati /",
    "K09bsu014_u:2144": " samanantarādastamitāyāśca tasyā raśmyāḥ śatasahasraguṇottarā tasya bodhisattvasya balasthāmābhivṛddhiḥ prajñāyate //",
    "K09bsu014_u:2145": " atha khalu bho jinaputrāḥ sarvajñatābhijñāvatyo nāma raśmayasteṣāṃ tathāgatānāmarhatāṃ samyaksaṃbuddhānāmūrṇākośebhyo niścarantyasaṃkhyeyaparivārāḥ",
    "K09bsu014_u:2146": " tāḥ sarvāsu daśasu dikṣu aśeṣataḥ sarvalokadhātūnavabhāsya daśākāraṃ lokaṃ pradakṣiṇīkṛtya",
    "K09bsu014_u:2147": " mahānti tathāgatavikurvitāni saṃdarśya bahūni bodhisattvakoṭiniyutaśatasahasrāṇi",
    "K09bsu014_u:2148": " saṃcodya sarvabuddhakṣetraprasarān ṣaḍvikāraṃ saṃprakampya sarvāpāyacyutigatyupapattīḥ",
    "K09bsu014_u:2149": " praśamya sarvamārabhavanāni dhyāmīkṛtya sarvatathāgatābhisaṃbodhivibuddhabuddhāsanānyupasaṃdarśya",
    "K09bsu014_u:2150": " sarvabuddhaparṣanmaṇḍalavyūhaprabhāvaṃ nidarśya dharmadhātuparamānākāśadhātuparyavasānān",
    "K09bsu014_u:2151": " sarvalokadhātūnavabhāsya punarevāgatya taṃ sarvāvantaṃ bodhisattvaparṣatsaṃnipātamuparyuparipradakṣiṇīkṛtya",
    "K09bsu014_u:2152": " mahāvyuhānnidarśya tā raśmayastasya bodhisattvasyottamāṅge 'staṃ gacchanti /",
    "K09bsu014_u:2153": " tatparivāraraśmayaśca tathā saṃnipatitānāṃ teṣāṃ bodhisattvānāṃ śirassvantardhīyante sma /",
    "K09bsu014_u:2154": " samanantarasaṃnipatitābhiśca tābhī raśmibhiste bodhisattvā apratilabdhapūrvāṇi daśa samādhiśatasahasrāṇi pratilabhante /",
    "K09bsu014_u:2155": " tāśca raśmayastulyakālaṃ tasya bodhisattvasyottamāṅge nipatitā bhavanti /",
    "K09bsu014_u:2156": " sa ca bodhisattvo 'bhiṣikta ityucyate samyaksaṃbuddhaviṣaye /",
    "K09bsu014_u:2157": " daśabalaparipūryā tu samyaksaṃbuddha iti saṃkhyāṃ gacchati /",
    "K09bsu014_u:2158": " tadyathāpi nāma bho jinaputrā yo rājñaścakravartinaḥ putro jyeṣṭhaḥ kumāro 'gryamahiṣīprasūtaścakravartirājalakṣaṇasamanvāgato bhavati,",
    "K09bsu014_u:2159": " taṃ rājā cakravartī divye hastisauvarṇe bhadrapīṭhe niṣādya,",
    "K09bsu014_u:2160": " caturbhyo mahāsamudrebhyo vāryānīya,",
    "K09bsu014_u:2161": " upariratnavimānena dhāryamāṇena mahatā puṣpadhūpagandhadīpamālyavilepanacūrṇacīvaracchatradhvajapatākātūryatālāvacarasaṃgitivyūhena",
    "K09bsu014_u:2162": " sauvarṇaṃ bhṛṅgāraṃ gṛhītvā tena vāriṇā taṃ kumāraṃ mūrdhanyabhiṣiñcati /",
    "K09bsu014_u:2163": " samanantarābhiṣiktaśca rājā kṣatriyo mūrdhabhiṣikta iti saṃkhyāṃ gacchati /",
    "K09bsu014_u:2164": " daśakuśalakarmapathaparipūryā tu cakravartīti saṃjñāṃ pratilabhate /",
    "K09bsu014_u:2165": " evameva bho jinaputrāḥ samanantarābhiṣikto bodhisattvastairbuddhairbhagavadbhirmahājñānābhiṣekābhiṣikta ityucyate /",
    "K09bsu014_u:2166": " samyaksaṃbuddhābhiṣekeṇa daśabalaparipūryā tu samyaksaṃbuddha iti saṃkhyāṃ gacchati /",
    "K09bsu014_u:2167": " ayaṃ bho jinaputrā bodhisattvasya mahājñānābhiṣeko yasyārthe bodhisattvo 'nekāni duṣkaraśatasahasrāṇyārabhate /",
    "K09bsu014_u:2168": " sa evamabhiṣikto 'prameyaguṇajñānavivardhito dharmameghāyāṃ bodhisattvabhūmau pratiṣṭhita ityucyate //",
    "K09bsu014_u:2169": " so 'syāṃ dharmameghāyāṃ bodhisattvabhūmau pratiṣṭhito bodhisattvo dharmadhātusamudāgamaṃ ca yathābhūtaṃ prajānāti /",
    "K09bsu014_u:2170": " kāmadhātusamudāgamaṃ ca yathābhūtaṃ prajānāti /",
    "K09bsu014_u:2171": " rūpadhātusamudāgamaṃ ca yathābhūtaṃ prajānāti /",
    "K09bsu014_u:2172": " ārūpyadhātusamudāgamaṃ ca yathābhūtaṃ prajānāti /",
    "K09bsu014_u:2173": " lokadhātusamudāgamaṃ ca yathābhūtaṃ prajānāti /",
    "K09bsu014_u:2174": " sarvasattvadhātusamudāgamaṃ ca yathābhūtaṃ prajānāti /",
    "K09bsu014_u:2175": " vijñānadhātusamudāgamaṃ (Dbh 58)",
    "K09bsu014_u:2176": " ca yathābhūtaṃ prajānāti /",
    "K09bsu014_u:2177": " saṃskṛtāsaṃskṛtadhātusamudāgamaṃ ca yathābhūtaṃ prajānāti /",
    "K09bsu014_u:2178": " ākāśadhātusamudāgamaṃ ca yathābhūtaṃ prajānāti /",
    "K09bsu014_u:2179": " bhūtābhūtadeśanāṃ ca yathābhūtaṃ prajānāti /",
    "K09bsu014_u:2180": " nirvāṇaṃ ca yathābhūtaṃ prajānāti /",
    "K09bsu014_u:2181": " dṛṣṭikleśasamudāgamaṃ ca yathābhūtaṃ prajānāti /",
    "K09bsu014_u:2182": " lokadhātupravṛttinivṛttisamudāgamaṃ ca yathābhūtaṃ prajānāti /",
    "K09bsu014_u:2183": " śrāvakacaryāsamudāgamaṃ ca yathābhūtaṃ prajānāti /",
    "K09bsu014_u:2184": " pratyekabuddhacaryāsamudāgamaṃ ca yathābhūtaṃ prajānāti /",
    "K09bsu014_u:2185": " bodhisattvacaryāsamudāgamaṃ ca yathābhūtaṃ prajānāti /",
    "K09bsu014_u:2186": " tathāgatabalavaiśāradyāveṇikabuddhadharmarūpakāyadharmakāyasamudāgamaṃ ca yathābhūtaṃ prajānāti /",
    "K09bsu014_u:2187": " sarvākārasarvajñajñānasamudāgamaṃ ca yathābhūtaṃ prajānāti /",
    "K09bsu014_u:2188": " abhisaṃbodhidharmacakrapravṛttisaṃdarśanasamudāgamaṃ ca yathābhūtaṃ prajānāti /",
    "K09bsu014_u:2189": " samāsataḥ sarvadharmapraveśavibhaktiniṣtīrṇasamudāgamaṃ ca yathābhūtaṃ prajānāti /",
    "K09bsu014_u:2190": " sa evaṃjñānānugatayā buddhyā uttari sattvakāyanirmāṇaṃ ca yathābhūtaṃ prajānāti /",
    "K09bsu014_u:2191": " kleśakāyanirmāṇaṃ ca yathābhūtaṃ prajānāti /",
    "K09bsu014_u:2192": " dṛṣṭikṛtanirmāṇaṃ ca ... lokadhātunirmāṇaṃ ca ... dharmadhātunirmāṇaṃ ca ... śrāvakanirmāṇaṃ",
    "K09bsu014_u:2193": " ca ... pratyekabuddhanirmāṇaṃ ca ... bodhisattvanirmāṇaṃ ca ... tathāgatanirmāṇaṃ",
    "K09bsu014_u:2194": " ca ... sarvanirmāṇakalpākalpatāṃ ca yathābhūtaṃ prajānāti /",
    "K09bsu014_u:2195": " sarvabuddhādhiṣṭhānaṃ ca ... dharmādhiṣṭhānaṃ ca ... saṃghādhiṣṭhānaṃ ca ... karmādhiṣṭhānaṃ",
    "K09bsu014_u:2196": " ca kleśādhiṣṭhānaṃ ca ... kālādhiṣṭhānaṃ ca ... praṇidhānādhiṣṭhānaṃ ca ... pūjādhiṣṭhānaṃ",
    "K09bsu014_u:2197": " ca ... caryādhiṣṭhānaṃ ca ... kalpādhiṣṭhānaṃ ca ... jñānādhiṣṭhānaṃ ca prajānāti /",
    "K09bsu014_u:2198": " sa yānīmāni tathāgatānāmarhatāṃ samyaksaṃbuddhānāṃ sūkṣmapraveśajñānāni yaduta caryāsūkṣmapraveśajñānaṃ vā,",
    "K09bsu014_u:2199": " cyutyupapattisukṣmapraveśajñānaṃ vā,",
    "K09bsu014_u:2200": " janmasūkṣmapraveśajñānaṃ vā,",
    "K09bsu014_u:2201": " abhiniṣkramaṇasūkṣmapraveśajñānaṃ vā,",
    "K09bsu014_u:2202": " abhisaṃbodhisūkṣmapraveśajñānaṃ vā,",
    "K09bsu014_u:2203": " vikurvaṇasukṣmapraveśajñānaṃ vā,",
    "K09bsu014_u:2204": " dharmacakrapravartanasūkṣmapraveśajñānaṃ vā,",
    "K09bsu014_u:2205": " dharmadeśanāsukṣmapraveśajñāna vā,",
    "K09bsu014_u:2206": " dharmavistarasūkṣmapraveśajñānaṃ vā,",
    "K09bsu014_u:2207": " āyuḥpramāṇādhiṣṭhānajñānaṃ vā,",
    "K09bsu014_u:2208": " varṇarūpakāyasaṃdarśanajñānaṃ vā,",
    "K09bsu014_u:2209": " sarvasattvavinayātikramaṇajñānaṃ vā,",
    "K09bsu014_u:2210": " sarvalokadhātuspharaṇajñānaṃ vā,",
    "K09bsu014_u:2211": " sarvasattvacittacaritavyavalokanajñānaṃ vā,",
    "K09bsu014_u:2212": " ekakṣaṇe tryadhvavyavalokanajñānaṃ vā,",
    "K09bsu014_u:2213": " pūrvāntāparāntaniravaśeṣajñānaṃ vā,",
    "K09bsu014_u:2214": " sarvasattvacittacaritanānātvasamantajñānaṃ vā,",
    "K09bsu014_u:2215": " tathāgatabalavaiśāradyabuddhadharmācintyajñānaṃ vā,",
    "K09bsu014_u:2216": " tathāgataparinirvāṇajñānaṃ vā,",
    "K09bsu014_u:2217": " śāsanādhiṣṭhānasaddharmasthitijñānaṃ vā,",
    "K09bsu014_u:2218": " evaṃpramukhānyaprameyāsaṃkhyeyāni tathāgatānāṃ sukṣmapraveśajñānāni,",
    "K09bsu014_u:2219": " tāni sarvāṇi yathābhūtaṃ prajānāti /",
    "K09bsu014_u:2220": " sa yānīmāni tathāgatānāmarhatāṃ samyaksaṃbuddhānāṃ guhyasthānāni yaduta kāyaguhyaṃ",
    "K09bsu014_u:2221": " vā vāgguhyaṃ vā cittaguhyaṃ vā kālākālavicāraṇāguhyaṃ vā bodhisattvavyākaraṇaguhyaṃ",
    "K09bsu014_u:2222": " vā sattvasaṃgrahanigrahaguhyaṃ vā vineyotsādanāvasānaguhyaṃ vā yathākālāvavādānuśāsanādhyupekṣaṇaṃ",
    "K09bsu014_u:2223": " vā yānanānātvavyavasthāpanaguhyaṃ vā sattvacaryendriyavibhaktiguhyaṃ vā sattvakarmakriyāvatāraguhyaṃ",
    "K09bsu014_u:2224": " vā bodhisattvacaryendriyavibhaktiguhyaṃ vā caryābhisaṃbodhisvabhāvaprabhāvānubodhiguhyaṃ",
    "K09bsu014_u:2225": " vā svabhāvābhisaṃbodhyadhiṣṭhānaguhyaṃ vā avatārottāraṇaguhyaṃ vā ākarṣaṇasaṃpreṣaṇaguhyaṃ",
    "K09bsu014_u:2226": " vā sthānacaṃkramaṇaniṣadyāśayyāsanasaṃdarśanaguhyaṃ vā āhāraparibhogakāyopakaraṇapratisevanaguhyaṃ",
    "K09bsu014_u:2227": " vā bhāṣitatūṣṇīṃbhāvadhyānavimokṣasamādhisamāpattisaṃdarśanaguhyaṃ vā,",
    "K09bsu014_u:2228": " evaṃpramukhānyaprameyāsaṃkhyeyāni tathāgatānāṃ (Dbh 59)",
    "K09bsu014_u:2229": " guhyasthānāni,",
    "K09bsu014_u:2230": " tāni sarvāṇi yathābhūtaṃ prajānāti /",
    "K09bsu014_u:2231": " sa yānīmāni tathāgatānāṃ kalpapraveśasamavasaraṇajñānāni yaduta ekakalpāsaṃkhyeyakalpasamavasaraṇatā /",
    "K09bsu014_u:2232": " asaṃkhyeyakalpaikakalpasamavasaraṇatā /",
    "K09bsu014_u:2233": " saṃkhyeyakalpāsaṃkhyeyakalpasamavasaraṇatā /",
    "K09bsu014_u:2234": " asaṃkhyeyakalpasaṃkhyeyakalpasamavasaraṇatā /",
    "K09bsu014_u:2235": " cittakṣaṇakalpasamavasaraṇatā /",
    "K09bsu014_u:2236": " kalpacittakṣaṇasamavasaraṇatā /",
    "K09bsu014_u:2237": " kalpākalpasamavasaraṇatā /",
    "K09bsu014_u:2238": " akalpakalpasamavasaraṇatā /",
    "K09bsu014_u:2239": " sabuddhakakalpābuddhakakalpasamavasaraṇatā /",
    "K09bsu014_u:2240": " abuddhakakalpasabuddhakakalpasamavasaraṇatā /",
    "K09bsu014_u:2241": " atītānāgatakalpapratyutpannakalpasamavasaraṇatā /",
    "K09bsu014_u:2242": " pratyutpannakalpātītānāgatakalpasamavasaraṇatā /",
    "K09bsu014_u:2243": " atītakalpānāgatakalpasamavasaraṇatā /",
    "K09bsu014_u:2244": " anāgatakalpātītakalpasamavasaraṇatā /",
    "K09bsu014_u:2245": " dīrghakalpahrasvakalpasamavasaraṇatā /",
    "K09bsu014_u:2246": " hrasvakalpadīrghakalpasamavasaraṇatā /",
    "K09bsu014_u:2247": " sarvakalpeṣu saṃjñākṛtasamavasaraṇatā /",
    "K09bsu014_u:2248": " sarvasaṃjñākṛteṣu kalpasamavasaraṇatā /",
    "K09bsu014_u:2249": " evaṃ pramukhānyaprameyāṇyasaṃkhyeyāni kalpapraveśasamavasaraṇāni,",
    "K09bsu014_u:2250": " tāni sarvāni yathābhūtaṃ prajānāti /",
    "K09bsu014_u:2251": " sa yānīmāni tathāgatānāmarhatāṃ samyaksaṃbuddhānāmavatārajñānāni yaduta vālapathāvatārajñānaṃ",
    "K09bsu014_u:2252": " vā paramāṇurajovatārajñānaṃ vā buddhakṣetrakāyābhisaṃbodhyavatārajñānaṃ vā sattvakāyacittābhisaṃbodhyavatārajñānaṃ",
    "K09bsu014_u:2253": " vā sarvatrānugatābhisaṃbodhyavatārajñānaṃ vā vyatyastacarisaṃdarśanāvatārajñānaṃ",
    "K09bsu014_u:2254": " vā anulomacarisaṃdarśanāvatārajñānaṃ",
    "K09bsu014_u:2255": " vā pratilomacarisaṃdarśanāvatārajñānaṃ cintyācintyalokavijñeyavijñeyaṃ carisaṃdarśanāvatārajñānaṃ",
    "K09bsu014_u:2256": " vā śrāvakavijñeyapratyekabuddhavijñeyabodhisattvavijñeyatathāgatavijñeyacarisaṃdarśanāvatārajñānaṃ vā,",
    "K09bsu014_u:2257": " tāni sarvāṇi yathābhūtaṃ prajānāti /",
    "K09bsu014_u:2258": " iti hi bho jinaputrā aprameyaṃ buddhānāṃ bhagavatāṃ jñānavaipulyamapramāṇamevāsyāṃ bhūmau sthitasya bodhisattvasyāvatārajñānam //",
    "K09bsu014_u:2259": " sa khalu punarbho jinaputrā bodhisattva evamimāṃ bodhisattvabhūmimanugato 'cintyaṃ ca nāma bodhisattvavimokṣaṃ pratilabhate /",
    "K09bsu014_u:2260": " anāvaraṇaṃ ca nāma viśuddhivicayaṃ ca nāma samantamukhāvabhāsaṃ ca nāma tathāgatakośaṃ",
    "K09bsu014_u:2261": " ca nāma apratihatacakrānugataṃ ca nāma tryadhvānugataṃ ca nāma dharmadhātugarbhaṃ",
    "K09bsu014_u:2262": " ca nāma vimuktimaṇḍalaprabhāsaṃ ca nāma aśeṣaviṣayagamaṃ ca nāma bodhisattvavimokṣaṃ pratilabhate /",
    "K09bsu014_u:2263": " iti hi bho jinaputrā imān daśa bodhisattvavimokṣān pramukhān kṛtvā aprameyāsaṃkhyeyāni",
    "K09bsu014_u:2264": " bodhisattvavimokṣamukhaśatasahasrāṇi bodhisattvo 'syāṃ daśamyāṃ bodhisattvabhūmau",
    "K09bsu014_u:2265": " pratiṣṭhitaḥ pratilabhate /",
    "K09bsu014_u:2266": " evaṃ yāvatsamādhiśatasahasrāṇi dhāraṇīśatasahasrāṇi abhijñābhinirhāraśatasahasrāṇi pratilabhate /",
    "K09bsu014_u:2267": " jñānālokaśatasahasrāṇi vikurvaṇaśatasahasrāṇi prasaṃvinnirhāraśatasahasrāṇi upāyaprajñāvikrīḍitaśatasahasrāṇi",
    "K09bsu014_u:2268": " gambhīradharmanayapraveśaśatasahasrāṇi mahākaruṇāvegaśatasahasrāṇi bodhisattvavaśitāpraveśaśatasahasrāṇi pratilabhate //",
    "K09bsu014_u:2269": " sa evaṃjñānānugatayā buddhyā apramāṇānugatena smṛtikauśalyena samanvāgato bhavati /",
    "K09bsu014_u:2270": " sa daśabhyo digbhyo 'prameyāṇāṃ buddhānāṃ bhagavatāṃ sakāśādekakṣaṇalavamuhūrtenā",
    "K09bsu014_u:2271": " apramāṇān mahādharmāvabhāsān mahādharmālokān mahādharmameghān sahate saṃpratīcchati svīkaroti (Dbh 60)",
    "K09bsu014_u:2272": " saṃghārayati /",
    "K09bsu014_u:2273": " tadyathāpi nāma bho jinaputrāḥ sāgaranāgarājameghavisṛṣṭo mahānapskandho na sukaro",
    "K09bsu014_u:2274": " 'nyena pṛthivīpradeśena soḍhuṃ vā saṃpratyeṣituṃ vā svīkartuṃ vā saṃdhārayituṃ vā",
    "K09bsu014_u:2275": " anyatra mahāsamudrāt,",
    "K09bsu014_u:2276": " evameva bho jinaputrā ye te tathāgatānāṃ bhagavatāṃ guhyānupraveśā yaduta mahādharmāvabhāsā mahādharmālokā mahādharmāmeghāḥ,",
    "K09bsu014_u:2277": " te na sukarāḥ sarvasattvaiḥ sarvaśrāvakapratyekabuddhaiḥ prathamāṃ bhūmimupādāya yāvannavamībhūmipratiṣṭhitairapi bodhisattvaiḥ,",
    "K09bsu014_u:2278": " tān bodhisattvo 'syāṃ dharmameghāyāṃ bodhisattvabhūmau sthitaḥ sarvān sahate saṃpratīcchati svīkaroti saṃdhārayati /",
    "K09bsu014_u:2279": " tadyathāpi nāma bho jinaputrā mahāsamudra ekasyāpi mahābhujagendrasya mahāmeghān",
    "K09bsu014_u:2280": " sahate ... dvayorapi trayāṇāmapi yāvadaparimānāṇāmapi bhujagendrāṇāmekakṣaṇalavamuhūrtenāprameyān",
    "K09bsu014_u:2281": " mahāmeghān sahate ... /",
    "K09bsu014_u:2282": " tatkasya hetoḥ?",
    "K09bsu014_u:2283": " apramāṇavipulavistīrṇatvānmahāsamudrasya /",
    "K09bsu014_u:2284": " evameva bho jinaputrā asyāṃ dharmameghāyām bodhisattvabhūmau pratiṣṭhito bodhisattva",
    "K09bsu014_u:2285": " ekasyāpi tathāgatasya sakāśādekakṣaṇa ... dvayorapi trayānāmapi yāvadaparimānāṇāmapi",
    "K09bsu014_u:2286": " tathāgatānāṃ sakāśādekakṣaṇa ... /",
    "K09bsu014_u:2287": " tata ucyata iyaṃ bhūmirdharmamegheti //",
    "K09bsu014_u:2288": " vimukticandro bodhisattva āha - śakyaṃ punarbho jinaputra saṃkhyāṃ kartuṃ kiyatāṃ tathāgatānāmantikebhyo bodhisattvaikakṣaṇa ...?",
    "K09bsu014_u:2289": " vajragarbho bodhisattva āha - na sukarā bho jinaputra saṃkhyā kartu gaṇanānirdeśena - iyatāṃ tathāgatānāmantikebhyo bodhisattvaikakṣaṇa ...",
    "K09bsu014_u:2290": " api tu khalvaupamyaṃ kariṣyāmi /",
    "K09bsu014_u:2291": " tadyathāpi nāma bho jinaputra daśasu dikṣu daśabuddhakṣetrānabhilāpyakoṭiniyutaśatasahasraparamāṇurajaḥsamāsu lokadhātuṣu yāvat sattvadhātuniravaśeṣayogena saṃvidyate /",
    "K09bsu014_u:2292": " tata ekaḥ sattvaḥ śrutagrahaṇadhāraṇīpratilabdho bhavettathāgatānāmupasthāyako mahāśrāvako 'gryaḥ śrutadharāṇām /",
    "K09bsu014_u:2293": " tadyathāpi nāma bhagavato vajrapadmottarasya tathāgatasyārhataḥ samyaksaṃbuddhasya mahāvijayo nāma bhikṣurevaṃrūpeṇa śrutakauśalyabalādhānena sa ekaḥ sattvaḥ samanvāgato bhavet /",
    "K09bsu014_u:2294": " yathā ca sa ekaḥ sattvastathā niravaśeṣāsu sarvāsu lokadhātuṣu te sarve sattvāḥ samanvāgatā bhaveyuḥ /",
    "K09bsu014_u:2295": " yaccaikenodgṛhītaṃ syānna dvitīyena /",
    "K09bsu014_u:2296": " tatkiṃ manyase bho jinaputra bahutaraṃ teṣāmaprameyāpramāṇaṃ vā śrutakauśalyaṃ bhavet?",
    "K09bsu014_u:2297": " vimukticandro bodhisattva āha - bahu bho jinaputra apramāṇaṃ tatteṣāṃ sarvasattvānāṃ śrutakauśalyaṃ bhavet /",
    "K09bsu014_u:2298": " vajragarbho bodhisattva āha - ārocayāmi te bho jinaputra,",
    "K09bsu014_u:2299": " prativedayāmi /",
    "K09bsu014_u:2300": " yaṃ dharmameghāyāṃ bodhisattvabhūmau pratiṣṭhito bodhisattva ekakṣaṇalavamuhūrtenaikasyaiva",
    "K09bsu014_u:2301": " tāvattathāgatasya sakāśāddharmadhātutryadhvakośaṃ nāma mahādharmāvabhāsālokameghaṃ sahate ... /",
    "K09bsu014_u:2302": " yasya mahādharmāvabhāsālokameghasaṃdhāraṇakauśalyasya tat pūrvakaṃ śrutakauśalyaṃ ... kṣamate /",
    "K09bsu014_u:2303": " yathā caikasya tathāgatasya sakāśāttathā daśasu dikṣu yāvanti tāsu pūrvikāsu lokadhātuṣu paramāṇurajāṃsi saṃvidyante,",
    "K09bsu014_u:2304": " tāvatāṃ samyaksaṃbuddhānāṃ tato 'pi bhūya uttari aprameyāṇāṃ tathāgatānāṃ sakāśādekakṣaṇalavamuhūrtena dharmadhātutryadhvakośaṃ nāma mahādharmāvabhāsālokameghaṃ sahate ... /",
    "K09bsu014_u:2305": " tata ucyata iyaṃ bhūmirdharmamegheti //",
    "K09bsu014_u:2306": " (Dbh 61)",
    "K09bsu014_u:2307": " punaraparaṃ bho jinaputra dharmameghāyāṃ bodhisattvabhūmau pratiṣṭhito bodhisattvaḥ",
    "K09bsu014_u:2308": " svapraṇidhānabalādhānato mahākṛpākaruṇāmeghaṃ samutthāpya mahādharmāvabhāsagarjanamabhijñāvidyāvaiśāradyavidyudvidyotitaṃ",
    "K09bsu014_u:2309": " mahāraśmimārutasamīritaṃ mahāpuṇyajñānaghanābhrajālasaṃdarśanaṃ vividhakāyaghanāvartasaṃdarśanaṃ",
    "K09bsu014_u:2310": " mahādharmanirnādanaṃ namuciparṣadvidrāvaṇamekakṣaṇalavamuhūrtena daśasu dikṣu yāvanti",
    "K09bsu014_u:2311": " tāsu lokadhātuṣu tāni paramāṇurajāṃsi saṃvidyante tāvanti lokadhātukoṭinayutaśatasahasrāṇi",
    "K09bsu014_u:2312": " spharitvā tebhyo 'pi bhūyo 'prameyāṇi lokadhātukotinayutaśatasahasrāṇi spharitvā",
    "K09bsu014_u:2313": " mahāmṛtakuśaladhārābhipravarṣaṇena yathāśayataḥ sattvānāmajñānasamutthitāḥ sarvakleśarajojvālāḥ praśamayati /",
    "K09bsu014_u:2314": " tata ucyata iyaṃ bhūmirdharmamegheti //",
    "K09bsu014_u:2315": " punaraparaṃ bho jinaputra dharmameghāyāṃ bodhisattva ekasyāmapi lokadhātau tuṣitavarabhavanavāsamupādāya",
    "K09bsu014_u:2316": " cyavanācaṃkramaṇagarbhasthitijanmābhiniṣkramaṇābhisaṃbodhyadhyeṣaṇamahādharmacakrapravartanamahāparinirvāṇabhūmiriti",
    "K09bsu014_u:2317": " sarvatathāgatakāryamadhitiṣṭhati yathāśayeṣu sattveṣu yathāvaineyikeṣu,",
    "K09bsu014_u:2318": " evaṃ dvayorapi yāvadyāvanti tāsu lokadhātuṣu paramāṇurajāṃsi saṃvidyante,",
    "K09bsu014_u:2319": " tato 'pi bhūyo 'prameyeṣu lokadhātukoṭiniyutaśatasahasreṣu tāni paramāṇu ... vaineyikeṣu //",
    "K09bsu014_u:2320": " sa evaṃjñānavaśitāprāptaḥ suviniścitamahājñānābhijña ākāṅkṣan saṃkliṣṭāyā lokadhātoḥ pariśuddhatāmadhitiṣṭhati /",
    "K09bsu014_u:2321": " pariśuddhāyā lokadhātoḥ saṃkliṣṭatāmadhitiṣṭhati /",
    "K09bsu014_u:2322": " saṃkṣiptāyā lokadhātorvistīrṇatāmadhitiṣṭhati /",
    "K09bsu014_u:2323": " vistīrṇāyāḥ saṃkṣiptatāmadhitiṣṭhati /",
    "K09bsu014_u:2324": " evaṃ vipulamahadgatāpramāṇasūkṣmaudārikavyatyastāvamūrdhamatalādīnāṃ sarvalokadhātūnāṃ vṛṣabhatayānantamabhinirhāramadhitiṣṭhati /",
    "K09bsu014_u:2325": " ākāṅkṣan ekasmin paramāṇurajasyekāmapi lokadhātuṃ sarvāvatīṃ sacakravālaparikhāmadhitiṣṭhati /",
    "K09bsu014_u:2326": " tacca paramāṇurajo na vardhayati tāṃ ca kriyāmādarśayati /",
    "K09bsu014_u:2327": " dve 'pi tisro 'pi catasro 'pi pañcāpi yāvadanabhilāpyāpi lokadhāturekasmin paramāṇurajasi sarvāḥ sacakravālaparikhā adhitiṣṭhati /",
    "K09bsu014_u:2328": " ākāṅkṣan ekasyāṃ lokadhātau dvilokadhātuvyūhamādarśayati /",
    "K09bsu014_u:2329": " ākāṅkṣan yāvadanabhilāpyalokadhātuvyūhamādarśayati /",
    "K09bsu014_u:2330": " ākāṅkṣan ekalokadhātuvyūhaṃ dvayorlokadhātvorādarśayati /",
    "K09bsu014_u:2331": " yāvadanabhilāpyāsu lokadhātuṣvādarśayati /",
    "K09bsu014_u:2332": " ākāṅkṣan yāvadanabhilāpyāsu lokadhātuṣu yaḥ sattvadhātustamekasyāṃ lokadhātau saṃdadhāti,",
    "K09bsu014_u:2333": " na ca sattvān viheṭhayati /",
    "K09bsu014_u:2334": " ākāṅkṣan ekasyāṃ lokadhātau yāvān sattvadhātustamanabhilāpyāsu lokadhātuṣu saṃdadhāti ... /",
    "K09bsu014_u:2335": " ākāṅkṣan anabhilāpyalokadhātugatān sattvānekavālapathe saṃdadhāti ... /",
    "K09bsu014_u:2336": " ākāṅkṣan ekavālapathe ekaṃ sarvabuddhaviṣayavyūhamādarśayati /",
    "K09bsu014_u:2337": " ākāṅkṣan yāvadanabhilāpyān sarvākārabuddhaviṣayavyūhānādarśayati /",
    "K09bsu014_u:2338": " ākāṅkṣan yāvantyanabhilāpyāsu lokadhātuṣu paramāṇurajāṃsi tāvata ātmabhāvānekakṣaṇalavamuhūrtena nirmimīte /",
    "K09bsu014_u:2339": " ekaikasmiṃśca ātmabhāve tāvata eva pāṇīn saṃdarśayati /",
    "K09bsu014_u:2340": " taiśca pāṇibhirdaśasu dikṣu buddhapūjāyāṃ prayujyate /",
    "K09bsu014_u:2341": " ekaikena ca pāṇinā gaṅgānadīvālikāsamān puṣpapuṭāṃsteṣāṃ buddhānāṃ bhagavatāṃ kṣipati /",
    "K09bsu014_u:2342": " yathā puṣpāṇāmevaṃ gandhānāṃ mālyānāṃ vilepanānāṃ cūrṇānāṃ cīvarāṇāṃ chatrāṇāṃ dhvajānāṃ patākānāmevaṃ sarvavyūhānām /",
    "K09bsu014_u:2343": " ekaikasmiṃśca kāye tāvantyeva śirāṃsi adhitiṣṭhati",
    "K09bsu014_u:2344": " / ekaikasmiṃśca śirasi tāvatīreva jihvā adhitiṣṭhati /",
    "K09bsu014_u:2345": " tābhisteṣāṃ (Dbh 62)",
    "K09bsu014_u:2346": " buddhānāṃ bhagavatāṃ varṇaṃ bhāṣate /",
    "K09bsu014_u:2347": " cittotpāde ca daśadikpharaṇaṃ gacchāti /",
    "K09bsu014_u:2348": " cittakṣaṇe cāpramāṇā abhisaṃbodhīryāvanmahāparinirvāṇāvyūhānadhitiṣṭhati /",
    "K09bsu014_u:2349": " apramāṇakāyatāṃ ca trayadhvatāyāmadhitiṣṭhati /",
    "K09bsu014_u:2350": " svakāye cāpramāṇānāṃ buddhānāṃ bhagavatāmaprameyān buddhakṣetraguṇavyūhānadhitiṣṭhati /",
    "K09bsu014_u:2351": " sarvalokadhātusaṃvartavivartavyūhāṃśca svakāye 'dhitiṣṭhati /",
    "K09bsu014_u:2352": " sarvā vātamaṇḍalīścaikaromakūpādutsṛjati /",
    "K09bsu014_u:2353": " na ca sattvān viheṭhayati /",
    "K09bsu014_u:2354": " ākāṅkṣaṃścaikāmapskandhaparyantaṃ lokadhātumadhitiṣṭhati /",
    "K09bsu014_u:2355": " tasyāṃ ca mahāpadmamadhitiṣṭhati /",
    "K09bsu014_u:2356": " tasya ca mahāpadmasya prabhāvabhāsavyūhena anantā lokadhātūḥ spharati /",
    "K09bsu014_u:2357": " tatra ca mahābodhivṛkṣamādarśayati /",
    "K09bsu014_u:2358": " yāvatsarvākāravaropetaṃ sarvajñānatvaṃ saṃdarśayati /",
    "K09bsu014_u:2359": " svakāye daśadiṅmaṇividyuccandrasūryaprabhā yāvatsarvāvabhāsaprabhā adhitiṣṭhati /",
    "K09bsu014_u:2360": " ekamukhavātena caikaikasyā diśaḥ pratidiśamanantā lokadhātūḥ kampayati,",
    "K09bsu014_u:2361": " na ca sattvānuttrāsayati /",
    "K09bsu014_u:2362": " daśadiśaṃ ca vātasaṃvartanīṃ tejaḥsaṃvartanīmapsaṃvartanīmadhitiṣṭhati /",
    "K09bsu014_u:2363": " sarvasattvāṃśca ākāṅkṣan yathābhiprāyaṃ rūpāśrayālaṃkṛtānadhitiṣṭhati /",
    "K09bsu014_u:2364": " svakāye ca tathāgatakāyamadhitiṣṭhati /",
    "K09bsu014_u:2365": " tathāgatakāye ca svakāyamadhitiṣṭhati /",
    "K09bsu014_u:2366": " tathāgatakāye svabuddhakṣetramadhitiṣṭhati /",
    "K09bsu014_u:2367": " svabuddhakṣetre ca tathāgatakāyamadhitiṣṭhati /",
    "K09bsu014_u:2368": " iti hi bho jinaputra dharmameghāyāṃ bodhisattvabhūmau pratiṣṭhito bodhisattva imāni cānyāni cāprameyāsaṃkhyeyāni ṛddhivikurvaṇakoṭinayutaśatasahasrāṇyādarśayati",
    "K09bsu014_u:2369": " atha khalu tasyāḥ parṣadaḥ keṣāṃcidbodhisattvānāṃ keṣāṃciddevanāgayakṣagandharvāsuragaruḍakinnaramahoragaśakrabrahmalokapālamaheśvaraśuddhāvāsānāmetadabhavat",
    "K09bsu014_u:2370": " - yadi tāvadbodhisattvasyaivamapramāṇa ṛddhyabhisaṃskāragocaraḥ,",
    "K09bsu014_u:2371": " tathāgatānāṃ punaḥ kiṃrūpo bhaviṣyatīti?",
    "K09bsu014_u:2372": " atha khalu vimukticandro bodhisattvastasyāḥ parṣadaścittāśayavicāramājñāya vajragarbhaṃ bodhisattvametadavocat - saṃśayitā bateyaṃ bho jinaputra parṣat /",
    "K09bsu014_u:2373": " sādhu, asyāḥ saṃśayacchityarthaṃ kiṃcinmātraṃ bodhisattvavyūhaprātihāryaṃ saṃdarśaya /",
    "K09bsu014_u:2374": " atha khalu vajragarbho bodhisattvastasyāṃ velāyāṃ sarvabuddhakṣetrakāyasvabhāvasaṃdarśanaṃ nāma bodhisattvasamādhiṃ samāpadyate /",
    "K09bsu014_u:2375": " samanantarasamāpanne vajragarbhe bodhisattve sarvabuddhakṣetrakāyasvabhāvasaṃdarśanaṃ bodhisattvasamādhim,",
    "K09bsu014_u:2376": " atha tāvadeva sā sarvāvatī bodhisattvaparṣat sā ca devanāgayakṣaśuddhāvāsaparṣad vajragarbhasya bodhisattvasya kāyāntarībhūtamātmānaṃ saṃjānīte",
    "K09bsu014_u:2377": " tatra ca buddhakṣetramabhinirvṛtaṃ saṃjānīte sma /",
    "K09bsu014_u:2378": " tasmiṃśca buddhakṣetre ye ākāravyūhāste na sukarāḥ paripūrṇayāpi kalpakoṭyā prabhāvayitum /",
    "K09bsu014_u:2379": " tatra ca bodhivṛkṣaṃ daśatrisāhasraśatasahasraviṣkambhaskandhaṃ paripūrṇatrisāhasrakoṭivipulāpramāṇaviṭapodviddhaśikharaṃ",
    "K09bsu014_u:2380": " tadanurūpaṃ ca tasmin bodhimaṇḍe siṃhāsanavaipulyaṃ tatra sarvābhijñāmatirājaṃ nāma",
    "K09bsu014_u:2381": " tathāgataṃ bodhimaṇḍavaragataṃ samapaśyat /",
    "K09bsu014_u:2382": " iti hi yāvantastatra vyūhāḥ saṃdṛśyante te na sukarāḥ paripūrṇayāpi kalpakoṭyā prabhāvayitum /",
    "K09bsu014_u:2383": " sa idaṃ mahāprātihāryaṃ saṃdarśya tāṃ sarvāvatīṃ bodhisattvaparṣadaṃ tāṃ ca devanāga ... śuddhāvāsaparṣadaṃ punareva yathāsthāne sthāpayāmāsa",
    "K09bsu014_u:2384": " atha khalu sā sarvāvatī parṣadāścaryaprāptā tūṣṇīṃbhūtā tameva vajragarbhaṃ bodhisattvaṃ nidhyāyantī sthitābhūt /",
    "K09bsu014_u:2385": " atha khalu vimukticandro bodhisattvo vajragarbhaṃ bodhisattvametadavocat - āścaryamidaṃ bho jinaputra, (Dbh 63)",
    "K09bsu014_u:2386": " adbhutaṃ yāvadacintyopamasya samādhernimeṣavyūhaprabhāvaḥ /",
    "K09bsu014_u:2387": " tatko nāmāyaṃ bho jinaputra samādhiḥ?",
    "K09bsu014_u:2388": " vajragarbho bodhisattva āha - sarvabuddhakṣetrakāyasvabhāvasaṃdarśano nāmāyaṃ bho jinaputra samādhiḥ /",
    "K09bsu014_u:2389": " vimukticandro bodhisattva āha - kaḥ punarbho jinaputra asya samādhergocaraviṣayavyūhaḥ?",
    "K09bsu014_u:2390": " vajragarbho bodhisattva āha - ākāṅkṣan bho jinaputra bodhisattvo 'sya samādheḥ suparibhāvitatvādgaṅgānadīvālikāsamalokadhātuparamāṇurajaḥsamāni",
    "K09bsu014_u:2391": " daśa buddhakṣetrāṇi svakāye ādarśayet,",
    "K09bsu014_u:2392": " ato vā bhūya uttari /",
    "K09bsu014_u:2393": " īdṛśānāṃ bho jinaputra bodhisattvasamādhīnāṃ dharmameghāyāṃ bodhisattvabhūmau sthito bodhisattvo bahūni śatasahasrāṇi pratilabhate /",
    "K09bsu014_u:2394": " tena tasya bodhisattvasya yāvad yauvarājyaprāptairapi bodhisattvaiḥ sādhumatībodhisattvabhūmau pratiṣṭhitairna",
    "K09bsu014_u:2395": " sukaraḥ kāyaḥ kāyakarma vā jñātum /",
    "K09bsu014_u:2396": " na sukarā vāgvākkarma vā jñātum /",
    "K09bsu014_u:2397": " na sukaraṃ mano manaskarma vā jñātum /",
    "K09bsu014_u:2398": " na sukararddhirjñātum /",
    "K09bsu014_u:2399": " na sukaraṃ tryadhvavilokitaṃ jñātum /",
    "K09bsu014_u:2400": " na sukaraḥ samādhigocarānupraveśo jñātum /",
    "K09bsu014_u:2401": " na sukaro jñānaviṣayo jñātum /",
    "K09bsu014_u:2402": " na sukaraṃ vimokṣavikrīḍitaṃ jñātum /",
    "K09bsu014_u:2403": " na sukaraṃ nirmāṇakarma vā adhiṣṭhānakarma vā prabhākarma vā prabhākarma vā jñātum /",
    "K09bsu014_u:2404": " na sukaraṃ yāvatsamāsataḥ kramotkṣepanikṣepakarmāpi jñātum /",
    "K09bsu014_u:2405": " yāvat yauvarājya ... /",
    "K09bsu014_u:2406": " evamapramāṇā bho jinaputra iyaṃ dharmameghā bodhisattvabhūmiḥ samāsanirdeśataḥ /",
    "K09bsu014_u:2407": " vistaraśaḥ punarasaṃkhyeyakalpaśatasahasranirdeśāparyantākārato draṣṭavyā //",
    "K09bsu014_u:2408": " vimukticandro bodhisattva āha - kidṛśo bho jinaputra tathāgatagocaraviṣayapraveśo yatredaṃ bodhisattvānāṃ caryāviṣayādhiṣṭhānamevamapramāṇam?",
    "K09bsu014_u:2409": " vajragarbho bodhisattva āha - tadyathāpi nāma syādbho jinaputra kaścideva puruṣaścaturdvīpikāyā",
    "K09bsu014_u:2410": " lokadhātordvau trīn vā kolāsthimātrān pāṣāṇān gṛhitvaivaṃ vadet - kiyatī nu khalu",
    "K09bsu014_u:2411": " sā pṛthivīdhāturaparyantāsu lokadhātuṣu itaḥ pāṣāṇebhyo mahadgatatayā vā pramāṇatveneti?",
    "K09bsu014_u:2412": " īdṛśamidaṃ mama tvadvacanaṃ pratibhāti /",
    "K09bsu014_u:2413": " yastvamapramāṇajñānināṃ tathāgatānāmarhatāṃ samyaksaṃbuddhānāṃ dharmatāṃ bodhisattvadharmatayā tulayasi /",
    "K09bsu014_u:2414": " api tu khalu punarbho jinaputra yathā cāturdvīpikāyā lokadhātoḥ parīttā pṛthivīdhāturyā udgṛhītāpramāṇāvaśiṣṭā,",
    "K09bsu014_u:2415": " evameva bho jinaputra asyā eva tāvaddharmameghāyā bodhisattvabhūmeraprameyān kalpānnirdiśyamānāyāḥ pradeśamātraṃ nirdiṣṭaṃ syāt,",
    "K09bsu014_u:2416": " kaḥ punarvādastathāgatabhūmeḥ /",
    "K09bsu014_u:2417": " ārocayāmi te bho jinaputra,",
    "K09bsu014_u:2418": " prativedayāmi /",
    "K09bsu014_u:2419": " ayaṃ me tathāgataḥ purataḥ sthitaḥ sākṣībhūtaḥ /",
    "K09bsu014_u:2420": " sacedbho jinaputra daśasu dikṣu ekaikasyāṃ diśi aparyantalokadhātuparamāṇurajaḥsamāni",
    "K09bsu014_u:2421": " buddhakṣetrāṇyevaṃbhūmiprāptairbodhisattvaiḥ pūrṇāni bhaveyuryathekṣuvanaṃ vā naḍavanaṃ",
    "K09bsu014_u:2422": " vā veṇuvanaṃ vā tilavanaṃ vā śālivanaṃ va,",
    "K09bsu014_u:2423": " teṣāmaparyantakalpābhinirhṛto bodhisattvacaryābhinirhāratathāgatasyaikakṣaṇajñānaprasṛtasya tathāgataviṣayasya ... /",
    "K09bsu014_u:2424": " iti hi bho jinaputra evaṃjñānānugato bodhisattvastathāgatādvayakāyavākcitto bodhisattvasamādhibalaṃ ca notsṛjati buddhadarśanapūjopasthānaṃ ca karoti /",
    "K09bsu014_u:2425": " sa ekaikasmin kalpe 'paryantāṃstathāgatān sarvākārābhinirhārapūjābhiḥ pūjayati /",
    "K09bsu014_u:2426": " audārikānugatayā pūjayā (Dbh 64)",
    "K09bsu014_u:2427": " teṣāṃ ca buddhānāṃ bhagavatāmadhiṣṭhānāvabhāsaṃ saṃpratīcchati /",
    "K09bsu014_u:2428": " sa bhūyasyā mātrayā asaṃhāryo bhavati dharmadhātuvibhaktiparipṛcchānirdeśaiḥ /",
    "K09bsu014_u:2429": " anekān kalpānanekāni kalpaśatāni ... anekāni kalpakoṭinayutaśatasahasrāṇi /",
    "K09bsu014_u:2430": " tadyathāpi nāma bho jinaputra divyakarmārakṛtaṃ mahābharaṇopacāraṃ mahāmaṇiratnapratyuptaṃ",
    "K09bsu014_u:2431": " vaśavartino devarājasyottamāṅge kaṇṭhe vā āvaddhamasaṃhāryaṃ bhavati tadanyairdivyamānuṣyakairābharaṇavibhūṣaṇopacāraiḥ,",
    "K09bsu014_u:2432": " evameva bho jinaputra bodhisattvasyemāṃ daśamīṃ dharmameghāṃ bhodhisattvabhūmimanuprāptasya te bodhisattvajñanopacārā asaṃhāryā bhavanti sarvasattvaiḥ",
    "K09bsu014_u:2433": " sarvaśrāvakapratyekabuddhaiḥ prathamāṃ bodhisattvabhūmimupādāya yāvannavamīṃ bodhisattvabhūmimanuprāptairbodhisattvaiḥ /",
    "K09bsu014_u:2434": " asyāṃ ca bodhisattvabhūmau sthitasya bodhisattvasya jñānavabhāsaḥ sattvānāṃ yāvatsarvajñajñānāvatārāya saṃvartate 'saṃhāryastadanyairjñānāvabhāsaiḥ",
    "K09bsu014_u:2435": " tadyathāpi nāma bho jinaputra maheśvarasya devarājasyābhā atikrāntā bhavati sarvopapattyāyatanāni,",
    "K09bsu014_u:2436": " sattvānāṃ ca kāyāśrayān prahlādayati,",
    "K09bsu014_u:2437": " evameva bho jinaputra bodhisattvasya asyāṃ daśabhyāṃ dharmameghāyāṃ bodhisattvabhūmau",
    "K09bsu014_u:2438": " sthitasya jñānābhā asaṃhāryā bhavati sarvaśrāvakapratyekabuddhaiḥ prathamāṃ bodhisattvabhūmimupādāya",
    "K09bsu014_u:2439": " yāvannavamībodhisattvabhūmipratiṣṭhitairbodhisattvairyāvatsarvajñajñānadharmatāyāṃ",
    "K09bsu014_u:2440": " ca sattvān pratiṣṭhāpayati /",
    "K09bsu014_u:2441": " sa khalu punarbho jinaputra bodhisattva evaṃjñānānugato buddhairbhagavadbhistryadhvajñānaṃ ca saṃśrāvyate /",
    "K09bsu014_u:2442": " dharmadhātuprabhedajñānaṃ ca sarvalokadhātuspharaṇaṃ ca sarvalokadhātvavabhāsādhiṣṭhānaṃ",
    "K09bsu014_u:2443": " ca sarvasattvakṣetradharmaparijñānaṃ ca sarvasattvacittacaritānupraveśajñānaṃ ca",
    "K09bsu014_u:2444": " sarvasattvayathākālaparipākajñānaṃ ca vinayānatikramaṇaṃ ca sarvadharmapravicayavibhaktijñānakauśalyaṃ",
    "K09bsu014_u:2445": " ca samāsato yāvatsarvajñajñānāpramāṇatāṃ ca saṃśrāvyate /",
    "K09bsu014_u:2446": " tasya daśabhyaḥ pāramitābhyo jñānapāramitā atiriktatamā bhavati,",
    "K09bsu014_u:2447": " na ca pariśeṣāsu na samudāgacchati yathābalaṃ yathābhajamānam /",
    "K09bsu014_u:2448": " iyaṃ bho jinaputra bodhisattvasya dharmameghā nāma daśamī bodhisattvabhūmiḥ samāsanirdeśataḥ /",
    "K09bsu014_u:2449": " vistaraśaḥ punarasaṃkhyeyāparyantakalpanirdeśaniṣṭhāto 'nugantavyā /",
    "K09bsu014_u:2450": " yasyāṃ pratiṣṭhito bodhisattvo bhūyastvena maheśvaro bhavati devarājaḥ kṛtī prabhuḥ",
    "K09bsu014_u:2451": " sattvānāṃ sarvaśrāvakapratyekabuddhabodhisattvapāramitopadeśeṣvasaṃhāryo dharmadhātuvibhaktiparipṛcchānirdeśaiḥ /",
    "K09bsu014_u:2452": " yacca kiṃcit ... //",
    "K09bsu014_u:2453": " dharmameghā nāma bodhisattvabhūmirdaśamī //",
    "K09bsu014_u:2454": " (Dbh 65)",
    "K09bsu014_u:2455": " 11 parīndanāparivartaḥ /",
    "K09bsu014_u:2456": " imāstāḥ khalu punarbho jinaputrā daśa bodhisattvabhūmayaḥ samāsanirdeśato nirdiṣṭāḥ /",
    "K09bsu014_u:2457": " vistaraśaḥ punaraparyantakalpanirdeśaniṣṭhāto 'nugatavyāḥ /",
    "K09bsu014_u:2458": " yā atītānāgatapratyutpannairbuddhairbhagavadbhirbhāṣitāśca bhāṣiṣyante ca bhāṣyante ca,",
    "K09bsu014_u:2459": " tāḥ khalu punarbho jinaputra,",
    "K09bsu014_u:2460": " etā daśa bodhisattvabhūmayaḥ sarvākārasarvajñajñānānugatā draṣṭavyā anupūrvābhimukhatvāt /",
    "K09bsu014_u:2461": " tadyathāpi nāma bho jinaputra anavataptahradaprabhavaṃ pravahadvāri caturbhirmahānadīsrotomukhairjambūdvīpaṃ",
    "K09bsu014_u:2462": " saṃtarpya akṣayaṃ bhūyo vivṛddhamaprameyāṇāṃ sattvānāmupakārībhūtaṃ yāvanmahāsamudramarpayati,",
    "K09bsu014_u:2463": " tacca vāri ādita eva mahāsāgarābhimukham,",
    "K09bsu014_u:2464": " evameva bho jinaputra bodhicittamahāhradaprabhavaṃ pravahat kuśalamūlavāri mahāpraṇidhānanadīsrotomukhaiścaturbhiḥ",
    "K09bsu014_u:2465": " saṃgrahavastubhiḥ sarvasattvadhātu saṃtarpya akṣayaṃ bhūya uttari vivṛddham aprameyāṇāṃ",
    "K09bsu014_u:2466": " sattvānāmupakārībhūtaṃ yāvatsarvākārasarvajñajñānamahāsamudramarpayati /",
    "K09bsu014_u:2467": " tacca kuśalamūlavāri ādita eva sarvajñatāmahāsāgarābhimukham //",
    "K09bsu014_u:2468": " tāḥ khalu bho jinaputra etā daśa bhūmayo buddhajñānaṃ pratītya prajñāyante /",
    "K09bsu014_u:2469": " tadyathāpi nāma bho jinaputra mahāpṛthivīṃ pratītya daśa mahāratnaparvatarājāḥ prajñāyante /",
    "K09bsu014_u:2470": " tadyathā himavān parvatarājo gandhamādano vaidalya ṛṣigiriryugaṃdharo 'śvakarṇagirirnimiṃdharaścakravālaḥ ketumān sumeruśca mahāparvatarājaḥ",
    "K09bsu014_u:2471": " tara bho jinaputra tadyathāpi nāma himavān parvatarāja ākaraḥ sarvabhaiṣajyajātīnāmaparyantaḥ sarvabhaiṣajyajātigrahaṇatayā,",
    "K09bsu014_u:2472": " evameva bho jinaputra pramuditāyāṃ bodhisattvabhūmau sthito bodhisattva ākaro bhavati",
    "K09bsu014_u:2473": " sarvalaukikakāvyaśāstramantravidyāsthānānāmaparyantaḥ sarvalaukikakāvyaśāstramantravidyopāyena /",
    "K09bsu014_u:2474": " tadyathāpi nāma bho jinaputra gandhamādano mahāparvatarāja ākaraḥ sarvagandhajātīnāmaparyantaḥ sarvagandhajātigrahaṇena,",
    "K09bsu014_u:2475": " evameva bho jinaputra vimalāyāṃ bodhisattvabhūmau sthito bodhisattva ākaro bhavati",
    "K09bsu014_u:2476": " sarvabodhisattvaśīlasaṃvaracāritragandhānāmaparyantaḥ sarvabodhisattvaśīlasaṃvaracāritragandhasaṃgrahaṇena /",
    "K09bsu014_u:2477": " tadyathāpi nāma bho jinaputra vaidalyo mahāparvatarājaḥ śuddho ratnamaya ākaraḥ sarvaratnajātīnāmaparyantaḥ sarvalaukikaratnajātigrahaṇena,",
    "K09bsu014_u:2478": " evameva bho jinaputra prabhākaryāṃ buddhabhūmau sarvalaukikadhyānābhijñāvimokṣasamādhisamāpattīnām,",
    "K09bsu014_u:2479": " aparyantaḥ sarvalaukikadhyānābhijñāvimokṣasamādhisamāpattīnām,",
    "K09bsu014_u:2480": " aparyantaḥ sarvalaukikadhyānābhijñāvimokṣasamādhisamāpattiparipṛcchānirdeśaiḥ /",
    "K09bsu014_u:2481": " tadyathāpi nāma bho jinaputra ṛṣigirirmahāparvatarājaḥ pañcābhijñānāmṛṣīṇāmaparyantaḥ pañcābhijñarṣigaṇanayā,",
    "K09bsu014_u:2482": " evameva bho jinaputra arciṣmatyāṃ buddhabhūmau sarvamārgāmārgāntarāvatāranirdeśaviśeṣajñānānāmaparyantaḥ sarvamārgāmārgāntaraviśeṣajñānaparipṛcchānirdeśaiḥ",
    "K09bsu014_u:2483": " tadyathāpi nāma bho jinaputra yugaṃdharo mahāparvatarājaḥ sarvayakṣamaharddhikānāmaparyantaḥ sarvayakṣamaharddhikagaṇanayā,",
    "K09bsu014_u:2484": " evameva bho jinaputra sudurjayāyāṃ buddhabhūmau sarvābhijñarddhivikurvaṇaprātihāryāṇāmaparyantaḥ sarvābhijñarddhivikurvaṇaprātihāryaparipṛcchānirdeśaiḥ",
    "K09bsu014_u:2485": " tadyathāpi nāma bho aśvakarṇagirirmahāparvatarājaḥ sarvaphalajātīnāmaparyantaḥ sarvaphalajātigrahaṇena,",
    "K09bsu014_u:2486": " evameva bho jinaputra abhimukhyāṃ buddhabhūmau (Dbh 66)",
    "K09bsu014_u:2487": " pratītyasamutpādāvatāranirdeśānāmaparyantaḥ śrāvakaphalābhisamayaparipṛcchānirdeśaiḥ /",
    "K09bsu014_u:2488": " tadyathāpi nāma bho jinaputra nimiṃdharo nāma mahāparvatarājaḥ sarvanāgamaharddhikānāmaparyantaḥ sarvanāgamaharddhigaṇanayā,",
    "K09bsu014_u:2489": " evameva bho jinaputra",
    "K09bsu014_u:2490": " dūraṃgamāyāṃ buddhabhūmau upāyaprajñānirdeśānāmaparyantaḥ pratyekabuddhaphalābhisamayaparipṛcchānirdeśaiḥ /",
    "K09bsu014_u:2491": " tadyathāpi nāma bho jinaputra cakravālo nāma mahāparvatarājaḥ vaśībhūtānāmaparyanto vaśībhūtagaṇanayā,",
    "K09bsu014_u:2492": " evameva bho jinaputra acalāyāṃ buddhabhūmau sarvabodhisattvavaśitābhinirhārāṇāmaparyanto lokadhātuvibhaktiparipṛcchānirdeśaiḥ /",
    "K09bsu014_u:2493": " tadyathāpi bho jinaputra ketumān nāma mahāparvatarājaḥ asuramaharddhikānāmaparyanto 'suramaharddhikagaṇanayā,",
    "K09bsu014_u:2494": " evameva bho jinaputra sādhumatyāṃ buddhabhūmau sarvasattvapravṛttinivṛttijñānopacārāṇāmaparyantaḥ sarvajagatsaṃbhavavibhavaparipṛcchānirdeśaiḥ",
    "K09bsu014_u:2495": " tadyathāpi bho jinaputra sumerurmahāparvatarājaḥ sarvadevamaharddhikānāmaparyantaḥ sarvadevamaharddhikagaṇanayā,",
    "K09bsu014_u:2496": " evameva bho jinaputra dharmameghāyāṃ buddhabhūmau tathāgatabalavaiśaradyāveṇikabuddhadharmāṇāmaparyanto buddhakāyasaṃdarśanaparipṛcchānirdeśaiḥ",
    "K09bsu014_u:2497": " yathā khalu punarime bho jinaputra daśa mahāratnaparvatā mahāsamudrasaṃbhūtā mahāsamudraprabhāvitāḥ,",
    "K09bsu014_u:2498": " evameva bho jinaputra imā api daśa bhūmayaṃ sarvajñatāsaṃbhūtāḥ sarvajñatāprabhāvitāḥ //",
    "K09bsu014_u:2499": " tadyathāpi bho jinaputra mahāsamudro daśabhirākāraiḥ saṃkhyāṃ gacchatyasaṃhāryatayā /",
    "K09bsu014_u:2500": " katamairdaśabhiḥ?",
    "K09bsu014_u:2501": " yaduta anupūrvanimnataśca mṛtakuṇapāsaṃvāsataśca anyavārisaṃkhyātyajanataśca ekarasataśca",
    "K09bsu014_u:2502": " bahuratnataśca gambhīraduravagāhataśca vipulāpramāṇataśca mahābhūtāvāsataśca sthitavelānatikramaṇataśca",
    "K09bsu014_u:2503": " sarvameghavārisaṃpratyeṣaṇātṛptitaśca,",
    "K09bsu014_u:2504": " evameva bho jinaputra bodhisattvacaryā daśabhirākāraiḥ saṃkhyāṃ gacchatyasaṃhāryatayā /",
    "K09bsu014_u:2505": " katamairdaśabhiḥ?",
    "K09bsu014_u:2506": " yaduta pramuditāyāṃ bodhisattvabhūmau anupūrvamahāpraṇidhānābhinirhāranimnataḥ /",
    "K09bsu014_u:2507": " vimalāyāṃ bodhisattvabhūmau dauḥśīlyamṛtakuṇapāsaṃvāsataḥ /",
    "K09bsu014_u:2508": " prabhākaryāṃ bodhisattvabhūmau laukikaprajñaptisaṃkhyātyāgataḥ /",
    "K09bsu014_u:2509": " arciṣmatyāṃ bodhisattvabhūmau buddhabhedyaprasādaikarasataḥ /",
    "K09bsu014_u:2510": " sudurjayāyāṃ bodhisattvabhūmau apramāṇopāyābhijñālokakriyābhinirhārabahuratnataḥ /",
    "K09bsu014_u:2511": " abhimukhyāṃ bodhisattvabhūmau pratītyasamutpādapratyavekṣaṇaduravagāhagāmbhīryataḥ /",
    "K09bsu014_u:2512": " dūraṃgamāyāṃ bodhisattvabhūmau buddhipravicayakauśalyavipulāpramāṇataḥ /",
    "K09bsu014_u:2513": " acalāyāṃ bodhisattvabhūmau mahāvyūhābhinirhārasaṃdarśanamahābhūtāvāsataḥ /",
    "K09bsu014_u:2514": " sādhumatyāṃ bodhisattvabhūmau gambhīravimokṣajagaccaritayathāvatprativedhasthitavelānatikramaṇataḥ /",
    "K09bsu014_u:2515": " dharmameghāyāṃ bodhisattvabhūmau sarvatathāgatadharmāvabhāsamahāmeghavārisaṃpratyeṣaṇātṛptitaḥ //",
    "K09bsu014_u:2516": " tadyathāpi bho jinaputra mahāmaṇiratnaṃ yadā daśa ratnagotrāṇyatikramya abhyutkṣiptaṃ",
    "K09bsu014_u:2517": " ca bhavati kuśalakarmārasuparitāpitaṃ ca suparipiṇḍitaṃ ca supariśodhitaṃ ca suparyavadāpitaṃ",
    "K09bsu014_u:2518": " ca sunirviddhaṃ ca ratnasūtrasvāviddhaṃ ca uccavaiḍūryamaṇiratnadaṇḍadhvajāgrāvaropitaṃ",
    "K09bsu014_u:2519": " ca sarvāvabhāsapramuktaṃ ca rājānujñātaṃ ca bhavati,",
    "K09bsu014_u:2520": " tadā sarvasattvānāṃ sarvaratnasaṃgrahāya pratyupasthitaṃ bhavati,",
    "K09bsu014_u:2521": " evameva bho jinaputra yadā bodhisattvānāṃ sarvajñatāratnacittotpādo daśāryaratnagotrāṇyatikramyotpanno bhavati (Dbh 67)",
    "K09bsu014_u:2522": " dhūtaguṇasaṃlekhaśīlavratatapaḥsuparitāpitaśca dhyānasamādhisamāpattisuparipiṇḍitaśca",
    "K09bsu014_u:2523": " mārgāṅgākārasupariśodhitaśca upāyābhijñāsuparyavadāpitaśca pratītyasamutpādasunirviddhaśca",
    "K09bsu014_u:2524": " upāyaprajñāvicitraratnasūtrasvāviddhaśca vaśitāmahāvaiḍūryamaṇiratnadaṇḍadhvajāgrāvaropitaśca",
    "K09bsu014_u:2525": " sattvacaritapratyavekṣaṇaśrutajñānāvabhāsasaṃprayuktaśca tathāgatadharmarājasamyaksaṃbuddhajñānābhiṣekānugataśca bhavati,",
    "K09bsu014_u:2526": " tadā sarvasattvānāṃ sarvabuddhakāryaratnasaṃgrahāya pratyupasthito bhavati,",
    "K09bsu014_u:2527": " tadā ca sarvajña ityākhyāyate //",
    "K09bsu014_u:2528": " ayaṃ khalu punarbho jinaputra bodhisattvacaryāsamudānayanaḥ sarvākārasarvajñajñānaguṇasaṃcayo dharmamukhaparivarto nānavaropitakuśālamūlānāṃ sattvānāṃ śravaṇāvabhāsamāgamiṣyati //",
    "K09bsu014_u:2529": " vimukticandro bodhisattva āha - yeṣāṃ punarbho jinaputra ayaṃ sarvākārasarvajñajñānaguṇasaṃcayo dharmamukhaparivartaḥ śravaṇāvabhāsamāgamiṣyati,",
    "K09bsu014_u:2530": " te kiyatā puṇyopacayena samanvāgatā bhaviṣyanti?",
    "K09bsu014_u:2531": " vajragarbho bodhisattva āha - yāvān bho jinaputra sarvajñajñānasya prabhāvastāvān sarvajñatācittotpādasaṃgrahālambanātpuṇyopacayaḥ syāt /",
    "K09bsu014_u:2532": " yāvān sarvajñatācittotpādasaṃgrahālambanataḥ puṇyopacayastāvānevāsya dharmamukhaparivartasyābhimukhaḥ puṇyopacayo 'nugantavyaḥ /",
    "K09bsu014_u:2533": " tatkasya hetoḥ?",
    "K09bsu014_u:2534": " na hi bho jinaputra śakyaṃ anyatra bodhisattvena ayaṃ sarvākārasarvajñajñānaguṇasaṃcayo",
    "K09bsu014_u:2535": " dharmamukhaparivartaḥ śrotuṃ vā adhimoktuṃ vā pratyetuṃ vā udgrahītuṃ vā dhārayituṃ",
    "K09bsu014_u:2536": " vā saṃdhārayituṃ vā /",
    "K09bsu014_u:2537": " kaḥ punarvādo bhāvanākāraprayogodyoganiṣpādaneṣu?",
    "K09bsu014_u:2538": " tasmāttarhi bho jinaputra sarvajñajñānamukhānugatāste saṃdhārayitavyāḥ,",
    "K09bsu014_u:2539": " ye imaṃ sarvajñajñānaguṇasaṃcayadharmamukhaparivartaṃ śropyati,",
    "K09bsu014_u:2540": " śrutvā cādhimokṣyante,",
    "K09bsu014_u:2541": " adhimucya cādhārayiṣyanti,",
    "K09bsu014_u:2542": " bhāvanākāreṇa prayokṣyante //",
    "K09bsu014_u:2543": " atha khalu tasyāṃ velāyāṃ buddhānubhāvena dharmatāpratilambhena ca daśadiglokadaśabuddhakṣetrakoṭiparamāṇurajaḥsamā",
    "K09bsu014_u:2544": " lokadhātavaḥ ṣaḍvikāramaṣṭādaśamahānimittamakampanta prākampanta saṃprākampanta /",
    "K09bsu014_u:2545": " acalan prācalan saṃprācalan /",
    "K09bsu014_u:2546": " avedhanta prāvedhanta saṃprāvedhanta /",
    "K09bsu014_u:2547": " araṇan prāraṇan saṃprāraṇan /",
    "K09bsu014_u:2548": " akṣumyan prākṣubhyan saṃprākṣumyan /",
    "K09bsu014_u:2549": " agarjan prāgarjan saṃprāgarjan /",
    "K09bsu014_u:2550": " divyāśca puṣpagandhamālyameghā abhiprāvarṣan /",
    "K09bsu014_u:2551": " divyāśca vastrameghā divyāścūrṇameghā divyā ratnameghā divyā ābharaṇameghā divyā chatrameghā divyā dhvajameghā divyā patākāmeghā abhiprāvarṣan",
    "K09bsu014_u:2552": " divyaṃ ca sūryacakrātmabhāvamaṇḍalamaṇirājasumerumeghavarṣamabhiprāvarṣan /",
    "K09bsu014_u:2553": " divyaṃ ca sarvarutaravitavādyamaṇirājasumerumeghavarṣamabhiprāvarṣan /",
    "K09bsu014_u:2554": " divyaṃ ca jāmbūnadakanakavarṇaprabhāmaṇḍalamaṇirājasumerumeghavarṣamabhiprāvarṣan /",
    "K09bsu014_u:2555": " divyāśca tūryatālāvacarasaṃgītimeghā nadanti sma /",
    "K09bsu014_u:2556": " divyasamatikrāntāḥ sarvajñatābhūmyabhiṣṭavasaṃgītimeghā nadanti sma /",
    "K09bsu014_u:2557": " yathā cāsyāṃ lokadhātau cāturdvīpikāyāṃ paranirmitavaśavartino devarājasya vimāne maṇiratnagarbhaprāsāde,",
    "K09bsu014_u:2558": " tathā sarvalokadhātuṣu daśa diśaḥ spharitvā iyameva dharmadeśanā sarvatraiva pravartate sma /",
    "K09bsu014_u:2559": " ... daśabhyo digbhyo daśabuddhakṣetrakoṭiparamāṇurajaḥsamānāṃ lokadhātūnāṃ pareṇa daśabuddhakṣetrakoṭiparamāṇurajaḥsamā bodhisattvā āgacchanti daśadiśaṃ spharantaḥ /",
    "K09bsu014_u:2560": " te ca āgatyaivamāhuḥ - sādhu sādhu bho jinaputra,",
    "K09bsu014_u:2561": " yastvamimāṃ bodhisattvabhūmidharmatāṃ sūcayati /",
    "K09bsu014_u:2562": " vayamapi bho jinaputra sarve vajragarbhasamanāmakā eva vajraśrīnāmikābhyo (Dbh 68)",
    "K09bsu014_u:2563": " nānālokadhātubhya ihāgatā vajradhvajanāmakānāṃ tathāgatānāmantikebhyaḥ /",
    "K09bsu014_u:2564": " sarvāsu ca tāsu lokadhātuṣu iyameva dharmadeśanā pravartate buddhānubhāvena evaṃrūpāsveva parṣatsu /",
    "K09bsu014_u:2565": " ebhireva padairebhireva vyañjanairebhireva niruktairetamevārthamabhilaṣadbhiranūnamanadhikamanatiriktam,",
    "K09bsu014_u:2566": " te vayaṃ bho jinaputra sākṣībhūtā buddhānubhāvenemāṃ parṣadaṃ saṃprāptāḥ /",
    "K09bsu014_u:2567": " yathā ca bho jinaputra vayamimāṃ lokadhātuṃ saṃprāptāstathā ca daśasu dikṣu sarvalokadhātuṣvekaikasyāṃ",
    "K09bsu014_u:2568": " lokadhātau cāturdvīpikāyāṃ paranirmitavaśavartibhavane vaśavartino devarājasya vimāne",
    "K09bsu014_u:2569": " maṇiratnagarbhaprāsāde saṃprāptā iti //",
    "K09bsu014_u:2570": " idamavocadvajragarbho bodhisattvo mahāsattvo 'bhyanujñātastathāgatena /",
    "K09bsu014_u:2571": " āttamanāḥ sā ca sarvāvatī bodhisattvaparṣat sā ca devanāga ... śuddhāvāsaparṣad bhagavāṃśca",
    "K09bsu014_u:2572": " paranirmitavaśavartiṣu deveṣu viharannacirābhisaṃbuddho dvitīye saptāhe vaśavartino",
    "K09bsu014_u:2573": " devarājasya vimāne maṇiratnagarbhe vajragarbhasya bodhisattvasya bhāṣitamabhyanandanniti //",
    "K09bsu014_u:2574": " iti parīndanāparivarto nāmaikādaśaḥ //",
    "K09bsu014_u:2575": " iti śrībodhisattvacaryāprasthāno daśabhūmīśvaro nāma mahāyānasūtraratnarājaḥ samāptaḥ //",
    "K09bsu014_u:2576": " (Dbh 69)",
    "K09bsu014_u:2577": " Daśabhūmikasūtre gāthāvibhāgaḥ /",
    "K09bsu014_u:2578": " 1 pramuditā nāma prathamā bhūmiḥ /",
    "K09bsu014_u:2579": " upakramaḥ /",
    "K09bsu014_u:2580": " te śukladharmupacitāḥ kuśalopapetāḥ paryupāsitāḥ sugatamaitrakṛpānukūlāḥ /",
    "K09bsu014_u:2581": " adhimuktyudāra kuśalāśaya śuddhabhāvāścittaṃ janenti atulaṃ jinajñānahetoḥ // 1 //",
    "K09bsu014_u:2582": " sarvajñabuddhabalaśodhanavīryasthāmā jinadharmaniṣpattijagatparitrāyaṇārthāḥ /",
    "K09bsu014_u:2583": " mahākṛpocayavartanadharmacakraṃ jinakṣetraśodhamupapadyati cittaśreṣṭham // 2 //",
    "K09bsu014_u:2584": " tryadhvaikavīkṣaṇavibuddhananirvikalpā nānāvidhe jagati kālaviśodhanārtham /",
    "K09bsu014_u:2585": " saṃkṣepasarvaguṇa eṣitu nāyakānām ākāśatulya samudeti udāracittam // 3 //",
    "K09bsu014_u:2586": " prajñādhipatya kṛpapūrvamupāyayuktam adhimukti-āśayaviśuddhabalāpramāṇam /",
    "K09bsu014_u:2587": " āsaṅgatābhimukhatā-aparapraṇeyaṃ samatopapetasugataṃ varacittajātam // 4 //",
    "K09bsu014_u:2588": " sahajāticittaratanaṃ sugatātmajānām atikrānta bālacari buddhacari hyupetaḥ /",
    "K09bsu014_u:2589": " jātaḥ kule daśabalāna anodyapadyaḥ samatāṃ jine anugato niyatāgrabodhiḥ // 5 //",
    "K09bsu014_u:2590": " (Dbh 70)",
    "K09bsu014_u:2591": " ekasmi citta upapadyati bhūmilābho bhavate acalyu girirājasamāśayaśca /",
    "K09bsu014_u:2592": " prāmodyaprītibahulaśca prasādavāṃśca utsāhavegavipulaḥ sadudagracittaḥ // 6 //",
    "K09bsu014_u:2593": " saṃrambhahiṃsavigataśca akrodhanaśca hrīgauravārjavataraśca susaṃvṛtaśca /",
    "K09bsu014_u:2594": " jagatāyanaṃ smarati apratimānajñānaṃ prītiṃ janetyupagataspṛhameta sthānam // 7 //",
    "K09bsu014_u:2595": " pañcā bhayā apagatāḥ sahabhūmilābho ājīvikā maraṇa kīrtyatha durgatiśca /",
    "K09bsu014_u:2596": " parṣadbhayaṃ ca vigataṃ tatha chambhitatvaṃ kiṃ kāraṇaṃ tatha hi ātmaniketu nāsti // 8 //",
    "K09bsu014_u:2597": " te chambhitatvavigatāḥ kṛpamaitrayuktāḥ śraddhāsagauravahriyopagatā guṇāḍhyāḥ /",
    "K09bsu014_u:2598": " rātriṃdivaṃ kuśalapakṣa niṣevamāṇāḥ satyārtha dharmaniratā na tu kāmabhogaiḥ // 9 //",
    "K09bsu014_u:2599": " śrutadharmacintakuśalā aniketacittā lābhādaśīcittagatā uta bodhicittāḥ /",
    "K09bsu014_u:2600": " jñānābhilāṣi balaśodhanabuddhadharmā eṣanti pāramita varjitamāyaśāṭhyāḥ // 10 //",
    "K09bsu014_u:2601": " yathāvādinastathakriyāḥ sthitasatyavākyā na tu dūṣaṇā jinakule cari bodhiśikṣām /",
    "K09bsu014_u:2602": " lokakriyāya vigatā niratā jagārthaṃ śuklairatṛpta bhumayottarimārabhante // 11 //",
    "K09bsu014_u:2603": " te eva dharmaniratā guṇārthayuktā abhinirharanti praṇidhiṃ jinadarśanāya /",
    "K09bsu014_u:2604": " saddharmadhāraṇa upasaṃkramaṇā ṛṣiṇām abhinirharanti praṇīdhiṃ varacārikāyām // 12 //",
    "K09bsu014_u:2605": " paripākasattvapariśodhanabuddhakṣetraṃ te cāsya kṣetra sphuṭikā jina aurasehi /",
    "K09bsu014_u:2606": " ekāśayā jinasutehi amoghatāyāḥ sarvatra bālapathi buddhiya hetumarthe // 13 //",
    "K09bsu014_u:2607": " (Dbh 71)",
    "K09bsu014_u:2608": " etāṃśca naikapraṇidhīnabhinirharanti te co anantavipulāya anantatāyai /",
    "K09bsu014_u:2609": " ākāśadhātusattvadharmatanirvṛtaṃ ca loko hyaniṣṭha jinamutpadi jñānabhūmī // 14 //",
    "K09bsu014_u:2610": " cittasya no viṣayajñānapraveśaniṣṭhā yā vartani trividhaniṣṭha jagatyanantā /",
    "K09bsu014_u:2611": " praṇidhānaniṣṭhitu bhavenna mamaivarūpā yatha eta niṣṭha tatha carya samā labheyam // 15 //",
    "K09bsu014_u:2612": " evaṃ sunirhṛtasumārdavasnigdhacittāḥ śraddheta buddhaguṇa sattva vilokayantaḥ /",
    "K09bsu014_u:2613": " prītyāntulambhupagataḥ kṛpamaitratāṃ ca paritāyitavya maya sattva dukhārditāni // 16 //",
    "K09bsu014_u:2614": " teṣārthi tyāga vividhaṃ puna ārabhante rājyaṃ varaṃ vividharatnahayān gajāṃśca /",
    "K09bsu014_u:2615": " śirahastapādanayanā svakamātmamāṃsaṃ sarvaṃ tyajanti na ca dīnamanā bhavanti // 17 //",
    "K09bsu014_u:2616": " eṣanti śāstra vividhānna ca khedamenti /",
    "K09bsu014_u:2617": " śāstrajña lokacaritānyanuvartayanti /",
    "K09bsu014_u:2618": " lokajñatāmupagatā hriyatā dhṛtiṃ ca pūjyanti cāpratisamān gurugauraveṇa // 18 //",
    "K09bsu014_u:2619": " eṣābhiyuktavidunā divarātri nityam uttapyate kuśala svarṇa yathaiva agnau /",
    "K09bsu014_u:2620": " so cāpi eva parikarma daśāna bhūmī kṛtvā asaṅgatamupeti aviṣṭhihantā // 19 //",
    "K09bsu014_u:2621": " yatha sārthavāha mahasārthahitāya yukto pucchitva mārgaguṇa kṣematamabhyupeti /",
    "K09bsu014_u:2622": " emeva bhūmi prathamā sthita bodhisattvaḥ kṛtaniṣkramo daśabhibodhimupetyasaṅgaḥ // 20 //",
    "K09bsu014_u:2623": " atra sthitā guṇadharā nṛpatī bhavanti dharmānuśāsaka ahiṃsaka maitrayuktāḥ /",
    "K09bsu014_u:2624": " (Dbh 72)",
    "K09bsu014_u:2625": " jambudhvajaṃ sakalarājya praśāsayantaḥ sthāpenti tyāgi janatāṃ varabuddhajñāne // 21 //",
    "K09bsu014_u:2626": " ākāṅkṣamāṇa vṛṣabhā vijahitva rājyaṃ jinaśāsane upagatāścari ārabhantaḥ /",
    "K09bsu014_u:2627": " labdhvā samādhiśata buddhaśataṃ ca paśyi kampenti kṣetraśatu bhāsi atikramanti // 22 //",
    "K09bsu014_u:2628": " śodhyanti sattvaśata dharmamukhān viśanti praviśanti kalpaśatakāyaśataṃ nidarśi /",
    "K09bsu014_u:2629": " pūrṇaṃ śataṃ jinasutāna nidarśayanti bhūyottari praṇidhiśreṣṭhabalāpramāṇāḥ // 23 //",
    "K09bsu014_u:2630": " ityeṣā prathamā bhūmirnidiṣṭā sugatātmajāḥ /",
    "K09bsu014_u:2631": " sarvalokahitaiṣīṇāṃ bodhisattvānanutamā // 24 //",
    "K09bsu014_u:2632": " (Dbh 73)",
    "K09bsu014_u:2633": " 2 vimalā nāma dvitīyā bhūmiḥ /",
    "K09bsu014_u:2634": " upakramagāthāḥ /",
    "K09bsu014_u:2635": " śrutvaitaduttamaṃ sthānaṃ bhūmyāḥ śreṣṭhaṃ manoramam /",
    "K09bsu014_u:2636": " prasannamanasaṃkalpaharṣitāḥ sugatātmajāḥ // 1 //",
    "K09bsu014_u:2637": " abhyutthitā āsanebhya abhyudgamya khagapathe /",
    "K09bsu014_u:2638": " abhyokiranti kusumaiḥ sādhviti vyāharī girā // 2 //",
    "K09bsu014_u:2639": " sādhu sādhu mahāprājña vajragarbha viśārada /",
    "K09bsu014_u:2640": " yannirdiṣṭā tvayā bhūmi bodhisattvāna yā carī // 3 //",
    "K09bsu014_u:2641": " parṣaddhi viprasannā tu vimukticandraḥ pṛcchati /",
    "K09bsu014_u:2642": " uttariṃ kīrtiyā bhūmiṃ dvitīyāṃ sugatātmajāḥ // 4 //",
    "K09bsu014_u:2643": " kīdṛśā manasaṃkalpā dvitīyāmabhilakṣataḥ /",
    "K09bsu014_u:2644": " pravyāhara mahāprājña śrotukāmā jinātmajāḥ // 5 //",
    "K09bsu014_u:2645": " upasaṃhāragāthāḥ /",
    "K09bsu014_u:2646": " te mārdavārjavamṛdūkarmaṇīyacittāḥ kalyāṇa-āśaya damāśayatābhyupetāḥ /",
    "K09bsu014_u:2647": " saṃsargapekṣavigatāśca udārabuddhi māhātmya āśayavid dvitīyākramanti // 6 //",
    "K09bsu014_u:2648": " atra sthitā guṇadharāḥ kuśalopapetāḥ prāṇātipātavigatā avihiṃsacittāḥ /",
    "K09bsu014_u:2649": " adattadānapagatāḥ paradāratāṃ ca satyānvitā apiśunaḥ puruṣapradhānāḥ // 7 //",
    "K09bsu014_u:2650": " parabhogabhidyavigatā vidu maitracittāḥ samyakpathe upagatā aśaṭhajñakāśca /",
    "K09bsu014_u:2651": " nirmāṇakāyagrahaṇāśca supeśalāśca rakṣanti śāstuśaraṇaṃ sada apramattāḥ // 8 //",
    "K09bsu014_u:2652": " duḥkhāni yāni niraye tatha tiryagyonau yamaśāsane jvalita-āśrayanityupetāḥ /",
    "K09bsu014_u:2653": " sarve ti pāpapatitākṣalāḥ prabhonti hantā vivarjiya upemahi satyadharmam // 9 //",
    "K09bsu014_u:2654": " (Dbh 74)",
    "K09bsu014_u:2655": " ādau ca kṛtva manujānupapattimiṣṭāṃ yāvadbhavāgramaraṇāśayadhyānu śikṣām /",
    "K09bsu014_u:2656": " pratyekayānamatha śrāvakabuddhayānaṃ sarve ito daśabhi śuklapathaiḥ prabhūtam // 10 //",
    "K09bsu014_u:2657": " evaṃ viditva satataṃ vidu apramattāḥ śīleṣu saṃsthita parānapi sthāpayanti /",
    "K09bsu014_u:2658": " bhūyottare karuṇa-āśayatābhyupetāḥ sattvān viditva dukhitān kṛpa saṃjanenti // 11 //",
    "K09bsu014_u:2659": " hanto vidṛṣṭipatitā imi bālabuddhī krodhopanāhadrutacitta vivādaprāptāḥ /",
    "K09bsu014_u:2660": " satataṃ atṛpta viṣaye bhuyu prārthayanti trinidāna sattva parimocayitavya ete // 12 //",
    "K09bsu014_u:2661": " maha-andhakāratamasāvṛta mohachannāḥ kāntāramārgapatitā mahadṛṣṭijāle /",
    "K09bsu014_u:2662": " saṃsārapañjaragatā ripu dharṣayanti mokṣāmyahaṃ namucipañjaramadhyaprāptān // 13 //",
    "K09bsu014_u:2663": " kleśormibhihriyata oghacaturnimagnā traidhātuke dukhaśataiḥ paripīḍyamānāḥ /",
    "K09bsu014_u:2664": " skandhālayābhyupagatā vṛta-ātmasaṃjñā teṣārthi yujyami ahaṃ dukhamocanārtham // 14 //",
    "K09bsu014_u:2665": " avasṛjya śreṣṭhapravaraṃ ima buddhajñānaṃ sati eva niḥsaraṇi hīnamatiṃ janenti /",
    "K09bsu014_u:2666": " sthāpemi tān vimalajñāni tathāgatānāṃ vīryārabhanti atulaṃ vidu bodhihetoḥ // 15 //",
    "K09bsu014_u:2667": " atra sthitā guṇaśatopacitā maharṣi paśyanti naikasugatānapi pūjayanti /",
    "K09bsu014_u:2668": " teṣāṃ śubhaṃ bhuyu uttapyati kalpakoṭyāṃ kāsīsakāñcanavaraṃ ca yathā nikṣiptam // 16 //",
    "K09bsu014_u:2669": " atra sthitā jinasutā nṛpacakravarti bhūtvā praṇenti daśabhiḥ kuśalebhi sattvān /",
    "K09bsu014_u:2670": " (Dbh 75)",
    "K09bsu014_u:2671": " yaccaiva saṃci śubhasaṃcaya saṃcinanti trātā bhavema jagato daśabhirbalāḍhyaiḥ // 17 //",
    "K09bsu014_u:2672": " ākāṅkṣamāṇa vijahitva ca rajabhogān pravrajya śāsanavare upagamya dhīrāḥ /",
    "K09bsu014_u:2673": " vīryānvitā labhiya śreṣṭhavaraṃ samādhiṃ buddhā sahasra paripūrṇa kṣeṇe dṛśanti // 18 //",
    "K09bsu014_u:2674": " evaṃvidhā gaṇanayā bhuyu anya nekā ādarśayanti vṛṣabhī sthita atra bhūmau /",
    "K09bsu014_u:2675": " ata uttari praṇidhijñānavarābhyupetā naikā vikurvitavidhau vinayanti sattvān // 19 //",
    "K09bsu014_u:2676": " ityeṣā dvitiyā bhūmirnirdiṣṭā sugatātmajāḥ /",
    "K09bsu014_u:2677": " sarvalokahitaiṣīṇāṃ bodhisattvānanuttamā // 20 //",
    "K09bsu014_u:2678": " (Dbh 76)",
    "K09bsu014_u:2679": " 3 prabhākarī nāma tṛtīyā bhūmiḥ /",
    "K09bsu014_u:2680": " upakramagāthāḥ /",
    "K09bsu014_u:2681": " evaṃ śruṇitva caribhūmimuttamāṃ bodhisattvaviṣaye acintiyām /",
    "K09bsu014_u:2682": " harṣita jinasutāḥ sagauravāḥ puṣpamegha nabhataḥ pramuñciṣuḥ // 1 //",
    "K09bsu014_u:2683": " sādhu sādhu girisārasākaya (?)",
    "K09bsu014_u:2684": " deśito viduna śīlasaṃvaraḥ /",
    "K09bsu014_u:2685": " sarvasattvakaruṇāya āśayo bhūmiśreṣṭha dvitiyāya gocaraḥ // 2 //",
    "K09bsu014_u:2686": " bhūtatattva vitathāmananyathā bodhisasattvacaraṇaṃ manoramam /",
    "K09bsu014_u:2687": " sarvalokahitaśaukhyacintanā deśitaṃ tu paramaprabhāsvaram // 3 //",
    "K09bsu014_u:2688": " bhūyu bhūyu naradevapūjitāṃ bhūmiśreṣṭha tṛtiyāmudāhara /",
    "K09bsu014_u:2689": " dharmajñānakriyamukti sūcaya yādṛśo 'nubhava tādṛ(śo) gocaraḥ // 4 //",
    "K09bsu014_u:2690": " dānaśīlacaraṇaṃ maharṣiṇāṃ kṣāntivīryaśamaprajñupāyatām /",
    "K09bsu014_u:2691": " maitraśreṣṭha karuṇāya mārgaṇaṃ bhāṣadhvaṃ jinacarīviśodhanam // 5 //",
    "K09bsu014_u:2692": " vimukticandra uvāca vajragarbhaviśāradam /",
    "K09bsu014_u:2693": " tṛtīyā saṃkramantānāmāśayaṃ bhaṇa sūraṇa // 6 //",
    "K09bsu014_u:2694": " upasaṃhāragāthāḥ /",
    "K09bsu014_u:2695": " te śuddha-āśaya guṇākara tīkṣṇacittā nirviṇṇa rāgavigatā anivartiyāśca /",
    "K09bsu014_u:2696": " dṛḍhacitta taptadhṛtiyukti udāravegā māhātmyatāśayavidū tṛtiyākramanti // 7 //",
    "K09bsu014_u:2697": " atra sthitā vidu prabhākaribhūmideśe duḥkhaṃ anityamaśuciṃ ca pralopadharmam /",
    "K09bsu014_u:2698": " acirasthitāka kṣaṇikaṃ ca nirodhakaṃ ca vicinanti saṃskṛtagatīkamanāgatīkam // 8 //",
    "K09bsu014_u:2699": " (Dbh 77)",
    "K09bsu014_u:2700": " te rogabhūtasahaśokaparadevanaṃ ca sopāyasaṃ ca priya apriyatānubaddham /",
    "K09bsu014_u:2701": " duḥkhadaurmanasyanilayaṃ jvalitāgnikalpaṃ paśyanti saṃskṛtamananta samujjvalanti // 9 //",
    "K09bsu014_u:2702": " udvigna sarva tribhave anapekṣacittā jñānābhilāṣa sugatānamananyabuddhiḥ /",
    "K09bsu014_u:2703": " avicintiyaṃ atuliyaṃ asamantapāraṃ saṃpaśyate nirupatāpa jināna jñānam // 10 //",
    "K09bsu014_u:2704": " te buddhajñāna nirupadravamīkṣamāṇā atrāṇa nātharahitā vrajate caranti /",
    "K09bsu014_u:2705": " nityaṃ daridra tribhiragnibhi saṃpradīptā bhavacārake dukhaśatairvinibaddhacittāḥ // 11 //",
    "K09bsu014_u:2706": " kleśāvṛtāśca avilokana chandahīnāḥ sugatāna dharmaratanānupranaṣṭa bālāḥ /",
    "K09bsu014_u:2707": " saṃsārasrota-anuvāhina mokṣatrastā me trāyitavya dṛḍha vīrya samārabhante // 12 //",
    "K09bsu014_u:2708": " jñānābhilāṣa anapekṣa jagārthacārī vyuparīkṣate katama hetu jagasya mokṣe /",
    "K09bsu014_u:2709": " nānyatra nāvaraṇajñāna tathāgatānāṃ jñānaṃ ca prajñaprabhavaṃ sugatānanantam // 13 //",
    "K09bsu014_u:2710": " prajñā śrutāttu iti cintayi bodhisattvo jñātvā tamārabhati vīrya śrutārthacārī /",
    "K09bsu014_u:2711": " rātriṃdivaṃ śravaṇahetu ananyakarmā arthārthiko bhavati dharmaparāyaṇaśca // 14 //",
    "K09bsu014_u:2712": " maṇimuktiratnanilayān priyabāndhavāṃśca rājyaṃ ananta vividhān pura sthānaśreṣṭhān /",
    "K09bsu014_u:2713": " bhāryāsutāṃśca parivāra manonukūlān anapekṣacittu tyajate vidu dharmahetoḥ // 15 //",
    "K09bsu014_u:2714": " śira hastapāda nayana svakamātmamāṃsaṃ jihvā ca daṃṣṭra śrava nāsika śoṇitaṃ ca /",
    "K09bsu014_u:2715": " hṛdayaṃ tupādya priya majja parityajanti nā duṣkaretamatha duṣkara yacchṛṇoti // 16 //",
    "K09bsu014_u:2716": " (Dbh 78)",
    "K09bsu014_u:2717": " yadi kaścidenamupagamya vadeyya evaṃ yadi agnigarbha prapate jvalitāpi ghoram /",
    "K09bsu014_u:2718": " prāpiṣya dharmaratanaṃ sugatopanītaṃ śrutvā adīnamanasaḥ prapate guṇārthī // 17 //",
    "K09bsu014_u:2719": " ekasya dharmapada artha sumerumūrdhnā trisahasra agnirucitaṃ api brahmalokāt /",
    "K09bsu014_u:2720": " sūdūrlabhā imi jinasya udārabodhiḥ ye mānuṣyeṇa sukha labhyati evarūpam // 18 //",
    "K09bsu014_u:2721": " yāvattareṇa pavararṣiṇa jñānalābhastāvattaraṃ dukhamavīcikamutsahyami /",
    "K09bsu014_u:2722": " kiṃ vā punarvividhamānuṣaduḥkhaskandhaṃ hantābhyupemi varadharmipadārthiduḥkham // 19 //",
    "K09bsu014_u:2723": " dharmaṃ ca śrutva puna yoniṣu cintayāti dhyānāpramāṇa caturaśca tathā arūpyā /",
    "K09bsu014_u:2724": " pañcāpyabhijña pravarā abhinirharanti nā cāpi teṣu vaśitā upapadya yāti // 20 //",
    "K09bsu014_u:2725": " atra sthitā guṇadharā bahubuddhakoṭyaḥ pūjyanti niścitamanā śṛṇuvanti dharmam /",
    "K09bsu014_u:2726": " tanubhūtva mithyapagatāḥ pariśuddhayanti svarṇe yathā vigatadoṣa pramāṇatulyam // 21 //",
    "K09bsu014_u:2727": " atra sthitā guṇadharāstridaśādhipatyaṃ kārenti īśvara nivartitu kāmarāgāḥ /",
    "K09bsu014_u:2728": " marusaṃgha nekavividhān kuśalāna mārge sthāpentyananyamana buddhaguṇābhilāṣe // 22 //",
    "K09bsu014_u:2729": " atra sthitā jinasutā viriyārabhante labdhvā samādhina sahasraśataṃ anūnam /",
    "K09bsu014_u:2730": " paśyanti buddhavara lakṣaṇacitrigātrāṃ bhūyo ataḥ praṇidhiśreṣṭha guṇāpramāṇāḥ // 23 //",
    "K09bsu014_u:2731": " ityeṣā tṛtiyā bhūminirdiṣṭā sugatātmajāḥ /",
    "K09bsu014_u:2732": " sarvalokahitaiṣīṇāṃ bodhisattvānanuttamā // 24 //",
    "K09bsu014_u:2733": " (Dbh 79)",
    "K09bsu014_u:2734": " 4 arciṣmatī nāma caturthī bhūmiḥ /",
    "K09bsu014_u:2735": " upakramagāthāḥ /",
    "K09bsu014_u:2736": " evaṃ śrūṇitva caraṇaṃ vipulaṃ bhūmyuttamaṃ manuramaṃ pravaram /",
    "K09bsu014_u:2737": " saṃharṣitā jinasutāttamanā abhyokiranti kusumebhi jinam // 1 //",
    "K09bsu014_u:2738": " saṃkampitā lavaṇatoyadharā iha dharmadeśanamudīrayatām /",
    "K09bsu014_u:2739": " marukanyakā abhimanorucirāḥ saṃgītiyukta varadharmaratāḥ // 2 //",
    "K09bsu014_u:2740": " vaśavarti devapatirāttamanā maṇiratna divya sugatasya kṣipī /",
    "K09bsu014_u:2741": " vācaṃ abhāṣi atha eva jino utpanna artha guṇapāragato // 3 //",
    "K09bsu014_u:2742": " kiṃ kāraṇaṃ tatha hi dharmavaraṃ saṃbodhisattvacaraṇaṃ paramam /",
    "K09bsu014_u:2743": " bhūmirvidū na iyamadya śrutā yasyāśravo durlabha kalpaśataiḥ // 4 //",
    "K09bsu014_u:2744": " bhūyaḥ prabhāṣa naradevahitā caryāvarāṃ jinasutān vidū /",
    "K09bsu014_u:2745": " śroṣyanti te marutasaṃghagaṇā bhūtaṃ viniścayamananyapadam // 5 //",
    "K09bsu014_u:2746": " vimukticandraḥ punarvīro ālapī sugatātmajam /",
    "K09bsu014_u:2747": " caturthī saṃkramantānāṃ gocaraṃ bhaṇa uttamam // 6 //",
    "K09bsu014_u:2748": " upasaṃhāragāthāḥ /",
    "K09bsu014_u:2749": " parikarmitā tṛtīyabhūmiprabhaṃkarāya sattvacaryaloka tatha dharma vicāryamāṇaḥ /",
    "K09bsu014_u:2750": " ākāśadhātu manadhātu trayaśca dhātu adhimukti āśaya viśuddhi samākramanti // 7 //",
    "K09bsu014_u:2751": " sahaprāptu arciṣmati bhūmi mahānubhāvaḥ saṃvṛttu śāstu kulu bhūyu vivartiyatve /",
    "K09bsu014_u:2752": " (Dbh 80)",
    "K09bsu014_u:2753": " abhedya buddharatane tatha dharmasaṃghe udayavyayasthiti nirīhaka prekṣamāṇaḥ // 8 //",
    "K09bsu014_u:2754": " lokapravṛtti kriyakarma bhavopapattiṃ saṃsāranirvṛtivibhāvana kṣetrasattvān /",
    "K09bsu014_u:2755": " dharmāñca pūrvamaparānta kṣayānutpādaṃ saṃvṛttu bhāvayati śāstu kulānuvartī // 9 //",
    "K09bsu014_u:2756": " so eṣu dharmu samupetu hitānukampī bhāveti kāyamapi vedana cittadharmān /",
    "K09bsu014_u:2757": " adhyātmabāhyubhayathā vidu bhāvayāti smṛtyopasthānabhāvana niketavarjitā // 10 //",
    "K09bsu014_u:2758": " pāpakṣayātkuśaladharmavivardhitā ca samyakprahāṇa caturo vidu bhāvayanti /",
    "K09bsu014_u:2759": " catuṛddhipāda bala indriya bhāvayanti bodhyaṅgaratna ruciraṃ tatha mārga śreṣṭham // 11 //",
    "K09bsu014_u:2760": " bhāventi tān janayatāṃ samavekṣya buddhim upastambhayanti praṇidhiṃ kṛtapūrvamaitrāḥ /",
    "K09bsu014_u:2761": " sarvajñajñānamabhiprārthana buddhakṣetraṃ balaśreṣṭhamuttamapathaṃ anucintayantaḥ // 12 //",
    "K09bsu014_u:2762": " vaiśāradaṃ api ca dharma ahārya śāstuḥ varavuddhaghoṣamabhiprārthayamāna dhīrāḥ /",
    "K09bsu014_u:2763": " gambhīramārgaratanaṃ ca vimokṣasthānaṃ mahatāmupāya samudāgama bhāvayanti // 13 //",
    "K09bsu014_u:2764": " satkāyadṛṣṭivigatāśca dviṣaṣṭidṛṣṭī attāttamīyavigatāstatha jīvalābham /",
    "K09bsu014_u:2765": " skandhāstu dvāra tatha dhātuniketasthānaṃ sarvaprahāṇa viduṣaṃ catuthāya bhūmyām // 14 //",
    "K09bsu014_u:2766": " so yānimāni sugatena vivarṇitāni karmāṇi kleśasahajāni anarthakāni /",
    "K09bsu014_u:2767": " tāni prahāya vidu āśayato viśuddhā dharmārabhanti kuśalaṃ jagaûtāyaṇārtham // 15 //",
    "K09bsu014_u:2768": " susnigdhacitta bhavatī vidu apramatto mṛducittu sārjava hitāsukha-āvahaśca /",
    "K09bsu014_u:2769": " (Dbh 81)",
    "K09bsu014_u:2770": " aparikliṣṭaśca parimārgati uttamārthaṃ jñānābhiṣekamabhilāṣi jagārthacārī // 16 //",
    "K09bsu014_u:2771": " gurugauraveṣupagataḥ pratipattikāmo bhavate kṛtajña sumanāśca akūhakāśca /",
    "K09bsu014_u:2772": " nirmāyatāgahana āśayasūrataśca avivartyavīryu bhavate samudānayantaḥ // 17 //",
    "K09bsu014_u:2773": " tasyātra bhūmi rucirāya pratiṣṭhitasya adhyāśayaṃ api ca śuddhamupeti dharmam /",
    "K09bsu014_u:2774": " adhimukti tapyati vivardhati śukladharmo malakalmaṣaṃ vimati śaṃśaya sarva yānti // 18 //",
    "K09bsu014_u:2775": " atra sthitā naravararṣabha bodhisattvāḥ sugatānanekanayutānabhipūjayanti /",
    "K09bsu014_u:2776": " śṛṇvanti dharma yatha śāsani pravrajanti asaṃhārya śakya kṛtakāñcanabhūṣaṇaṃ vā // 19 //",
    "K09bsu014_u:2777": " atra sthitāna vidunā guṇamāśayaṃ ca",
    "K09bsu014_u:2778": " jñānaṃ upāya caraṇaṃ ca viśuddhimārgaḥ /",
    "K09bsu014_u:2779": " no śakyu māranayutebhi nivartanāya ratnaprabheva yatha varṣajalairahāryā // 20 //",
    "K09bsu014_u:2780": " atra sthitā naramarudgaṇapūjanārhā bhontī suyāmapatirīśvara dharmacārī /",
    "K09bsu014_u:2781": " sattvāni dṛṣṭigahanādvinivartayanti saṃbhārayanti kuśalā jinajñānahetoḥ // 21 //",
    "K09bsu014_u:2782": " viryopapeta śatakoṭi mararṣabhāṇāṃ paśyantyananyamanasaḥ susamāhitatvāt /",
    "K09bsu014_u:2783": " tata uttariṃ bahukalpamabhinirharanti jñānākarā praṇidhiśreṣṭha guṇārthacārī // 22 //",
    "K09bsu014_u:2784": " caturthī itiyaṃ bhūmirviśuddhā śubhacāriṇī /",
    "K09bsu014_u:2785": " guṇārthajñānayuktānāṃ nirdiṣṭā sugatātmajāḥ // 23 //",
    "K09bsu014_u:2786": " (Dbh 82)",
    "K09bsu014_u:2787": " 5 sudurjayā nāma pañcamī bhūmiḥ /",
    "K09bsu014_u:2788": " upakramagāthāḥ /",
    "K09bsu014_u:2789": " caraṇamatha śruṇitvā bhūmiśreṣṭhāṃ vidūnāṃ jinasuta parituṣṭā harṣitā dharmahetoḥ /",
    "K09bsu014_u:2790": " gagani kusumavarṣaṃ utsṛjantī udagrāḥ sādhu sugataputra vyāhṛtaṃ te mahātmā // 1 //",
    "K09bsu014_u:2791": " marupati vaśavartī sārdha devāgaṇena svagagata sugatasya pūjānārthaṃ udagrā /",
    "K09bsu014_u:2792": " vividharucirameghāḥ snigdha-ābhā manojñāḥ abhikira sugatasya harṣitāḥ prīṇitāśca // 2 //",
    "K09bsu014_u:2793": " gītaruta manojñā vādyatūryābhinādā devavadhuprayuktāḥ śāstu saṃpūjanārtham /",
    "K09bsu014_u:2794": " jina puna tatharūpaṃ darśayanti sma sthānaṃ sarvarutasvarebhī eva śabdaḥ prayuktaḥ // 3 //",
    "K09bsu014_u:2795": " sucireṇa āśayu prapūrṇa muneḥ sucireṇa bodhi śiva prāpta jinaḥ /",
    "K09bsu014_u:2796": " sucireṇa dṛṣṭa naradevahitaḥ saṃprāpta devapuri śākyamuniḥ // 4 //",
    "K09bsu014_u:2797": " sucireṇa sāgarajalāḥ kṣubhitāḥ sucireṇa ābha śubha munni jane /",
    "K09bsu014_u:2798": " sucireṇa sattva sukhitāḥ sucireṇa śāsu śruta kāruṇikaḥ // 5 //",
    "K09bsu014_u:2799": " sucireṇa saṃgamu mahāmuninā saṃprāpta sarvagūṇapāramitaḥ /",
    "K09bsu014_u:2800": " mada māna darpa prajahitva tamaṃ pūjārhu pūjima mahāśramaṇam // 6 //",
    "K09bsu014_u:2801": " (iha pūji kṛtva khagamārgagatā)",
    "K09bsu014_u:2802": " iha pūji kṛtva sukha nekavidham /",
    "K09bsu014_u:2803": " iha pūji kṛtva dukhasarvakṣaye iha pūji kṛtva jina jñānavaram // 7 //",
    "K09bsu014_u:2804": " gaganopamaḥ paramuśuddhu jinu jagatī aliptu yatha padmu jale /",
    "K09bsu014_u:2805": " (Dbh 83)",
    "K09bsu014_u:2806": " abhyudgato udadhi meruriva harṣitva cittu jina pūjayathā // 8 //",
    "K09bsu014_u:2807": " athābravīdvajragarbhaṃ vimukticandro viśāradaḥ /",
    "K09bsu014_u:2808": " pañcamyā bhūmya ākarān nirdiśasva viśārada // 10 //",
    "K09bsu014_u:2809": " upasaṃhāragāthāḥ /",
    "K09bsu014_u:2810": " evaṃ viśodhita caturṣu jinacarīṣu buddhayā triyādhvasamatā anucintayanti /",
    "K09bsu014_u:2811": " śīlaṃ ca cittapratipattitu mārgaśuddhiḥ kāṅkṣāvinīta vidu pañcami ākramanti // 11 //",
    "K09bsu014_u:2812": " smṛti cāpa indriya iṣu anivartitāśca samyakprahāṇa haya vāhana ṛddhipādāḥ /",
    "K09bsu014_u:2813": " pañca balāḥ kavaca sarvapipū-abhebyāḥ śūrāṇivarti vidu pañcami ākramanti // 12 //",
    "K09bsu014_u:2814": " hyapatrāpyavastravidunāṃ śuciśīlagandho bodhyaṅgamālyavaradhyānavilepanaṃ ca /",
    "K09bsu014_u:2815": " prajñāvicāraṇavibhūṣaṇupāyaśreṣṭham udyānadhāraṇita pañcamimākramanti // 13 //",
    "K09bsu014_u:2816": " catuṛddhipādacaraṇāḥ smṛtiśuddhigrīvāḥ kṛpamaitraśreṣṭhanayanā varaprajñadaṃṣṭrā /",
    "K09bsu014_u:2817": " nairātmyanāda ripukleśa pradharṣamāṇā narasiṃha samya vidu pañcamimākramanti // 14 //",
    "K09bsu014_u:2818": " te pañcamīmupagatā varabhūmiśreṣṭhāṃ pariśuddhamārga śubhamuttari bhāvayanti /",
    "K09bsu014_u:2819": " śuddhāśayā vidu jinatvanuprāpaṇārthī kṛpamaitrakhedavigatā anucintayanti // 15 //",
    "K09bsu014_u:2820": " saṃbhārapuṇyupacayā tatha jñāna śreṣṭhaṃ naikā upāya abhirocanabhūmya bhāsān /",
    "K09bsu014_u:2821": " buddhadhiṣṭhāna smṛtimāṃ matibuddhiprāptā cattvāri satya nikhilānanucintayanti // 16 //",
    "K09bsu014_u:2822": " (Dbh 84)",
    "K09bsu014_u:2823": " paramārthasatyamapi saṃvṛtilakṣaṇaṃ ca satyavibhāgamatha satyanitīraṇaṃ ca /",
    "K09bsu014_u:2824": " tatha vastu sāsrava kṣayaṃ api mārgasatyaṃ yāvantanāvaraṇasatya samosaranti // 17 //",
    "K09bsu014_u:2825": " evaṃ ca satya parimārgati sūkṣmabuddhiḥ na ca tāvadanāvaraṇaprāptu vimokṣaṃ śreṣṭham /",
    "K09bsu014_u:2826": " jñānādhimuktivipulāttu guṇākarāṇām atibhonti sarvajagato arhapratyayānām // 18 //",
    "K09bsu014_u:2827": " so eva satya-abhinirhṛta tattvabuddhiḥ jānāti saṃskṛta mṛṣāprakṛtī asāram /",
    "K09bsu014_u:2828": " kṛpamaitra-ābha labhate sugatāna bhūyaḥ sattvārthikaḥ sugatajñāna gaveṣamāṇaḥ // 19 //",
    "K09bsu014_u:2829": " pūrvāpare vidu nirīkṣatu saṃskṛtasya mohāndhakāratamasāvṛta duḥkhalagnā /",
    "K09bsu014_u:2830": " abhyuddharoti jagato dukhaskandhavṛddhān nairātmyajīvarahitāṃstṛṇakāṣṭhatulyān // 20 //",
    "K09bsu014_u:2831": " kleśādvayena yugapatpunarbhāsi tryadhvaṃ chedo dukhasya na ca anta samosarantaḥ /",
    "K09bsu014_u:2832": " hanto praṇaṣṭa jana te 'tidayābhijātā saṃsārasrota na nivartati niḥsvabhāvam // 21 //",
    "K09bsu014_u:2833": " skandhālayā uragadhātu kudṛṣṭiśalyāḥ saṃtapta agnihṛdayāvṛta andhakāre /",
    "K09bsu014_u:2834": " tṛṣṇārṇavaprapatitā avalokanatvāt jinasārthavāhavirahā dukha-arṇavasthāḥ // 22 //",
    "K09bsu014_u:2835": " evaṃ viditva punarārabhate 'pramatto",
    "K09bsu014_u:2836": " taccaiva ārabhati sarvajagadvimokṣī /",
    "K09bsu014_u:2837": " smṛtimantu bhonti matimān gatimān dhṛtīṃ ca",
    "K09bsu014_u:2838": " hrīmāṃśca bhonti tatha buddhina prajñavāṃśca // 23 //",
    "K09bsu014_u:2839": " avitṛptu puṇyupacaye tatha jñāna śreṣṭhaṃ no khedavānna śithilo balameṣamāṇaḥ /",
    "K09bsu014_u:2840": " kṣetraṃ vidhāya jinalakṣaṇabuddhaghoṣam avitṛptasarvakriya sattvahitārthayuktaḥ // 24 //",
    "K09bsu014_u:2841": " (Dbh 85)",
    "K09bsu014_u:2842": " paripācanāya jagato vidu śilpasthānān lipimudrasaṃkhyagaṇadhātucikitsatantrān /",
    "K09bsu014_u:2843": " bhūtagrahāviṣamaroganivartanārthaṃ sthāpenti śastra rucirān kṛpamaitrabuddhī // 25 //",
    "K09bsu014_u:2844": " varakāvyanāṭakamatiṃ vividhapraharṣān nadyodiyānaphalapuṣpanipadyasthānān /",
    "K09bsu014_u:2845": " sthāpenti nekakriya sattvasukhāpanārthaṃ ratnākarāṃśca upadarśayi naikarūpān // 26//",
    "K09bsu014_u:2846": " bhūmīcalaṃ ca graha jyotiṣa candrasūryau sarvāṅgalakṣaṇavicāraṇarājyasthānam /",
    "K09bsu014_u:2847": " ārūpyadhyāna tathabhijña athāpramāṇā abhinirharanti hitasaukhyajagārthakāmāḥ // 27 //",
    "K09bsu014_u:2848": " iha durjayāmupajatā varaprajñacārī pūjenti buddha nayutā śṛṇuvanti dharmam /",
    "K09bsu014_u:2849": " teṣāṃ śubhaṃ punaruttapyati āśayaśca svarṇaṃ yathā musaragalvayasaṃvimṛṣṭam // 28 //",
    "K09bsu014_u:2850": " ratnāmayā grahavimān vahanti vātā te yehi tehi tu vahanti asaṃhṛtāśca /",
    "K09bsu014_u:2851": " tatha lokadharmi caramāna jagārthacārī asaṃhārya bhonti yatha padma jale aliptam // 29 //",
    "K09bsu014_u:2852": " atra sthitā tuṣita īśvara te kṛtāvī nāśenti tīrthyacaraṇān pṛthudṛṣṭisthānān /",
    "K09bsu014_u:2853": " yaccācaranti kuśalaṃ jinajñānahetoḥ sattvāna trāta bhavamo daśabhirbalāḍhyaiḥ // 30 //",
    "K09bsu014_u:2854": " te vīryamuttari samārabhi aramattāḥ koṭisahasra sugatānabhipūjayanti /",
    "K09bsu014_u:2855": " labdhvā samādhi vidu kampayi kṣetrakoṭī praṇidhīviśeṣu anubhūya guṇākarānām // 31//",
    "K09bsu014_u:2856": " ityeṣā pañcamī bhūmirvicitropāyakoṭibhiḥ /",
    "K09bsu014_u:2857": " nirdiṣṭā sattvasārāṇāmuttamā sugatātmajāḥ // 32 //",
    "K09bsu014_u:2858": " (Dbh 86)",
    "K09bsu014_u:2859": " 6 abhimukhī nāma ṣaṣṭhī bhūmiḥ /",
    "K09bsu014_u:2860": " upakramagāthāḥ /",
    "K09bsu014_u:2861": " caraṇavara śruṇitvā bhūmiśreṣṭhaṃ vidūnāṃ gagani sugataputrā harṣitāḥ puṣpavarṣī /",
    "K09bsu014_u:2862": " maṇiratana udārā ābhayuktā viśuddhā abhikira sugatasya sādhviti vyāharantaḥ // 1 //",
    "K09bsu014_u:2863": " maruta śatasahasrā harṣitā antarīkṣe diviya rucira citrā ratnacūrṇā udārāḥ /",
    "K09bsu014_u:2864": " abhikira sugatebhyo gandhamālyānulepān chatradhvajāpatākāhāracandrārdhahārān // 2 //",
    "K09bsu014_u:2865": " marupati vaśavartī sarvadevagaṇena upari khaga paṭhitvā megha ratnāmayāni /",
    "K09bsu014_u:2866": " abhikiriṣu prasannaḥ pūjanārthaṃ jinasya sādhu sugataputrā vyāharī hṛṣṭacittāḥ // 3 //",
    "K09bsu014_u:2867": " amaravadhusahasrāṇyantarīkṣe sthitāni gīta ruta manojñā vādyasaṃgītiyuktā /",
    "K09bsu014_u:2868": " sarvarutasvarebhyo eva śabdā ravante jina kṛtu sumanojñaiḥ kleśatāpasya hantā // 4 //",
    "K09bsu014_u:2869": " śūnya prakṛtiśāntā sarvadharmānimittāḥ khagapathasamatulyā nirvikalpā viśuddhāḥ /",
    "K09bsu014_u:2870": " gatisthitivinirvṛttā niṣprapañcā aśeṣā tathatasama tathatvāddharmatā nirvikalpā // 5 //",
    "K09bsu014_u:2871": " yaiḥ punaranubuddhāḥ sarvadharmeva teṣāṃ bhāvi tatha abhāve iñjanā nāsti kācit /",
    "K09bsu014_u:2872": " kṛpa karuṇa jage ca mocanārthaṃ prayuktāste hi sugataputrā aurasā dharmajātāḥ // 6 //",
    "K09bsu014_u:2873": " dānacari carante sarva hitvā nimittaṃ śīlasudhṛtacittāṃ ādiśāntā praśāntāḥ /",
    "K09bsu014_u:2874": " jagati kṛta kṣamante akṣayā dharmajñānī viriyabalaupetāḥ sarvadharmāviviktāḥ // 7 //",
    "K09bsu014_u:2875": " dhyānanayapraviṣṭā jīrṇakleśā viśuddhāḥ sarvaviditavastū ādiśūnyādhimuktāḥ /",
    "K09bsu014_u:2876": " (Dbh 87)",
    "K09bsu014_u:2877": " jñānakriyabalāḍhyā nityayuktā jagārthaṃ te hi sugataputrāḥ śāntapāpā mahātmāḥ // 8//",
    "K09bsu014_u:2878": " īdṛśā rutasahasra bhaṇitvā khe sthitāḥ sumadhurā surakanyāḥ /",
    "K09bsu014_u:2879": " tūṣṇibhūta jinamīkṣi prasannā dharmagauravaratā marukanyāḥ // 9 //",
    "K09bsu014_u:2880": " vimukticandra abravīdvajragarbhaṃ viśāradam /",
    "K09bsu014_u:2881": " kīdṛśākāraniṣpattiḥ pañcamāyāmanantaram // 10 //",
    "K09bsu014_u:2882": " upasaṃhāragāthāḥ /",
    "K09bsu014_u:2883": " paripūrṇamārgacaraṇā vidu pañcamāyāṃ dharmānimittata alakṣaṇatā ajātā /",
    "K09bsu014_u:2884": " anutpāda ādipariśuddhyatiniṣprapañcā bhāvetva jñānamati ṣaṣṭhi samākramanti // 11 //",
    "K09bsu014_u:2885": " dharmā vivikta apratigraha nirvikalpā māyāsvabhāva dvayabhāvatu viprayuktā /",
    "K09bsu014_u:2886": " anulomayanta avilomanta dharmanetrī jñānānvitāḥ pravara ṣaṣṭhi samākramanti // 12 //",
    "K09bsu014_u:2887": " tīkṣṇānulomasthita jñānabalopapetāḥ samudāgamaṃ vibhavu prekṣiṣu sarvaloke /",
    "K09bsu014_u:2888": " mohāndhakāraprabhavaṃ jagasaṃbhavātmā tasyaiva mohavigamena pravṛti nāsti // 13 //",
    "K09bsu014_u:2889": " vicinanti pratyayakṛtiṃ paramārthaśūnyāṃ kriya hetupratyayasamajña kriyāvirodhau /",
    "K09bsu014_u:2890": " yāthāvataḥ karakapetakriyāṃ viditvā vicinanti saṃskṛta ghanābhrasamaṃ nirīham // 14//",
    "K09bsu014_u:2891": " satyeṣu 'jñānu paramārthatu sā avidyā karmā ca cetanabalena vibhāgaprāptam /",
    "K09bsu014_u:2892": " cittaṃ niśritya sahajaṃ puna nāmarūpam evaṃmukhā bhavati yāva dukhasya skandhaḥ // 15 //",
    "K09bsu014_u:2893": " te cittamātra ti traidhātukamotaranti api cā bhavāṅga iti dvādaśa ekacitte /",
    "K09bsu014_u:2894": " (Dbh 88)",
    "K09bsu014_u:2895": " saṃrāgu jātu api cittu prabhāvitastu evaṃ ca saṃbhavakṣayaṃ puna cittabhāgam // 16 //",
    "K09bsu014_u:2896": " kāryaṃ avidyadvaya kurvati mohabhāve mohebhi hetu vahate puna cetanāyāḥ /",
    "K09bsu014_u:2897": " evaṃ ca yāva jaradhvaṃsanaskandhabhedam anu sarva duḥkhaprabhavaṃ kṣayataḥ abhāvaḥ // 17 //",
    "K09bsu014_u:2898": " ucchedu no bhavati pratyayatāmavidyā nocchedyatāpi kara prahāya saṃnirodham /",
    "K09bsu014_u:2899": " moho teṣu ca upādānaṃ kleśavartma karma bhavaṃ ca api cetana śeṣa duḥkhā // 18 //",
    "K09bsu014_u:2900": " mohaṃ tu āyatana saṃskṛtaduḥkha teṣāṃ sparśaṃ ca vedana sukhādukhatāya duḥkhā /",
    "K09bsu014_u:2901": " śeṣānamaṅganapariṇāmaduḥkhavṛddhiḥ vyuccheda tasya duḥkhatā na hi ātmamasti // 19 //",
    "K09bsu014_u:2902": " adhveṣu pūrvaṃ tamacetanasaṃskṛtasya vijñāna vedana vivartati pratyutpannam",
    "K09bsu014_u:2903": " aparāntu teṣu prabhavo dukhasaṃbhaveyam āpekṣa cchedu prasaraṃ ca nirīkṣayantaḥ // 20 //",
    "K09bsu014_u:2904": " mohasya pratyayatu saṃbhavate vibandhā vinibandhanavyayakṣaye sati pratyayānām /",
    "K09bsu014_u:2905": " hetośca mūlaprabhavaṃ na tu hetubhedaṃ vyuparīkṣate ca jina jñāna svabhāvaśūnyam // 21 //",
    "K09bsu014_u:2906": " anuloma mohaprabhavaṃ ca prabhāvataśca pratilomahetu kṣayato bhava sarvacchedyam /",
    "K09bsu014_u:2907": " gambhīrapratyayatamasya sato 'sataśca vyuparīkṣate daśavidhaṃ aniketabuddhiḥ // 22 //",
    "K09bsu014_u:2908": " saṃdhī bhavāṅgatu tathāpi ca karmasthānam avibhāgatastrividhu vartmani pūrvataśca /",
    "K09bsu014_u:2909": " triyahetu duḥkhavibhavā udaya vyayaṃ ca abhāvato 'kṣayata pratyaya ānulomam // 23 //",
    "K09bsu014_u:2910": " evaṃ pratītyasamutpāda samotaranti māyopamaṃ vitatha vedakarmāpanītam /",
    "K09bsu014_u:2911": " (Dbh 89)",
    "K09bsu014_u:2912": " svapnopamaṃ ca tathatā pratibhāsa caiva bālāna mohana marīcisamasvabhāvam // 24 //",
    "K09bsu014_u:2913": " yā eva bhāvana sa śūnyata paṇḍitānāṃ rati pratyayāna bhavate idamānimittam /",
    "K09bsu014_u:2914": " jānitva jātu vitathaṃ praṇidhātu nāsti anyatra sattvakṛpayā upapadyanti // 25 //",
    "K09bsu014_u:2915": " evaṃ vimokṣamukha bhāvayi te mahātmā kṛpabuddhi bhūya tatha buddhaguṇābhilāṣī /",
    "K09bsu014_u:2916": " saṃyogasaṃskṛtikṛta vyuparīkṣamāṇo niyatāśayo bhavati naikaguṇopapetaḥ // 26 //",
    "K09bsu014_u:2917": " pūrṇā sahasra daśa śūnyataye samādhī tatha ānimittavaradaṃ ca vimokṣa tāyī // 27 //",
    "K09bsu014_u:2918": " pralhādayanti jagadāśaya candra-ābhā vahamānu vāta caturo asaṃhāryaprāptā /",
    "K09bsu014_u:2919": " atikramya mārapathamābha jinaurasānāṃ praśamenti kleśaparitāpa dukhārditānām // 28 //",
    "K09bsu014_u:2920": " iha bhūmideśupagatā marutādhipāste bhontī sunirmita kṛtāvadhimānaghātī /",
    "K09bsu014_u:2921": " yaṃ caiva ārabhiṣu jñānapathopapetā asaṃhārya śrāvakagatī atikrānta dhīrāḥ // 29 //",
    "K09bsu014_u:2922": " ākāṅkṣamāṇu sugatātmaja vīryaprāptāḥ koṭīśatasahasrapūrṇa samādhi labdhāḥ /",
    "K09bsu014_u:2923": " paśyanti ekakṣaṇi buddha daśaddiśāsu pratapanti sūrya eva madhyagu grīṣmakāle // 30 //",
    "K09bsu014_u:2924": " gambhīra durdṛśā sūkṣma durjñeyā jinaśrāvakaiḥ /",
    "K09bsu014_u:2925": " ṣaṣṭhī bhūmirmahātmānāmākhyātā sugatātmajāḥ // 31 //",
    "K09bsu014_u:2926": " (Dbh 90)",
    "K09bsu014_u:2927": " 7 dūraṃgamā nāma saptamī bhūmiḥ /",
    "K09bsu014_u:2928": " upakramagāthāḥ /",
    "K09bsu014_u:2929": " atha vividharucirameghān marudgaṇo 'bhikiriṣu vegaprāptāḥ /",
    "K09bsu014_u:2930": " pravyāharanti madhurā girivara śubha prītisaṃpūrṇāḥ // 1 //",
    "K09bsu014_u:2931": " sādhu varatīkṣṇacittā guṇaśatasamupetajñānavaśavartim /",
    "K09bsu014_u:2932": " varacaraṇaṃ parituṣṭaṃ jagahitavarapuṇḍarīkāṇām // 2 //",
    "K09bsu014_u:2933": " tada pravaramatulamābhā maheśvarāḥ khegatā naravarasya /",
    "K09bsu014_u:2934": " vararuciragandhameghānabhikiri kleśaughamapahartum // 3 //",
    "K09bsu014_u:2935": " pravyāharanti madhuraṃ marudgaṇā harṣakararuciraghoṣāḥ /",
    "K09bsu014_u:2936": " paramasulabdhalābhāḥ śrutu yairayu bhūminirdeśaḥ // 4 //",
    "K09bsu014_u:2937": " tūrya madhuraghoṣayukta marukanyāḥ prīṇitamanobhiḥ /",
    "K09bsu014_u:2938": " sucarasugatānubhāvādvaracaririyamīdṛśī proktā // 5 //",
    "K09bsu014_u:2939": " sumanī sucaraṇaśreṣṭhaḥ sudānta damakāna lokamahitānām /",
    "K09bsu014_u:2940": " atikramya sarvalokaṃ lokacariṃ darśayī sūkṣmām // 6 //",
    "K09bsu014_u:2941": " darśenti kāya vividhān kāyākāyāṃśca dharmatopetāḥ /",
    "K09bsu014_u:2942": " śamathaḥ samitivibhakto bhaṇati ghoṣaṃ na cākṣaraṃ ravati // 7 //",
    "K09bsu014_u:2943": " kṣetraśatamākramante pūjenti nāyakān paramapūjiyān /",
    "K09bsu014_u:2944": " ātmajanitakṣetrasaṃjñā vidhunitvā jñānavaśavartī // 8 //",
    "K09bsu014_u:2945": " paripācayanti sattvānna cātmaparasaṃjña sarvaśa upenti /",
    "K09bsu014_u:2946": " śubha saṃcinanti pravaraṃ na cāpi śubhasaṃcayaniketāḥ // 9 //",
    "K09bsu014_u:2947": " rāgarajadoṣamohaiḥ paśyitva sarvaloka jvalamānān /",
    "K09bsu014_u:2948": " varjeti sarvasaṃjñā vīryaṃ varamārabhī kṛpayā // 10 //",
    "K09bsu014_u:2949": " marukanyā devasaṃghāśca pūjentā varasvaram /",
    "K09bsu014_u:2950": " tūṣṇīṃbhāvaratāḥ sarve prekṣante puruṣarṣabham // 11 //",
    "K09bsu014_u:2951": " pariṣadviprasanneyamavocat sugatātmajam /",
    "K09bsu014_u:2952": " saptamyā bhūmerākārān nirdiśasva guṇākara // 12 //",
    "K09bsu014_u:2953": " upasaṃhāragāthāḥ /",
    "K09bsu014_u:2954": " gambhīrajñāna paramārthapadānusārī ṣaḍbhūminiścitamatiḥ susamāhitātmā /",
    "K09bsu014_u:2955": " prajñāmupāya yugapadyabhinirharanto bhūmyākramanti vidu saptami caryaśreṣṭhām // 13 //",
    "K09bsu014_u:2956": " (Dbh 91)",
    "K09bsu014_u:2957": " śūnyānimittapraṇidhīkṛpamaitrayuktā buddhānudharma sugatānuga pūjayantaḥ /",
    "K09bsu014_u:2958": " jñānena śubhamahapuṇyabalebhyatṛptāstāmākramanti vidu saptami bhūmideśam // 14 //",
    "K09bsu014_u:2959": " traidhātukena adhivāsa vivekaprāptāḥ śāntaśca kleśabalaśāntijagābhikāṅkṣī /",
    "K09bsu014_u:2960": " pratibhāsa māya supinādvayadharmacārī kṛpa darśayanti vidu saptamimākramanti // 15 //",
    "K09bsu014_u:2961": " śodhenti kṣetra khasamāśaya nirvikalpā jinalakṣanairupāgato 'caladharmatāyām /",
    "K09bsu014_u:2962": " abhilāpyaghoṣavigatā jagatoṣaṇārthaṃ kṣaṇajñāna cittasya jināna samosaranti // 16 //",
    "K09bsu014_u:2963": " abhāsaprāpta iti dharma vicārayanti ākrānta bhūmipravarāṃ jagadarthakārāḥ /",
    "K09bsu014_u:2964": " te atra bhūmyasthita sattvacarī anantān vicinanti karma sugatān niyutāpramāṇān // 17 //",
    "K09bsu014_u:2965": " kṣetrāṃśca naikavidhadharmatha kalpasaṃkhyān adhimukti-āśaya ca cittavicitradhārān /",
    "K09bsu014_u:2966": " triyāṇadeśanamananta samosaranti asmābhi sattva paripācayitavyametat // 18 //",
    "K09bsu014_u:2967": " ye te jñānanicitā varamārgaprāptā īryāpathaiścaturbhi prajñamupāyamuktāḥ /",
    "K09bsu014_u:2968": " sarvasmi cittakṣaṇi bodhiguṇānuprāptāḥ paripūrayanti daśa pāramitāpradeśān // 19 //",
    "K09bsu014_u:2969": " sarveṣu mārgakuśalasya ya eṣa dānaṃ śīlaṃ ca kleśapraśamaṃ kṣamamakṣatitvam /",
    "K09bsu014_u:2970": " vīryaṃ ca bhūyu anu uttari ārabhante mārge acalyataya dhyānaguṇānvitānām // 20 //",
    "K09bsu014_u:2971": " anutpādakṣānti virajā varaprajña śreṣṭhā parṇāmupāya praṇidhī bhuyu kāṅkṣi lakṣmī /",
    "K09bsu014_u:2972": " (Dbh 92)",
    "K09bsu014_u:2973": " ato 'mardayitva balajñānanitīraṇatvād evaṃ khu bodhiguṇa sarvakṣaṇenupenti // 21 //",
    "K09bsu014_u:2974": " ālambanātu prathamā guṇapāripūri dvitīyā malāpanaya ūrdhva vibandhacchedam /",
    "K09bsu014_u:2975": " caturthāya mārgu samatākriya pañcamāya anutpāda āhvaya viduḥ puna ṣaṣṭhavṛttiḥ // 22 //",
    "K09bsu014_u:2976": " iha saptamīmupagatāḥ sakalaṃ guṇāni praṇidhāna naikavividhānabhinirharanti /",
    "K09bsu014_u:2977": " kiṃ kāraṇaṃ yaduta jñānakriyābhyupenti sā aṣṭamīprabhṛti sarvaviśuddhyupenti // 23 //",
    "K09bsu014_u:2978": " duratikramā dūraṃgamā bahusthānakarmā kṣetrāntaradvipathameva yathottaranti /",
    "K09bsu014_u:2979": " vicaranti saptasu alipta nṛpo yathaiva mārgasthitā na puna sarvatikrānta dhīrāḥ // 24 //",
    "K09bsu014_u:2980": " yada aṣṭamīmupagatāḥ puna jñānabhūmim atikrānta cittaviṣaye sthita jñānakarme /",
    "K09bsu014_u:2981": " brahmā na pekṣati jagannaramānuṣātmā evaṃ caranti vidu padmamivā aliptāḥ // 25 //",
    "K09bsu014_u:2982": " atra sthitā vividhakleśamatikramanti teṣāṃ na kleśacari no ca kṣayo 'nuprāptiḥ /",
    "K09bsu014_u:2983": " mārgasthitā na tada kleśacariṃ caranti saṃpūrṇa āśaya jinajña kṣayo na tāvat // 26 //",
    "K09bsu014_u:2984": " ye laukikā vividhaśilpakriyāprayogā ājāti sarvavidunā sthita śāstrajñāne /",
    "K09bsu014_u:2985": " dhyānā abhijña bala bhāvayanto 'bhyupenti bhūyaḥ samādhi vividhānabhinirharanti // 27 //",
    "K09bsu014_u:2986": " atikrānta śravakacariṃ tatha pratyayānāṃ sthita bodhisattvacaraṇe vidu apramāṇām /",
    "K09bsu014_u:2987": " pūrve hi āśayatayā iha jñānatāyā nṛpatīsuto yatha vivṛddhabalopapetaḥ // 28 //",
    "K09bsu014_u:2988": " (Dbh 93)",
    "K09bsu014_u:2989": " gāmbhīryatāmupagatā bhuyu ārabhanti cittaṃ nirodhupagatā na ca sākṣikriyāḥ /",
    "K09bsu014_u:2990": " yathā sāgare upagatāḥ sthita yānapātre pratyakṣa sarva udake na ca yānahāniḥ // 29 //",
    "K09bsu014_u:2991": " bhūyo upāyabalaprajñavarābhyupetā durjñeyasarvajagajñānakriyāguṇāḍhyāḥ /",
    "K09bsu014_u:2992": " pūjenti buddha niyutā bhuyu śuddhibhāvā yathā tadvibhūṣaṇavicitritu naikaratnaiḥ // 30 //",
    "K09bsu014_u:2993": " atra sthitāna vidunāṃ varaprajña ābhā śoṣenti tṛṣṇasalilaṃ yatha bhāskārābhāḥ /",
    "K09bsu014_u:2994": " te atra bhūmyupagatā vaśavartinaśca bhonti kṛtī kuśala jñānaphalodeśaiḥ // 31 //",
    "K09bsu014_u:2995": " ākāṅkṣamāṇa dṛḍhavīryabalābhyupetāḥ koṭīnayūtaśata buddhasahasra pūrṇān /",
    "K09bsu014_u:2996": " paśyanti sarvadiśatāsu samāhitatvād bhūyo 'pyataḥ praṇidhiśreṣṭha guṇāprameyāḥ // 32//",
    "K09bsu014_u:2997": " durjñeyā sarvalokena vaśipratyekacāribhiḥ /",
    "K09bsu014_u:2998": " ityeṣā saptamī bhūmirupāyaprajñaśodhanā // 33 //",
    "K09bsu014_u:2999": " (Dbh 94)",
    "K09bsu014_u:3000": " 8 acalā nāma aṣṭamī bhūmiḥ /",
    "K09bsu014_u:3001": " upakramagāthāḥ /",
    "K09bsu014_u:3002": " eva śrutva caraṇaṃ viduna śreṣṭhaṃ devasaṃgha muditā marupatiśca /",
    "K09bsu014_u:3003": " bodhisattva bahavo jagaddhitaiṣi pūjayanti sugataṃ jinasutāṃśca // 1 //",
    "K09bsu014_u:3004": " puṣpamālya rucirā dhvajāpatākā gandhacūrṇa rucirā ratanavastrā /",
    "K09bsu014_u:3005": " chatra naikarucirān maṇipratyuptān hārameghapravarānabhisṛjanti // 2 //",
    "K09bsu014_u:3006": " manojñaghoṣamadhuraṃ suravandū mukta naikaturiyapravaranāṭān /",
    "K09bsu014_u:3007": " pūjanārthi jinaputra sugatāṃśca varṇaśreṣṭha munino udāharanti // 3 //",
    "K09bsu014_u:3008": " sarvi darśi vṛṣabhī dvipādaśreṣṭho darśi buddhaviṣayaṃ jagaddhitārtham /",
    "K09bsu014_u:3009": " śabdamegha rucirān pratāḍamānāstūryatāla vividhāstada pramuktāḥ // 4 //",
    "K09bsu014_u:3010": " vālakoṭi sugatāḥ śatasahasrā gaṅgākoṭi nayutā rajaviśiṣṭāḥ /",
    "K09bsu014_u:3011": " kṣemamapratisamāḥ pravaraśreṣṭhaṃ deśayanti vṛṣabhī virajadharmam // 5 //",
    "K09bsu014_u:3012": " preta tirya narakā manujadevāḥ yakṣa rakṣa bhujagā asurasaṃghā /",
    "K09bsu014_u:3013": " ... ... ... ... ... ... ... ... ... ... ... nānakarmaviṣaye samanubhonti // 6 //",
    "K09bsu014_u:3014": " sarvakṣetraviṣaye dhutarajānāṃ cakra śreṣṭhapravaraṃ tadanirvṛttam /",
    "K09bsu014_u:3015": " deśayanti madhuraṃ sugataghoṣaṃ saṃjñacitta jagatastatha vicāran // 7 //",
    "K09bsu014_u:3016": " sattvakāyi sugatā vividhakṣetrā kṣetri sattvapravarāḥ punavipākāḥ /",
    "K09bsu014_u:3017": " (Dbh 95)",
    "K09bsu014_u:3018": " devamānuṣagatī tatha vicitrā jñātva sarva sugato bhaṇati dharmam // 8 //",
    "K09bsu014_u:3019": " sūkṣmasaṃjña bhavati vipulakṣetre vipulasaṃjña bhavati rajanimitte /",
    "K09bsu014_u:3020": " evamādi vividhāṃ sugata-ṛddhiṃ sarvaloka bhaṇato na kṣepayeyuḥ // 9 //",
    "K09bsu014_u:3021": " īddaśaṃ vacamāhātmyaṃ vacitvā madhurasvaram /",
    "K09bsu014_u:3022": " praśāntā pariṣatprītā prekṣate vadatāṃ varam // 10 //",
    "K09bsu014_u:3023": " praśānta parṣadaṃ jñātvā mokṣacandro 'bravītpunaḥ /",
    "K09bsu014_u:3024": " aṣṭamyā bhūmi-ākārāṃ praveśaṃ ca nidarśaya // 11 //",
    "K09bsu014_u:3025": " upasaṃhāragāthāḥ /",
    "K09bsu014_u:3026": " te bhūmya saptasu viśodhita prajñupāyā mārgā susaṃbhṛta mahāpraṇidhānabaddhāḥ /",
    "K09bsu014_u:3027": " supratiṣṭhitā naravarāḥ kuśalopapetā jñānābhilāṣi vidu aṣṭamimākramanti // 12 //",
    "K09bsu014_u:3028": " te puṇyajñānupagatāḥ kṛpamaitrayuktā jñānāpramāṇapathagāḥ khagabuddhikalpāḥ /",
    "K09bsu014_u:3029": " śrutadharma niścitabalopagatā maharṣī kṣāntiṃ labhanti anutpādapraśāntisūkṣmām // 13 //",
    "K09bsu014_u:3030": " ādāvajāta anutpāda alakṣaṇaṃ ca asaṃbhūtatamavinaṣṭata cāpravṛttam /",
    "K09bsu014_u:3031": " bhāvasvabhāvavigatā tathatāvikalpā mama cittacāravigatāḥ khagatulyakalpāḥ // 14 //",
    "K09bsu014_u:3032": " te eva kṣāntisamanvāgata niṣprapañcā gambhīracālya vidu śāntavicāraprāptāḥ /",
    "K09bsu014_u:3033": " durjñeya sarvajagatārahapratyayaiśca cittaṃ nimittagrahasaṃjñavibhāvitatvāt // 15 //",
    "K09bsu014_u:3034": " evaṃ sthitānamanucintavikalpa nāsti bhikṣurnirodhyupagato 'paprakalpaprāptaḥ /",
    "K09bsu014_u:3035": " svapnoghaprāpta pratibuddha tathāvikalpā brahmāpure ratisaṅgarahito tathaiva // 16 //",
    "K09bsu014_u:3036": " pūrvādhiṣṭhāna sugatā puna codayanti eṣā sa kṣānti paramā sugatābhiṣeke /",
    "K09bsu014_u:3037": " (Dbh 96)",
    "K09bsu014_u:3038": " asmāku jñāna vipulaṃ varabuddhadharmā te tubhya nāsti ta hi vīryu samārabhāyam // 17 //",
    "K09bsu014_u:3039": " kiṃcāpi śānta tava sarvakileśajvālā jvalitaṃ niśamya puna kleśagatibhya lokam /",
    "K09bsu014_u:3040": " praṇidhāna pūrva smara sattvahitaṃ vicārya jñānārthi prārthita kriyā jagamokṣahetoḥ // 18 //",
    "K09bsu014_u:3041": " sada eṣa dharmata sthitā tathatāvikalpā sarveṣu buddhajinaśrāvakapratyayānam /",
    "K09bsu014_u:3042": " na hi etinā daśabalāna prabhāvu loke nānyatra jñānavipulaṃ tribhi adhvasaṅgam // 19//",
    "K09bsu014_u:3043": " evaṃ tamapratisamā naradevapūjyā upasaṃharanti bahujñānamukhā vicārān /",
    "K09bsu014_u:3044": " jinadharmaniṣpattipraveśamanantapāraṃ yasyā kalā na bhavate puna bodhicaryā // 20 //",
    "K09bsu014_u:3045": " etāni prāpta vṛṣabhī varajñānabhūmim ekakṣaṇena spharate diśatāḥ samantān /",
    "K09bsu014_u:3046": " jñānapraveśupagatā varabhijñaprāptā yatha sāgare vahanu mārutayānaprāptaḥ // 21 //",
    "K09bsu014_u:3047": " sābhogacittavigatāḥ sthitajñānakarma vicinanti kṣetraprabhavaṃ vibhavasthitiṃ ca /",
    "K09bsu014_u:3048": " dhātuścatvāri vinibhāgagatāna tāṃśca sūkṣmaṃ mahadgata vibhakti samosaranti // 22 //",
    "K09bsu014_u:3049": " trisahasri sarvaparamāṇurajo taranti catvāri dhātu jagakāyi vibhaktitaśca /",
    "K09bsu014_u:3050": " ratnā vibhaktiparamāṇu suvargatīṣu bhinditva jñānaviṣayena gaṇentyaśeṣam // 23 //",
    "K09bsu014_u:3051": " jñāne vibhāvitamanā vidu sarvakāyān sve kāyi tatra upanenti jagārthahetoḥ /",
    "K09bsu014_u:3052": " trisahasra sarva ca spharitva vicitrarūpān darśenti kāya vividhān tathanantaloke // 24 //",
    "K09bsu014_u:3053": " sūryaṃ śaśiṃ ca vahni māruta antarīkṣe svakamaṇḍalusya udake pratibhāsaprāptā /",
    "K09bsu014_u:3054": " (Dbh 97)",
    "K09bsu014_u:3055": " jñānottame sthita tathācaladharmatāyāṃ jaga śuddha-āśaya vidū pratibhāsaprāptā // 25 //",
    "K09bsu014_u:3056": " yatha-āśayaṃ jagata kāyavibhaktitāṃ ca darśenti sarvapariṣe bhuvi sarvaloke /",
    "K09bsu014_u:3057": " vaśipratyayāśraya jinātmajaśrāvakānāṃ darśenti te sugatakāya vibhūṣitāṅgān // 26 //",
    "K09bsu014_u:3058": " sattvāṃśca kṣetra tatha karmavipāka kāyān āryāśrayān vividhadharmajñānakāyān /",
    "K09bsu014_u:3059": " ākāśakāya vṛṣabhī samatāmupetaṃ darśenti ṛddhi vividhān jagatoṣaṇārtham // 27 //",
    "K09bsu014_u:3060": " vaśitā daśo vimalajñānavicāraprāptā anuprāpta jñānakṛta maitrakṛpānukūlāḥ /",
    "K09bsu014_u:3061": " yāvacca sarvajinadharmamupādakarmā trisaṃvaraiḥ susthitameka acalyakalpāḥ // 28 //",
    "K09bsu014_u:3062": " ye cā balā jinasutāna daśa akṣobhyā tehī upeta avibandhiya sarvamāraiḥ /",
    "K09bsu014_u:3063": " buddhairadhiṣṭhita namaskṛta śakrabrahmaistatha vajrapāṇibalakaiḥ satatānubaddhāḥ // 29 //",
    "K09bsu014_u:3064": " ima bhūmideśupagatā na guṇānamanto no śakyate kṣayitu kalpasahasrakoṭyaiḥ /",
    "K09bsu014_u:3065": " te bhūya buddha niyutān samupāsayante bhonto utapta yatha bhūṣaṇu rājamūrdhni // 30 //",
    "K09bsu014_u:3066": " ima bhūmideśupagatā vidu bodhisattvā mahabrahma bhonti sahasrādhipatī guṇāḍhyāḥ /",
    "K09bsu014_u:3067": " trayayānadeśana akṣobhyasaṃhāraprāptā maitrāyanaḥ śubhaprabhā jagakleśaghātī // 31 //",
    "K09bsu014_u:3068": " ekakṣaṇena daśakṣetraśataḥsahasrā yāvā rajodhātu tattaka samādhyupenti /",
    "K09bsu014_u:3069": " paśyanti tattaka daśadiśi sattvasārān bhūyo ataḥ praṇidhiśreṣṭha vyūha nekāḥ // 32 //",
    "K09bsu014_u:3070": " saṃkṣepa eṣa nirdiṣṭo aṣṭamāyā jinātmajāḥ /",
    "K09bsu014_u:3071": " vistaraḥ kalpakoṭībhirna śakyaḥ sarva bhāṣitum // 33 //",
    "K09bsu014_u:3072": " (Dbh 98)",
    "K09bsu014_u:3073": " 9 sādhumatī nāma navamī bhūmiḥ /",
    "K09bsu014_u:3074": " upakramagāthāḥ /",
    "K09bsu014_u:3075": " imāṃ bhūmiṃ prabhāṣatā kampitāḥ kṣetrakoṭayaḥ /",
    "K09bsu014_u:3076": " adhiṣṭhānā narendrasya aprameyā acintiyā // 1 //",
    "K09bsu014_u:3077": " ābhāsa rucirā muktāḥ kāyataḥ sarvadarśino /",
    "K09bsu014_u:3078": " tayāvabhāsitāḥ kṣetrāḥ sattvāśca sukhitāstayā // 2 //",
    "K09bsu014_u:3079": " bodhisattvasahasrāṇi antarikṣe sthitāni ca /",
    "K09bsu014_u:3080": " divyātikrāntapūjāya pūjyante vadatāṃ varam // 3 //",
    "K09bsu014_u:3081": " maheśvarā devaputrā vaśavartī praharṣitāḥ /",
    "K09bsu014_u:3082": " nānāprakārapūjābhiḥ pūjenti guṇasāgaram // 4 //",
    "K09bsu014_u:3083": " tato 'psaraḥsahasrāṇi harṣitāḥ prīṇitendriyāḥ /",
    "K09bsu014_u:3084": " divyā suyattā saṃgītāḥ śāstu pūjāmajagrayam // 5 //",
    "K09bsu014_u:3085": " tebhyaśca tūryanādebhya anubhāvānmaharṣiṇaḥ /",
    "K09bsu014_u:3086": " īdṛśā rutasahasrā ravantī madhurasvarāḥ // 6 //",
    "K09bsu014_u:3087": " imi sarve jinasutā khilamalavigatā upagata bhuvi varasuruciracaraṇāḥ /",
    "K09bsu014_u:3088": " jagahita vicarati daśadiśa vṛṣabhī darśayi jinacari khagasamamanasā // 7 //",
    "K09bsu014_u:3089": " narapuri marupuri bhujagapativiṣaye viyuha daśadiśi puṇyabalamudīritāḥ /",
    "K09bsu014_u:3090": " tata tu bhuyu jinasuta darśayi atulī jinasutaprabhava jinanupathaniratā // 8 //",
    "K09bsu014_u:3091": " ekakṣetri acalita sarvakṣetravirajā anugata jagahita śaśiriva pratibhā /",
    "K09bsu014_u:3092": " sarvaghoṣahānacitta praśamitamanasā viyahari kṛtaśataśrutipathagiribhiḥ // 9 //",
    "K09bsu014_u:3093": " yatra sattva hīnacitta dīna mānaniratāstatra vidu śrāvakācarī deśeti vṛṣabhī /",
    "K09bsu014_u:3094": " yatra sattva tīkṣṇacitta pratyayānaniratāstatra jñāna pratyayāna darśayanti virajā // 10 //",
    "K09bsu014_u:3095": " ye tu sattvahitamaitramanasā (abhiratās)",
    "K09bsu014_u:3096": " tatra tyaṃ(tvaṃ)",
    "K09bsu014_u:3097": " jinaputrāna darśayanti caraṇam /",
    "K09bsu014_u:3098": " ye tu sattva agra śreṣṭha matimānaniratāstatra amī buddhakāya darśayanti atulam // 11 //",
    "K09bsu014_u:3099": " (Dbh 99)",
    "K09bsu014_u:3100": " māyā yathā māyakāro darśeti jagahite yāya koṭi naikavidyā sarvabhāvavigatā /",
    "K09bsu014_u:3101": " eva vidū buddhasutā jñānamāyaniratā darśayanti sarvacarī sarvabhāvavigatā // 12 //",
    "K09bsu014_u:3102": " etādṛśā rutasahasrān bhaṇitva madhurāṃstadā marukanyakā jinaṃ dṛṣṭvā tūṣṇīṃbhūtāḥ /",
    "K09bsu014_u:3103": " parṣadviprasanneyamavocatsugatātmajam aṣṭamāyā bhaṇa ūrdhvaṃ cariṃ saddharmarājinām // 13 //",
    "K09bsu014_u:3104": " upasaṃhāragāthāḥ /",
    "K09bsu014_u:3105": " te apramāṇabalabuddhi vicārayantaḥ susūkṣmajñānaparamā jagatā durjñeyā /",
    "K09bsu014_u:3106": " tatha guhyasthāna sugatāna samosaranto bhūmiṃ kramanti navamīṃ jagato 'rthakarīm // 14 //",
    "K09bsu014_u:3107": " te dhāraṇīmukhi samādhisamāhitāgrā vipulā abhijñā api kṣetrapraveśanantam /",
    "K09bsu014_u:3108": " balajñānaniścayamapi jinu dhairyasthānaṃ praṇidhīkṛpāśayavidū navamotaranti // 15 //",
    "K09bsu014_u:3109": " te atra bhūmyanugatā jinakośadhārī kuśalāśca dharmakuśalāśca avyākṛtāśca /",
    "K09bsu014_u:3110": " ye sāsravā api ca laukika ye ca āryāścintyā acintiya vidū anubuddhyayanti // 16 //",
    "K09bsu014_u:3111": " niyatāṃśca dharmaniyatāṃ pravicārayanti trayayānasaṃpadakriyā paritārayanti /",
    "K09bsu014_u:3112": " bhūmidharma yathā-adhimukti pracārataśca abhisaṃskaronti yatha lokya tathotaranti // 17 //",
    "K09bsu014_u:3113": " te evajñānanugatā varasūkṣmabuddhī sattvāna cittagahanaṃ parimārgayanti /",
    "K09bsu014_u:3114": " (cittaṃ vicitrakṣaṇavartanivartatāṃ ca)",
    "K09bsu014_u:3115": " cittaṃ anantaprabhavaṃ sada otaranti // 18 //",
    "K09bsu014_u:3116": " kleśānanādina prayogasahāyatāśca ye paryutthānanuśayā gatisaṃdhitaśca /",
    "K09bsu014_u:3117": " tatha karmapraveśa vicitravibhaktitaśca hetū niruddhaphalanāśa samotaranti // 19 //",
    "K09bsu014_u:3118": " (Dbh 100)",
    "K09bsu014_u:3119": " indriya yā mṛdukamadhya udārataśca saṃbhedapūrvamaparānta samotaranti /",
    "K09bsu014_u:3120": " adhimukti naika vividhā śubha āśubhataśca catvāri āśīti sahasra samotaranti // 20 //",
    "K09bsu014_u:3121": " dhātūpraveśa jaga bhāvitakleśadṛṣṭī gahanaṃ gatā anavarāgra acchedataśca /",
    "K09bsu014_u:3122": " ye āśayā anuśayā sahajapracārī cittāsamosṛta nibaddha accheda tanti // 21 //",
    "K09bsu014_u:3123": " cittaṃ yathā anuśayā na ca dravyabhūto na ca deśasthā na ca vipravasanti āśayā /",
    "K09bsu014_u:3124": " durheya dhyānaviṣayānabhivartiyāśca chedaśca mārga vinayena na cānyamasti // 22 //",
    "K09bsu014_u:3125": " upapatti ṣaḍgati vibhaktipraveśataśca snehaṃ ca tṛṣṇamavidyāndhaka karmakṣetrā /",
    "K09bsu014_u:3126": " vijñānabījasahajāṅkuranāmarūpaṃ traidhātuke anavarāgra samotaranti // 23 //",
    "K09bsu014_u:3127": " te vāsanāgati kileśa ca karma cittā suvihāratāya na punargatisanta kāmā /",
    "K09bsu014_u:3128": " rāśitribhirniyatasattva samotaranti dṛṣṭīnimagnamapi jñāna samotaranti // 24 //",
    "K09bsu014_u:3129": " evaṃ visaraṇagatāḥ sthita atra bhūmyāṃ sarvasattva āśaya yathendriya yādhimuktiḥ /",
    "K09bsu014_u:3130": " teṣāmarthe dharmavibhakti prakāśayanti pratisaṃvidarthakuśalāḥ pratibhā nirukti // 25 //",
    "K09bsu014_u:3131": " te dharmabhāṇaka gatī anuprāpta (sthānaṃ)",
    "K09bsu014_u:3132": " siṃhariṣabhanibhā girirājakalpāḥ /",
    "K09bsu014_u:3133": " abhipravarṣanti madhuramamṛtasya varṣaṃ bhujagendrasāgara yathā anupūrayanti // 26 //",
    "K09bsu014_u:3134": " hitārthajñānakuśalāstatha dharmatāyāṃ sarvaṃ niruktyanugatāḥ pratibhānaprāptāḥ /",
    "K09bsu014_u:3135": " te dhāraṇī daśa asaṃkhyasahasra labdhā dhāranti dharma yatha (sāgara varṣadhārī) // 27 //",
    "K09bsu014_u:3136": " evaṃ ca dhāraṇiviśuddhisamādhiprāptā ekakṣaṇena daśabuddhasahasra dṛṣṭāḥ /",
    "K09bsu014_u:3137": " (Dbh 101)",
    "K09bsu014_u:3138": " śravaṇena dharmaratanaṃ ca nideśayanti (ekaikamaṇḍalaviśuddhisvarāṅgagatāḥ) // 28 //",
    "K09bsu014_u:3139": " vyohārate trisahasramahalokadhātuṃ pariśeṣa sattva vividhāstrayaratanebhyaḥ /",
    "K09bsu014_u:3140": " toṣenti sarva yathaindriya-āśayāśca catudvīpasāgara varṣā sama modayanti // 29 //",
    "K09bsu014_u:3141": " (bhūyottariṃ guṇinu vīrya samārabhante)",
    "K09bsu014_u:3142": " citta-anti vālaprasara asmi sucetanantāḥ /",
    "K09bsu014_u:3143": " deśeyu dharma sugatāḥ puna nānasattvaṃ śrutvā dharema yatha sarvada (bījadhārī) // 30 //",
    "K09bsu014_u:3144": " (yāvatakā) jagadiha praviśanti sattvāḥ (te sarva ekapariṣanmaṇḍale niṣaṇṇāśca) /",
    "K09bsu014_u:3145": " eṣāṃ ca ekakṣaṇi sarvi samotaritvā ekāṃ rutena imi tarpayitavya sarve // 31 //",
    "K09bsu014_u:3146": " (atra sthitā naramaruttama dharmarājā)",
    "K09bsu014_u:3147": " bhontī dharmairjinasutāḥ paricālayanti /",
    "K09bsu014_u:3148": " rātriṃdivaṃ sada jinaiḥ śamathānuprāptā gambhīra śānta sthita jñānavimokṣadhīrā // 32//",
    "K09bsu014_u:3149": " (te 'nekabuddhaniyutān paryupāsayante)",
    "K09bsu014_u:3150": " bhontī uttapta paṇu (pāṇḍu)",
    "K09bsu014_u:3151": " cakravartaḥprabhāvā /",
    "K09bsu014_u:3152": " tasya kleśagahanāni prabhā samājya brahmaṇo va dvisahasrikalokadhātuḥ // 33 //",
    "K09bsu014_u:3153": " (atra sthitā guṇadharā)",
    "K09bsu014_u:3154": " mahabrahmaloke bhontī (triyānadeśanaṃ viditānubhāvā /",
    "K09bsu014_u:3155": " ) yaṃ caivamārabhati sarvajagaddhitāya sarvajñajñānupagatā guṇajñānaprāptā // 34 //",
    "K09bsu014_u:3156": " (kṣetrāpramāṇaparyāpanna)",
    "K09bsu014_u:3157": " ekā rajāgre kṣaṇi eki (tattakasamādhi u)",
    "K09bsu014_u:3158": " penti dhīrāḥ /",
    "K09bsu014_u:3159": " (dṛṣṭvā sarve diśi jināṃśca vacaḥ śṛṇonti)",
    "K09bsu014_u:3160": " tato vikurvi praṇidhānanvitāpramāṇāḥ // 35 //",
    "K09bsu014_u:3161": " ityeṣā navamī bhūmirmahājñānavicāriṇā /",
    "K09bsu014_u:3162": " gambhīrā durdṛśā sūkṣmā nirdiṣṭā sugatātmajāḥ // 36 //",
    "K09bsu014_u:3163": " (Dbh 102)",
    "K09bsu014_u:3164": " 10 dharmameghā nāma daśamī bhūmiḥ /",
    "K09bsu014_u:3165": " upakramagāthāḥ /",
    "K09bsu014_u:3166": " eva śrutva caraṇamanuttamaṃ śuddhavāsanayutāḥ praharṣitāḥ /",
    "K09bsu014_u:3167": " antarīkṣasthita prīṇitendriyāḥ pūjayanti sugataṃ tathāgatam // 1 //",
    "K09bsu014_u:3168": " bodhisattvanayutā acintiyā antarīkṣagatiprāptiharṣitāḥ /",
    "K09bsu014_u:3169": " gandhamegha atulān manomayān dhūpayanti sattvakleśaghātinaḥ // 2 //",
    "K09bsu014_u:3170": " devarāja vaśavarti prīṇito antarīkṣa trisahasrakoṭibhiḥ /",
    "K09bsu014_u:3171": " vastrakaiḥ samakarī sagauravā bhrāmayanti rucirān varān śatam // 3 //",
    "K09bsu014_u:3172": " apsarā bahava prīṇitendriyāḥ pūjayanti sugataṃ sagauravāḥ /",
    "K09bsu014_u:3173": " tūryakoṭinayutāḥ pravāditā evarūpa ravuyukta rāvataḥ // 4 //",
    "K09bsu014_u:3174": " ekakṣetra sugato niṣaṇṇakaḥ sarvakṣetri pratibhāsa darśayī /",
    "K09bsu014_u:3175": " kāyakoṭi vividhā manoramā dharmadhātuvipulān spharitvana // 5 //",
    "K09bsu014_u:3176": " ekaromu sugatasya raśmayo niścaranti jagakleśa śāmyati /",
    "K09bsu014_u:3177": " śakyu (kṣetrarajadhātu 'pi)",
    "K09bsu014_u:3178": " kṣayī tasya raśmigaṇanā tvajānitum // 6 //",
    "K09bsu014_u:3179": " keci buddhavaralakṣaṇaṃ viduḥ paśyayanti varacakravartinaḥ /",
    "K09bsu014_u:3180": " anyakṣetravaracarya uttamāṃ śodhayanti dvipadendra dṛśyate // 7 //",
    "K09bsu014_u:3181": " (tuṣitāyatanaprāpta nāyako)",
    "K09bsu014_u:3182": " cyavamānu caṃkramāṇa dṛśyate /",
    "K09bsu014_u:3183": " (Dbh 103)",
    "K09bsu014_u:3184": " garbhaprāpta bahukṣetrakoṭiṣu jāyamāna kvaci kṣetra dṛśyate // 8 //",
    "K09bsu014_u:3185": " niṣkramanta jagahetu nāyako budhyamāna puna bodhimuttamām /",
    "K09bsu014_u:3186": " (dharmacakravartanirvṛtāgato)",
    "K09bsu014_u:3187": " dṛśyamāna buddhakṣetrakoṭiṣu // 9 //",
    "K09bsu014_u:3188": " māyakāra yatha vidyaśikṣito jīvikārtha bahukāya darśayī /",
    "K09bsu014_u:3189": " tadva śāstu varaprajñaśikṣito sarvakāyabhinihartu (sattvana) // 10 //",
    "K09bsu014_u:3190": " śūnya śānta gatadharmalakṣaṇā antarīkṣasamaprāptadharmatām /",
    "K09bsu014_u:3191": " buddhaśāstu paramārthatattvataṃ darśayī pravarabuddhagocaram // 11 //",
    "K09bsu014_u:3192": " yatha svabhāvu sugatānagocarā sarvasattva tatha prāpta dharmatām /",
    "K09bsu014_u:3193": " lakṣalakṣa samalakṣa tādṛśā sarvadharma paramārthalakṣaṇāḥ // 12 //",
    "K09bsu014_u:3194": " ye tu jñāna sugatāna arthiṃke kalpakalpaparikalpavarjitam /",
    "K09bsu014_u:3195": " bhāvabhāvasamabhāvabuddhayaḥ kṣipra bheṣyati nareśa uttamāḥ // 13 //",
    "K09bsu014_u:3196": " īdṛśān rutasahasrān bhaṇitva madhurasvarāḥ /",
    "K09bsu014_u:3197": " marukanyā jinaṃ lokya tūṣṇībhūtāḥ śame ratāḥ // 14 //",
    "K09bsu014_u:3198": " prasannaṃ parṣadaṃ jñātvā mokṣacandro viśāradaḥ /",
    "K09bsu014_u:3199": " vajragarbhaṃ tridhāpṛcchajjinaputraṃ viśāradam // 15 //",
    "K09bsu014_u:3200": " daśamī saṃkramantānāṃ kīdṛśaṃ guṇagocaram /",
    "K09bsu014_u:3201": " nimittaprātihāryāṃśca sarvamākhyā(hi) parikrama // 16 //",
    "K09bsu014_u:3202": " atha khalu vajragarbho bodhisattvo daśadiśaṃ vyavalokya sarvāvatīṃ parṣadaṃ vyavalokya",
    "K09bsu014_u:3203": " dharmadhātuṃ ca vyavalokayan sarvajñatācittotpādaṃ ca saṃvarṇayan bodhisattvaviṣayamādarśayan",
    "K09bsu014_u:3204": " caryābalaṃ pariśodhayan sarvākārajñatāsaṃgrahamanuvyāharan sarvalokamalamapakarṣayan",
    "K09bsu014_u:3205": " sarvajñajñānamupasaṃharan acintyajñānaniryūhamādarśayan bodhisattvaguṇān prabhāvayan",
    "K09bsu014_u:3206": " evameva bhūmyarthaṃ prarūpayamāṇo buddhānubhāvena tasyāṃ velāyāmimā gāthā abhāṣata -",
    "K09bsu014_u:3207": " (Dbh 104)",
    "K09bsu014_u:3208": " upasaṃhāragāthāḥ /",
    "K09bsu014_u:3209": " śamadamaniratānāṃ śāntadāntāśayānāṃ khagapathasadṛśānāmantarīkṣasamānām /",
    "K09bsu014_u:3210": " khilamanavidhutānāṃ mārgajñāne sthitānāṃ śṛṇuta cariviśeṣān bodhisattvāna śreṣṭhān // 17 //",
    "K09bsu014_u:3211": " kuśalaśatasahasraṃ saṃciyā kalpakoṭyā buddhaśatasahasrān pūjayitvā maharṣīn /",
    "K09bsu014_u:3212": " pratyayajinavaśīṃścāpūjayitvā anantān sarvajagatahitāyā jāyate bodhicittam // 18 //",
    "K09bsu014_u:3213": " vratatapatapitānāṃ kṣāntipāraṃgatānāṃ hiriśiricaritānāṃ puṇyajñānodgatānām /",
    "K09bsu014_u:3214": " vipulagatimatīnāṃ buddhajñānāśayānāṃ daśabalasamatulyaṃ jāyate bodhicittam // 19 //",
    "K09bsu014_u:3215": " yāva jina triyadhvā pūjanārthāya pūjaṃ khagapathapariṇāmaṃ śodhanaṃ sarvakṣetram /",
    "K09bsu014_u:3216": " samyaganugatārthe yāvatā sarvadharmān mokṣa jagata arthe jāyate bodhicittam // 20 //",
    "K09bsu014_u:3217": " pramuditasamutīnāṃ dānadharmāratānāṃ sakalajagahitārthe nityamevodyatānām /",
    "K09bsu014_u:3218": " jinaguṇaniratānāṃ sattvarakṣāvratānāṃ tribhuvanahitakārye jāyate bodhicittam // 21 //",
    "K09bsu014_u:3219": " akuśalaviratānāṃ śuddhaśīlāvratānāṃ vrataniyamaratānāṃ śāntasaumyendriyāṇām /",
    "K09bsu014_u:3220": " jinaśaraṇagatānāṃ bodhicaryāśayānāṃ tribhuvanahitasādhyaṃ jāyate bodhicittam // 22//",
    "K09bsu014_u:3221": " anugatakuśalānāṃ kṣāntisauratyabhājāṃ viditaguṇarasānāṃ tyaktamānotsavānām /",
    "K09bsu014_u:3222": " nihitaśubhamatīnāṃ dāntusaumyāśayānāṃ sakalahitavidhāne jāyate bodhicittam // 23 //",
    "K09bsu014_u:3223": " pracalitaśubhakāryā dhīravīryotsahā ye nikhilajanahitārthe prodyayāmāna siṃhāḥ /",
    "K09bsu014_u:3224": " (Dbh 105)",
    "K09bsu014_u:3225": " avirataguṇasādhyā nirjitakleśasaṃghā jhaṭiti manasi teṣāṃ jāyate bodhicittam // 24 //",
    "K09bsu014_u:3226": " susamavahitacittā dhvastamohāndhakārā vigalitamadamānā tyaktasaṃkliṣṭamārgāḥ /",
    "K09bsu014_u:3227": " śamasukhaniratā ye tyaktasaṃsārasaṅgā jhaṭiti manasi teṣāṃ jāyate bodhicittam // 25//",
    "K09bsu014_u:3228": " vimalakhasamacittā jñānavijñānavijñā nihatanamucimārā vāntakleśābhimānāḥ /",
    "K09bsu014_u:3229": " jinapadaśaraṇasthā labdhatattvārthakā ye sapadi manasi teṣāṃ jāyate bodhicittam // 26 //",
    "K09bsu014_u:3230": " tribhuvanaśivasādhyopāyavijñānadhīrāḥ kalibalaparihāropāyavidyarddhimantaḥ /",
    "K09bsu014_u:3231": " sugataguṇasamīhā ye ca puṇyānurāgāḥ sapadi manasi teṣāṃ jāyate bodhicittam // 27 //",
    "K09bsu014_u:3232": " tribhuvanahitakāmā bodhisaṃbhārapūrye praṇihitamanasā ye duṣkare 'pi caranti /",
    "K09bsu014_u:3233": " avirataśubhakarmaprodyatā bodhisattvāḥ sapadi manasi teṣāṃ jāyate bodhicittam // 28 //",
    "K09bsu014_u:3234": " daśabalaguṇakāmā bodhicaryānuraktā vijitakalibalaughāstyaktamānānuṣaṅgāḥ /",
    "K09bsu014_u:3235": " anugataśubhamārgā labdhadharmārthakāmā jhaṭiti manasi teṣāṃ jāyate bodhicittam // 29 //",
    "K09bsu014_u:3236": " iti gaṇitaguṇāṃśā bodhicaryāścarantu jinapadapraṇidhānāḥ satsamṛddhiṃ labhantu /",
    "K09bsu014_u:3237": " triguṇapariviśuddhā bodhicittaṃ labhantu triśaraṇapariśuddhā bodhisattvā bhavantu // 30 //",
    "K09bsu014_u:3238": " daśa pāramitāḥ pūrya daśabhūmīśvaro bhavet /",
    "K09bsu014_u:3239": " bhūyo 'pi kathyate hyetacchruṇutaivaṃ samāsataḥ // 31 //",
    "K09bsu014_u:3240": " bodhicittaṃ yadāsādya saṃpradānaṃ karoti yaḥ /",
    "K09bsu014_u:3241": " tadā pramuditāṃ prāpto jambūdvīpeśvaro bhavet // 32 //",
    "K09bsu014_u:3242": " (Dbh 106)",
    "K09bsu014_u:3243": " tatrasthaḥ pālayan sattvān yathecchāpratipādanaiḥ /",
    "K09bsu014_u:3244": " svayaṃ dāne pratiṣṭhitvā parāṃścāpi niyojayet // 33 //",
    "K09bsu014_u:3245": " sarvān bodhau pratiṣṭhāpya saṃpūrṇā dānapāragaḥ /",
    "K09bsu014_u:3246": " etaddharmānubhāvena saṃvaraṃ samupācaret // 34 //",
    "K09bsu014_u:3247": " samyakśīlaṃ samādhāya saṃvarakuśalī bhavet /",
    "K09bsu014_u:3248": " tataḥ sa vimalāṃ prāptaścāturdvīpeśvaro bhavet // 35 //",
    "K09bsu014_u:3249": " tatrasthaḥ pālayan sattvān akuśalanivāraṇaiḥ /",
    "K09bsu014_u:3250": " svayaṃ śīle pratiṣṭhitvā parāṃścāpi niyojayet // 36 //",
    "K09bsu014_u:3251": " sarvān bodhau pratiṣṭhāpya saṃpūrṇaśīlapāragaḥ /",
    "K09bsu014_u:3252": " etaddharmavipākena kṣāntivratamupāśrayet // 37 //",
    "K09bsu014_u:3253": " samyakkṣāntivrataṃ dhṛtvā kṣāntibhṛtkuśalī bhavet /",
    "K09bsu014_u:3254": " tataḥ prabhākarīprāptastrayastriṃśādhipo bhavet // 38 //",
    "K09bsu014_u:3255": " tatrasthaḥ pālayan sattvān kleśamārganivāraṇaiḥ /",
    "K09bsu014_u:3256": " svayaṃ kṣāntivrate sthitvā parāṃścāpi niyojayet // 39 //",
    "K09bsu014_u:3257": " sattvān bodhau pratiṣṭhāpya kṣāntipāraṃgato bhavet /",
    "K09bsu014_u:3258": " etatpuṇyavipākaiḥ sa vīryavratamupāśrayet // 40 //",
    "K09bsu014_u:3259": " samyagvīryaṃ samādhāya vīryabhṛt kuśalī bhavet /",
    "K09bsu014_u:3260": " tataścārciṣmatīprāptaḥ suyāmādhipatirbhavet // 41 //",
    "K09bsu014_u:3261": " tatrasthaḥ pālayan sattvān kudṛṣṭisaṃnivāraṇaiḥ /",
    "K09bsu014_u:3262": " samyagdṛṣṭau pratiṣṭhāpya bodhayitvā prayatnataḥ // 42 //",
    "K09bsu014_u:3263": " svayaṃ vīryavrate sthitvā parāṃścāpi niyojayet /",
    "K09bsu014_u:3264": " sarvān bodhau pratiṣṭhāpya vīryapāraṃgato bhavet // 43 //",
    "K09bsu014_u:3265": " etatpuṇyavipākaiśca dhyānavrataṃ samāśrayet /",
    "K09bsu014_u:3266": " sarvakleśān vinirjitya samādhisuṣṭhito bhavet // 44 //",
    "K09bsu014_u:3267": " samyag dhyānaṃ samādhāya samādhikuśalī bhavet /",
    "K09bsu014_u:3268": " tataḥ sudurjayāprāptaḥ saṃtuṣitādhipo bhavet // 45 //",
    "K09bsu014_u:3269": " tatrasthaḥ pālayan sattvān tīrthyamārganivāraṇaiḥ /",
    "K09bsu014_u:3270": " satyadharmaṃ pratiṣṭhāpya bodhayitvā prayatnataḥ // 46 //",
    "K09bsu014_u:3271": " svayaṃ dhyānavrate sthitvā parāṃścāpi niyojayet /",
    "K09bsu014_u:3272": " sarvān bodhau pratiṣṭhāpya dhyānapāraṃgato bhavet // 47 //",
    "K09bsu014_u:3273": " (Dbh 107)",
    "K09bsu014_u:3274": " etatpuṇyavipākaiśca prajñāvratamupāśrayet /",
    "K09bsu014_u:3275": " sarvamārān vinirjitya prajñābhijñasamṛddhimān // 48 //",
    "K09bsu014_u:3276": " samyakprajñāṃ samādhāya svabhijñākuśalī bhavet /",
    "K09bsu014_u:3277": " tataścābhimukhīprāptaḥ sunirmitādhipo bhavet // 49 //",
    "K09bsu014_u:3278": " tatrasthaḥ pālayan sattvān abhimānanivāraṇaiḥ /",
    "K09bsu014_u:3279": " śūnyatāsu pratiṣṭhāpya bodhayitvā prayatnataḥ // 50 //",
    "K09bsu014_u:3280": " svayaṃ prajñāvrate sthitvā parāṃścāpi niyojayet /",
    "K09bsu014_u:3281": " sarvān bodhau pratiṣṭhāpya prajñāpāraṃgato bhavet // 51 //",
    "K09bsu014_u:3282": " etatpuṇyavipākaiśca sa supāyavrataṃ caret /",
    "K09bsu014_u:3283": " sarvaduṣṭān vinirjitya saddharmakuśalī bhavet // 52 //",
    "K09bsu014_u:3284": " sa supāyavidhānena sattvān bodhau niyojayet /",
    "K09bsu014_u:3285": " tato dūraṃgamāprāpto vaśavartīśvaro bhavet // 53 //",
    "K09bsu014_u:3286": " tatrasthaḥ pālayan sattvānabhisamayabodhanaiḥ /",
    "K09bsu014_u:3287": " bodhisattvaniyāmeṣu pratiṣṭhāpya prabodhayan // 54 //",
    "K09bsu014_u:3288": " tatropāye svayaṃ sthitvā parāṃścāpi niyojayet /",
    "K09bsu014_u:3289": " sarvān bodhau pratiṣṭhāpya hyupāyapārago bhavet // 55 //",
    "K09bsu014_u:3290": " etatpuṇyānubhāvaiśca supraṇidhimupāśrayet /",
    "K09bsu014_u:3291": " mithyādṛṣṭiṃ vinirjitya samyagdṛṣṭikṛtī budhaḥ // 56 //",
    "K09bsu014_u:3292": " supraṇihitacittena samyagbodhau pratiṣṭhitaḥ /",
    "K09bsu014_u:3293": " tataścāpyacalāprāpto brahmā sāhasrikādhipaḥ // 57 //",
    "K09bsu014_u:3294": " tatrasthaḥ pālayan sattvān triyānasaṃpraveśanaiḥ /",
    "K09bsu014_u:3295": " lokadhātuparijñāne pratiṣṭhāpya prabodhayan // 58 //",
    "K09bsu014_u:3296": " supraṇidhau svayaṃ sthitvā parāṃścāpi niyojayet /",
    "K09bsu014_u:3297": " sarvān bodhau pratiṣṭhāpya praṇidhipārago bhavet // 59 //",
    "K09bsu014_u:3298": " etatpuṇyānusāraiśca balavratamupāśrayet /",
    "K09bsu014_u:3299": " sarvaduṣṭān vinirjitya saṃbodhau kṛtaniścayaḥ // 60 //",
    "K09bsu014_u:3300": " samyagbalasamutsāhaiḥ sarvatīrthyān vinirjayet /",
    "K09bsu014_u:3301": " tataḥ sādhumatīprāpto mahābrahmā bhavet kṛtī // 61 //",
    "K09bsu014_u:3302": " tatrasthaḥ pālayan sattvān buddhayānopadarśanaiḥ /",
    "K09bsu014_u:3303": " sattvāśayaparijñāne pratiṣṭhāpya prabodhayan // 62 //",
    "K09bsu014_u:3304": " (Dbh 108)",
    "K09bsu014_u:3305": " svayaṃ bale pratiṣṭhitvā paraṃścāpi niyojayet /",
    "K09bsu014_u:3306": " sarvān bodhau pratiṣṭhāpya balapāraṃgato bhavet // 63 //",
    "K09bsu014_u:3307": " etatpuṇyavipākaiśca jñānavratamupāśrayet /",
    "K09bsu014_u:3308": " caturmārān vinirjitya bodhisattvo guṇākaraḥ // 64 //",
    "K09bsu014_u:3309": " samyag jñānaṃ samāsādya saddharmakuśalī bhavet /",
    "K09bsu014_u:3310": " dharmameghāṃ tataḥ prāpto maheśvaro bhavet kṛtī // 65 //",
    "K09bsu014_u:3311": " tatrasthaḥ pālayan sattvān sarvākārānubodhanaiḥ /",
    "K09bsu014_u:3312": " sarvākāravare jñāne pratiṣṭhāpya prabodhayan // 66 //",
    "K09bsu014_u:3313": " svayaṃ jñāne pratiṣṭhitvā parāṃścāpi niyojayet /",
    "K09bsu014_u:3314": " sarvān bodhau pratiṣṭhāpya jñānapāraṃgato bhavet // 67 //",
    "K09bsu014_u:3315": " etatpuṇyānubhāvaiśca daśabhūmīśvaro jinaḥ /",
    "K09bsu014_u:3316": " sarvākāraguṇādhāraḥ sarvajño dharmarāḍ bhavet // 68 //",
    "K09bsu014_u:3317": " iti matvā bhavadbhiśca saṃbodhipadalabdhaye /",
    "K09bsu014_u:3318": " daśapāramitāpūryai caritavyaṃ samāhitaiḥ // 69 //",
    "K09bsu014_u:3319": " tathā bodhiṃ śivāṃ prāpya caturmārān vijitya ca /",
    "K09bsu014_u:3320": " sarvān bodhau pratiṣṭhāpya nirvṛtiṃ samavāpsyatha // 70 //",
    "K09bsu014_u:3321": " etatcchrutvā parijñāya caradhvaṃ bodhisādhane /",
    "K09bsu014_u:3322": " nirvighnaṃ bodhimāsādya labhadhvaṃ saugatāṃ gatim // 71 //",
    "K09bsu014_u:3323": " (Dbh 109)",
    "K09bsu014_u:3324": " 11 parīndanāparivartaḥ /",
    "K09bsu014_u:3325": " upakramaḥ /",
    "K09bsu014_u:3326": " etāstāḥ khalu punarbho jinaputrā daśa bodhisattvabhūmayaḥ samāsato nirdiṣṭāḥ sarvākāravaropetasarvajñajñānānugatā draṣṭavyāḥ /",
    "K09bsu014_u:3327": " tasyāṃ velāyāmayaṃ trisāhasramahāsāhasro lokadhātuḥ ṣaḍvikāraṃ prākampat /",
    "K09bsu014_u:3328": " vividhāni ca puṣpāṇi viyato nyapatan /",
    "K09bsu014_u:3329": " divyamānuṣyakāni ca tūryāṇi saṃpravāditānyabhūvan /",
    "K09bsu014_u:3330": " anumodanāśabdena ca yāvadakaniṣṭhabhuvanaṃ vijñaptamabhūt //",
    "K09bsu014_u:3331": " atha tasmin samaye bhagavāṃstān vimukticandrapramukhān sarvān bodhisattvānāmantrya",
    "K09bsu014_u:3332": " evamādiśat - imāmahaṃ mārṣā asaṃkhyeyakalpakoṭīnayutaśatasahasrasamudānītāmanuttarāṃ",
    "K09bsu014_u:3333": " samyaksaṃbodhiṃ yuṣmākaṃ haste parindāmi anuparindāmi paramayā parindanayā /",
    "K09bsu014_u:3334": " tadyūyaṃ sarve svayaṃ caivamimaṃ dharmaparyāyaṃ dhārayata,",
    "K09bsu014_u:3335": " parebhyaśca vistareṇa saṃprakāśayata /",
    "K09bsu014_u:3336": " saṃkṣepānmārṣā yadi tathāgataḥ kalpasthitikenāyuḥpramāṇena rātriṃdivamadhitiṣṭhamāno 'sya dharmaparyāyasya varṇaṃ bhāṣate,",
    "K09bsu014_u:3337": " naivāsya dharmaparyāyasya varṇaparyanto bhavet,",
    "K09bsu014_u:3338": " na ca tathāgatapratibhānakṣayo bhavet /",
    "K09bsu014_u:3339": " yathā tathāgataśīlasamādhiprajñāvimuktijñānadarśanamapramāṇamaparyantam,",
    "K09bsu014_u:3340": " evameva mārṣā ya imaṃ dharmaparyāyamudgrahīṣyati dhārayiṣyati vācayiṣyati likhiṣyati likhāpayiṣyati paryavāpsyati pravartayiṣyati,",
    "K09bsu014_u:3341": " parṣanmadhye ca vistareṇa saṃprakāśayiṣyati - anena cittena kathamamī sattvā evamudāradharmasya",
    "K09bsu014_u:3342": " lābhinaḥ syuriti śraddhayā satkṛtya śrāvayiṣyanti śroṣyanti ca yoniśo manasi bhāvayiṣyanti ca /",
    "K09bsu014_u:3343": " pustakalikhitaṃ kṛtvā gṛhe dhārayiṣyati satkariṣyati gurukariṣyati mānayiṣyati pūjayiṣyati /",
    "K09bsu014_u:3344": " amātsaryacittatayā asya dharmaparyāyasya varṇaṃ bhāṣitvā likhanāya vācanāya svādhyayanāya pūjanāya darśanāya dāsyati,",
    "K09bsu014_u:3345": " teṣāmapi nāsti puṇyaparyantaḥ //",
    "K09bsu014_u:3346": " atha khalu bhagavānasyaiva dharmaparyāyasya bhūyasyā mātrayā anuparindanārthaṃ tasyāṃ velāyāmimā gāthā abhāṣata -",
    "K09bsu014_u:3347": " sattvā dṛṣṭā ye mayā buddhadṛṣṭyā te 'rhantaḥ syuḥ śāriputreṇa tulyāḥ /",
    "K09bsu014_u:3348": " tāṃ cetkaścitpūjayetkalpakoṭyā tulyān gaṅgāvālukābhiryathaiva // 1 //",
    "K09bsu014_u:3349": " pratyekabuddhāya tu yaśca pūjāṃ kuryādahorātramapi prahṛṣṭaḥ /",
    "K09bsu014_u:3350": " mālyaprakāraiśca tathāmbaraiśca tasmādayaṃ puṇyakṛto viśiṣṭaḥ // 2 //",
    "K09bsu014_u:3351": " sarve 'pi pratyekajinā yadi syustān pūjayet kaścidihāpramattaḥ /",
    "K09bsu014_u:3352": " (Dbh 110)",
    "K09bsu014_u:3353": " puṣpaiśca gandhaiśca vilepanaiśca kalpānanekān śayanānnapānaiḥ // 3 //",
    "K09bsu014_u:3354": " ekasya yaścaiva tathāgatasya kuryāt praṇāmamapi caikavāram /",
    "K09bsu014_u:3355": " prasannacitto 'tha vadennamo 'rhan tasmādidaṃ śreṣṭhataraṃ ca puṇyam // 4 //",
    "K09bsu014_u:3356": " buddhā bhaveyuryadi sarvasattvāstān pūjayet yaśca yathaiva pūrvam /",
    "K09bsu014_u:3357": " divyaiśca puṣpairatha mānuṣaiśca kalpānanekān bahubhiḥ prakāraiḥ // 5 //",
    "K09bsu014_u:3358": " yaścaiva saddharmavilopakāle tyaktvā svakāyaṃ ca tathātmajīvam /",
    "K09bsu014_u:3359": " dadyādahorātramidaṃ hi sūtraṃ viśiṣyate puṇyamidaṃ hi tasmāt // 6 //",
    "K09bsu014_u:3360": " yasyepsitaṃ pūjayituṃ jinendrān pratyekabuddhānapi śrāvakāṃśca /",
    "K09bsu014_u:3361": " dṛḍhaṃ samutpādya sa bodhicittam idaṃ sadā sūtravaraṃ dadātu // 7 //",
    "K09bsu014_u:3362": " rājā hyayaṃ sarvasubhāṣitānāṃ so 'bhudgataḥ sarvatathāgatānāma /",
    "K09bsu014_u:3363": " gṛhe sthitastasya tathāgataḥ sa tiṣṭhedidaṃ yatra hi sūtraratnam // 8 //",
    "K09bsu014_u:3364": " prabhāṃ sa prāpnoti śubhāmanantām ekaṃ padaṃ vādi śatīhayaśca /",
    "K09bsu014_u:3365": " na vyañjanād grasyati nāpi cārthād dadāti yaḥ sūtramidaṃ parebhyaḥ // 9 //",
    "K09bsu014_u:3366": " anuttarāsau naranāyakānāṃ sattvo na kaścit sadṛśo 'sya vidyate /",
    "K09bsu014_u:3367": " bhavetsamudreṇa samaśca so 'kṣayaḥ śrutvā hi yo dharmamimaṃ prapadyate // 10 //",
    "K09bsu014_u:3368": " According the edition by Ryūkḥ Kondḥ (reproduced Kyoto 1983)",
    "K09bsu014_u:3369": " the end of the sūtra is:",
    "K09bsu014_u:3370": " idam avocad bhagavān āttamanās te vimukticandrapūrvaṃgamā bodhisattvagaṇā vaśavartidevarājapramukhāḥ",
    "K09bsu014_u:3371": " sarvadevādhipatīśvarāś ca mahānandapūrvaṃgamā sarvamahāśrāvakagaṇāḥ sadevamānuṣāsuragandharvaś",
    "K09bsu014_u:3372": " ca lokaḥ sā sarvāvatī parṣad bhagavato vajragarbhasya bhāṣitam abhyanandann iti //",
    "K09bsu014_u:3373": " iti parindanāparivarto nāmaikādaśamaḥ //",
    "K09bsu014_u:3374": " iti śrībodhisattvacaryāprasthāno daśabhūmīśvaro nāma mahāyānasūtraratnarājaḥ samāptaḥ //",
    "K09bsu014_u:3375": " ye dharmā hetuprabhavā hetun teṣāṃ tathāgato hy avadat /",
    "K09bsu014_u:3376": " teṣāṃ ca yo nirodho evaṃ vādī mahāśramaṇaḥ //"
}