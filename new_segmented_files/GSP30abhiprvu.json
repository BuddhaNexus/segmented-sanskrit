{
    "GSP30abhiprvu:0": " oṃ namaḥ saṃvidvapuṣe śivāya /",
    "GSP30abhiprvu:1": " atha īśvarapratyabhijñāvimarśinī /",
    "GSP30abhiprvu:2": " nirābhāsātpūrṇādahamiti purā bhāsayati yad",
    "GSP30abhiprvu:3": " dviśākhāmāśāste tadanu ca vibhaṅktuṃ nijakalām /",
    "GSP30abhiprvu:4": " svarūpādunmeṣaprasaraṇanimeṣasthitijuṣas-",
    "GSP30abhiprvu:5": " tadadvaitaṃ vande paramaśivaśaktyātma nikhilam //1//",
    "GSP30abhiprvu:6": " śrotraiyambakasadvaṃśamadhyamuktāmayasthiteḥ /",
    "GSP30abhiprvu:7": " śrosomānandanāthasya vijñānapratibimbakam //2//",
    "GSP30abhiprvu:8": " anuttarānanyasākṣipumarthopāyamabhyadhāt /",
    "GSP30abhiprvu:9": " īśvarapratyabhijñākhyaṃ yaḥ śāstraṃ yatsunirmalam //3//",
    "GSP30abhiprvu:10": " tatpraśiṣyaḥ karomyetāṃ tatsūtravivṛtiṃ laghum /",
    "GSP30abhiprvu:11": " buddhvābhinavagupto 'haṃ śrīmallakṣmaṇaguptataḥ //4//",
    "GSP30abhiprvu:12": " vṛttyā tātparyaṃ ṭīkayā tadvicāraḥ sūtreṣveteṣu granthakāreṇa dṛbdham /",
    "GSP30abhiprvu:13": " tasmātsūtrārthaṃ mandabuddhīnpratītthaṃ samyagvyākhyāsye pratyabhijñāviviktyai //5//",
    "GSP30abhiprvu:14": " sarvatrālpamatau yadvā kutrāpi sumahādhiyi /",
    "GSP30abhiprvu:15": " na vānyatrāpi tu svātmanyeṣā syādupakāriṇī //6//",
    "GSP30abhiprvu:16": " granthakāraḥ aparokṣamātmadṛṣṭaśaktikāṃ parameśvaratanmayatāṃ paratra saṃcikramayiṣuḥ,",
    "GSP30abhiprvu:17": " svatādātmyasamarpaṇapūrvam avighnena tatsampattiṃ manyamānaḥ,",
    "GSP30abhiprvu:18": " parameśvarotkarṣaprahvatāparāmarśaśeṣatayā parameśvaratādātmyayogyatāpādanabuddhyāprayojanam āsūtrayatiḥ ----",
    "GSP30abhiprvu:19": " kathaṃcidāsādya maheśvarasya dāsyaṃ janasyāpyupakāramicchan /",
    "GSP30abhiprvu:20": " samastasaṃpatsamavāptihetuṃ tatpratyabhijñāmupapādayāmi // Ipk_1,1.1 //",
    "GSP30abhiprvu:21": " iha prameśvaraṃ prati yā iyaṃ kāyavāṅmanasāṃ tadekaviṣayatāniyojanālakṣaṇā prahvatā sā namaskārasya arthaḥ /",
    "GSP30abhiprvu:22": " sā ca tathā kartum ucitā prāmāṇikasya bhavati ,",
    "GSP30abhiprvu:23": " yadi sarvato namaskaraṇīyasya utkarṣaṃ paśyet /",
    "GSP30abhiprvu:24": " anyathā yuktim aparāmṛśataḥ aparamārthe 'pi namaskārodyatasya sāṃsārikajanamadhyapātitvameva / yathoktam @-----",
    "GSP30abhiprvu:25": " {na vindanti paraṃ devaṃ vidyārāgeṇa rañjitāḥ /}",
    "GSP30abhiprvu:26": " iti / tāvati hi māyīyāśuddhavidyārāgakalāsaṃcāryamāṇasya paśutvameva /",
    "GSP30abhiprvu:27": " itarāpekṣayā tu katipayādhvottīrṇatayā samutkarṣo 'pi syāt / taduktam @-----",
    "GSP30abhiprvu:28": " {kasya nāma karaṇairakṛtrimaiḥ paśyatastava vibhūtimakṣatām /",
    "GSP30abhiprvu:29": " vibhramādavarato 'pi jāyate tvāṃ vyudasya varadastutispṛhā //}",
    "GSP30abhiprvu:30": " iti śrīmadvidyādhipatinā /",
    "GSP30abhiprvu:31": " etaśca āgamakāṇḍe nirūpayiṣyāmaḥ /",
    "GSP30abhiprvu:32": " tasmāt nikhilotkarṣaparāmarśanamapi tatra svīkāryam /",
    "GSP30abhiprvu:33": " yadyapi āyātadṛḍheśvaraśaktipātasya svayameveyamiyatī paramaśivabhūmirabhyeti hṛdayagocaram,",
    "GSP30abhiprvu:34": " na tu atra svātmīyaḥ puruṣakāraḥ ko 'pi nirvahati,",
    "GSP30abhiprvu:35": " sarvasya tasya māyāmayatvenāndhatamasaprakhyasyāmāyīyaṃ śuddhaprakāśaṃ svapratidvandvinaṃ prati upāyat/",
    "GSP30abhiprvu:36": " anupapatteḥ,",
    "GSP30abhiprvu:37": " vajigamiṣayā niḥśeṣotkarṣaviśeṣābhidhīyi-jayatyādiśabdānuvedhena parāmarśanīyam,",
    "GSP30abhiprvu:38": " iti namaskāre ākṣepyaḥ /",
    "GSP30abhiprvu:39": " jayapadodīraṇe 'pi tādṛśasamutkarṣātiśayaśālini svātmānamaprahvīkurvāṇasya taṭasthasya paramanātmopakāritvam iti samutkarṣaviśeṣākṣipta eva namaskāro 'vaśyamabhyantarīkāryaḥ,",
    "GSP30abhiprvu:40": " ityanayā yuktyā jaya-namaskāraikataraprakrame anyatarasya arthākṣiptatā avaśyamaṅgīkartavyā /",
    "GSP30abhiprvu:41": " vandana-namana-smaraṇa-pradhyānaprabhṛtīnāmapi namaskāra-jayatyarthamātraparamārthatvād iyameva vartanī /",
    "GSP30abhiprvu:42": " atrāyaṃ punargranthakṛtā tādṛk prakrama āśritaḥ,",
    "GSP30abhiprvu:43": " yatra dvayamapi idaṃ svaśabdaparāmṛṣṭameva /",
    "GSP30abhiprvu:44": " etacca padārthavyākhyānāvasara eva prakaṭībhaviṣyati /",
    "GSP30abhiprvu:45": " svaśabdaparāmarśaśca sarvajanahitatvādyuktiyuktaḥ,",
    "GSP30abhiprvu:46": " sa hi sarvasyaiva jhaṭiti hṛdayaṃgamaḥ,",
    "GSP30abhiprvu:47": " arthākṣiptastu katicideva prati svapratibhoditavāktattvāvamarśāsaṃbhavāt,",
    "GSP30abhiprvu:48": " vāktattvāvamarśaśūnyasya ca prakāśasyāprakāśakalpatvāt /",
    "GSP30abhiprvu:49": " etacca sphuṭībhaviṣyati /",
    "GSP30abhiprvu:50": " abhiprāyeṇa prasiddhajaya-namaḥ prabhṛtiśabdaśaṭyānāśleṣeṇa imāṃ saraṇim anusarasi sma granthakāraḥ /",
    "GSP30abhiprvu:51": " iha yadyatkiṃ cana(KSS: kiṃcit)",
    "GSP30abhiprvu:52": " sphurati tattadvakṣyamāṇeśvararūpasvātmaprathāmātram,",
    "GSP30abhiprvu:53": " tatra tu upāyopeyabhāvaprabhṛtiḥ kāryakāraṇabhāvo 'pi yathāprakāśaṃ paramārthabhūta eva,",
    "GSP30abhiprvu:54": " prakāśasya anapahnavanīyatvāt /",
    "GSP30abhiprvu:55": " yadāha bhaṭṭativākaravatso vivekāñjane @-----",
    "GSP30abhiprvu:56": " {prakāśaśvaiva bhāvānām ................................ /}",
    "GSP30abhiprvu:57": " ityādi",
    "GSP30abhiprvu:58": " {............................................ na śāpoktyā vilīyate /}",
    "GSP30abhiprvu:59": " ityantam / tatra tu kāryakāraṇabhāve 'pi kvacit paripūrṇasvātantryalakṣaṇamāheśvaryanāntarīyakatākroḍīkṛtānantaśakticakracumbitabhāvabhāvitaprathāntaravyacadhānaṃ cakāsti ;",
    "GSP30abhiprvu:60": " sa tu māyīyatvena sthāpayiṣyate ,",
    "GSP30abhiprvu:61": " jaḍacetanādyavāntarabhedaśatasaṃbhinnaśca asau ,",
    "GSP30abhiprvu:62": " tatkṛtaśca sarvo 'yaṃ niṣpādya ---- niṣpādakabhāvajñāpya-jñāpakabhāvāṃvabhāso lokavyavahārarūpaḥ /",
    "GSP30abhiprvu:63": " yatra tu śuddhasvātmarūpaprathātmakānuttaraśaktiśālinirargalasvātmaprakāśa eva māyīyaprathāntaravyavadhānavandhyo nibandhanam,",
    "GSP30abhiprvu:64": " tatra tasyaiva bhagavataḥ kāraṇatvam /",
    "GSP30abhiprvu:65": " eṣa ca anugrahalakṣaṇo 'ntyaḥ pañcamaḥ pārameśvaraḥ kṛtyaviśeṣaḥ parapuruṣārthaprāpakaḥ,",
    "GSP30abhiprvu:66": " tannibandhanatvāt paramārthamokṣasya /",
    "GSP30abhiprvu:67": " anyatratyo hi apavargaḥ kutaścinmuktiḥ,",
    "GSP30abhiprvu:68": " na sarvata iti niḥśreyasābhāsa iti vakṣyāmaḥ /",
    "GSP30abhiprvu:69": " sa cāyaṃ dvitīyaḥ kāryakāraṇabhāvo laukikānvayavyatirekasiddhaprasiddhakāryakāraṇabhāvavilakṣaṇatvāt",
    "GSP30abhiprvu:70": " sphuṭena rūpeṇāsaṃcetyamānaḥ kādācitkavastusadbhāvonneyaparamārthaḥ atidurghaṭakāritvalakṣaṇaiśvaryavijṛmbhābhāvitādbhutabhāvaḥ",
    "GSP30abhiprvu:71": " prathamakoṭisaṃbhāvanāśūnyakālikākārasvaprakāśāvaraṇanirākaraṇamanorathaśataduṣprāpa",
    "GSP30abhiprvu:72": " ityevaṃprakāraḥ kathamā dyotakanipātasahitena nirūpitaḥ 'kathaṃcit'; iti,",
    "GSP30abhiprvu:73": " kenacicca prakāreṇa parameśvarābhinnagurucaraṇasamārādhanena parameśvaraghaṭitenaiva / yathoktam @-----",
    "GSP30abhiprvu:74": " {saṃbandho 'tīva durghaṭaḥ .............................. /}",
    "GSP30abhiprvu:75": " iti / 'āsādya'; iti ā samantāt paripūrṇarūpatayā sādayitvā ,",
    "GSP30abhiprvu:76": " svātmopabhogayogyatāṃ nirargalāṃ gamayitvā ;",
    "GSP30abhiprvu:77": " iyatā viditavedyatvena parārthe śāstrakaraṇe adhikāro darśitaḥ ;",
    "GSP30abhiprvu:78": " anyathā pratārakatāmātrameva syāt /",
    "GSP30abhiprvu:79": " paurvakālyena sāmanantaryam atra vivakṣitam /",
    "GSP30abhiprvu:80": " anyathā tu āsādanatāratamyaprāptau māyīyamalakalāpasaṃskāraprakṣaye kathaṃ paropadeśaḥ śakyakriyaḥ /",
    "GSP30abhiprvu:81": " saṃbhavanti hi māyāgarbhādhikāriṇo viṣṇuviriṃcādyāḥ ,",
    "GSP30abhiprvu:82": " taduttīrṇā api mahāmāyādhikṛtāḥ śuddhāśuddhā mantra-tadīśa-tanmaheśātmānaḥ ;",
    "GSP30abhiprvu:83": " śuddhā api śrīsadāśivaprabhṛtayaḥ /",
    "GSP30abhiprvu:84": " te tu yadīyaiśvaryavipruḍbhirīśvarībhūtāḥ sa bhagavān anavacchinnaprakāśānandarūpasvātantryaparamārtho maheśvaraḥ ,",
    "GSP30abhiprvu:85": " tasya 'dāsyam';",
    "GSP30abhiprvu:86": " ityanena tatpratyabhijñopapādanasya mahāphalatvam āsūtrayati /",
    "GSP30abhiprvu:87": " dīyate asmai svāminā sarvaṃ yathābhilaṣitam iti dāsaḥ ,",
    "GSP30abhiprvu:88": " tasya bhāva ityanena parameśvararūpasvātantryapātratā uktā /",
    "GSP30abhiprvu:89": " 'janasya'; iti ,",
    "GSP30abhiprvu:90": " yaḥ kaścit jāyamānaḥ tasya ,",
    "GSP30abhiprvu:91": " ityanena adhikāriviṣayo nātra kaścinniyama iti darśayati ,",
    "GSP30abhiprvu:92": " yasya yasya hi idaṃ svarūpaprathanaṃ tasya tasya mahāphalam ,",
    "GSP30abhiprvu:93": " prathanasyaiva paramārthaphalatvāt ,",
    "GSP30abhiprvu:94": " tasya ca pratibandhakasaṃmatairapratibandhanīyatvāt ,",
    "GSP30abhiprvu:95": " na hi prathitamaprathitamiti nyāyāt / taduktam @-----",
    "GSP30abhiprvu:96": " {nehābhikramanāśo 'sti pratyavāyo na vidyate /",
    "GSP30abhiprvu:97": " svalpamapyasya darmasya trāyte mahato bhayāt //}",
    "GSP30abhiprvu:98": " iti / paramagurupādairapi śivadṛṣṭau @-----",
    "GSP30abhiprvu:99": " {ekavāraṃ pramāṇena śāstrādvā guruvākyataḥ /",
    "GSP30abhiprvu:100": " jñāte śivatve sarvasthe pratipattyā dṛḍhātmanā //",
    "GSP30abhiprvu:101": " karaṇena nāsti kṛtyaṃ kvāpi bhāvanayāpi vā /",
    "GSP30abhiprvu:102": " sakṛjjhāte suvarṇe kiṃ satyatā karaṇādinā //",
    "GSP30abhiprvu:103": " sarvadā pitṛmātrāditulyadārḍyena satyatā /}",
    "GSP30abhiprvu:104": " iti / janasya anavaratajananamaraṇapīḍitasya ityanena kṛpāspadatayā upakaraṇīyatvamāha /",
    "GSP30abhiprvu:105": " apiśabdaḥ svātmanaḥ tadabhinnatām āviṣkurvan pūrṇatvena svātmani parārthasaṃpattyatiriktaprayojanāntarāvakāśaṃ parākaroti /",
    "GSP30abhiprvu:106": " parārthaśca prayojanaṃ bhavatyeva tallakṣaṇatvāt ,",
    "GSP30abhiprvu:107": " na hi ayaṃ daivaśāpaḥ svārtha eva prayojanaṃ na parārtha iti ;",
    "GSP30abhiprvu:108": " tasyāpi atallakṣaṇatve sati aprayojanatvāt ;",
    "GSP30abhiprvu:109": " saṃpādyatvena abhisaṃhitaṃ yat mukhyatayā tata eva kriyāsu prayojakaṃ tatprayojanam /",
    "GSP30abhiprvu:110": " ata eva bhedāde 'pi īśvarasya sṛṣṭyādikaraṇe parārtha eva prayojanam iti darśayituṃ nyāyanirmāṇavedhasā nirūpitam @-----",
    "GSP30abhiprvu:111": " {yamarthamadhikṛtya puruṣaḥ pravartate tat prayojanam}",
    "GSP30abhiprvu:112": " iti / icchan iti icchāviṣayīkṛtasya phalasya pravṛtto hetutvaṃ śatrā darśayati /",
    "GSP30abhiprvu:113": " icchāśaktiśca uttarottaram ucchūnasvabhāvatayā kriyāśaktiparyantībhavati ---- iti darśayiṣyāmaḥ /",
    "GSP30abhiprvu:114": " upaśabdaḥ samīpārthaḥ ,",
    "GSP30abhiprvu:115": " tena janasya parameśvaradharmasamīpatākaraṇam atra phalam /",
    "GSP30abhiprvu:116": " ata evāha samasta iti /",
    "GSP30abhiprvu:117": " parameśvaratālābhe hi samastāḥ saṃpadaḥ tanniḥṣyandamayyaḥ saṃpannā eva ,",
    "GSP30abhiprvu:118": " rohaṇalābhe ratnasaṃpada iva /",
    "GSP30abhiprvu:119": " pramuṣitasvātmaparamārthasya hi kim anyena labdhena ,",
    "GSP30abhiprvu:120": " labdhatatparamārthasyāpi tadanyat nāsti yad vāñchanīyam /",
    "GSP30abhiprvu:121": " yaduktaṃ granthakṛtaivaḥ @-----",
    "GSP30abhiprvu:122": " {bhaktilakṣmīsamṛddhānāṃ kimanyadupayācitam /",
    "GSP30abhiprvu:123": " enayā vā daridrāṇāṃ kimanyadupayācitam //}",
    "GSP30abhiprvu:124": " ityevaṃ ṣaṣṭhīsamāsena prayojanamuktam ,",
    "GSP30abhiprvu:125": " bahubrīhiṇā tu upāyaḥ sūcyate /",
    "GSP30abhiprvu:126": " samastasya bhāvābhāvarūpasya bāhyābhyantarasya nīlasukhādeḥ yā saṃpat saṃpattiḥ siddhiḥ tathātvaprakāśaḥ ,",
    "GSP30abhiprvu:127": " tasyāḥ samyak avāptiḥ vimarśarūḍhiḥ ,",
    "GSP30abhiprvu:128": " saiva hetuḥ yasyāṃ tatpratyabhijñāyām ,",
    "GSP30abhiprvu:129": " tathā hi ---- sphuṭatarabhāsasamānanīlasukhādipramānveṣaṇadvāreṇaiva pāramārthikapramātṛlābha iha upadiśyate /",
    "GSP30abhiprvu:130": " yadāha anyatraḥ @-----",
    "GSP30abhiprvu:131": " {idamityasya vicchinnavimarśasya kṛtārthatā /",
    "GSP30abhiprvu:132": " yā svasvarūpe viśrāntirvimarśaḥ so 'hamityayam //}",
    "GSP30abhiprvu:133": " iti / tathā tatraiva @-----",
    "GSP30abhiprvu:134": " {prakāśasyātmaviśrāntirahaṃbhāvo hi kīrtitaḥ /",
    "GSP30abhiprvu:135": " uktā ca saiva viśrāntiḥ sarvāpekṣānirodhataḥ //",
    "GSP30abhiprvu:136": " svātantryamatha kartṛtvaṃ mukhyamīśvaratāpi ca /}",
    "GSP30abhiprvu:137": " iti / iyatā ca upāye atidurghaṭatvāśaṅkā parākṛtā /",
    "GSP30abhiprvu:138": " yadante nirūpayiṣyati @-----",
    "GSP30abhiprvu:139": " {sughaṭa eṣa mārgo navaḥ}(Ipv_4,1.16)",
    "GSP30abhiprvu:140": " iti / tamya maheśvarasya pratyabhijñā pratīpamātmābhimukhyena jñānaṃ prakāśaḥ pratyabhijñā /",
    "GSP30abhiprvu:141": " pratīpam iti ---- svātmāvabhāso hi na ananubhūtapūrvo'vicchinnaprakāśatvāt tasya ,",
    "GSP30abhiprvu:142": " sa tu tacchaktyaiva vicchinna iva vikalpita iva lakṣyate ---- iti vakṣyate /",
    "GSP30abhiprvu:143": " pratyabhijñā ca ---- bhātabhāsamānarūpānusaṃdhānātmikā ,",
    "GSP30abhiprvu:144": " sa evāyaṃ caitra ---- iti pratisaṃdhānena abhimukhībhūte vastuni jñānam ;",
    "GSP30abhiprvu:145": " loke'pi etatputra evaṃguṇa evaṃrūpaka ityevaṃ vā ,",
    "GSP30abhiprvu:146": " antato'pi sāmānyātmanā vā jñātasya punarabhimukhībhāvāvasare pratisaṃdhiprāṇitameva jñānaṃ pratyabhijñā ---- iti vyavahriyate ;",
    "GSP30abhiprvu:147": " nṛpaṃ prati pratyabhijñāpito'yam ---- ityādau /",
    "GSP30abhiprvu:148": " ihāpi prasiddhapurāṇasiddhāntāgamānumānādividitapūrṇaśaktisvabhāve īśvare sati svātmanyabhimukhībhūte tatpratisaṃdhānena jñānam udeti ,",
    "GSP30abhiprvu:149": " nūnaṃ sa eva īśvaro'ham ---- iti /",
    "GSP30abhiprvu:150": " tāmenām upapādayāmi iti /",
    "GSP30abhiprvu:151": " upapattiḥ saṃbhavaḥ ,",
    "GSP30abhiprvu:152": " tāṃ saṃbhavantīṃ tatsamarthācaraṇena prayojakavyāpāreṇa saṃpādayāmi /",
    "GSP30abhiprvu:153": " tathā hi ---- saṃbhavati tāvad asau ,",
    "GSP30abhiprvu:154": " avicchinnaprakāśatvāt ;",
    "GSP30abhiprvu:155": " nirodhakābhimatamāyāśaktisamapasāraṇamātrameva tu tatra upapādanam /",
    "GSP30abhiprvu:156": " pratyabhijñopapattau svaparavibhāgābhāve tadapekṣaṃ kartrabhiprāyādi asaṃbhāvyam iti parasmaipadaprayogaḥ /",
    "GSP30abhiprvu:157": " itthaṃ ca atra śloke yojanā ,",
    "GSP30abhiprvu:158": " ---- maheśvarasya dāsyaṃ samastasaṃpallābhahetuṃ kathaṃcit āsādya ,",
    "GSP30abhiprvu:159": " janasyāpi kathaṃcit tatpratyabhijñām āsādya prāpayya ,",
    "GSP30abhiprvu:160": " upakāraṃ samastasaṃpallābhahetubhūtaṃ maheśvaradāsyātmakam icchan ,",
    "GSP30abhiprvu:161": " tāmeva samastasaṃpatsamavāptihetukāṃ tatpratyabhijñām upapādayāmi /",
    "GSP30abhiprvu:162": " āsādya iti āvṛttiyojane dvau ṇicau /",
    "GSP30abhiprvu:163": " iyati ca vyākhyāne vṛttikṛtā bharo na kṛtaḥ ,",
    "GSP30abhiprvu:164": " tātparyavyākhyānāt / yaduktam @-----",
    "GSP30abhiprvu:165": " {saṃvṛtasautranirdeśavivṛtimātravyāpārāyām /}",
    "GSP30abhiprvu:166": " iti / ṭīkākāreṇāpi vṛttimātraṃ vyākhyātumudyatena nedaṃ spṛṣṭam ,",
    "GSP30abhiprvu:167": " asmākaṃ tu sūtravyākhyāna eva udyama -- iti vibhajya vyākhyātam /",
    "GSP30abhiprvu:168": " evaṃ sarvatra /",
    "GSP30abhiprvu:169": " evamanena ślokena abhidheyam ,",
    "GSP30abhiprvu:170": " prayojanam ,",
    "GSP30abhiprvu:171": " tatprayojanam ,",
    "GSP30abhiprvu:172": " tatprayojanam ,",
    "GSP30abhiprvu:173": " adhikārinirūpaṇam ,",
    "GSP30abhiprvu:174": " guruparvakramaḥ saṃbandha -- iti darśitam /",
    "GSP30abhiprvu:175": " tathā hi ---- samastasaṃpallakṣaṇo vyākhyāto yo'rthaḥ pūrvaṃ puṇyapāpādau saṃsāramūlakāraṇe hetuḥ ,",
    "GSP30abhiprvu:176": " sa eva pratyabhijñāyate anayā ---- iti karaṇavyutpattyā upāyaḥ iha lokottaramārgaṃ prati nirṇītaḥ ,",
    "GSP30abhiprvu:177": " iti atidurghaṭakāritvalakṣaṇamaiśvaryam",
    "GSP30abhiprvu:178": " {mārgo nava}(Ipv_4,1.16.)",
    "GSP30abhiprvu:179": " iti śākhānte nirūpayiṣyamāṇaṃ sūcayatā upāyaḥ darśitaḥ abhidheyatvena / ata eva",
    "GSP30abhiprvu:180": " {tathā hi jaḍabhūtānām}(Ipv_1,1.4.)",
    "GSP30abhiprvu:181": " ityupakramapūrvakaṃ ślokāntaraṃ bhaviṣyati /",
    "GSP30abhiprvu:182": " prayojanaṃ ca pratyabhijñopāyajñānam ,",
    "GSP30abhiprvu:183": " tasya prayojanam pratyabhijñānam ,",
    "GSP30abhiprvu:184": " tasyāpi prayojanaṃ samastasaṃpallakṣaṇapāramaiśvaryaikarūparathanam ,",
    "GSP30abhiprvu:185": " tataḥ paraṃ nāstyeva ,",
    "GSP30abhiprvu:186": " tasya sarvaparyantaphalatvādaṃśāṃśikayāpi /",
    "GSP30abhiprvu:187": " yaduktaṃ mayaiva stotre @-----",
    "GSP30abhiprvu:188": " {phalaṃ kriyāṇāmathavā vidhīnāṃ paryantatastvanmayataiva deva /",
    "GSP30abhiprvu:189": " pahlepsavo ye punaratra teṣāṃ mūḍhā sthitiḥ syādanavasthayaiva //}",
    "GSP30abhiprvu:190": " iti / etad vakṣyati @-----",
    "GSP30abhiprvu:191": " {tadatra nidadhatpadam}(Ipv_4,1.16.)",
    "GSP30abhiprvu:192": " iti pādadvayena /",
    "GSP30abhiprvu:193": " janasya ityanena adhikārī darśitaḥ /",
    "GSP30abhiprvu:194": " yat nigamayiṣyati @-----",
    "GSP30abhiprvu:195": " iti / kathaṃcit ityanena guruparvakramaḥ / vakṣyati @-----",
    "GSP30abhiprvu:196": " {mahāgurubhirucyate sma śivadṛṣṭiśāstre yathā}(Ipv_4,1.16.)",
    "GSP30abhiprvu:197": " iti / evaṃ pratyabhijñātavyasamastavastusaṃgrahaṇena idaṃ vākyamuddeśarūpaṃ pratijñāpiṇḍātmakaṃ ca ,",
    "GSP30abhiprvu:198": " madhyagranthastu hetvādinirūpakaḥ ,",
    "GSP30abhiprvu:199": " {iti prakaṭito mayā}(Ipv_4,1.16.)",
    "GSP30abhiprvu:200": " iti ca antyaśloko nigamanagranthaḥ -- ityevaṃ pañcāvayavātmakamidaṃ śāstraṃ paravyutpattiphalam /",
    "GSP30abhiprvu:201": " naiyāyikakramasyaiva māyāpade pāramārthikatvam ---- iti granthakārābhiprāyaḥ",
    "GSP30abhiprvu:202": " ityādiṣu uddeśeṣu prakaṭībhaviṣyati -- iti tāvad granthasya tātparyam sujanaśca laukikeśvaraparicita īśvaraviṣaye janam anujīviguṇasaṃpannaṃ prakāśayati ,",
    "GSP30abhiprvu:203": " janaviṣaye ca abhigāmikādiguṇasaṃpannam īśvaraṃ prakāśayati - iti",
    "GSP30abhiprvu:204": " iyānarthaḥ sāmānyena ṣaṣṭhosamāsena darśitaḥ tasya pratyabhijñā iti /",
    "GSP30abhiprvu:205": " etacchlokākarṇanasamaye ca śiṣyāṇām etadarthasaṃkramaṇakrameṇa parameśvaratādātmyameva upajāyate tāvat /",
    "GSP30abhiprvu:206": " tathā hi ---- janasya ityākarṇanāt vayaṃ te jananamaraṇapīḍitā aparyupastavṛttayaśca ,",
    "GSP30abhiprvu:207": " asmākamayam upakāram icchan ,",
    "GSP30abhiprvu:208": " maheśvarasya dāsyam āsādya ,",
    "GSP30abhiprvu:209": " samastasaṃpatsamavāptihetuṃ tatpratyabhijñām upapādayati ;",
    "GSP30abhiprvu:210": " tataśca tatpratyabhijñāmevaṃbhūtāṃ vayaṃ prāptā eva ,",
    "GSP30abhiprvu:211": " itītthameva hi adhikāriṇi śāstrārthasya bimbapratibimbavat saṃkrāntiḥ loḍliṅādīnāṃ viṣayībhavati prathamapuruṣārtha uttamapuruṣārthe paryasyati",
    "GSP30abhiprvu:212": " na tu tāṭasthyena ;",
    "GSP30abhiprvu:213": " adhikāryanadhikāriṇoḥ pratipattau viśeṣābhāvaprasaṅgāt /",
    "GSP30abhiprvu:214": " ārogyakāmāḥ śivāṃ sevantāṃ sevadhvam ---- iti vā vākyārthasya sevāmahai -- ityevaṃrūpeṇa adhikāriṇi dvitīyā kakṣyā saṃkrāntau ,",
    "GSP30abhiprvu:215": " tṛṭīyakakṣyāmeva bhāvikoṭipatitāmapi puruṣārthasaṃpattim akālakalitasvarūpānupraveśena svātmīkṛtām abhimanyamāne ,",
    "GSP30abhiprvu:216": " tata eva vitatasaṃvitsundaraparāmarśo pūrṇatābhimānapratilambhāt ,",
    "GSP30abhiprvu:217": " anyasya tu anevaṃrūpatvenaiva anadhikāritā tāṭasthyaprāṇā ---- iti /",
    "GSP30abhiprvu:218": " tadāstām avāntarametat atigahanaṃ ca ---- iti sthitametat /",
    "GSP30abhiprvu:219": " etena ślokena īśvarasāṃmukhyaṃ vineyānāṃ prayojanādipratipādanaṃ ca kriyate ---- iti /",
    "GSP30abhiprvu:220": " {anantabhāvasaṃbhārabhāsane spandanaṃ param /",
    "GSP30abhiprvu:221": " upoddhātāyate yasya taṃ stumaḥ sarvadā śivam //} //1//",
    "GSP30abhiprvu:222": " nanu īśvarasya siddhireva kartavyā /",
    "GSP30abhiprvu:223": " keyaṃ siddhiḥ ?",
    "GSP30abhiprvu:224": " na tāvat utpattiḥ , nityatvāt /",
    "GSP30abhiprvu:225": " nāpi īśvarasiddhikārādayastasyopapattiṃ vidadhate /",
    "GSP30abhiprvu:226": " jñaptiḥ siddhiriti cet ,",
    "GSP30abhiprvu:227": " anavacchinnaprakāśasya pramāṇavyāpāropādheyaprakāśātmakasiddhyanupayoga eva /",
    "GSP30abhiprvu:228": " nanu anavacchinnastadīyaḥ prakāśa -- iti kathametat ;",
    "GSP30abhiprvu:229": " nīlasukhādiprakāśe hi tatprakāśaḥ kutaḥ ?",
    "GSP30abhiprvu:230": " tadaprakāśe'pi suptamūrchādau nitarām ,",
    "GSP30abhiprvu:231": " svaprakāśe'pi vā īśvare pramātḥṇāṃ kiṃ vṛttaṃ yena teṣāṃ pramāṇavyāpārānupayoga ityāśaṅkyāha @-----",
    "GSP30abhiprvu:232": " kartari jñātari svātmanyādisiddhe maheśvare /",
    "GSP30abhiprvu:233": " ajaḍātmā niṣedhaṃ vā siddhiṃ vā vidadhīta kaḥ // Ipk_1,1.2 //",
    "GSP30abhiprvu:234": " iha ka īśvare kīdṛśe kīdṛśena pramāṇena asti iti jñānalakṣaṇāṃ siddhim ,",
    "GSP30abhiprvu:235": " nāstīti jñānalakṣaṇaṃ vā niṣedhaṃ kuryāt ?",
    "GSP30abhiprvu:236": " pramātā iti cet , sa eva kaḥ ?",
    "GSP30abhiprvu:237": " dehādirjaḍaḥ uta tadanyo vā kaścit ātmādiśabdavācyaḥ ?",
    "GSP30abhiprvu:238": " so'pi svaprakāśasvabhāvo vā na vā ?",
    "GSP30abhiprvu:239": " dehādirjaḍaḥ iti cet ,",
    "GSP30abhiprvu:240": " sa eva svātmani asiddhaḥ paratra kāṃ siddhiṃ kuryāt ?",
    "GSP30abhiprvu:241": " ātmāpi asvaprakāśo jaḍa eva tattulyayogakṣemaḥ /",
    "GSP30abhiprvu:242": " svaprakāśasvabhāvaḥ iti cet ,",
    "GSP30abhiprvu:243": " kīdṛśena svena rūpeṇa bhāti ?",
    "GSP30abhiprvu:244": " yadi pariniṣṭhitasaṃvinmātrarūpeṇa ,",
    "GSP30abhiprvu:245": " tadā saṃvidāṃ bhedanam ,",
    "GSP30abhiprvu:246": " bheditānāṃ ca antaranusaṃdhānena abhedanaṃ na syāt ;",
    "GSP30abhiprvu:247": " tena svatantrasvaprakāśātmatayā tāvat sa bhāsate ,",
    "GSP30abhiprvu:248": " bheditānāṃ ca antaranusaṃdhānena abhedanaṃ na syāt ;",
    "GSP30abhiprvu:249": " tena svatantrasvaprakāśātmatayā tāvat sa bhāsate ,",
    "GSP30abhiprvu:250": " tathābhāsamānaśca kīdṛśamīśvaraṃ sādhayet niṣedhet vā ?",
    "GSP30abhiprvu:251": " kartṛjñātṛsvabhāvam iti cet nanu sa pramātaiva tathābhūtaḥ iti ko'nyaḥ saḥ ?",
    "GSP30abhiprvu:252": " nanu sarvakartṛtvasarvajñatve pramāturna staḥ ;",
    "GSP30abhiprvu:253": " na khalu sarvaśabdārtho jñātṛkartṛtvayoḥ svarūpaṃ bhinatti ,",
    "GSP30abhiprvu:254": " bhedadarśane'pi īśvarajñānacikīrṣāyajñādernityasya viṣayeṇa akāraṇabhūtena anādheyātiśayatvāt /",
    "GSP30abhiprvu:255": " prakāśamānatānayanameva viṣayatvam iti cet ,",
    "GSP30abhiprvu:256": " aprakāśasvabhāvasya tathātvamanucitam ---- iti vakṣyāmaḥ /",
    "GSP30abhiprvu:257": " prakāśamānasvabhāvatve viṣayo'pi sarvātmanā prakāśa eva nimagna iti prakāśaḥ prakāśate ---- ityetāvanmātraparamārthatve kaḥ sarvajñāsarvajñavibhāgaḥ",
    "GSP30abhiprvu:258": " , pramāṇamapi evaṃ siddhatvāsiddhatvābhyāṃ paryanuyojyam ;",
    "GSP30abhiprvu:259": " evaṃ siddhirapi /",
    "GSP30abhiprvu:260": " tasmāt viṣayābhimataṃ vastu śarīratayā gṛhītvā tāvat nirbhāsamāna ātmaiva prakāśate vicchedaśūnyaḥ ,",
    "GSP30abhiprvu:261": " suṣuptamapi prati prakāśata eva ,",
    "GSP30abhiprvu:262": " anyathā smṛtyayogāt ;",
    "GSP30abhiprvu:263": " prakāśasya ca nityatvāt vicchedahetorabhāvena ,",
    "GSP30abhiprvu:264": " anyapramātrapekṣayā ca prakāśamānatvāt ,",
    "GSP30abhiprvu:265": " svaparapramātṛvibhāgasya tatsṛṣṭasya māyīyatvena vakṣyamāṇatvāt /",
    "GSP30abhiprvu:266": " sa cāyaṃ svatantraḥ /",
    "GSP30abhiprvu:267": " svātantryaṃ ca asya abhede bhedanam ,",
    "GSP30abhiprvu:268": " bhedite ca antaranusaṃdhānena abhedanam ---- iti bahuprakāraṃ vakṣyāmaḥ /",
    "GSP30abhiprvu:269": " etadeva asya pārameśvaryaṃ mukhyamānandamayaṃ rūpam ---- iti pūrvamupāttaṃ kartari iti /",
    "GSP30abhiprvu:270": " tadeva tu svātantryaṃ vibhajya vaktuṃ jñātari iti pañcānnirdiṣṭam /",
    "GSP30abhiprvu:271": " jñānapallavasvabhāvaiva hi kriyā ---- iti vakṣyate /",
    "GSP30abhiprvu:272": " tena sarvakriyāsvatantre sarvaśaktike ---- iti yāvad uktaṃ bhavet tāvadeva kartari jñātari iti /",
    "GSP30abhiprvu:273": " iyameva ca saṃvitsvabhāvatā /",
    "GSP30abhiprvu:274": " saṃviditi tu ucyamānā vikalpyatvena prameyatāṃ spṛśanto sṛṣṭatvāt na paramārthasaṃvit ---- iti vakṣyāmaḥ /",
    "GSP30abhiprvu:275": " kartā jñātā ca maheśvara ---- ityabhidhāne'pi sa eva prakāra āpatet ,",
    "GSP30abhiprvu:276": " iti yathā yathā prameyabhūmikāpādananyakkārakalaṅkaparihāraḥ śakyaḥ tathā tathā yāvadgati yatitavyam ,",
    "GSP30abhiprvu:277": " iti bhūtavibhaktyā nirdeśaḥ kṛtaḥ /",
    "GSP30abhiprvu:278": " upadeśāvasare hi sarvātmanā tāvat sā prameyatā asya parihartum aśakyā /",
    "GSP30abhiprvu:279": " svātmani iti ,",
    "GSP30abhiprvu:280": " svasmin anapāyirūpe svabhāve ityanena ,",
    "GSP30abhiprvu:281": " vaiśeṣikādyabhimatajaḍātmavādanirāsaḥ /",
    "GSP30abhiprvu:282": " ādisiddhe iti ,",
    "GSP30abhiprvu:283": " avicchinnaprakāśe ityarthaḥ /",
    "GSP30abhiprvu:284": " maheśvare iti ,",
    "GSP30abhiprvu:285": " etadeva māheśvarya yad anavacchinnaparkāśatvena jñātṛkartṛtvadhāropārohaḥ /",
    "GSP30abhiprvu:286": " ajaḍātmā iti ,",
    "GSP30abhiprvu:287": " yasya tu vaiśeṣikāderjaḍa ātmā sa siddhiṃ karotu īśvaraviṣayām ;",
    "GSP30abhiprvu:288": " anyastu sāṃkhyādiniṣedham ;",
    "GSP30abhiprvu:289": " sāṃkhyo'pi viṣayāvabhāsanarūpaṃ jñānaṃ buddhidharmamicchan ātmānaṃ vastuto jaḍameva upaiti ;",
    "GSP30abhiprvu:290": " na ca jaḍātmā svātmanyapi durlabhaprakāśasvātantryaleśaḥ kiṃcit sādhayituṃ niṣeddhuṃ vā prabhaviṣṇuḥ pāṣāṇa iva ;",
    "GSP30abhiprvu:291": " na ca ajaḍātmano'pi etad ucitam ,",
    "GSP30abhiprvu:292": " tathā hi ---- sa svātmani siddhimitthaṃ kuryāt ---- yadi asya so'bhinavatvena bhāsamānaḥ pūrvaṃ na bhāsate ,",
    "GSP30abhiprvu:293": " na bhāsanaṃ cet jaḍataiva /",
    "GSP30abhiprvu:294": " niṣedhaṃ ca itthaṃ vidadhyāt ---- yadi sa na prakāśate tathā ca jaḍaḥ ,",
    "GSP30abhiprvu:295": " na ca jaḍasya etat yuktam ityuktam ,",
    "GSP30abhiprvu:296": " nāpi ajaḍasya ;",
    "GSP30abhiprvu:297": " tasmāt saṃvitprakāśa eva ghaṭādiprakāśaḥ ,",
    "GSP30abhiprvu:298": " na tvasau svatantraḥ kaścit vāstavaḥ ;",
    "GSP30abhiprvu:299": " prakāśa eva ca ātmāḥ ;",
    "GSP30abhiprvu:300": " tat na tatra kārakavyāpāravat pramāṇavyāpāro'pi nityatvavat svaprakāśatvasyāpi tatra bhāvāt //2//",
    "GSP30abhiprvu:301": " nanu kārakavyāpāraḥ pramāṇavyāpāraśca yadi īśvare na saṃbhavati ,",
    "GSP30abhiprvu:302": " tarhi pratyabhijñāpayāmi ---- iti yo vyāpāra uktaḥ sa katamo vyāpāraḥ @-----",
    "GSP30abhiprvu:303": " ityāśaṅkyāha @-----",
    "GSP30abhiprvu:304": " kiṃtu mohavaśādasmindṛṣṭe 'pyanupalakṣite /",
    "GSP30abhiprvu:305": " śaktyāviṣkaraṇeneyaṃ pratyabhijñopadarśyate // Ipk_1,1.3 //",
    "GSP30abhiprvu:306": " sa īśvarasvabhāva ātmā prakāśate tāvat ,",
    "GSP30abhiprvu:307": " tatra ca asya svātantryam iti na kenacidvapuṣā na prakāśate ,",
    "GSP30abhiprvu:308": " tatra aprakāśātmanāpi prakāśate prakāśātmanāpi ,",
    "GSP30abhiprvu:309": " tatrāpi prakāśātmani sarvathā prakāśātmanā prakāśo bhāgaśo vā ;",
    "GSP30abhiprvu:310": " bhāgaśaḥ prakāśane sarvasya vyatirekeṇa avyatirekeṇa vā ,",
    "GSP30abhiprvu:311": " katipayasya vyatirekeṇa avyatirekeṇa vā ,",
    "GSP30abhiprvu:312": " uktaprakārapūrṇatayā vā ;",
    "GSP30abhiprvu:313": " tadamī sapta prakārāḥ /",
    "GSP30abhiprvu:314": " tatra prathamaḥ prakāro jaḍollāsaḥ ,",
    "GSP30abhiprvu:315": " antyaḥ paramaśivātmā ,",
    "GSP30abhiprvu:316": " madhyamā jīvā bhāsāḥ ,",
    "GSP30abhiprvu:317": " saiva bhagavato māyā vimohinī nāma śaktiḥ ,",
    "GSP30abhiprvu:318": " tadvaśāt prakāśātmatayā satatam avabhāsamāne'pi ātmani bhāgena aprakāśanavaśād anupalakṣite sarvathā hṛdayaṃgamībhāvamaprāpte ata eva pūrṇatāvabhāsanasādhyām arthakriyām akurvati ,",
    "GSP30abhiprvu:319": " tatpūrṇatāvabhāsanātmakābhimānaviśeṣasiddhaye",
    "GSP30abhiprvu:320": " pratyabhijñā vyākhyātapūrvā pradarśyate , katham ?",
    "GSP30abhiprvu:321": " śakteḥ īśvaraniṣṭhatvena prasiddhāyā dṛkkriyātmikāyāḥ ,",
    "GSP30abhiprvu:322": " āviṣkaraṇena pradarśanena ,",
    "GSP30abhiprvu:323": " abhimānasādhyārthakriyāṇāṃ tadabhimānasiddhyā vinā asiddheḥ ;",
    "GSP30abhiprvu:324": " tathā ca dṛṣṭāntaṃ darśayati @-----",
    "GSP30abhiprvu:325": " {taistairapyupayācitaiḥ /}(Ipv_4,1.17.)",
    "GSP30abhiprvu:326": " iti / etaduktaṃ bhavati ---- na kārakavyāpāro bhagavati ,",
    "GSP30abhiprvu:327": " nāpi jñāpakavyāpāro'yam ,",
    "GSP30abhiprvu:328": " api tu mohāpasāraṇamātrametat ,",
    "GSP30abhiprvu:329": " vyavahārasādhanānāṃ pramāṇānāṃ tāvatyeva viśrānteḥ /",
    "GSP30abhiprvu:330": " ghaṭo'yamagragaḥ pratyakṣatvāt ---- ityanena hi ghaṭo na jñāpyate pratyakṣeṇaiva prakāśamānatvāt ,",
    "GSP30abhiprvu:331": " anyathā pakṣe hetvasiddheḥ ,",
    "GSP30abhiprvu:332": " kevalaṃ mohamātramapasāryate /",
    "GSP30abhiprvu:333": " yaścāyaṃ mohastadapasāraṇaṃ ca yat ,",
    "GSP30abhiprvu:334": " tadubhayamapi bhagavata eva vijṛmbhāmātram ,",
    "GSP30abhiprvu:335": " na tu adhikaṃ kiṃcit ---- ityuktaṃ vakṣyate ca //3//",
    "GSP30abhiprvu:336": " nanu paridṛśyamāne bhāvarāśau kimīyā śaktirāviṣkriyate kaṃ ca prati iti /",
    "GSP30abhiprvu:337": " jaḍānāṃ tāvat na jñānātmikā śaktirasti ,",
    "GSP30abhiprvu:338": " kriyātmikāpi svātantryaprāṃā svātantryavyapagamād asaṃbhāvanābhūmireva ;",
    "GSP30abhiprvu:339": " tathā ca ratho gacchati ---- ityādau upacāraṃ kecana pratipannāḥ ,",
    "GSP30abhiprvu:340": " na ca jaḍānprati vyavahārasādhanam ucitam ;",
    "GSP30abhiprvu:341": " atha ajaḍajīvajjanatādhikāreṇa ubhayamapi ,",
    "GSP30abhiprvu:342": " tarhi sarvasya svātmā maheśvara ---- iti dūrataraṃ viprakarṣitā pratyāśā ,",
    "GSP30abhiprvu:343": " tadetad āśṅkya nirūpayati @-----",
    "GSP30abhiprvu:344": " tathā hi jaḍabhūtānāṃ pratiṣṭhā jīvadāśrayā /",
    "GSP30abhiprvu:345": " jñānaṃ kriyā ca bhūtānāṃ jīvatāṃ jīvanaṃ matam // Ipk_1,1.4 //",
    "GSP30abhiprvu:346": " tathā hi iti yuktyupakramaṃ dyotayati ,",
    "GSP30abhiprvu:347": " dṛśyatāṃ kila ityarthaḥ /",
    "GSP30abhiprvu:348": " tathā ityanena sādhyaṃ sūcyate ,",
    "GSP30abhiprvu:349": " hinā heturityanye ,",
    "GSP30abhiprvu:350": " prakṛtaṃ sādhyaṃ hetusiddhyāyattamupakramyate ityarthaḥ /",
    "GSP30abhiprvu:351": " tena iti buddhivartinā ,",
    "GSP30abhiprvu:352": " tata eva smaryamāṇena granthena varṇayiṣyamāṇena prakāreṇa yasmāt sarvametad yuktam iti tathā hi iti śabdasya vārthaḥ /",
    "GSP30abhiprvu:353": " iha tāvat bhāvarāśiryathā vimṛśyate tathā asti ,",
    "GSP30abhiprvu:354": " astitvasya prakāśaṃ śaraṇīkurvataḥ prakāśaprāṇitadeśīyaṃ āśritya samunmevāt ,",
    "GSP30abhiprvu:355": " avimṛṣṭaṃ hi yadi vastu tanna nīlaṃ na pītaṃ na sat na asaditi kuta iti paryanuyoge kimuttaraṃ syāt /",
    "GSP30abhiprvu:356": " tena yad yathā yāvat avādhitaṃ vimṛśyate tat tathā tāvat asti ,",
    "GSP30abhiprvu:357": " tat eva deśakālākāravitatātmāno 'pi dravyakriyāsaṃbandhādayaḥ ekatvena paramārthasanta iti vakṣyate",
    "GSP30abhiprvu:358": " ityādinā , tataśca vitatamapi idaṃ viśvaṃ saṃkṣepavimarśadaśādhirohe jaḍaṃ jīvacca ---- ityetāvatā dvayarūpeṇa asti /",
    "GSP30abhiprvu:359": " tatra jaḍā vimṛśyamānā na svatantrā bhavanti ,",
    "GSP30abhiprvu:360": " vimṛśyamānatā hi teṣāṃ na svaśarīraviśrāntaḥ ko 'pi dharmaḥ jaḍatvābhāvaprasaṃgāt ,",
    "GSP30abhiprvu:361": " mama nīlaṃ bhāti mayā nīlaṃ jñāyate iti /",
    "GSP30abhiprvu:362": " teṣām jaḍabhūtānāṃ cinmayatve 'pi māyākhyayā īśvaraśaktyā jāḍyaṃ prāpitānām ,",
    "GSP30abhiprvu:363": " jīvantaṃ pramātāramāśritya pratiṣṭhā tatpramātrābhimukhyena avasthānam ,",
    "GSP30abhiprvu:364": " tato jaḍā nāma na pṛthak santi /",
    "GSP30abhiprvu:365": " yathoktaṃ granthakṛtaivaḥ @-----",
    "GSP30abhiprvu:366": " {evamātmanyasatkalpāḥ prakāśasyaiva santyamī /",
    "GSP30abhiprvu:367": " jaḍāḥ prakāśa evaikaḥ svātmanaḥ svaparātmabhiḥ //}",
    "GSP30abhiprvu:368": " iti / sa eva hi svātmanā san vaktavyo yasya anyānupahitaṃ rūpaṃ cakāsti ;",
    "GSP30abhiprvu:369": " na ca bhārūpānupahitaṃ jaḍaṃ nāma kiñcit ,",
    "GSP30abhiprvu:370": " tena jaḍānāṃ hi śaktirāviṣkriyate jaḍānprati ---- ityetat tāvat nirutthānameva /",
    "GSP30abhiprvu:371": " ye tu anye jaḍebhyo jīvanta ---- iti nāma prasiddhāḥ teṣāmapi śarīraprāṇapuryaṣṭakaśūnyākārāḥ tāvat jaḍā eva iti teṣāmapi kimucyate /",
    "GSP30abhiprvu:372": " ata eva ghaṭaśarīraprāṇasukhatadbh/",
    "GSP30abhiprvu:373": " avarūpaṃ yallagnaṃ bhāti tadeva jīvarūpabhūtaṃ satyam ;",
    "GSP30abhiprvu:374": " tasya ca āpāte yadyapi bahutvaṃ bhāti tathāpi tat jaḍātmakavedyaśarīrādyupādheḥ /",
    "GSP30abhiprvu:375": " tatastat apārabhārthikam anyonyāśrayāt ,",
    "GSP30abhiprvu:376": " jīvā hi jaḍabhedāt bhedabhāginaḥ jaḍāśca jīvabhedāt ,",
    "GSP30abhiprvu:377": " etaddeho 'yam etadvedyo 'yam ---- iti bhedam upeyuḥ ,",
    "GSP30abhiprvu:378": " nīlapītādibhāvabhedāstu pramātṛsaṃlagnatayā bhedabhūmimeva paramadhirūḍhā iti /",
    "GSP30abhiprvu:379": " kim tena /",
    "GSP30abhiprvu:380": " tadayaṃ jīvānāmabheda eva saṃpanna iti jīvan pramātā ---- iti jātam /",
    "GSP30abhiprvu:381": " jīvanaṃ ca jīvanakartṛtvaṃ tacca jñānakriyātmakam ,",
    "GSP30abhiprvu:382": " yo hi jānāti ca karoti ca sa jīvati ---- ityucyate /",
    "GSP30abhiprvu:383": " tadayaṃ pramātā jñānakriyāśaktiyogād īśvara ---- iti vyavahartavayaḥ purāṇāgamādiprasiddheśvaravat ;",
    "GSP30abhiprvu:384": " tadprasiddhāvapi sarvaviṣayajñānakriyāśaktimattvasvabhāvameva aiśvaryaṃ tanmātrānubandhitvādeva siddham ;",
    "GSP30abhiprvu:385": " tadapi ca kalpiteśvare rājādau tathā vyāptigrahaṇāt ,",
    "GSP30abhiprvu:386": " yo yāvati jñātā kartā ca sa tāvati īśvarp rājeva ,",
    "GSP30abhiprvu:387": " anīśvarasya jñātṛtvakartṛtve svabhāvaviruddhe yataḥ ;",
    "GSP30abhiprvu:388": " ātmā ca viśvatra jñātā kartā ca ---- iti siddhā pratyabhijñā /",
    "GSP30abhiprvu:389": " jñānakriyāśakto eva svābhāvikyau aprarūḍhabhedonmeṣe sadāśiveśvarau ,",
    "GSP30abhiprvu:390": " bhedasya sāmānyataḥ prarohe vidyākale ,",
    "GSP30abhiprvu:391": " viśoṣataḥ prarohe buddhikarmendriyagaṇa iva bhaviṣyati /",
    "GSP30abhiprvu:392": " jaḍā iti ajīvantaḥ ,",
    "GSP30abhiprvu:393": " anye ca jīvanta ---- ityāpāte tāvad bhāti na tu saṃvidāpāte bhātīti jīvatāmiti jaṅgamā eva amī itthaṃ nirdiṣṭāḥ //4//",
    "GSP30abhiprvu:394": " nanu jñānakriye eva kathaṃ siddhe yata aiśvaryavyavahāraḥ prasādhyate ---- iti śaṅkāṃ śamayitumāha @-----",
    "GSP30abhiprvu:395": " tatra jñānaṃ svataḥ siddhaṃ kriyā kāyāśritā satī /",
    "GSP30abhiprvu:396": " parairapyupalakṣyeta tayānyajñānamūhyate //5 [Ipv_1,1.5] //",
    "GSP30abhiprvu:397": " ahaṃ jānāmi ,",
    "GSP30abhiprvu:398": " mayā jñātaṃ jñāsyate ca ---- ityevaṃ svaprakāśāhaṃparāmarśapariniṣṭhitameva idaṃ jñānaṃ nāma ,",
    "GSP30abhiprvu:399": " kiṃ tatra anyat vicāryate ,",
    "GSP30abhiprvu:400": " tadaprakāśe hi viśvam andhatamasaṃ syāt ,",
    "GSP30abhiprvu:401": " tadapi vā na syāt ,",
    "GSP30abhiprvu:402": " bālo 'pi hi prakāśaviśrāntimeva saṃvedayate / taduktam @-----",
    "GSP30abhiprvu:403": " {vijñātāramare kena bojānīyāt /}(bṛ. 2,5.19)",
    "GSP30abhiprvu:404": " iti / tannihnave hi kaḥ praśnaḥ ,",
    "GSP30abhiprvu:405": " kim uttaraṃ ca syāt ---- iti /",
    "GSP30abhiprvu:406": " tatra ca jānāmi ---- ityantaḥsaṃrambhayogo 'pi bhāti ,",
    "GSP30abhiprvu:407": " yena śuklāderguṇāt atyantajaḍāt jānāmi ---- iti ---- vapuḥ citsvabhāvatām abhyetiḥ ;",
    "GSP30abhiprvu:408": " sa ca saṃrambho vimarśaḥ kriyāśaktirbhavati /",
    "GSP30abhiprvu:409": " yaduktam asmatparameṣṭhiśrosromānandapādaiḥ ----",
    "GSP30abhiprvu:410": " {ghaṭādigrahakāle 'pi ghaṭaṃ jānāti sā kriyā /}",
    "GSP30abhiprvu:411": " iti / tena āntarī kriyāśaktiḥ jñānavadeva svataḥ siddhā svaprakāśā ,",
    "GSP30abhiprvu:412": " saiva tu svaśaktyā /",
    "GSP30abhiprvu:413": " prāṇapuryaṣṭakakrameṇa śarīramapi saṃcaramāṇā spandanarūpā satī vyāpārātmikā māthāpade 'pi pramāṇasya pratyakṣāderviṣayaḥ /",
    "GSP30abhiprvu:414": " sā ca paraśarīrādisāhityena avagatā svaṃ svabhāvaṃ jñātmakamavagamayati ,",
    "GSP30abhiprvu:415": " na ca jñānam idantathā bhāti ,",
    "GSP30abhiprvu:416": " idantā hi ajñānatvam ,",
    "GSP30abhiprvu:417": " na ca anyadvastu anyena vapuṣā bhātaṃ bhātaṃ bhavet ,",
    "GSP30abhiprvu:418": " tat jñānaṃ bhātyeva param ,",
    "GSP30abhiprvu:419": " bhāti ca yat tadeva ahamityasya vapuḥ iti parajñānamapi svātmaivaḥ ;",
    "GSP30abhiprvu:420": " paratvaṃ kevalam upādherdehādeḥ ,",
    "GSP30abhiprvu:421": " sa cāpi vicārito yāvat na anya iti viśvaḥ pramātṛvargaḥ paramārthata ekaḥ pramātā sa eva ca asti / taduktam @-----",
    "GSP30abhiprvu:422": " {........... prakāśa evāsti svātmanaḥ svaparātmabhiḥ /}",
    "GSP30abhiprvu:423": " iti / tataśca bhagavān sadāśivo jānāti ityataḥ prabhṛti krimirapi jānāti ---- ityantam eka eva pramātā iti phalataḥ sarvajñatvaṃ pramātuḥ /",
    "GSP30abhiprvu:424": " evaṃ kartṛtve 'pi vācyam /",
    "GSP30abhiprvu:425": " yaduktam asmatparameṣṭhibhiḥ śivadṛṣṭau @-----",
    "GSP30abhiprvu:426": " {ghaṭo madātmanā vetti vedmyahaṃ ca ghaṭātmanā /",
    "GSP30abhiprvu:427": " sadāśivātmanā vedmi sa vā vetti madātmanā //",
    "GSP30abhiprvu:428": " nānābhāvaiḥ svamātmānaṃ jānannāste svayaṃ śivaḥ /}",
    "GSP30abhiprvu:429": " ityādi / ūhyate ityanena jñānena jñānasya prameyatvaṃ na nirvahati ---- iti darśayati ,",
    "GSP30abhiprvu:430": " anyathā hi anumīyate ---- iti brūyāt /",
    "GSP30abhiprvu:431": " tadevaṃ yeṣāṃ tārkikapravādapāṃsupātadhūsarībhāvo na vṛtto 'smin saṃvedanapathe ,",
    "GSP30abhiprvu:432": " te iyataiva ātmānamīśvaraṃ vidvāṃso ghaṭaśarīraprāṇasukhatadabhāvān tatraiva nimajjayanta īśvarasamāviṣṭā eva bhavanti /",
    "GSP30abhiprvu:433": " tato 'yam upoddhātaḥ /",
    "GSP30abhiprvu:434": " upa iti ātmanaḥ samīpe ṭaṅkavat īśvarapratyabhijñānalakṣaṇa utkarṣo hanyate viśrāmyate yena ;",
    "GSP30abhiprvu:435": " etāvadeva ca asya granthasya tātparyam ---- iti /",
    "GSP30abhiprvu:436": " tato 'pi ayam upoddhātaḥ /",
    "GSP30abhiprvu:437": " upāṃśu avitataṃ kṛtvā uditi śāstrasya ūrdhva eva hanyate apasāryate prameyaviṣayo vyāmoho yena ---- iti /",
    "GSP30abhiprvu:438": " gatyarthatvādvā hanterjñānamarthaḥ ,",
    "GSP30abhiprvu:439": " jñāyate prameyaṃ yena iti /",
    "GSP30abhiprvu:440": " kecittu gatiṃ striyaṃ gacchati ---- ityetadviṣayameva hantyarthamāhuḥ /",
    "GSP30abhiprvu:441": " evaṃ ślokacatuṣṭayārthabhāvanādārḍhy/",
    "GSP30abhiprvu:442": " adeva labhyate paramaśivaḥ / iti śivam //5//",
    "GSP30abhiprvu:443": " iti śrīmadācāryotpaladevaśiṣya ---- śrīmadācāryalakṣmaṇaguptadattopadeśa ---- śrīmadācāryābhinavaguptaviracitāyāṃ śrīpratyabhijñāvimarśinyāṃ jñānādhikāre upoddhātaḥ /",
    "GSP30abhiprvu:444": " iti prathamāhnikam // 1 //",
    "GSP30abhiprvu:445": " atha dvitīyamāhnikam /",
    "GSP30abhiprvu:446": " {pūrvapakṣatayā yena viśvamābhāsya bhedataḥ /",
    "GSP30abhiprvu:447": " abhedottarapakṣāntaṃ nīyate taṃ stumaḥ śivaḥ //}",
    "GSP30abhiprvu:448": " iha yat paramārtharūpaṃ āśaṅkyamānapratipakṣapratikṣepeṇa nirūpayiṣyamāṇaṃ suṣṭhutamāṃ spaṣṭokṛtaṃ bhavati /",
    "GSP30abhiprvu:449": " yadāha bhaṭṭanārāyaṇaḥ @-----",
    "GSP30abhiprvu:450": " {namaste bhavasaṃbhrāntabhrāntimudbhāvya bhindate /",
    "GSP30abhiprvu:451": " jñānānandaṃ ca nirdvandvaṃ deva vṛtvā vivṛṇvate //}",
    "GSP30abhiprvu:452": " tatreha anātmānīśvaravādināṃ bhrāntibhedanapūrvakaṃ paramārthaṃ vivarīṣyan tadudbhāvanaṃ tāvat ekādaśabhiḥ ślokaiḥ karoti",
    "GSP30abhiprvu:453": " {nanu svalakṣaṇābhāsam ................................................................... /}",
    "GSP30abhiprvu:454": " ityādibhiḥ",
    "GSP30abhiprvu:455": " {......................................................................... tena kartāpi kalpitaḥ //}",
    "GSP30abhiprvu:456": " ityantaiḥ / tatra ślokadvayena ātmano dhruvasya dṛśyānupalabdhyā abhāva uktaḥ pratyakṣātmavādinaḥ prati /",
    "GSP30abhiprvu:457": " tatra ślokatrayeṇa smṛtyanusaṃdhānaṃ saṃskārāt siddham iti anyabāsiddhatvāt ātmānumānāya na paryāptam ---- iti proktam anumeyātmavādinaḥ prati",
    "GSP30abhiprvu:458": " tatra ślokena jñānādi guṇairguṇini pratipattiḥ ---- iti anumānaṃ nirastam /",
    "GSP30abhiprvu:459": " evam ātmānaṃ nirākṛtya ,",
    "GSP30abhiprvu:460": " tato jñānakriyāśaktisaṃbandharūpamaiśvarya nirākartuṃ jñānasya svarūpameva vyatiriktaṃ vādyantaramate ,",
    "GSP30abhiprvu:461": " sāṃkhyamate ca ayujyamānam ---- iti nirūpitaṃ ślokadvayena /",
    "GSP30abhiprvu:462": " tata ekena kriyā nāma na kācit kvacidapi asti ---- iti kathitam /",
    "GSP30abhiprvu:463": " tatra sādhakaṃ pratikṣipya bādhakaṃ ca upanyasyati /",
    "GSP30abhiprvu:464": " tataḥ saṃbandhasya ślokena nāstitvaṃ pratipāditaṃ pramāṇābhāvaṃ vadatā /",
    "GSP30abhiprvu:465": " ślokenaiva tatra bādhakaṃ pramāṇamuktvā ,",
    "GSP30abhiprvu:466": " na ātmā sthiro nāpi jñātṛtvakartṛtvalakṣaṇam asya aiśvaryam ---- iti svapakṣa upasaṃhṛtaḥ ---- iti pūrvapakṣasya piṇḍārthaḥ /",
    "GSP30abhiprvu:467": " atha granthārtho vyākhyāyate /",
    "GSP30abhiprvu:468": " nanu svalakṣaṇābhāsaṃ jñānamekaṃ paraṃ punaḥ /",
    "GSP30abhiprvu:469": " sābhilāpaṃ vikalpākhyaṃ bahudhā nāpi tad dvayam // Ipk_1,2.1 //",
    "GSP30abhiprvu:470": " nityasya kasyacid draṣṭustasyātrānavabhāsataḥ /",
    "GSP30abhiprvu:471": " ahaṃpratītirapyeṣā śarīrādyavasāyinī // Ipk_1,2.2 //",
    "GSP30abhiprvu:472": " nanu iti ākṣepe ;",
    "GSP30abhiprvu:473": " iha ātmā saṃvitsvabhāvaḥ sthiraḥ iti tāvadayuktam ,",
    "GSP30abhiprvu:474": " sthirasyāpi svaprakāśasya aprakāśanāt /",
    "GSP30abhiprvu:475": " tathā hi ---- ghaṭaprakāśo ghaṭavikalpo ghaṭapratyabhijñā ghaṭasmṛtiḥ ghaṭotprekṣā ---- ityādirūpeṇa jñānānyeva prakāśante bhinnakāntāni bhinnaviṣayāṇi bhinnakārāṇi ca /",
    "GSP30abhiprvu:476": " tatra nīlasya prakāśaḥ svalakṣaṇābhāsaṃ jñānam svam anyānanuyāyi svarūpasaṃkocabhāji ,",
    "GSP30abhiprvu:477": " lakṣaṇam deśakālākārarūpaṃ yasya ābhāsaḥ prakāśanam antarmukhaṃ yasmin bahirmukhīnasvarūpadhāriṇi jñāne tat avikalpakam viṣayabhede 'pi ekajātīyam",
    "GSP30abhiprvu:478": " svarūpavaicitrye 'pi kāraṇābhāvāt /",
    "GSP30abhiprvu:479": " vikalpe hi vaicitryakāraṇam abhilāpaḥ ,",
    "GSP30abhiprvu:480": " sa ca ata nāsti ;",
    "GSP30abhiprvu:481": " na hi abhilāpo nīlasya dharmaḥ ,",
    "GSP30abhiprvu:482": " na ca cakṣurgrāhyaḥ ,",
    "GSP30abhiprvu:483": " tato 'sau prācyaḥ smartavyaḥ ,",
    "GSP30abhiprvu:484": " aprabuddhe ca saṃskāre na smṛtiḥ ,",
    "GSP30abhiprvu:485": " tatprabodhaśca vastudarśanotthitaḥ iti vastudarśanasamaye 'bhilāpasmṛtirnāsti /",
    "GSP30abhiprvu:486": " tataḥ paraṃ vikalpakaṃ jñānam ,",
    "GSP30abhiprvu:487": " sarvasya vikalpasya sākṣāt pāramparyeṇa vā nirvikalpakamūlatvāt /",
    "GSP30abhiprvu:488": " param iti ca anyarūpaṃ sāmānyalakṣaṇaṃ tasya viṣayaḥ ,",
    "GSP30abhiprvu:489": " svalakṣaṇe 'tisaṃkocini vitatavikalpasādhyasya vrḍdhavyāvahārikasya ,",
    "GSP30abhiprvu:490": " aupadeśikasya vā saṃketasya kartum aśakyatvāt ,",
    "GSP30abhiprvu:491": " kṛtasyāpi vaiyarthyāt ,",
    "GSP30abhiprvu:492": " tena hi ananuyāyinā na punarvyavahāraḥ /",
    "GSP30abhiprvu:493": " tacca bahubhedam ,",
    "GSP30abhiprvu:494": " yatastat abhilāpena saṃjalpātmanā śabdarūpeṇa saha vartate /",
    "GSP30abhiprvu:495": " śabdanaṃ ca idam ---- iti ,",
    "GSP30abhiprvu:496": " tat ---- iti ,",
    "GSP30abhiprvu:497": " tadidam ---- iti ,",
    "GSP30abhiprvu:498": " bhavedidam ---- iti ,",
    "GSP30abhiprvu:499": " idaṃ vā idam ---- ityādi bahudhā bhidyate /",
    "GSP30abhiprvu:500": " tacca na viṣayapakṣo vartate ,",
    "GSP30abhiprvu:501": " api tu tasya vikalpasya svarūpameva vicitrokurvat pratibhāti iti vikalpo bahubhedaḥ /",
    "GSP30abhiprvu:502": " evam anubhavavikalpaparamparā tāvat svaprakāśatvena bhāti /",
    "GSP30abhiprvu:503": " syādetat , yallagnāsau paramparā so'pi ābhāti ---- iti ; tatra ,",
    "GSP30abhiprvu:504": " yato dvayamapi etad avikalpetararūpaṃ na anyasya kasyacit etadatiriktasya draṣṭuḥ anubhavituḥ saṃbandhi ,",
    "GSP30abhiprvu:505": " dṛśyasya tu bhavatu bāhyārthavāde /",
    "GSP30abhiprvu:506": " atra hetuḥ ---- yataḥ tasya draṣṭuḥ ,",
    "GSP30abhiprvu:507": " ata eva saṃvitsvabhāvatopagamāt svaprakāśatāyogyatvāt āpannopalabdhilakṣaṇaprāpteḥ ,",
    "GSP30abhiprvu:508": " atra etadbodhadvayamadhye nāsti avabhāsaḥ /",
    "GSP30abhiprvu:509": " nanu astyeva avabhāsaḥ ---- iti asiddhā dṛśyānupalabdhiḥ /",
    "GSP30abhiprvu:510": " tathā hi ---- ahaṃ vedmi ,",
    "GSP30abhiprvu:511": " niścinomi ,",
    "GSP30abhiprvu:512": " smarāmi idam ---- iti vidādiprakṛtyartharūpāt jñānasmṛtyādeḥ idam ---- iti ca karmarūpāt viṣayāt atiriktameva aham ---- iti anuyāyini prakāśe anuyāyirūpaṃ bhāti /",
    "GSP30abhiprvu:513": " ka evamāha bhāti ---- iti ?",
    "GSP30abhiprvu:514": " bhānaṃ hi avikalpakam ,",
    "GSP30abhiprvu:515": " aham ---- iti śabdānuviddho vikalpapratyayaḥ /",
    "GSP30abhiprvu:516": " nanu tathāpi kim anena vikalpyate ,",
    "GSP30abhiprvu:517": " śarīrasantāno vā kṛśo'ham ---- ityādipratyayāt ,",
    "GSP30abhiprvu:518": " jñānasantāno vā sukhyaham ---- iti pratīteḥ ?",
    "GSP30abhiprvu:519": " matvarthīyaśca santānameva spṛśati nātiriktam /",
    "GSP30abhiprvu:520": " tadetaduktam ---- ahaṃpratītirapi śarīram ,",
    "GSP30abhiprvu:521": " ādigrahaṇāt jñānam ,",
    "GSP30abhiprvu:522": " avasyati ,",
    "GSP30abhiprvu:523": " saṃtānarūpatayā vikalpayati avaśyam ;",
    "GSP30abhiprvu:524": " sadṛśāparabhāvabhedagrahaṇasāmarthyavāsanāviṣṭatvāt ---- iti /",
    "GSP30abhiprvu:525": " eṣā iti na asmābhirnihnutā ,",
    "GSP30abhiprvu:526": " sābhilāpaṃ vikalpākhyam ityanena saṃgṛhītatvāt /",
    "GSP30abhiprvu:527": " etaduktaṃ bhavati ---- ahaṃpratītireva tāvat na ātmā ,",
    "GSP30abhiprvu:528": " tasyā api vikalparūpatvāt asthairyācca /",
    "GSP30abhiprvu:529": " etatpratītipratyayo 'pi nāsti anyaḥ śarīrādeḥ ,",
    "GSP30abhiprvu:530": " bhavannapi vā vedyapakṣapatitaḥ syāt ---- iti /",
    "GSP30abhiprvu:531": " tathāpi saṃvitsaṃvedyavyatiriktasya ātmano na siddhiḥ ---- ityetat apiśabdena dyotitam /",
    "GSP30abhiprvu:532": " evaṃ nāsti ātmā saṃvitsaṃvedyatryatirikto dṛśyasya tasyānupalabdheḥ ---- iti // 1// //2//",
    "GSP30abhiprvu:533": " atra ātmavādyanumānamutthāpayati @-----",
    "GSP30abhiprvu:534": " athānubhavavidhvaṃse smṛtistadanurodhinī /",
    "GSP30abhiprvu:535": " kathaṃ bhavenna nityaḥ syādātmā yadyanubhāvakaḥ // Ipk_1,2.3 //",
    "GSP30abhiprvu:536": " iha smṛtikāle susmūrṣito 'rtho bhavatu ,",
    "GSP30abhiprvu:537": " dhvaṃsatāṃ vā ---- iti kintena(KSS: kimanena)",
    "GSP30abhiprvu:538": " , anubhavastāvat dhvastaḥ ---- ityatra sarvasya avivādaḥ ,",
    "GSP30abhiprvu:539": " tameva ca anurundhānā smṛtirjāyate /",
    "GSP30abhiprvu:540": " tathā hi ---- smṛtau na arthasya prakāśaḥ ,",
    "GSP30abhiprvu:541": " na adhyavasāyaḥ ,",
    "GSP30abhiprvu:542": " nāpi anubhavasya arthasya ca aṅgulidvayavat ,",
    "GSP30abhiprvu:543": " nāpi anubhavaviśiṣṭasya arthasya daṇḍivat ,",
    "GSP30abhiprvu:544": " sarvatra ayam ---- iti pratyayaprasaṅgāt ;",
    "GSP30abhiprvu:545": " kiṃtu anubhavaprakāśa eva smṛtau pradhānam ,",
    "GSP30abhiprvu:546": " anubhavasya tu arthaprakāśātmakatvāt anubhavaprakāśanāntarīyako 'rthāvabhāsaḥ iti /",
    "GSP30abhiprvu:547": " sarvathā yadi anubhavo dhvastaḥ ,",
    "GSP30abhiprvu:548": " tadā tatprakāśarūpā kathaṃ smṛtistaddvāreṇa arthaviṣayā syāt ,",
    "GSP30abhiprvu:549": " tayā ca sarvo vyavahāraḥ kriyamāṇo dṛṣṭaḥ ityasau svarūpeṇa anapahnavanīyā satī anubhavasya nāśe kiṃcit avinaṣṭam āvedayati /",
    "GSP30abhiprvu:550": " tadeva ca anubhavakartṛ ---- anubhavitṛrūpam ,",
    "GSP30abhiprvu:551": " ātmā anubhāvako nityaḥ ---- iti /",
    "GSP30abhiprvu:552": " iyadeva ca ātmasiddherjīvitam /",
    "GSP30abhiprvu:553": " tattu na adhikam ihaiva unmīlitam ācāryeṇa ,",
    "GSP30abhiprvu:554": " vaktavyaśeṣavivakṣayā pūrvapakṣo mā tāvat samāpat ityāśayena /",
    "GSP30abhiprvu:555": " kathaṃ bhavet iti /",
    "GSP30abhiprvu:556": " arhtastāvat tasyām akiṃcitkaraḥ ,",
    "GSP30abhiprvu:557": " anubhavaśca dhvastaḥ iti na kenacitprakāreṇa smṛtiḥ syāt ,",
    "GSP30abhiprvu:558": " tadabhāve ca saṃketaśabdasmṛtyāyattā api astaṅgatāḥ sarve vikalpāḥ ,",
    "GSP30abhiprvu:559": " nirvikalpaṃ ca andhabadhiramūkaprāyam iti hanta nirākrandam avasīdet viśvam ---- iti //3//",
    "GSP30abhiprvu:560": " iha kāryātirekeṇa tādṛk kalpanīyaṃ yat kāryasiddhaye paryāpnoti ,",
    "GSP30abhiprvu:561": " na caivam ātmā ,",
    "GSP30abhiprvu:562": " artho hi tāvat smaryate ,",
    "GSP30abhiprvu:563": " sa ca anubhavaprakāśamukhena ,",
    "GSP30abhiprvu:564": " anubhavaśca dhvastaḥ ---- ityuktam ;",
    "GSP30abhiprvu:565": " yadi ātmā kaścidasti , kiṃ tena /",
    "GSP30abhiprvu:566": " etadapi hi vaktavyam ---- ākāśamapi asti ---- iti /",
    "GSP30abhiprvu:567": " atha ucyate ---- na kevalena ātmanā etat siddhyati ,",
    "GSP30abhiprvu:568": " api tu anubhavasaṃskāro 'pi atra upayogī ---- iti ,",
    "GSP30abhiprvu:569": " tarhi sa evāstu , kim anena ?",
    "GSP30abhiprvu:570": " ---- tadetat darśayati @-----",
    "GSP30abhiprvu:571": " satyāpyātmani dṛṅnāśāttaddvārā dṛṣṭavastuṣu /",
    "GSP30abhiprvu:572": " smṛtiḥ kenātha yatraivānubhavastatpadaiva sā // Ipk_1,2.4 //",
    "GSP30abhiprvu:573": " dṛṣṭeṣu anubhūteṣu vastuṣu yā smṛtiḥ tasyām anubhavo dṛgātmā dvāram arthāśasparśe ,",
    "GSP30abhiprvu:574": " sa ca satyapy ātmani naṣṭo'nubhavaḥ ,",
    "GSP30abhiprvu:575": " tasya hi anāśe idam ---- ityeṣa eva atruṭitaḥ prakāśaḥ iti kā smṛtiḥ ,",
    "GSP30abhiprvu:576": " tadanubhavitā kiṃ smṛteḥ kuryāt ---- iti /",
    "GSP30abhiprvu:577": " yatraiva viṣaye anubhavo vṛttaḥ tadeva tasyāḥ smṛteḥ padaṃ smaryamāṇam /",
    "GSP30abhiprvu:578": " tatpadā ---- iti bahuvrīhiḥ ,",
    "GSP30abhiprvu:579": " sā iti smṛtiḥ //4//",
    "GSP30abhiprvu:580": " nanu jñānāntarasya viṣayeṇa kathaṃ tasyāḥ viṣayitvābhimānaḥ ---- ityāśaṅkyāha @-----",
    "GSP30abhiprvu:581": " yato hi pūrvānubhavasaṃskārātsmṛtisaṃbhavaḥ /",
    "GSP30abhiprvu:582": " yadyevamantargaḍunā ko'rthaḥ syātsthāyinātmanā // Ipk_1,2.5 //",
    "GSP30abhiprvu:583": " anubhavena hi saṃskāro janyate svocitaḥ ,",
    "GSP30abhiprvu:584": " saṃskāraśca prātanarūpāṃ sthitiṃ sthāpayati ,",
    "GSP30abhiprvu:585": " ākṛṣṭaśākhādeścirasaṃvartitasya vivartyamānasya bhūrjādeḥ /",
    "GSP30abhiprvu:586": " tena atrāpi saṃskāraḥ tāṃ smṛtiṃ pūrvānubhavānukāriṇīṃ karoti ---- iti tadviṣaya eva smṛterviṣayaḥ /",
    "GSP30abhiprvu:587": " evaṃ tarhi antargaḍuḥ yathā āyāsāya param ,",
    "GSP30abhiprvu:588": " tadvat ātmā sthiraḥ kalpanāyāsamātraphalaḥ iti kiṃ tena ,",
    "GSP30abhiprvu:589": " sarvaṃ hi saṃskāreṇa jagadvyavahārakuṭumbakaṃ kṛtakarāvalambam ---- iti //5//",
    "GSP30abhiprvu:590": " nanu tasmaiva saṃskārasya āśrayo vaktavyaḥ ,",
    "GSP30abhiprvu:591": " sa hi guṇatvād āśrayamapekṣate ,",
    "GSP30abhiprvu:592": " ya āśrayaḥ sa ātmā syāt ---- ityāśaṅkyāha @-----",
    "GSP30abhiprvu:593": " tato bhinneṣu dharmeṣu tatsvarūpāviśeṣatah /",
    "GSP30abhiprvu:594": " saṃskārātsmṛitisiddhau syātsmartā draṣṭeva kalpitaḥ // Ipk_1,2.6 //",
    "GSP30abhiprvu:595": " iha saṃskāre jāyamāne ,",
    "GSP30abhiprvu:596": " yadi ātmano viśeṣaḥ ,",
    "GSP30abhiprvu:597": " sa tarhi avyatiriktaḥ iti na nityaḥ syāt ;",
    "GSP30abhiprvu:598": " atha na kaścit asya viśeṣaḥ ,",
    "GSP30abhiprvu:599": " tena tarhi kim /",
    "GSP30abhiprvu:600": " atha saṃskāra eva asya viśeṣaḥ ,",
    "GSP30abhiprvu:601": " tarhi na vyatirikto 'sau iti punarapi anitye jñāne saṃskāraḥ ---- ityāyātam /",
    "GSP30abhiprvu:602": " anubhavādviśiṣṭaṃ viśiṣṭasmrṭyākhyakāryakāri jñānaṃ paramparayā jāyate ---- iti iyāneva saṃskārārthaḥ /",
    "GSP30abhiprvu:603": " atha saṃskārātmā vyatirikto viśeṣaḥ ,",
    "GSP30abhiprvu:604": " tasya tarhi kimasau /",
    "GSP30abhiprvu:605": " saṃbandhaśca vyatirikto nirākariṣyate /",
    "GSP30abhiprvu:606": " evaṃ jñānasukhaduḥkhecchādveṣaprayatnadharmādharmā api vikalpanīyāḥ /",
    "GSP30abhiprvu:607": " etadāha ---- tataḥ iti ātmano bhinneṣu dharmeṣu aṅgīkriyamāṇeṣu teṣu satsvapi ,",
    "GSP30abhiprvu:608": " ātmanaḥ svarūpe viśeṣābhāvāt sa tāvat ātmā smrṭau na vyāpriyeta ,",
    "GSP30abhiprvu:609": " asmatṛrūpāsaṃskṛtarūpādiprācyarūp/",
    "GSP30abhiprvu:610": " anapāyāt , iti saṃskārādeva smṛteḥ siddhiḥ ---- iti /",
    "GSP30abhiprvu:611": " ahaṃ smarāmi ---- iti yaḥ smartā so'pi śarīrasaṃtāno jñānasaṃtānaśca adhyāvasīyate ,",
    "GSP30abhiprvu:612": " yathā draṣṭā /",
    "GSP30abhiprvu:613": " pūrvaṃ hi uktam @-----",
    "GSP30abhiprvu:614": " {ahaṃpratītirapyeṣā śarīrādyavasāyinī /}(Ipv_1,2.2)",
    "GSP30abhiprvu:615": " iti / evam ātmani sādhakaṃ pramāṇaṃ pratyakṣamanumānaṃ ca parākṛtam ,",
    "GSP30abhiprvu:616": " bādhakaṃ ca sūcitaṃ ---- dharmayoge nityatāhāni ,",
    "GSP30abhiprvu:617": " anyathā kiṃ tena / taduktam @-----",
    "GSP30abhiprvu:618": " {carmopamaścetso'nityaḥ svatukyaścedasatsamaḥ /",
    "GSP30abhiprvu:619": " varṣātapābhyāṃ kiṃ vyomnaścarmaṇyasti hi tatphalam //}",
    "GSP30abhiprvu:620": " iti //6//",
    "GSP30abhiprvu:621": " ittham ātmānaṃ nirākṛtya ,",
    "GSP30abhiprvu:622": " tasya aiśvaryamapi nirākartuṃ jñānaśaktimeva parīkṣitumāha @-----",
    "GSP30abhiprvu:623": " jñānaṃ ca citsvarūpaṃ cet tad anityaṃ kimātmavat /",
    "GSP30abhiprvu:624": " athāpi jaḍametasya kathamarthaprakāśatā // Ipk_1,2.7 //",
    "GSP30abhiprvu:625": " parābhyupagamena prasaṅgāpādanam etat pūrvapakṣavādī karoti ---- prasaṅgaviparyayalābho me bhaviṣyati ---- iti /",
    "GSP30abhiprvu:626": " tatra ātmavādī nityatvam ātmana itthaṃ brūte ---- iha kālo nāma idaṃbhāvaviśiṣṭasya viśeṣaṇatām avalambamānaḥ taṃ viśiṣṭīkurvan tatsaṃkocāt anityaṃ saṃpādayati /",
    "GSP30abhiprvu:627": " ātmanaśca citsvabhāvatvāt idam ---- iti prathanābhāvena viśeṣyatvaṃ nāsti ,",
    "GSP30abhiprvu:628": " viśeṣaṇaviśeṣyabhāvo hi yojakāyattaḥ ,",
    "GSP30abhiprvu:629": " na ca svaprakāśe yojakāntaram asti /",
    "GSP30abhiprvu:630": " sa itthaṃ bruvāṇaḥ paryanuyujyate ---- jñānamapi tarhi svaprakāśam iti tatrāpi eṣaiva vārtā iti tadapi kasmāt na nityam ?",
    "GSP30abhiprvu:631": " na ca dvayornityayoḥ kaścit saṃbandhaḥ ,",
    "GSP30abhiprvu:632": " kāryakāraṇabhāvo hi asau nānyaḥ ,",
    "GSP30abhiprvu:633": " tata ātmano jñānaṃ śaktiḥ iti avasannam adaḥ /",
    "GSP30abhiprvu:634": " atha na svaprakāśaṃ jñānaṃ tarhi parasyāpi ado na prakāśaḥ ,",
    "GSP30abhiprvu:635": " svaprakāśarūpāveśanaṃ hi asau parasya vidadhat bodhaḥ prakāśo bhavati parasyāpi ,",
    "GSP30abhiprvu:636": " tataḥ svaprakāśatāśūnyo na asau arthasya prakāśaḥ syāt ,",
    "GSP30abhiprvu:637": " bhāvāntaravat //7//",
    "GSP30abhiprvu:638": " jaḍo'pyasau ittham arthasya prakāśo bhaviṣyati ---- iti sāṃkhyamatam āśaṅkate @-----",
    "GSP30abhiprvu:639": " athārthasya yathā rūpaṃ dhatte buddhistathātmanaḥ /",
    "GSP30abhiprvu:640": " caitanyam .............................................................. // 8 [Ipk_1,2.8] //",
    "GSP30abhiprvu:641": " iha tāvat arthaṃ jānāmi ----ityasti vyavahāraḥ /",
    "GSP30abhiprvu:642": " tatra arthasya prakāśaḥ ---- ityetāvāneva paramārthaḥ /",
    "GSP30abhiprvu:643": " tat na arthasya svaṃ rūpam ,",
    "GSP30abhiprvu:644": " sarvaṃ prati tathātvaprasaṅgāt ,",
    "GSP30abhiprvu:645": " na kaṃcitprati vā iti sarvajñam ajñaṃ vā jagat syāt /",
    "GSP30abhiprvu:646": " nāpi arthe anyata etadrūpam upanipatitam ,",
    "GSP30abhiprvu:647": " eṣa eva hi doṣaḥ syāt /",
    "GSP30abhiprvu:648": " tat nūnam anyatraiva ayaṃ dharmaḥ tattvāntare ,",
    "GSP30abhiprvu:649": " tatrāpi katham arthasya prakāśaḥ syāt iti nūnaṃ tatra tattvāntare so'rthaḥ pratibimbatvena upasaṃkrāmati /",
    "GSP30abhiprvu:650": " tat tattvāntaraṃ sattvaprādhānyāt pratibimbagrahayogyaṃ tamasā''cchāditatvāt sakalapratibimbanato vyāvartitam ,",
    "GSP30abhiprvu:651": " bhāge rajasā tamaso'pasāraṇāt kiṃcideva pratibimbakaṃ gṛhyāti ,",
    "GSP30abhiprvu:652": " tadeva buddhitattvam ucyate /",
    "GSP30abhiprvu:653": " arthapratibimbagrahaśca jñānam asya vṛttirūpaṃ pūrvavyapadeśatirodhāyakadadhyādipariṇāmavilakṣaṇapariṇativiśeṣātmakam /",
    "GSP30abhiprvu:654": " evam arthasya tāvat rūpaṃ buddhiḥ dhārayati /",
    "GSP30abhiprvu:655": " iyaśca sattvādīnāṃ sukhaduḥkhamoharūpatayāṃ bhogyatvāt jaḍam iti darpakṣavat aprakāśam /",
    "GSP30abhiprvu:656": " na ca bhogyasya aprakāśasya tadviruddhabhoktṛtārūpaprakāśātmakasvabhāvasaṃbhavo yuktyanupātī iti tadvilakṣaṇena bhoktrā bhavitavyam /",
    "GSP30abhiprvu:657": " sa ca prakāśaḥ ---- ityetāvatsvabhāvaḥ ,",
    "GSP30abhiprvu:658": " svabhāvāntaraṃ hi aprakāśarūpaṃ bhogyaṃ kathaṃ bhoktuḥ svabhāvatayā saṃbhāvyeta /",
    "GSP30abhiprvu:659": " sa ca prakāśamātrasvabhāvatvenaiva yadi viśvasya prakāśaḥ ,",
    "GSP30abhiprvu:660": " tarhi yugapadeva prakāśeta ,",
    "GSP30abhiprvu:661": " ghaṭaprakāśo'pi paṭaprakāśaḥ syāt iti viśvaṃ saṃkīryeta /",
    "GSP30abhiprvu:662": " sa ca arthāt arthapratibimbāt tadādhārācca buddhitattvāt anyaḥ katham arthasya prakāśaḥ syāt ,",
    "GSP30abhiprvu:663": " asaṃbandhāt /",
    "GSP30abhiprvu:664": " tasmāt buddhireva svacchatvāt prakāśapratibimbamapi gṛhṇāti /",
    "GSP30abhiprvu:665": " tataḥ prakāśapratibimbaparigrahamahimopanataprakāśāveśabuddhitattvāveśitapratibimbakanīlādyarthaparyantasaṃkrānteḥ prakāśāveśasya arthaḥ prakāśate iti siddho vyavahāraḥ /",
    "GSP30abhiprvu:666": " tadevaṃ jñānaṃ jaḍabuddhitattvāvyatirekāt jaḍamapi citpratibimbayogāt viṣayasya prakāśaḥ ---- iti /",
    "GSP30abhiprvu:667": " etadeva tāvat anucitam ---- yat prakāśātmā pumān buddhau pratibimbam arpayati ,",
    "GSP30abhiprvu:668": " samānaguṇe bimbakāpekṣayā ca vimale pratibimbasaṃkrāntidarśanāt ,",
    "GSP30abhiprvu:669": " rūpavati ādarśe ghaṭarūpapratibimbavat ;",
    "GSP30abhiprvu:670": " ātmabuddhyośca ativailakṣaṇyam ,",
    "GSP30abhiprvu:671": " ātmāpekṣayā ca na buddhirvimalā tat bahvatu tāvat etat ---- iti atha śabdena sūcayati /",
    "GSP30abhiprvu:672": " kiṃtu pratibimbavādenāpi na kiṃcit pratisamāhitaṃ bhavet ---- iti darśayati @-----",
    "GSP30abhiprvu:673": " .............. ajaḍā saivaṃ jāḍye nārthaprakāsatā // Ipk_1,2.8 //",
    "GSP30abhiprvu:674": " caitanyapratibimbayoge yadi tāvat tatpratibimbakamapi mukhyaṃ prakāśarūpameva na bhavati ,",
    "GSP30abhiprvu:675": " tenāpi na kiṃcit kṛtaṃ syāt ,",
    "GSP30abhiprvu:676": " na hi pratibimbatavahnipuñja ādarśo dāhyaṃ dahet /",
    "GSP30abhiprvu:677": " atha mukhyaprakāśarūpameva tatpratibimbakam ,",
    "GSP30abhiprvu:678": " tat tarhi buddheravyatiriktam iti mukhyaprakāśarūpaiva buddhirjātā iti /",
    "GSP30abhiprvu:679": " yato viruddhadharmādhyāsāt bhīrubhiḥ etat kalpitam /",
    "GSP30abhiprvu:680": " sa eva punaḥ jājvalyamānaṃ nijam ojo jṛmbhayati ,",
    "GSP30abhiprvu:681": " tataśca sā buddhireva cinmayī syāt ,",
    "GSP30abhiprvu:682": " kiṃ puruṣeṇa /",
    "GSP30abhiprvu:683": " evam arthapratibimbakadvāreṇa arthamayī ---- ityapi āyāto vijñānavādaḥ /",
    "GSP30abhiprvu:684": " kuta etasyāḥ tadrūpatvam ---- iti ,",
    "GSP30abhiprvu:685": " pūrvakāraṇaparamparātaḥ ---- iti utaraṃ vācyam /",
    "GSP30abhiprvu:686": " evaṃ saiva cet cidrūpā ,",
    "GSP30abhiprvu:687": " prāgvat nityatāprasaṅgaḥ ;",
    "GSP30abhiprvu:688": " na ceta cidrūpasyāpi nityatā ,",
    "GSP30abhiprvu:689": " tarhi ātmā na nityaḥ kaścidasti ,",
    "GSP30abhiprvu:690": " yasya jñānaṃ nāma śaktiḥ syāt iti jñānamātrameva asti /",
    "GSP30abhiprvu:691": " yo 'rthaprakāśarūpo bodho yaśca vikalpasmṛtyādirūpaḥ tāvatā arthavyavahārasiddheḥ ---- iti prasaṅgaviparyayalābhaḥ jñānaṃ ca citsvarūpaṃ cet ityādeḥ ślokadvayasya tātparyam //8//",
    "GSP30abhiprvu:692": " evaṃ jñānaṃ parīkṣya kriyāṃ parīkṣate @-----",
    "GSP30abhiprvu:693": " kriyāpyarthasya kāyādestattaddeśādijātatā /",
    "GSP30abhiprvu:694": " nānyādṛṣṭeḥ ............................................. // Ipk_1,2.9 //",
    "GSP30abhiprvu:695": " iha parispandarūpaṃ tāvat gavcchati ,",
    "GSP30abhiprvu:696": " calati,",
    "GSP30abhiprvu:697": " patati ---- ityādi yat pratibhāsagocaram ,",
    "GSP30abhiprvu:698": " tatra gṛhaseśagatadevadattasvarūpāt anantaraṃ bāhyadeśavartidevadattasvarūpam ---- ityetāvat upalabhyate ,",
    "GSP30abhiprvu:699": " na tu tatsvarūpātiriktāṃ kāṃcit anyāṃ kriyāṃ pratīmaḥ /",
    "GSP30abhiprvu:700": " devadatto dinaṃ tiṣṭhati ityatra tu prabhātakālāviṣṭadevadattasvarūpaṃ tataḥ praharakālāliṅgitatatsvarūpam ---- ityādi bhāti ,",
    "GSP30abhiprvu:701": " dugdhaṃ pariṇamate ityatra madhuravasturūpam amlavasturūpam dravarūpaṃ kaṭhinarūpam ---- ityādi /",
    "GSP30abhiprvu:702": " evaṃ sādṛśyācca tatra pratyabhijñā bhinne'pi kāyakeśanasvādāviva /",
    "GSP30abhiprvu:703": " deśākārānyatve tu kālānyatvam avaśyaṃbhāvideśakālānyatve 'pi ,",
    "GSP30abhiprvu:704": " svarūpasyaiva deśatvāt ,",
    "GSP30abhiprvu:705": " kālabhede ca svarūpabhedāt ,",
    "GSP30abhiprvu:706": " deśakālākārā ākāra eva yadyapi paryavasmanti ,",
    "GSP30abhiprvu:707": " tathāpi sthūladṛṣṭyā asti bhedaḥ iti te hi bhedena bauddhairucyante ---- iti tātparyam /",
    "GSP30abhiprvu:708": " evaṃ pratyakṣeṇa na dṛśyate kacit kriyā ,",
    "GSP30abhiprvu:709": " tadbhāvāt na tatpūrvakeṇa anumānena ,",
    "GSP30abhiprvu:710": " kāryaṃ ca prāmaprāptyādyuttarakṣaṇarūpaṃ taddeśavasturūpādi iti kāryānyathānupapattyāpi na sā kalpyā /",
    "GSP30abhiprvu:711": " evaṃ pratyakṣānumānābhyāṃ tasyā adṛṣṭiḥ ---- iti sādhakapramāṇābhāva uktaḥ /",
    "GSP30abhiprvu:712": " bādhakamapi āha @-----",
    "GSP30abhiprvu:713": " ................... na sāpyekā kramikaikasya cocitā // Ipk_1,2.9 //",
    "GSP30abhiprvu:714": " tatra pūrvāpararūpatā kṣaṇānāṃ vikalpabudvyānusaṃdhānāt ,",
    "GSP30abhiprvu:715": " na tu svātmani kiṃcit pūrvam aparaṃ vā ,",
    "GSP30abhiprvu:716": " vastumātraṃ hi tat /",
    "GSP30abhiprvu:717": " ato vikalpaprāṇitaṃ pūrvāparībhūtatvaṃ kramarūpatā kriyāyāḥ kiṃcit kṣaṇaṃ na vastu spṛśati ,",
    "GSP30abhiprvu:718": " te hi kṣaṇā na anyonyasvarūpāviṣṭāḥ iti katham ekā kriyā ,",
    "GSP30abhiprvu:719": " kramo hi bhedena vyāptaḥ abhiśne tadabhāvāt ,",
    "GSP30abhiprvu:720": " bhedasya viruddham ekyam iti kathaṃ kramikā ekā ca iti syāt ?",
    "GSP30abhiprvu:721": " atha ekatra āśraye'vasthānāt ekā ,",
    "GSP30abhiprvu:722": " tatrāpi tatkṣaṇātirikto na kaścit āśrayo'nubhūyate ,",
    "GSP30abhiprvu:723": " kṣaṇā eva hi prabandhavṛttayo bhānti /",
    "GSP30abhiprvu:724": " kiṃ ca tathābhūtairbhinnadeśakālākāraiḥ kriyākṣaṇairāviṣṭa āśrayaḥ kathamekaḥ syāt ?",
    "GSP30abhiprvu:725": " ata eva devadatto'yam,",
    "GSP30abhiprvu:726": " sa eva grāmaṃ prāptaḥ iti sādṛśyāt bhavantī pratyabhijñā na aikyaṃ vāstavaṃ gamayitumalam //9//",
    "GSP30abhiprvu:727": " evaṃ jñānaṃ kriyāṃ ca parīkṣya ,",
    "GSP30abhiprvu:728": " yasmin sati te saṃbaddhe sarvajñatvasarvakartṛtārūpaiśvaryaprasādhanāya prabhavataḥ ,",
    "GSP30abhiprvu:729": " taṃ saṃbandhaṃ dhvaṃsayituṃ tadviṣayaṃ pramāṇābhāvaṃ tāvadāha @-----",
    "GSP30abhiprvu:730": " tatra tatra sthite tattadbhavatītyeva dṛśyate /",
    "GSP30abhiprvu:731": " nānyannānyo'sti saṃbandhaḥ kāryakāraṇabhāvataḥ // Ipk_1,2.10 //",
    "GSP30abhiprvu:732": " mṛtppiṇḍe sati stūpakaḥ ,",
    "GSP30abhiprvu:733": " tatra sati śiviko yāvat ghaṭaḥ ityevaṃ bhāvakṣaṇā eva upalabhyante ,",
    "GSP30abhiprvu:734": " na adhikaṃ kiṃcit pratyakṣeṇa avabhāsate ,",
    "GSP30abhiprvu:735": " nāpi anumānena ---- iti kriyāyāmiva vācyam /",
    "GSP30abhiprvu:736": " sarvatra ādhārādheyabhāvādau ayameva panthāḥ ---- pṛthagrūpakuṇḍavadarakṣaṇānantaraṃ nirantarātmakaviśiṣṭakuṇḍavadarodayaḥ ---- iti /",
    "GSP30abhiprvu:737": " ayameva ca bhāvo bhāvāntareṇa saha niyatapūrvāparatayā vikalpena vyavahiyamāṇaḥ kāryakāraṇabhāvaḥ ---- iti abhidhīyate /",
    "GSP30abhiprvu:738": " na ca jñānakriyābhyāṃ saha ātmanaḥ kāryakāraṇabhāvaḥ ātmanastatkāryatvābhāvāt ,",
    "GSP30abhiprvu:739": " jñānasya ca svasāmagrokāryatvāt ,",
    "GSP30abhiprvu:740": " kriyāyāśca abhāvāt iti na jñānakriyāsaṃbandho yato jñātṛtvakartṛtve syātām //10//",
    "GSP30abhiprvu:741": " evaṃ pramāṇaṃ parākṛtya ,",
    "GSP30abhiprvu:742": " saṃbandhe bādhakaṃ sāmānyaviśeṣamukhena nirūpayati @-----",
    "GSP30abhiprvu:743": " dviṣṭhasyānekarūpatvāt siddhasyānyānapekṣaṇāt /",
    "GSP30abhiprvu:744": " pāratantryādyayogācca tena kartāpi kalpitaḥ // Ipk_1,2.11 //",
    "GSP30abhiprvu:745": " saṃbandhastāvat parasparaprāptirūpo dvayoḥ prāptibhājorekastiṣṭhati ---- iti sāmānyalakṣaṇam /",
    "GSP30abhiprvu:746": " tacca katham ?",
    "GSP30abhiprvu:747": " na hi ekatra viśramitāśeṣaśarīrasāro'nyatra viśramitum alam svarūpabhedaprasaṅgāt /",
    "GSP30abhiprvu:748": " etena saṃyogasamavāyau tanmūlāśca anye'pi saṃbandhā bādhavidhurāṃ dhuram adhyāropitā mantavyāḥ /",
    "GSP30abhiprvu:749": " yo'pi cetaneṣu tatkalpanayā ca acetaneṣu pāratantryātmā saṃbandho vyavahiyate ,",
    "GSP30abhiprvu:750": " tatra siddhasya na pāratantryam asti siddhatvādeva ,",
    "GSP30abhiprvu:751": " asiddhasya natarāṃ niḥsvarūpasya tāddharmyāyogāt /",
    "GSP30abhiprvu:752": " evamapekṣāyāmapi vācyam /",
    "GSP30abhiprvu:753": " dve ca rūpe kathaṃ śliṣyataḥ ?",
    "GSP30abhiprvu:754": " dvayorekatvānupapatteḥ ;",
    "GSP30abhiprvu:755": " ekatve vā kaḥ śleṣaḥ ?",
    "GSP30abhiprvu:756": " tasmāt jñānasaṃbandhāt jñātā iti yathā vikalpakalpito 'rtho na vastu tathā kriyāsaṃbandhāt kartā ityapi kalpanāmātram ---- iti pūrvapakṣasya saṃkṣepaḥ /",
    "GSP30abhiprvu:757": " iti śivam //11// āditaḥ 16 //",
    "GSP30abhiprvu:758": " iti śrīmadācāryābhinavaguptaviracitāyāṃ pratyabhijñāsūtravimarśinyāṃ jñānādhikāre pūrvapakṣavivṛtirnāma dvitīyamāhnikam // 2 //",
    "GSP30abhiprvu:759": " atha tṛtīyamāhnikam /",
    "GSP30abhiprvu:760": " {vinā yena na kiṃcitsyātsamastā api dṛṣṭayaḥ /",
    "GSP30abhiprvu:761": " anastamitasaṃbodhasvarūpaṃ taṃ stumaḥ śivam //}",
    "GSP30abhiprvu:762": " etasmin pūrvapakṣe yaduktaṃ smṛteḥ saṃskāramātrādeva siddhiḥ ---- iti ,",
    "GSP30abhiprvu:763": " tadeva dūṣayituṃ",
    "GSP30abhiprvu:764": " {satyaṃ ....................................................... /}",
    "GSP30abhiprvu:765": " ityādi",
    "GSP30abhiprvu:766": " {................ jñānasmṛtyapohanaśaktimān //}",
    "GSP30abhiprvu:767": " ityantaṃ ślokasaptakam /",
    "GSP30abhiprvu:768": " kriyāyāṃ saṃbandhe ca dūṣaṇoddharaṇaṃ dvitīye kriyādhikāre bhaviṣyati /",
    "GSP30abhiprvu:769": " yattu pareṇa vyatiriktaṃ jñānaṃ kāśādasāṃkhyādidṛṣṭau nirākṛtaṃ tadabhimatameva granthakṛta iti tat dūṣaṇāntarameva /",
    "GSP30abhiprvu:770": " tatra ślokadvayena jñānasya svasaṃvedanarūpatayā anubhavasya smṛtau aprakāśatvaṃ darśitaṃ saṃskārajatve 'pi /",
    "GSP30abhiprvu:771": " tataḥ ślokadvayena smṛteḥ bhrāntitvam āśaṅkāpūrvakaṃ parākṛtya tṛtīyena prasaṅgāt sarvādhyavasāyānāmapi bhrāntitvāśaṅkā śamitā /",
    "GSP30abhiprvu:772": " tataḥ satyapi saṃskāre smṛtyanupapattau vyavahārocchedaḥ ---- iti ślokenoktvā svapakṣe tadupapattiḥ ---- iti ślokenoktam ---- iti tātparyam",
    "GSP30abhiprvu:773": " granthārthastu nirūpyate /",
    "GSP30abhiprvu:774": " satyaṃ kiṃtu smṛtijñānaṃ pūrvānubhavasaṃskṛteḥ /",
    "GSP30abhiprvu:775": " jātamapyātmaniṣṭhaṃ tannādyānubhavavedakam // Ipk_1,3.1 //",
    "GSP30abhiprvu:776": " pūrvapakṣamadhyāt mayā tāvat bahu aṅgīkartavyam ---- iti satyam ityanena darśitam /",
    "GSP30abhiprvu:777": " yattu na aṅgīkartavyaṃ tat dūṣyate ---- ityetaduktaṃ kiṃtu ityanena viśeṣābhidhāyinā /",
    "GSP30abhiprvu:778": " iha smṛtau viṣayamātrasya prakāśo na samarthanīyo vartate yaḥ saṃskārādeva siddhyet ,",
    "GSP30abhiprvu:779": " kiṃtu anubhavaprakāśena vinā tat ityevaṃrūpā kathaṃ smṛtiḥ syāt ,",
    "GSP30abhiprvu:780": " kathaṃ ca tayā vinā abhilāṣeṇa vyavahāraḥ syāt ?",
    "GSP30abhiprvu:781": " anubhavena hi asya sukhasādhanatā niścitā ,",
    "GSP30abhiprvu:782": " tata upādānam ;",
    "GSP30abhiprvu:783": " tatra pūrvānubhavajanitāt saṃskārāt etāvat jātam /",
    "GSP30abhiprvu:784": " yadyapi tajjñānaṃ viṣayeṇa na janitam ,",
    "GSP30abhiprvu:785": " tathāpi tadviṣayam ---- iti /",
    "GSP30abhiprvu:786": " na ca etāvatā kiṃcit ,",
    "GSP30abhiprvu:787": " ātmaniṣṭhe svaprakāśajñāne viṣayasyeva anubhavasya prācyasya aprakāśāt //1//",
    "GSP30abhiprvu:788": " nanu saṃsk/arajatvādeva prācyamanubhavamapi viṣayīkurutāṃ smṛtiḥ ---- ityāśaṅkyāha @-----",
    "GSP30abhiprvu:789": " dṛksvābhāsaiva nānyena vedyā rūpadṛśeva dṛk /",
    "GSP30abhiprvu:790": " rase saṃskārajatvaṃ tu tattulyatvaṃ na tadgatiḥ // Ipk_1,3.2 //",
    "GSP30abhiprvu:791": " dṛk jñānam , tacca jaḍāt vibhidyate svaprakāśaikarūpatayā ,",
    "GSP30abhiprvu:792": " jaḍo hi prakāśāt pṛthagbhūto vaktavyaḥ ,",
    "GSP30abhiprvu:793": " tena dṛk svābhāsā ,",
    "GSP30abhiprvu:794": " ābhāsaḥ prakāśamānatā sā svaṃ rūpamavyavhicāri yasyāḥ ,",
    "GSP30abhiprvu:795": " svasya ca ābhāsanaṃ rūpaṃ yasyāḥ /",
    "GSP30abhiprvu:796": " satyapi bāhye taccharīrasaṃkrāntaṃ na prakāśanaṃ jñānasya rūpaṃ bhavitumarhati ,",
    "GSP30abhiprvu:797": " paraprakāśanātmakanijarūpaprakāśanameva hi svaprakāśatvaṃ jñānasya bhaṇyate /",
    "GSP30abhiprvu:798": " nanu svābhāsameva sat tat anubhavajñānaṃ smaraṇe bhāsiṣyate ,",
    "GSP30abhiprvu:799": " na ---- ityāha nānyena vedyā /",
    "GSP30abhiprvu:800": " paratra yadi dṛk bhāseta tarhi na sā svābhāsā ,",
    "GSP30abhiprvu:801": " idameva hi svaprakāśasya lakṣaṇam ---- svayaṃ hi yadi prakāśeta tadā pareṇa saha asaṃbandhāt saṃbandhaprāṇā kathaṃ paratra iti saptamī saṃgacchatām",
    "GSP30abhiprvu:802": " tathā ca rūpajñānena rase dṛk rasaviṣayaṃ jñānaṃ na vedyate ,",
    "GSP30abhiprvu:803": " evaṃ hi cakṣuṣaiva rasaḥ phalato gṛhīta eva syāt /",
    "GSP30abhiprvu:804": " nanu yadi na ābhāti smaraṇe 'nubhavaḥ kiṃ tarhi saṃskāreṇa kṛtaṃ syāt ,",
    "GSP30abhiprvu:805": " rūpajñānaṃ na rasajñānajāt saṃskārāt jātam ,",
    "GSP30abhiprvu:806": " tat katham ayaṃ prasaṅgaḥ ,",
    "GSP30abhiprvu:807": " tasmāt saṃskāra eva bhavatsaṃbhāvitadoṣabhaṅgāya prabhavet /",
    "GSP30abhiprvu:808": " naitat , yato hi asau tatsaṃskārasaṃskṛtāt samanantarapratyayāt utthitaḥ smṛtibodhaḥ ,",
    "GSP30abhiprvu:809": " tena tatsadṛśo bhavatu śāsvāsaṃniveśa iva pūrvasaṃniveśatulyaḥ ,",
    "GSP30abhiprvu:810": " na tu yo yatsaṃskārāt jātaḥ sa tasya vedanasvabhāvo bhavati ---- iti yuktam /",
    "GSP30abhiprvu:811": " sadṛśatvasyāpi gatiravagamaḥ katham ?",
    "GSP30abhiprvu:812": " na hi anubhavajñānaṃ sādṛśyaṃ gamayati ,",
    "GSP30abhiprvu:813": " nāpi smṛtijñānam ,",
    "GSP30abhiprvu:814": " parasparam asaṃvedane dvayaniṣṭhasādṛśyādhyavasāyāyogāt ,",
    "GSP30abhiprvu:815": " abhyasya ca tadubhayavedanarūpasya abhāvāt iti saṃskārāt paraṃ saviṣayatāmātraṃ smṛteḥ siddham ,",
    "GSP30abhiprvu:816": " na tu anubhavaviṣayatvam ,",
    "GSP30abhiprvu:817": " nāpi asya viṣayasya pūrvānubhavaviṣayīkṛtatvam ---- iti niścayaḥ eṣaḥ //2//",
    "GSP30abhiprvu:818": " nanu yadi smṛtijñāne anubhavasya satyataḥ prakāśaḥ syāt ,",
    "GSP30abhiprvu:819": " tanmukhena ca tadviṣayasya ,",
    "GSP30abhiprvu:820": " tadā bhavet bhavadukteravakāśaḥ ,",
    "GSP30abhiprvu:821": " yāvatā smṛtirvikalparūpatvāt kevalamaparakāśamānameva anubhavaṃ tadviṣayaṃ ca adhyavasyati ,",
    "GSP30abhiprvu:822": " tat iyaṃ bhrāntisvabhāvā ,",
    "GSP30abhiprvu:823": " tatra ko'yaṃ nirbandhaḥ ?",
    "GSP30abhiprvu:824": " tadetat darśayati śaṅkyamānatvena @-----",
    "GSP30abhiprvu:825": " athātadviṣayatve'pi smṛtestadavasāyataḥ /",
    "GSP30abhiprvu:826": " dṛṣṭālambanatā bhrāntyā ................................. // Ipk_1,3.3 //",
    "GSP30abhiprvu:827": " na taddarśanaṃ nāpi tadviṣayaḥ smṛterviṣayaḥ ,",
    "GSP30abhiprvu:828": " tathāpi tu ubhayam adhyavasīyate ,",
    "GSP30abhiprvu:829": " bhramarūpatayā smṛteḥ /",
    "GSP30abhiprvu:830": " etat nirākaroti @-----",
    "GSP30abhiprvu:831": " ..................................... tadetadasamañjasam // Ipk_1,3.3 //",
    "GSP30abhiprvu:832": " atra kārikayā upapattim āha @-----",
    "GSP30abhiprvu:833": " smṛtitaiva kathaṃ tāvadbhrānteścārthasthitiḥ katham /",
    "GSP30abhiprvu:834": " pūrvānubhavasaṃkārāpekṣā ca kimitīṣyate // Ipk_1,3.4 //",
    "GSP30abhiprvu:835": " anubhūtasya anubhavaprakāśitasya viṣayasya apramoṣo'napahāraḥ tathaiva prakāśanaṃ yat etat smṛteḥ ātmīyaṃ rūpaṃ tat tathāprakāśanābhāve vighaṭetamām",
    "GSP30abhiprvu:836": " kiṃ ca bhrāntau asadvā ātmākāro vā prakhyāti ,",
    "GSP30abhiprvu:837": " na tu tayā arthaḥ svīkriyate tasya aprakāśanāt iti tayā artho na vyavasthāpita eva /",
    "GSP30abhiprvu:838": " prakāśanātmā hi vyavasthāpanā ,",
    "GSP30abhiprvu:839": " tataśca smaraṇādabhilāṣeṇa katham arthaviṣayo vyavahāraḥ ?",
    "GSP30abhiprvu:840": " na ca tadaprakāśane saṃskārajatvena kiṃcit kṛtyam ,",
    "GSP30abhiprvu:841": " taddhi sādṛśyaṃ labdhum avalambyate ;",
    "GSP30abhiprvu:842": " na ca anubhavena viṣayaprakāśanātmanā smṛtyabhidhānāyā bhrānteḥ kicidapi sādṛśyam asti ,",
    "GSP30abhiprvu:843": " sarvathā viṣayamaspṛśantyā //4//",
    "GSP30abhiprvu:844": " nanu yo'nubhavo yaśca tadviṣayaḥ sa yataḥ tayā adhyavasīyate ,",
    "GSP30abhiprvu:845": " tataḥ aṃśāt sādṛśyam anubhavena smṛteḥ ,",
    "GSP30abhiprvu:846": " tatsiddhaye ca saṃskāraparigrahaḥ /",
    "GSP30abhiprvu:847": " adhyavasīyate iti kim ucyate ?",
    "GSP30abhiprvu:848": " prakāśyate iti cet na bhrāntitvam ;",
    "GSP30abhiprvu:849": " na prakāśyate iti cet punarapi viṣayo na spṛṣṭa eva anayā iti sādṛśyamiti śabdagaḍumātram ,",
    "GSP30abhiprvu:850": " tadetat darśayitumāha @-----",
    "GSP30abhiprvu:851": " bhrāntitve cāvasāyasya na jaḍādviṣayasthitiḥ /",
    "GSP30abhiprvu:852": " tato'jāḍye nijollekhaniṣṭhānnārthasthitistataḥ // Ipk_1,3.5 //",
    "GSP30abhiprvu:853": " iha smṛteḥ anyasya vā bhrāntibodhasya svasaṃvedanāṃśe prakāśamāne na bhrāntitā ,",
    "GSP30abhiprvu:854": " tatra vaiparītyābhāvāt ;",
    "GSP30abhiprvu:855": " yastu tatra adhyavasīyate svākāraḥ sa viparītatayā asvākāratvena arthatayā iti tatrāṃśe bhrāntitā /",
    "GSP30abhiprvu:856": " sa cāṃśo'rthalakṣaṇo na smṛtyā anyayā vā bhrāntyā spṛśyate iti tatra asau tūṣṇīkā iti balādeva tatrāṃśe jaḍatvam asyā āyātaṃ ghaṭajñānasyeva paṭe /",
    "GSP30abhiprvu:857": " na ca jaḍena viṣayasya kiṃcit kṛtyam ,",
    "GSP30abhiprvu:858": " tataśca arthaviṣayo vyavahāro vilupyeta /",
    "GSP30abhiprvu:859": " atha tu tam avasāyarūpaṃ svasaṃvedanāṃśaṃ svākāraṃ vā avalambya ajaḍatvam asyāḥ ,",
    "GSP30abhiprvu:860": " evamapi ajāḍye nijaṃ svasaṃvedanam ullekhaśca svākāraḥ ---- itīyati eṣā pariniṣṭhitā",
    "GSP30abhiprvu:861": " smṛtiḥ iti viṣayasya nāmāpi prahītum aśaknuvataḥ tataḥ smṛtyadhyavasāyāt kathaṃ viṣayasya",
    "GSP30abhiprvu:862": " vyavasthāpanaṃ vyavahāryatvasaṃpādanasāmarthyam ? //5 //",
    "GSP30abhiprvu:863": " saṃskāre satyapi smṛtiḥ na kathaṃcana ghaṭate ,",
    "GSP30abhiprvu:864": " tataśca parasparasaṅgatihīnāni sakalāni jñānāni ---- iti yaduktaṃ ślokapañcakena tat idānīṃ prakṛte yojayati @-----",
    "GSP30abhiprvu:865": " evamanyonyabhinnānāmaparasparavedinām /",
    "GSP30abhiprvu:866": " jñānānāmanusaṃdhānajanmā naśyejjanasthitiḥ // Ipk_1,3.6 //",
    "GSP30abhiprvu:867": " janasya lokasya yā kācana sthitiḥ vyavahāraḥ sā sarvajñānānāṃ yat anusaṃdhānam ekaviṣayabhāvopapannasmṛtitāprāptirūpam ,",
    "GSP30abhiprvu:868": " tatra āyattā /",
    "GSP30abhiprvu:869": " tathā hi ---- smaraṇanibandhanāḥ sarve vyavahārāḥ /",
    "GSP30abhiprvu:870": " prathamamapi hi pratyakṣajñānam ahamitipūrvāpararūpānusaṃdhānena smaraṇānuprāṇitena vinā na ghaṭate ,",
    "GSP30abhiprvu:871": " pramātari viśrāntyabhāvāt apratyakṣatvaprasaṅgāt /",
    "GSP30abhiprvu:872": " evaṃ sukhādau mantavyam /",
    "GSP30abhiprvu:873": " hānādānapreraṇābhyupagamādavastu vyavahārāḥ smaraṇamayā eva /",
    "GSP30abhiprvu:874": " evaṃ jñānānām yat anusaṃdhānam tato jāyamānā janasthitiḥ evam iti parābhyupagame sati ,",
    "GSP30abhiprvu:875": " naśyet naśyati ---- iti saṃbhāvyate ,",
    "GSP30abhiprvu:876": " kuta iti cet ,",
    "GSP30abhiprvu:877": " viśeṣaṇadvāreṇa hetumāha /",
    "GSP30abhiprvu:878": " anyonyam tāvat bhinnāni jñānāni ---- anyat anubhavajñānam ,",
    "GSP30abhiprvu:879": " anyat idānīntanaṃ jñānaṃ vikalpābhimatam ,",
    "GSP30abhiprvu:880": " anyat smaraṇasaṃmataṃ jñānam /",
    "GSP30abhiprvu:881": " tadetāni svaviṣayaprakāśamātrarūpāṇi paraviṣaye jaḍāndhāneḍamūkakalpāni ,",
    "GSP30abhiprvu:882": " na ca anyonyasya prakāśarūpāṇi //6//",
    "GSP30abhiprvu:883": " evaṃ na svarūpato na vedyayo vā ekībhāvarūpam anusaṃdhānam asti /",
    "GSP30abhiprvu:884": " anyonyaṃ ca viṣayaviṣayibhāvo nāsti /",
    "GSP30abhiprvu:885": " na ca turyaṃ jñāteyanibandhanam anusandhānādhāyi saṃbhāvyate iti dhvaṃseran vyavahārāḥ /",
    "GSP30abhiprvu:886": " na ca dhvaṃsantām iti bhavadabhīṣṭaśāpamātrāt te dhvaṃsante ,",
    "GSP30abhiprvu:887": " prakāśante yataḥ tata etat āpadyate ---- etadeva samarthayitum udyantavyam ---- iti /",
    "GSP30abhiprvu:888": " tacca asmadabhimataprakāreṇa vinā vidherapi aśakyasamarthanam ---- iti darśayati @-----",
    "GSP30abhiprvu:889": " na cedantaḥkṛtānantaviśvarūpo maheśvaraḥ /",
    "GSP30abhiprvu:890": " syādekaścidvapurjñānasmṛtyapohanaśaktimān // Ipk_1,3.7 //",
    "GSP30abhiprvu:891": " saṃvit tāvat prakāśate iti tāvat na kecit apahnuvate /",
    "GSP30abhiprvu:892": " sā tu saṃvit yadi svātmamātraviśrāntā arthasya sā kathaṃ prakāśaḥ ?",
    "GSP30abhiprvu:893": " sa hi arthadharma eva tathā syāt ;",
    "GSP30abhiprvu:894": " tataśca arthaprakāśaḥ tāvatyeva paryavasita iti galito grāhyagrāhakabhāvaḥ /",
    "GSP30abhiprvu:895": " ato 'rthaprakāśarūpaṃ saṃvidam icchatā balādeva artho'pi tadrūpāntargata eva aṅgīkratavyaḥ ;",
    "GSP30abhiprvu:896": " sa ca arthaprakāśo yadi anyaśca anyaśca ,",
    "GSP30abhiprvu:897": " tat na smaraṇam upapannamityata eka eva asau ---- iti /",
    "GSP30abhiprvu:898": " ekatvāt sarvo vedyarāśiḥ tena kroḍīkṛtaḥ ---- ityetadapi anicchatā aṅgīkāryam /",
    "GSP30abhiprvu:899": " evamapi satatameva unmagnena nimagnena vā viśvātmanā prakāśeta ,",
    "GSP30abhiprvu:900": " tathā svabhāvatvāt /",
    "GSP30abhiprvu:901": " na caivam , ataḥ svarūpāntarbruḍitam artharāśim aparamapi bhinnākāram ātmani parigṛhya ,",
    "GSP30abhiprvu:902": " kaṃcideva arthaṃ svarūpāt unmagnam ābhāsayati ---- iti āpatitam /",
    "GSP30abhiprvu:903": " saiṣā jñānaśaktiḥ /",
    "GSP30abhiprvu:904": " unmagnābhāsabhinnaṃ ca citsvarūpaṃ vahirmukhatvāt tacchāyānurāgāt navaṃ navaṃ jñānamuktam /",
    "GSP30abhiprvu:905": " evamapi navanavābhāsāḥ pratikṣaṇam udayavyayabhāja iti saiva vyavahāranivahahāniḥ /",
    "GSP30abhiprvu:906": " tena kvacit ābhāse gṛhītapūrve yat saṃvedanaṃ bahirmukham abhūt ,",
    "GSP30abhiprvu:907": " tasya yat antarmukhaṃ citsvarūpatvaṃ tat kālāntare 'pi avasthāsnu svātmagataṃ tadviṣayaviśeṣe bahirmukhatvaṃ parāmṛśati iti eśā smṛtiśaktiḥ",
    "GSP30abhiprvu:908": " yacca tat navaṃ bhāsayati smarati vā tat vastutaḥ saṃvidā viśvamayyā tādātmyavṛtti iti viśvamayaṃ pūrṇameva iti navaṃ na kiṃcit ābhāsitaṃ smṛtaṃ vā syāt /",
    "GSP30abhiprvu:909": " idamapi pravāhapatitam urīkāryam ---- yat kila tat ābhāsyate tat saṃvido vicchiidyate ,",
    "GSP30abhiprvu:910": " saṃvicca tataḥ ,",
    "GSP30abhiprvu:911": " saṃvicca saṃvidantarāt ,",
    "GSP30abhiprvu:912": " saṃvedyaṃ ca saṃvedyāntaraāt ;",
    "GSP30abhiprvu:913": " na ca vicchedanaṃ vastutaḥ saṃbhavati ,",
    "GSP30abhiprvu:914": " iti vicchedanasya avabhāsamātram ucyate /",
    "GSP30abhiprvu:915": " na ca tat iyatā pāramārthikam ,",
    "GSP30abhiprvu:916": " nirmīyamāṇasya sarvasya ayameva paramārthaḥ /",
    "GSP30abhiprvu:917": " yataḥ eṣa eva paritaśchedanāt pariccheda ucyate ,",
    "GSP30abhiprvu:918": " tadavabhāsanasāmarthyam apohanaśaktiḥ /",
    "GSP30abhiprvu:919": " anena śaktitrayeṇa viśve vyavahārāḥ /",
    "GSP30abhiprvu:920": " tacca bhagavata eva śaktitrayam ---- yat tathābhūtānubhavitṛ-smartṛ-vikalpayitṛsvabhāvacaitramaitrādyavabhāsanam /",
    "GSP30abhiprvu:921": " sa eva hi tena tena vapuṣā jānāti ,",
    "GSP30abhiprvu:922": " smarati vikalpayati ca /",
    "GSP30abhiprvu:923": " yathoktam ācāryeṇaiva @-----",
    "GSP30abhiprvu:924": " {yadyapyarthasthitiḥ prāṇapuryaṣṭakaniyantrite /",
    "GSP30abhiprvu:925": " jīve niruddhā tatrāpi paramātmani sā sthitā //}",
    "GSP30abhiprvu:926": " ityādi / etāsāṃ ca jñānādiśaktīnām asaṃkhyaprakāro vaicitryavikalpa iti tatsāmarthyaṃ",
    "GSP30abhiprvu:927": " svātantryam aparādhīnaṃ pūrṇaṃ mahadaiśvaryaṃ tannirmitabrahmaviṣṇurudrādyaiśvaryāpekṣayā ucyate /",
    "GSP30abhiprvu:928": " tadevaṃ cidvapuḥ ityekaṃ kṛtvā iyadāyātam viśvarūpaḥ iti /",
    "GSP30abhiprvu:929": " tata eva ca pariniṣṭhitaikarūpajaḍabhāvavailakṣaṇyāt jñānādiśaktiyuktatāmāheśvaryam upasaṃprāptaḥ /",
    "GSP30abhiprvu:930": " etadanupagame na kiṃcit idaṃ bhāseta ---- iti prasaṅgaḥ /",
    "GSP30abhiprvu:931": " bhāsate tu , tasmāt etat avaśyāṅgīkartavyam ---- iti prasaṅgaviparyayaḥ /",
    "GSP30abhiprvu:932": " naśyejjanasthitiḥ ,",
    "GSP30abhiprvu:933": " yadyevaṃ na syāt ---- iti prāktanena ślokena saha saṃbandhaḥ /",
    "GSP30abhiprvu:934": " cet ityanena tadviparyayaḥ sūcitaḥ //7//",
    "GSP30abhiprvu:935": " iti śivam / āditaḥ 23 //",
    "GSP30abhiprvu:936": " iti śrīmadācāryābhinavaguptaviracitāyāṃ īśvarapratyabhijñāsūtravimarśinyāṃ jñānādhikāre paradarśanānupapattirnāma tṛtīyamāhnikam // 3 //",
    "GSP30abhiprvu:937": " atha caturthamāhnikam /",
    "GSP30abhiprvu:938": " {padārtharatnanikaraṃ nijahṛdgañjapuñjitam /",
    "GSP30abhiprvu:939": " grathnantaṃ smṛtisūtrāntaḥ saṃtatyaiva stumaḥ śivam //1//}",
    "GSP30abhiprvu:940": " evaṃ jñānapūrvikā smṛtiḥ ,",
    "GSP30abhiprvu:941": " tadubhayānugrāhiṇī apohanaśaktiḥ ---- iti tāvat vastusaṃbhavakrameṇa pradarśitam /",
    "GSP30abhiprvu:942": " upakramānusāreṇa smṛtireva sūcitaprasaṅgaviparyayasamarthanadṛśā vivecyā /",
    "GSP30abhiprvu:943": " {satyaṃ kiṃtu smṛtijñānam ....................... /}",
    "GSP30abhiprvu:944": " iti hi upakrāntam /",
    "GSP30abhiprvu:945": " tatra saṃskāramātrāt tāvat mā nāma udapādi smṛtiḥ ,",
    "GSP30abhiprvu:946": " idaṃ tu vaktavyam ---- tathābhūtabhavadabhyupagatabhagavatprabhāvo'pi katham enāṃ kuryāt ---- iti śaṅkāṃ śamayituṃ smṛtitattvanirūpaṇāya",
    "GSP30abhiprvu:947": " {sa hi pūrvānubhūtārthopalabdhā .................... /}",
    "GSP30abhiprvu:948": " ityādi",
    "GSP30abhiprvu:949": " {................................. arthau bhātaḥ pramātari /}",
    "GSP30abhiprvu:950": " ityantaṃ ślokāṣṭakam /",
    "GSP30abhiprvu:951": " tatra ślokena svapakṣe smṛtirupapannā ---- iti kathitam /",
    "GSP30abhiprvu:952": " dvitīyena smṛteḥ pūrvānubhavaviṣayīkṛtasvalakṣaṇaprakāśanasāmarthyamuktam /",
    "GSP30abhiprvu:953": " tṛtīyena anubhavena tadviṣayeṇa ca ekībhāvaparyanta āveśaḥ smaraṇasya uktaḥ /",
    "GSP30abhiprvu:954": " turyeṇa anubhavasya na viṣayatayā smṛtyā prakāśanam ---- iti nirūpitam /",
    "GSP30abhiprvu:955": " pañcamena yogijñānamapi anubhavaṃ pṛthagbhāvena na viṣayīkaroti ---- iti baḍatā turyaślokārtha eva upodvalitaḥ /",
    "GSP30abhiprvu:956": " ṣaṣṭhenāśaṅkyamānam anubhavasya smṛtyā pṛthagviṣayīkaraṇaṃ kākpanikam ---- ityavāstavīkṛtam /",
    "GSP30abhiprvu:957": " saptamena smṛtiprasaṅgāt vikalpe'pi pūrvānubhavena aikyātmāveśo darśitaḥ /",
    "GSP30abhiprvu:958": " aṣṭamena smartavyasya smṛteḥ smartuśca ekacittattvaviśrāntiḥ uktā ,",
    "GSP30abhiprvu:959": " prasaṅgācca dṛśyasya darśanasya draṣṭuśca ---- iti tātparyārthaḥ /",
    "GSP30abhiprvu:960": " atha krameṇa ślokārtha ucyate /",
    "GSP30abhiprvu:961": " sa hi pūrvānubhūtārthopalabdhā parato'pi san /",
    "GSP30abhiprvu:962": " vimṛśansa iti svairī smaratītyapadiśyate // Ipk_1,4.1 //",
    "GSP30abhiprvu:963": " pūrvamanubhūtasya arthasya ya upalandhā antarmukho bodhaḥ sa tāvat adyāpi parataḥ smṛtikāle'pi astyeva ,",
    "GSP30abhiprvu:964": " saṃvinmātrasvarūpasya kālakṛtasaṃkocarūpaviśeṣātmakāvacchedāyogāt /",
    "GSP30abhiprvu:965": " anubhavasya ca antaḥ artho'pi apṛthagbhāvena avasthitaḥ ---- ityetadapi ayatnasiddham /",
    "GSP30abhiprvu:966": " iyat tu cintyam ---- akālakalite saṃvedane tadantarvartini ca viśvatra bhāvajāte yadi tāvat cinmayatāparāmarśaḥ ,",
    "GSP30abhiprvu:967": " tat aham iti etāvataiva pūrṇena vimarśena bhāvyam ;",
    "GSP30abhiprvu:968": " atha idamtayā pṛthagbhāvāvabhāsanena ,",
    "GSP30abhiprvu:969": " tathāpi tatra dvayī gatiḥ /",
    "GSP30abhiprvu:970": " aham ityaṃśe yadi viśrānyati idantā ,",
    "GSP30abhiprvu:971": " tadā ahamidamitisadāśivādidaśayā bhāvyam /",
    "GSP30abhiprvu:972": " atha na rohati ,",
    "GSP30abhiprvu:973": " tat idam ityeva ābhāsanena bhavitavyam ;",
    "GSP30abhiprvu:974": " apūrvatābhāsanācca tat anubhavanameva syāt na smaraṇam ---- ityāśaṅgyāha svairī iti /",
    "GSP30abhiprvu:975": " svam ātmīyam upakaraṇam īrayati svakartavyeṣu avaśyaṃ tacchīlaśca ;",
    "GSP30abhiprvu:976": " svaṃ ca ātmānam īrayati na punaḥ svakartavye prerakamapekṣate ---- iti svairī svatantraḥ /",
    "GSP30abhiprvu:977": " tena svatantratvāt sa iti vimṛśati /",
    "GSP30abhiprvu:978": " sa iti vimarśanasya ca iyadrūpam ---- yat sarvathā akālakalitasvarūpaparāmarśanameva na ,",
    "GSP30abhiprvu:979": " nāpi atyantaṃ bhedena vimarśanameva api tu yo bhāvaḥ pūrvamanubhavakāle taddeśakālapramātrantarasācivyena pṛthakkṛto na ca ahantāyāmeva līnīkṛtaḥ",
    "GSP30abhiprvu:980": " sa tādṛgeva tamaseva ācchādya avasthāpitaḥ saṃskāraśabdavācyaḥ ,",
    "GSP30abhiprvu:981": " tasya tamācchādakam apahastayati ;",
    "GSP30abhiprvu:982": " tatra apahastite sa pūrvavat pṛthakkṛte evāvabhāti /",
    "GSP30abhiprvu:983": " nanu ca idantayā avabhāset pūrvavadeva , naivam /",
    "GSP30abhiprvu:984": " tadānīntanāvabhāsanapṛthakkṛtaśarīrādisaṃbandhamanavadhūyaiva hi tatprakāśaḥ ;",
    "GSP30abhiprvu:985": " tataśca idānīntanāvabhāsanasmaraṇakālaparāmarśo'pi na nimīlati iti tatparāmarśabhittiprādhānyena",
    "GSP30abhiprvu:986": " pūrvakālaparāmarśaḥ iti viruddhapūrvāparaparāmarśasvabhāva eva sa iti parāmarśa ucyate /",
    "GSP30abhiprvu:987": " evaṃ ca sa eva parameśvaraḥ smarati /",
    "GSP30abhiprvu:988": " etadeva hi tasya smartṛtvam ---- yat evaṃprakāraparāmarśocitakālakalādisparśasahiṣṇumāyāpramātṛbhāvaparigrahaḥ iti māyāvidyādvayādvayamayam",
    "GSP30abhiprvu:989": " tata eva sakalasiddhivitaraṇacaturacintāmaṇiprakhyam āgamikāḥ smaraṇameva mantrādiprāṇitaṃ manyante / tathā ca @-----",
    "GSP30abhiprvu:990": " {dhyānādibhāvaṃ smṛtireva labdhvā cintāmaṇistvadvibhavaṃ vyanakti /}",
    "GSP30abhiprvu:991": " iti / alaṃ tāvat /",
    "GSP30abhiprvu:992": " anena tṛnnantasamāsena yatnato 'nubhavasyārthamukhena kālasparśam arthaviśrāntatāṃ dvayorapi pramātari nirūḍhiṃ bhedābhedābhyāṃ darśayati ,",
    "GSP30abhiprvu:993": " vṛtto ekārthībhāvāt /",
    "GSP30abhiprvu:994": " tasya ca bhedābhedamayatvam ---- iti vakṣyāmaḥ //1//",
    "GSP30abhiprvu:995": " etadeva smṛtitattvamupapādayituṃ ślokāntarāṇi /",
    "GSP30abhiprvu:996": " tatra yadi kaścid brūyāt ---- iha smṛtirvikalpaḥ ,",
    "GSP30abhiprvu:997": " na ca anenārthaḥ prakāśyate ,",
    "GSP30abhiprvu:998": " arthāsaṃsparśino hi vikalpāḥ ,",
    "GSP30abhiprvu:999": " anubhavena ca yena so'rthaḥ prakāśatāṃ nītaḥ sa idānīṃ kīrtimātramūrtirjātaḥ ,",
    "GSP30abhiprvu:1000": " na ca so'pi smṛtyā prakāśyate ---- jñānasya jñānāntareṇāsaṃvedyatvāt asattvācceti",
    "GSP30abhiprvu:1001": " arthasya prakāśanābhāvāt idaṃ smarāmi iti jñānaṃ bhrāntimātrameva ---- iti punarapi āpatitam ---- iti ,",
    "GSP30abhiprvu:1002": " tadā taṃ prati ucyate @-----",
    "GSP30abhiprvu:1003": " bhāsayecca svakāle'rthātpūrvābhāsitamāmṛśan /",
    "GSP30abhiprvu:1004": " svalakṣaṇaṃ ghaṭābhāsamātreṇāthākhilātmanā // Ipk_1,4.2 //",
    "GSP30abhiprvu:1005": " iha smṛtivikalpe tāvat artho 'vasīyate ,",
    "GSP30abhiprvu:1006": " anyathā suptamūrcchitakalpatāpatteḥ /",
    "GSP30abhiprvu:1007": " evaṃ ca yāvat adhyavasāyo'rthasya tāvat arthāt iti sāmarthyāt iyat abhyupagantavyam ---- yat so'rthaḥ prakāśate ,",
    "GSP30abhiprvu:1008": " aprakāśamāne 'dhyavasātavye 'dhyavasāyo'ndhaprāyaḥ syāt /",
    "GSP30abhiprvu:1009": " prakāśanaṃ ca na tadānīntanakālasya tyāgena ,",
    "GSP30abhiprvu:1010": " nāpi dvīkāreṇa ,",
    "GSP30abhiprvu:1011": " idam ityevāvabhāsanaprasaṅgāt /",
    "GSP30abhiprvu:1012": " tasmāt atītānubhavakālaḥ pūrvānubhūtabhāvasvālakṣaṇyākṣepakatvenāpekṣaṇīyo vedyabhāge prakāśātmakāvabhāsābhiniveśitayā ,",
    "GSP30abhiprvu:1013": " smartṛdehaprāṇādyavabhāsakālaścāvalambanīyo vedakabhāge vimarśāṃśābhiniveśitvena /",
    "GSP30abhiprvu:1014": " ābhāsamātraṃ hi bhāvasya svarūpam ,",
    "GSP30abhiprvu:1015": " pratyābhāsaṃ pramāṇasya vyāpārāt /",
    "GSP30abhiprvu:1016": " tadeva ābhāsāntaravyāmiśraṇayā dipasahasraprabhāsaṃmūrcchanavat sphuṭībhavati /",
    "GSP30abhiprvu:1017": " ābhāsāntaravyāmiśraṇābhāve 'pi tu kālābhāsasaṃbhedenaiva svālakṣaṇyaṃ tasya ābhāsasya karoti ,",
    "GSP30abhiprvu:1018": " kālaśaktereva bhedakatvāt iti vakṣyate /",
    "GSP30abhiprvu:1019": " evaṃ tāvat svalakṣaṇībhāvaḥ prāktanadehābhāsasācivyābhyuditakālābhāsayā ghaṭābhāsasya iti /",
    "GSP30abhiprvu:1020": " tāvatyeva vā smṛtiḥ ābhāsāntarairapi vyāmiśrā atisphuṭeti /",
    "GSP30abhiprvu:1021": " atyantasphuṭībhāve 'pi tadānīntanakālatā na truṭyati anyasādhāraṇyānavabhāvāt /",
    "GSP30abhiprvu:1022": " tathāvabhāse tu yoginastannirmāṇameva /",
    "GSP30abhiprvu:1023": " brahmabhāṣitādau tu navameva avabhāsanam iti /",
    "GSP30abhiprvu:1024": " atra tu āgamādimānāntarānubhūtabrahmādisvarūpasmaraṇaparamparā abhyupāyaḥ /",
    "GSP30abhiprvu:1025": " bhāsayet iti vidhirūpeṇa niyogena niyamo lakṣyate ,",
    "GSP30abhiprvu:1026": " na bhāsayati ityetat na ,",
    "GSP30abhiprvu:1027": " api tu bhāsayatyeva iti /",
    "GSP30abhiprvu:1028": " svakāle iti smaraṇakāle /",
    "GSP30abhiprvu:1029": " āmṛśan iti vedakabhāganiveśī vartamānakāla uktaḥ /",
    "GSP30abhiprvu:1030": " pūrvābhāsitaṃ svalakṣaṇam iti vedyāṃśasparśī bhūtakālo ghaṭābhāsasyāpi kevalasya svālakṣaṇyāpattiheturdarśitaḥ /",
    "GSP30abhiprvu:1031": " iyadeva smṛteḥ avyavhicāri vapuḥ ,",
    "GSP30abhiprvu:1032": " arthitātiśayāt tu sphuṭatvam iti atha śabdo dyotayati /",
    "GSP30abhiprvu:1033": " tadevāha asvilātmanā iti /",
    "GSP30abhiprvu:1034": " sarvābhāsamiśreṇa vapuṣā ityarthaḥ //2//",
    "GSP30abhiprvu:1035": " nanu evaṃ svalakṣaṇasya prakāśane bhedena bahistadavabhāseta /",
    "GSP30abhiprvu:1036": " etadeva hi bahiravabhāsanam ---- yat svalakṣaṇaprakāśanam iti śaṅkāśamanāya nirūpayati @-----",
    "GSP30abhiprvu:1037": " na ca yuktaṃ smṛterbhede smaryamāṇasya bhāsanam /",
    "GSP30abhiprvu:1038": " tenaikyaṃ bhinnakālānāṃ saṃvidāṃ veditaiṣa saḥ // Ipk_1,4.3 //",
    "GSP30abhiprvu:1039": " smaraṇajñānāt bhinnatvena bahīrūpatayā yadi so 'rtho bhāseta smaryamāṇasya ca yat bhāsanaṃ tadeva na syāt smaryamāṇameva tat na syāt ,",
    "GSP30abhiprvu:1040": " anubhūyamānameva tat bhavet iti yāvat /",
    "GSP30abhiprvu:1041": " nanu caivaṃ kathaṃ svalakṣaṇasya prakāśanam uktam ?",
    "GSP30abhiprvu:1042": " etat na idāṇīṃ prakāśanam api tu pūrvakāle eva ,",
    "GSP30abhiprvu:1043": " tadā cāsau bahiravabhāsata eva /",
    "GSP30abhiprvu:1044": " nanu cedānīṃ tarhi kim ?",
    "GSP30abhiprvu:1045": " vimarśanam iti brūmaḥ /",
    "GSP30abhiprvu:1046": " nanu prakāśanavimarśanayoḥ bhinnakālatvam āpatitam /",
    "GSP30abhiprvu:1047": " tataḥ kim ? ubhayamapi na kiṃcit syāt ,",
    "GSP30abhiprvu:1048": " anyonyajīvitatvāt asya /",
    "GSP30abhiprvu:1049": " maivam , yasya hi saṃvedanānyeva bhinnāni tattvam ,",
    "GSP30abhiprvu:1050": " tasya idam apratisamādheyameva ,",
    "GSP30abhiprvu:1051": " asmaddarśane tu bhinnakālā api saṃvidaḥ tatkālātyāgenaiva ekatāvabhāsanena svatantraḥ",
    "GSP30abhiprvu:1052": " pramātā yāvadantarmukhatayā tāvatyaṃśe vimṛśati tāvat prakāśasya tātkālikabahirbhāvābhāso",
    "GSP30abhiprvu:1053": " vimarśasya idānīntanāntarmukhā sthitiriti /",
    "GSP30abhiprvu:1054": " etadeva vedanādhikaṃ veditṛtvaṃ ---- vedaneṣu saṃyojanaviyojanayoḥ yathāruci karaṇaṃ svātantryam ,",
    "GSP30abhiprvu:1055": " kartṛtvaṃ ca etadeva ucyate /",
    "GSP30abhiprvu:1056": " ghaṭamahamanvabhūvam iti vā sa ghaṭaḥ iti vā aikyam anusaṃdhānam anusaṃdhāturabhinnam iti darśayituṃ yadeva aikyaṃ sa eva veditā iti sāmānādhikaraṇyena darśitam /",
    "GSP30abhiprvu:1057": " eṣa sa iti ācchāditasyeva pramātṛtattvasya sphuṭāvabhāsanaṃ kṛtam ,",
    "GSP30abhiprvu:1058": " idam iti ,",
    "GSP30abhiprvu:1059": " vismayagarbhayānayā uktyā pratyabhijñā eva sūcitā /",
    "GSP30abhiprvu:1060": " yadāha granthakāra eva @-----",
    "GSP30abhiprvu:1061": " {itthaṃ svasaṃvittimapahnuvānairyattadvadadbhiḥ kaluṣīkṛtaṃ yat /",
    "GSP30abhiprvu:1062": " pramātṛtattvaṃ sphuṭayuktibhistānmūkānvidhāya prakaṭīkṛtaṃ tat //}",
    "GSP30abhiprvu:1063": " iti //3//",
    "GSP30abhiprvu:1064": " nanu ca prācya eva anubhavo yadi smaryamāṇasya bahiravabhāsanarūpaḥ prakāśaḥ tarhi iyat ucyatām ---- so'nubhava idānīṃ smaraṇena viṣayīkriyate ---- iti ,",
    "GSP30abhiprvu:1065": " aikyena tu alaukikena ko'rthaḥ iti vyāmohaṃ vihantumāha @-----",
    "GSP30abhiprvu:1066": " naiva hyanubhavo bhāti smṛtau pūrvo'rthavatpṛthak /",
    "GSP30abhiprvu:1067": " prāganvabhūvamahamityātmārohaṇabhāsanāt // Ipk_1,4.4 //",
    "GSP30abhiprvu:1068": " pūrvo ghaṭādiḥ arthaḥ pṛthak iti idantayā bhāti sma naivaṃ smaraṇakāle smṛtijñānāt pṛthaktvena idaṃ pūrvamanubhavanam iti bhāti /",
    "GSP30abhiprvu:1069": " yathā ca smṛtikāle tasmāt smṛtijñānāt so'rthaḥ prāk iti pūrvasvabhāvo na bhedena ābhāti ,",
    "GSP30abhiprvu:1070": " smṛtikāle bahiravabhāsābhāvāt evaṃ tata eva hetoḥ pūrvo 'pi anubhavo na bhedena ābhāti ,",
    "GSP30abhiprvu:1071": " kathaṃ tarhi ubhayaṃ bhāti ?",
    "GSP30abhiprvu:1072": " anvabhūvam ityevam /",
    "GSP30abhiprvu:1073": " etat kimucyate iti cet ,",
    "GSP30abhiprvu:1074": " aham ---- ityevaṃsvabhāvo ya ātmā pūrvāparasaṃvidantarmukhasvabhāvaḥ tatra yat ārohaṇam",
    "GSP30abhiprvu:1075": " viśramaḥ tena hetunā pūrvasaṃvidrūpatāyāḥ svaprakāśāyā bhāsanāt tallonasyāpi ghaṭasya",
    "GSP30abhiprvu:1076": " svaprakāśadeśīyatvena bhāsanam /",
    "GSP30abhiprvu:1077": " ātmani ca ārohaṇam viśramaṇā anubhavasya arthasya ca /",
    "GSP30abhiprvu:1078": " prakṛtipratyayau pratyayārthaṃ saha brūtaḥ ---- iti nyāyāt saṃkhyākṣipte tadvati vā kartṛbhūte 'smadarthe 'nubhavo bruḍitaḥ taddvāreṇa artho'pi ca ,",
    "GSP30abhiprvu:1079": " na tu svātantryeṇaiva asau ,",
    "GSP30abhiprvu:1080": " tadarthameva karma na nirdiṣṭam /",
    "GSP30abhiprvu:1081": " ghaṭādiḥ punaḥ anubhavakāle na asmadarthamārohati ,",
    "GSP30abhiprvu:1082": " hi yasmāt naiva bhāti pūrvo 'nubhavaḥ pṛthak aparārdhoktāt hetoḥ ,",
    "GSP30abhiprvu:1083": " tasmāt saṃvidāmaikyam iti pūrveṇa saṃbandhaḥ /",
    "GSP30abhiprvu:1084": " luṅā bhūtakālasya dyotitatvāt prāk iti bhinnakramaḥ ,",
    "GSP30abhiprvu:1085": " uttamapuruṣeṇa asmadarthasya aham ityapi /",
    "GSP30abhiprvu:1086": " ārohaṇam iti ,",
    "GSP30abhiprvu:1087": " ruhiriti aṇijantaḥ ṇijantopi //4//",
    "GSP30abhiprvu:1088": " nanu ka evamāha ---- anubhavaḥ pṛthak na bhāti iti ,",
    "GSP30abhiprvu:1089": " ghaṭavat na bhāti iti cet kiṃ tataḥ ?",
    "GSP30abhiprvu:1090": " ghaṭo'pi hi na anubhavasakhyaḥ bhāti iti kiṃ na bhāti ?",
    "GSP30abhiprvu:1091": " svabhāvena bhāti iti tu ubhayatrāpi samānam /",
    "GSP30abhiprvu:1092": " tathā hi ---- atītānāgatasūkṣmādi yathā yogijñāne viṣayībhavati iti abhyupagatam ,",
    "GSP30abhiprvu:1093": " tathā paracittamapi",
    "GSP30abhiprvu:1094": " {pratyayasya paracittajñānam /} (yogad. 3 pā. 19 sū.)",
    "GSP30abhiprvu:1095": " ityādau / tatra jñānavṛttipariṇatameva sattvaṃ cittaśabdenoktam ,",
    "GSP30abhiprvu:1096": " anyathā pratyayasya saṃyamaviṣayīkāryatvaṃ kathamucyeta ,",
    "GSP30abhiprvu:1097": " ālambanayogaśca kathaṃ śaṅkayeta na ca sālambanam iti /",
    "GSP30abhiprvu:1098": " tasmāt parakīyamanubhavanamiva nijamapi viṣayīkriyatām ityāśaṅkya dṛṣṭānta evāsiddhaḥ iti bhānti ityantena ,",
    "GSP30abhiprvu:1099": " abhyupagamena vā siddhatve 'pi prakṛte 'rthe viṣamaḥ iti śeṣeṇa darśayati @-----",
    "GSP30abhiprvu:1100": " yogināmapi bhāsante na dṛśo darśanāntare /",
    "GSP30abhiprvu:1101": " svasaṃvidekamānāstā bhānti meyapade'pi vā // Ipk_1,4.5 //",
    "GSP30abhiprvu:1102": " yoginām yat etat darśanāntaram bhāvanādyudbhavaḥ paracittaviṣayo jñānaviśeṣaḥ ,",
    "GSP30abhiprvu:1103": " tatra dṛśaḥ iti upalabdhayo na bhānti /",
    "GSP30abhiprvu:1104": " tathā hi ---- saugatānāṃ tāvat svaprakāśaikarūpaṃ jñānam ,",
    "GSP30abhiprvu:1105": " tat cet jñānāntareṇa vedyam ,",
    "GSP30abhiprvu:1106": " tarhi yad asya nijaṃ vapuḥ ananyavedyatayā prakāśanaṃ nāma ,",
    "GSP30abhiprvu:1107": " na tatprakāśitaṃ syāt /",
    "GSP30abhiprvu:1108": " sāṃkhyānāmapi puruṣacchāyaiva upalabdhiḥ ,",
    "GSP30abhiprvu:1109": " puruṣaśca asaṃvedya parvā iti kathaṃ vedyā syāt /",
    "GSP30abhiprvu:1110": " vaiśeṣikāṇāmapi ātmani abhedena samavāyi saṃvedanaṃ paragataṃ manasā kathaṃ gṛhyeta antaḥśarīravṛttinā ,",
    "GSP30abhiprvu:1111": " taccharīrāntaranupraveśe tu tasyaiva aham iti śarīrīkaraṇāt ahantāvabhāsitatvāt ātmano bhedo vigalet ,",
    "GSP30abhiprvu:1112": " nityānumeyatvaṃ tu na ātmana upapadyate ,",
    "GSP30abhiprvu:1113": " jñānasya ca jñānāntaravedyatve 'navasthānādi uktam /",
    "GSP30abhiprvu:1114": " tasmāt yoginaḥ paracittavedanāvasare iyān prakāśaḥ ---- etaddehaprakāśasahacārī ghaṭasukhādiprakāśaḥ ---- iti /",
    "GSP30abhiprvu:1115": " tatra ghaṭasukhādi idantayā bhāti ,",
    "GSP30abhiprvu:1116": " tadgatastu prakāśo 'ham ---- ityeva svaprakāśatayā prakāśate /",
    "GSP30abhiprvu:1117": " pramātrīkṛtaparadehaprāṇādisamavabhāsasaṃskārāt tu tanniṣṭhām idantām eva prakāśabhāge 'pi manyamāna idaṃ parajñānam iti abhimanyate avigalitasvaparavibhāgo yogī /",
    "GSP30abhiprvu:1118": " prāptaprakarṣastu sarvam ātmatvena paśyan svasṛṣṭameva svaparavibhāgaṃ manyate iti jñānasya na yogijñānena prakāśyatā /",
    "GSP30abhiprvu:1119": " bhavatu vā tathāpi prakṛtaṃ na etatsamam /",
    "GSP30abhiprvu:1120": " tathā hi ---- ayamanubhavati iti paraniṣṭha eva asau anubhave yoginaḥ prakāśaḥ ,",
    "GSP30abhiprvu:1121": " na tu ahamanubhavāmi iti ātmāroheṇa vartamānaḥ ,",
    "GSP30abhiprvu:1122": " iha tu anvabhūvam iti ahamaṃśaviśrāntiḥ anālīḍhedaṃbhāvaiva anubhavasya iti yuktamuktam ---- yasmāt anubhavaḥ pṛthak na bhāti tasmāt aikyaṃ bhinnakālānāṃ saṃvidāṃ veditā iti //5//",
    "GSP30abhiprvu:1123": " yadyahaṃabhāvaviśrāntivaśāt anubhavaḥ smṛtau pṛthak na bhāti iti ucyate ,",
    "GSP30abhiprvu:1124": " tadā parāmarśāntaraṃ sākṣādeva idantayā anubhavaṃ parāmṛśat yadi vā idaṃbhāvocitaghaṭādiviśrāntatām anubhavasya prathayat upalabdham ,",
    "GSP30abhiprvu:1125": " iti tadanusāreṇāpi kiṃ na vyavahriyate iti parābhiprāyaṃ pratikṣipati @-----",
    "GSP30abhiprvu:1126": " smaryate yaddṛgāsīnme saivamityapi bhedataḥ /",
    "GSP30abhiprvu:1127": " tadvyākaraṇamevāsyā mayā dṛṣṭamiti smṛteḥ // Ipk_1,4.6 //",
    "GSP30abhiprvu:1128": " lokasya tāvat evaṃ na saṃvedanam ,",
    "GSP30abhiprvu:1129": " sa hi na pṛthagbhūtāṃ dṛśaṃ kāṃcit manyate ---- sā dṛk me āsīt ityevam /",
    "GSP30abhiprvu:1130": " evamapi tu yat smaryate evaṃbhūtamapi yat smaraṇaṃ kasyacit vivecakaṃmanyasya ,",
    "GSP30abhiprvu:1131": " tat smṛtervyākaraṇam ,",
    "GSP30abhiprvu:1132": " padasyeva prakṛtipratyayārthanirūpaṃaṃ kālpanikaṃ vibhajya ākaraṇaṃ paratra pratipādanamātram /",
    "GSP30abhiprvu:1133": " so 'pi yadi mūlapratīti vedayate pūrvoktakrameṇa ,",
    "GSP30abhiprvu:1134": " tadā anubhavaṃ pṛthagbhūtaṃ na veda ,",
    "GSP30abhiprvu:1135": " yata eva tat rāhoḥ śiraḥ itivat kalpitaṃ bhedaṃ manyate /",
    "GSP30abhiprvu:1136": " anyathā sa ghaṭaḥ itivat sā dṛk ityatrāpi prāktanaṃ dṛgantaram apekṣaṇīyaṃ syāt /",
    "GSP30abhiprvu:1137": " tat ityanena hi ghaṭasya vā dṛśo vā pūrvānubhavaviṣayāpattiḥ ucyate ,",
    "GSP30abhiprvu:1138": " anyathā dṛk ityeva syāt /",
    "GSP30abhiprvu:1139": " tataśca dṛk mayā dṛgantareṇa anubhūtā iti āpatet /",
    "GSP30abhiprvu:1140": " tatrāpi tathātve 'navasthā /",
    "GSP30abhiprvu:1141": " nanu smṛteḥ maulikaṃ kiṃ rūpam ?",
    "GSP30abhiprvu:1142": " ucyate ---- mayā dṛṣṭam iti /",
    "GSP30abhiprvu:1143": " nanu atra dayitāvadananalinādiviśrāntaṃ darśanam uktam na tu ātmārūḍham ,",
    "GSP30abhiprvu:1144": " karmaṇi niṣṭhotpatteḥ /",
    "GSP30abhiprvu:1145": " sa eṣa svavācameva na cetayati /",
    "GSP30abhiprvu:1146": " kartuḥ kriyayā hi āpyaṃ karma iti dṛśikriyāyāḥ kartṛniṣṭhataiva /",
    "GSP30abhiprvu:1147": " tathā ca kartṛsthāmeva dṛśikriyāmāhuḥ darśayate bhṛtyān rājā ityādau /",
    "GSP30abhiprvu:1148": " jaiminīyairapi jñānarūpā dṛśiḥ bhāvanātmikā pramātṛviśrāntaiva uktā ,",
    "GSP30abhiprvu:1149": " kevalaṃ prakaṭatā viṣayadharmo dṛṣṭatākhyā ,",
    "GSP30abhiprvu:1150": " anyā saṃvit vā'svatantrā iti anyat etat /",
    "GSP30abhiprvu:1151": " pramātṛviśrāntatvameva kathayituṃ mayā ityuktam /",
    "GSP30abhiprvu:1152": " tena anvabhūvamaham ,",
    "GSP30abhiprvu:1153": " mayānubhūtam iti śabdavaicitryamātramidam ,",
    "GSP30abhiprvu:1154": " na tu arthabhedaḥ /",
    "GSP30abhiprvu:1155": " anye tu bhinnakramatvena yojayanti ---- dṛk āsīt sā me ityevam ,",
    "GSP30abhiprvu:1156": " mayā dṛṣṭam iti ca yat smaraṇaṃ tat vyākaraṇamasyāḥ iti anantaroktānvabhūvamityucitaparāmarśāyāḥ smṛteḥ iti /",
    "GSP30abhiprvu:1157": " apiḥ cārthe //6//",
    "GSP30abhiprvu:1158": " nanu dṛṣṭamapi nirvikalpakena yāvat na parāmṛṣṭaṃ vimarśaviśeṣaviśrāntyā tāvat na smaryate mārgadṛṣṭamiva tṛṇaparṇādi viśeṣeṇa rūpeṇa ,",
    "GSP30abhiprvu:1159": " tadidameva vicāraṇīyam ,",
    "GSP30abhiprvu:1160": " samanantarabhāvivikalpakāle taddarśanam idantayā avabhātapūrvaṃ vā na vā iti ,",
    "GSP30abhiprvu:1161": " tadetat āśaṅkyāha @-----",
    "GSP30abhiprvu:1162": " yā ca paśyāmyahamimaṃ ghaṭo'yamiti vāvasā /",
    "GSP30abhiprvu:1163": " manyate samavetaṃ sāpyavasātari darśanam // Ipk_1,4.7 //",
    "GSP30abhiprvu:1164": " iha darśanaṃ yādṛśaṃ nijena vapuṣā tādṛśenaiva tena bhātavyaṃ sarvadā ,",
    "GSP30abhiprvu:1165": " tacca svakāle'nanyaprakāśam aham ityetāvatā svarūpeṇa ucitaprakāśam ,",
    "GSP30abhiprvu:1166": " tadvikalpāṃśavicāraḥ tāvat na kutracit aṅgam ,",
    "GSP30abhiprvu:1167": " bhavatu vāṅgam ,",
    "GSP30abhiprvu:1168": " kiṃ tu avasāyo 'pi evaṃbhūtaḥ iti apiśabdena sūcayati /",
    "GSP30abhiprvu:1169": " tatra samanantarabhāvinā vikalpena vastu parāmṛśyamānam anubhavaparāmarśamukhena vā parāmṛśyate ahamimaṃ paśyāmi iti vartamānatayā ,",
    "GSP30abhiprvu:1170": " imam ityanena ca pratyakṣavyāpāratvaṃ pratyakṣāyamāṇatvena darśitam /",
    "GSP30abhiprvu:1171": " evameva vā parāmṛśyate ---- ghaṭo'yam iti /",
    "GSP30abhiprvu:1172": " atra ayaṃśabdena pratyakṣāyamāṇatvamuktam /",
    "GSP30abhiprvu:1173": " tatra antye vikalpe darśanasya pṛthak parāmarśa eva nāsti iti kā tatra idantāśaṅkā /",
    "GSP30abhiprvu:1174": " tataśca pāriśeṣyāt ahantayā tasya atrāsti parāmarśaḥ ,",
    "GSP30abhiprvu:1175": " tadabhāve vikalpasya nimīlitākṣe 'pi bhāvāt svayamarthasparśe sati sphuṭamaviṣayaparyavasitaḥ kathamadhyavasāyo bhavet /",
    "GSP30abhiprvu:1176": " ādye tu darśanaṃ parāmṛṣṭamapi asmadarthe 'ntarbhūtam ahaṃbhāvāspadam avasātari viśrāntaṃ svaprakāśameva parāmṛṣṭam iti vikalpo'pi na bodhāntarabodhyatāṃ bodhayati bodhasya /",
    "GSP30abhiprvu:1177": " avasāyaḥ avasā ,",
    "GSP30abhiprvu:1178": " samavetam iti apṛthagbhāvamāha /",
    "GSP30abhiprvu:1179": " avasātari iti ,",
    "GSP30abhiprvu:1180": " svatantre'ntarmukhe bodhātmani ahantāspade ityarthaḥ /",
    "GSP30abhiprvu:1181": " darśanam iti nirvikalpakamanubhavanam /",
    "GSP30abhiprvu:1182": " upalakṣaṇaṃ caitat vikalpasmṛtyāderapi ,",
    "GSP30abhiprvu:1183": " jñānasya jñānāntareṇa parāmarśe hi ayameva nyāyaḥ /",
    "GSP30abhiprvu:1184": " vikalpayāmyaham ,",
    "GSP30abhiprvu:1185": " smarāmyaham ,",
    "GSP30abhiprvu:1186": " vikalpitaṃ mayā ,",
    "GSP30abhiprvu:1187": " smṛtaṃ mayā iti ahantārūḍhyaiva vikalpādeḥ avabhāsāt /",
    "GSP30abhiprvu:1188": " ata eva ātmano'mī vikalpādyāḥ śaktiviśeṣāḥ tadviśrāntaśarīratvāt iti darśitam jñānasmṛtyapohanaśaktimān ityatra //7//",
    "GSP30abhiprvu:1189": " evamiyataḥ prameyasya yatphalaṃ tadupasaṃhartumāha @-----",
    "GSP30abhiprvu:1190": " tanmayā dṛśyate dṛṣṭo'yaṃ sa ityāmṛśatyapi /",
    "GSP30abhiprvu:1191": " grāhyagrāhakatābhinnāvarthau bhātaḥ pamātari // Ipk_1,4.8 //",
    "GSP30abhiprvu:1192": " tat iti tasmādarthe pūrvoktasya prameyasya hetubhāvena upajīvanam iha sūcayati /",
    "GSP30abhiprvu:1193": " yata evamuktam ---- anubhavasya arthasyeva smaraṇāt na bhedena avabhāsaḥ smrṭiśaktiśca parameśvarasyaiva ,",
    "GSP30abhiprvu:1194": " tata idamatra pariniṣṭhitaṃ tattvam iti /",
    "GSP30abhiprvu:1195": " iha smṛtiḥ anubhavaṃ kroḍīkaroti ityuktam /",
    "GSP30abhiprvu:1196": " anubhavaśca dvidhā ,",
    "GSP30abhiprvu:1197": " ---- parāmarśabhedāt kadācit svātmaparāmarśapūrvakam anubhāvyam parāmṛśati yatra asya abhisaṃdhipradhānatā mayā dṛśyate iti ,",
    "GSP30abhiprvu:1198": " kadācit anubhavanīyameva pradhānatayā parāmṛśati yatra anabhisaṃdhereva sahasā vastūpanipātaḥ ,",
    "GSP30abhiprvu:1199": " arthakriyāṃ prati āgrahaviśeṣo vā ayam iti ,",
    "GSP30abhiprvu:1200": " tatrāpi ca prakāśaparāmarśo 'styeva ,",
    "GSP30abhiprvu:1201": " anyathā prakāśāyogāt /",
    "GSP30abhiprvu:1202": " evamubhayathānubhave pratyekaṃ smṛtirapi dvayaparāmarśamayī udeti iti catvāraḥ smaraṇabhedāḥ ,",
    "GSP30abhiprvu:1203": " dvau anubhavabhedau /",
    "GSP30abhiprvu:1204": " anusaṃdhānaṃ pratyabhijñānamapi etadubhayamelanātmakam atraivāntarbhūtam /",
    "GSP30abhiprvu:1205": " tacca etadbhedāt aṣṭadhā ,",
    "GSP30abhiprvu:1206": " pūrvāparaviśrāntikṛtāt pratyekaṃ dvidhābhedācca ṣoḍaśadhā /",
    "GSP30abhiprvu:1207": " tadete dvāviṃśatiḥ saṃvedanabhedāḥ /",
    "GSP30abhiprvu:1208": " teṣu ca grāhyaṃ tāvat prakāśāt abahirbhūtam ,",
    "GSP30abhiprvu:1209": " anyathā prakāśanāyogāt ,",
    "GSP30abhiprvu:1210": " bahirbhūtaṃ ca tat ,",
    "GSP30abhiprvu:1211": " anyathārthatvāsaṃbhavāt ,",
    "GSP30abhiprvu:1212": " na ca tata eva ,",
    "GSP30abhiprvu:1213": " tadaiva ,",
    "GSP30abhiprvu:1214": " tadevāpṛthagbhūtaṃ atra pṛthagbhūtaṃ ca bhavati iti nūnamanyaḥ kalpitaprakāśātmā kaścit atra artho 'sti ,",
    "GSP30abhiprvu:1215": " yato 'yam artharāśiḥ pṛthagbhavan anyonyamapi pṛthaktām adhigacchet ,",
    "GSP30abhiprvu:1216": " anyathā prakāśābhinnānāṃ parasparamapi kathaṅkāraṃ pṛthagbhāvo bhavet /",
    "GSP30abhiprvu:1217": " so 'yaṃ vedyaikadeśa eva ,",
    "GSP30abhiprvu:1218": " vicchinna eva ,",
    "GSP30abhiprvu:1219": " anujjhitavedyabhāva eva ,",
    "GSP30abhiprvu:1220": " aham iti vicchedaśūmyaprakāśocitena parāmarśena parāmṛśyamāno māyāpramātā iti vakṣyate {dehe buddhau ...................... /",
    "GSP30abhiprvu:1221": " }(Ipv_1,6.4) ityatra /",
    "GSP30abhiprvu:1222": " sa ca grāhaka iti ucyate /",
    "GSP30abhiprvu:1223": " evaṃ samameva svātmani nirmalamakurasthānīye yat yugalakaṃ svasmāt prakāśarūpāt avyatiriktam",
    "GSP30abhiprvu:1224": " avabhāsayati parameśvaraḥ tadeva etat bhagavato jñānakartṛtvaṃ smaraṇakartṛtvaṃ jñānaśaktismṛtiśaktirūpam",
    "GSP30abhiprvu:1225": " ucyate iti tātparyārthaḥ /",
    "GSP30abhiprvu:1226": " akṣarārthastu ---- mayā dṛśyate iti ,",
    "GSP30abhiprvu:1227": " ayam iti ca yat āmṛśati pramātā prakāśarūpo yena anubhavati iti ucyate ,",
    "GSP30abhiprvu:1228": " tata āmarśanāt etat lakṣyate ,",
    "GSP30abhiprvu:1229": " grāhyarūpeṇa grāhakarūpeṇa yojitau ghaṭādidehādisvabhāvau arthau vedyau pramātari viśuddhaprakāśarūpe bhātaḥ prakāśete /",
    "GSP30abhiprvu:1230": " evaṃ dṛṣṭaḥ iti sa iti ca yat parāmṛśati prakāśarūpaḥ pramātā ,",
    "GSP30abhiprvu:1231": " yato 'sau smarati iti vyapadeśyaḥ /",
    "GSP30abhiprvu:1232": " tato 'pi etadeva lakṣyate /",
    "GSP30abhiprvu:1233": " anubhavarūpopajīvitvaṃ pūrvoktaṃ draḍhayituṃ prasaṅgāt atra jñānaśakterapi unmīlanaṃ kṛtam /",
    "GSP30abhiprvu:1234": " lakṣaṇe śatrādeśaḥ /",
    "GSP30abhiprvu:1235": " apiśabdaścārthe /",
    "GSP30abhiprvu:1236": " arthaśabdo vicchinnavedyavācī /",
    "GSP30abhiprvu:1237": " grāhako māyīyaḥ kalpitaḥ pramātā aśuddhaprakāśasvabhāvaḥ iti śivam / āditaḥ ślo. 31//",
    "GSP30abhiprvu:1238": " iti śrīmadācāryābhinavaguptaviracitāyāṃīśvarapratyabhijñāsūtravimarśinyāṃ prathame jñānādhikāre smṛtiśaktinirūpaṇaṃ nāma caturthamāhnikam //",
    "GSP30abhiprvu:1239": " atha pañcamamāhnikam /",
    "GSP30abhiprvu:1240": " {mahāguhāntarnirmagnabhāvajātaprakāśakaḥ /",
    "GSP30abhiprvu:1241": " jñānaśaktipradīpena yaḥ sadā taṃ stumaḥ śivam //}",
    "GSP30abhiprvu:1242": " evaṃ tāvat smṛtiśakteḥ svarūpaṃ pratipāditam ,",
    "GSP30abhiprvu:1243": " adhunā tadupajīvanīyajñānaśaktiparamārthanirṇayaṃ vitatya ,",
    "GSP30abhiprvu:1244": " vartamānāvabhāsñām ityādikayā ,",
    "GSP30abhiprvu:1245": " sakramaṃ pratibhāsate ityantayā ślokaikaviṃśatyā nirūpayati /",
    "GSP30abhiprvu:1246": " tatrādyeva ślokena vastuni pratijñāṃ karoti evaṃbhūtā jñānaśaktiḥ iti /",
    "GSP30abhiprvu:1247": " tataḥ ślokadvayena prakāśa evārthānāṃ svarūpa, ityāha /",
    "GSP30abhiprvu:1248": " tato dvayena prakāśabāhyānāmarthānāṃ sadbhāvaṃ vijñānavādyupagatavāsanādūṣaṇena dṛḍhīkṛtam āśaṅkya ,",
    "GSP30abhiprvu:1249": " tṛtīyena tadanabhyupagame 'pi tāvat na kiñcit uparudhyata iti darśayati /",
    "GSP30abhiprvu:1250": " atha ślokena svadarśane 'rthatattvam upadarśayan bāhyārthasadbhāve pratyakṣaṃ parākaroti pramāṇatvena /",
    "GSP30abhiprvu:1251": " tato dvayena anumeyatāmapi bāhyasya nirasyati /",
    "GSP30abhiprvu:1252": " anantaraṃ ślokena cidātmani arthānām avaśyaṃ sadbhāvaḥ parāmarśātmanā iti prakaṭayati /",
    "GSP30abhiprvu:1253": " tato 'pi prakāśasya pramātṛrūpasya pratyavamarśa eva jīvatam iti ślokacatuṣṭayena anubhavāgamanyāyasvarūpanirūpaṇābhiḥ abhidhatte /",
    "GSP30abhiprvu:1254": " anantaraṃ jñānaparāmarśa eva jñeyaṃ śuddhaṃ pramātṛrūpatānujjhitaṃ ca prakṣayati iti tasyaiva pradhānatve nyāyaṃ ślokatrayeṇāha /",
    "GSP30abhiprvu:1255": " prakāśaikarūpatve ca jñānajñātrādi bhinnam iti ślokenāha /",
    "GSP30abhiprvu:1256": " tato jñātari iva viśuddhe jñāne 'pi avikalpakasavikalpakarūpe vimarśa eva prāṇitam iti ślokadvayenāha /",
    "GSP30abhiprvu:1257": " tato jñāturjñānasya ca pūrvapakṣe dūṣi /",
    "GSP30abhiprvu:1258": " yat bhinnatvaṃ tat upasaṃhāradiśā ślokena samarthayate ,",
    "GSP30abhiprvu:1259": " iti tātparyam āhnikasya /",
    "GSP30abhiprvu:1260": " ślokārthastu nirūpyate /",
    "GSP30abhiprvu:1261": " nanu smaraṇavikalpādīnām anubhava eva jīvitam ,",
    "GSP30abhiprvu:1262": " tatra yadi bhedena ābhāsānte 'rthāḥ tat teṣvapi tathaiva avabhāsa ucitaḥ ,",
    "GSP30abhiprvu:1263": " no cet anyathā ,",
    "GSP30abhiprvu:1264": " tadanubhava eva tāvat jñānaśaktirūpo vicāraṇīya ityāśayenāha @-----",
    "GSP30abhiprvu:1265": " vartamānāvabhāsānāṃ bhāvānāmavabhāsanam /",
    "GSP30abhiprvu:1266": " antaḥsthitavatāmeva ghaṭate bahirātmanā // Ipk_1,5.1 //",
    "GSP30abhiprvu:1267": " vartamānatvena sphuṭatayā avabhāsanam idamityevamākāraṃ yeṣāṃ teṣām ,",
    "GSP30abhiprvu:1268": " yadetat bahirātmanā kalpitamāyīyaśūnyādiśarīrāntapramātṛpṛthagbhāvena hetunā ,",
    "GSP30abhiprvu:1269": " bhinnānām tato māyāpramātuḥ vicchinnānām avabhāsanam tat paramārthapramātari śuddhacinmaye antaḥsthitavatām tena saha aikātmyam anujjhitavatāmeva ghaṭate pramāṇena upapadyate ,",
    "GSP30abhiprvu:1270": " tena anujjhitasaṃvidabhedasya bhāvasya kalpitapramātrapekṣayā bhedena prakāśanaṃ bhagavato jñānaśaktirityuktaṃ bhavati //1//",
    "GSP30abhiprvu:1271": " pramāṇenopapadyate ityuktaṃ tat pramāṇaṃ darśayati @-----",
    "GSP30abhiprvu:1272": " prāgivārtho'prakāśaḥ syātprakāśātmatayā vinā /",
    "GSP30abhiprvu:1273": " na ca prakāśo bhinnaḥ syādātmārthasya prakāśatā // Ipk_1,5.2 //",
    "GSP30abhiprvu:1274": " artho nīlādiḥ ,",
    "GSP30abhiprvu:1275": " tasya nīlādirūpataiva yadi prakāśamānatā na punaḥ sāparā kācit arthaśarīrottīrṇā prakāśātmatā tarhi yathā sarvān prati nīlameva tatsaṃbhāvanayā bhaṇyate ,",
    "GSP30abhiprvu:1276": " na kaṃcit vā prati ,",
    "GSP30abhiprvu:1277": " vastuto vā svātmanyeva tat nīlaṃ parasya paraniṣṭhatvānupapatteḥ ,",
    "GSP30abhiprvu:1278": " svātmani vā na nīlaṃ na anīlam prakāśānugraheṇa vinā vyavasthānāyogāt /",
    "GSP30abhiprvu:1279": " tathā prakāśamānatāpi asya sarvān prati na kaṃcit vā prati api tu svātmanyeva ,",
    "GSP30abhiprvu:1280": " svātmanyapi vā na syāt iti andhatā jagataḥ /",
    "GSP30abhiprvu:1281": " atha indriyālokādikṣaṇavargāt prakāśarūpo 'sau nīlakṣaṇo viśiṣṭa eva jātaḥ ,",
    "GSP30abhiprvu:1282": " evamapi sa eva prasaṅgaḥ ,",
    "GSP30abhiprvu:1283": " prakaṭatāvāde 'pi ayameva doṣaḥ ,",
    "GSP30abhiprvu:1284": " sarvathā arthaśarīraviśrāntaḥ cet prakāśo mama avabhāsate iti pramātṛlagnatayā prakāśasthitiḥ durupapādā /",
    "GSP30abhiprvu:1285": " pramātā hi tadānīm indriyādimayo 'rtharūpaprakāśasya kāraṇaṃ bhavet bījamivāṅkurasya /",
    "GSP30abhiprvu:1286": " na ca aṅkuro bījāpekṣo 'ṅkurātmā ,",
    "GSP30abhiprvu:1287": " tato yadi na prakāśātmā sa syāt prāgiva jñānodayāt pūrvaṃ yathā'sāvaprakāśaḥ tathā jñānodaye 'pi syāt /",
    "GSP30abhiprvu:1288": " nanu jñānam arthaprakāśarūpameva ,",
    "GSP30abhiprvu:1289": " tat kathaṃ jñānasya udayānudayayoḥ arthasya tulyatā syāt /",
    "GSP30abhiprvu:1290": " syāt etat yadi upapadyet ,",
    "GSP30abhiprvu:1291": " yāvatā arthāt bhinnaṃ yat jñānaṃ prakāśarūpam ,",
    "GSP30abhiprvu:1292": " tat arthasya saṃbandhitayā kathaṃ syāt /",
    "GSP30abhiprvu:1293": " yadi tāvat arthaḥ prakāśate ityevaṃbhūtaṃ jñānasya svarūpaṃ tat arthajñānayoḥ abheda evāyātaḥ ,",
    "GSP30abhiprvu:1294": " arthasvabhāvasya jñānatvena uktatvāt ,",
    "GSP30abhiprvu:1295": " arthasvabhāvatve ca sati prakāśasya arthātmatāyām uktaṃ dūṣaṇam /",
    "GSP30abhiprvu:1296": " atha arthaṃ prakāśayati iti jñānasya svarūpam ,",
    "GSP30abhiprvu:1297": " tarhi prakāśamānamarthaṃ karoti jñānam iti āpatite punarapi sa eva doṣaḥ /",
    "GSP30abhiprvu:1298": " kṛtapratānaśca ayaṃ prakṛtyarthaṇyarthaviveko mayaiva bhedavidāraṇe iti tata eva anveṣyaḥ /",
    "GSP30abhiprvu:1299": " tasmāt bhinnaḥ prakāśo 'rthasya saṃbandhī bhavati iti saṃbhāvanaiva nāsti /",
    "GSP30abhiprvu:1300": " tacca idam upapattyā āyātam ---- arthasya svarūpaṃ prakāśamānatā prakāśābhinnatvam iti /",
    "GSP30abhiprvu:1301": " prakāśaśca yadi ghaṭe 'nyaḥ paṭe 'nyaḥ tadā anusaṃdhānasya ayogaḥ ,",
    "GSP30abhiprvu:1302": " dvayoḥ prakāśayoḥ svātmamātraparyavasānād iti vitatya upapāditaṃ naśyet janasthitiḥ ityatra /",
    "GSP30abhiprvu:1303": " tasmāt eka eva prakāśaḥ /",
    "GSP30abhiprvu:1304": " etadeva āvṛttyā darśitaṃ na ca prakāśo bhinnaḥ syāt iti //2//",
    "GSP30abhiprvu:1305": " vyatiriktasya jñānasya arthaprakāśarūpatām abhyupagamyāpi bādhakāntaramāha @-----",
    "GSP30abhiprvu:1306": " bhinne prakāśe cābhinne saṃkaro viṣayasya tat /",
    "GSP30abhiprvu:1307": " prakāśātmā prakāśyo'rtho nāprakāśaśca siddhyati // Ipk_1,5.3 //",
    "GSP30abhiprvu:1308": " yadi arthāt anya eva jñānātmā prakāśaḥ ata eva bhinno 'rthataḥ tarhi svātmani tasya prakāśamātrarūpatvāt abheda eva /",
    "GSP30abhiprvu:1309": " tathā hi nīlasya prakāśaḥ ,",
    "GSP30abhiprvu:1310": " pītasya prakāśaḥ iti yo nīlāṃśaḥ pītāṃśaśca ,",
    "GSP30abhiprvu:1311": " sa na tāvat jñānasya svarūpam bhedavādatyāgāpatteḥ /",
    "GSP30abhiprvu:1312": " atha viṣayaḥ ,",
    "GSP30abhiprvu:1313": " tadevedaṃ vicāryate ---- iha prakāśabalāt nīlapītayoḥ bhedo 'bhyupagantavyaḥ ,",
    "GSP30abhiprvu:1314": " yenaiva ca prakāśena nīlo nīla eva iti upagamyate ,",
    "GSP30abhiprvu:1315": " tenaiva ca prakāśena pītaḥ pīta iti kathaṃ saṃgacchatām ,",
    "GSP30abhiprvu:1316": " nīlena janitaḥ ,",
    "GSP30abhiprvu:1317": " pītena janitaḥ ,",
    "GSP30abhiprvu:1318": " tena vā saha samānasāmagrīka ityādi yat ucyate tat siddhe nīlapītayorbhede syāt ,",
    "GSP30abhiprvu:1319": " sa eva vicāryaḥ /",
    "GSP30abhiprvu:1320": " atha nīlākāro 'sau tat yadi pratibimbabalāt taddvitīyabimbānavabhāsāt ayuktam /",
    "GSP30abhiprvu:1321": " atha abhedaḥ ,",
    "GSP30abhiprvu:1322": " tarhi tyakto bhedavādaḥ ,",
    "GSP30abhiprvu:1323": " tathā karaṇatādivāde śikharasthajñānaṃ bahutaranīlādijanyam ekatra paṭu anyatra mandam iti kathaṃ bhedaḥ prakāśaśarīrasya abhedāt /",
    "GSP30abhiprvu:1324": " tathābhūte ca anyataradarśanodbhūte 'pi saṃskāre balādeva aśeṣasmaraṇaprasaṅga iti bhūyān saṅkaraḥ /",
    "GSP30abhiprvu:1325": " syādetat , artha evāstu ,",
    "GSP30abhiprvu:1326": " kimanena doṣāpādakena prakāśena iti /",
    "GSP30abhiprvu:1327": " atrāha ---- aprakāśasya prasiddhireva na kācit ,",
    "GSP30abhiprvu:1328": " svātmani hi nīlaṃ yadi pūtaṃ na kiṃcit vā ,",
    "GSP30abhiprvu:1329": " tat kiṃ duṣyet ,",
    "GSP30abhiprvu:1330": " ata eva granthakṛtaiva anyatra uktam @-----",
    "GSP30abhiprvu:1331": " {evamātmanyasatkalpāḥ prakāśasyaiva santyamī /",
    "GSP30abhiprvu:1332": " jaḍāḥ prakāśa evāsti svātmanaḥ svaparātmabhiḥ //}",
    "GSP30abhiprvu:1333": " iti / tat yadi prakāśaḥ tadā bhavati arthaḥ ,",
    "GSP30abhiprvu:1334": " prakāśaśca asau katham /",
    "GSP30abhiprvu:1335": " yadi prakāśataiva ghaṭasya vapuḥ saiva paṭasya ityādi viśvavapuḥ prakāśaḥ siddhaḥ //3//",
    "GSP30abhiprvu:1336": " ekasyaiva prakāśasya evaṃbhūtakramākramakāryakāraṇabhāvādivicitravaiśvarūpyapradarśanasāmarthyarūpam aiśvaryam ityetāvat paryavasāyayitavyam",
    "GSP30abhiprvu:1337": " taccaivaṃ paryavasyati ,",
    "GSP30abhiprvu:1338": " yadi prakāśasya vicitrabhāve hetvantaram apākṛtam /",
    "GSP30abhiprvu:1339": " tatra prakāśasya avicitrasya krameṇa vicitratākāraṇaṃ pratibimbātmakaṃ tatpratibimbasajātīyaṃ yat tadeva nīlādirūpaṃ bāhyam ,",
    "GSP30abhiprvu:1340": " tacca yadyapyanumeyam ,",
    "GSP30abhiprvu:1341": " tathāpi idaṃ nīlamiti pratyakṣeṇa adhyavasāyāt adhyavasāyaprāṇitatvācca pramāṇasthiteḥ pratyakṣavyapadeśyaṃ bhaviṣyati /",
    "GSP30abhiprvu:1342": " bāhyārthavādokathitamiti hetvantaram anumīyamānabāhyarūpam āśaṅkyamānatvena darśayati @-----",
    "GSP30abhiprvu:1343": " tattadākasmikābhāso bāhyaṃ cedanumāpayet /",
    "GSP30abhiprvu:1344": " na hyabhinnasya bodhasya vicitrābhāsahetutā // Ipk_1,5.4 //",
    "GSP30abhiprvu:1345": " na vāsanāprabodho'tra vicitro hetutāmiyāt /",
    "GSP30abhiprvu:1346": " tasyāpi tatprabodhasya vaicitrye kiṃ nibandhanam // Ipk_1,5.5 //",
    "GSP30abhiprvu:1347": " iha bodhaḥ tāvat abhinnaḥ ,",
    "GSP30abhiprvu:1348": " prakāśamātrameva hi asya paramārthaḥ ,",
    "GSP30abhiprvu:1349": " prakāśādhikaṃ yadi nīlasya rūpam ,",
    "GSP30abhiprvu:1350": " tarhi tat aprakāśarūpam iti na prakāśeta /",
    "GSP30abhiprvu:1351": " atha tathā prakāśatvameva asya rūpam ,",
    "GSP30abhiprvu:1352": " pītaprakāśaḥ kathaṃ syāt /",
    "GSP30abhiprvu:1353": " athāpi kramikanīlapītādiprakāśarūpameva tasya svarūpam ,",
    "GSP30abhiprvu:1354": " nīlādyābhāsaśūnyo 'hamiti prakāśaḥ svāpādyavasthāsu na syāt /",
    "GSP30abhiprvu:1355": " tasmāt prakāśaḥ prakāśa eva ,",
    "GSP30abhiprvu:1356": " aṇumātramapi na rūpāntaram asya asti iti abhinno bodhaḥ ,",
    "GSP30abhiprvu:1357": " tasya ca abhinnasya kadācit nīlābhāsatā kadācit pītābhāsatā iti ye vicitrābhāsāḥ tatra kāraṇatvam hi yasymāt na upapannam hetau abhinne kāryabhedasya asaṃbhavāt ,",
    "GSP30abhiprvu:1358": " tasmāt sa sa vicitranīlapītādirūpa ākāsmiko 'jñātapratyakṣasiddhahetukaḥ san bāhyaṃ",
    "GSP30abhiprvu:1359": " vijñānagatapratibimbātmakasvasvabhāvasaṃpādakam aucityāt nijarūpasadṛśaṃ kramopanipatadrūpabahutarabhedātmakaṃ",
    "GSP30abhiprvu:1360": " jñānāt sarvathā pṛthagbhūtam anumāpayati iti saṃbhāvayate bāhyārthavādī //4 //",
    "GSP30abhiprvu:1361": " na ca asya idaṃ saṃbhāvanāmātram ,",
    "GSP30abhiprvu:1362": " api tu niścayaparyavasāyi eva bhavati /",
    "GSP30abhiprvu:1363": " tathā hi vijñānavādinā yo hetuḥ vaicitrye vāsanāprabodhalakṣaṇa uktaḥ sa na upapadyate /",
    "GSP30abhiprvu:1364": " smṛtijanakaḥ saṃskāro vāsanā iti tāvat prasiddham ,",
    "GSP30abhiprvu:1365": " iha tu anubhavavaicitryahetuḥ paryeṣaṇīyo vartate /",
    "GSP30abhiprvu:1366": " astu vā nīlādyābhāsasaṃpādanasāmarthyarūpā jñānasya yogyatātmikā śaktiḥ vāsanā ,",
    "GSP30abhiprvu:1367": " tasyāśca svakāryasaṃpādanonmukhyaṃ prabodhaḥ ,",
    "GSP30abhiprvu:1368": " tato bodheṣu ābhāsavaicitryam iti /",
    "GSP30abhiprvu:1369": " tatrāpi tu brūmaḥ ---- iha yadyāpi ābhāsānāṃ jñānāntarvartinām apāramārthikatvaṃ saṃvṛtisattvam ucyetāpi ,",
    "GSP30abhiprvu:1370": " tathāpi yadeṣāṃ tad vastusadeva aṅgīkāryam avastunaḥ sarvasāmarthyavirahitālakṣaṇasya kāryasaṃpādanaprāṇitasāmārtthyātmakasvabhāvānupapatteḥ",
    "GSP30abhiprvu:1371": " evaṃsthite yā etā vāsanā ābhāsakāraṇatvena iṣyante ,",
    "GSP30abhiprvu:1372": " tāsāṃ bodhāt yadi bhinnaṃ rūpam ,",
    "GSP30abhiprvu:1373": " tacca paramārthasat ,",
    "GSP30abhiprvu:1374": " tadayaṃ śabdāntarapracchanno bāhyārthavādaprakāra eva /",
    "GSP30abhiprvu:1375": " atha saṃvṛtisat ,",
    "GSP30abhiprvu:1376": " tarhi tena rūpeṇa kāraṇatānupapattiḥ /",
    "GSP30abhiprvu:1377": " tathā yena rūpeṇa āsāṃ pāramārthikatā tena kāraṇatā ,",
    "GSP30abhiprvu:1378": " tat tarhi jñānamātraṃ tacca abhinnam iti nīlādyābhāsarūpasya kāryabhedasya asiddhiḥ /",
    "GSP30abhiprvu:1379": " evaṃ vāsanānām abicitratve tatprabodho vicitra iti kā pratyāśā /",
    "GSP30abhiprvu:1380": " bhavantu vā vāsanā bhinnāḥ ,",
    "GSP30abhiprvu:1381": " tathāpi bodhamātrātiriktasya deśakālabhāvādeḥ prabodhakābhimatasya vicitrasya kāraṇasya abhāvāt prabodho'vicitra iti eka eva prabodhaḥ iti samameva nīlādivaicitryaṃ bhāseta /",
    "GSP30abhiprvu:1382": " atha svasaṃtānavartīni jñānāntarāṇi vicitrāṇi prabodhakāraṇāni iti ,",
    "GSP30abhiprvu:1383": " tadasat ,",
    "GSP30abhiprvu:1384": " sukhaduḥkhanīkapīlādipūrvāparādideśakālabhedasya vijñānamātrarūpatve vijñānasya ca prakāśamātrapramārthatāyāṃ svarūpabhedāsaṃbhave tathā bodhavailakṣaṇyānupapatteḥ",
    "GSP30abhiprvu:1385": " parapramātṛrūpeṣu bodhāntariṣu saṃtānāntaraśabdavācyeṣvapi tulyo'yam availakṣaṇyaprakāraḥ /",
    "GSP30abhiprvu:1386": " tatrāpi parakīyābhimatasya kṛśasthūlādeḥ kāyasya ,",
    "GSP30abhiprvu:1387": " śvāsapraśvāsādeḥ prāṇasya ,",
    "GSP30abhiprvu:1388": " sukhaduḥkhādeḥ dhīguṇasya ;",
    "GSP30abhiprvu:1389": " anumātrabhimatasaṃbinmātrarūpābhede paratvaṃ kasya bhavet iti na vidmaḥ /",
    "GSP30abhiprvu:1390": " bodhasya tanniṣṭhasya iti cet ,",
    "GSP30abhiprvu:1391": " so 'pi pramāṇena yadi na siddhaḥ tat asat eva ,",
    "GSP30abhiprvu:1392": " siddho 'pi prameyatayā cet tat jaḍa eva ,",
    "GSP30abhiprvu:1393": " tathāpi ca kāyādivat eva jñānamātrasvabhāvaḥ svasaṃvinmātrarūpatve paraṃ prati asya asiddheḥ /",
    "GSP30abhiprvu:1394": " nanu vyāhārādikriyā svātmani icchayā vyāhareyam ityevaṃrūpayā hetubhāvena vyāptā dṛṣṭā tat caitrakāye'pi tayā taddhetukayā bhāvyam /",
    "GSP30abhiprvu:1395": " na ca matsaṃtatipatitā samīhā asti iti svasaṃvedanena niścitam ,",
    "GSP30abhiprvu:1396": " tataśca parasamīhā siddhyati ,",
    "GSP30abhiprvu:1397": " tadeva saṃtānāntaram iti /",
    "GSP30abhiprvu:1398": " atrocyate ---- iha anumātuḥ vyāhārābhāso dvidhā bhavati ---- vyāptigrahaṇakāle 'vicchedaprāṇo 'haṃ vyāharāmi ityevaṃrūpaḥ /",
    "GSP30abhiprvu:1399": " anumānāvasare ca vyāharati ayam iti vicchedajīvita iti anyasya vyāptiḥ gṛhītā anyaśca ābhāsaḥ katham idānīṃ hetuḥ syāt ?",
    "GSP30abhiprvu:1400": " vyāharati iti ābhāsasya hetuḥ avidita eva iti kathaṃ tato hetoḥ samīhā anumīyeta ?",
    "GSP30abhiprvu:1401": " kiṃ ca vyāharati ayam iti yaḥ pramātrantare 'numātṛsaṃmate vicchinnatayā avabhāsaḥ so'numeyasaṃmatāyāḥ paramīhāyāḥ kathaṃ kāryaḥ syāt ?",
    "GSP30abhiprvu:1402": " tasyā hi vyāharāmītyābhāsaḥ kāryo yo'sau avicchedajīvitaḥ /",
    "GSP30abhiprvu:1403": " na ca avicchedamayasya vicchedamayaḥ kāryam iti yuktaṃ tathābhūtakāryakāraṇabhāvagrahaṇopāyābhāvāt ,",
    "GSP30abhiprvu:1404": " na hi svātmani yo'yam avicchinnābhāsaḥ sa paratra vicchinnaṃ vyāharati ityevaṃrūpam ābhāsaṃ janayati iti kenacit pramāṇena siddham ,",
    "GSP30abhiprvu:1405": " parasiddhipūrvakatvāt asya arthasya ,",
    "GSP30abhiprvu:1406": " parapramātṛsiddhaśca evaṃbhūtārthādhīnatvena itaretarāśrayāt /",
    "GSP30abhiprvu:1407": " na ca avaśyan avicchinnāt vicchinnena bhāvyam iti niyamo 'sti vyavhicārāt /",
    "GSP30abhiprvu:1408": " na ca vicchinno 'pi ābhāsa upadyatām iti tadanusaṃdhānāt tadutpattiḥ niyatā tatsadbhāve 'pyasyānutpatteḥ tadabhāve ca utpatteḥ ,",
    "GSP30abhiprvu:1409": " vicchinna ābhāsaḥ paratra utpadyatām iti yā samīhā tayā saha pratra utpannasya vicchinnābhāsasya kāryakāraṇabhāvagrahaṇameva parāsiddhau na",
    "GSP30abhiprvu:1410": " iti vyāptereva asiddhiḥ /",
    "GSP30abhiprvu:1411": " pramātrantarāṇi ca yadi bhinnāni tadā tanniṣṭhānām avabhāsānāṃ bheda eva jñānādavyatiriktaṃ ca iti nyāyāt /",
    "GSP30abhiprvu:1412": " tataśca ekābhāsaniṣṭhatvābhāvāt ekābhāsaviśrāntaḥ saṃbhūya pramātḥṇāṃ vyavahāro na syāt iti anyosaṃbhavaḥ ---- yat prameyaṃ bodhāt bhinnaṃ bhavati iti /",
    "GSP30abhiprvu:1413": " sahopalambhaniyamādeḥ anaikāntikatvāt nīlapītādināpi prameyarāśinā kim apakṛtam ,",
    "GSP30abhiprvu:1414": " yena asya svarūpaviśrāntiḥ na sahyate ,",
    "GSP30abhiprvu:1415": " tasmāt pramātrantarāṇāmapi asiddhireva ,",
    "GSP30abhiprvu:1416": " siddhau vā sarvapramātrantargatā ābhāsā ekaikatra paratra ābhāsavaicitryahetuṃ vāsanodvodhavaicitryaṃ janayeyuḥ niyame hetvantarābhāvāt iti tathāpi na nīlādivaicitryasiddhiḥ /",
    "GSP30abhiprvu:1417": " evaṃ vāsanānāṃ tadudbodhahetūnāṃ ca vicitrāṇām anupapattireva /",
    "GSP30abhiprvu:1418": " tataśca sthitametat ,",
    "GSP30abhiprvu:1419": " abhinno bodhaḥ tasya ākasmikābhāsabhedahetutvānupapatteḥ bāhyo'rtho'numeyaḥ saṃbhāvyate iti yadi bāhyārthavādinā ucyate iti ślokadvayārthaḥ",
    "GSP30abhiprvu:1420": " cecchabdaḥ ślokadvayavākyārthaśaṅkādyotakaḥ /",
    "GSP30abhiprvu:1421": " evam āśaṅkyamānatvena parasaṃbhāvanā dṛḍhā darśitā //5//",
    "GSP30abhiprvu:1422": " adhunā tu enāṃ saṃbhāvanāṃ śithilayituṃ tāvadāha @-----",
    "GSP30abhiprvu:1423": " syādetadavabhāseṣu teṣvevāvasite sati /",
    "GSP30abhiprvu:1424": " vyavahāre kimanyena bāhyenānupapattinā // Ipk_1,5.6 //",
    "GSP30abhiprvu:1425": " syādetat iti pūrvoktasaṃbhāvanābhyupagame yadā vyākhyāyate tadā kiṃ tu iti vākyaśeṣeṇa tacchaithilyaviṣayaṃ saṃbhāvanāntaraṃ śeṣaślokena darśayate iti vyākhyeyam /",
    "GSP30abhiprvu:1426": " yadi tu adhyāhāro na sahyate tadā syādetaditi idamapi saṃbhāvanāntaraṃ syāt ,",
    "GSP30abhiprvu:1427": " yadanena ślokena ucyate iti ekavākyatayā yojyam /",
    "GSP30abhiprvu:1428": " anayāpi kaṣṭakalpanayā bāhyān arthān prasādhayatā bhavatā taiḥ na kiṃcit kartavyam ,",
    "GSP30abhiprvu:1429": " ābhāsaireva taiḥ bhavatā abhyupagataiḥ vyavahārasiddheḥ ,",
    "GSP30abhiprvu:1430": " na hi nityānumeyena kaścit vyavahāra iti kiṃ bāhyena ,",
    "GSP30abhiprvu:1431": " yatra sādhakaṃ ca nāsti pramāṇam ,",
    "GSP30abhiprvu:1432": " bādhakaṃ ca prakāśāt bhede anumeyatayāpi prakāśanābhāva iti tāvat mukhyam /",
    "GSP30abhiprvu:1433": " abhyuścayabādhakastu avayavino vṛttyanupapattiḥ ,",
    "GSP30abhiprvu:1434": " samavāyāsiddhiḥ ,",
    "GSP30abhiprvu:1435": " kampākampāvaraṇānāvaraṇaraktāraktadigbhāgabhedādiviruddhadharmayogaḥ /",
    "GSP30abhiprvu:1436": " aṇusaṃcayabāhyavāde 'pi saṃcayasya anyasya abhāve paramāṇava eva ,",
    "GSP30abhiprvu:1437": " te ca yadi saṃyujyante nirantaratayā tat avaśyaṃ digbhāgabhedaḥ ,",
    "GSP30abhiprvu:1438": " evanākṣe ṣaṭsu dikṣu saṃcīyamāneṣu ṣaṭsu aṇuṣu madhyamasya paramāṇoḥ yatraiva dhāmni eko lagnaḥ tatraiva yadi aparaḥ tat ekaparamāṇumātratā",
    "GSP30abhiprvu:1439": " atha anyatra ekaḥ anyatar aparaḥ tat avaśyaṃ bhāgabhedāpattiḥ ,",
    "GSP30abhiprvu:1440": " iti bhāga eva san ,",
    "GSP30abhiprvu:1441": " tasyāpi eṣaiva saraṇiḥ iti na kiṃcit avaśiṣyate bāhyaṃ tattvataḥ /",
    "GSP30abhiprvu:1442": " na caitat vācyam ---- mūrtānām ekadeśatvāyogāt ,",
    "GSP30abhiprvu:1443": " saṃyoge bhinnadeśatvāvyāvṛtteḥ tanniṣṭaṃ dvyaṇukaṃ nāma kāryadravyam aṇuparimāṇam ,",
    "GSP30abhiprvu:1444": " tebhyaḥ tribhyo mahatkāryam iti /",
    "GSP30abhiprvu:1445": " avayavīvādo hi ayam ,",
    "GSP30abhiprvu:1446": " sa ca pūrvameva apabādhitaḥ /",
    "GSP30abhiprvu:1447": " yacca avyāpyavṛttitvaṃ saṃyogasya ucyate tanniraṃśe kathaṃ saṃgacchatām /",
    "GSP30abhiprvu:1448": " svāśraye hi yadi asau samavaiti kim anyāt asya avaśiṣyate yat na vyāpnuyāt iti /",
    "GSP30abhiprvu:1449": " abhyuścayabādhakaṃ ca idam iti na atra asmābhiḥ bharaḥ kṛtaḥ /",
    "GSP30abhiprvu:1450": " vistareṇa ca prajñālaṅkāre darśitam ācāryaśaṅkaranandanena //6//",
    "GSP30abhiprvu:1451": " nanu bādhakaṃ nāma pramāṇasiddhe vastuni na kiṃcit kartuṃ samartham ,",
    "GSP30abhiprvu:1452": " tenaiva dṛḍhena pramāṇena bādhakābhimatasya bādhitasya apramāṇatvasaṃpādanāt /",
    "GSP30abhiprvu:1453": " darśitaṃ ca iha sādhakaṃ pramāṇaṃ kāryahetuḥ tattadākasmikābhāsa iti kārikayā ityāśaṅkya āha @-----",
    "GSP30abhiprvu:1454": " cidātmaiva hi devo'ntaḥsthitamicchāvaśādbahiḥ /",
    "GSP30abhiprvu:1455": " yogīva nirupādānamarthajātaṃ prakāśayet // Ipk_1,5.7 //",
    "GSP30abhiprvu:1456": " iha tāvat svapna -- smaraṇa -- manorājya -- saṃkalpādiṣu nīlādyābhāsavaicitryaṃ bāhyasamarpakahtuvyatirekeṇaiva nirbhāsate iti yadyapi asti saṃbhavaḥ ,",
    "GSP30abhiprvu:1457": " tathāpi tadābhāsavaicitryam asthairyāt sarvapramātrasādhāraṇyāt pūrvānubhavasaṃskārajatvasaṃbhāvanāt avastu iti śaṅkyeta /",
    "GSP30abhiprvu:1458": " yat punaridaṃ yoginām icchāmātreṇa purasenādivaicitryanirmāṇaṃ dṛṣṭam ,",
    "GSP30abhiprvu:1459": " tatra upādānaṃ prasiddhamṛtkāṣṭha-śukra -- śoṇi -- tādivaicitryamayaṃ na saṃbhavatyeva ,",
    "GSP30abhiprvu:1460": " na hi evaṃ vaktuṃ śakyam ---- sarvagatāḥ paramāṇavo yogīcchayā jhaṭiti saṃghaṭitāḥ kāryam ārapsyante iti /",
    "GSP30abhiprvu:1461": " yat etat lokaprasiddhakāraṇabhāvānatikramasiddhaye nirūpyate /",
    "GSP30abhiprvu:1462": " na ca etat prasiddham ---- pramāṇubhya eva sthūlaṃ ghaṭādi jāyate iti ,",
    "GSP30abhiprvu:1463": " kiṃ tu kapālādivyavadhānena ,",
    "GSP30abhiprvu:1464": " tathāpi niyatasahakārisamavalambanam karacaraṇādivyāpāre viśiṣṭadeśakāladharmādhipatyayogaḥ śikṣābhyāsaprakarṣa iti ,",
    "GSP30abhiprvu:1465": " iyati ca āṃśrīyamāṇe yogī kumbhaṃ nirmimāṇaḥ kumbhakāraprasiddhasanastasāmagrīsanarjanapuraḥsaraṃghaṭaṃ ghaṭayan kumbhakāra eva syāt ,",
    "GSP30abhiprvu:1466": " tasmāt prasiddhakāraṇollaṅghane kim asaṃcetyamānaparamāṇvādyupādānakāraṇāntaracintayā iti /",
    "GSP30abhiprvu:1467": " tatra yogisaṃvida eva sā tādṛśī śaktiḥ ---- yat ābhāsavaicitryarūpam arthajātaṃ prakāśayati iti /",
    "GSP30abhiprvu:1468": " tadasti saṃbhavaḥ ---- yat saṃvit eva abhyupagatasvātantryā apratīdhātalakṣaṇāt icchāviśeṣavaśāt",
    "GSP30abhiprvu:1469": " saṃvido 'nidhikātmatāyā anapāyāt antaḥsthitameva sat bhāvajātam idamityevaṃ prāṇabuddhidehādeḥ",
    "GSP30abhiprvu:1470": " vitīrṇakiyanmātrasaṃvidūpāt svātantryaṃ kiṃ na abhyupagamyate svasaṃvedanasiddham ,",
    "GSP30abhiprvu:1471": " kimiti hetvantaraparyeṣaṇāprayāsena khidyate /",
    "GSP30abhiprvu:1472": " evakāreṇa idamāha ---- sarveṇa tāvat vādinā viṣayavyavasthāpanaṃ saṃvidrūpam anapahnavanīyam ādisiddhaṃ hi tat iti uktam /",
    "GSP30abhiprvu:1473": " tasya ca svātantryameva devaśabdanirdiṣṭaṃ cidrūpatvam iti kim aparakāraṇānveṣaṇavyasanitayā /",
    "GSP30abhiprvu:1474": " hi yasmāt evaṃ prakāśayati deva iti saṃbhāvyate ,",
    "GSP30abhiprvu:1475": " tasmāt kiṃ bāhyena anupapattinā iti pūrveṇa saṃbandhaḥ //7//",
    "GSP30abhiprvu:1476": " nanu evam ubhayathāpi saṃbhāvanānumānam unmiṣati ,",
    "GSP30abhiprvu:1477": " tatra kiṃ makurapratibimbitaghaṭādidṛṣṭāntena jñānapratibimbatābhāsavaicitrye vijñānadarpaṇātiriktaṃ tata eva bāhyābhimataṃ hetuṃ kalpayema",
    "GSP30abhiprvu:1478": " kiṃ vā yogidṛṣṭāntena saṃvitsvātantryameva hetubhāvena brūyāma ?",
    "GSP30abhiprvu:1479": " tadidaṃ sāṃśayikaṃ vartate iti āśaṅkya bāhyārthānumānasaṃbhāvanāṃ sūtradvayena apākartumāha @-----",
    "GSP30abhiprvu:1480": " anumānamanābhātapūrve naiveṣṭamindriyam /",
    "GSP30abhiprvu:1481": " ābhātameva bījāderābhāsāddhetuvastunaḥ // Ipk_1,5.8 //",
    "GSP30abhiprvu:1482": " ābhāsaḥ punarābhāsadbāhyasyāsītkathaṃcana /",
    "GSP30abhiprvu:1483": " arthasya naiva tenāsya siddhirnāpyanumānataḥ // Ipk_1,5.9 //",
    "GSP30abhiprvu:1484": " na kevalam anantaraślokanirdiṣṭābhiḥ yuktabhiḥ pratyakṣeṇa bāhyo'rtho na bhāsate ,",
    "GSP30abhiprvu:1485": " iyadeva hi pratyakṣaṃ tacca nīlaṃ bhāti iti svaprakāśasaṃvidrūpaṃ nādhikaṃ kiṃcit iti ,",
    "GSP30abhiprvu:1486": " yāvat anumānenāpi na asya bāhyāsya siddhiḥ iti apiśabdasyābhiprāyaḥ /",
    "GSP30abhiprvu:1487": " tatra anumānam atra naiva pravartitum utsahate /",
    "GSP30abhiprvu:1488": " pravṛttamapi na prakṛtasiddhim ādavyāt iti anena sūtradvayena upadarśyate /",
    "GSP30abhiprvu:1489": " tatra anumānaṃ vikalpaḥ ,",
    "GSP30abhiprvu:1490": " sarvaśca ayaṃ vikalpo'nubhavamūla iti prasiddham /",
    "GSP30abhiprvu:1491": " tena yat sarvathā anābhātapūrvam ananubhūtacaraṃ tatra anumānam anumitivyāpāro vikalpātmā naiva kenacit vādinā iṣyate /",
    "GSP30abhiprvu:1492": " nanu bhavatu pratyakṣato dṛṣṭe 'numāne saṃkathā iyam ,",
    "GSP30abhiprvu:1493": " sāmānyato dṛṣṭe tu kiṃ vakṣyasi yathā arthopalabdhyā indriyānumāne ?",
    "GSP30abhiprvu:1494": " ucyate ---- tatrāpi vikalpena yathā so'rthaḥ spṛśyate tathā anumeya iti sthitiḥ /",
    "GSP30abhiprvu:1495": " vikalpaśca na indriyādikam arthaṃ kenacit saṃniveśaviśeṣādinā viśeṣātmanā spṛśati ,",
    "GSP30abhiprvu:1496": " api tu kiṃcidupalabdheḥ kāraṇam iti amunā svabhāvena ,",
    "GSP30abhiprvu:1497": " sa ca svabhāvaḥ kāraṇatālakṣaṇaḥ pratyakṣagṛhīta eva /",
    "GSP30abhiprvu:1498": " tathā ca bījāt aṅkuraḥ tantubhyaḥ paṭa ityādau kāryakāraṇabhāvaḥ pratyakṣānupalambhabalena tāvat niśceyaḥ /",
    "GSP30abhiprvu:1499": " tatra ca pratyakṣaṃ pratyābhāsaṃ prāmāṇyaṃ bhajate ,",
    "GSP30abhiprvu:1500": " vimarśalakṣaṇasya pramitivyāpārasya ekaikaśabdavācye'rthe pravṛtteḥ tadanusāritvācca pramāṇasya iti vakṣyate /",
    "GSP30abhiprvu:1501": " {ekābhidhānaviṣaye mitirvastunyabādhitā /}",
    "GSP30abhiprvu:1502": " iti / ābhāsamātraṃ ca sāmānyam iti nir.eṣuate /",
    "GSP30abhiprvu:1503": " anupalambho'pi anyopalambharūpa ābhāsamātraviśrānta eva iti kāraṇābhāso viśeṣaśūnyaḥ parigṛhīta eva bījāt aṅkura iti pratītau /",
    "GSP30abhiprvu:1504": " yat yasya niyamam anuvidhatte avyatiriktam tat tasya kāryam iti pratighaṭaṃ mṛttikādirūpahetutadvanmātrasya āmāsāt //8//",
    "GSP30abhiprvu:1505": " ābhāsāt bāhyaḥ punarnābhāsarūpaḥ ,",
    "GSP30abhiprvu:1506": " sa ca ābhāsate iti vipratiṣiddham /",
    "GSP30abhiprvu:1507": " anābhāse ca nāsti vikalparūpasya anumānasya vyāpāraḥ /",
    "GSP30abhiprvu:1508": " grāmagṛhādestu yat bāhyaṃ tat agrāmādirūpaṃ na ucyate pratyekaṃ vāṭānūpakuṇyatulādeḥ bāhyatvaprasaṅgāt ,",
    "GSP30abhiprvu:1509": " api tu tatsaṃnikaṭam ,",
    "GSP30abhiprvu:1510": " tasmāt grāmabāhyam ābhāsabāhyam iti ca śabdasāmyamātram etat na vastusāmyam /",
    "GSP30abhiprvu:1511": " evaṃ ye vikalpe vastu na ābhāti iti manyante teṣāmapi tāvat anumānavikalpo na bāhye upapannaḥ /",
    "GSP30abhiprvu:1512": " asmābhistu upapāditam ---- adhyavasāyasyāpi ābhāsamānaviṣayatvam bhrāntitve cāvasāyasya iti sūtre /",
    "GSP30abhiprvu:1513": " tena anumānavikalpātmanāpi prakāśena yadi anāviṣṭo nīlādiḥ arthaḥ tat na anumita eva syāt /",
    "GSP30abhiprvu:1514": " atha āviṣṭa eva ,",
    "GSP30abhiprvu:1515": " tarhi prāgivārtho 'prakāśaḥ syāt iti nyāyena prakāśamātrasvabhāva eva , na bāhyaḥ /",
    "GSP30abhiprvu:1516": " tena bāhye sādhye yat kiṃcit pramāṇam ānīyate ,",
    "GSP30abhiprvu:1517": " tadabāhyatāmeva pratyuta sādhayati iti viruddhameva ,",
    "GSP30abhiprvu:1518": " ata eva āha kathaṃcana iti ,",
    "GSP30abhiprvu:1519": " kenāpi prakāreṇa pratyakṣātmanā anumeyātmanā vā ābhāsanam ābhāso bāhyasya anābhāsasya na kadācit abhūt iti ,",
    "GSP30abhiprvu:1520": " tasmāt siddham cidātmaiva hi deva iti //9//",
    "GSP30abhiprvu:1521": " nanu antaḥsthitaṃ bahiḥ prakāśayedityuktaṃ tat antaḥsthitatvam upapādanīyam iti āśaṅkya āha @-----",
    "GSP30abhiprvu:1522": " svāminaścātmasaṃsthasya bhāvajātasya bhāsanam /",
    "GSP30abhiprvu:1523": " astyeva na vinā tasmādicchāmarśaḥ pravartate // Ipk_1,5.10 //",
    "GSP30abhiprvu:1524": " bahīrūpatayā ābhāsane 'pi ahantārūpatā na truṭyati ,",
    "GSP30abhiprvu:1525": " {pramātraikātmyamāntaryam}",
    "GSP30abhiprvu:1526": " iti hi vakṣyate ,",
    "GSP30abhiprvu:1527": " tacca sadaiva ,",
    "GSP30abhiprvu:1528": " prakāśasya pramātṛtvāt ,",
    "GSP30abhiprvu:1529": " tadātmatayā ca vinā 'prakāśamānasya avastutvāt ,",
    "GSP30abhiprvu:1530": " kiṃ tu tatra aham iti ucite parāmarśe yo 'yam idantāparāmarśaḥ saiva bāhyatā ,",
    "GSP30abhiprvu:1531": " tacca iha antaḥsthitatvam ahamityetāvatā citsamucitenaiva bapuṣā parāmarśanameva ,",
    "GSP30abhiprvu:1532": " tacca iha nīlādīnāmastyeva ,",
    "GSP30abhiprvu:1533": " na tu nāsti iti ,",
    "GSP30abhiprvu:1534": " yadi hi na syāt kumbhakṛto ghaṭaṃ karavāṇi iti ya uttarakriyāmapekṣya icchāśabdavācyaḥ parāmarśaḥ ,",
    "GSP30abhiprvu:1535": " eṣaṇīyena sa parāmṛśyena aniyantritaḥ cet tataḥ paṭecchāpi sā na kasmāt iti saṃkīryeran vyavahārāḥ /",
    "GSP30abhiprvu:1536": " atha tatrāpi ca eṣaṇīyaḥ tadānīmeva nirmitaḥ san tathā jātaḥ ,",
    "GSP30abhiprvu:1537": " tarhi tannirmāṇaṃ cidātmani vinecchayā nopapannam iti tiṣṭhāsorevamicchaiva hetutā ityatra varṇayiṣyate /",
    "GSP30abhiprvu:1538": " tacca icchāntaramapi viṣayaniyantritaṃ na vā iti vikalpe 'navasthā /",
    "GSP30abhiprvu:1539": " viṣayaniyantritaṃ cet syāt ātmataiva jātā ,",
    "GSP30abhiprvu:1540": " na cet ghaṭe paṭecchā syāt /",
    "GSP30abhiprvu:1541": " atha tatrāpi tadānīmeva iti kṛtvā anavasthā /",
    "GSP30abhiprvu:1542": " tasmāt sarvo 'yaṃ bhāvarāśiḥ cidātmani aham ityeva vapuṣā satatāvabhāsuravapuḥ aiśvaryarūpācca",
    "GSP30abhiprvu:1543": " svātantryalakṣaṇāt svāmibhāvāt vicitreṇa vapuṣā kramākramādinā saṃvit enaṃ bahiḥkaroti",
    "GSP30abhiprvu:1544": " pramātṛprathanapūrvakam ,",
    "GSP30abhiprvu:1545": " tatrāpi kvacit ābhāse pramātḥn ekīkaroti nitambanīnṛtta iva prekṣakān /",
    "GSP30abhiprvu:1546": " tāvati hi teṣām ābhāse aikyam /",
    "GSP30abhiprvu:1547": " śarīraprāṇabuddhisukhādyābhāsāṃśeṣu tu bhedasya avigalanāt na sarvathā aikyam /",
    "GSP30abhiprvu:1548": " ata eva pratikṣaṇaṃ pramātṛsaṃyojanaviyojanavaicitryeṇa parameśvaro viśvaṃ sṛṣṭisaṃhārādinā prapañcayati /",
    "GSP30abhiprvu:1549": " taduktamācāryeṇa @-----",
    "GSP30abhiprvu:1550": " {sadā sṛṣṭivinodāya sadā sthitisukhāsine /",
    "GSP30abhiprvu:1551": " sadā tribhuvanāhāratṛptāya bhavate namaḥ //}",
    "GSP30abhiprvu:1552": " ityādi / śrībhaṭṭanārāyaṇenāpi",
    "GSP30abhiprvu:1553": " {muhurmuhuraviśrāntastrailokyaṃ kalpanāśataiḥ /",
    "GSP30abhiprvu:1554": " kalpayannapi ko 'pyeko nirvikalpo jayatyajaḥ //}",
    "GSP30abhiprvu:1555": " iti / tasmāt sthitam antaḥsthitaṃ bhāvajātaṃ tena vinā tadviṣayasya parāmarśāyogāt iti //10//",
    "GSP30abhiprvu:1556": " nanu parāmarśo nāma vikalpaḥ ,",
    "GSP30abhiprvu:1557": " sa ca avikalpaśuddhasaṃvidvapuṣi bhagavati kathaṃ syāt ityāśaṅkyāha @-----",
    "GSP30abhiprvu:1558": " svabhāvamavabhāsasya vimarśaṃ viduranyathā /",
    "GSP30abhiprvu:1559": " prakāśo'rthoparakto'pi sphaṭikādijaḍopamaḥ // Ipk_1,5.11 //",
    "GSP30abhiprvu:1560": " iha avabhāvasya prakāśasya ,",
    "GSP30abhiprvu:1561": " anavabhāsasya ca aprakāśasya ghaṭādeḥ parasparaparihāreṇa dvayoḥ svātmani cet vyavasthānam ,",
    "GSP30abhiprvu:1562": " tat ghaṭapaṭayoḥ iva idamjaḍam idaṃ jaḍam iti durupapādaṃ vailakṣaṇyam /",
    "GSP30abhiprvu:1563": " atha avabhāso yato 'rthasya saṃbamdhī ,",
    "GSP30abhiprvu:1564": " tato na jaḍaḥ ,",
    "GSP30abhiprvu:1565": " tarhi saṃbandhamātreṇa mṛt api ghaṭasya iti ajaḍā syāt /",
    "GSP30abhiprvu:1566": " atha na svasaṃbandhamātram api tu avabhāso 'rthasya prakāśaḥ ,",
    "GSP30abhiprvu:1567": " tarhi arthātmanā sa prakāśa iti samāpatitam /",
    "GSP30abhiprvu:1568": " na ca anyātmanā anyasya prakāśa upapannaḥ /",
    "GSP30abhiprvu:1569": " atha anyasvabhāvo 'pi ghaṭo'vabhāsasya kāraṇam ,",
    "GSP30abhiprvu:1570": " tarhi avabhāso'pi ghaṭasya kāraṇam iti ghaṭo'pi ajaḍaḥ syāt /",
    "GSP30abhiprvu:1571": " atha anyena satāpi ghaṭena yato 'vabhāsasya pratibimbarūpā cchāyā dattā ,",
    "GSP30abhiprvu:1572": " tām asau adabhāso bibhrat ghaṭasya iti ucyate ,",
    "GSP30abhiprvu:1573": " tataśca ajaḍaḥ ,",
    "GSP30abhiprvu:1574": " tarhi sphaṭikasalilamakurādiḥ api evaṃbhūta eva iti ajaḍa eva syāt /",
    "GSP30abhiprvu:1575": " atha tathābhūtamapi ātmānaṃ taṃ ca ghaṭādikaṃ sphaṭikādiḥ na parāmraṣṭuṃ samartha iti jad.aḥ ,",
    "GSP30abhiprvu:1576": " tathāparāmarśanameva ajāḍyajīvitam antarbahiṣkaraṇasvātantryarūpaṃ svābhāvikam avabhāsasya svātmaviśrāntilakṣaṇam ananyamukhaprekṣitvaṃ nāma",
    "GSP30abhiprvu:1577": " ahamevaṃ prakāśātmā prakāśe iti hi vimarśodaye svasaṃvideva pramātṛprameyapramāṇādi kṛtārtham abhimanyate na tu atiriktaṃ kāṅkṣati ,",
    "GSP30abhiprvu:1578": " sphaṭikādi hi gṛhītapratibimbamapi tathābhāvena siddhau pramātrantaram apekṣate iti nirvimarśatvāt jaḍam /",
    "GSP30abhiprvu:1579": " sarvatra vastuto vimarśātmakapramātṛsvabhāvatādātmyāhaṃparāmarśaviśrānteḥ ajaḍatvameva pūrvāparakoṭyoḥ / yaduktam @-----",
    "GSP30abhiprvu:1580": " {idamityasya vicchinnavimarśasya kṛtārthatā /",
    "GSP30abhiprvu:1581": " yā svasvarūpe viśrāntirvimarśaḥ so 'hamityayam //}",
    "GSP30abhiprvu:1582": " iti / madhyāvasthaiva tu idantā vimṛśyamānaūrvāparakoṭiḥ vimūḍhānāṃ māyāpadaṃ saṃsāraḥ iti vimarśa eva pradhānaṃ bhagavata iti sthitam //11//",
    "GSP30abhiprvu:1583": " na kevalaṃ saṃvittattvasya asmābhiḥ eva vimarśaprādhānyam uktam yāvat āgamāntarairapi iti darśayati @-----",
    "GSP30abhiprvu:1584": " ātmāta eva caitanyaṃ citkriyācitikartṛtā /",
    "GSP30abhiprvu:1585": " tātparyeṇoditastena jaḍātsa hi vilakṣaṇaḥ // Ipk_1,5.12 //",
    "GSP30abhiprvu:1586": " yato vimarśa eva pradhānam ātmano rūpam amumeva hetuṃ prayojanarūpam uddiśya ātmā dharmisvabhāvo dravyabhūto 'pi ,",
    "GSP30abhiprvu:1587": " caitantyam iti dharmavācinā śabdena sāmānādhikaraṇyam āśritya uditaḥ kathitaḥ ,",
    "GSP30abhiprvu:1588": " bhagavatā śivasūtreṣu",
    "GSP30abhiprvu:1589": " iti paṭhitam /",
    "GSP30abhiprvu:1590": " caitanyam iti hi dharmavācakopalakṣaṇam ,",
    "GSP30abhiprvu:1591": " {citiśaktirapariṇāminī}",
    "GSP30abhiprvu:1592": " {............ taddṛśeḥ kaivalyam /}(yo. sū. 2-25)",
    "GSP30abhiprvu:1593": " {draṣṭā dṛśimātraḥ .............. }(yo. sū. 2-20)",
    "GSP30abhiprvu:1594": " ityādau api hi dharmaśabdena sāmānādhikaraṇyam ātmano darśitaṃ guruṇā anantena /",
    "GSP30abhiprvu:1595": " dravyaṃ hi tat ucyate yadviśrāntaḥ padārthavargaḥ sarvo bhāti ca arthyate ca arthakriyāyai ,",
    "GSP30abhiprvu:1596": " tad yadi na tat sakalo 'yaṃ tattvabhūtabhāvabhuvanasaṃbhāraḥ saṃvidi viśrāntaḥ tathā",
    "GSP30abhiprvu:1597": " bhavati iti sa eva guṇakarmādidharmāśrayabhūtapadārthāntarasvabhāvaḥ tāmeva mukhyadravyasvarūpam",
    "GSP30abhiprvu:1598": " āśrayate iti saiva dravyam /",
    "GSP30abhiprvu:1599": " tat anantadharmarāśiviśramabhittibhūtāyāḥ tasyāḥ sa eva dharmaḥ caitanyam iti kartṛkṛdantāt utpannena bhāvapratyayena saṃbandhābhidhāyināpi prādhānyena darśitaḥ /",
    "GSP30abhiprvu:1600": " tathā hi saṃbandhaviśrāntasya pratīteḥ ,",
    "GSP30abhiprvu:1601": " dravytarūpasya ca saṃbandhinaḥ prakṛtyā uktatvāt citikriyārūpaṃ dhramaṃ saṃbaddham avagamayatā ṣyañā niṣkṛṣṭāṃśaḥ pratyāyito bhavati /",
    "GSP30abhiprvu:1602": " citikriyā ca cittau kartṛtā ,",
    "GSP30abhiprvu:1603": " svātaṃtryaṃ saṃyojanaviyojanānusaṃdhānādirūpam ātmamātratāyāmeva jaḍavat aviśrāntatvam aparicchinnaprakāśasāratvam ananyamukhaprekṣitvam iti",
    "GSP30abhiprvu:1604": " tadeva anātmarūpāt jaḍāt saṃyojanaviyojanādisvātaṃtryavikalāt vailakṣaṇyādāyi iti /",
    "GSP30abhiprvu:1605": " tadevaṃ paratvena pradhānatayā abhisaṃdhāya ātmā cetana iti vaktavye dharmāntarādharīkaraṇāya vimarśadharmoddhurīkaraṇāya ca ātmā caitanyam ityuktam /",
    "GSP30abhiprvu:1606": " citkriyācitikartṛtātātparyeṇa iti samāsaḥ /",
    "GSP30abhiprvu:1607": " ardhayuk pādaviśrāntiḥ iti hi kāvye samayaḥ , na śāstre /",
    "GSP30abhiprvu:1608": " yadi vā citkriyā ātmā ucitaḥ citikartṛtā ca iti pṛthageva /",
    "GSP30abhiprvu:1609": " evaṃ tu na kvacit paṭhitam //12//",
    "GSP30abhiprvu:1610": " nanu yathā prakāśo 'prakāśaśca iti ybhayamapi svātmani ,",
    "GSP30abhiprvu:1611": " tataśca prakāśa iti ukte jaḍāt na vailakṣaṇyam uditaṃ syāt ,",
    "GSP30abhiprvu:1612": " tadvat vimarśo 'pi avimarśo 'pi ca svātmani,",
    "GSP30abhiprvu:1613": " iti tenāpi kathaṃ vailakṣaṇyaṃ jaḍājaḍayoḥ ityāśaṅkyāha @-----",
    "GSP30abhiprvu:1614": " citiḥ pratyavamarśātmā parā vāksvarasoditā /",
    "GSP30abhiprvu:1615": " svātantryametanmukhyaṃ tadaiśvaryaṃ paramātmanaḥ // Ipk_1,5.13 //",
    "GSP30abhiprvu:1616": " cetayati ityatra yā citiḥ citikriyā tasyāḥ pratyavamarśaḥ svātmacamatkāralakṣaṇa ātmā svabhāvaḥ /",
    "GSP30abhiprvu:1617": " tathā hi ---- ghaṭena svātmani na camatkriyate ,",
    "GSP30abhiprvu:1618": " svātmā na parāmṛśyate ,",
    "GSP30abhiprvu:1619": " na svātmani tena prakāśyate ,",
    "GSP30abhiprvu:1620": " na aparicchinnatayā bhāsyate ,",
    "GSP30abhiprvu:1621": " tato ca cetyata iti ucyate /",
    "GSP30abhiprvu:1622": " caitreṇa tu svātmani ahamiti saṃrambhodyoyollāsavibhūtiyogāt camatkriyate ,",
    "GSP30abhiprvu:1623": " svātmā parāmṛśyate ,",
    "GSP30abhiprvu:1624": " svātmanyeva prakāśyate ,",
    "GSP30abhiprvu:1625": " idamiti yaḥ pariccheda etāvadrūpatayā tadvilakṣaṇībhāvena nīlapītasukhaduḥkhatacchūnyatādyasaṃkhyāvabhāsayogena avabhāsyate ,",
    "GSP30abhiprvu:1626": " tataḥ caitreṇa cetyate iti ucyate /",
    "GSP30abhiprvu:1627": " evaṃ ca vimarśaḥ svātmani avimarśo 'pi svātmani ityasiddametat /",
    "GSP30abhiprvu:1628": " vimarśo hi sarvaṃsahaḥ paramapi ātmīkaroti ,",
    "GSP30abhiprvu:1629": " ātmānaṃ ca parīkaroti ,",
    "GSP30abhiprvu:1630": " ubhayam ekīkaroti ,",
    "GSP30abhiprvu:1631": " ekīkṛtaṃ dvayamapi nyagbhāvayati ityevaṃsvabhāvaḥ /",
    "GSP30abhiprvu:1632": " pratyavamarśāśca āntarābhilāpātmakaśabdanasvabhāvaḥ ,",
    "GSP30abhiprvu:1633": " tacca śabdanaṃ saṅketanirapekṣameva avicchinnacamatkārātmakam antarmukhaśironirdeśaprakhyam",
    "GSP30abhiprvu:1634": " akārādimāyīyasāṅketikaśabdajīvitabhūta ---- nīlamidaṃcaitro 'hamityādipratyavamarśāntarabhittibhūtatvāt ,",
    "GSP30abhiprvu:1635": " pūrṇatvāt parā ,",
    "GSP30abhiprvu:1636": " vakti viśvam abhilapati pratyavamarśena iti ca vāk ,",
    "GSP30abhiprvu:1637": " ata eva sā svarasena cidrūpatayā svātmaviśrāntivapuṣā uditā sadānastamitā nityā ahamityeva /",
    "GSP30abhiprvu:1638": " etadeva paramātmano mukhyaṃ svātantryam aiśvaryam īśitṛtvam ananyāpekṣitvam ucyate /",
    "GSP30abhiprvu:1639": " parāparaṃ tu idaṃbhāvarūpasya pratyavamarśasya akhyātiprāṇasya udbodhamātre 'pi ahaṃbhāva eva viśrānteḥ śrīsadāśivādibhūmau paśyantīdaśāyām",
    "GSP30abhiprvu:1640": " aparaṃ tu idaṃbhāvasyaiva nirūḍhau māyāgarbhādhikṛtānāmeva viṣṇuviriñcendrādīnām ,",
    "GSP30abhiprvu:1641": " tattu teṣāṃ parameśvaraprasādajameva /",
    "GSP30abhiprvu:1642": " iti anyanirapekṣataiva paramārthata ānandaḥ ,",
    "GSP30abhiprvu:1643": " aiśvaryam ,",
    "GSP30abhiprvu:1644": " svātanryam , caitanyam /",
    "GSP30abhiprvu:1645": " tasmāt yuktamuktam",
    "GSP30abhiprvu:1646": " {.......................... tena jaḍātsa hi vilakṣaṇaḥ /}",
    "GSP30abhiprvu:1647": " iti //13//",
    "GSP30abhiprvu:1648": " pradhānāgameṣvapi etat pradarśitameva iti nirūpayati @-----",
    "GSP30abhiprvu:1649": " sā sphurattā mahāsattā deśakālāviśeṣinī /",
    "GSP30abhiprvu:1650": " saiṣā sāratayā proktā hṛdayaṃ parameṣṭhinaḥ // Ipk_1,5.14 //",
    "GSP30abhiprvu:1651": " iha ghaṭaḥ kasmāt asti ,",
    "GSP30abhiprvu:1652": " svapuṣpaṃ kasmāt nāsti ityukta itivaktāro bhavanti ghaṭo hi sphurati mama na tu itarat iti /",
    "GSP30abhiprvu:1653": " tadetat ghaṭatvameva yadi sphurattvaṃ sphuraṇasaṃbandhaḥ ,",
    "GSP30abhiprvu:1654": " tat sarvadā sarvasya sphuret na kasyacidvā ,",
    "GSP30abhiprvu:1655": " tasmāt mama sphurati iti ko'rthaḥ ,",
    "GSP30abhiprvu:1656": " madīyaṃ sphuraṇaṃ spandanam ādiṣṭam iti /",
    "GSP30abhiprvu:1657": " spandanañca kiñciccalanam ,",
    "GSP30abhiprvu:1658": " eṣaiva ca kiñcidrūpatā yat acalamapi calamābhāsate iti ,",
    "GSP30abhiprvu:1659": " prakāśasvarūpaṃ hi manāgapi nātiricyate ,",
    "GSP30abhiprvu:1660": " atiricyate iva iti tat acalameva ābhāsabhedayuktamiva ca bhāti / tata uktam @-----",
    "GSP30abhiprvu:1661": " {ātmaiva sarvabhāveṣu sphurannirvṛtacidvapuḥ /",
    "GSP30abhiprvu:1662": " aniruddhecchāprasaraḥ prasaraddṛkkriyaḥ śivaḥ //}",
    "GSP30abhiprvu:1663": " iti / yathā @-----",
    "GSP30abhiprvu:1664": " {atikruddhaḥ prahṛṣṭo vā kiṃ karomīti vā mṛśan /",
    "GSP30abhiprvu:1665": " dhāvanvā yatpadaṃ gacchettatra spandaḥ pratiṣṭhitaḥ //} (spa. 22)",
    "GSP30abhiprvu:1666": " iti /",
    "GSP30abhiprvu:1667": " {.......................................... spandatattvaviviktaye /} (spa. 21)",
    "GSP30abhiprvu:1668": " iti /",
    "GSP30abhiprvu:1669": " {guṇādispandaniḥṣyandāḥ ............................... /} (spa. 19)",
    "GSP30abhiprvu:1670": " iti ca / loke 'pi vividhavaicitryayogena spandavattvam /",
    "GSP30abhiprvu:1671": " sattā ca bhavanakartṛtā sarvakriyāṣu svātantryam /",
    "GSP30abhiprvu:1672": " sā ca svapuṣpādikamapi vyāpnoti iti mahatī ,",
    "GSP30abhiprvu:1673": " deśakālau nīlādivat saiva sṛjati iti tābhyāṃ viśeṣaṇīyā na bhavati ,",
    "GSP30abhiprvu:1674": " yat kila yena tulyakakṣyatayā bhāti tat tasya viśeṣaṇaṃ kaṭaka iva caitrasya /",
    "GSP30abhiprvu:1675": " na ca deśakālau vimarśena tulyakakṣyau bhātaḥ tayoḥ idantayā tasya ca ahantayā prakāśe tulyakakṣyatvānupapatteḥ /",
    "GSP30abhiprvu:1676": " evaṃ deśakālāsparśāt vibhutvaṃ nityatvaṃ ca ,",
    "GSP30abhiprvu:1677": " sakaladeśakālasparśo ';",
    "GSP30abhiprvu:1678": " pi tannirmāṇayogāt iti tato 'pi vyāpakatvanityatve / taduktam @-----",
    "GSP30abhiprvu:1679": " {mahāsattā mahādevī viśvajīvanamucyate /}",
    "GSP30abhiprvu:1680": " iti / sāram iti yat atucchaṃ rūpaṃ tat iyameva vimarśaśaktiḥ ,",
    "GSP30abhiprvu:1681": " grāhyagrāhakāṇāṃ yat prakāśātmakaṃ rūpaṃ tasyāpi aprakāśavailakṣaṇyākṣepikā iyameva iti śrīsāraśāstre'pi nirūpitam @-----",
    "GSP30abhiprvu:1682": " {yatsāramasya jagataḥ sā śaktirmālinī parā /}",
    "GSP30abhiprvu:1683": " iti / saiṣā iti śaktipratyabhijñānaṃ darśitam /",
    "GSP30abhiprvu:1684": " hṛdayaṃ ca nāma pratiṣṭhāsthānamucyate ,",
    "GSP30abhiprvu:1685": " tacca uktanītyā jaḍānāṃ cetanam ,",
    "GSP30abhiprvu:1686": " tasyāpi prakāśātprakatvam ,",
    "GSP30abhiprvu:1687": " tasyāpi vimarśaśaktiḥ iti viśvasya parame pade tiṣṭhato viśrāntasya tasya idameva hṛdayaṃ vimarśarūpaṃ paramantrātmakaṃ yatra tatra abhidhīyate",
    "GSP30abhiprvu:1688": " sarvasya hi mantra eva hṛdayam ,",
    "GSP30abhiprvu:1689": " mantraśca vimarśanātmā ,",
    "GSP30abhiprvu:1690": " vimarśanaṃ ca parāvākchaktimayam /",
    "GSP30abhiprvu:1691": " tata evoktam @-----",
    "GSP30abhiprvu:1692": " {na tairvinā bhavecchabdo nārtho nāpi citergatiḥ /}",
    "GSP30abhiprvu:1693": " iti /",
    "GSP30abhiprvu:1694": " {tatra tāvatsamāpannā mātṛbhāvam ................ /}",
    "GSP30abhiprvu:1695": " ityādi ca , ityāgameṣu /",
    "GSP30abhiprvu:1696": " tatrabhavadbhartṛhariṇāpi @-----",
    "GSP30abhiprvu:1697": " {na so 'sti pratyayo loke yaḥ śabdānugamādṛte /",
    "GSP30abhiprvu:1698": " anuviddhamiva jñānaṃ sarvaṃ śabdena gamyate //",
    "GSP30abhiprvu:1699": " vāgrūpatā cedutkrāmedavabodhasya śāśvatī /",
    "GSP30abhiprvu:1700": " na prakāśaḥ prakāśeta sā hi pratyavamarśinī // }",
    "GSP30abhiprvu:1701": " iti /",
    "GSP30abhiprvu:1702": " {saiṣā saṃsāriṇāṃ saṃjñā bahirantaśca vartate /",
    "GSP30abhiprvu:1703": " yadutkrāntau visaṃjño 'yaṃ dṛśyate kāṣṭhakuṅyavat //}",
    "GSP30abhiprvu:1704": " ityādi ca / tat etena viduḥ ityetat nirvāhitam /",
    "GSP30abhiprvu:1705": " bauddhairapi adhyavasāyāpekṣaṃ prakāśasya prāmāṇyaṃ vadadbhiḥ upagataprāya eva ayam arthaḥ ,",
    "GSP30abhiprvu:1706": " abhilāpātmakatvāt adhyavasāyasya iti //14//",
    "GSP30abhiprvu:1707": " nanu asaṃkhyaśaktiśreṇośobhitavapuṣi paramaśive vimarśaśaktireva iyam itthaṃkāram abhiṣicyate kasmāt ityāśaṅkyāha @-----",
    "GSP30abhiprvu:1708": " ātmānamata evāyaṃ jñeyīkuryātpṛthaksthiti /",
    "GSP30abhiprvu:1709": " jñeyaṃ na tu tadaunmukhyātkhaṇḍyetāsya svatantratā // Ipk_1,5.15 //",
    "GSP30abhiprvu:1710": " svātantryāmuktātmānaṃ svātantryādadvayātmanaḥ /",
    "GSP30abhiprvu:1711": " prabhurīśādisaṃkalpairnirmāya vyavahārayet // Ipk_1,5.16 //",
    "GSP30abhiprvu:1712": " sarvāḥ śaktoḥ kartṛtvaśaktiḥ aiśvaryātmā samākṣipati /",
    "GSP30abhiprvu:1713": " sā ca vimarśarūpā iti yuktam asyā eva prādhānyam iti tātparyeṇa uttaramuktam /",
    "GSP30abhiprvu:1714": " śabdārthasya ayam ,",
    "GSP30abhiprvu:1715": " prakāśātmā parameśvaraḥ svātmānaṃ jñātrekarūpatvāt ajñeyamapi jñeyīkaroti iti yat saṃbhāvyate kāraṇāntarasya anupapatteḥ darśitatvāt dṛḍhena saṃbhāvanānumānena ,",
    "GSP30abhiprvu:1716": " tadata eva vimarśaśaktilakṣaṇāt kartṛtvāt hetoḥ bhavati ,",
    "GSP30abhiprvu:1717": " yato hi ayam ātmānaṃ parāmṛśati tato viśvanirbharatvāt tathā nīlāditvena cakāsti /",
    "GSP30abhiprvu:1718": " nanu eṣaiva kutaḥ saṃbhāvanā ,",
    "GSP30abhiprvu:1719": " ātmānaṃ jñeyīkaroti iti ?",
    "GSP30abhiprvu:1720": " āha, pṛthak prakāśāt bahirbhūtā sthitiḥ yasya tādṛk jñeyaṃ naiva bhavati /",
    "GSP30abhiprvu:1721": " tuḥ avadhāreṇa /",
    "GSP30abhiprvu:1722": " tatra ca uktā yuktayaḥ /",
    "GSP30abhiprvu:1723": " abhyuccayayuktimapi āha ,",
    "GSP30abhiprvu:1724": " yadi vyatiriktaṃ jñeyaṃ syāt tat jñātṛrūpasya ātmano yat etat jñeyaviṣayam aunmukhyaṃ svasaṃvedanasiddhaṃ dṛśyate tat na asya syāt ,",
    "GSP30abhiprvu:1725": " tena vyatiriktaviṣayaunmukhyena anyādhīnatvaṃ nāma pāratantryam asya ānīyate /",
    "GSP30abhiprvu:1726": " pāratantryaṃ ca svātantryasya viruddham /",
    "GSP30abhiprvu:1727": " svātantryameva ca ananyamukhaprekṣitvam ātmanaḥ svarūpam ,",
    "GSP30abhiprvu:1728": " iti vyatiriktonmukha ātmā anātmaiva syāt /",
    "GSP30abhiprvu:1729": " anātmā ca jaḍo jñeyaṃ prati na unmukhībhavati iti prasaṅgaḥ /",
    "GSP30abhiprvu:1730": " tataḥ prasaṅgaviparyayāt idamāyātam ---- avyatiriktonmukhaḥ svatantraḥ san ātmānameva jñeyīkaroti iti //15//",
    "GSP30abhiprvu:1731": " na ca kevalaṃ nīlādirūpameva jñeyam ,",
    "GSP30abhiprvu:1732": " yāvat atyaktakartṛsvabhāvaṃ svātantryeṇa aparityaktameva santam ātmānaṃ nirmāya vyavahāreṇa dhyānopāsanārcanopadeśādinā yojayati iti yat saṃbhāvyate tadapi ata eva iti saṃbandhaḥ /",
    "GSP30abhiprvu:1733": " nanu svātantryayuktaṃ ca nirmīyate ca iti viruddham idam ?",
    "GSP30abhiprvu:1734": " atrāha , advayātmanaḥ saṃvidekarūpasya svātantryāt hetoḥ idaṃ na na yujyate ,",
    "GSP30abhiprvu:1735": " yat kila māyāpade atidurghaṭaṃ pratibhāti ,",
    "GSP30abhiprvu:1736": " tatsaṃpādane yat apratihataṃ svātantryaṃ tadeva punaḥ svātantryaśabdena darśitam /",
    "GSP30abhiprvu:1737": " ata eva ityanena tu vimarśaśaktirūpam iti apunaruktam /",
    "GSP30abhiprvu:1738": " atha vā ata eva svātantryāt iti sāmānādhikaraṇyena ślokadvayena saṃbandhanīyam /",
    "GSP30abhiprvu:1739": " udāharaṇam atrārthe darśayati ,",
    "GSP30abhiprvu:1740": " nīlādinirmāṇavat asya svatrantranirmāṇasya aprasiddhatvāt ,",
    "GSP30abhiprvu:1741": " īśvaro bhagavān ātmā nityo vibhuḥ svatantraḥ ityevamādau hi pramātuḥ ,",
    "GSP30abhiprvu:1742": " pūjayituḥ ,",
    "GSP30abhiprvu:1743": " dhyātuḥ vā 'pṛthagbhūtaṃ tat prameyam ,",
    "GSP30abhiprvu:1744": " pūjyam ,",
    "GSP30abhiprvu:1745": " dhyeyaṃ ca bhāti iti tat tāvat nirmitam ,",
    "GSP30abhiprvu:1746": " na ca anīśvaram /",
    "GSP30abhiprvu:1747": " evaṃ hi īśvara iti ,",
    "GSP30abhiprvu:1748": " anīśvara iti saṃkalpadhyānādeḥ tulyatvaṃ syāt ,",
    "GSP30abhiprvu:1749": " na ca evam phalabhedasya upalabdheḥ iti ,",
    "GSP30abhiprvu:1750": " tasmāt svātantryaśūnyatābhāsanena svātantryayuktatābhāsanena ca yat idam ubhayaṃ jñeyam ātmarūpameva parameśvaro bhāsayati tat vimarśaśaktibalāt eva ,",
    "GSP30abhiprvu:1751": " iti saiva pradhānam iti //16//",
    "GSP30abhiprvu:1752": " nanu prakāśabalāt bhāvavyavasthā ,",
    "GSP30abhiprvu:1753": " sa ca prakāśo vimarśasāra iti vimarśābhede tadeva tat iti vaktuṃ yuktam ,",
    "GSP30abhiprvu:1754": " īśvara ātmā ityādisaṃkalpeṣu ca nirmitasya idantayā parāmarśaḥ ,",
    "GSP30abhiprvu:1755": " svātantryaṃ tu ahaṃparāmarśarūpam ,",
    "GSP30abhiprvu:1756": " iti nirmitasya tadrūpatvābhāve kathaṃ svātantryāmuktatvam iti ?",
    "GSP30abhiprvu:1757": " tat etat parihartumāha @-----",
    "GSP30abhiprvu:1758": " nāhantādiparāmarśabhedādasyānayatātmanaḥ /",
    "GSP30abhiprvu:1759": " ahaṃmṛśyatayāivāsya sṛṣtestiṅvācyakarmavat // Ipk_1,5.17 //",
    "GSP30abhiprvu:1760": " svarūpe bhāvapratyayaḥ ,",
    "GSP30abhiprvu:1761": " ādigrahaṇāt ātmeśvarādiparāmarśaḥ ,",
    "GSP30abhiprvu:1762": " tiṅgrahaṇaṃ kriyāvācipratyayopalakṣaṇam ,",
    "GSP30abhiprvu:1763": " karmagrahaṇam asattvabhūtaśaktirūpopalakṣaṇam /",
    "GSP30abhiprvu:1764": " tat ayam arthaḥ ,",
    "GSP30abhiprvu:1765": " aham ityevaṃ svarūpo yaḥ parāmarśo yaśca īśvaraḥ pramātā ātmā śiva ityādiḥ anantaprakāraḥ parāmarśaḥ ,",
    "GSP30abhiprvu:1766": " tasya yadyapi bhedo 'nyonyarūpatā tathāpi tadbhedāt hetoḥ asya ātmano nirmātṛrūpasya ahaṃparāmarśamayasya nirmeyarūpasya ca īśvarādiparāmarśāspadasya yo bhedaḥ śaṅkitaḥ ,",
    "GSP30abhiprvu:1767": " sa na yuktaḥ /",
    "GSP30abhiprvu:1768": " yata īśvara ityapi yaḥ parāmarśaḥ ,",
    "GSP30abhiprvu:1769": " sa īśanaśīle jñātṛtvakartṛtvatattve viśrānyati ,",
    "GSP30abhiprvu:1770": " jñātṛtvādi ca jñānādau svātantryam ananyamukhaprekṣitvam avicchinnajñānayogaḥ ,",
    "GSP30abhiprvu:1771": " avicchedaśca jānāmi karomi iti asmadarthaviśrāntiḥ iti asya īśvarasya ātmanaḥ sṛṣṭeḥ sṛjyamānasya ahaṃvimarśanīyatvameva /",
    "GSP30abhiprvu:1772": " sṛṣṭeriti vā hetau pañcamī /",
    "GSP30abhiprvu:1773": " asya īśvarasya yataḥ īśvarādisaṃkalpeṣu api ahaṃparāmarśanayogyasyaiva sṛṣṭiḥ /",
    "GSP30abhiprvu:1774": " arhe kṛtyaḥ /",
    "GSP30abhiprvu:1775": " yathā kriyākārakasamuccayavikalpādiśaktayo yathāsvaṃ tiṅtṛtīyādicavādiprayogāvaseyaparāmarśaparamārthāḥ",
    "GSP30abhiprvu:1776": " pākaḥ kartā samuccayo vikalpaḥ ityādiśabdaiḥ abhidhīyamānāḥ sattvabhāvamāpāditā api",
    "GSP30abhiprvu:1777": " pacati caitreṇa ca vā ityevaṃrūpe mūlaparāmarśe viśrāmyanti ,",
    "GSP30abhiprvu:1778": " anyathā tu tāḥ pratītā naiva bhaveyuḥ /",
    "GSP30abhiprvu:1779": " tadvat atrāpi /",
    "GSP30abhiprvu:1780": " etaduktaṃ bhavati ---- parāmarśe nāma viśrāntisthānam ,",
    "GSP30abhiprvu:1781": " tacca pāryantikameva pāramārthikam ,",
    "GSP30abhiprvu:1782": " tacca ahamityevaṃrūpameva /",
    "GSP30abhiprvu:1783": " madhyaviśrāntipadaṃ tu yat vṛkṣamūlasthānīyaṃ grāmagamane tasya tadapekṣayā sṛṣṭatvam ucyate iti ko virodhaḥ /",
    "GSP30abhiprvu:1784": " anena nīlādeḥ api idaṃ nīlam iti madhyaparāmarśe 'pi mūlaparāmarśe ahamityeva viśrānteḥ ātmamayatvam upapāditameva /",
    "GSP30abhiprvu:1785": " nīlam idam vedmi ityapi hi ahaṃ prakāśe itīyattattvam /",
    "GSP30abhiprvu:1786": " yathoktam idamityasya ityādi /",
    "GSP30abhiprvu:1787": " mūḍhastu nīlādivimarśāt eva arthakriyādiparitoṣābhimānī iti nīlādeḥ svātantryanirmuktatvam uktam /",
    "GSP30abhiprvu:1788": " ātmādau tu tanmūlaparāmarśaviśrāntimantareṇa pratītiparisamāptim arthakriyāṃ ca mūḍho'pi na abhimanyata iti tasya nirmitau api anujjhitasvātantryam uktam //17//",
    "GSP30abhiprvu:1789": " nanvevaṃ viśvaparāmarśanām aham ityeva viśuddhaikaparāmarśaviśrāntireva tattvam tat katham idam ucyate ---- jñānasmṛtyādikā asya śaktaya iti",
    "GSP30abhiprvu:1790": " jñānasya ca saṃśayanirṇayādibhedaḥ nīlādīnāṃ ca vaicitryam ?",
    "GSP30abhiprvu:1791": " iti āśaṅkāyāṃ parihāramāha @-----",
    "GSP30abhiprvu:1792": " māyāśaktyā vibhoḥ saiva bhinnasaṃvedyagocarā /",
    "GSP30abhiprvu:1793": " kathitā jñānasaṃkalpādhyavasāyādināmabhiḥ // Ipk_1,5.18 //",
    "GSP30abhiprvu:1794": " anupapannam avabhāsanaṃ māyā iti ucyate ,",
    "GSP30abhiprvu:1795": " tataśca bhinnaṃ prakāśāt sarvam avabhāsajātaṃ māyā ,",
    "GSP30abhiprvu:1796": " tatra ca cittattvasyaiva svātantryaṃ māyāśaktiḥ ,",
    "GSP30abhiprvu:1797": " tayā bhinnaṃ yat saṃvedyaṃ pramātuśca anyonyataśca ,",
    "GSP30abhiprvu:1798": " māyāśaktyā bhinnena pramātuḥ anyonyato vedyācca karaṇavargeṇa yat saṃvedyaṃ sa eva gocaro viśrāntipadaṃ yasyāḥ tādṛśī satī ,",
    "GSP30abhiprvu:1799": " saiva pratyavamarśātmā citiḥ parāvāgrūpā jñānam iti ,",
    "GSP30abhiprvu:1800": " saṃkalpa iti ,",
    "GSP30abhiprvu:1801": " adhyavasāya iti ca ucyate ,",
    "GSP30abhiprvu:1802": " ādigrahaṇāt saṃśayaḥ smṛtiḥ ityādi /",
    "GSP30abhiprvu:1803": " tathā hi ---- indtriyeṇa sphuṭagrāhiṇā bāhyena viṣayeṇa sphuṭena ca niyantritaṃ saṃvittattvaṃ tat jñānam /",
    "GSP30abhiprvu:1804": " manasā viṣayeṇa ca apshuṭena saṃkalpaḥ /",
    "GSP30abhiprvu:1805": " buddhyā viṣayeṇa ca viṣayatvaparyantabhājā adhyavasāyo niścayaḥ /",
    "GSP30abhiprvu:1806": " viṣayasya ca yat bhinnatvaṃ bahirantaḥkaraṇānāṃ ca tatprakāśābhedāt anupapannaṃ cittattvena bhāsyate iti bhede yato viśrāntiḥ ,",
    "GSP30abhiprvu:1807": " na tu bhedasya abhede īśvarasadāśivādivat ,",
    "GSP30abhiprvu:1808": " tato jñānasaṃkalpādayo bhinnāḥ tasya apradhvastasvasvabhāvābhedasya saṃvittattvasya anusaṃdhātuḥ śaktaya iti uktāḥ ,",
    "GSP30abhiprvu:1809": " saṃśayādayaśca bhinnā nīlādivaicitryaṃ ca iti sarvam akhaṇḍitam //18//",
    "GSP30abhiprvu:1810": " nanu pratyavamarśātmatvaṃ citiśakteḥ saṅkalpasmaraṇādiśaktiṣu sacikalpātmikāsu bhavatu /",
    "GSP30abhiprvu:1811": " yā tu nirvikalparūpā sākṣātkaraṇalakṣaṇā anubahvaśaktiḥ ,",
    "GSP30abhiprvu:1812": " tatra katham /",
    "GSP30abhiprvu:1813": " pratyabamarśo hi abhilāpaviśeṣayojanāmayaḥ ,",
    "GSP30abhiprvu:1814": " abhilāpaviśeṣayojanā ca saṅketasmaraṇam apekṣate /",
    "GSP30abhiprvu:1815": " tacca saṃskāraprabodham /",
    "GSP30abhiprvu:1816": " so 'pi tādṛśdṛśam ,",
    "GSP30abhiprvu:1817": " iti evaṃ prathamasamaye katham abhilāpayogaḥ iti parasya vyāmoham apohitumāha @-----",
    "GSP30abhiprvu:1818": " sākṣātkārakṣaṇe'pyasti vimarśaḥ kathamanyathā /",
    "GSP30abhiprvu:1819": " dhāvanādyupapadyeta pratisaṃdhānavarjitam // Ipk_1,5.19 //",
    "GSP30abhiprvu:1820": " iha tāvat caitanyasya ātmabhūto 'ṅgulinirdeśādiprakhyo'bhilāpayogaḥ ,",
    "GSP30abhiprvu:1821": " anyathā bālasya prathamaṃ vyavahāre dṛśyamāne vyutpattireva na syāt /",
    "GSP30abhiprvu:1822": " nirvikalpakajñānaparaṃparayā hi taṃ śabdaṃ śṛṇoti ,",
    "GSP30abhiprvu:1823": " tataḥ tamarthaṃ puraḥ paśyati ,",
    "GSP30abhiprvu:1824": " punastadviviktaṃ bhūtalaṃ paśyati iti ghaṭam ānaya naya iti vyavahārāt katham asya ayam artha iti hṛdi parisphuret ,",
    "GSP30abhiprvu:1825": " idam ghaṭa iti ,",
    "GSP30abhiprvu:1826": " idamānaya iti ,",
    "GSP30abhiprvu:1827": " idaṃ naya iti ,",
    "GSP30abhiprvu:1828": " itiyojanāprāṇo hi ayamarthaḥ ,",
    "GSP30abhiprvu:1829": " yojanā ca vikalpavyāpāraḥ /",
    "GSP30abhiprvu:1830": " atra bālāsya prāgjanmānubhūtasaṅketasmṛteḥ evam ,",
    "GSP30abhiprvu:1831": " tathāpi saṅketakāle sa śabdo viṣayatvena idaṃbhāvena pratyavamṛśyamānatvāt bhedāt pracyutya nirbhāsamāno vijñānaśarīre viśrāntaḥ san vācaka iti bhavati ,",
    "GSP30abhiprvu:1832": " tad vijñānasya savarūpaṃ cet bhāti tat abhilāpamayameva iti ,",
    "GSP30abhiprvu:1833": " yathā viṣayasya sukharūpatvābhāve 'pi jñānaṃ sukhātmakaṃ bhāti tathā mā bhūt abhilāpātmā rūpādiḥ viṣayaḥ ,",
    "GSP30abhiprvu:1834": " tathāpi vijñānaṃ tadātmakaṃ avabhāsiṣyate /",
    "GSP30abhiprvu:1835": " atra tu darśane viṣayasyāpi vimarśamayatvāt abhilāpamayatvameva vastutaḥ ,",
    "GSP30abhiprvu:1836": " staimityādyavasthāpi yadi na parāmarśamayī tarhi asyāṃ vikalpātmakapramātṛvyāpārānulāsāt saṃbhavaḥ śapathaparamārtha eva ,",
    "GSP30abhiprvu:1837": " smaraṇaṃ ca na syāt ,",
    "GSP30abhiprvu:1838": " rūpaviṣayādhyavasāyī hi yadi vikalpa udiyāt kimanyat ,",
    "GSP30abhiprvu:1839": " sarvacintāsaṃharaṇena staimityaṃ nāma na syāt ,",
    "GSP30abhiprvu:1840": " iti tatrāpi asti antaḥ parāmarśaḥ ,",
    "GSP30abhiprvu:1841": " sakalena ca śabdagrāmeṇa śabdanaṃ hi sahante vastūni ,",
    "GSP30abhiprvu:1842": " tatra ca niyataśabdayojanaṃ kriyate /",
    "GSP30abhiprvu:1843": " tathā hi ---- bālasya puraḥ puṇḍe sahajo yaḥ parāmarśaḥ ,",
    "GSP30abhiprvu:1844": " aham ityavicchedena idam iti vicchedena vā tatpṛṣṭhe eva gaura iti gauḥ iti vā śabda āropyate ,",
    "GSP30abhiprvu:1845": " so 'pi abhyāsāt pramātṛmayo bhavati ,",
    "GSP30abhiprvu:1846": " tatpṛṣṭhe ca anyaḥ śukla iti ,",
    "GSP30abhiprvu:1847": " anyat balīvarda iti ,",
    "GSP30abhiprvu:1848": " ityevaṃ saṅketatattvam /",
    "GSP30abhiprvu:1849": " tasmāt asti sākṣātkāre pratyavamarśaḥ /",
    "GSP30abhiprvu:1850": " apiśabdasya ayamāśayaḥ /",
    "GSP30abhiprvu:1851": " iha sākṣātkāro vastutaḥ paśyāmi ityevaṃbhūtavikalpanavyāpāraparyanta eva /",
    "GSP30abhiprvu:1852": " vikalpo hi pratyakṣasya vyāpāra iti paro 'pi manyate /",
    "GSP30abhiprvu:1853": " na ca vyapāraḥ tadvato bhinno yuktaḥ ,",
    "GSP30abhiprvu:1854": " tatsvarūpabhūto hi saḥ /",
    "GSP30abhiprvu:1855": " bhavatu vā kṣaṇamātrasvabhāvaḥ sākṣātkāraḥ ,",
    "GSP30abhiprvu:1856": " tatrāpi asti vimarśaḥ /",
    "GSP30abhiprvu:1857": " avaśyaṃ caitat /",
    "GSP30abhiprvu:1858": " katham anyathā iti /",
    "GSP30abhiprvu:1859": " yadi sa na syāt tat ekābhisaṃdhānena javāt gacchan ,",
    "GSP30abhiprvu:1860": " tvaritaṃ ca varkṣān paṭhan ,",
    "GSP30abhiprvu:1861": " drutaṃ ca mantrapustakaṃ vācayan ,",
    "GSP30abhiprvu:1862": " na abhimatameva gacchet ,",
    "GSP30abhiprvu:1863": " uccārayet , vācayet vā /",
    "GSP30abhiprvu:1864": " tathā hi ---- tasmin deśe jñānam -- ācikramiṣā -- ākramaṇam -- ākrāntatājñānam -- prayojanāntarānusaṃdhānam -- tityakṣā -- deśāntarānusaṃdhiḥ",
    "GSP30abhiprvu:1865": " tatrāpi ācikramiṣā ityādinā yojanaviyojanarūpeṇa pratyavamarśena vinābhimatadeśāvāptiḥ kathaṃ bhavet /",
    "GSP30abhiprvu:1866": " evaṃ tvaritodgrahaṇavācanādau mantavyam /",
    "GSP30abhiprvu:1867": " tatra viśe.ataḥ sthānakaraṇākramaṇādiyogaḥ /",
    "GSP30abhiprvu:1868": " atra ca yataḥ paścādbhāvisthūlavikalpakalpanā na saṃvedyate ,",
    "GSP30abhiprvu:1869": " tata eva tvaritatvam iti sūkṣmeṇa pratyavamarśena saṃvartitaśabdabhāvanāmayena bhāvyameva /",
    "GSP30abhiprvu:1870": " saṃvartitā hi śabdabhāvanā prasāraṇena vivartyamānā sthūlo vikalpaḥ ,",
    "GSP30abhiprvu:1871": " yathā idamityasya prasāraṇā ghaṭaḥ śkla ityādiḥ ,",
    "GSP30abhiprvu:1872": " tasyāpi pṛthubudhnodarākāraḥ śuklatvajātiyuktaguṇasamavāyī ityādiḥ /",
    "GSP30abhiprvu:1873": " dhāvu gatiśuddhau iti pāṭhāt dhāvistvaritagatau svaśaktivaśāt vartata iti //19//",
    "GSP30abhiprvu:1874": " bhavatu evaṃ sūkṣmo vimarśaḥ prakāśaśarīrāveśī ,",
    "GSP30abhiprvu:1875": " yatra tu sthūlatvena vikalparūpatā sphuṭā ,",
    "GSP30abhiprvu:1876": " tatra śabdo nīlādivat eva pṛthak pratibhāsate ---- nīlam idam iti ,",
    "GSP30abhiprvu:1877": " sa kathaṃ prakāśasvarūpāt apṛthagbhūtaḥ syāt ,",
    "GSP30abhiprvu:1878": " śabdātmā ca vimarśaḥ ,",
    "GSP30abhiprvu:1879": " sa ca atra māyātmakaṃ bhedapade 'pi prakāśāpṛthagbhūto bhavadbhiḥ iṣṭaḥ ,",
    "GSP30abhiprvu:1880": " tat etat kathaṃ pratipattavyam ityāśaṅkyāha @-----",
    "GSP30abhiprvu:1881": " ghaṭo'yamityadhyavasā nāmarūpātirekiṇī /",
    "GSP30abhiprvu:1882": " pareśaśaktirātmeva bhāsate na tvidantayā // Ipk_1,5.20 //",
    "GSP30abhiprvu:1883": " kena etat uktam ghaṭa iti yaḥ sthūlaḥ śabdaḥ sa prakāśajīvitasvabhāvo vimarśa iti /",
    "GSP30abhiprvu:1884": " so'pi hi sthūlaḥ śabdo 'rthavat pṛthagbhūta eva bhāti /",
    "GSP30abhiprvu:1885": " tau nāmakarūpalakṣaṇau śabdārthau ekarūpatayā so 'yam ityevaṃrūpatvena parāmṛśantī adhyavasā yā sā parameśvaraśaktiḥ vimarśarūpā ātmavadeva ahamityanavacchinnatvena bhāti ,",
    "GSP30abhiprvu:1886": " na tu kadācit idantayā vicchinnatvena bhāti vicchinnatvena avabhāse parapratiṣṭhatvāt punarvimarśāntareṇa bhāvyam ,",
    "GSP30abhiprvu:1887": " tatrāpi evam iti anavasthāto nīlasya prakāśanameva na syāt pratiṣṭhālābhābhāvāt /",
    "GSP30abhiprvu:1888": " tasmāt sarva eva vimarśaḥ prakāśāt avicchinna eva iti /",
    "GSP30abhiprvu:1889": " adhyavasā iti ,",
    "GSP30abhiprvu:1890": " {ātaścopasarge}(pā. vyā. 3-3-16)",
    "GSP30abhiprvu:1891": " ityaṅantaḥ striyām //20//",
    "GSP30abhiprvu:1892": " nanu evaṃ sarvasyaiva jñānakalāpasya ahamityeva pratiṣṭhāne vedyabhūmisparśo nāsti vedyabhuvi ca deśakālayogaḥ na tu vedakāṃśe ,",
    "GSP30abhiprvu:1893": " deśakālayogābhāve ca yat idaṃ jñānāṃ deśāpekṣayā pramātrādyaṃśāpekṣayā ca sakramatvaṃ lakṣyate tat kathaṃ syāt ,",
    "GSP30abhiprvu:1894": " kramābhāve ca ekatvameva vastuto bhavet ,",
    "GSP30abhiprvu:1895": " tataśca jñānasmṛtyādibhistadvān parameśvaraḥ iti yat uktaṃ tat kathaṃ nirvahet ityāśaṅkāṃ śamayan pūrvoktamupasaṃharati @-----",
    "GSP30abhiprvu:1896": " kevalaṃ bhinnasamvedyadeśakālānurodhataḥ /",
    "GSP30abhiprvu:1897": " jñānasmṛtyavasāyādi sakramaṃ pratibhāsate // Ipk_1,5.21 //",
    "GSP30abhiprvu:1898": " satyam evam akramameva saṃvittattvam ,",
    "GSP30abhiprvu:1899": " kintu svaśaktivaśāt bhinnatvena bhāsitāni yāni vedyāni teṣāṃ mūrtibhedakṛto yo dūrādūravaitatyāvaitatyādiḥ deśaḥ ,",
    "GSP30abhiprvu:1900": " kriyābhedakṛtaśca yaḥ ciraśīghrakramādirūpaḥ kālaḥ ,",
    "GSP30abhiprvu:1901": " tau anurudhya chāyāmātreṇa abalambya,",
    "GSP30abhiprvu:1902": " jñānasmaraṇādhyavasāyānāṃ svāṃśā iva bhānti niraṃśānāmapi ,",
    "GSP30abhiprvu:1903": " tadbhāsamānāṃśakṛtaśca sakramatvāvabhāsaḥ parasparāpekṣayā svāṃśāpekṣayā ca ,",
    "GSP30abhiprvu:1904": " yadyapi kālakrama eva sphuṭo vijñāneṣu bhāti na deśakramaḥ ,",
    "GSP30abhiprvu:1905": " tathāpi vimūḍhasya parvatasaṃvedanaṃ vitatamiva vadarasaṃvedanaṃ ca sūkṣmamiva bhāti iti deśakramo 'pi darśitaḥ ,",
    "GSP30abhiprvu:1906": " tena vedyagatakramasvīkārābhāsāt sakramatvam ābhāsamānamapi na apāramārthikam ābhāsamānasya parārthatvāt ,",
    "GSP30abhiprvu:1907": " tataśca yuktamuktam jñānādayo 'sya bhagavataḥ śaktayaḥ iti /",
    "GSP30abhiprvu:1908": " {māyāśaktyā vibhoḥ}",
    "GSP30abhiprvu:1909": " iti ślokena svarūpavaicitryaṃ jñānāṃ darśitam /",
    "GSP30abhiprvu:1910": " anena tu deśakālavaicitryam iti viśeṣaḥ / iti śivam //21//",
    "GSP30abhiprvu:1911": " iti śrīmadācāryābhinavaguptaviracitāyāṃīśvarapratyabhijñāsūtravimarśinyāṃ prathame jñānādhikāre jñānaśaktinirūpaṇaṃ nāma pañcamāhnikam // 5",
    "GSP30abhiprvu:1912": " atha ṣaṣṭhamāhnikam /",
    "GSP30abhiprvu:1913": " {svātmābhedadhanānbhāvāṃstadapohanaṭaṅkataḥ /",
    "GSP30abhiprvu:1914": " vhindanyaḥ svecchayā citrarūpakṛtaṃ stumaḥ śivaḥ //}",
    "GSP30abhiprvu:1915": " evaṃ smṛtiśaktirjñānaśaktiśca nirūpitā /",
    "GSP30abhiprvu:1916": " atha tadubhayānuprāhiṇī apohanaśaktirvitatya ślokaikādaśakena ahaṃ pratyavamarśo yaḥ prakāśātmā ityādinā siddhe sarvasya jīvataḥ ityantena nirṇīyate",
    "GSP30abhiprvu:1917": " tatra ślokena pratyavamarśe avikalpo viśeṣaḥ iti sūcyate /",
    "GSP30abhiprvu:1918": " tataḥ ślokena śuddhe 'haṃpratyavamarśe 'pohanavyāpārāsaṃbhavaḥ ucyate /",
    "GSP30abhiprvu:1919": " tataḥ svadṛṣṭāveva tadupapattiḥ iti ślokena /",
    "GSP30abhiprvu:1920": " tato 'pi dvayena aśuddhasyāhamityavamarśasya vikalparūpatā /",
    "GSP30abhiprvu:1921": " tataḥ ślokena anusaṃdhānasvāpi vikalparūpatā /",
    "GSP30abhiprvu:1922": " evaṃrūpānusaṃdhānādirūpameva parameśvarasya sraṣṭṭatvam iti ślokena /",
    "GSP30abhiprvu:1923": " tataḥ prakṛte cidātmanyarthāvabhāsasya sattopasaṃhiyate ślokena /",
    "GSP30abhiprvu:1924": " tato dvayena tasmaivārthāvabhāsasyānubhavasmaraṇādau vaicitryamucyate ,",
    "GSP30abhiprvu:1925": " taduktiśca prakṛtāyāmīśvararūpasvātmapratyabhijñāyāmupayujyate iti ślokena /",
    "GSP30abhiprvu:1926": " ityāhnikasya tātparyārthaḥ /",
    "GSP30abhiprvu:1927": " atha granthārtho vyākhyāyate /",
    "GSP30abhiprvu:1928": " uktimidam @-----",
    "GSP30abhiprvu:1929": " {savabhāvamavabhāsasya vimarśam ................ /}",
    "GSP30abhiprvu:1930": " iti / tatra vimarśo 'bhilāpātmanā śabdena yojita eva ,",
    "GSP30abhiprvu:1931": " tadyojanākṛtaṃ ca vikalparūpatvaṃ śuddhe 'pi parameśvare prāptam ,",
    "GSP30abhiprvu:1932": " na caitadiṣṭaṃ tasya saṃsārapade māthātmanyupapatteḥ ityāśaṅkyāha @-----",
    "GSP30abhiprvu:1933": " ahaṃpratyavamarśo yaḥ prakāśātmāpi vāgvapuḥ /",
    "GSP30abhiprvu:1934": " nāsau vikalpaḥ sa hyukto dvayākṣepī viniścayaḥ // Ipk_1,6.1 //",
    "GSP30abhiprvu:1935": " prakāśasya śuddhasaṃvidrūpasya dehādisaṃsparśairanāvilībhūtasya yaḥ ātmā jīvitabhūtaḥ",
    "GSP30abhiprvu:1936": " sārasvabhāvo vicchedaśūnyo 'ntarabhyupagamakalpo 'nanyamukhaprekṣitvarūpasvātantryaviśrāntirūpaḥ",
    "GSP30abhiprvu:1937": " aham iti pratyavamarśaḥ asau vikalpo na bhavati /",
    "GSP30abhiprvu:1938": " vikalpatvāśaṅkāyāṃ bījaṃ darśayati vāgvapurapi iti /",
    "GSP30abhiprvu:1939": " viṣayarūpāt śrotragrāhyāt śabdādanya eva antaravabhāsamānaḥ saṃvidrūpāveśī śabdanātmābhilāpo vāgityanenoktaḥ ---- vakti arthaṃ svādhyāsena so 'yamityabhisaṃdhānena /",
    "GSP30abhiprvu:1940": " yadi vāgvapuḥ ,",
    "GSP30abhiprvu:1941": " kasmānna vikalpaḥ ?",
    "GSP30abhiprvu:1942": " āha ---- na hyasya vikalpalakṣaṇamasti ,",
    "GSP30abhiprvu:1943": " tathā hi ---- vividhā kalpanā vividhatvena ca śaṅkitasya kalpo 'nvavyavacchedanaṃ vikalpaḥ ,",
    "GSP30abhiprvu:1944": " vividhatvaṃ ca bahnāvanagnisaṃbhāvanāsamāropanirāse 'sati bhavat ,",
    "GSP30abhiprvu:1945": " dvayaṃ vahnyavahnirūpaṃ samākṣipati ,",
    "GSP30abhiprvu:1946": " tena vikalpe 'vaśyaṃ tacca niścetavyam atacca apohitavyaṃ bhavati /",
    "GSP30abhiprvu:1947": " tathā ca",
    "GSP30abhiprvu:1948": " bhinnayoravabhāso hi syādghaṭāghaṭayordvayoḥ /",
    "GSP30abhiprvu:1949": " prakāśasyeva nānyasya bhedinastvavabhāsanam // Ipk_1,6.2 //",
    "GSP30abhiprvu:1950": " ghaṭe hi dṛṣṭe ghaṭasthāna evāghaṭe 'pi yogyadeśābhimatasthānākramaṇaśīlo vijñānajanakaḥ svakāraṇopanītaḥ saṃbhāvyate paṭādisvabhāvaḥ ,",
    "GSP30abhiprvu:1951": " ato ghaṭāghaṭayordvayoravabhāvasasya saṃbhāvanāt samāropaḥ sāvakāśo bhavati ,",
    "GSP30abhiprvu:1952": " aghaṭasya satyārope niṣedhanalakṣaṇopohanavyāpāraḥ iti tadanuprāṇitā vikalparūpatā ghaṭa ityetasya niścayasya ,",
    "GSP30abhiprvu:1953": " liṅ saṃbhāvanāyām /",
    "GSP30abhiprvu:1954": " yastvayaṃ prakāśo nāma tasya sthāne yaḥ saṃbhāvyate sa tāvadaprakāśarūpo na bhavati tulyakakṣasya hi saṃbhāvanaṃ bhavati ,",
    "GSP30abhiprvu:1955": " na ca yatprakāśena kartavyaṃ tadaprakāśasya kadācit dṛṣṭam saṃbhāvanāropaṇādibalādeva ca asyāprakāśarūpatvaṃ vighaṭeta ,",
    "GSP30abhiprvu:1956": " ataḥ prakāśatulyasyānyasyāprakāśarūpasya bhedinastattulyakakṣyasyāpohanātmakabhedanavyāpārāsāhiṣṇoravabhāsanameva nāsti ,",
    "GSP30abhiprvu:1957": " tadabhāve kasyāpoṣṭhanam ?",
    "GSP30abhiprvu:1958": " avabhāsasaṃbhave 'pi prakāśarūpatvameva /",
    "GSP30abhiprvu:1959": " na ca prakāśasya svarūpadeśakālabhedo yena dvitīyaḥ prakāśa ekasmādapohyeteti /",
    "GSP30abhiprvu:1960": " hīti , yasmādevaṃ tato dvayābhāvādpohāsaṃbhave vikalparūpatvābhāvāt cinmātre parāmarśātmani ahamiti pratyavamarśa eva ,",
    "GSP30abhiprvu:1961": " na tu vikalpaḥ //2//",
    "GSP30abhiprvu:1962": " nanu ghaṭe pariniṣthitarūpe dṛṣṭe taddarśanamupajīvatā vikalpena kathamaghaṭasya niṣedhanaṃ kriyate ,",
    "GSP30abhiprvu:1963": " na hyaghaṭasya kenacinnāmāpi gṛhītam ,",
    "GSP30abhiprvu:1964": " aghaṭavāsanāpi ghaṭe dṛṣṭe kathaṃkāraṃ prabudhyatām ?",
    "GSP30abhiprvu:1965": " satyam , evaṃ śākyaḥ paryanuyojyo na tu vayam , yataḥ",
    "GSP30abhiprvu:1966": " tadatatpratibhābhājā mātraivātadvyapohanāt /",
    "GSP30abhiprvu:1967": " tanniścayanamukto hi vikalpo ghaṭa ityayam // Ipk_1,6.3 //",
    "GSP30abhiprvu:1968": " iha pramātā nāma pramāṇādatiriktaḥ pramāsu svatantraḥ saṃyojanaviyojanādyādhānavaśāt kartā darśitaḥ ,",
    "GSP30abhiprvu:1969": " tasya ca pramāturantaḥ sarvārthāvabhāsaḥ ,",
    "GSP30abhiprvu:1970": " cinmātraśarīro 'pi tatsāmānādhikaraṇyavṛttirapi darpaṇanagaranyāyenāsti ---- ityapi uktam /",
    "GSP30abhiprvu:1971": " evaṃ ca tatpratibhāṃ ghaṭābhāsam ,",
    "GSP30abhiprvu:1972": " atatpratibhāṃ ca aghaṭābhāsaṃ pramātā bhajate ---- sevate tāvat ,",
    "GSP30abhiprvu:1973": " tadavikalpadaśāyāṃ citsvabhāvo 'sau ghaṭaḥ cidvadeva viśvaśarīraḥ pūrṇaḥ ,",
    "GSP30abhiprvu:1974": " na ca tena kaścidvyavahāraḥ ,",
    "GSP30abhiprvu:1975": " tat māyāvyāpāramukkāsayanpūrṇamapi khaṇḍayati bhāvam ,",
    "GSP30abhiprvu:1976": " tenāghaṭasyātmanaḥ paṭādeścāpohanaṃ kriyate niṣedhanarūpam ,",
    "GSP30abhiprvu:1977": " tadeva vyapohanamāśritya tasma ghaṭasya niścayanamucyate ghaṭa eva iti ,",
    "GSP30abhiprvu:1978": " evārthasya saṃbhāvyamānāparavastuniṣedharūpatvāt ,",
    "GSP30abhiprvu:1979": " eṣa eva paritaśchedāttakṣaṇakalpāt paricchedaḥ ,",
    "GSP30abhiprvu:1980": " hīti ---- yata evam ,",
    "GSP30abhiprvu:1981": " tasmāt yuktaṃ dvayākṣepī vikalpaḥ iti pūrvaślokoltena vastudvayena hetū krameṇoktau",
    "GSP30abhiprvu:1982": " yasmādevaṃ vikalpaḥ tato 'hamiti śuddho vimarśaḥ na vikalpaḥ ---- iti ślokatraye mahāvākyārthaḥ /",
    "GSP30abhiprvu:1983": " śākyairapi pramāturevāyaṃ vyāpāra uktaḥ ekaḥ pratyavamarśākhyaḥ ityatra prapattā iti svayam iti ca vadadbhiḥ ,",
    "GSP30abhiprvu:1984": " sa tvetaiḥ kathaṃ samarthyaḥ ---- ityāstāmetat //3//",
    "GSP30abhiprvu:1985": " nanvevamahamityapi pratyavamarśe 'nahaṃrūpasya ghaṭādeḥ pratiyogino ';",
    "GSP30abhiprvu:1986": " pohanīyasyāpohe vikalparūpatā kathaṃ na syāt ityāśayenāha @-----",
    "GSP30abhiprvu:1987": " cittattvaṃ māyayā hitvā bhinna evāvabhāti yaḥ /",
    "GSP30abhiprvu:1988": " dehe buddhāvatha prāṇe kalpite nabhasīva vā // Ipk_1,6.4 //",
    "GSP30abhiprvu:1989": " pramātṛtvenāhamiti vimarśo'nyavyapohanāt /",
    "GSP30abhiprvu:1990": " vikalpa eva sa parapratiyogyavabhāsajaḥ // Ipk_1,6.5 //",
    "GSP30abhiprvu:1991": " ahamityavamarśo dvidhā ---- śuddho māyīyaśca ,",
    "GSP30abhiprvu:1992": " tatra śuddho yaḥ saṃvinmātre viśvābhinne viśvacchāyācchuritācchātmani vā /",
    "GSP30abhiprvu:1993": " aśuddhastu vedyarūpe śarīrādau /",
    "GSP30abhiprvu:1994": " tatra śuddhe 'haṃpratyavamarśe pratiyogī na kaścidapohitavyaḥ saṃbhavati ghaṭāderapi prakāśasāratvenāpratiyogitvenānapohyatvāt ,",
    "GSP30abhiprvu:1995": " ityapohyābhāve kathaṃ tatra vikalparūpatā /",
    "GSP30abhiprvu:1996": " aśuddhastu vedyarūpe śarīrādau anyasmād dehāderghaṭādeśca vyavacchedena bhavan vikalpa eva ---- iti vākyārthaḥ /",
    "GSP30abhiprvu:1997": " akṣarārthastu ---- cittattvaṃ prakāśamātrarūpaṃ hitvā sadapyapahastanayā apradhānīkṛtya",
    "GSP30abhiprvu:1998": " bhinne dehādāvahameva dehādiḥ nīlādau prameye pramātā ---- ityabhimānena yo 'haṃ",
    "GSP30abhiprvu:1999": " sthūlaḥ ityādivimarśaḥ sa vikalpa eva ,",
    "GSP30abhiprvu:2000": " na tu śuddhaṃ pratyavamarśamātram /",
    "GSP30abhiprvu:2001": " atra hetuḥ ---- paro dvitīyo dehādirghaṭādiśca yaḥ pratiyogī tulyakakṣyo 'nyonyaparihārācca viruddhastasya yo 'vabhāsaḥ ---- samāropaṇalakṣaṇaḥ",
    "GSP30abhiprvu:2002": " tasmādyato 'sāvatanniṣedhānuprāṇito ';",
    "GSP30abhiprvu:2003": " hamityavamarśo jātaḥ ahaṃ sthūlaḥ ,",
    "GSP30abhiprvu:2004": " na kṛśaḥ ,",
    "GSP30abhiprvu:2005": " na ghaṭādiḥ iti ,",
    "GSP30abhiprvu:2006": " śuddhaprakāśarūpasya apahastanaiva dehāderbhedahetuḥ ,",
    "GSP30abhiprvu:2007": " tadapahastane tu parameśvarasya svātmapracchādanecchārūpā 'bhedāprakāśanaṃ bhrāntirūpaṃ prati svātantryarūpā māyāśaktirhetuḥ ,",
    "GSP30abhiprvu:2008": " cidrūpasya cāpahastanaṃ dehādereva atyaktavedyabhāvasya bhinnasyaiva upapattiśūnyatayaiva pramātṛtvābhimānaḥ /",
    "GSP30abhiprvu:2009": " tathā ca dehābhimānabhūmikāyāṃ sthitāścārvākāḥ caitanyaviśiṣṭaḥ kāyaḥ puruṣaḥ iti kāyameva prādhānyenāhuḥ /",
    "GSP30abhiprvu:2010": " strībālamūrkhāṇāṃ tathābhimānāt tato 'pi vivekayuktāḥ pākajotpattipariṇāmādibalādasthiraṃ",
    "GSP30abhiprvu:2011": " śarīraṃ manvānāḥ prāṇaśaktisamadhiṣṭhānena ca vinā vikāraśatāveśaṃ śarīrasya paśyanto",
    "GSP30abhiprvu:2012": " bubhukṣāpipāsāyogayogyaṃ prāṇamevātmānaṃ kecana śrutyantavido manyante /",
    "GSP30abhiprvu:2013": " tato 'pi samadhikavivekabhājaḥ prāṇasyāpi anityatvādanusaṃdhānayogyatāmapaśyanto jñānasukhādyāśrayabhūtāṃ buddhimeva kāṇādaprabhṛtaya ātmānamāhuḥ",
    "GSP30abhiprvu:2014": " apare tasyā api yogidśāyāṃ vedyabhāvādaparatvaṃ manyamānāḥ asaṃvedyaparvarūpaṃ yanna",
    "GSP30abhiprvu:2015": " kiṃcidrūpaṃ sakalavedyarāśivinirmuktaṃ śūnyatvānnabhastulyaṃ na tu mahābhūtākāśasvabhāvaṃ",
    "GSP30abhiprvu:2016": " tat pramātṛtattvaṃ śūnyabrahmavādinaḥ sāṃkhyaprabhṛtaya āhuḥ /",
    "GSP30abhiprvu:2017": " tasminnapi vedye śunyāntaraṃ tatrāpi śūnyāntram ---- iti yāvadbhedaḥ tāvatkalpanā na truṭyatīti tadarthamāha kalpite iti /",
    "GSP30abhiprvu:2018": " na cānavasthā paramārthaprakāśabalena yataḥ sarvasya prakāśo na tu dehādivaśāt ,",
    "GSP30abhiprvu:2019": " tayā tvabhimānamātraṃ dehaḥ pramāteti ,",
    "GSP30abhiprvu:2020": " saṅkocamātrarūpaṃ cittattvaṃ śūnyam ,",
    "GSP30abhiprvu:2021": " bhūtalaṃ yathā ghaṭābhāvaḥ ,",
    "GSP30abhiprvu:2022": " saṅkocoparivedyāṃśacchāyācchuritaṃ tu cittattvameva buddhiprāṇadehādi iti /",
    "GSP30abhiprvu:2023": " amī eva bhūmikāviśeṣā uttarottaramārohatāṃ yogināṃ jāgradāditayā piṇḍasthāditayā cāgameṣu bhaṇyante ,",
    "GSP30abhiprvu:2024": " apahastanaṃ ca vyākhyāsyateḥ @-----",
    "GSP30abhiprvu:2025": " {kalodvalitametacca cittattvaṃ kartṛtāmayam /",
    "GSP30abhiprvu:2026": " acidrūpasya śūnyādermitaṃ guṇatayā sthitam //}",
    "GSP30abhiprvu:2027": " iti , tatsthitam ---- aśuddhaḥ aham ityavamarśo vikalpa eva //5//",
    "GSP30abhiprvu:2028": " dvividho 'pi cāyam ahaṃ--pratyayo dvidhā ---- anubhavamātrarūpaścānusaṃdhānātmā ca ,",
    "GSP30abhiprvu:2029": " śivātmani aham iti sadāśivātmani ahamidam iti śuddho dvidhā /",
    "GSP30abhiprvu:2030": " aśuddho 'pi ahaṃ sthūla iti ,",
    "GSP30abhiprvu:2031": " yo 'haṃ sthūlo 'bhavaṃ so 'haṃ kṛśa ,",
    "GSP30abhiprvu:2032": " bālo ,",
    "GSP30abhiprvu:2033": " yuvā ,",
    "GSP30abhiprvu:2034": " sthaviraḥ ,",
    "GSP30abhiprvu:2035": " sa eva aham iti ca aśuddho dvividhaḥ /",
    "GSP30abhiprvu:2036": " tatra śuddhe vikalparūpatvamapratiṣṭhameva ityuktam ,",
    "GSP30abhiprvu:2037": " aśuddhe tu anubhavarūpe vikalpatvamupapāditam ,",
    "GSP30abhiprvu:2038": " aśuddhe 'pi tu anusaṃdhānātmakatayā abhedasya prasphuraṇāt kaścidavikalpakatvaṃ śaṅketa tasya vyāmohaṃ vyapohitumāha @-----",
    "GSP30abhiprvu:2039": " kādācitkāvabhāse yā pūrvābhāsādiyojanā /",
    "GSP30abhiprvu:2040": " saṃskārātkalpanā proktā sāpi bhinnāvabhāsini // Ipk_1,6.6 //",
    "GSP30abhiprvu:2041": " dehe ityādi vartate ,",
    "GSP30abhiprvu:2042": " kādācitkaḥ kadācidbhavo niyatadeśakālākāro 'vabhāso yasya dehādeḥ svalakṣaṇarūpasya ,",
    "GSP30abhiprvu:2043": " tatra yā pūrvābhāsena bālādiśarīrāvabhāsena yojanā yo 'haṃ bālaḥ sa evādya yuvā ityanusaṃdhānam ,",
    "GSP30abhiprvu:2044": " ādigrahaṇāduttareṇa bhāvinā ābhāsena saha yojanā sthaviro bhavitāsmi iti ,",
    "GSP30abhiprvu:2045": " sā yojanā sarvā kalpanā vikalpa eva ,",
    "GSP30abhiprvu:2046": " na tu śuddhaḥ pratyavamarśaḥ /",
    "GSP30abhiprvu:2047": " atra dehāderviśeṣaṇaṃ hetutvāśayena ---- yato bhinnatāvabhāsitvameva dehādestadānīmapi avichinnam ,",
    "GSP30abhiprvu:2048": " yadi hi tasya dehādeḥ sarvataḥ pūrṇatvam avacchedahīnatvaṃ paśyan anusaṃdhānam ahamidam",
    "GSP30abhiprvu:2049": " iti vidadhyāt tadiyaṃ sadāśivabhūḥ kena vikalpātpadatvena bhaṇyeta yāvatā 'vicchinne eva so 'nusaṃdhiḥ /",
    "GSP30abhiprvu:2050": " bhinnepi(KSS: hi)",
    "GSP30abhiprvu:2051": " kathamanusaṃdhānam iti cedāha saṃskārāt prāktanānubhavakṛtavāsanāprabodhajasmṛtivaśāt iti yāvat ,",
    "GSP30abhiprvu:2052": " prāṇe balābalavaśādanusaṃdhiḥ ,",
    "GSP30abhiprvu:2053": " buddhau jñānasukhāditāratamyāt ,",
    "GSP30abhiprvu:2054": " śūnye vaitatyāvaitatyayogāt ,",
    "GSP30abhiprvu:2055": " ayamapi vikalpa eva ,",
    "GSP30abhiprvu:2056": " evaṃ sa evāyaṃ ghaṭaḥ iti ghaṭādyanusaṃdhāne 'pi vikalpatvaṃ mantavyam ,",
    "GSP30abhiprvu:2057": " kintu etāsu anusaṃdhānabhūmiṣu vidyāśaktirādhikyena aciradyutivaddīpyate iti tāsāṃ parapadapariśīlanaprathamakalpābhyupāyatvamabhyupāgaman guravaḥ",
    "GSP30abhiprvu:2058": " na ca dehādīnāṃ pūrvapūrvapramātṛvedyatā yena pramāturaprakāśe prameyaṃ na bhāti tatprakāśaśca na pūrvaprakāśaṃ vinā ,",
    "GSP30abhiprvu:2059": " so 'pi na pramātrantaraprakāśaṃ vinā ityanavasthā syāt ,",
    "GSP30abhiprvu:2060": " api tu śuddhaprakāśa eva viśvasya prakāśa iti nirūpayan uktayuktyā sadaiva sṛṣṭyādiśaktyaviyogo bhagavata ukto bhavati ,",
    "GSP30abhiprvu:2061": " iti darśayati @-----",
    "GSP30abhiprvu:2062": " tadevaṃ vyavahāre'pi prabhurdehādimāviśan /",
    "GSP30abhiprvu:2063": " bhāntamevāntararthaughamicchayā bhāsayed bahiḥ // Ipk_1,6.7 //",
    "GSP30abhiprvu:2064": " yat pūrvaṃ darśitaṃ dehe buddhau ityādi tat evam upapadyate , katham ?",
    "GSP30abhiprvu:2065": " yadi vyavahāre māyāpade dehaprāṇādimapi prabhureva prakāśaparamārtha icchayā māyāśaktirūpayā ,",
    "GSP30abhiprvu:2066": " āviśan dehaprāṇādiprādhānyena svarūpaṃ pradarśayan ,",
    "GSP30abhiprvu:2067": " antaḥ saṃbinmātre ,",
    "GSP30abhiprvu:2068": " bhāntam ahamityevaṃrūpam arthaugham icchayaiva bahiḥ idamiti bhāsayati tata etadupapadyate ,",
    "GSP30abhiprvu:2069": " anyathā tu anavasthā syāt /",
    "GSP30abhiprvu:2070": " hetau liṅ /",
    "GSP30abhiprvu:2071": " apiśabda evaśabdaśca bhinnakramau ,",
    "GSP30abhiprvu:2072": " yat etāvat uktam ,",
    "GSP30abhiprvu:2073": " taditi ,",
    "GSP30abhiprvu:2074": " tasmāt hetoḥ ,",
    "GSP30abhiprvu:2075": " evaṃ jātaṃ vakṣyamāṇarūpam , kiṃtat ?",
    "GSP30abhiprvu:2076": " yat kila prabhuḥ parasparaṃ vyavahārakāle krayavikrayaprekṣāvyākhyādau caitramaitrādisaṃbandhino",
    "GSP30abhiprvu:2077": " dehaprāṇādīn ekatayā tāvati vyavahāre āviśan antarbhāntameva anujjhitāntaḥprakāśameva",
    "GSP30abhiprvu:2078": " santaṃ bahiḥ ekābhāsatayā bhāsayati iti saṃbhāvyate ityetajjātam ,",
    "GSP30abhiprvu:2079": " iti saṃbhāvanāyāṃ liṅ /",
    "GSP30abhiprvu:2080": " tena tena pramātrā saha asminkāle aikyaṃ sṛjyate ,",
    "GSP30abhiprvu:2081": " anyena pramātrā aikyaṃ saṃhriyate ,",
    "GSP30abhiprvu:2082": " ghaṭādimātrarūpe sthitiḥ kriyate ,",
    "GSP30abhiprvu:2083": " pūrṇasvarūpanimīlanāt tirobhāva ādhīyate ,",
    "GSP30abhiprvu:2084": " tāvatyābhāse aikyāvabhāsapūrṇatvavitaraṇāt anugrahaḥ kriyate ,",
    "GSP30abhiprvu:2085": " tena na kevalaṃ mahāsṛṣṭiṣu mahāsthitiṣu mahāpralayeṣu prakopatirodhāneṣu dīkṣājñānādyanugraheṣu bhagavataḥ krṭyapañcakayogaḥ yāvat satatameva vyavahārepi / yaduktam @-----",
    "GSP30abhiprvu:2086": " {sadā sṛṣṭivinodāya sadā sthitisukhāsine /",
    "GSP30abhiprvu:2087": " sadā tribhuvanāhāratṛptāya svāmine namaḥ //}",
    "GSP30abhiprvu:2088": " iti /",
    "GSP30abhiprvu:2089": " {pratikṣaṇamaviśrāntastrailokyaṃ kalpanāśataiḥ /",
    "GSP30abhiprvu:2090": " kalpayannapi ko 'pyeko nirvikalpo jayatyajaḥ //}",
    "GSP30abhiprvu:2091": " ityādi ca / tathā @-----",
    "GSP30abhiprvu:2092": " {............... prākāmyamātmani yadā prakaṭīkaroṣi /",
    "GSP30abhiprvu:2093": " vyaktoḥ ........................................................................ //}",
    "GSP30abhiprvu:2094": " iti ca //7//",
    "GSP30abhiprvu:2095": " iha antararthābhāvabhāsaḥ sthita eva ,",
    "GSP30abhiprvu:2096": " tat kiṃ tatra kāraṇāntaracintayā iti prakṛtaṃ prameyam ,",
    "GSP30abhiprvu:2097": " tatsiddhaye upapattiḥ uktā ,",
    "GSP30abhiprvu:2098": " tena vinā icchārūpaḥ pratyavamarśo na syāt iti ,",
    "GSP30abhiprvu:2099": " tatprasaṅgāt pratyavamarśavikalpādisvarūpam upapāditam ,",
    "GSP30abhiprvu:2100": " iti śiṣyāṇāṃ dhiyaṃ samādhātuṃ prakṛtaṃ prameyam upapādayan upasaṃharati @-----",
    "GSP30abhiprvu:2101": " evaṃ smṛtau vikalpe vāpy apohanaparāyaṇe /",
    "GSP30abhiprvu:2102": " jñāne vāpyantarābhāsaḥ sthita eveti niścitam // Ipk_1,6.8 //",
    "GSP30abhiprvu:2103": " prakāśātmā parameśvara eva yato dehādipramātṛtābhimānadaśāyāmapi vastutaḥ pramātā ,",
    "GSP30abhiprvu:2104": " evam iti ,",
    "GSP30abhiprvu:2105": " ato hetoḥ idaṃ siddhaṃ bhavati ---- smaraṇe apohanajīvite ca vikalpe anubhavajñāne ca antarābhāsaḥ prakāśaviśrāntaḥ sthita eva ,",
    "GSP30abhiprvu:2106": " nātra saṃśayaḥ kaścit ,",
    "GSP30abhiprvu:2107": " yadi hi dehādireva paramārthapramātā syāt tat śarīrasya prāṇasya dhiyaḥ śūnyasya vā antarghaṭādi iti na kiṃcit etat ---- ghaṭādiparihāreṇa dehādeḥ sthitatvāt /",
    "GSP30abhiprvu:2108": " paramārthaprakāśastu sarvaṃsahaḥ iti tatrāntarviśvam ,",
    "GSP30abhiprvu:2109": " iti anāyāsasiddhametat //8//",
    "GSP30abhiprvu:2110": " nanu antarābhāsavargasya bahirābhāsanaṃ yadi sarvatrāsti kastarhi smaraṇādau ābhāsabhedaḥ ,",
    "GSP30abhiprvu:2111": " na ca asau na saṃvedyate ---- sphuṭatāsphuṭatādiprasphuraṇasya anapahnavanīyatvāt ityāśaṅkyāha @-----",
    "GSP30abhiprvu:2112": " kiṃtu naisargiko jñāne bahirābhāsanātmani /",
    "GSP30abhiprvu:2113": " pūrvānubhavarūpastu sthitaḥ sa smaraṇādiṣu // Ipk_1,6.9 //",
    "GSP30abhiprvu:2114": " anubhavajñānasya idaṃ nīlam iti antaravabhāsaṃ vahirābhāsayataḥ svāntarbhāvābhāso naisargika @-----",
    "GSP30abhiprvu:2115": " nisṛṣṭeḥ svātantryāt āyāto na tu smaraṇāderiva anyajñānakṛtavāsanādibalāt /",
    "GSP30abhiprvu:2116": " smaraṇe utprekṣaṇe pratyakṣapṛṣṭhabhāvini adhyavasāye ca yo 'ntarnīlādyavabhāso bāhyatayā adhyavasāyitavyaḥ nāsau svātmoyaḥ api tu pūrvānubhavasaṃskārajo 'sau ,",
    "GSP30abhiprvu:2117": " tatra saṃskāro nāma anubhavasya kālāntare 'pi anuvartamānatā ,",
    "GSP30abhiprvu:2118": " ato 'sāvanuvartamāno 'nubhavo yato nīlādyābhāsasaṃbhinnaḥ tataḥ tattādātmyāpannaṃ smaraṇādyapi tathā nirbhāsate ,",
    "GSP30abhiprvu:2119": " tata eva smaraṇakālāsaṃbhavī ābhāsaḥ tadanubhavapūrvakālakalita eveti svayaṃ smaraṇādernirviṣayatvaṃ gṛhītagrāhitvaṃ ca uddhoṣyate /",
    "GSP30abhiprvu:2120": " etadeva asphuṭatvam ,",
    "GSP30abhiprvu:2121": " iti siddho 'nubhavasmaraṇādau ābhāsabhedaḥ antarābhāsavargasya bahirābhāsanam anyāvyavadhānena sphuṭatā ,",
    "GSP30abhiprvu:2122": " vyavadhānena tu tātkālikatvābhāvāt asphuṭatā iti //9//",
    "GSP30abhiprvu:2123": " nanu anubhavajñānāt aindriyakāt anyat sarvaṃ jñānaṃ vyavadhānena bahirābhāsanarūpaṃ prāptam ityāśaṅkya pravibhāgamāha @-----",
    "GSP30abhiprvu:2124": " sa naisargika evāsti vikalpe svairacāriṇi /",
    "GSP30abhiprvu:2125": " yathābhimatasaṃsthānābhāsanādbuddhigocare // Ipk_1,6.10 //",
    "GSP30abhiprvu:2126": " yaḥ pratyakṣavyāpāram anupajīvan vyākṣepasāratayā manorājyasaṅkalpādivikalpaḥ sa svaraṃ kṛtvā svapreraṇena prapreraṇanairapekṣyeṇa svātantryeṇa carati udeti vyayate ca ,",
    "GSP30abhiprvu:2127": " tatra yo bahirābhāso nīlādeḥ antarābhāsamayasya sa naisargika eva ,",
    "GSP30abhiprvu:2128": " tathā hi aparidṛṣṭapūrvamapi śvetaṃ daśanaśatakalotakarayugalayuktaṃ dantinam antaḥ",
    "GSP30abhiprvu:2129": " pramātṛbhūmau sthitaṃ bahiḥ antaḥkaraṇabhūmau svacchadhīdarpaṇātmikāyāṃ sa vikalpaḥ",
    "GSP30abhiprvu:2130": " tātkālikameva bhāsayati //10 //",
    "GSP30abhiprvu:2131": " asmācca antarābhāsasaṃbhavasamarthanaprasaṅgāgatāt ābhāsabhedavicārāt śāstre yat",
    "GSP30abhiprvu:2132": " prayoanaṃ mukhyatayā abhisaṃhitaṃ svātmani īśvarapratyabhijñānarūpaṃ tadadhikaraṇasiddhāntanītyā",
    "GSP30abhiprvu:2133": " anāyāsasiddham iti darśayati @-----",
    "GSP30abhiprvu:2134": " ata eva yathābhīṣṭasamullekhāvabhāsanāt /",
    "GSP30abhiprvu:2135": " jñānakriye sphuṭe eva siddhe sarvasya jīvataḥ // Ipk_1,7.1 //",
    "GSP30abhiprvu:2136": " pratibhāti ghaṭaḥ iti yadyapi viṣayopaśliṣṭameva pratibhānaṃ bhāti tathāpi na tadviṣayasya svakaṃ vapuḥ ,",
    "GSP30abhiprvu:2137": " api tu saṃvedanameva tat tathā cakāsti māṃ prati bhāti iti pramātṛlagnatvāt /",
    "GSP30abhiprvu:2138": " tathā ca veda @-----",
    "GSP30abhiprvu:2139": " {tameva bhāntamanu bhāti sarvaṃ tasya bhāsā sarvamidaṃ vibhāti /}",
    "GSP30abhiprvu:2140": " iti / śatrā aviratasphuraṇatvaṃ karmapravacanīyena tadīyasvātantryopakalpitanirmāṇakriyājanito vedyavedakabhāvarūpo lakṣaṇātmā saṃbandho dyotitaḥ",
    "GSP30abhiprvu:2141": " kevalaṃ viṣayollekhanabalāt bahiḥ kramāvabhāsaḥ samarthitaḥ ,",
    "GSP30abhiprvu:2142": " sa sa kramayaugapadyādivicitrarūpo yaḥ padārthānāṃ vakṣyamāṇeśvarasvātantryarūpadeśakālaśaktyupakalpitaḥ kramaḥ deśakālaparipāṭī ,",
    "GSP30abhiprvu:2143": " tena rūṣitā pratibimbakalpatayā uparaktā ,",
    "GSP30abhiprvu:2144": " yā pratibhā uktā",
    "GSP30abhiprvu:2145": " {kevalaṃ bhinnasaṃvedya ............................ /}",
    "GSP30abhiprvu:2146": " ityādinā / eṣā iti ca sarvasya svakāśarūpā ,",
    "GSP30abhiprvu:2147": " paramārthataśca antarmukhatvena prakāśamātraparamārthatayā bhedābhāvāt akramā ,",
    "GSP30abhiprvu:2148": " saiva maheśvaraḥ ,",
    "GSP30abhiprvu:2149": " avidyamāno 'ntaḥ paricchedo deśataḥ kālataḥ svarūpataśca yasyāḥ cittaḥ saṃvidaḥ tadeva rūpaṃ yasya iti ,",
    "GSP30abhiprvu:2150": " ata eva bahirmukhaprakāśātmakavijñānasvabhāvasya pramāṇavargasya yo 'ntaḥ pratyābhāsam idam idam iti ananta ---- kalpaḥ vikalpamayo vimarśātmā pramāsamūhaḥ ,",
    "GSP30abhiprvu:2151": " tatra saṃyojanaviyojanaviśramādirūpānekaprakārasvātantryaparipūrṇaḥ śuddhāhaṃpratyavamarśamayaḥ pramātā sa bhaṇyate ,",
    "GSP30abhiprvu:2152": " ataśca bahirghaṭaprakāśaḥ ayaṃ ghaṭaḥ iti antarvikalpaḥ svīkṛtapūrvarūpaḥ aham iti tadubhayaviśrāntisthānam ,",
    "GSP30abhiprvu:2153": " itīyat pūrṇaṃ prakāśasya svarūpam //1//",
    "GSP30abhiprvu:2154": " atraiva upapattiṃ pradarśayitumanvayaṃ tāvadāha @-----",
    "GSP30abhiprvu:2155": " tattadvibhinnasaṃvittimukhairekapramātari /",
    "GSP30abhiprvu:2156": " pratitiṣṭhatsu bhāveṣu jñāteyamupapadyate // Ipk_1,7.2 //",
    "GSP30abhiprvu:2157": " saṃvinniṣṭhā hi viṣayavyavasthitayaḥ iti yat ucyate tat na bhinnarūpaprakātmakasaṃvinmātraviśrāntyā",
    "GSP30abhiprvu:2158": " siddhyati api tu tāstā vibhinnāḥ saṃvido niścayarūpāḥ pramātmāno yāḥ tāni eva mukhāni",
    "GSP30abhiprvu:2159": " dvārāṇi upāyā mārgāḥ taiḥ mukhaiḥ nadīsrotaḥsthānīyaiḥ yadi amī bhāvā nīlasukhādaya",
    "GSP30abhiprvu:2160": " uhyamānā ekasmin aham iti pramātṛrūpe mahāsaṃvitsamudre pratitiṣṭhanti ābhimukhyena",
    "GSP30abhiprvu:2161": " viśrāntiṃ bhajante ,",
    "GSP30abhiprvu:2162": " tata eṣu parasparaṃ samanvayarūpaṃ tat jñāteyaṃ tat upapattyā ghaṭate ,",
    "GSP30abhiprvu:2163": " jñātīnāṃ bhāvaḥ tacchabdapravṛttinimittaṃ parasparaṃ jānīyuḥ iti ,",
    "GSP30abhiprvu:2164": " karma ca anyonyayogakṣemodvahanātmakaṃ jñāteyam ,",
    "GSP30abhiprvu:2165": " tacca samanvayābhiprāyeṇa iha darśitam ,",
    "GSP30abhiprvu:2166": " na jaḍānāṃ svataḥ samanvayaḥ kadācidapi iti pratipādayitum //2//",
    "GSP30abhiprvu:2167": " tathā ca vyatirekamukhena etadevāha @-----",
    "GSP30abhiprvu:2168": " deśakālakramajuṣāmarthānāṃ svasamāpinām /",
    "GSP30abhiprvu:2169": " sakṛdābhāsasādhyo'sāvanyathā kaḥ samanvayaḥ // Ipk_1,7.3 //",
    "GSP30abhiprvu:2170": " arthānāṃ jaḍānām ,",
    "GSP30abhiprvu:2171": " tajjñānāṃ tadvikalpānāṃ tanniścayānāṃ ca deśakramaṃ kālakramaṃ cātyajatām ,",
    "GSP30abhiprvu:2172": " svasamāpinām ---- svarūpamātrapratiṣṭhānām ,",
    "GSP30abhiprvu:2173": " kaḥ samanvayaḥ ,",
    "GSP30abhiprvu:2174": " na kaścit ityarthaḥ ,",
    "GSP30abhiprvu:2175": " yato hi asau samanvayaḥ sakṛdābhāsena deśakālākāramiśrīkaraṇātmanā yojanābhāsena sādhayituṃ śakyaḥ nānyathā ,",
    "GSP30abhiprvu:2176": " na hi pṛthakpṛthak parikṣīṇeṣu srotaḥsu taduhyamānāḥ tṛṇolapādayaḥ samanvayaṃ kaṃcit yānti iti /",
    "GSP30abhiprvu:2177": " anekatvena deśakālādibheda ityāśayena sakṛcchabdaḥ tanniṣedhatātparyeṇa prayuktaḥ //3//",
    "GSP30abhiprvu:2178": " tatra ko 'sau samanvaya ityāśaṅkya bahutaravyāpakaṃ kāryakāraṇabhāvaṃ tāvat darśayati @-----",
    "GSP30abhiprvu:2179": " pratyakṣānupalambhānāṃ tattadbhinnāṃśapātinām /",
    "GSP30abhiprvu:2180": " kāryakāraṇatāsiddhihetutaikapramātṛjā // Ipk_1,7.5 //",
    "GSP30abhiprvu:2181": " iha anubhūto viṣayaḥ prakāśate smṛtau ,",
    "GSP30abhiprvu:2182": " tatra viṣayasyāsau smṛtiḥ na nūtanaḥ prakāśaḥ api tu asya sa prakāśaḥ prācyo 'nubhava eva ,",
    "GSP30abhiprvu:2183": " sa cānubhavo jñānarūpatvena jñeyarūpatvābhāvāt na jñānāntarasaṃvedyaḥ api tu svaprakāśaḥ ,",
    "GSP30abhiprvu:2184": " sa ca smṛtikāle yadi asan tat kathaṃ prakāśatām ,",
    "GSP30abhiprvu:2185": " bhavatu vā asau tathāpi smṛtiḥ syāt ,",
    "GSP30abhiprvu:2186": " tasmāt etat evamupapadyate ,",
    "GSP30abhiprvu:2187": " yadeva smṛtisvasaṃvedanam ,",
    "GSP30abhiprvu:2188": " tadeva anubhavasya svasaṃvedanam ,",
    "GSP30abhiprvu:2189": " na tu aparaṃ svasaṃvedanavyatiriktaṃ pratyakṣam anumānādikaṃ vā tatra kramate ,",
    "GSP30abhiprvu:2190": " tataśca tāvatkālāpi avichinnamekaṃ yat svasaṃvedanaṃ tadeva pramātṛttvam iti siddham /",
    "GSP30abhiprvu:2191": " anyatra anubhavitari smartā anyo na upapadyate ,",
    "GSP30abhiprvu:2192": " ityanayā chāyayā smṛtyā pramātṛsiddhiḥ pūrvamuktā ,",
    "GSP30abhiprvu:2193": " idānīṃ tu svasaṃvedanaikībhāvena bhaṅgyantareṇa iti viśeṣaḥ //5//",
    "GSP30abhiprvu:2194": " nanvanubhavātirikte 'pi arthe santu vikalpāḥ pramāṇam ,",
    "GSP30abhiprvu:2195": " aprāmāṇyaṃ hi bādhabalāt bhavati ,",
    "GSP30abhiprvu:2196": " bādhābhāve tat kathaṃ syād ityāśaṅkya so 'pi ayaṃ bādhyabādhakabhāvaḥ satyāsatyapravibhājanayā",
    "GSP30abhiprvu:2197": " viśveṣāṃ vyavahārāṇāṃ jīvitabhūto na ekena pramātṛtattvena vinā ghaṭata iti vitatya darśayati @-----",
    "GSP30abhiprvu:2198": " bādhyabādhakabhāvo'pi svātmaniṣṭhāvirodhinām /",
    "GSP30abhiprvu:2199": " jñānānāmudiyādekapramātṛpariniṣṭhiteḥ // Ipk_1,7.6 //",
    "GSP30abhiprvu:2200": " bādhābhāve prāmāṇyam ityetadartham avaśyasamarthyo yo bādhavyavahāraḥ so 'pi katham iti api śabdasyārthaḥ /",
    "GSP30abhiprvu:2201": " iha śuktyā tāvat rajatasya na kācit bādhā nāma kriyamāṇā dṛśyate ,",
    "GSP30abhiprvu:2202": " śuktijñānena rajatajñānaṃ bādhyate ityapi na yuktam ,",
    "GSP30abhiprvu:2203": " svasmin viṣaye ātmani ca svarūpe dvayoḥ jñānayoḥ pariniṣṭhitayoḥ viśr/",
    "GSP30abhiprvu:2204": " antayoḥ anyonyaṃ virodhasya abhāvāt /",
    "GSP30abhiprvu:2205": " atha ayaṃ parasparaparihāra eva virodhaḥ tarhi sarveṣāṃ jñānānāṃ virodhāt bādhyabādhakabhāvasya svātmani pariniṣṭhaiva na labhyeti sutarāṃ vighaṭeta satyetarapravibhāgaḥ /",
    "GSP30abhiprvu:2206": " nañapi atra tantreṇa vyākhyeyaḥ /",
    "GSP30abhiprvu:2207": " etaduktaṃ bhavati ---- yadi jñānaṃ svayaṃ naśyati tadā kiṃ jñānāntareṇa asya kṛtam ,",
    "GSP30abhiprvu:2208": " na hi tena tatkāle 'saṃbhavatā tasya viṣayāpahāraḥ kartuṃ śakyaḥ ,",
    "GSP30abhiprvu:2209": " na rājatam ityapi jñānaṃ svaṃ rajatābhāvaṃ viṣayīkurvat na viṣayam apaharet rajatajñānasya /",
    "GSP30abhiprvu:2210": " athāpi jñānāntareṇa nāśyate ityapi pakṣaḥ ,",
    "GSP30abhiprvu:2211": " tatrāpi sarveṣāṃ jñānām iyameva saraṇiriti kiṃcideva bādhyam iti kathaṃ syāt ?",
    "GSP30abhiprvu:2212": " yadā tu rajatajñānaṃ śuktijñānaṃ ca ekatra svasaṃvedane viśrānyataḥ tadā etat upapadyate ,",
    "GSP30abhiprvu:2213": " tathā hi ---- ekatrāpi pramātṛtattve viśrāmyatāṃ jñānānāṃ naikaprakāraiva viśrāntiḥ api tu vicitratayaiva sā saṃvedyate ,",
    "GSP30abhiprvu:2214": " tathā hi ---- nīlam iti utpalam iti jñāne pramātari viśrāmyantī parasparoparāgābhāsena viśrāmyataḥ /",
    "GSP30abhiprvu:2215": " ghaṭa iti paṭa iti parasparānāśkeṣeṇa ,",
    "GSP30abhiprvu:2216": " śuktikā iti na rajatam iti vā jñānaṃ rajatam iti jñānasya unmūlanaṃ tadīyavimarśātmakapramārūpavyāpārānuvartanavidhvaṃsaṃ kurvat pramātari pratiṣṭhāṃ bhajate /",
    "GSP30abhiprvu:2217": " evaṃ kāryakāraṇabhāvādau viśrāntivaicitryaṃ prameyāsaṃbhavi pramātrā svātantryeṇa nirmitaṃ tata eva asya pramāsvatantratādāyi vācyam /",
    "GSP30abhiprvu:2218": " evamekatra pramātari pūrvajñānasya parivarjanena yato niścitā sthitiḥ ,",
    "GSP30abhiprvu:2219": " iti bādhyabādhakavyavahāra upapannaḥ ,",
    "GSP30abhiprvu:2220": " nīlādivat kila tānapi vyavahārān sa eva parameśvaraḥ svātantryāt ābhāsayati tat te 'pi satyā eveti //6//",
    "GSP30abhiprvu:2221": " atra parakīyaṃ matam āśaṅkate dūṣayiṣyāmīti @-----",
    "GSP30abhiprvu:2222": " viviktabhūtalajñānaṃ ghaṭābhāvamatiryathā /",
    "GSP30abhiprvu:2223": " tathā cecchuktikājñānaṃ rūpyajñānāpramātvavit // Ipk_1,7.7 //",
    "GSP30abhiprvu:2224": " iha śuktikājñānaṃ svātmānaṃ saṃvidat svātmābhinnaṃ pramāṇatvaṃ budhyate ,",
    "GSP30abhiprvu:2225": " tatparicchinatti iti nyāyāt ,",
    "GSP30abhiprvu:2226": " tatparicchedanāntarīyakaśca anyavyavaccheda ityaśuktijñānarūpasya rajatajñānasya apramāṇatvavedanaṃ tadeva ucyate yat etat śuktikāsaṃvedanābhinnapramāṇatvavedanam",
    "GSP30abhiprvu:2227": " na ca etat apūrvaṃ yat vastvantarajñānameva vastvantarābhāvajñānam iti ,",
    "GSP30abhiprvu:2228": " śuddhabhūbhāgagrahaṇameva hi ghaṭābhāvagrahaṇam iti prasiddhametat /",
    "GSP30abhiprvu:2229": " evam apramāṇatvasaṃvedanameva rajatajñānasya bādhyatvam ucyate ,",
    "GSP30abhiprvu:2230": " ataśca bādhyabādhakatvam evaṃ siddham iti cet asmābhiḥ ucyate ---- tat kiṃ pramātraikyeneti //7//",
    "GSP30abhiprvu:2231": " atra prasaṅgāt abhāvavyavahārasya siddhau tattvamupapādayiṣyan dṛṣṭāntameva tāvat paradarśane dūṣayati @-----",
    "GSP30abhiprvu:2232": " naivaṃ śuddhasthalajñānātsiddhyettasyāghaṭātmanā /",
    "GSP30abhiprvu:2233": " na tūpalabdhiyogyasyāpyatrābhāvo ghaṭātmanaḥ // Ipk_1,7.8 //",
    "GSP30abhiprvu:2234": " yo dṛṣṭānta uktaḥ sa eva na ,",
    "GSP30abhiprvu:2235": " kuta iti cet ucyate iha bhūtalaṃ na ghaṭaḥ iti tādātmyena abhāvo vyavahartavyaḥ kadācit ,",
    "GSP30abhiprvu:2236": " kadācit vyatirekeṇa iha bhūtale ghaṭo na iti /",
    "GSP30abhiprvu:2237": " tatra śuddhabhūtalajñānāt ādyo 'yaṃ vyavahāraḥ sidhyati ,",
    "GSP30abhiprvu:2238": " yatra dṛśyatvaṃ na upayogi ,",
    "GSP30abhiprvu:2239": " upalabdhilakṣaṇaprāptirapi hi yasya nāsti piśācādeḥ svabhāvabalāt ,",
    "GSP30abhiprvu:2240": " yasya vā śabdādeḥ tadgāhakaśrotrādisāmagrīsākalyasya tatra ekajñānasaṃsargivastvantarapratipattyabhāvenāniścayāt",
    "GSP30abhiprvu:2241": " tasyāpi tādātmyenāyamabhāvo gṛhyate bhūtalaṃ na piśāco na śabdaḥ iti ,",
    "GSP30abhiprvu:2242": " yatra tu dṛśyatvaṃ viśeṣaṇam avaśyam apayogi tatra vyatirekeṇa abhāve vyavahartavye na eṣo 'bhyupāyaḥ //8//",
    "GSP30abhiprvu:2243": " kuta iti cet ---- atiaprasaṅgāditi brūmaḥ /",
    "GSP30abhiprvu:2244": " tameva darśayati @-----",
    "GSP30abhiprvu:2245": " viviktaṃ bhūtalaṃ śaśvad bhāvānāṃ svātmaniṣṭhiteḥ /",
    "GSP30abhiprvu:2246": " tatkathaṃ jātu tajjñānaṃ bhinnasyābhāvasādhanam // Ipk_1,7.9 //",
    "GSP30abhiprvu:2247": " vidyamāne 'pi ghaṭe bhūtalaṃ śuddhameva ,",
    "GSP30abhiprvu:2248": " na hi bhāvā miśrībhavanti ,",
    "GSP30abhiprvu:2249": " tataśca tadāpi śuddhabhūtalajñānam asti ,",
    "GSP30abhiprvu:2250": " iti satyapi ghaṭe katham abhāvo vyatirekeṇa na vyavahriyate atra bhūtale ghaṭo nāsti iti ,",
    "GSP30abhiprvu:2251": " tajjñānam iti viviktabhūtalabhāgajñānam ,",
    "GSP30abhiprvu:2252": " jātu iti kasyāṃcideva daśāyāṃ ghaṭāsaṃnidhānarūpāyām ,",
    "GSP30abhiprvu:2253": " bhinnasya ghaṭasya abhāvaṃ sādhayati na tu sarvadā iti kena prakāreṇa bhavet ,",
    "GSP30abhiprvu:2254": " etena atra bhūtale piśāco nāsti ityapi syāditi āpatitaṃ mantavyam //9//",
    "GSP30abhiprvu:2255": " nanvevaṃ vyatirekābhāvaniṣṭho vyavahāro loke tāvat avigītaḥ asyāṃcideva daśāyāṃ dṛṣṭaḥ ,",
    "GSP30abhiprvu:2256": " tatra kā gatirityāśaṅkya cirantanairaparidṛṣṭaṃ tatsiddhiprakāraṃ darśayati @-----",
    "GSP30abhiprvu:2257": " kiṃ tvālokacayo'ndhasya sparśo voṣṇādiko mṛduḥ /",
    "GSP30abhiprvu:2258": " tatrāsti sādhayettasya svajñānamaghaṭātmatām // Ipk_1,7.10 //",
    "GSP30abhiprvu:2259": " iha bhāva eva bhāvāntarasya abhāva iti vyavahartavyaḥ iti ayaṃ tāvat aparityājyaḥ prātītikaḥ panthāḥ ,",
    "GSP30abhiprvu:2260": " tatra bhāvasya bhāvāntareṇa ya ādhāryādhārabhāvaḥ sa eva bhāvatadabhāvayoḥ ,",
    "GSP30abhiprvu:2261": " tataśca bhūtale ghaṭavyatiriktaṃ vastvantaraṃ śilādikam ālokapuñjādikaṃ vā yat cākṣuṣe jñāne bhāti tadeva vyavahriyate bhūtale ghaṭābhāvaḥ ,",
    "GSP30abhiprvu:2262": " bhūtale ghaṭo nāsti iti vā ,",
    "GSP30abhiprvu:2263": " yatrāpi nāsti cakṣurvyāpāro netranimīlanasaṃtamasādau tatrāpi bhūtale ghaṭocitakaṭhinasparśaviviktaṃ",
    "GSP30abhiprvu:2264": " mṛdum uṣṇaṃ śītam anuṣṇāśītaṃ vā gṛhṇan tameva atra ghaṭābhāva iti vyavaharati vāyusparśasya",
    "GSP30abhiprvu:2265": " sarvagasya avaśyaṃbhāvāt ,",
    "GSP30abhiprvu:2266": " iti vākyārthaḥ /",
    "GSP30abhiprvu:2267": " padārthastu ---- kiṃ tu iti svamatopakṣepāya svapratibhāpraśnaparāmarśaḥ ,",
    "GSP30abhiprvu:2268": " kiṃ punaratra nyāyyamiti tatrāha tatra bhūtale ālokacayaḥ tāvat asti jñeyaḥ ,",
    "GSP30abhiprvu:2269": " andhasya uṣṇādikaḥ sparśaḥ asti ,",
    "GSP30abhiprvu:2270": " tasya ālokacayasya sparśasya vā yat svajñānam anyaghaṭādiviviktena svena rūpeṇa jñānam tat kartṛ ,",
    "GSP30abhiprvu:2271": " tasya ālokādeḥ aghaṭarūpatāṃ ghaṭābhāvarūpatāṃ tatra bhūtale sādhayati iti śakyo '; yamarthaḥ /",
    "GSP30abhiprvu:2272": " {śaki liṅ ca}(pā. sū. 3-3-172) iti liṅ /",
    "GSP30abhiprvu:2273": " āntaraprāṇaspandanajanitasūkṣmaśabdākarṇanācca śrotrādisākalyaṃ saṃbhavāyamānaḥ tameva śabdam ekajñānasaṃsargiṇaṃ śṛṇvan śabdāntaraṃ niṣedhayati na iha anyaḥ śabdaḥ iti /",
    "GSP30abhiprvu:2274": " tatsūkṣmaśabdābhāvamapi sūkṣmatamāntarnādāvahitaśrotro vedayate ,",
    "GSP30abhiprvu:2275": " rasagandhasparśābhāvo 'pi dantodakarasaṃ tripuṭikāgandhaṃ kāyīyaṃ ca sparśaṃ saṃvedayamānenaiva rasābhāvo vedyaḥ ,",
    "GSP30abhiprvu:2276": " na hi ekajñānasaṃsargayogyavastvantaropalambhena vinā upalabdhikāraṇasākalyaniścayo 'sti ,",
    "GSP30abhiprvu:2277": " iti ekānta eṣaḥ /",
    "GSP30abhiprvu:2278": " acirapravṛttatattadviṣayānubhavakalpitasya tadaiva dhvaṃsānāśaṅkanāt karaṇasya kāraṇasākalyaniścayaḥ kim ekajñānasaṃsargitayā iti cet na ,",
    "GSP30abhiprvu:2279": " tattvabhāvopalipsurhi prayatnena tattadindriyādhiṣṭhānaṃ vyāpārayanneva lakṣyate //10//",
    "GSP30abhiprvu:2280": " nanvevam adṛśyāsyāpi piśācādeḥ niṣedhavyavahāro vyatirekeṇāpi prāpnoti ,",
    "GSP30abhiprvu:2281": " sa hi ālokapuñjo yathā ghaṭāt anyaḥ tadvat piśācāderapi /",
    "GSP30abhiprvu:2282": " tadetat āśaṅkyāha @-----",
    "GSP30abhiprvu:2283": " piśācaḥ syādanāloko'pyālokābhyantare yathā /",
    "GSP30abhiprvu:2284": " adṛśyo bhūtalasyāntarna niṣedhyaḥ sa sarvathā // Ipk_1,7.11 //",
    "GSP30abhiprvu:2285": " ālokapuñjo yadyapi piśācād vyatirikto yadyapi ca āloko 'sti apiśācātmā ityetāvat siddhyati tathāpi atra piśāco nāsti ityetat aśakyam adhyavasātum",
    "GSP30abhiprvu:2286": " ghaṭo hi ālokapūramadhye 'pi asaṃbhāvyaḥ ,",
    "GSP30abhiprvu:2287": " ghaṭasaṃnidhau tatra ālokapūrāsamarpaṇāt ,",
    "GSP30abhiprvu:2288": " ataśca siddhyatīdam atra ghaṭo nāsti iti ,",
    "GSP30abhiprvu:2289": " piśācastu tādṛksvabhāvo yo bhūtalamadhye ālokamadhye 'pi vā bhavan bhūtalasya ālokasya vā tāṃ nibiḍatāṃ na vihanti ,",
    "GSP30abhiprvu:2290": " tataśca ālokamadhye tasya saṃbhāvanāt kathaṃ vyatirekeṇa niṣedhavyavahāraḥ ,",
    "GSP30abhiprvu:2291": " evaṃ rūpamadhye rasādeḥ saṃbhāvanāt tasyāpi aniṣedhaḥ /",
    "GSP30abhiprvu:2292": " yadyapi anālokaḥ ālokāt anyaḥ piśācaḥ tathāpi asau bhūtalasya antarmadhye 'dṛśyo bhavati iti saṃbhāvyate yathā ,",
    "GSP30abhiprvu:2293": " tadvadeva ālokasyābhyantarepi so'sti iti saṃbhāvyata eva ,",
    "GSP30abhiprvu:2294": " tataśca yadyapi ālokastato 'nyaḥ ityanena pathā niṣiddhaḥ piśācaḥ tathāpi sarvaprakāreṇa",
    "GSP30abhiprvu:2295": " na niṣiddhaḥ iti tadabhāvanibandhanāḥ kathaṃ tatra vyavahārāḥ pravartantām iti ślokārthaḥ //11 //",
    "GSP30abhiprvu:2296": " evaṃ prasaṅgāt abhāvavyavahārasya tattvam upadarśya prakṛte yojayati @-----",
    "GSP30abhiprvu:2297": " evaṃ rūpyavidābhāvarūpā śuktimatir bhavet /",
    "GSP30abhiprvu:2298": " na tvādyarajatajñapteḥ syādaprāmāṇyavedikā // Ipk_1,7.12 //",
    "GSP30abhiprvu:2299": " yathā āloko ghaṭābhāva iti āloke gṛhīte prāk gṛhītasya ghaṭasya na kiṃcit āyātam tathaiva śuktijñānaṃ rūpyajñānābhāva iti iyat saṃbhāvyate /",
    "GSP30abhiprvu:2300": " yathā ghaṭajñānaṃ ghaṭajñānaprāmāṇyasaṃvit paṭajñānābhāvaḥ paṭajñānābhāvaprāmāṇyasaṃvit iyatā ca na pūrvapravṛttaṃ paṭajñānam apramāṇībhavati",
    "GSP30abhiprvu:2301": " eṣā hi tasya ghaṭajñānasya svarūpacintā sarvā na jñānāntarasya ādyasya kimapi ato jātam /",
    "GSP30abhiprvu:2302": " evaṃ śuktiriyam iti ,",
    "GSP30abhiprvu:2303": " na rajatam idam iti ca jñānameva svātmanā prakāśatām ,",
    "GSP30abhiprvu:2304": " ahaṃ śuktau rajatābhāve ca pramāṇaṃ na tu rajate iti ,",
    "GSP30abhiprvu:2305": " tāvatā tu prāktanasya rajatajñānasya na kiṃcit vṛttam iti tadviṣayīkṛtaṃ rajataṃ katham asatyaṃ syāt //12//",
    "GSP30abhiprvu:2306": " nanvidamityanena tadeva parāmṛśyate yatra rajatajñānam abhūt tatraiva idānīṃ na rajatam iti śuktiḥ iti ca jñānaṃ pramāṇabhūtaṃ jātam ,",
    "GSP30abhiprvu:2307": " tat ato 'numīyate ---- tat prācyaṃ rajatajñānam apramāṇam iti ,",
    "GSP30abhiprvu:2308": " na hi etat saṃbhavati ---- viruddhaviṣayadvayāvagāhi jñānadvayaṃ pramāṇam ekatra viṣayībhavati iti ,",
    "GSP30abhiprvu:2309": " tadayam ānumāniko bādhavyavahāro bhaviṣyati ityāśaṅkyāha @-----",
    "GSP30abhiprvu:2310": " dharmyasiddherapi bhavedbādhā naivānumānataḥ /",
    "GSP30abhiprvu:2311": " svasaṃvedanasiddhā tu yuktā saikapramātṛjā // Ipk_1,7.13 //",
    "GSP30abhiprvu:2312": " na kevalaṃ svasaṃvedanāt na siddhyati bādhā ,",
    "GSP30abhiprvu:2313": " yāvat anumānato 'pi na siddhyati ,",
    "GSP30abhiprvu:2314": " dharmiṇo 'siddheḥ ,",
    "GSP30abhiprvu:2315": " apiśabdāt hetoḥ vyāpteśca ,",
    "GSP30abhiprvu:2316": " apiḥ ubhayatra neyaḥ ,",
    "GSP30abhiprvu:2317": " iha dharmiṇi siddhe siddhena hetunā smaryamāṇavyāptikena sādhyadharmāyogavyavacchedo 'numānavyāpāraḥ ,",
    "GSP30abhiprvu:2318": " iha ca prācye rūpyajñāne dharmiṇi aprāmāṇyaṃ sādhyo dharmaḥ tatra śuktikājñānaṃ vā ,",
    "GSP30abhiprvu:2319": " na rajatam iti jñānaṃ vā ,",
    "GSP30abhiprvu:2320": " tajjñānaviṣayīkāryatvaṃ vā viṣayagataṃ hetūkriyeta ,",
    "GSP30abhiprvu:2321": " na caitat yuktam tatkāle prācyarūpyabodhasya dharmiṇo 'bhāvāt ,",
    "GSP30abhiprvu:2322": " na cāpi tasya śuktijñānādayo dharmāḥ ,",
    "GSP30abhiprvu:2323": " na ca apakṣadharmāt sādhyasiddhiḥ ,",
    "GSP30abhiprvu:2324": " ataḥ smaryamāṇaṃ taddharmi syāt ityapi asat /",
    "GSP30abhiprvu:2325": " atha śuktiḥ na rajatajñānasya viṣaya iti sādhyate śuktikājñānaviṣayatvāt iti ,",
    "GSP30abhiprvu:2326": " tat yadi idānīm tadā siddhasādhanam ,",
    "GSP30abhiprvu:2327": " atha pūrvam tadā tatpūrvasvasaṃvedanena bādhyaviṣayatā /",
    "GSP30abhiprvu:2328": " kena caivaṃ vyāptirgṛhītā ---- yatra idānīm anyat jñānam tatra pūrvam anyat na bhavati iti ,",
    "GSP30abhiprvu:2329": " anumānantareṇa iti cet ,",
    "GSP30abhiprvu:2330": " ananvasthā /",
    "GSP30abhiprvu:2331": " etena etat pratyuktam ---- ekasmin viṣaye kathaṃ jñānadvayaṃ syāt iti ,",
    "GSP30abhiprvu:2332": " ko hi ekaviṣayatāṃ tayorjñānayoḥ jānīyāt ,",
    "GSP30abhiprvu:2333": " te hi tāvat svātmani svaviṣaye ca viśrāmyate iti uktam ,",
    "GSP30abhiprvu:2334": " iti anumānato 'pi na bādhā ,",
    "GSP30abhiprvu:2335": " na ca tathābhūtamapi vyavadhānam atra pratītau saṃvedyate ,",
    "GSP30abhiprvu:2336": " svasaṃvedanasiddhatayā jhaṭiti bhāsanāt /",
    "GSP30abhiprvu:2337": " ata eva etadapi aśakyaṃ vaktum ---- mā bhūt bādhā nāma iti /",
    "GSP30abhiprvu:2338": " evaṃ parapakṣe 'nupapattiṃ pradarśya svapakṣe ekapramātṛpariniṣṭhiteḥ udiyāt bādhyabādhakabhāva iti vākyena pratijñātaṃ nigamayati ---- yuktā sā ekasmāt pramātuḥ yadi jāyeta iti ,",
    "GSP30abhiprvu:2339": " sa eva hi tathā nirmātā iti vyākhyātameva ,",
    "GSP30abhiprvu:2340": " sthite caivaṃ yadi vyavahārasiddhaye 'nyathānupapattirapyucyate tat ucyatāṃ kāmam ,",
    "GSP30abhiprvu:2341": " adhunā sarvaṃ siddhyati , iti //13//",
    "GSP30abhiprvu:2342": " na kevalamete kāryakāraṇabhāvasmaraṇabādhāvyavahārāḥ sakalalokayātrāsāmānyavyavahārabhūtā ekapramātṛpratiṣṭhāḥ ,",
    "GSP30abhiprvu:2343": " yāvat avāntaravyavahārā api ye krayavikrayādayaḥ samalāḥ ,",
    "GSP30abhiprvu:2344": " upadeśyopadeśabhāvādayaśca nirmalāḥ ,",
    "GSP30abhiprvu:2345": " tepi ekapramātṛniṣṭhā eva bhavanti ,",
    "GSP30abhiprvu:2346": " vyavahārā hi sarve samanvayaprāṇāḥ iti upasaṃhārakrameṇa darśayati @-----",
    "GSP30abhiprvu:2347": " itthamatyarthabhinnārthāvabhāsakhacite vibhau /",
    "GSP30abhiprvu:2348": " samalo vimalo vāpi vyavahāro'nubhūyate // Ipk_1,7.14 //",
    "GSP30abhiprvu:2349": " tattadvibhinna iti ślokadvayoktena anena upapattiprakāreṇa ,",
    "GSP30abhiprvu:2350": " anvayavyatirekātmanā ,",
    "GSP30abhiprvu:2351": " tathā ślokāntarairuktena vyavahārodāharaṇaprakāreṇa idamapi mantavyam ---- yat vibhau deśakālānavacchinne ,",
    "GSP30abhiprvu:2352": " ata eva atyarthabhinnaiḥ māyābalāt bhedaikaprāṇitaiḥ nīlasukhādyābhāsaiḥ pratibimbakalpaiḥ anatiriktatayā vartamānaiḥ ,",
    "GSP30abhiprvu:2353": " khacite svarūpānanyathābhāvena uparakte ,",
    "GSP30abhiprvu:2354": " viśrāntaḥ sarvo vyavahāro 'nubhūyate ,",
    "GSP30abhiprvu:2355": " anubhava eva atra dṛḍhatamaṃ pramāṇam iti yāvat ,",
    "GSP30abhiprvu:2356": " anubhūyate ca sopadeśaiḥ avadhānaparaiḥ yena eṣāṃ yaiva saṃsāradaśāsaṃmatā vyavahāradaśā saiva pramātṛtattvaprakhyātmikā śivabhūmiḥ / yaduktam",
    "GSP30abhiprvu:2357": " {................................... saṃbandhe sāvadhānatā //}",
    "GSP30abhiprvu:2358": " iti / apratyabhijñātātmaparamārthānāṃ samalo vyavahāraḥ ,",
    "GSP30abhiprvu:2359": " anyeṣāṃ sa eva nirmalaḥ //",
    "GSP30abhiprvu:2360": " iti śivam //",
    "GSP30abhiprvu:2361": " 14// āditaḥ //77//",
    "GSP30abhiprvu:2362": " iti śrīmanmāheśvarācāryavaryotpaladevapādaviratitāyāmīśvarapratyabhijñāyāṃ śrīmadācāryābhinavaguptakṛtavimarśinyākhyavyākhyopetāyāṃ",
    "GSP30abhiprvu:2363": " prathame jñānādhikāre ekāśrayanirūpaṇaṃ nāma saptamamāhnikam // 7 //",
    "GSP30abhiprvu:2364": " atha jñānādhikāre māheśvaryanirūpaṇaṃ nāmāṣṭamamāhnikaṃ prārabhyate /",
    "GSP30abhiprvu:2365": " {svasaṃvedanasaṃsiddhavyavahāravaśena yaḥ /",
    "GSP30abhiprvu:2366": " nityaṃ maheśvaraḥ siddhaḥ siddhānāṃ taṃ stumaḥ śivam //}",
    "GSP30abhiprvu:2367": " evaṃ jñānasmaraṇāpohanāni vyutpādya eṣāmekamāśrayaṃ vinā vyavahāro na yuktaḥ iti nirūpitam etāvatā ,",
    "GSP30abhiprvu:2368": " {na cedantaḥ kṛtā ...................................................... }",
    "GSP30abhiprvu:2369": " ityatra yat uktam ekaḥ iti tat parighaṭitam /",
    "GSP30abhiprvu:2370": " antarābhāsasamarthanena antaḥkṛtānantaviśvarūpaḥ ,",
    "GSP30abhiprvu:2371": " ityapi nirūpitam /",
    "GSP30abhiprvu:2372": " yadatraiva maheśvaraḥ iti uktam tanmāheśvaryaṃ svātantryarūpamupapādayitavyam ,",
    "GSP30abhiprvu:2373": " tacca jñānaviṣayaṃ kriyā ---- viṣayaṃ ca ityubhayaprakāram ,",
    "GSP30abhiprvu:2374": " tatra yato bhagavān jñātā kartā ca ,",
    "GSP30abhiprvu:2375": " yadyapi ca prakāśavimarśātmakaṃ cidekaghanam ekameva saṃvidrūpam ,",
    "GSP30abhiprvu:2376": " tathāpi vyutpādanāya tatparighaṭita eva ayaṃ vibhāgaḥ ,",
    "GSP30abhiprvu:2377": " tena jñānātmakakriyāviṣayaṃ svātantryaṃ yadyapi kriyāśaktirūpaṃ tathāpi tat jñānādhikāra eva nirṇetavyaṃ tadviṣayatvāt /",
    "GSP30abhiprvu:2378": " evaṃ ca jñātṛśabdārthaḥ prakṛtitaḥ pratyayataśca saṃpūrṇatayā nirṇīto bhavati /",
    "GSP30abhiprvu:2379": " tatra jñānaṃ nāma svayaṃbheditābhāsabhedopāśrayaniyantraṇāsaṃkucitam ahamiti saṃvedanam /",
    "GSP30abhiprvu:2380": " tatrābhāseṣu yat svātantryaṃ tadeva jñānaśaktiviṣayaṃ svātantryaṃ saṃpadyate iti /",
    "GSP30abhiprvu:2381": " {tātkālikākṣasāmakṣya ....................... /}",
    "GSP30abhiprvu:2382": " ityādinā",
    "GSP30abhiprvu:2383": " {......................................... śuddhe jñānakriye yataḥ /}",
    "GSP30abhiprvu:2384": " ityantena ślokaikādaśakena tat nirūpyate /",
    "GSP30abhiprvu:2385": " tatra abhāsāntarāpekṣī ca ābhāso 'nyathā vā iti ślokena uktvā ,",
    "GSP30abhiprvu:2386": " sa eva ābhāsa eka iti ślokāntareṇa ucyate /",
    "GSP30abhiprvu:2387": " arthakriyābhāso 'pi tathaiva ābhāsaniyata iti ślokadvayena uktvā kasmin ābhāse sā arthakriyā iti punaḥ ślokadvayena /",
    "GSP30abhiprvu:2388": " ābhāsāntaravicitritābhāsabhittisthānīyam āntaratvam iti ślokena /",
    "GSP30abhiprvu:2389": " tato bāhyatvaṃ svarūpato vibhāgataśveti ślokayugmena /",
    "GSP30abhiprvu:2390": " tataḥ ślokena jñānādiśaktyāśrayasya ekasya upasaṃhāraḥ /",
    "GSP30abhiprvu:2391": " ślokāntareṇa maheśvaratvam upasaṃharatā bhāvinaḥ kriyādhikārasya upakṣepa iti saṅkṣepārtha āhnikasya /",
    "GSP30abhiprvu:2392": " atha ślokārtho nirūpyate /",
    "GSP30abhiprvu:2393": " nanu yadi parameśvaraniṣṭhatayaiva samasto 'yaṃ vyavahāraḥ tat asya sphuṭatvāsphuṭatvaprāyaprasiddhavaicitryānupapattiḥ ,",
    "GSP30abhiprvu:2394": " yena kila ayam anuprāṇitaḥ sa eka eva bhagavān ,",
    "GSP30abhiprvu:2395": " na ca tadvyatirekeṇa vyavahārasya nijaṃ kiṃcana tattvam utpaśyāma ityāśaṅkyāha @-----",
    "GSP30abhiprvu:2396": " tātkālikākṣasāmakṣyasāpekṣāḥ kevalaṃ kvacit /",
    "GSP30abhiprvu:2397": " ābhāsā anyathānyatra tvandhāndhatamasādiṣu // Ipk_1,8.1 //",
    "GSP30abhiprvu:2398": " viśeṣo'rthāvabhāsasya sattāyāṃ na punaḥ kvacit /",
    "GSP30abhiprvu:2399": " vikalpeṣu bhaved bhāvibhavadbhūtārthagāmiṣu // Ipk_1,8.2 //",
    "GSP30abhiprvu:2400": " kevalam etāvatā ābhāsānāṃ bhedo na punararthāvabhāsasya svātmagataḥ kvacidapi bheda iti ślokadvayasya saṃmelitasya saṃbandhaḥ /",
    "GSP30abhiprvu:2401": " yasminneva kāle sa ābhāsa ābhāti tatkāle eva bhavati ,",
    "GSP30abhiprvu:2402": " yat akṣasāmakṣyaṃ bāhyendriyapratyakṣatvaṃ nāma ābhāsāntaraṃ paśyāmītyevaṃrūpaṃ tatsāpekṣāḥ tadvyāmiśrāḥ kvacit ābhāsā bhavanti ,",
    "GSP30abhiprvu:2403": " yatra sphuṭatāvyavahāraḥ /",
    "GSP30abhiprvu:2404": " andhaviṣayaḥ andhakārasthapramātṛviṣayaḥ punaḥ yo 'nyo vyavahārosphuṭatāmayaḥ tatra te ābhāsā anyathā ,",
    "GSP30abhiprvu:2405": " tathā hi jātyandhasya bāhyendriyapratyakṣatvalakṣaṇam ābhāsāntaraṃ naivāsti ,",
    "GSP30abhiprvu:2406": " dṛṣṭavatastu andhībhūtasya saṃtamasashtitasya ca tātkālikaṃ tat nāsti api tu prāktanameva bāhyendriyapratyakṣatvam anusaṃdhatte //1//",
    "GSP30abhiprvu:2407": " tasmāt arthāvabhāsasya keṣucidapi vikalpeṣu sattāyāṃ svarūpe viśeṣo 'sti iti saṃbhāvanā na kartavyā /",
    "GSP30abhiprvu:2408": " te hi vikalpā bhāvivastugāmino vā bhaviṣyanniṣṭhā vā bhavantu avrtamānaniṣṭhā vā atītavastuviśrāntā vā /",
    "GSP30abhiprvu:2409": " etaduktaṃ bhavati ---- nīlamidaṃ paśyāmi ,",
    "GSP30abhiprvu:2410": " saṅkalpayāmi ,",
    "GSP30abhiprvu:2411": " utprekṣe ,",
    "GSP30abhiprvu:2412": " smarāmi ,",
    "GSP30abhiprvu:2413": " karomi vacmi ityādau nīlābhāso 'sau svarūpato 'nūnādhikaḥ /",
    "GSP30abhiprvu:2414": " evaṃ paśyāmītyapi yaḥ pītādiṣu /",
    "GSP30abhiprvu:2415": " te punarābhāsāḥ svātantryeṇa yadā bhagavatā saṃyojyante viyojyante ca tadā ayaṃ sphuṭatvādirvyavahāraḥ ,",
    "GSP30abhiprvu:2416": " nīlamityābhāsasya utprekṣe ityādyābhāsāntaravyavacchedanena paśyāmīti ābhāsavyāmiśraṇāyāṃ sphuṭatāvyavahāraḥ /",
    "GSP30abhiprvu:2417": " evaṃ traikālikavyavahāravaicitryopapattiḥ /",
    "GSP30abhiprvu:2418": " parameśvarasvarūpāntarbhūtatve punarābhāsānāṃ na kutaścit vyavacchedaḥ na kenacit vyāmiśraṇā iti //2//",
    "GSP30abhiprvu:2419": " nanvetat nīlādiṣu upapadyatāṃ yatra bāhyendriyavyāpāro 'sti sukhādau tu tadabhāvāt kathaṃ vaicitryamityāśaṅkyāha @-----",
    "GSP30abhiprvu:2420": " sukhādiṣu ca saukhyādihetuṣvapi ca vastuṣu /",
    "GSP30abhiprvu:2421": " avabhāsasya sadbhāve'pyatītatvāttathā sthitiḥ // Ipk_1,8.3 //",
    "GSP30abhiprvu:2422": " gāḍhamullikhyamāne tu vikalpena sukhādike /",
    "GSP30abhiprvu:2423": " tathā sthitistathaiva syātsphuṭamasyopalakṣaṇāt // Ipk_1,8.4 //",
    "GSP30abhiprvu:2424": " sukhe srakcandanādike ca tatkāraṇe ,",
    "GSP30abhiprvu:2425": " duḥkhe ahikaṇṭakādau ca taddhetau atīte 'nāgate vā yadyapi ābhāsaḥ sa eva tathāpi",
    "GSP30abhiprvu:2426": " atītamidam anāgatamidam iti ābhāsāntareṇa yato vyāmiśraṇā anubhavāmīti ābhāsācca",
    "GSP30abhiprvu:2427": " yato vyavacchedaḥ tena vidyamāneṣvapi teṣu tasya pramātuḥ tena prakāreṇa sthitirna",
    "GSP30abhiprvu:2428": " bhavati yathā pūrvan abhūt aham adhunā sukho duḥkhīti samarjitatattannimitasāmagrīko vā iti //3 //",
    "GSP30abhiprvu:2429": " yadā tu vikalpena tāni vastūni bāḍham ullikhati tadā paunaḥpunyaviśiṣṭasukhataddhetūllekhanābhidhānakāraṇābhāsānupraveśāt",
    "GSP30abhiprvu:2430": " ābhāsāntaravyāmiśraṇātmanā tenaiva asmaduktena prakāreṇa na punaranyena ,",
    "GSP30abhiprvu:2431": " tathā iti ,",
    "GSP30abhiprvu:2432": " sukhī ahamityādikena sthitiḥ bhavati iti saṃbhāvyam /",
    "GSP30abhiprvu:2433": " ucitametat yatastadānīṃ sphuṭatvābhāsamiśraṃ sukhābhāsam upalakṣayati asau /",
    "GSP30abhiprvu:2434": " atītagrahaṇaṃ bhāvino 'pi upalakṣaṇam //4//",
    "GSP30abhiprvu:2435": " nanu iyatā kimuktam bhavati ---- bāhyarūpāḥ sragādayaḥ sukhādihetavo bāhyajanitāśca sukhādayaḥ sukhyahamiti abhimānahetavaḥ iti ,",
    "GSP30abhiprvu:2436": " tataśca bāhyatvābhāve tajjanyatvābhāve ca na tathā uktaṃ syāt ,",
    "GSP30abhiprvu:2437": " tatra ca ta eva na kecit ,",
    "GSP30abhiprvu:2438": " tataśca kathamuktam arthāvabhāsasya sattāyāṃ na kvāpi viśeṣa iti sattāyā eva abhāvāt ityāśaṅkyāha @-----",
    "GSP30abhiprvu:2439": " bhāvābhāvāvabhāsānāṃ bāhyatopādhiriṣyate /",
    "GSP30abhiprvu:2440": " nātmā sattā tatasteṣāmāntarāṇāṃ satāṃ sadā // Ipk_1,8.5 //",
    "GSP30abhiprvu:2441": " iha sukhamasti mama ,",
    "GSP30abhiprvu:2442": " duḥkhaṃ nāsti mameti ye bhāvābhāsā abhāvābhāsāśca teṣāṃ bāhyatvaṃ nāma ātmā svarūpaṃ na bhavati ,",
    "GSP30abhiprvu:2443": " na hi sukhamityasya svarūpaṃ bāhyam iti vapuṣā bhāti ,",
    "GSP30abhiprvu:2444": " sukhasya hi sukhameva svarūpam kevalaṃ bāhyatvaṃ nāma abhāsāntaram īśvareṇa svātantryabalādeva",
    "GSP30abhiprvu:2445": " yadā tatra sukhābhāse miśratayā bhāsyate tadā tat tasya upādhirūpatām uparañcakatāṃ",
    "GSP30abhiprvu:2446": " viśeṣaṇatvaṃ gacchati ,",
    "GSP30abhiprvu:2447": " tataśca yathā nīlābhāsābhāve utpalābhāsasya na kiṃcit vṛttaṃ svarūpato rājābhāsābhāve vā puruṣābhāsasya ,",
    "GSP30abhiprvu:2448": " tathā bāhyatvābhāsābhāve 'pi sukhābhāsasya duḥkhābhāvābhāsasya kāntābhāsasya ca na svarūpataḥ kācana mlānatā iti āntarāṇāṃ sadaiva sthitiḥ eṣām",
    "GSP30abhiprvu:2449": " iha antaḥkaraṇe buddhidarpaṇātmani nīlādīnāmavabhāsānām āntaratvamapyasti antaḥkaraṇamadhyebhavatvāt ,",
    "GSP30abhiprvu:2450": " bāhyatvamapi grāhyatārūpaṃ pramātuḥ vicchedenāvabhāsāt ,",
    "GSP30abhiprvu:2451": " bāhyatvaṃ ca kevalaṃ bāhyapratyakṣatā ,",
    "GSP30abhiprvu:2452": " atra ca avasthādvaye 'pi arthakriyām amī kurvantyeva antato jñānaṃ svaviṣayam /",
    "GSP30abhiprvu:2453": " yat punaḥ pramātṛtādātmyalakṣaṇam āntaratvaṃ tatra amī kathaṃ na kāṃcit arthakriyāṃ vidadhīran ityāśaṅkyāha @-----",
    "GSP30abhiprvu:2454": " āntaratvātpramātraikye naiṣāṃ bhedanibandhanā /",
    "GSP30abhiprvu:2455": " arthakriyāpi bāhyatve sā bhinnābhāsabhedataḥ // Ipk_1,8.6 //",
    "GSP30abhiprvu:2456": " pramātraikye iti ,",
    "GSP30abhiprvu:2457": " tannimittakaṃ yat ānantaratvaṃ tasmāddhetoḥ ,",
    "GSP30abhiprvu:2458": " eṣām ābhāsānām arthakriyā na kācit asti ,",
    "GSP30abhiprvu:2459": " sā hi arthakriyā bhede sati bhavati ,",
    "GSP30abhiprvu:2460": " sa hi nīlābhāsaḥ pītābhāsāt yato bhidyate yataśca pramāturbhidyate tataḥ svena sādhyāṃ bhinnam arthakriyāṃ tasya pramātuḥ kuryāt ,",
    "GSP30abhiprvu:2461": " na ca eṣa tadā bhede 'sti pramātraikyāt /",
    "GSP30abhiprvu:2462": " sā hi arthakriyābhāsabhedaniyatā ,",
    "GSP30abhiprvu:2463": " tathā ca kāntābhāsasya bāhyatve 'pi sati ābhāsāntarasya āliṅganalakṣaṇasya vyapagame dūrībhavati ,",
    "GSP30abhiprvu:2464": " iyam iti ca ābhāsāntarasya upagame 'nyaiva prāktanāhlādaviparītā dṛśyate arthakriyā ,",
    "GSP30abhiprvu:2465": " ata ābhāsabhedābhāvaḥ yataḥ pramātraikyakṛte āntaratve tasmāt na arthakriyā iti /",
    "GSP30abhiprvu:2466": " arthakriyābhāso 'pi ca ābhāsāntarameva iti arthakriyākāritvamapi na bhāvānāṃ sattvam ,",
    "GSP30abhiprvu:2467": " yena tadabhāve svarūpato 'bhāvaḥ syāt //6//",
    "GSP30abhiprvu:2468": " nanu ca bāhyābhāsavyatibhedanakāle āntarābhāso virodhāt vicchinna iti katham idam uktam āntarāṇāṃ ya ābhāsaḥ sa sadā iti ?",
    "GSP30abhiprvu:2469": " etat pariharati @-----",
    "GSP30abhiprvu:2470": " cinmayatve'vabhāsānāmantareva sthitiḥ sadā /",
    "GSP30abhiprvu:2471": " māyayā bhāsamānānāṃ bāhyatvādbahirapyasau // Ipk_1,8.7 //",
    "GSP30abhiprvu:2472": " iha avabhāsānāṃ sadaiva bāhyatābhāsatadabhāvayoḥ api antareva pramātṛprakāśa eva sthitiḥ ,",
    "GSP30abhiprvu:2473": " yata ete cinmayāḥ ,",
    "GSP30abhiprvu:2474": " anyathā naiva prakāśeran iti uktaṃ yataḥ /",
    "GSP30abhiprvu:2475": " yadā tu māyāśaktyā vicchedāvabhāsanasvātantryarūpayā bāhyatvam eṣām ābhāsyate tadā tat avalambya avabhāsamānānām asau sthitiḥ bahirapi antarapi",
    "GSP30abhiprvu:2476": " nāyam antarābhāso bāhyatvasya virodho pratyuta sarvābhāsabhittibhūto 'sau ,",
    "GSP30abhiprvu:2477": " tat kathaṃ virodhaḥ iti yuktamuktam sadaiva āntarāṇāṃ sattā iti //7//",
    "GSP30abhiprvu:2478": " nanu bāhyatve sati arthakriyā ,",
    "GSP30abhiprvu:2479": " tacca bāhyendriyagamyatvam ,",
    "GSP30abhiprvu:2480": " na ca vikalpollikhitānāṃ tat saṃbhavati ,",
    "GSP30abhiprvu:2481": " tat katham amīṣām arthakriyā syāt ,",
    "GSP30abhiprvu:2482": " dṛśyate ca vikalpollikhitaḥ piśācādiḥ trāsādividhāyī ityāśaṅkyāha @-----",
    "GSP30abhiprvu:2483": " vikalpe yo'yamullekhaḥ so'pi bāhyaḥ pṛthakprathaḥ /",
    "GSP30abhiprvu:2484": " pramātraikātmyamāntaryaṃ tato bhedo hi bāhyatā // Ipk_1,8.8 //",
    "GSP30abhiprvu:2485": " vimarśaviśeṣarūpe vikalpajñāne ya ullikhyamānaḥ kāntācaurādiḥ arthaḥ sopi bāhyaḥ ,",
    "GSP30abhiprvu:2486": " na kevalaṃ bahiravalokyamānaḥ ,",
    "GSP30abhiprvu:2487": " yasmāt so 'pi pramātuḥ sakāśāt pṛthageva prathate ayam iti ,",
    "GSP30abhiprvu:2488": " yacca pramātari ahamityeva viśrāntatvaṃ tat āntaratvam ,",
    "GSP30abhiprvu:2489": " antariti nikaṭam ,",
    "GSP30abhiprvu:2490": " tacca kiṃcit apekṣya ,",
    "GSP30abhiprvu:2491": " apekṣaṇīyaśca sarvatra pramātaiva apekṣaṇīyāntaraābhāve ,",
    "GSP30abhiprvu:2492": " tataśca pramātari nikaṭaṃ tādātmya ---- prāptameva iti ,",
    "GSP30abhiprvu:2493": " tato yat bhinnaṃ tat bāhyameva iti yuktā ullekhasyāpi arthakriyā //8//",
    "GSP30abhiprvu:2494": " nanu kumbhakārādivyāpāreṇa ghaṭādeḥ astu bāhyatvam ,",
    "GSP30abhiprvu:2495": " antaḥkaraṇagocarasya tu kiṃ kṛtaṃ tat ityāśaṅkya āha @-----",
    "GSP30abhiprvu:2496": " ullekhasya sukhādeśca prakāśo bahirātmanā /",
    "GSP30abhiprvu:2497": " icchāto bharturadhyakṣarūpo'kṣādibhuvāṃ yathā // Ipk_1,8.9 //",
    "GSP30abhiprvu:2498": " antarvikalpapratibimbatasya nīlādeḥ yo bahirātmanā pramātṛvicchinnena svabhāvena prakāśaḥ ,",
    "GSP30abhiprvu:2499": " sa bhartuḥ antarābhāsān bibhrato bahiḥ sṛṣṭiṃ ca puṣṇataḥ īśvarasyaiva icchayā ,",
    "GSP30abhiprvu:2500": " yathaiva cakṣurādiviṣayabhūtānāṃ pratyakṣajñānaśabdavācyo bāhyātmanā prakāśo nīlādīnām /",
    "GSP30abhiprvu:2501": " etaduktaṃ bhavati ---- kumbhakāravyāpāro nāma paramārthataḥ īśvarecchaiva tadabhāsitakāyaspandaparyantā ,",
    "GSP30abhiprvu:2502": " na punaranyaḥkaścana saḥ ,",
    "GSP30abhiprvu:2503": " tataśca tathā īśvarecchayā prakāśāt avahirbhūtā api nīlādyā bāhyakaraṇagocarībhūtāḥ kalpitāt pramātuḥ vicchinnarūpatvena bāhyatvena bhāsante",
    "GSP30abhiprvu:2504": " tathā antaḥkaraṇagocarībhūtā api iti ko viśeṣaḥ /",
    "GSP30abhiprvu:2505": " sukhaduḥkhaprāyāstu bharatādyuktarūpāḥ sthāyivyabhicārirūpā ritinirvedādayo 'ntaḥkaraṇaikagocarībhūtā bahirātmanā bhānti ,",
    "GSP30abhiprvu:2506": " saṅkalpeṣu yadyapi kṣetraJñasyaiva svātantryam tathāpi citparamārthatāyā nyagbhāvayitum aśakyatvāt īśvarasyaiva tat vastutaḥ ,",
    "GSP30abhiprvu:2507": " yathoktaṃ granthakṛtaiva @-----",
    "GSP30abhiprvu:2508": " {yadyapyarthasthitiḥ prāṇapuryaṣṭakaniyantrite /",
    "GSP30abhiprvu:2509": " jīve niruddhā tatrāpi paramātmani sā sthitā //",
    "GSP30abhiprvu:2510": " tadātmanaiva tasya syātkathaṃ prāṇena yantraṇā /}",
    "GSP30abhiprvu:2511": " iti / yatra tu anicchoreva kṣetrajñasya svarasavāhivyākṣepasārā sāṅkalpikī sṛṣṭiḥ tatra sphuṭaḥ īśvarasyaiva vyāpāraḥ /",
    "GSP30abhiprvu:2512": " tasmāt sāṅkalpikānāmapi bahirbhāve parameśvarecchiava heturiti siddhāntaḥ //9//",
    "GSP30abhiprvu:2513": " adhunā pūrvoktam aikyaṃ māheśvaryaṃ ca nigamayati @-----",
    "GSP30abhiprvu:2514": " tadaikyena vinā na syātsaṃvidāṃ lokapaddhatiḥ /",
    "GSP30abhiprvu:2515": " prakāśaikyāttadekatvaṃ mātaikaḥ sa iti sthitam // Ipk_1,8.10 //",
    "GSP30abhiprvu:2516": " sa eva vimṛśattvena niyatena maheśvaraḥ /",
    "GSP30abhiprvu:2517": " vimarśa eva devasya śuddhe jñānakriye yataḥ // Ipk_1,8.11 //",
    "GSP30abhiprvu:2518": " yat etat pūrvoktena granthena upapāditam ,",
    "GSP30abhiprvu:2519": " tat iti ,",
    "GSP30abhiprvu:2520": " tasmāt hetoḥ ,",
    "GSP30abhiprvu:2521": " saṃvidāṃ jñānām aikyena vinā ,",
    "GSP30abhiprvu:2522": " lokapaddhatiḥ lokamārgaḥ sarvo vyavahāro na saṃbhavet ,",
    "GSP30abhiprvu:2523": " saṃbhavati ca ayam ,",
    "GSP30abhiprvu:2524": " tasmāt aikyam āsām /",
    "GSP30abhiprvu:2525": " na caitat durghaṭam yato viṣayaprakāśa eva saṃvit ucyate ,",
    "GSP30abhiprvu:2526": " kevalaṃ viṣayoparāgamahmnā bahirmukhatayā nīlaprakāśo 'nyaḥ ,",
    "GSP30abhiprvu:2527": " pītaprakāśaścānyaḥ ,",
    "GSP30abhiprvu:2528": " pramārthatastu prakāśasya deśakālākārasaṅkocavaikalyāt ekatvameva ,",
    "GSP30abhiprvu:2529": " ityeka eva prakāśo'ntarviśrāntaḥ ,",
    "GSP30abhiprvu:2530": " sa eva ca pramātā ucyate iti sthitam idānīmupapattitaḥ //10//",
    "GSP30abhiprvu:2531": " na ca asya asau prakāśalakṣaṇaḥ svātmā nīlādyuparāgaśca parāmarśan śūnya eva āste sphaṭikrama.eriva ,",
    "GSP30abhiprvu:2532": " api tu sadaiva vimṛśyamānarūpaḥ ,",
    "GSP30abhiprvu:2533": " iti vimṛśadrūpatvam anavacchinnavimarśatā ananyonmukhatvam ānandaikaghanatvam ,",
    "GSP30abhiprvu:2534": " tadevāsya māheśvaryam /",
    "GSP30abhiprvu:2535": " sa eva hi ahaṃbhāvātmā vimarśo devasya krīḍādimayasya śuddhe pāramārthikyau jñānakriye ,",
    "GSP30abhiprvu:2536": " prakāśarūpatā jñānaṃ tatraiva svātantryātmā vimarśaḥ kriyā ,",
    "GSP30abhiprvu:2537": " vimarśaśca antaḥkṛtaprakāśaḥ ,",
    "GSP30abhiprvu:2538": " iti vimarśa eva parāvasthāyāṃ jñānakriye ,",
    "GSP30abhiprvu:2539": " parāparāvasthāyāṃ tu bhagavatsadāśivabhuvi idantāsāmānādhikaraṇyāpannāhatāvimarśasvabhāve ,",
    "GSP30abhiprvu:2540": " aparāvasthāyāṃ ca māyāpade idaṃbhāvaprādhānyena vartamāne iti viśeṣaḥ /",
    "GSP30abhiprvu:2541": " sarvathā tu vimarśa eva jñānaṃ tena vinā hi jaḍabhāvo 'sya syāt iti uktam ,",
    "GSP30abhiprvu:2542": " sa eva ca kriyā iti bhāvinaḥ kriyādhikārasya upakṣepaṃ karoti iti śivam //",
    "GSP30abhiprvu:2543": " 11// āditaḥ //89//",
    "GSP30abhiprvu:2544": " iti śrīmanmāheśvarācāryavaryotpaladevapādaviracitāyāmīśvarapratyabhijñāyāṃ śrīmadācāryābhinavaguptakṛtavimarśinyākhyavyākhyopetāyāṃ māheśvaryanirūpaṇākhyamaṣṭamamāhnikam",
    "GSP30abhiprvu:2545": " prathamo jñānādhikāraśca samāptaḥ /",
    "GSP30abhiprvu:2546": " atheśvarapratyabhijñāyāḥ",
    "GSP30abhiprvu:2547": " kriyādhikārākhyaḥ",
    "GSP30abhiprvu:2548": " dvitīyo'dhikāraḥ /",
    "GSP30abhiprvu:2549": " [vimarśinī]",
    "GSP30abhiprvu:2550": " {vitataviśadasvātmādarśe svaśaktirasojjvalāṃ",
    "GSP30abhiprvu:2551": " prakaṭayati yo mātṛsvāṃśaprameyataṭadvaye /",
    "GSP30abhiprvu:2552": " bahutarabhavadbhaṅgībhūmiṃ kriyāsaritaṃ parāṃ",
    "GSP30abhiprvu:2553": " prakaṭayatu naḥ śrīmāngaurīpatiḥ sa ṛtaṃ param //1//}",
    "GSP30abhiprvu:2554": " {yatra viśrāntimāsādya citraṃ krīḍāvijṛmbhitam /",
    "GSP30abhiprvu:2555": " kriyāśaktiriyātyantaṃ darśayettaṃ stumaḥ śivam //2//}",
    "GSP30abhiprvu:2556": " atha kriyāśaktisvarūpaṃ vitasya nirṇetum adhikārāntaram ārabhyate /",
    "GSP30abhiprvu:2557": " tatra ślokāṣṭakena",
    "GSP30abhiprvu:2558": " {ata eva .................................... }",
    "GSP30abhiprvu:2559": " ityādinā",
    "GSP30abhiprvu:2560": " {yadavabhāsyate .......................... }",
    "GSP30abhiprvu:2561": " ityantena parameśvare paramārthato'kramā kriyā ,",
    "GSP30abhiprvu:2562": " parimitasāṃsārikapramātṛkramāvabhāsanayogāt sakramāpi ca ,",
    "GSP30abhiprvu:2563": " ityupapādyate /",
    "GSP30abhiprvu:2564": " tathāhi ślokena uktapūrvapakṣapratikṣepaḥ /",
    "GSP30abhiprvu:2565": " tataḥ ślokena sakramatvākramatvavivekaḥ /",
    "GSP30abhiprvu:2566": " tataḥ ślokatrayeṇa kramasvarūpanirūpaṇam /",
    "GSP30abhiprvu:2567": " tataḥ ślokadvayena sakramatvākramatvayorviṣayavibhāgaḥ ,",
    "GSP30abhiprvu:2568": " viṣayavibhāge ca sati vastutaḥ ekatraiva tayoḥ viśrāntiḥ ,",
    "GSP30abhiprvu:2569": " iti ślokena nirūpyate ,",
    "GSP30abhiprvu:2570": " iti tātparyaṃ āhnikasya /",
    "GSP30abhiprvu:2571": " atha ślokārtho vibhajyate /",
    "GSP30abhiprvu:2572": " tatra pūrvokte jñānaśaktisamarthanopayoganimeye siddhe prameyāntaramapi ayatnataḥ siddham ,",
    "GSP30abhiprvu:2573": " iti adhikaraṇasiddhāntadiśā darśayati @-----",
    "GSP30abhiprvu:2574": " ata eva yadapyuktaṃ kriyā naikasya sakramā /",
    "GSP30abhiprvu:2575": " eketyādi pratikṣiptaṃ tadekasya samarthanāt // Ipk_2,1.1 //",
    "GSP30abhiprvu:2576": " yat tāvat uktam jñānānyeva anubhavavikalparūpādibhinnāni na teṣām āśrayo 'sti kaścit ,",
    "GSP30abhiprvu:2577": " saṃskārācca smṛtiḥ siddhā jñānaṃ ca jaḍaṃ cet na arthasya prakāśaḥ ,",
    "GSP30abhiprvu:2578": " ajaḍaṃ cet deśakālasaṃkocavaikalyāt ātmatattvāt abhinnam iti ,",
    "GSP30abhiprvu:2579": " tat tāvat pratikṣiptaṃ bhinnānāmanubhavādīnāmanupapatteḥ vitatya darśitatvāt /",
    "GSP30abhiprvu:2580": " na ca saṃskāramātrāt smṛtiḥ ityetadapyuktam ,",
    "GSP30abhiprvu:2581": " ajaḍameva ca asaṃkucitarūpaṃ jñānam ,",
    "GSP30abhiprvu:2582": " tatsvātantryāvabhāsitajñeyoparāgavaśāt tu tasya saṃkocāvabhāsa ityapi darśitaṃ yataḥ ,",
    "GSP30abhiprvu:2583": " na kevalam ato hetukalāpāt jñānaśakticodyāni nidāritāni ,",
    "GSP30abhiprvu:2584": " yāvat kriyāśaktiviṣayāṇyapi dūṣaṇāni ata eva hetukalāpāt apasāritāni iti apiśabdaḥ /",
    "GSP30abhiprvu:2585": " ekā kriyā kramikā katham āśrayasya ekasvabhāvatve sati ghaṭate ?",
    "GSP30abhiprvu:2586": " iti yuktam , tathā",
    "GSP30abhiprvu:2587": " {tatra tatra sthite ............................................. }",
    "GSP30abhiprvu:2588": " iti ,",
    "GSP30abhiprvu:2589": " {dviṣṭhasyānekarūpatvāt ................... }",
    "GSP30abhiprvu:2590": " iti ca yaduktaṃ tadapi pratikṣiptameva ,",
    "GSP30abhiprvu:2591": " yataḥ iyati pūrvapakṣe iyadeva jīvitamekamanekasvabhāvaṃ kathaṃ syāt iti /",
    "GSP30abhiprvu:2592": " atra ca uktaṃ citsvabhāvasya darpaṇasyeva ekatānapabādhanena ābhāsabhedasaṃbhave ka iva dhirodha iti ,",
    "GSP30abhiprvu:2593": " tasmāt pratyabhijñānabalāt eko 'pi asau padārthātmā svabhāvabhedān viruddhān yāvat",
    "GSP30abhiprvu:2594": " aṅgīkurute tāvat te virodhādeva kramarūpatayā nirbhāsamānāḥ tamekaṃ kriyāśrayaṃ saṃpādayanti iti ,",
    "GSP30abhiprvu:2595": " tataśca saṃbandhādīnāmapi upapattiriti //1//",
    "GSP30abhiprvu:2596": " nanu ca kramikatvameva kriyāyāḥ svarūpam ,",
    "GSP30abhiprvu:2597": " kramaśca kālakalanāhīne cinmaye bhagavati nāsti ,",
    "GSP30abhiprvu:2598": " iti katham asya sā bhavedityāśaṅkyāha @-----",
    "GSP30abhiprvu:2599": " sakramatvaṃ ca laukikyāḥ kriyāyāḥ kālaśaktitaḥ /",
    "GSP30abhiprvu:2600": " ghaṭate na tu śāśvatyāḥ prābhavyāḥ syātprabhor iva // Ipk_2,1.2 //",
    "GSP30abhiprvu:2601": " utkṣipati apakṣipati hastam iti ye pūrvottare kṣaṇāḥ te kramavantaḥ ,",
    "GSP30abhiprvu:2602": " tatra yeṣāṃ ta eva kriyā kāṇādādīnāmiva teṣāṃ sā sakramā pratyakṣeṇaiva bhāti /",
    "GSP30abhiprvu:2603": " ye tu manyante tathābhūtapratyakṣaparidṛśyamānarūpabhedasaṃpādikā yā asau kācit atīntriyā",
    "GSP30abhiprvu:2604": " hastagatā śaktirvyāpārodbodharūpā nityānumeyā tasyāḥ kevalaṃ pūrvāparībhūtatvam anumīyate ,",
    "GSP30abhiprvu:2605": " iti laukikyāḥ kriyāyāḥ sakramatvaṃ kālaśakteḥ ābhāsavicchedanapradarśanasāmārthyarūpāt pārameśvarāt śaktiviśeṣāt ghaṭate upapadyate ,",
    "GSP30abhiprvu:2606": " yā tu prabhoḥ saṃbandhinī tadavyatiriktā kriyāśaktiḥ śāśvatī kālena aspṛṣṭā tasyāḥ sakramatvam asti iti saṃbhāvanā'pi nāsti ,",
    "GSP30abhiprvu:2607": " yathā prabhoḥ sakramatvamasaṃbhāvyaṃ tathā asyā api / uktaṃ hi ----",
    "GSP30abhiprvu:2608": " {hastasya sakramatve tadgatā 'pi kriyā tathā syāt}",
    "GSP30abhiprvu:2609": " iti //2//",
    "GSP30abhiprvu:2610": " nanu kālo viśeṣa bhāvam upagacchan bhāvaṃ svena rūpeṇa avacchinatti tatra ko'sau kālo nāma ityāśaṅkyāha @-----",
    "GSP30abhiprvu:2611": " kālaḥ sūryādisaṃcārastattatpuṣpādijanma vā /",
    "GSP30abhiprvu:2612": " śītoṣṇe vātha tallakṣyaḥ krama eva sa tattvataḥ // Ipk_2,1.3 //",
    "GSP30abhiprvu:2613": " ye iyattayā pariniṣṭhitā ābhāsāḥ siddhāḥ ,",
    "GSP30abhiprvu:2614": " tadyathā candrasūryādīnāṃ sahakāramallikākuṭajādīnāṃ śītoṣṇādeḥ parabhṛtamadavilāsādeḥ",
    "GSP30abhiprvu:2615": " ta eva kālaḥ yato'pariniṣṭhitaṃ gamanapaṭhanādi tairiyattayā pariniṣṭhīyate parivartakairiva kanakam /",
    "GSP30abhiprvu:2616": " sa eva ca sūryādīnāṃ svabhāvaviśeṣastattvataḥ paramāśrataḥ kramo nānyaḥ kaścit kramo nāma ,",
    "GSP30abhiprvu:2617": " krama eva ca kālo nānyo'sau kaścit ,",
    "GSP30abhiprvu:2618": " iti evakāro bhinnābhinnakramo yojyaḥ ,",
    "GSP30abhiprvu:2619": " yaugapadyamapi dvayorābhāsayoḥ aparābhāsāpekṣayā krama eva ,",
    "GSP30abhiprvu:2620": " cirakṣiprādidhīrapi vitatānyatvavaśāt ābhāsabhede krama eva ,",
    "GSP30abhiprvu:2621": " paratvāparatvabuddhirapi sphuṭatvādinā tatraiva ,",
    "GSP30abhiprvu:2622": " iti tena tena pratimānavartakatulyena sūryasaṃcārādinā saha mīyamāno hemasthānīyo devadattābhāsasya vaicitryabheda ittham ucyate divasaṃ gacchati iti //3//",
    "GSP30abhiprvu:2623": " nanu evaṃ kālo nāma bhāvasvabhāva eva astu ,",
    "GSP30abhiprvu:2624": " kā asau kālaśaktiḥ ityāśaṅkyāha @-----",
    "GSP30abhiprvu:2625": " kramo bhedāśrayo bhedo 'py ābhāsasadasattvataḥ /",
    "GSP30abhiprvu:2626": " ābhāsasadasattve tu citrābhāsakṛtaḥ prabhoḥ // Ipk_2,1.4 //",
    "GSP30abhiprvu:2627": " iha svabhāvabhedamātraṃ yadi kramātmā kālaḥ ,",
    "GSP30abhiprvu:2628": " tadāṅgulīcatuṣṭayaṃ bhonnasvabhāvam iti bhinnakālaṃ bhavet ,",
    "GSP30abhiprvu:2629": " tasmāt aruṇābhāsasya sadbhāvaḥ sphuṭaprabhāpuñjasya ca asadbhāvaḥ ityevaṃbhūto yo bheda ābhāsasadbhāvāsadbhāvābhyanuprāṇitaḥ tatkṛtaḥ kramaḥ kālātmā ,",
    "GSP30abhiprvu:2630": " tau ca ābhāsānāṃ bhāvābhāvau na bāhyahetukṛtau iti vistārya upapāditam ,",
    "GSP30abhiprvu:2631": " iti ya eva saṃvitsvabhāva ātmā svaprasaṃkalpādau ābhāsavacitryanirmāṇe prabhuḥ prabhaviṣṇuḥ iti svasaṃviditastata eva tau bhavataḥ ,",
    "GSP30abhiprvu:2632": " sa hi ātmani nīlādīn ābhāsān ābhāsayan citratayā aparimeyayā bhāsayati ,",
    "GSP30abhiprvu:2633": " tathāhi ---- lohitābhāsaṃ ghaṭābhāsam unnatābhāsaṃ dṛḍhābhāsaṃ ca sāmānādhikaraṇyena ghaṭābhāsaṃ paṭābhāsaṃ ca pṛthaktvāvabhāsena anyonyatra ābhāsābhāvena ,",
    "GSP30abhiprvu:2634": " svātmani tu ekarasenābhāsena ,",
    "GSP30abhiprvu:2635": " iyati ca na kramasya udayaḥ ,",
    "GSP30abhiprvu:2636": " yadā tu śaradābhāsaṃ hemantābhāsena ca sarvathaiva śūnyamābhāsayati hemantābhāsaṃ ca śāradābhāsena tadā kālātmā krama uttiṣṭhati ,",
    "GSP30abhiprvu:2637": " iti seyam itthaṃbhūtā bhāvavaicitryaprathanaśaktiḥ bhagavataḥ kālaśaktiḥ ityucyate //4//",
    "GSP30abhiprvu:2638": " citrābhāsakṛttvameva sphuṭayati @-----",
    "GSP30abhiprvu:2639": " mūrtivaicitryato deśa- kramam ābhāsayaty asau /",
    "GSP30abhiprvu:2640": " kriyāvaicitryanirbhāsāt kālakramam apīśvaraḥ // Ipk_2,1.5 //",
    "GSP30abhiprvu:2641": " padārthasya svaṃ rūpaṃ mūrtiḥ ,",
    "GSP30abhiprvu:2642": " tasyāḥ yat vaicitryaṃ vibhedaḥ ,",
    "GSP30abhiprvu:2643": " tadyathā gṛhamiti anyat svarūpam ,",
    "GSP30abhiprvu:2644": " prāṅgaṇamiti anyat ,",
    "GSP30abhiprvu:2645": " vipaṇiriti anyat ,",
    "GSP30abhiprvu:2646": " devakulamiti aparam ,",
    "GSP30abhiprvu:2647": " udyānamiti anyat ,",
    "GSP30abhiprvu:2648": " araṇyamiti tadanyatarat ,",
    "GSP30abhiprvu:2649": " tasmāt vaicitryāt ābhāsyamānāt deśarūpo dūrādūravitatatvāvitatatvādiḥ kramo bhagavatā avabhāsyate /",
    "GSP30abhiprvu:2650": " yadā tu gāḍhapratyabhijñāprakāśabalāt tadeva idaṃ hastasvarūpam iti pratipattau mūrterna bhedaḥ ,",
    "GSP30abhiprvu:2651": " atha ca anyānyarūpatvaṃ bhāti tadaikasmin svarūpe yadanyat anyat rūpaṃ tadvirodhavaśāt asahabhavatkriyā ucyate ,",
    "GSP30abhiprvu:2652": " tasyā yat vaicitryaṃ parimitāparimitātmakaṃ tadekānusandhānena phalasiddhyādinibandhanavaśāt yathāruci carcitena nirbhāsayan kālarūpaṃ kramamevāvabhāsayati",
    "GSP30abhiprvu:2653": " na caitat vācyam ---- ekasvarūpasya katham anyat anyadrūpamiti ?",
    "GSP30abhiprvu:2654": " yato na asau kaścit bhāvo ya evaṃ kalpyate ;",
    "GSP30abhiprvu:2655": " saṃvideva hi tathā bhāti ,",
    "GSP30abhiprvu:2656": " tathā bhānameva ca tasyā aiśvaryam ,",
    "GSP30abhiprvu:2657": " na hi bhāsane virodhaḥ kaścit prabhavati ,",
    "GSP30abhiprvu:2658": " sa hi sukhaduḥkhāderbhāsanakṛta eva ,",
    "GSP30abhiprvu:2659": " tathā bhāsanābhāva eva hi virodhatattvam ,",
    "GSP30abhiprvu:2660": " etat apiśabdena īśvaraśabdena ca darśitam //5//",
    "GSP30abhiprvu:2661": " nanu evam ābhāsaviṣayābhyāmeva deśakālakramābhyāṃ bhavitavyam ,",
    "GSP30abhiprvu:2662": " anābhāsaśca pramātā ,",
    "GSP30abhiprvu:2663": " sa hi na kasyacit ābhāsate ,",
    "GSP30abhiprvu:2664": " tasya sarvam ābhāti yataḥ ,",
    "GSP30abhiprvu:2665": " tataśca tau pramātari katham ,",
    "GSP30abhiprvu:2666": " dṛśyete ca abhavam ahaṃ bhavāmi bhavitāsmi iti ,",
    "GSP30abhiprvu:2667": " gṛhe tiṣṭhāmi araṇye devagṛhe iti ca ,",
    "GSP30abhiprvu:2668": " kiṃ ca svayaṃ deśakālakramaśūnyasya kiṃ dūraṃ kim antikaṃ kiṃ vartamānaṃ kim atītaṃ kiṃ bhāvi ,",
    "GSP30abhiprvu:2669": " iti pramātrāśrayo bhāveṣvapi kramo na yuktaḥ ,",
    "GSP30abhiprvu:2670": " na ca pramātṛnirapekṣeṣvapi teṣu svātmani dūratvādi bhūtatvādi vā ,",
    "GSP30abhiprvu:2671": " tadetat samarthayitum āha @-----",
    "GSP30abhiprvu:2672": " sarvatrābhāsabhedo'pi bhavet kālakramākaraḥ /",
    "GSP30abhiprvu:2673": " vicchinnabhāsaḥ śūnyādermāturbhātasya no sakṛt // Ipk_2,1.6 //",
    "GSP30abhiprvu:2674": " deśakramo'pi bhāveṣu bhāti māturmitātmanaḥ /",
    "GSP30abhiprvu:2675": " svātmeva svātmanā pūrṇā bhāvā bhāntyamitasya tu // Ipk_2,1.7 //",
    "GSP30abhiprvu:2676": " sarveṣu vastuṣu ekānekarūpeṣu yaḥ kālātmā kramaḥ tasya ya ākaraḥ ---- utpattinibandhanam iti vyākhyātaḥ ,",
    "GSP30abhiprvu:2677": " ābhāsasya bhāvābhāvakṛto bhedaḥ sa śūnyaprāṇabuddhidehādeḥ bhavati ,",
    "GSP30abhiprvu:2678": " iti saṃbhāvyati ,",
    "GSP30abhiprvu:2679": " yataḥ sa śūnyādiḥ vicchinnabhāḥ ,",
    "GSP30abhiprvu:2680": " na hi tasya bhāsanaṃ svarūpaṃ nīlādivat jaḍatvāt ,",
    "GSP30abhiprvu:2681": " api tu saṃvitsphuraṇamasya bhāsanam ,",
    "GSP30abhiprvu:2682": " tat yadā asya nāsti ,",
    "GSP30abhiprvu:2683": " yathā supto dehasya saṃsārayātrāpatitatve śūnyasya prāṇādeḥ ,",
    "GSP30abhiprvu:2684": " tadā asya bhāsanaṃ vicchidyate ,",
    "GSP30abhiprvu:2685": " iti ābhāsasadbhāvāsadbhāvakṛtaḥ kālakramo 'sti ,",
    "GSP30abhiprvu:2686": " atīto 'haṃ bāladehābhāsarūpaḥ ,",
    "GSP30abhiprvu:2687": " bhavāmi yuvadehābhāsarūpaḥ iti /",
    "GSP30abhiprvu:2688": " sa ca yataḥ pramātā ahaṃbhāvasamāveśanāt aparipūrṇāt ata eva udriktakālakramavattvāt bhāveṣvapi kālakramam ābhāsayati ,",
    "GSP30abhiprvu:2689": " yo 'haṃ bālo 'bhavaṃ tatsahabhāvī vaṭābhāso 'pi abhavat iti ,",
    "GSP30abhiprvu:2690": " na tu yaḥ sakṛd vibhātaḥ iti anayā vācoyuktyā avicchinnabhāsanaḥ pramātā saṃvidrūpaḥ ,",
    "GSP30abhiprvu:2691": " tasya svātmani kālakramaḥ ,",
    "GSP30abhiprvu:2692": " nāpi tadapekṣayā vedye bhāvajāte ,",
    "GSP30abhiprvu:2693": " taddhi tatra abhedena bhāti iti /",
    "GSP30abhiprvu:2694": " evaṃ deśakramo'pi mitātmanaḥ paricchinnasvarūpasya śūnyādeḥ dehāntasya svātmani bhāti iha tiṣṭhāmi iti ,",
    "GSP30abhiprvu:2695": " svāpekṣayā ca bhāveṣvapi yat mama saṃyogapārimityena vartate tadantikam itarat dūram iti /",
    "GSP30abhiprvu:2696": " amitasya svarūpeyattāśūnyasya tu saṃvittattvasya bhāvāḥ svātmanā ahaṃbhāvena yato bhānti tataḥ pūrṇāḥ ---- aparicchinnasvarūpeyattākāḥ ,",
    "GSP30abhiprvu:2697": " yataḥ svātmā tasya tathābhūta eva iti samuccayopamā , taduktam ----",
    "GSP30abhiprvu:2698": " {apūrvāparaṃ hi idaṃ mūrtitaḥ kriyātaśca sarvaṃ sarvataḥ pūrṇam}",
    "GSP30abhiprvu:2699": " iti / kriyāprasaṅgāt iha kālakramaḥ prākarṇiko dṛṣṭāntatvena tatprasaṅgāt deśakramo nirūpitaḥ ,",
    "GSP30abhiprvu:2700": " dṛṣṭāntaśca pūrvaṃ vācya iti vaicitryanirūpaṇāvasare deśakramasya ādau abhidhānaṃ nyāyyam ,",
    "GSP30abhiprvu:2701": " upasaṃhāre tu prākaraṇikasya kālakramasyaiva ādau nirdeśaḥ ,",
    "GSP30abhiprvu:2702": " paścāttu prāsaṅgikasya deśakramasya iti //6 ; 7//",
    "GSP30abhiprvu:2703": " nanu evaṃ satyapramātari bhagavati nāstyeva kriyā iti āyātaṃ kālakramābhāvāt kramāśrayeṇa ca tasyā avasthānāt ityāśaṅkyāha @-----",
    "GSP30abhiprvu:2704": " kintu nirmāṇaśaktiḥ sāpy evaṃ viduṣa īśituḥ /",
    "GSP30abhiprvu:2705": " tathāvijñātṛvijñeyabhedo yadavabhāsyate // Ipk_2,1.8 //",
    "GSP30abhiprvu:2706": " iha tattvataḥ parameśvarasya apratihatasvātantryarūpāvicchinnasvātmaparāmarśamayī",
    "GSP30abhiprvu:2707": " ananyonmukhatārūpā icchaiva kriyā iti upasaṃhariṣyate adhikārāntare evam icchaiva",
    "GSP30abhiprvu:2708": " hetutā kartṛtā kriyā iti /",
    "GSP30abhiprvu:2709": " caitramaitrāderapi pacāmi iti yaiva antaricchā saiva kriyā ,",
    "GSP30abhiprvu:2710": " tathā ca adhiśrayaṇādibahutaraspandanasaṃbandhe 'pi pacāmi iti nāsya vicchidyate ,",
    "GSP30abhiprvu:2711": " yattu pacāmi iti icchārūpaṃ tadeva tathāspandanātmatayā bhāti ,",
    "GSP30abhiprvu:2712": " tatra tu na ko'pi kramaḥ tattvataḥ /",
    "GSP30abhiprvu:2713": " evam īśvarasyāpi īśe bhāse sphurāmi dhūrṇe pratyavamṛśāmi ityevaṃrūpaṃ yadicchātmakaṃ vimarśanam aham ityetāvanmātratattvaṃ na tatra kaścit kramaḥ ,",
    "GSP30abhiprvu:2714": " etadeva ca ucyate pramātṛprameyavaicitryakrama ullasatu ityamunā vākyena ,",
    "GSP30abhiprvu:2715": " tadatrāpi na kaścit kramaḥ ,",
    "GSP30abhiprvu:2716": " yathā tu icchārūpaṃ pacāmi iti spandanātmatāṃ kāyāparyantāṃ gataṃ kramārūpitam ābhāti",
    "GSP30abhiprvu:2717": " tadā bhagavadicchā pramātṛprameyabhedaparyavasitā tatkramopaśliṣṭā bhāti darpaṇatalamiva",
    "GSP30abhiprvu:2718": " vitataprabahannadīprabāhakramasamāśliṣṭam ,",
    "GSP30abhiprvu:2719": " atra ca kevalaṃ darpaṇasya tathā icchā nāsti ,",
    "GSP30abhiprvu:2720": " parameśvarasya tu sā asti ---- iti ubhayathā asya kriyāśaktiḥ kramarūpakriyānirmāṇasāmarthya kramarūpakriyoparāgayogaśca iti /",
    "GSP30abhiprvu:2721": " evaṃ deśakrame'pi vācyam ,",
    "GSP30abhiprvu:2722": " tatra tu asya cicchaktiḥ ucyate anyaiḥ ,",
    "GSP30abhiprvu:2723": " iha tu kriyāśaktireva sā svīkṛtā iti piṇḍārthaḥ /",
    "GSP30abhiprvu:2724": " akṣarārthastu ---- tathā iti svarūpabhedena deśakramakāriṇā kriyābhedena ca kālakramasaṃpādakena upalakṣito yo vijñātuḥ śūnyādeḥ pramātuḥ bhedo'nyonyaṃ jñeyācca ,",
    "GSP30abhiprvu:2725": " evaṃ ghaṭādeḥ parasparaṃ jñātuśca sa bhagavatā avabhāsyate ,",
    "GSP30abhiprvu:2726": " yat tadavabhāsanaṃ sā īśiturapi nirmāṇaśaktiḥ kriyāśaktiḥ na tu kevalaṃ śūnyādereva kriyā ,",
    "GSP30abhiprvu:2727": " yataśca tannirmitaṃ jñātṛjñeyakriyāvaicitryabhedam asau vidvān vetti aviratam tatraiva hi tat sphurati tato'pi tasya sā kriyāśaktiḥ /",
    "GSP30abhiprvu:2728": " ato bhāsanavicchedanābhāvāt kramābhāve sthūladṛṣṭyā yadyapi asya bhavet kriyānupapattiśaṅkā ,",
    "GSP30abhiprvu:2729": " kiṃ tu evamasya kriyāśaktirūpapannā ---- iti saṃgatiḥ /",
    "GSP30abhiprvu:2730": " iti śivam //8// āditaḥ 97//",
    "GSP30abhiprvu:2731": " iti śrīmadācāryotpaladevapādaviracitāyāmīśvarapratyabhijñāyāṃ śrīmadācāryābhinavaguptapādakṛtavimarśinyākhyaṭīkopetāyāṃ",
    "GSP30abhiprvu:2732": " kriyādhikāre kriyāśaktinirūpaṇaṃ nāma prathamamāhnikam // 1 //",
    "GSP30abhiprvu:2733": " kriyādhikāre dvitīyamāhnikam /",
    "GSP30abhiprvu:2734": " {virodhamavirodhaṃ ca svecchayaivopapādayan /",
    "GSP30abhiprvu:2735": " bhedābhedau ca yo mantratattvavittaṃ stumaḥ śivam //1//}",
    "GSP30abhiprvu:2736": " yaduktam apratihatasāmarthyāt bahgavato nirmāṇaśaktiḥ iti ,",
    "GSP30abhiprvu:2737": " tadeva bāhyavādadarśanānupapadyamānakriyāsaṃbandhasāmānyādipadārtharāśisamarthanamukhena nirvāhayituṃ",
    "GSP30abhiprvu:2738": " {kriyāsaṃbandhasāmānya ..................... /}",
    "GSP30abhiprvu:2739": " ityādi",
    "GSP30abhiprvu:2740": " {....................................... tena na bhrāntirīdṛśī /}",
    "GSP30abhiprvu:2741": " ityantaṃ ślokasaptakena āhnikaṃ prastūyate /",
    "GSP30abhiprvu:2742": " tatra prathamaślokena sūtrakalpena ekānekarūpasya kriyādeḥ bāhyavāde viruddhadharmādhyāsadūṣaṇena anupapadyamānasyāpyavaśyasamarthanīyaṃ vapuḥ iti darśayate /",
    "GSP30abhiprvu:2743": " dvitīyena tatra upapattiḥ sūcyate /",
    "GSP30abhiprvu:2744": " tṛtīyena nirvikalpakasaṃvedanasaṃvedyatve 'pi vikalpakāle eva sphuṭameṣāṃ rūpam ityucyate /",
    "GSP30abhiprvu:2745": " caturthapañcamābhyām ekānekasvarūpatāyā vi.ayavibhāgaḥ cintyate /",
    "GSP30abhiprvu:2746": " ṣaṣṭhena prahaṇakasūtrasūcitasaṃbandhasvīkṛtānāṃ kriyākārakabhāvādīnāṃ svarūpam ucyate /",
    "GSP30abhiprvu:2747": " saptamena arthakriyopayoga iti saṃkṣepaḥ /",
    "GSP30abhiprvu:2748": " nanvevaṃ tathā nirmāṇaśaktyā avabhāsanārūpayā yat nirmīyate tasyāvabhāsanaiva nirmāṇam ,",
    "GSP30abhiprvu:2749": " nānyat ,",
    "GSP30abhiprvu:2750": " sā ca dvicandrāderapi asti ,",
    "GSP30abhiprvu:2751": " nīlāderapi ,",
    "GSP30abhiprvu:2752": " nīlādiniṣṭhasya karmasāmānyasaṃbandhāderapi ,",
    "GSP30abhiprvu:2753": " tataśca asatyaṃ satyaṃ saṃvṛtisatyamiti ya evaṃprāyeṣu vyavahāraḥ sa kathaṃ saṃgaccheta",
    "GSP30abhiprvu:2754": " nirmeyatvāviśeṣāt ityāśaṃkya kriyādīnāmasatvatvaṃ tāvat nipapannam iti vadan dvicandrādīnāṃ",
    "GSP30abhiprvu:2755": " tu itthamapi asatyatvam iti sūcayan āha ----",
    "GSP30abhiprvu:2756": " kriyāsaṃbandhasāmānyadravyadikkālabuddhayaḥ /",
    "GSP30abhiprvu:2757": " satyāḥ sthairyopayogābhyāmekānekāśrayā matāḥ // Ipk_2,2.1 //",
    "GSP30abhiprvu:2758": " cittattvāt anyatra yā kriyābuddhiḥ kartṛkarmakaraṇādiṣu caitro bhrajati taṇḍulā viklidyante edhā jvalanti iti ,",
    "GSP30abhiprvu:2759": " tasyā ekānekarūpaścaitrādyartha āśrayaḥ ālambanam /",
    "GSP30abhiprvu:2760": " tathāhi ---- tattaddeśakālākārabhinnaḥ tatra caitradeho'nekasvabhāvo'pi sa evāyam iti ekarūpatām aparityajanneva nirbhāsate ,",
    "GSP30abhiprvu:2761": " sa eva ca ekānekarūpā kriyā tathaiva pratibhāsanācca pāramārthikī ,",
    "GSP30abhiprvu:2762": " dvicandrādi tu tathābhāsamānamapi uttarakālaṃ pramāvyāpārānuvṛttirūpasya sthairyasya unmūlanena dvicandro nāsti ityevaṃ rūpeṇa asatyam ,",
    "GSP30abhiprvu:2763": " iha punaḥ calati caitraḥ ityevaṃbhūto vimarśaḥ anuvartamāno na kenacit unmūlyamānaḥ saṃvedyate ,",
    "GSP30abhiprvu:2764": " dvicandrādi ca yadyapi hlādodvegayoḥ upayujyate ,",
    "GSP30abhiprvu:2765": " tathāpi dvicandrābhimānī na tāvatīṃ tatra arthakriyām abhimanyate ,",
    "GSP30abhiprvu:2766": " api tu yādṛśī ekena śaśinā kartavyā timirāpasāraṇādirūpā ,",
    "GSP30abhiprvu:2767": " tādṛśyeva apareṇa ,",
    "GSP30abhiprvu:2768": " iti na taddviguṇām arthakriyāṃ tatra adhyavasyati ,",
    "GSP30abhiprvu:2769": " tasyāṃ ca asau na upayujyate ,",
    "GSP30abhiprvu:2770": " brajyāyāṃ tu yāmeva grāmaprāptim adhyavasyati tasyām avikalāyām upayogo 'syā iti sthairyāt upayogācca ekānekarūpakriyātattvālambanabuddhiḥ satyaiva",
    "GSP30abhiprvu:2771": " evaṃ saṃbandhādiṣu kālaparyanteṣu vācyam uttarakārikāsu sphuṭīkariṣyati //1//",
    "GSP30abhiprvu:2772": " nanvekatvam anekatvaṃ ca parasparaṃ viruddhe ,",
    "GSP30abhiprvu:2773": " katham ekatra vastuni syātām ,",
    "GSP30abhiprvu:2774": " tataścāyaṃ bādhakapramāṇakṛtaḥ sthairyonmūlanaprakāra ityāśaṅkyāha @-----",
    "GSP30abhiprvu:2775": " tatraikamāntaraṃ tattvaṃ tadevendriyavedyatām /",
    "GSP30abhiprvu:2776": " saṃprāpyānekatāṃ yāti deśakālasvabhāvataḥ // Ipk_2,2.2 //",
    "GSP30abhiprvu:2777": " iha tāvat caitre calati dṛṣṭe na jātucit na calati ayam iti buddhiḥ jāyate ---- na rajatam itivat ,",
    "GSP30abhiprvu:2778": " dvicandro 'pi nāyaṃ dvicandraḥ timiravaśāt aham upaplutanayanaḥ param evaṃ vedmi iti bhavati unmūlanābuddhiḥ /",
    "GSP30abhiprvu:2779": " yattu uktam ---- ekameva katham anekaṃ bhavati iti ,",
    "GSP30abhiprvu:2780": " tatra ucyate ---- iha kāraṇameva katham akāraṇaṃ bhavati atha ucyate ---- viṣayabhedāt tathā iti ,",
    "GSP30abhiprvu:2781": " tadviṣayabhede etat na virudhyate iti kena ayaṃ vitīrṇo'vasaraḥ ?",
    "GSP30abhiprvu:2782": " saṃvedanena iti cet calati ityādau saṃvedanameva asmāmiḥ pramāṇīkṛtaṃ kimiti na sahyate ,",
    "GSP30abhiprvu:2783": " viṣayabhedo 'pi ca atra vaktuṃ na na śakyate ;",
    "GSP30abhiprvu:2784": " tathāhi ---- ābhāsāntareṇa asaṃbhedane tadekābhāsamātram ,",
    "GSP30abhiprvu:2785": " ata eva anyāpekṣāviyogāt antaraṅgatvāt āntaram anuvartamānaṃ tathābhūtābhāsamātragrahaṇocitāntaḥkaraṇavedyatayā",
    "GSP30abhiprvu:2786": " ca āntaraṃ tathāsvarūpāparicyuteḥ tattvam ābhāsāntarayogena tananasahiṣṇutvācca tattvam",
    "GSP30abhiprvu:2787": " ekam iti pratīyate ,",
    "GSP30abhiprvu:2788": " tadeva deśābhāsena iha amutra iti ,",
    "GSP30abhiprvu:2789": " kālābhāsena adhunā tadānīmiti ,",
    "GSP30abhiprvu:2790": " svabhāvābhāsena kṛśaḥ sthūla ityādinā ,",
    "GSP30abhiprvu:2791": " miśritayā anekamiti bāhyendriyavedyatāyāṃ pratīyate / tathā",
    "GSP30abhiprvu:2792": " {svāminaścātmasaṃsthasya .................... /}",
    "GSP30abhiprvu:2793": " iti uktanītyā viśvameva ānantaraṃ sat ekam , tadeva",
    "GSP30abhiprvu:2794": " {sāntarviparivartinaḥ ubhayendriyavedyatvam}",
    "GSP30abhiprvu:2795": " iti vakṣyamāṇakāryakāraṇabhāvatattvadṛṣṭyā intriyavedyatāyāmanekam ,",
    "GSP30abhiprvu:2796": " deśādyābhāsamiśraṇāt iti /",
    "GSP30abhiprvu:2797": " ekatvam ---- ābhāsāntarāmiśratāyāmantaḥkaraṇaikavedyatve cinmātratāyām ,",
    "GSP30abhiprvu:2798": " anekatvaṃ punar ---- ābhāsāntaramiśratāyām uvhayakaraṇavedyatve cidatiriktatābhāsane ca ,",
    "GSP30abhiprvu:2799": " iti sphuṭo viṣayabhedaḥ ,",
    "GSP30abhiprvu:2800": " tasyaiva ca tathātvam iti parāmarśabalādeva kāraṇākāraṇavat upādānasahakārivat /",
    "GSP30abhiprvu:2801": " atha vyapadeśamātram etat kāraṇam akāraṇaṃ ca ityādi ,",
    "GSP30abhiprvu:2802": " tadihāpi ekamanekamiti vyavahāramātram ,",
    "GSP30abhiprvu:2803": " nīlaṃ pītam avikalpakaṃ savikalpakam ityapi sarvaṃ māyāpade vyavahāramātram iti sarvaṃ samānam ,",
    "GSP30abhiprvu:2804": " tasmāt ekatvānekatvavirodho na bādhakaḥ ,",
    "GSP30abhiprvu:2805": " tadetat evakāreṇa uktam /",
    "GSP30abhiprvu:2806": " tatra iti , teṣu kriyādiṣu yat āntaraṃ tattvaṃ tadekam ,",
    "GSP30abhiprvu:2807": " tadeva indriyavedyatāṃ prāpya deśādibhedāt anekatāṃ yāti iti saṃbandhaḥ ,",
    "GSP30abhiprvu:2808": " tatra iti satyatve sthite ,",
    "GSP30abhiprvu:2809": " tayorvā ekatvānekatvayoḥ madhye ekatvamevam anekatvamevam iti vā yojanā //2//",
    "GSP30abhiprvu:2810": " nanu evaṃ viṣayabhede abhyupagamyamāne yadā ekaṃ pratibhātaṃ bhavati tadā na anekam ,",
    "GSP30abhiprvu:2811": " anekapratibhāse ca na ekaṃ pratibhātam ,",
    "GSP30abhiprvu:2812": " iti katham ekānekarūpaṃ vastu syāt ,",
    "GSP30abhiprvu:2813": " tathāhi bāhyena indriyeṇa caitro vicitradeśakaḥ param anubhūyate ,",
    "GSP30abhiprvu:2814": " na tu anekābhāsasaṃmiśrīkāre bāhyendriyajasya avikalpakasya vyāpāraḥ ---- saṃnihitaviṣayabalotpatteḥ avicārakatvāt ityāhuḥ ,",
    "GSP30abhiprvu:2815": " vikalpenāpi mānasena tathābhūtaṃ vastu naiva spṛśyate iti kayā dhiyā vastu ekānekarūpaṃ gṛhyeta ?",
    "GSP30abhiprvu:2816": " iti paravyāmohanibarhaṇāya āha ----",
    "GSP30abhiprvu:2817": " taddvayālambanā etā mano'nuvyavasāyi sat /",
    "GSP30abhiprvu:2818": " karoti mātṛvyāpāramayīḥ karmādikalpanāḥ // Ipk_2,2.3 //",
    "GSP30abhiprvu:2819": " iha jñānamālāyā antaḥsūtrakalpaḥ svasaṃvedanātmā pramātā jīvitabhūtaḥ iti upapāditaṃ prāk ,",
    "GSP30abhiprvu:2820": " sa ca svatantra ityapi nirṇītam ,",
    "GSP30abhiprvu:2821": " sa tu viśuddhasvabhāvaḥ śivātmā ,",
    "GSP30abhiprvu:2822": " māyāpade tu saṃkucitasvabhāvaḥ paśuḥ ,",
    "GSP30abhiprvu:2823": " tadasya manaḥsamullāsāvasare vikalpabhūmikāyāṃ sphuṭa ullāsaḥ ,",
    "GSP30abhiprvu:2824": " aindriyake nirvikalpake sadāśiveśvaradaśābhyudayāt ,",
    "GSP30abhiprvu:2825": " avikalpabodhābahirbhūtasya vimarśavyāpāraḥ /",
    "GSP30abhiprvu:2826": " paścādbhāvinaṃ vyavasāyaṃ niścayātmakaṃ vikalpakam anuvyavasāyaśabdavācyaṃ vidadhadantaḥkaraṇam etān kriyāsaṃbandhādivikalpān saṃpādayati /",
    "GSP30abhiprvu:2827": " te ca vikalpāḥ taddvayam ekatvānekatvarūpam avalambante ,",
    "GSP30abhiprvu:2828": " nahi vikalpeṣu pratibhāsamānam avastusat iti hi uktam prakāśataiva vastutvam iti /",
    "GSP30abhiprvu:2829": " na ca vikalpasya prakāśarūpatāṃ muktvā āropaṇādhyavasāyābhimānādināmadheyaṃ vyāpārāntaraṃ yuktam ,",
    "GSP30abhiprvu:2830": " tato 'bāhye bāhyam āropayanti ityādi vaco vastuśūnyam ,",
    "GSP30abhiprvu:2831": " tacca etat uktam",
    "GSP30abhiprvu:2832": " {bhrāntitve cāvasāyasya .............................. /}",
    "GSP30abhiprvu:2833": " ityatra / atha brūyāt paro yat indriyajñānena prakāśanīyaṃ svalakṣaṇaṃ tat kathaṃ vikalpaḥ spṛśediti ,",
    "GSP30abhiprvu:2834": " bhavedevaṃ ---- yadi vikalpo nāma svatantro bhavet ,",
    "GSP30abhiprvu:2835": " yāvatā pramāturasau vyāpāraḥ pramātā ca pūrvānubhavāntaḥsvasaṃvedanarūpaḥ tadasya",
    "GSP30abhiprvu:2836": " ca ayameva pūrvānubhavasaṃskāro yat vikalpanavyāpārakāle 'pi pūvānubhavātmatvam anujjhanneva āste ,",
    "GSP30abhiprvu:2837": " tataḥ pūrvānubhavo yāvat svalakṣaṇakāśanātmā tāvat pūrvānubhavatādātmyāpannapramātṛtattvavyāpāro 'pi vikalpastadviṣaya eva ,",
    "GSP30abhiprvu:2838": " ata evamuktam ācāryeṇa",
    "GSP30abhiprvu:2839": " {pūrvānubhavasaṃskāraḥ pramāturayameva saḥ /",
    "GSP30abhiprvu:2840": " yadapohanakāle'pi sa pūrvānubhavaḥ sthitaḥ //}",
    "GSP30abhiprvu:2841": " iti / tasmāt pramātuḥ yo vyāpāra ekatvānekatvasaṃyojanātmā sa eva prakṛto tatra tādṛśīḥ kriyādikalpanā ekānekavastuviṣayā etā iti grahaṇakavākyasūcitā mana eva karoti iti sthitam ,",
    "GSP30abhiprvu:2842": " yadyapi avikalpe'pi sāmānyādyavabhāso ghaṭamātrāvabhāsādau ,",
    "GSP30abhiprvu:2843": " tathāpi na tadā sāmānyādi sphuṭam ,",
    "GSP30abhiprvu:2844": " samānoparañjakatve saṃbandhidvayodbhave kramikakṣaṇasaṃtānātyāge avayavakadambakasvīkāre",
    "GSP30abhiprvu:2845": " avadhyavadhimatparigrahādau sāmānyasaṃbandhakriyādravyadigādipadārthasya paramārthataḥ sphuraṇāt ,",
    "GSP30abhiprvu:2846": " iti mānasavikalpagrāhyā ekānekarūpāḥ sāmānyādayaḥ iti sthitam /",
    "GSP30abhiprvu:2847": " evaṃ ca saṃvṛttiḥ vikalpabuddhiḥ ,",
    "GSP30abhiprvu:2848": " tadvaśāt ucyatāṃ saṃvṛtisatyatvaṃ satyatvasyaiva tu prakāraḥ tat ,",
    "GSP30abhiprvu:2849": " iti dvicandrādivat na asatyatā //3//",
    "GSP30abhiprvu:2850": " tatra ca ayaṃ saṃvidavataraṇakramo yat kriyāśaktereva ayaṃ sarvo visphāraḥ ,",
    "GSP30abhiprvu:2851": " tatrāpi sambandha eva mūlabhūtaḥ ,",
    "GSP30abhiprvu:2852": " tathāhi ---- samānānāṃ yat ekaṃ bhāti tat sāmānyam ,",
    "GSP30abhiprvu:2853": " devadattasya yat vaitatyaṃ sā kriyā ,",
    "GSP30abhiprvu:2854": " avayavānāṃ yadaikyaṃ vaitatyaṃ ca deśataḥ so'vayavī ,",
    "GSP30abhiprvu:2855": " imam avadhiṃ kṛtvā ayam ittham tato 'sya ayaṃ purastāt ityādirdik ,",
    "GSP30abhiprvu:2856": " asyāyaṃ kriyāpratānaḥ sahabhāvena āste vinābhāvena vā iti vartamānādiḥ kālaḥ ,",
    "GSP30abhiprvu:2857": " yāvat hi prātipadikārthasya pṛṣṭapāti vapuḥ bhāti tadatiriktaṃ sarvaṃ saṃbandha eva iti kārakāṇāmapi saṃbandharūpataiva ,",
    "GSP30abhiprvu:2858": " kevalaṃ kvacit asau saṃbandho vyapadeśāntaragranthiṃ sahate ,",
    "GSP30abhiprvu:2859": " yathā sāsrādimatāṃ saṃbandho gāvaḥ iti ekavyapadeśasahiṣṇuḥ tatra sāmānyādivyavahāraḥ ,",
    "GSP30abhiprvu:2860": " vyapadeśāntaragranthibhaṅge tu saṃbandhācoyuktireva ,",
    "GSP30abhiprvu:2861": " ata eva diṣṭiprasthapalādipramāṇaparimāṇonmānarūpaṃ tatra antargataṃ vā aṇumahadādi saṃkhyāpṛthaktvādi ca yat tat sarvaṃ saṃbandhasyaiva vijṛmbhitam",
    "GSP30abhiprvu:2862": " ye 'pi sāmānyādi vastvantaram amaṃsata te 'pi tatra samavāyam abhyupajagmuḥ jīvitatvena ,",
    "GSP30abhiprvu:2863": " samavāyaśca saṃbandhātmā tadanugrāhyo vā keṣāṃcit , yata āhuḥ ----",
    "GSP30abhiprvu:2864": " {samavāyākhyāṃ tāṃ śaktimanugṛhṇāti saṃbandhaḥ /}",
    "GSP30abhiprvu:2865": " iti /",
    "GSP30abhiprvu:2866": " yadapi ca kārakaṃ tadapi kriyāmukhaprekṣi ,",
    "GSP30abhiprvu:2867": " sāpi kālaṃ prāṇeśvaram āśrayati ,",
    "GSP30abhiprvu:2868": " so 'pi kriyādvāreṇa sarvabhāvātmā sambandham uddhurayati iti saṃbandhādhīnaiva iyaṃ citrā lokayātrā /",
    "GSP30abhiprvu:2869": " yadāha ācārya eva @-----",
    "GSP30abhiprvu:2870": " {bhedābhedātmasaṃbandhasahasarvārthasādhitā /",
    "GSP30abhiprvu:2871": " lokayātrākṛtiryasya svecchayā naumi taṃ śivam //}",
    "GSP30abhiprvu:2872": " iti /",
    "GSP30abhiprvu:2873": " ataḥ saṃbandhameva prathamaṃ nirūpayitum āha @-----",
    "GSP30abhiprvu:2874": " svātmaniṣṭhā viviktābhā bhāvā ekapramātari /",
    "GSP30abhiprvu:2875": " anyonyānvayarūpaikyayujaḥ saṃbandhadhīpadam // Ipk_2,2.4 //",
    "GSP30abhiprvu:2876": " rājā puruṣaśca bahistaṭasthau svātmaikaparisamāptau pramātṛbhūmau yadaikyaṃ gacchataḥ ,",
    "GSP30abhiprvu:2877": " na ca aikyamātraṃ tayoḥ bhedavigalanāpatteḥ ,",
    "GSP30abhiprvu:2878": " api tu paraspararūpaśleṣātmakaṃ yugapadeva nimajjadunmajjadbhedābhedakoṭidvayadolārohaṇalakṣaṇam anvayarūpam ,",
    "GSP30abhiprvu:2879": " tadā tāveva sambandhadhiya ālambanaṃ bhavato rājñaḥ puruṣaḥ iti ,",
    "GSP30abhiprvu:2880": " tathāhi ---- rājā yadā pūrvaṃ dhiyā gṛhīto 'pi na svātmaviśrāntyā tuṣyati tadā rūpāntareṇa puṃsā śleṣaṃ bhajan kṛtārthībhavati ,",
    "GSP30abhiprvu:2881": " puruṣo 'pyevaṃ ,",
    "GSP30abhiprvu:2882": " sa ca eṣa rūpaśleṣa eka eva ubhayoḥ cidātmani tathā avasthānarūpaḥ pūrvapratilabdhasaṃvitpratiṣṭhaḥ",
    "GSP30abhiprvu:2883": " tata eva adhikasaṃviśrimajjanāt anābhāsamānapṛthagbhavanalakṣaṇaḥ svātantrye viśrāmyati ,",
    "GSP30abhiprvu:2884": " iti tatraiva nirbhāsate samāskanditapuruṣaparamārtho 'pi ,",
    "GSP30abhiprvu:2885": " evaṃ bahiranekatā ,",
    "GSP30abhiprvu:2886": " antastu paraspararūpaśleṣeṇaikyam ,",
    "GSP30abhiprvu:2887": " iti saṃbandhasya rūpam //4//",
    "GSP30abhiprvu:2888": " jātidravyāvabhāsānām bahirapyekarūpatām /",
    "GSP30abhiprvu:2889": " vyaktyekadeśabhedaṃ cāpyālambante vikalpanāḥ // Ipk_2,2.5 //",
    "GSP30abhiprvu:2890": " jātyavabhāsasya avabhāsamānarūpāyāḥ jāteḥ grāhikā yāḥ kalpanāḥ ,",
    "GSP30abhiprvu:2891": " tā na kevalaṃ saṃbandhavat antar ekarūpatāṃ bahiśca anekarūpatām ālambante ,",
    "GSP30abhiprvu:2892": " yāvad bahirapi vyaktibhedalakṣaṇam anaikyaṃ bahireva ca tadanusyūtatārūpām ekatām ālambanatvaṃ nayanti /",
    "GSP30abhiprvu:2893": " gāvaḥ iti hi pratibhāse pṛthakkṛtā bahir vyaktayo bhānti ,",
    "GSP30abhiprvu:2894": " yena ca bahuvacanam ,",
    "GSP30abhiprvu:2895": " anuyāyi ca āsāṃ bhāti vapuḥ yata ekaprātipadikārthaparāmarśānugamaḥ ,",
    "GSP30abhiprvu:2896": " ubhayaṃ ca tad bahireva imāḥ iti aṅgulyā nirdeśāt ,",
    "GSP30abhiprvu:2897": " kevalaṃ bāhyatvamapi sthite paramārthaprakāśāntarbhāve ,",
    "GSP30abhiprvu:2898": " iti na tatra bhedābhedau dūṣaṇaṃ citrasaṃvedana iva /",
    "GSP30abhiprvu:2899": " anena dravye 'pi raktāraktādi virodhaḥ kṛtapratividhānaḥ ,",
    "GSP30abhiprvu:2900": " āntaraṃ tu aikyaṃ saṃbandhadvāreṇa tadvadeva sarvatra ,",
    "GSP30abhiprvu:2901": " evam avabhāsamānasya ghaṭa iti avayavidravyasya prāhikā yāḥ kalpanāḥ tā na kevalaṃ",
    "GSP30abhiprvu:2902": " saṃbandhavat antarbahīrūpatayā ekānekaviṣayā yāvat bahirapyekaṃ niḥsaṃdhibandharūpatvena",
    "GSP30abhiprvu:2903": " bhinnaṃ ca avayavalakṣaṇaikadeśadvāreṇa svīkurvate ,",
    "GSP30abhiprvu:2904": " ghaṭa iti hi niḥsandibandhanaikaghanātmā vitatarūpaśca bhāti iti //5//",
    "GSP30abhiprvu:2905": " kriyāvimarśaviṣayaḥ kārakāṇāṃ samanvayaḥ /",
    "GSP30abhiprvu:2906": " avadhyavadhimadbhāvānvayālambā digādidhīḥ // Ipk_2,2.6 //",
    "GSP30abhiprvu:2907": " kārakāṇāṃ kartrādiśaktyādhārāṇāṃ dravyāṇāṃ ca yo 'nyonyaṃ samanvayo dṛśyate ,",
    "GSP30abhiprvu:2908": " yathā mātṛmeyamānānāṃ mithaḥ ,",
    "GSP30abhiprvu:2909": " so'ntarlīnapramātmakakriyādiśeṣaparāmarśaikanimittakaḥ ,",
    "GSP30abhiprvu:2910": " na hi pramāparāmarśam antarvartinaṃ vihāya vastunaḥ sākṣāt anvayo 'tra saṃvedyate ,",
    "GSP30abhiprvu:2911": " ananyatra bhāvarūpatānimittatā atra viṣayārthaḥ ,",
    "GSP30abhiprvu:2912": " kārakaśaktināmapi yaḥ svāśrayaiḥ saṃbandhaḥ so'pi kriyāparāmarśanimittakaḥ ,",
    "GSP30abhiprvu:2913": " dravyāṇāṃ ca śaktīnāṃ ca kriyayā sākaṃ sākṣāt saṃbandhaḥ iti iyaṃ kriyaiva bhagavatī etāvadvijṛmbhitaṃ saṃbandham āvirbhāvayati /",
    "GSP30abhiprvu:2914": " asmādidaṃ pūrvaṃ paraṃ dūre ityevaṃ vahirbhinnatayāparāmṛśyamānayoḥ bhāvayorantar abhedanapūrvakaṃ bhedāvamarśamadhyam abhedaviśrāntaṃ ca yat rūpam āmṛśyate tat dig ityucyate /",
    "GSP30abhiprvu:2915": " atra hi tayoḥ mukhādyavayavaviśeṣaparāmarśādaraḥ tatsaṃmukhatvaparāṅmukhatvādiniścayaḥ saṃyogasaṃyuktasaṃyogālpatādiparigrahaśca upayogī /",
    "GSP30abhiprvu:2916": " kālaparāmarśasya pūrvaparādirūpatve janmasthityalpatādivimarśaścirakṣiprādirūpatve ca ,",
    "GSP30abhiprvu:2917": " pakṣyati pacati apākṣīt ityādau tu saṃbhāvitasya sphuṭasya sphuṭabhūtapūrvasya ātmīyasaṃvedanaspanditaprāṇādityādikriyāntarasya phalaviśeṣasya ca odanādeḥ parāmarśa upayujyate ,",
    "GSP30abhiprvu:2918": " evaṃ saṃkhyāparimāṇapṛthaktvasaṃyogavibhāgaprabhṛtiṣu saṃbandharūpataiva vācyā ,",
    "GSP30abhiprvu:2919": " sarvathā ayaṃ sakṣepaḥ ,",
    "GSP30abhiprvu:2920": " yatra padārthābhāsasya ātmaviśrāntyā saṃtoṣamapuṇyataḥ ābhāsāntaraparāmarśaviśrāntisākāṅkṣatayā svarūpapariniṣṭhā tatra saṃbandharūpataiva kriyāśaktivijṛnbhāmayī",
    "GSP30abhiprvu:2921": " tatrāpi bhāvāntarāpekṣayā saṃbandhāntaramapi astu ,",
    "GSP30abhiprvu:2922": " yathā saṃkhyādau samavāyaṃ manyante ,",
    "GSP30abhiprvu:2923": " na ca anavasthā bhavantyapi doṣāya ,",
    "GSP30abhiprvu:2924": " pūrvāparakalpasṛṣṭyanavastheva ,",
    "GSP30abhiprvu:2925": " nahi uttarasaṃbandhasṛṣṭyā vinā pūrvasaṃbandhāvabhāse hāniḥ kācit yen mūle kṣatiḥ śaṃkyeta //6//",
    "GSP30abhiprvu:2926": " evaṃ sakalalokayātrānuprāṇitakalpānalpasaṃbandhabandhurībhāvaṃ kriyāśaktivijṛmbhātmakam abhidhāya ,",
    "GSP30abhiprvu:2927": " tasya sthairyopayogau pūrvasūcitau nirūpayitumāha @-----",
    "GSP30abhiprvu:2928": " evamevarthasiddhiḥ syānmātur arthakriyārthinaḥ /",
    "GSP30abhiprvu:2929": " bhedābhedavatārthena tena na bhrāntir īdṛśī // Ipk_2,2.7 //",
    "GSP30abhiprvu:2930": " iha bhāvānāṃ na sattāsaṃbandhaḥ sattvam ,",
    "GSP30abhiprvu:2931": " avyāpakatvād anavasthāvaiyarthyādidoṣāt ,",
    "GSP30abhiprvu:2932": " na arthakriyā vastvantaratvāt ,",
    "GSP30abhiprvu:2933": " na tatkāritvaṃ sarvadā tadāveśādaśanāt , uktaṃ hi",
    "GSP30abhiprvu:2934": " {arthakriyāpi sahajā nārthānām ................. // }",
    "GSP30abhiprvu:2935": " iti / tatkāritvasya ca pratyakṣānupalambhātmakānvayavyatirekagamyasya apratyakṣatve sayo'pi apratyakṣatvaprāptaḥ ,",
    "GSP30abhiprvu:2936": " nārthakriyākaraṇayogyatvaṃ tasya satyāsatyake niścayakāle duravadhāratvāt ,",
    "GSP30abhiprvu:2937": " sarvasya ca asya agrakāśamānatvena naraśṛṅgaprāyatvam ,",
    "GSP30abhiprvu:2938": " arthakriyāntaraparyeṣaṇe ca anavasthā ,",
    "GSP30abhiprvu:2939": " iti prakāśamānataiva anunmūkyamānatathocitavimarśaparispandā bhāvasya sattvam ,",
    "GSP30abhiprvu:2940": " sā ca bhedābhedavapuṣāṃ saṃbandhādīnāmasti ,",
    "GSP30abhiprvu:2941": " iti ---- nirāśaṅkameva satyatvameva eṣām ,",
    "GSP30abhiprvu:2942": " tathāpi yadi paro'nubadhnīyāt ---- iha lokaḥ prācuryeṇa arthakriyārthī tatkāriṇi satyatvaṃ vyavaharati ,",
    "GSP30abhiprvu:2943": " tat kiṃ saṃbandhādīnām asti iti ,",
    "GSP30abhiprvu:2944": " tadasya hṛdayam āśvāsyate ,",
    "GSP30abhiprvu:2945": " yadi na kupyasi tat sarvatraiva vyavahāre yatrāpi sphuṭā saṃbandhādidhīḥ na udeti eṣameva tatrāpi ,",
    "GSP30abhiprvu:2946": " iti saṃbandhādirūpatayā bhedābhedavān yo 'rthaḥ tenaiva athakriyā ,",
    "GSP30abhiprvu:2947": " na tu svātmamātraviśrāntena kācidapi kadācidapi arthakriyā ,",
    "GSP30abhiprvu:2948": " tathāhi sukhena smaryamāṇena abhilāṣaḥ ,",
    "GSP30abhiprvu:2949": " ityādi krameṇa sarvo vyavahāraḥ sukhābhāsaśca yo'nubhūtaḥ sa eva abhilaṣyate na tu anyo'nanubhūtaḥ ,",
    "GSP30abhiprvu:2950": " sa eva abhilaṣyate na tu anyo'nanubhūtaḥ ,",
    "GSP30abhiprvu:2951": " sa eva ca yadi prāpyate tadabhilaṣitaṃ prāptam iti tuṣyate yadi ca tat tadeva tarhi kim abhilaṣyate ---- prāptatvāt ,",
    "GSP30abhiprvu:2952": " atha atadeva tathāpi katham arthyate ---- ajñātatvāt ,",
    "GSP30abhiprvu:2953": " tasmāt etat evaṃ bhavati ---- yadi tadeva ca atadeva ca tadapi ca atadapi ca iti /",
    "GSP30abhiprvu:2954": " evaṃ sukhasādhaneṣu vācyam /",
    "GSP30abhiprvu:2955": " taduktam ācāryeṇaiva @-----",
    "GSP30abhiprvu:2956": " {iṣṭārthitāyāmiṣṭaṃ vā vimṛśyeteṣṭakāri vā /",
    "GSP30abhiprvu:2957": " na cāpyadṛṣṭamiṣṭaṃ dyaurapīṣṭā'dṛṣṭabhogabhūḥ //",
    "GSP30abhiprvu:2958": " dṛṣṭaṃ ca saha dṛṣ.yaiva vinaṣṭamiti kārthitā /",
    "GSP30abhiprvu:2959": " draṣṭraikyena vibhṛṣṭaṃ tat ................................... //}",
    "GSP30abhiprvu:2960": " ityādi / evaṃ ca ābhāsātmani asmin asaṃvedyamapi ābhāsāntaraṃ sāmānyasaṃbandharūpatayā anupraviṣṭam ,",
    "GSP30abhiprvu:2961": " anyathā na kathaṃcidvyavahāraḥ iti sakaladeśakāladaśāpuruṣopayogī yadi ayaṃ vyavahāro na satyaḥ tarhi na anyasya satyatvaṃ vidmaḥ ---- iti na atra bhrāntiḥ iti bhramitavyam /",
    "GSP30abhiprvu:2962": " iti śivam //7// āditaḥ 104//",
    "GSP30abhiprvu:2963": " iti śrīmadācāryotpaladevapādaviracitāyāmīśvarapratyabhijñāyāṃ śrīmadācāryābhinavaguptapādakṛtavimarśinyākhyaṭīkopetāyāṃ",
    "GSP30abhiprvu:2964": " kriyādhikāre bhedābhedāvamarśanaṃ nāma dvitīyamāhnikam // 2 //",
    "GSP30abhiprvu:2965": " kriyādhikāre tṛtīyamāhnikam /",
    "GSP30abhiprvu:2966": " {pramāṇāni pramāveśe svabalākramaṇakramāt /",
    "GSP30abhiprvu:2967": " yasya vaktrāvalokīni prameye taṃ stumaḥ śivam //1//}",
    "GSP30abhiprvu:2968": " evaṃ kriyāśaktivisphāranirūpaṇaprasaṅgena saṃbandhapuraḥsaraṃ sāmānyādīnāṃ tattvam upapāditam ,",
    "GSP30abhiprvu:2969": " adhunā tu saṃbandhatattvameva ekaghanatayā vyutpādanīyam /",
    "GSP30abhiprvu:2970": " tacca dvividhameva paramārthataḥ jñāpyajñāpakatā kāryakāraṇatā ca ,",
    "GSP30abhiprvu:2971": " tatra pūrvasyāṃ mānameyabhāvādicintāspadabhūtāyāṃ sarvam uktacaraṃ vakṣyamāṇaṃ ca āyattaṃ ---- pramāṇādhīnā vastusiddhiḥ iti tatra tatra prasiddheḥ",
    "GSP30abhiprvu:2972": " evaṃ ca prakṛtasamarthanīyavastūpayogitayā svayaṃ ca saṃbandha rūpatayā avaśyavicāryāṃ mānādisthitiṃ nirūpayitum",
    "GSP30abhiprvu:2973": " {idametādṛk ......................... / }",
    "GSP30abhiprvu:2974": " ityādi ,",
    "GSP30abhiprvu:2975": " {............................. īśādivyavahāraḥ pravartyate //}",
    "GSP30abhiprvu:2976": " ityantaṃ ślokasaptadaśakena āhnikāntaramārabhyate /",
    "GSP30abhiprvu:2977": " tatra ślokadvayena pramāṇatatphalasvarūpam ,",
    "GSP30abhiprvu:2978": " tataḥ prameyasya svarūpaṃ nirūpayituṃ pratyābhāsaṃ pramāṇasya vyāpāro na tu svalakṣaṇātmakavastvekaniṣṭhatāniyamena ---- iti darśayituṃ pratyavamarśabalena ābhāsavyavasthā ,",
    "GSP30abhiprvu:2979": " iti daśabhiḥ ślokaiḥ ucyate ,",
    "GSP30abhiprvu:2980": " tatprasaṃgāt mithyājñānasvarūpaṃ ślokena ,",
    "GSP30abhiprvu:2981": " prameyasvarūpasiddhiśca prakṛtamapi īśvaravādam ava;",
    "GSP30abhiprvu:2982": " ambya ghaṭate ---- iti ślokena upadarśyate ,",
    "GSP30abhiprvu:2983": " sa ca eṣa sarvaḥ pramāṇatatphalaprameyādipravibhāgaḥ sati pramātari pradarśitarūpe ,",
    "GSP30abhiprvu:2984": " tato na tasya prameyatā yena atrāpi pramāṇavyāpārasaṃbhavaḥ ,",
    "GSP30abhiprvu:2985": " kevalaṃ vyavahāramātrasiddhiphalaṃ pramāṇam atra ,",
    "GSP30abhiprvu:2986": " iti ślokatrayeṇa ---- iti tātparyārthaḥ /",
    "GSP30abhiprvu:2987": " yaduktam kriyāsaṃbandhādibuddhayo na bhrāntisvabhāvāḥ iti ,",
    "GSP30abhiprvu:2988": " tadeva nirṇetuṃ pramāṇatatphalasvarūpaṃ tāvat prasiddhamanuvadati /",
    "GSP30abhiprvu:2989": " idam etādṛgityevaṃ yad vaśād vyavatiṣṭhate /",
    "GSP30abhiprvu:2990": " vastu pramāṇaṃ tat so 'pi svābhāso 'bhinavodayaḥ // Ipk_2,3.1 //",
    "GSP30abhiprvu:2991": " so 'ntas tathāvimarśātmā deśakālādyabhedini /",
    "GSP30abhiprvu:2992": " ekābhidhānaviṣaye mitir vastuny abādhitā // Ipk_2,3.2 //",
    "GSP30abhiprvu:2993": " yasya vaśāt ---- sāmarthyāt ,",
    "GSP30abhiprvu:2994": " vastu nīlasukhādikaṃ vyavatiṣṭhate ---- niyatāṃ prakāśamaryādāṃ na ativartate idamiti svarūpeṇa etādṛk iti ca viśeṣaṇabhūtanityatvānityatvādiyogena",
    "GSP30abhiprvu:2995": " talloke pramāṇam iti sthitam ,",
    "GSP30abhiprvu:2996": " tacca vivecakena vicāryam ---- iha vastunaḥ svarūpaṃ svātmavaśenaiva na tāvat vyavatiṣṭhate ---- jaḍatvāt ,",
    "GSP30abhiprvu:2997": " mama nīlaṃ prakāśate caitrasya veti ca tadā kathamavabhāsaḥ ,",
    "GSP30abhiprvu:2998": " tasmāt anyavaśena vyavatiṣṭhate ,",
    "GSP30abhiprvu:2999": " anyo 'pi cet jaḍaḥ tat andhena andhasya hastādānam ,",
    "GSP30abhiprvu:3000": " tasmāt anyo'sau saṃvidāsmā ,",
    "GSP30abhiprvu:3001": " so 'pi yadi śuddho nirviśeṣo na tarhi nīlasyaiva vyavasthāhetuḥ bhavet ---- pītādāvapi tasya tathātvāt ,",
    "GSP30abhiprvu:3002": " tadasau nīloparakto nīlonmukho nīlaprakāśasvabhāva ityābhāsaḥ san nīlasya vyavasthāpakaḥ ,",
    "GSP30abhiprvu:3003": " tatprakāśasvabhāvataiva hi tadvyavasthāpakatā ,",
    "GSP30abhiprvu:3004": " sa ca nīlasya prakāśo yadi avyatiriktasya ,",
    "GSP30abhiprvu:3005": " tat pītasyāpi syāt ---- prakāśātmakacittattvatādātmyāviśeṣāt ,",
    "GSP30abhiprvu:3006": " tena vyatiriktīkṛtasya nīlasya sa prakāśaḥ /",
    "GSP30abhiprvu:3007": " nīlaṃ ca ittham tato vyatirekābhāsayogyaṃ yadi so'pyā ---- bhāso mahataḥ prakāśāt vyatiricyate ,",
    "GSP30abhiprvu:3008": " mahāprakāśāvyatireke tasya tato nīlādeḥ vyatirekābhāvaprasaṃgāt ,",
    "GSP30abhiprvu:3009": " mahāprakāśācca na vyatirekaṃ kiṃcidapi sahate ,",
    "GSP30abhiprvu:3010": " iti nūnaṃ tena saṃkoca ātmani nirbhāsanīyaḥ ,",
    "GSP30abhiprvu:3011": " saṃvido vastūnāṃ ca saṃkocanaprāṇo nañartharūpo'sau śūnya ityucyate ,",
    "GSP30abhiprvu:3012": " saṃkocāvabhāsa eva ca māyīyapramātuḥ utthānam ,",
    "GSP30abhiprvu:3013": " ata ekayā sṛṣṭiśaktyā pramātṛpramāṇaprameyollāsaḥ pramārthataḥ ,",
    "GSP30abhiprvu:3014": " tena ---- śūnyadhīprāṇadehādyupādhyāśrayasvīkārātmakasaṃkocaparigrahasaṃkucitāt m-ayāpramātuḥ",
    "GSP30abhiprvu:3015": " anantakālāntarmukhasaṃvedanarūpāt sa pramāṇābhimata ābhāso yāvat prameyonmukhatāsvabhāvaḥ",
    "GSP30abhiprvu:3016": " tāvat prameyasya deśakālākārābhāsasaṃbhedavattvāt so 'pi tathaiva kṣaṇe anyānyarūpaḥ sraṣṭavyaḥ ,",
    "GSP30abhiprvu:3017": " taduktam abhinavodayaḥ iti ---- abhinavaḥ ---- kṣaṇaparivāsamlānyāpi na kalaṅkitaḥ ,",
    "GSP30abhiprvu:3018": " tena navanavodaya ityuktaṃ bhavati ,",
    "GSP30abhiprvu:3019": " so'pi yadi tathābhūto māyāpramātṛlagno na bhavet tato mama nīlāvabhāso yasya tasyaiva pītābhāso mama iti na syāt ,",
    "GSP30abhiprvu:3020": " asti ca idaṃ svasaṃvedanaṃ ---- yat sarvatra abādhyamānam ,",
    "GSP30abhiprvu:3021": " ityevaṃ svatvena ābhāsamāno ya ābhāso ---- navanavaprameyaunmukhyāt navanavodayaḥ sa pramāṇam yataḥ pramāṃ vidhatte /",
    "GSP30abhiprvu:3022": " kāsau ? pramāṇaphalasvabhāvā iti cet ,",
    "GSP30abhiprvu:3023": " āha ---- sa eva bodharūpa ābhāso mitiḥ pramāṇaphalam iti saṃbandhaḥ /",
    "GSP30abhiprvu:3024": " nanu evaṃ paryāyatvamuktaṃ bhavet na tu phalabhāvaḥ ,",
    "GSP30abhiprvu:3025": " āha ---- bāhyonmukhatayā prakāśarūpayā tatra tat pramāṇam ,",
    "GSP30abhiprvu:3026": " yā tu tasyaiva antarmukhātmā vimarśarūpatā prāk upapāditā tatsvabhāvena kevalaṃ viṣayadaśāsaṃkucitena sa eva bodhaḥ phalam ,",
    "GSP30abhiprvu:3027": " yathāhi yaḥ śūro'haṃ sa eva vijayī iti ekaniṣṭhe śūratvavijayatve vivekavatā hetuphalabhāvena vyavasthāpyete ,",
    "GSP30abhiprvu:3028": " yato hi ahaṃ śūraḥ tato vijayī iti /",
    "GSP30abhiprvu:3029": " evaṃ yato nīlaprakāśaḥ tato nīlamidam iti parāmarśa iti ekarūpatve 'pi hetuphalabhāvaḥ , yayoktaṃ",
    "GSP30abhiprvu:3030": " {tadvaśāttadvyavasthānāt ................. /}",
    "GSP30abhiprvu:3031": " iti / kiṃ ca iha vyāpārarūpameva phalaṃ vyāpāraśca vyāpriyamāṇāt vyāpāryamāṇāt vā ananyākāra eva siddhaḥ ,",
    "GSP30abhiprvu:3032": " iti ---- abhedaḥ pramāṇaphalayoḥ vimarśabalena ca yataḥ pramāṇaṃ vimarśaśca śabdajīvitaḥ",
    "GSP30abhiprvu:3033": " śabdaśca ābhāsāntaraiḥ deśakālādirūpairanāmṛṣṭe ekatarivābhāsamātre pravartate ----",
    "GSP30abhiprvu:3034": " ghaṭa iti lohita iti ,",
    "GSP30abhiprvu:3035": " tato deśakālābhāsayoḥ svalakṣaṇatvārpaṇapravaṇayoḥ anāmiśraṇāt sāmānyāyamāne ābhāse pramāṇaṃ pravartate ,",
    "GSP30abhiprvu:3036": " ayam ityapi hi avabhāsa ābhāsāntarānāmiśre puro'vasthite bhāvāvabhāsamātre ,",
    "GSP30abhiprvu:3037": " iti uktaṃ śrīmadācāryapādaireva ----",
    "GSP30abhiprvu:3038": " {niyate 'pyayamityevaṃ parāmarśaḥ puraḥsthite /",
    "GSP30abhiprvu:3039": " sarvabhāvagatedantāsāmānyenaiva jāyate //}",
    "GSP30abhiprvu:3040": " iti / tata ābhāsamātrameva vastu ,",
    "GSP30abhiprvu:3041": " svalakṣaṇaṃ tu tadābhāsasāmānādhikaraṇyābhāsarūpam ābhāsāntaram ekam anyadeva ,",
    "GSP30abhiprvu:3042": " tatra ca pṛthageva ca pramāṇaṃ ,",
    "GSP30abhiprvu:3043": " tatparaṃ miśrīkāreṣu teṣu ābhāseṣu gṛhītagrāhi na pramāṇam iti agre bhaviṣyati ,",
    "GSP30abhiprvu:3044": " adhyavasāyasya asmaduktanayena śabdaprāṇitasya pratyābhāsaviśrāntau tadapekṣamapi prāmāṇyaṃ vadatā pratyābhāsaniṣṭhameva prāmāṇyamupetyam ,",
    "GSP30abhiprvu:3045": " ityāstām ,",
    "GSP30abhiprvu:3046": " kimavāntareṇa /",
    "GSP30abhiprvu:3047": " nanu yadi vimarśaḥ pramāṇavyāpāraḥ sa tarhi dvicandre 'pi asti ?",
    "GSP30abhiprvu:3048": " maivam , sa hi saṃskārayogāt ātmānamabhimataprasiddhārthakriyāprāptiparyantamanubandhayan anunmūlitavṛttiḥ sthiraḥ san tathā bhavati ,",
    "GSP30abhiprvu:3049": " madhye punarunmūlanaṃ cet sahate na tarhi asau tathā vimarśaḥ ,",
    "GSP30abhiprvu:3050": " nāyaṃ vimarśaḥ pūrvamapi ---- ekena antarmukhena vapuṣā pūrvameva ---- tasya nirmūlanāt ,",
    "GSP30abhiprvu:3051": " svasaṃvit atra ca sākṣiṇī ,",
    "GSP30abhiprvu:3052": " tadaiva na idaṃ rajatam iti vṛttapūrvasyaiva vimarśasya avimarśīkaraṇaṃ saṃvedyate /",
    "GSP30abhiprvu:3053": " uktaṃ ca etat bādhavicāre ,",
    "GSP30abhiprvu:3054": " vakṣyate ca",
    "GSP30abhiprvu:3055": " {rajataikavimarśa ........................... }",
    "GSP30abhiprvu:3056": " ityatra , evaṃ sthite dvicandre 'pi yāvat parakutūhalasaṃpādanamarthakriyāsaṃmatam",
    "GSP30abhiprvu:3057": " apūrvavastudarśanāya cikīrṣati tāvat avajñopahāsaśokādivivaśaḥ parajanavacanākarṇanena",
    "GSP30abhiprvu:3058": " samunmūlyamānaṃ prācyaṃ dvicandro ';",
    "GSP30abhiprvu:3059": " yam iti parāmarśaṃ svasaṃvedanādeva abhimanyate /",
    "GSP30abhiprvu:3060": " nanvevaṃ yatra arthakriyāṃ na anvicchati tatra kathaṃ bādhābādhavyavahāraḥ ?",
    "GSP30abhiprvu:3061": " mā bhūt ---- kiṃ naḥ truṭitam pravṛttirhi na sarvatra pramāṇata eva ,",
    "GSP30abhiprvu:3062": " kiṃ tarhi kavana saṃśayata eva ,",
    "GSP30abhiprvu:3063": " arthapakṣādhikyāt arthitvatāratamyādapi vā kṛṣyādau saviṣānna bhojane niścitasaṃbhāvitadṛṣṭapratyavāye ca cauryādau pravṛttidarśanāt ,",
    "GSP30abhiprvu:3064": " tat arthitvātiśayaḥ lokasya pravṛttau nibandhanam ,",
    "GSP30abhiprvu:3065": " sa ca pravṛttaḥ kvacana anummūlitapramitikaḥ pramāṇatāṃ pratipadyate ,",
    "GSP30abhiprvu:3066": " kvacit anyathābhavan viparyayamiti /",
    "GSP30abhiprvu:3067": " evam ājanma yato 'nena abhyasta ājanmaśatebhyo vā pramāṇāpramāṇavibhāgaḥ tato maṇirūpyādivat tatsvarūpam āpātamātra eva vilakṣaṇamīkṣate ,",
    "GSP30abhiprvu:3068": " asti hi tasya paramārthato vailakṣaṇyaṃ kāraṇabhedādikṛtam ,",
    "GSP30abhiprvu:3069": " tataśca yadārtiṃ parimitāṃ sahyām abhimanyate tata eva arthitāmahāgraheṇa yatra tatra",
    "GSP30abhiprvu:3070": " na preryate tadā visaṃvādabhīruḥ niścitaprāmāṇyāt bodhāt adṛṣṭe dṛṣṭe'pi vā pravartamāno na visaṃvādyate ,",
    "GSP30abhiprvu:3071": " iti sa ---- prekṣāpūrvakārī bhaṇyate ,",
    "GSP30abhiprvu:3072": " tena laukilaṃ pramāṇasvarūpam anūditaṃ sāmānyasaṃbandhādijñāne'pi mohāt aprāmāṇyaśaṃkāṃ śamayitum ,",
    "GSP30abhiprvu:3073": " ata eva vibhāgaviśeṣalakṣaṇaparīkṣādibhiriha na āyāsito lokaḥ /",
    "GSP30abhiprvu:3074": " yat yat abādhitasthairyam ata eva apratihatānuvṛttikaṃ vimarśaphalaṃ vidhatte tattad bodharūpaṃ bodhyaniṣṭhaṃ pramātṛsvarūpaviśrāntaṃ pramāṇam iti /",
    "GSP30abhiprvu:3075": " tacca aindriyake bodhe sukhādisaṃvedane yogijñāne ca avivādameva ,",
    "GSP30abhiprvu:3076": " mukhyatayaiva prameyarūpe ābhāse sākṣāt viśrānteḥ /",
    "GSP30abhiprvu:3077": " anumānajā tu pratītiḥ ābhāsāntarāt kāryarūpāt svabhāvabhūtāt vā ābhāsāntare pratipattiḥ ,",
    "GSP30abhiprvu:3078": " vastvantarasya ca tena sākaṃ kāryakāraṇabhāvaniyamaḥ sāmānādhikaraṇyaniyamaśca īśvaraniyatiśaktyupajīvana eva avadhāryo bhavati na anyathā /",
    "GSP30abhiprvu:3079": " tena yāvati niyatirjñātā tāvati deśe kāle vā anumānaṃ pramāṇam /",
    "GSP30abhiprvu:3080": " āgamastu nāmāntaraśabdanarūpo dṛḍhīya stamavimarśātmā citsvabhāvasya īśvarasya antaraṅga",
    "GSP30abhiprvu:3081": " eva vyāpāraḥ pratyakṣāderapi jīvitakalpaḥ tena yat yathāmṛṣṭaṃ tat tathaiva yathā",
    "GSP30abhiprvu:3082": " naitat viṣaṃ māṃ mārayati garuḍa eva aham iti /",
    "GSP30abhiprvu:3083": " tatra tu tathāvidhe śabdanātmani vimarśe ānukūlyaṃ yo bhajate śabdarāśiḥ so 'pi pramāṇam ,",
    "GSP30abhiprvu:3084": " yathā ---- vedasiddhāntādiḥ ,",
    "GSP30abhiprvu:3085": " anyo'pi vā bauddhārhatāgamādiḥ ,",
    "GSP30abhiprvu:3086": " tena hi yat śabdanam utpātitaṃ jyotiṣṭomakārī ahaṃ svargaṃ gantā iti dīkṣito 'ham apunarāvṛttibhāgī iti ,",
    "GSP30abhiprvu:3087": " kāruṇiko 'haṃ buddhapadaṃ gantā iti ,",
    "GSP30abhiprvu:3088": " gāḍhakleśasahiṣṇuraham arhatpadaṃ prapattā iti ,",
    "GSP30abhiprvu:3089": " tatra na viparyaya udeti ,",
    "GSP30abhiprvu:3090": " tadā śvastasyaiva tatra anuṣṭhānayogyatvāt ,",
    "GSP30abhiprvu:3091": " anyasya tu dṛḍhapratipattirūpatvābhāvāt apramāṇameva tathāvimarśanātmakaṃ śabdanam /",
    "GSP30abhiprvu:3092": " nanvevaṃ tadeva śāstraṃ kaṃcitprati pramāṇaṃ kaṃcitprati na iti syāt ,",
    "GSP30abhiprvu:3093": " na caitadyuktam ---- apakṣapātitvātpramāṇasya iti ,",
    "GSP30abhiprvu:3094": " atattvajño 'si pratītivṛttasya ,",
    "GSP30abhiprvu:3095": " tathāpi nopekṣyase ,",
    "GSP30abhiprvu:3096": " apakṣapāti pramāṇam iti kaḥ asya vacanasya arthaḥ ,",
    "GSP30abhiprvu:3097": " kiṃ yat ekasya nīlajñānaṃ pratyakṣarūpaṃ tat kiṃ sarvasya nīlaṃ bhāsayati dhūmajñānaṃ vā agnim ,",
    "GSP30abhiprvu:3098": " tvaṃ prātarnidhimanena vidhinā landhāse iti ca yaḥ siddhādeśa āgamaḥ sa kiṃ sarvānprati pramāṇam ,",
    "GSP30abhiprvu:3099": " atha kasyāpi kadācit kiṃcit ,",
    "GSP30abhiprvu:3100": " tathā ihāpi dṛḍhavimarśanarūpaṃ śabdanam ā ---- samantāt arthaṃ gamayati iti āgamasaṃjñakaṃ pramāṇaṃ sarvasya tāvat bhavati ,",
    "GSP30abhiprvu:3101": " tatra yathā mithyājñānasahāyatāṃ bhajamānam ālokendriyādikam apramāgatāsavivam apramāṇam ,",
    "GSP30abhiprvu:3102": " na ca etāvatā samyagjñānarūpasya pratyakṣasya kācit pakṣapātitā ,",
    "GSP30abhiprvu:3103": " tathā sa eva vyotiṣṭhomādiśabdaḥ śūdrāderadṛḍhavimarśātmani ata evāpramāṇe āgamābhāse",
    "GSP30abhiprvu:3104": " sācivyaṃ vidadhadapi dṛḍhavimarśātmakasatyāgamarūpaśabdalakṣaṇapramāṇopayogitāyāṃ",
    "GSP30abhiprvu:3105": " prāmāṇyaṃ bhajan na pallapātāpalṣapātadoṣapratikṣepayogyaḥ ,",
    "GSP30abhiprvu:3106": " sarva eva hi āgamo niyatādhilārideśakālasahakāryādiniyantritameva vimarśa vidhatte ,",
    "GSP30abhiprvu:3107": " vidhirūpo niṣedhātmā vā /",
    "GSP30abhiprvu:3108": " tena prasiddhiḥ iti śloke yatra yadā ityuktam ,",
    "GSP30abhiprvu:3109": " tena ---- pratyakṣāgamau bādhakau anumānasya ,",
    "GSP30abhiprvu:3110": " iti tatrabhavadbhartṛhari -- nyāyabhāṣyakrṭprabhṛtayaḥ ,",
    "GSP30abhiprvu:3111": " tasmāt pramāṇalakṣaṇe jñāte sarvaṃ pramāṇasvarūpaṃ jñātaṃ bhavati kiṃ viśeṣalakṣaṇaiḥ ,",
    "GSP30abhiprvu:3112": " yastu avisaṃvādakatvaṃ tasya lakṣaṇam āha tenāpi prāpakatvaṃ pravartakatvaṃ pravṛttiyogyaśakyaprāptikavastūpadaśakatvaṃ",
    "GSP30abhiprvu:3113": " pramāṇalakṣaṇaṃ bruvatā na kiṃcit pramāṇābhimatabodhaviśrāntaṃ svarūm uktam ,",
    "GSP30abhiprvu:3114": " tacca anenaiva lakṣaṇena nirvāhyate tat nirvyūḍhaṃ bhavati ,",
    "GSP30abhiprvu:3115": " anyathā mukhabhaṅgamūrdhakampāṅgulīmoṭanādimātratattvaṃ tat , iti",
    "GSP30abhiprvu:3116": " alaṃ vistareṇa //2//",
    "GSP30abhiprvu:3117": " nanu ca ekābhidhānaviṣaye mitiḥ iti yat uktam ,",
    "GSP30abhiprvu:3118": " tatra ---- ekamabhidhānaṃ bāhye svalakṣaṇa eva pravartate yadi ,",
    "GSP30abhiprvu:3119": " tatkatham uktaṃ pratyābhāsaṃ pramāṇam ,",
    "GSP30abhiprvu:3120": " ābhāsamiśrīkaraṇābhāsastu svalakṣaṇam ityāśaṅkāṃ śamayan pramāṇasya yat prameyaṃ tat paramārthato nirūpayitum āha ----",
    "GSP30abhiprvu:3121": " yathāruci yathārthitvaṃ yathāvyutpatti bhidyate /",
    "GSP30abhiprvu:3122": " ābhāso 'py artha ekasminn anusaṃdhānasādhite // Ipk_2,3.3 //",
    "GSP30abhiprvu:3123": " yadyapi ghaṭa iti bahiḥ paridṛṣṭa eko 'rthaḥ tathāpi tāvāneva asau na ,",
    "GSP30abhiprvu:3124": " api tu pṛthaṅnirbhavyamānatāmapi sahate ,",
    "GSP30abhiprvu:3125": " tathāhi ---- svatantraṃ vā vivecanam arthitvānusāreṇa vā pūrvaprasiddhyupajīvanena vā ,",
    "GSP30abhiprvu:3126": " tatra tridhāpi vivecane kriyamāṇe pṛthageva bhānti ābhāsāḥ ,",
    "GSP30abhiprvu:3127": " nanvevaṃ cet kathamekaṃ svalakṣaṇam ?",
    "GSP30abhiprvu:3128": " ucyate ---- teṣāṃ pṛthak bhāsamānānāmapi ābhāsānāṃ yo vimarśaḥ anuprāṇitabhūtaḥ sa kadācit pratyābhāsameva viśrāmyati ,",
    "GSP30abhiprvu:3129": " tadā parāparasāmānyagrahaṇam ,",
    "GSP30abhiprvu:3130": " kadācit punaḥ guṇapradhānatāpādanena atra idam ittham iti miśraṇāprāṇo vimarśaḥ tadā tadekaṃ svalakṣaṇam /",
    "GSP30abhiprvu:3131": " apiḥ bhinnakamaḥ anusandhānena miśratāvimarśena sādhito ya eko 'rthaḥ svalakṣaṇātmā tanna ekasminnapi sati ruci ---- svātantryam ,",
    "GSP30abhiprvu:3132": " arthitvam ---- arthakriyābhilāṣaparavaśatām ,",
    "GSP30abhiprvu:3133": " vyutpattiṃ ---- vṛddhavyavahāraśaraṇatāṃ ca anatikramya bhidyata eva ābhāsaḥ //3//",
    "GSP30abhiprvu:3134": " ka yathā iti nidarśayitum āha ----",
    "GSP30abhiprvu:3135": " dīrghavṛttordhvapuruṣadhūmacāndanatādibhiḥ /",
    "GSP30abhiprvu:3136": " yathābhāsā vibhidyante deśakālāvibhedinaḥ // Ipk_2,3.4 //",
    "GSP30abhiprvu:3137": " tathaiva sadghaṭadravyakāñcanojjvalatādayaḥ /",
    "GSP30abhiprvu:3138": " ābhāsabhedā bhinnārthakāriṇaste padaṃ dhvaneḥ // Ipk_2,3.5 //",
    "GSP30abhiprvu:3139": " iha tāvat ekasminnapi cetanatayā prasiddhe puruṣasvalakṣaṇe vitatadeśavyāpitāṃ dīrghatāmeva kadācit vimṛśati ,",
    "GSP30abhiprvu:3140": " yā tarūṇāmapi asti ,",
    "GSP30abhiprvu:3141": " niḥsaṃdhibandhanarūpatāṃ vā vṛttatāṃ yā śilānāmapi saṃbhavinī ,",
    "GSP30abhiprvu:3142": " ūrdhvadigākramaṇarūpāṃ vā ūrdhvatāṃ yā sthāṇorapi saṃbandhinī ,",
    "GSP30abhiprvu:3143": " gamanāgamanādisvatantrabhāvayogyatārūpaṃ vā puruṣatvaṃ yad anyapuruṣasādhāraṇam /",
    "GSP30abhiprvu:3144": " tathā hi ---- svatantrayā vā icchayāṃ rucirūpayā yāvadevaṃ kuryāt yathouktam",
    "GSP30abhiprvu:3145": " {yā ta vyākṣepasāratvāccetasaḥ svarasodgatā /}",
    "GSP30abhiprvu:3146": " iti / vitatadeśavyāpina eva vā arthān tirodhilakṣaṇām arthakriyām arthayamāno vibhajet ,",
    "GSP30abhiprvu:3147": " evaṃ vyavahāre vṛddhaiḥ kīdṛk dīrghaṃ nāma gīyate iti vyutpitsamāno vyutpādayitumicchuḥ vā vibhāgaṃ kuryāt /",
    "GSP30abhiprvu:3148": " ityevaṃ tatra ābhāsānāṃ bhedaḥ /",
    "GSP30abhiprvu:3149": " ekasvalakṣaṇaṃ tu ---- ekasmin deśābhāse kālābhāse ca viśrānteḥ ,",
    "GSP30abhiprvu:3150": " deśakālābhāsāveva hi sāmānyarūpatāprayojakavyāpitvanityatvakhaṇḍanāvidhānasavidhavṛttī viśeṣarūpatāṃ vitarataḥ /",
    "GSP30abhiprvu:3151": " evaṃ puruṣatvavat anye 'pi brāhmaṇādyābhāsā api nirūpyāḥ ,",
    "GSP30abhiprvu:3152": " evam atra tāvat prasiddhatara ābhāsabhedo ---- jaḍājaḍasādhāraṇabahutaradharmāspadatvāt ,",
    "GSP30abhiprvu:3153": " anena nidarśanena dhūme'pi dhūmatvacāndanatvaśrīkhaṇḍacandanotthitatvādayaḥ prasiddhā ābhāsabhedā vibhajanīyāḥ /",
    "GSP30abhiprvu:3154": " prasiddhena dṛṣṭāntena aprasiddhabhāgo 'pi yo ghaṭaḥ tatrāpi ābhāsabhāgabhedo bhavati ,",
    "GSP30abhiprvu:3155": " tathāhi kiṃcidapi atra nāsti iti hṛdbhaṅgamiva āpadyamāno ghaṭaṃ paśyan asti idam iti sattvābhāsameva paśyati ,",
    "GSP30abhiprvu:3156": " aparān ābhāsān nāmnāpi tu nādriyate ,",
    "GSP30abhiprvu:3157": " tathā udakāharaṇārthī ghaṭābhāsam ,",
    "GSP30abhiprvu:3158": " svatantranayanānayanayogyavastvarthī dravyābhāsam ,",
    "GSP30abhiprvu:3159": " mūlyādyarthī kāñcanāvabhāsam ,",
    "GSP30abhiprvu:3160": " hṛdyatārthī aujjvalyābhāsam ,",
    "GSP30abhiprvu:3161": " ādigrahaṇāt dṛḍhatarabhāvārthī dārḍhyābhāsam iti draṣṭavyam ,",
    "GSP30abhiprvu:3162": " evaṃ rucivyutpattyorapi yojanīyam /",
    "GSP30abhiprvu:3163": " evam ete ābhāsabhedā eva vastu ābhāsamānatāsāratvāt vastutāyāḥ /",
    "GSP30abhiprvu:3164": " yo 'pi ābhāsasya prāṇabhūto vimarśaḥ so'pi pratyābhāsameva ,",
    "GSP30abhiprvu:3165": " śabdasya abhijalpātmano bodhajīvitaprakhyasya pratyābhāsameva viśrānteḥ ,",
    "GSP30abhiprvu:3166": " sat ghaṭo lohitaḥ ityādi /",
    "GSP30abhiprvu:3167": " arthakriyākāritvamapi anvayavyatirekābhyāṃ pratyābhāsameva niyataṃ ---- sadābhāsena hṛdbhaṅgaparihāramātrasya saṃpādanāt ,",
    "GSP30abhiprvu:3168": " tatra ābhāsāntarasya yā apekṣā sā agnyābhāsena arthakriyāyāṃ sādhyāyāṃ pātrābhāsasya iva tadābhāsanāntarīyakatvena ābhāsāntarasyāpi niyatasya apekṣaṇāt /",
    "GSP30abhiprvu:3169": " evaṃ yena yena mukhena artho vicāryate tena tena ābhāsamātrātmaiva tathaiva pratibhāsanāt vimarśanāt arthakriyākaraṇācca iti siddham /",
    "GSP30abhiprvu:3170": " evaṃ prasiddhataraprasiddhāprasiddhatvātiśayena eko'pi arthogranthakāreṇa traidhaṃ nirūpito dīrghavṛtteti dhūmeti saddhaṭeti //5//",
    "GSP30abhiprvu:3171": " nanu evaṃ pratyābhāsameva vastutve eko ghaṭātmā na vastu syāt ityāśaṃkyāha",
    "GSP30abhiprvu:3172": " ābhāsabhedādvastūnāṃ niyatārthakriyā punaḥ /",
    "GSP30abhiprvu:3173": " sāmānādhikaraṇyena pratibhāsādabhedinām // Ipk_2,3.6 //",
    "GSP30abhiprvu:3174": " ābhāsānāṃ miśraṃ yadrūpaṃ tatra avaśyaṃ kaścidābhāsaḥ pradhānatvena anyābhāsānāṃ viśrāntipadīkāryaḥ sa teṣāṃ samānamadhikaraṇam ,",
    "GSP30abhiprvu:3175": " tena saha yasteṣāṃ saṃbandhaḥ tat sāmānādhikaraṇyam ,",
    "GSP30abhiprvu:3176": " tena upalakṣito yaḥ pratibhāsaḥ ---- arthonmukhaḥ prakāśaḥ tadanuprāṇakaśca napadātmā parāmarśaḥ ---- tasya sarvasya ekābhāsaviśrāntatāniyamāt",
    "GSP30abhiprvu:3177": " tasmāt taṃ sāmānādhikaraṇyābhāsaṃ samanughrāṇayati yo vākyātmā vākyārthaparāmarśarūpo",
    "GSP30abhiprvu:3178": " vimarśaḥ ---- iha idānīṃ eṣa ghaṭo'sti ityevaṃrūpaḥ tato hetoḥ ye abhedina ekasvalakṣaṇatām",
    "GSP30abhiprvu:3179": " prāptā na ca svarūpabhedam ujjhantaḥ teṣām anyā viśiṣṭā samuditā arthakriyā /",
    "GSP30abhiprvu:3180": " ābhāsavimarśabhede punaranyā niyatā ekaikamātrarūpā ābhāsapratibhāsaśabdābhyāṃ sūtre vimarśo'pi ākṣipto mantavyaḥ /",
    "GSP30abhiprvu:3181": " punaḥ śabdo viśeṣadyotakaḥ kākākṣivat ubhayatra yojyaḥ /",
    "GSP30abhiprvu:3182": " bahuvacanena aikye'pi svarūpabhedāparityāga uktaḥ ,",
    "GSP30abhiprvu:3183": " tatra ca aikyāvabhāse paratantraṃ sat pṛthaktvaṃ yadā ābhāsānāṃ tadā samānarūpavyaktyuparañjakatvena pāramārthikaṃ sāmānyarūpatvam ,",
    "GSP30abhiprvu:3184": " ghaṭābhāsasya tu śuddhasya svatantraparāmarśe yogyatāmātreṇa sāmānyarūpatā na vastuto ---- dravyādanyo hi sarvaḥ padārthaḥ paratantratāsāraḥ",
    "GSP30abhiprvu:3185": " evam eko'pi ghaṭātmā ca ityapi satyameva ---- ābhāsavimarśārthakriyābalena tathā vyavasthāpanāt iti //6//",
    "GSP30abhiprvu:3186": " nanu ekenaiva arthakriyā na tatra ,",
    "GSP30abhiprvu:3187": " api tu ābhāsasamudāyāt arthakriyāsamudāyaḥ ,",
    "GSP30abhiprvu:3188": " ābhāsāśca bhinnā api yadi ekām arthakriyāṃ kartuṃ miśrībhavanti ,",
    "GSP30abhiprvu:3189": " tadā kasteṣām iyattāvadhiḥ iti codyam apavadati /",
    "GSP30abhiprvu:3190": " pṛthagdīpaprakāśānāṃ srotasāṃ sāgare yathā /",
    "GSP30abhiprvu:3191": " aviruddhāvabhāsānām ekakāryā tathaikyadhīḥ // Ipk_2,3.7 //",
    "GSP30abhiprvu:3192": " pṛthak vatinyo yāḥ pradīpasya prabhāḥ sūkṣmatamāvalokanasāmarthyādhānalakṣaṇāṃ yām arthakriyāṃ na kṛtavatyaḥ tāmeva ekabhavanābhyantaraṃ saṃmūrchitātmāno vidadhate ,",
    "GSP30abhiprvu:3193": " na tatra arthakriyāṇāṃ samudāyo 7sti /",
    "GSP30abhiprvu:3194": " sāgarapatitāni ca srātāṃsi bahutarataraṅgāraṃbhārthakriyākārīṇi /",
    "GSP30abhiprvu:3195": " tadvat ghaṭaḥ kāñcano lohitaḥ tato'yaṃ śivaliṅgaśiromārjanocitasalilāharaṇārthakriyocito dṛṣṭamātra eva tīvraprītilakṣaṇārthakriyākārī ;",
    "GSP30abhiprvu:3196": " iti siddhamevārthakriyākāritvam /",
    "GSP30abhiprvu:3197": " yat punarābhāsānāṃ miśraṇe kā sīmā iti ?",
    "GSP30abhiprvu:3198": " tatra ucyate ---- yeṣām avirodhaḥ ta eva ābhāsā miśrībhavanti ,",
    "GSP30abhiprvu:3199": " nahi rūpābhāso mārutābhāsena miśrībhavati ---- virodhāt ,",
    "GSP30abhiprvu:3200": " so'pi ca niyatiśaktyutthāpitaḥ /",
    "GSP30abhiprvu:3201": " pṛthak ye dīpaprakāśāḥ teṣāṃ saṃbandhi yadekaṃ sāgare srotasāṃ ca yadekaṃ vastu tena",
    "GSP30abhiprvu:3202": " kāryā yathā aikyadhīḥ tathā aviruddhā ye avabhāsā ghaṭalohitakāñcanādayaḥ teṣāṃ saṃbandhi",
    "GSP30abhiprvu:3203": " tadekaṃ svalakṣaṇaṃ tatkāryā aikyadhīriti saṃbandhaḥ . aikyadhiyā ---- pratibhāso",
    "GSP30abhiprvu:3204": " vimarśo 'rthakriyā ca iti svīkṛtam //7 //",
    "GSP30abhiprvu:3205": " nanvevaṃ pratyābhāsaṃ pramāṇasya viśrāntatvāt agnyābhāse agnijñānaṃ pramāṇaṃ dhūmajñānaṃ ca dhūmābhāsamātre kāryakāraṇabhāvāvabhāso 'pi tāvanmātre",
    "GSP30abhiprvu:3206": " tataśca dhūmābhāso'pi agnyābhāsaṃ vyabhicaret ityādi bahutaropaplavaprasaṃgaḥ iti śaṃkām apohitum āha",
    "GSP30abhiprvu:3207": " tatrāviśiṣṭe vahnyādau kāryakāraṇatoṣṇatā /",
    "GSP30abhiprvu:3208": " tattacchabdārthatādyātmā pramāṇād ekato mataḥ // Ipk_2,3.8 //",
    "GSP30abhiprvu:3209": " tatreti ---- pratyābhāsaṃ pramāṇaṃ viśrāmyati ,",
    "GSP30abhiprvu:3210": " ityasminnapi pakṣe na kaścit doṣaḥ ,",
    "GSP30abhiprvu:3211": " tathāhi ---- aviśiṣṭo yadyapi bahnyābhāso deśakālābhāsapramukhaiḥ ābhāsaiḥ asaṃkīrṇatvena",
    "GSP30abhiprvu:3212": " sāmānyamātrarūpatvāt tathāpi sa evābhāso yāvadbhirābhāsairavinābhūto bhagavatyā niyatiśaktyā",
    "GSP30abhiprvu:3213": " niyamitaḥ tāvato 'vabhāsān svīkṛtyaiva pramāṇakṛtāṃ niścayapadavīm avatarati /",
    "GSP30abhiprvu:3214": " tataśca bahnyābhāsa indhanakāryatvābhāsena dhūmakāraṇatābhāsena uṣṇasvabhāvatābhāsena",
    "GSP30abhiprvu:3215": " ca svābhāvikāvyabhicaritaniyamaḥ pratīyamāno viśvatraiva sarvadaiva ca tathā pratīto",
    "GSP30abhiprvu:3216": " bhavati ---- ekatvāt tasya /",
    "GSP30abhiprvu:3217": " asvābhāviko 'pi yaḥ svabhāvaḥ puruṣakṛtasamayādimukhaprekṣī ,",
    "GSP30abhiprvu:3218": " tadyathā ---- agniśabdavācyatvaṃ ghaṭapratipattikāritvamityevamādiḥ ,",
    "GSP30abhiprvu:3219": " so'pi ekapratyakṣādevaniścīyate ,",
    "GSP30abhiprvu:3220": " tasya hi pramātuḥ kṛtrimeṇa itareṇa vā rūpeṇa ābhāsāntaranāntarīyakatayā asau bahnyābhāsaḥ saṃviditaḥ sarvadeśakālagataḥ tathā saṃviditaḥ ,",
    "GSP30abhiprvu:3221": " iti tatra kiṃ pramāṇāntareṇa /",
    "GSP30abhiprvu:3222": " tasya yathecchaṃ puruṣasamayena niyujyamānasya śabdasya artho 'yaṃ jvaladbhāsvarākāra ābhāsa ityanena niyatiśaktireva sarvatra śaraṇam iti piśunayati",
    "GSP30abhiprvu:3223": " etaduktaṃ bhavati ---- yatkiṃcit kṛtrimam itaradvā bhāvābhāsasya ābhāsāntareṇa nāntarīyakatayā pratibhāti tatra niyatiśaktimātrameva paraṃ vijṛmbhate",
    "GSP30abhiprvu:3224": " tattu niyatirūpaṃ pūrvāparavitatakālam ---- indhanakāryatve dhūmakāraṇatve uṣṇasvabhāvatve ca ābhāsamāne ,",
    "GSP30abhiprvu:3225": " anaticirakālaṃ tu bahnyādiśabdavācyatāvabhāsādāviti viśeṣaḥ /",
    "GSP30abhiprvu:3226": " tataśca niyatiśaktyupajīvanena dhūmābhāso 'pi agnyābhāsāvyabhicārī iti na kaścit viplavaḥ /",
    "GSP30abhiprvu:3227": " kāryatā kāraṇatā uṣṇatā ca tasya tasya śabdasyārthatā tattacchabdā bhidheyatā ,",
    "GSP30abhiprvu:3228": " ādigrahaṇāt ---- gandharasaśūnyatā ūrdhvadiksaṃyogitā jalavirodhitā ca ,",
    "GSP30abhiprvu:3229": " ityevaṃbhūto ya ātmā svabhāvo vahnyādau sa ekasmādeva pramāṇāt mataḥ ---- saṃvidita iti yāvat /",
    "GSP30abhiprvu:3230": " avicchedaḥ iti kāvye ayaṃ samayo ,",
    "GSP30abhiprvu:3231": " na granthe dvitīyatṛtīyapādayoḥ sāmastye 'pi adoṣaḥ /",
    "GSP30abhiprvu:3232": " pṛthagbhāvapratyayaprayogo vastvantarāpekṣānapekṣātaḥ kṛtakatvākṛtakatvābhyāṃ vargabhedaṃ sūcayitum //8//",
    "GSP30abhiprvu:3233": " evaṃ bhāvasvabhāvavyavasthāpanaṃ pratyābhāsaviśrāntena ekena pramāṇena kriyate ,",
    "GSP30abhiprvu:3234": " teṣāmapi ābhāsānāṃ yathocitaṃ yadanyonyanāntarīyakatvaṃ tat ekena saṃvedanarūpeṇa tadanekapramitābhāsaviṣayapūrvapravṛttasaṃvedanakalāpānuprāṇakāntarmukhasvarūpeṇa niścīyate ,",
    "GSP30abhiprvu:3235": " tacca aikyābhāsamātre anusaṃdhānarūpaṃ pramāṇam ,",
    "GSP30abhiprvu:3236": " anusandhīyamāneṣu tu ābhāseṣu gṛhītagrāhitvāt apramāṇam ,",
    "GSP30abhiprvu:3237": " tatra tu pratyekaṃ prācyameva pramāṇam /",
    "GSP30abhiprvu:3238": " bhāvasvabhāvavyavasthāpanātmakamānasapravṛttyatiriktakāyapravṛttyupayogastu yathā pramāṇaviṣayaḥ taṃ prakāraṃ darśayitum āha @-----",
    "GSP30abhiprvu:3239": " sā tu deśādikādhyakṣāntarabhinne svalakṣaṇe /",
    "GSP30abhiprvu:3240": " tātkālikī pravṛttiḥ syād arthinaḥ ................................ // Ipk_2,3.9 //",
    "GSP30abhiprvu:3241": " bāhyā tāvat arthakriyā svalakṣaṇataḥ svālakṣaṇye ca deśakālābhāsayojanasyaiva antaraṅgatvam tatrāpi ca viśeṣarūpatāpi parāmarśa vinā na kiṃcit",
    "GSP30abhiprvu:3242": " parāmarśadvāreṇa tu pramātari viśrāmyantī pramātuḥ saṃvedanaikarūpasya deśakālāyogena aikyāt abhyujjhatyeva viśeṣarūpatām ,",
    "GSP30abhiprvu:3243": " iti sarvatra advayaṃ paramārthataḥ ,",
    "GSP30abhiprvu:3244": " tathāpi tu yā viśeṣarūpatā bhāti tasyāṃ parameśvarasvātantryameva nimittaṃ yat ,",
    "GSP30abhiprvu:3245": " tat māyāśaktirityucyate /",
    "GSP30abhiprvu:3246": " tatra viśeṣasādhyārthakriyāviśeṣeṇa yo'rthī tasya yā svalakṣaṇe tasmin viśeṣarūpe arthe tatkālabhāvinī vāṅmanaḥ kāyapravṛttiḥ sā deśe ,",
    "GSP30abhiprvu:3247": " ādigrahaṇāt kāle svarūpāntare tadanusandhānādau ca yāni adhyakṣāntarāṇi bahūni pratyakṣāṇi teṣāṃ bhinne bhede nimitte sati bhavati , na anyathā",
    "GSP30abhiprvu:3248": " naikaikataḥ pramāṇāt sā pravṛttiḥ api tu pramāṇasamūhādeva /",
    "GSP30abhiprvu:3249": " samūhatā ca parasya na upapannā ,",
    "GSP30abhiprvu:3250": " asmākaṃ tu ekasvasaṃvedanaviśrāntimayī sā budhyate ,",
    "GSP30abhiprvu:3251": " iti uktaṃ prāk",
    "GSP30abhiprvu:3252": " {na cedantaḥ kṛtā ..................... / }(Ipk 2,3.7)",
    "GSP30abhiprvu:3253": " ityatra / iyameva ca sā pramāṇānāṃ yojanā ,",
    "GSP30abhiprvu:3254": " yojikā ca yuktirityucyate /",
    "GSP30abhiprvu:3255": " gandhadravyādiyuktivat /",
    "GSP30abhiprvu:3256": " evaṃ pratyakṣasamūhādeva pravṛttiriti tātparyam /",
    "GSP30abhiprvu:3257": " deśādikeṣvadhyakṣeṣvapi deśābhāsādiyojanāyāmapi ,",
    "GSP30abhiprvu:3258": " antaḥ ---- pramātari abhinnaṃ yat svalakṣaṇaṃ tatra iti vā saṃgatiḥ /",
    "GSP30abhiprvu:3259": " deśādikairadhyakṣāntaraiḥ pratyakṣībhūtairābhāsāntarairbhinne svalakṣaṇe nimitte sati pravṛttiḥ ,",
    "GSP30abhiprvu:3260": " iti vā yojanā /",
    "GSP30abhiprvu:3261": " atrāpi prameyavahutvanirūpaṇadiśā tadanuyāyitvena abhidhīyamānaḥ pramāṇasamūho nimittatvena ukto bhavati /",
    "GSP30abhiprvu:3262": " nanu kiṃ prāttyakṣyāmeva pravṛttau pramāṇasamūha upayogī ? netyāha",
    "GSP30abhiprvu:3263": " ...................................................... apyanumānataḥ // Ipk_2,3.9 //",
    "GSP30abhiprvu:3264": " na kevala pratyakṣataḥ pravṛttiḥ deśādikādhyakṣāntarabhedarūpapramāṇasamūhanimittā yāvat anumānato 'pi tathaiva /",
    "GSP30abhiprvu:3265": " dhūmābhāsamātre agnyābhāsamātre dhūmasyāgnyābhāsāvyabhicāritve parvatābhāse ca yāni",
    "GSP30abhiprvu:3266": " pratyakṣāntarāṇi yacca tadgṛhītātirikte ayogavyavacchede agniratra ityevaṃbhūte pṛthak",
    "GSP30abhiprvu:3267": " anumānaṃ pramāṇam tatsamūhādeva arthinaḥ tātkālikī pravṛttiḥ iti saṃbandhaḥ //9 //",
    "GSP30abhiprvu:3268": " evaṃ vimarśabalādeva bhedābhedavyavasthā ,",
    "GSP30abhiprvu:3269": " tadeva hi parameśvarasya saṃvedanātmanaḥ śivanāthasya svātantryaśaktivijṛmbhitam ;",
    "GSP30abhiprvu:3270": " tataśca paraiḥ yat ucyate dūrāntikādau arthasya abhedaḥ iti tadapi uappadyate ,",
    "GSP30abhiprvu:3271": " na tu anyathā kathaṃcit ,",
    "GSP30abhiprvu:3272": " ---- iti nirūpyate /",
    "GSP30abhiprvu:3273": " dūrāntikatayārthānāṃ parokṣādhyakṣatātmanā /",
    "GSP30abhiprvu:3274": " bāhyāntaratayā doṣairvyañjakasyānyathāpi vā // Ipk_2,3.10 //",
    "GSP30abhiprvu:3275": " bhinnāvabhāsacchāyānāmapi mukhyāvabhāsataḥ /",
    "GSP30abhiprvu:3276": " ekapratyavamarśākhyādekatvamanivāritam // Ipk_2,3.11 //",
    "GSP30abhiprvu:3277": " pratibhāsamātreṇa vyavasthāṃ kurvataḥ kathaṃ dūrādūrayorvastunorabhedaḥ ,",
    "GSP30abhiprvu:3278": " pratibhāsasya sakalāsakalāvṛtānāvṛtāditayā yathākathaṃcidapi bhedāt ?",
    "GSP30abhiprvu:3279": " nanuvimarśe'pi pratyābhāsaṃ tathaiva bhinnatā , ?",
    "GSP30abhiprvu:3280": " satyam , tathāpi tu paro yo vimarśaḥ sa evāyaṃ padārthaḥ iti ekapratyavamarśarūpaḥ ,",
    "GSP30abhiprvu:3281": " tena prāṇitakalpena ā samantāt khyānaṃ prathanaṃ yasya mukhyāvabhāsasya ekarūpabhāvābhāsasya ,",
    "GSP30abhiprvu:3282": " ekapratyavamarśe taducito 'pi hi astyekāvabhāsaḥ ,",
    "GSP30abhiprvu:3283": " ābhāsavimarśayoranyonyabhaviyogāt /",
    "GSP30abhiprvu:3284": " tasmāt mukhyāvabhāsādekatvamapratihatamāste /",
    "GSP30abhiprvu:3285": " yadevānumitaṃ tadeva dṛṣṭam ,",
    "GSP30abhiprvu:3286": " ---- ityatra pratyakṣaparokṣatārūpeṇātmanā svabhāvena bhinnā avabhāvacchāyā amukhyo'vabhāso yeṣāṃ teṣām ekatvaṃ mukhyāvabhāsata ekapratyavamarśānuprāṇitāt",
    "GSP30abhiprvu:3287": " ---- iti saṃgatiḥ /",
    "GSP30abhiprvu:3288": " bāhyāntaratayā bhināvabhāsānāmaikyaṃ yathā yadeva dṛṣṭaṃ tadevāntarahamullikhāmi , ---- iti /",
    "GSP30abhiprvu:3289": " vyañjakānāṃ dīpālokādīnāṃ doṣairbhonnāvabhāsānām aikyam ,",
    "GSP30abhiprvu:3290": " yadeva raktotpalaṃ dīpena nīlaṃ dṛṣṭaṃ tadeva sūryāṃśubhirlohitaṃ paśyāmi , iti /",
    "GSP30abhiprvu:3291": " anyenāpi prakāreṇa indriyāpāṭavādinā ekapārśvasaṃmukhatvādinā vā yeṣāmavabhāsacchāyā bhinnā ,",
    "GSP30abhiprvu:3292": " teṣāmapi mukhyapratyavamarśānuvartyavabhāsasvarūpabalāt aikyameva ,",
    "GSP30abhiprvu:3293": " ---- iti sthitam // 10////11//",
    "GSP30abhiprvu:3294": " nanu dūrādūrādāvastu sa evārthaḥ pramātradhyavasitārthakriyāṃśe tathaivopayogāt ,",
    "GSP30abhiprvu:3295": " vāhyāntaratvādau katham ,",
    "GSP30abhiprvu:3296": " āntarasyārthakriyāyāṃ pramātradhyavasitāyāmanuyogāt ---- iti bhrāntiṃ bhaṅktumāha",
    "GSP30abhiprvu:3297": " arthakriyāpi sahajā nārthānāmīśvarecchayā /",
    "GSP30abhiprvu:3298": " niyatā sā hi tenāsyā nākriyāto'nyatā bhavet // Ipk_2,3.12 //",
    "GSP30abhiprvu:3299": " iha {kāryakaraṇatā}(Ipk 2,3.8)",
    "GSP30abhiprvu:3300": " ityatra svarūpamivārthakriyāpi yā madhye gaṇitā ,",
    "GSP30abhiprvu:3301": " sā sahajārthasvarūpabhūtā na bhavati ,",
    "GSP30abhiprvu:3302": " tatkāritvaṃ hi yasmāt īśvarecchayā niyataṃ bhavane cābhavane ca /",
    "GSP30abhiprvu:3303": " yato naiṣā svarūpaṃ tena tasyā akaraṇāt hetorbhāvasyānyatvaṃ nāśaṅkanīyaṃ svarūpabhedāt hi saṃbhāvyetānyatvaṃ ,",
    "GSP30abhiprvu:3304": " na ca svarūpam arthakriyākāritvam ,",
    "GSP30abhiprvu:3305": " ---- ityuktaṃ vakṣyate ca bahuśaḥ /",
    "GSP30abhiprvu:3306": " svarūpaṃ ca pratyavamarśavalādekameva bāhyāntarādāvapi , iti //12//",
    "GSP30abhiprvu:3307": " nanu vimarśabalādeva yadi vastūnāṃ bhedābhedavyavasthā tarhi idānīṃ trijagati nivṛttā bhrāntisaṃkathāḥ ,",
    "GSP30abhiprvu:3308": " śuktikāyāmapi satyarajatataiva āpatati idaṃ rajatam iti vimṛśyamānatvāt ,",
    "GSP30abhiprvu:3309": " tataśca bhrāntyabhāve bādhānupapatteḥ kimarthamuktaṃ {mitirvastunyavādhitā}(Ipk 2,3.2) iti /",
    "GSP30abhiprvu:3310": " vyabhicārābhāve hi avādhitā ityasya viśeṣaṇasya vyavacchedyaṃ na labhyate ,",
    "GSP30abhiprvu:3311": " ityāśaṅkāṃ nirasyati",
    "GSP30abhiprvu:3312": " rajataikavimarśe 'pi śuktau na rajatasthitiḥ /",
    "GSP30abhiprvu:3313": " upādhideśāsaṃvādād dvicandre 'pi nabho 'nyathā // Ipk_2,3.13 //",
    "GSP30abhiprvu:3314": " idaṃ rajataṃ sthiraṃ sarvapramātṛsādhāraṇam arthakriyāyogyam iti idamaṃśe rajatādyaṃśeṣu tatsaṃmelanāṃśe ca ābhāsavimarśanabalāt na tāvat kiṃcit mithyātvam /",
    "GSP30abhiprvu:3315": " kiṃtu uttarakālaṃ yo bhaviṣyati vimarśo nedaṃ rajataṃ vastu sthiraṃ pramātrantaragamyamabhimatakāryakāri",
    "GSP30abhiprvu:3316": " iti tadvimarśavimarśanīyam yat tatpūrvavimarśakālasamucitameva rūpaṃ tat tasmin pūrvavimarśakāle naivāmṛśyate ,",
    "GSP30abhiprvu:3317": " bhāvyaṃ ca tenāmarśanīyena /",
    "GSP30abhiprvu:3318": " tatraiva kāle nedaṃ rajataṃ abhūt iti hi uttaraḥ parāmarśo na tu uditapratyastamitāyāṃ śatahradāyāmiva idānīmeva idaṃ na iti vimarśaḥ ;",
    "GSP30abhiprvu:3319": " tato yāvatā pūrṇena rūpeṇa prakhyātavyaṃ vimarśaparyantaṃ tāvat na prakhyāti ,",
    "GSP30abhiprvu:3320": " ityapūrṇakhyātirūpā akhyātireva bhrāntitattvam /",
    "GSP30abhiprvu:3321": " tadvaśena hyasadviparītānirvācyādikhyātayo'pi ucyantām /",
    "GSP30abhiprvu:3322": " nanu satyarūpyajñānamapi apūrṇakhyātiḥ /",
    "GSP30abhiprvu:3323": " tatastarhi kim ? /",
    "GSP30abhiprvu:3324": " idam , ataḥ sarvaṃ bhrāntiḥ ,",
    "GSP30abhiprvu:3325": " ---- ityāgacchet /",
    "GSP30abhiprvu:3326": " diṣṭyā dṛṣṭirunmīliṣyati āyuṣmataḥ ,",
    "GSP30abhiprvu:3327": " māyāpadaṃ hi sarvaṃ bhrāntiḥ ,",
    "GSP30abhiprvu:3328": " tatrāpi tu svapne svapna iva gaṇḍe sphoṭa iva apareyaṃ bhrāntirucyate ,",
    "GSP30abhiprvu:3329": " anuvṛttyucitasyāpi vimarśasyāshtairyāt /",
    "GSP30abhiprvu:3330": " ataśca pṛthak idantādyābhāseṣu na kācana bhrāntiḥ ,",
    "GSP30abhiprvu:3331": " mekanāṃśe tu vimarśānuvṛttinirmūlanaṃ vimarśodayakālādeva ārabhya bādhakena kriyate ,",
    "GSP30abhiprvu:3332": " iti tatraiva bhrāntibhāvaḥ ,",
    "GSP30abhiprvu:3333": " ---- iti siddham /",
    "GSP30abhiprvu:3334": " rajatasya śuktikayā saha yadyapi eko vimarśaḥ tathāpi śuktau rajatasya jñānena yā dattā sthitiḥ idaṃ rajatam iti ,",
    "GSP30abhiprvu:3335": " sā na ,",
    "GSP30abhiprvu:3336": " yata upādhirūpo yo deśaḥ atra rajatam iti rajatacchāyām ātmanoparañjayan śuktideśaḥ ,",
    "GSP30abhiprvu:3337": " tasyāsaṃvādāt ,",
    "GSP30abhiprvu:3338": " samyagvimarśānuvṛttyābhāsanaṃ saṃvādanam vadiḥ atra bhāsanaviṣayaḥ ,",
    "GSP30abhiprvu:3339": " tasyābhāvāt kāraṇāt /",
    "GSP30abhiprvu:3340": " nanvevaṃ bhavatu śuktikārajate ,",
    "GSP30abhiprvu:3341": " dvicandrajñāne tu dvau candrau ityābhāse śuktikayeva melanaṃ na kenacitsākamābhāsate yatra bādhaḥ syāt ,",
    "GSP30abhiprvu:3342": " ekābhāsāṃśe ca na bādhaḥ ,",
    "GSP30abhiprvu:3343": " ---- ityuktaṃ bhavataiva /",
    "GSP30abhiprvu:3344": " ka etadāha --- melanaṃ na kenacitsaha iti /",
    "GSP30abhiprvu:3345": " evaṃ hi sati svālakṣaṇyena niyatadeśakālatayā kathamābhāsaḥ , ?",
    "GSP30abhiprvu:3346": " taddeśakālābhyāṃ saha tatrāpi asti melanābhāso yadvimarśo'nuvivṛtsurnirudhyate ,",
    "GSP30abhiprvu:3347": " dvitvābhāsacandrābhāsayorapi melanābhāse vimarśānuvṛttivyāvartanaṃ vācyam /",
    "GSP30abhiprvu:3348": " tadetadāha --- dvirūpe candre'pi ,",
    "GSP30abhiprvu:3349": " na kevalaṃ rajata eva /",
    "GSP30abhiprvu:3350": " nabhaḥ iti deśaviśeṣaḥ kaścit /",
    "GSP30abhiprvu:3351": " anyathā iti dvicandrāvaruddho yovimṛṣṭaḥ sa na tathā ,",
    "GSP30abhiprvu:3352": " ---- iti bādhakena unmūlitaprācyavimarśānuvṛttikaḥ kriyate , ---- iti /",
    "GSP30abhiprvu:3353": " evamābhāsastanmelanaṃ ca niyamānuprāṇitam ---- ityetāvadeva prameyam /",
    "GSP30abhiprvu:3354": " etānyeva āgame tattvāni vakṣyante /",
    "GSP30abhiprvu:3355": " vastu tattvaṃ prameyam ---- iti paryāyāḥ /",
    "GSP30abhiprvu:3356": " tathā ca kāṭhinyābhāsa iti pṛthivī ,",
    "GSP30abhiprvu:3357": " lohitābhāsa iti rūpaṃ tejaśca ,",
    "GSP30abhiprvu:3358": " melanābhāso rajaḥ ,",
    "GSP30abhiprvu:3359": " saṃniveśastu niyatirūpaḥ ,",
    "GSP30abhiprvu:3360": " niyatirhi niyamaḥ ,",
    "GSP30abhiprvu:3361": " sa ca abhāvaprāṇaḥ ,",
    "GSP30abhiprvu:3362": " abhāvasphuraṇameva ca pṛthivyābhāsasya vicitratayā cakāsat pṛthubudhnodarākāratā ,",
    "GSP30abhiprvu:3363": " bhedābhāsaśca māyā ,",
    "GSP30abhiprvu:3364": " tatpṛṣṭhe satyaprakāśābhāsaśca śivatattvam,",
    "GSP30abhiprvu:3365": " ---- ityāstāṃ tāvat /",
    "GSP30abhiprvu:3366": " agre bhaviṣyati etat /",
    "GSP30abhiprvu:3367": " sarvathā tāvadatra prameye bhagavata eva bhedane ca abhedane ca svātantryaṃ ghaṭagatābhāsabhedābhedadṛṣṭireva ca paramārthādvayadṛṣṭipraveśe upāyaḥ samavalamvanīyaḥ ,",
    "GSP30abhiprvu:3368": " na tu vyavahāro'pi ayaṃ parameśvarasvarūpānupraveśavirodhī ,",
    "GSP30abhiprvu:3369": " iti pratipāditam //13//",
    "GSP30abhiprvu:3370": " etadeva sphuṭayan sakalaprameyasiddhiḥ parameśvara eva āyattā ,",
    "GSP30abhiprvu:3371": " iti nirūpayati /",
    "GSP30abhiprvu:3372": " guṇaiḥ śabdādibhirbhedo jātyādibhirabhinnatā /",
    "GSP30abhiprvu:3373": " bhāvānāmitthamekatra pramātaryupapadyate // Ipk_2,3.14 //",
    "GSP30abhiprvu:3374": " iha anuvṛttaṃ vyāvṛttaṃ ca cakāsadvastu katareṇa vapuṣā na satyamucyatām ubhayatrāpi bādhakābhāvāt ,",
    "GSP30abhiprvu:3375": " satyato hi yadi bādhaka eva ekatarasya syāt tattadudaye sa eva bhāgaḥ punarunmajjanasahiṣṇutārahito vidyudvilāyaṃ vilīyeta ; na caivam ,",
    "GSP30abhiprvu:3376": " ata eva bhedābhedayorvirodhaṃ duḥsamarthamabhimanyamānairekairavidyātvena anirvācyatvam ,",
    "GSP30abhiprvu:3377": " aparaiśca ābhāsalagnatayā sāṃvṛtatvam abhidadhadbhiḥ ātmā paraśca vañcitaḥ /",
    "GSP30abhiprvu:3378": " saṃvedanaviśrāntaṃ tu dvayamapi bhāti saṃvedanasya svātantryaāt /",
    "GSP30abhiprvu:3379": " sarvasya hi tiraśco'pi etat svasaṃvedanasiddhaṃ ---- yat saṃvidantarviśrāntamekatāmāpādyamānaṃ jalajvalanamapi aviruddham ,",
    "GSP30abhiprvu:3380": " tata eva uktam",
    "GSP30abhiprvu:3381": " {ata eva yathābhīṣṭasamukkekhā .......................... }(Ipk 1,6.11)",
    "GSP30abhiprvu:3382": " iti / ataśca guṇairupādhirūpairupādhitayā vivakṣitaiḥ śabdādibhirvā daṇḍādibhirapi vā yo bhedaḥ ,",
    "GSP30abhiprvu:3383": " jātivaśāt sādṛśyāt bhedāgrahaṇādvā ,",
    "GSP30abhiprvu:3384": " yaśca abhedo bhāvānām itthamityuktanītyā {kriyāsaṃbandha}(2,2.1)",
    "GSP30abhiprvu:3385": " ityataḥ prabhṛti nirūpitaḥ ,",
    "GSP30abhiprvu:3386": " sa ekatrapramātari sakalapramāpramāṇasaṃyojanaviyojanādivicitrāsaṃkhyakṛtyaprapañcocitasvātantrye",
    "GSP30abhiprvu:3387": " bhagavatyasmadīyahṛdayaikāntaśāyini śivaśabdavyapadeśye sati upapadyate , nānyathā /",
    "GSP30abhiprvu:3388": " viśeṣaṇānyeva ca bhedakāni ---- iti kimantyairanyairviśeṣaiḥ ayaṃ sa paramāṇurya etaddeśādiviśiṣṭaghaṭārambhaṇakālasthitapaścāttanasaṃghaṭitadvyaṇukārambhakāle pūrvaṃ militaḥ /",
    "GSP30abhiprvu:3389": " ayaṃ sa ātmā ,",
    "GSP30abhiprvu:3390": " yaḥ purā svargasadane surayoṣitamimāmitthaṃ parirabdhavān ,",
    "GSP30abhiprvu:3391": " ---- iti iyataiva yogisarvajñādīnāṃ siddhaḥ paramāṇvātmādiṣu bhedāvabhāsaḥ ,",
    "GSP30abhiprvu:3392": " ---- ityalamavāntareṇa /",
    "GSP30abhiprvu:3393": " siddhaṃ tāvat bhedābhedarūpaṃ prameyatattvam ekapramātṛviśrāntyā niḥśaṅkatāṃ śrayati , iti //14//",
    "GSP30abhiprvu:3394": " nanvevaṃbhūto yadyayaṃ pramātā tatrava tarhi pramāṇopanyāse prayatanīyaṃ na prameye ,",
    "GSP30abhiprvu:3395": " yadāha pradhāne hi yatnaḥ phalavān iti /",
    "GSP30abhiprvu:3396": " tadetadāśaṅkya prathamopakṣiptameva prameyaṃ smārayatyācāryaḥ / tathā hi /",
    "GSP30abhiprvu:3397": " {ajaḍātmā miṣedhaṃ vā siddhiṃ vā vidadhīta kaḥ /}(Ipk 1,1.2)",
    "GSP30abhiprvu:3398": " iti / yadvastu tadevedānīṃ jñāte pramāṇasvarūpe parameśvarasvarūpe ca nirvāhaṇārham ,",
    "GSP30abhiprvu:3399": " evaṃ bhūtaṃ hi pramāṇaṃ tadevaṃbhūte hi bhagavati kathaṃ kramatām , iti /",
    "GSP30abhiprvu:3400": " tadetat sphuṭayitumāha @-----",
    "GSP30abhiprvu:3401": " viśvavaicitryacitrasya samabhittitalopame /",
    "GSP30abhiprvu:3402": " viruddhābhāvasaṃsparśe paramārthasatīśvare // Ipk_2,3.15 //",
    "GSP30abhiprvu:3403": " pramātari purāṇe tu sarvadā bhātavigrahe /",
    "GSP30abhiprvu:3404": " kiṃ pramāṇaṃ navābhāsaḥ sarvapramitibhāgini // Ipk_2,3.16 //",
    "GSP30abhiprvu:3405": " parimitapramātṛlagno navanavābhāsaḥ prameyonmukhaḥ pramāṇam ityuktam /",
    "GSP30abhiprvu:3406": " tatra prakāśavauṣi prakāśamātrasvabhāve pūrvasiddhe kaḥ pramāṇasyopayogaḥ saṃbhāvanā vā /",
    "GSP30abhiprvu:3407": " tathā ca pūrvasiddhe pramātari sati tallagnaprakāśāntarbhūtavimarśamayīm abhūtapūrvāṃ prameyasya siddhiṃ vitarati pramāṇam /",
    "GSP30abhiprvu:3408": " pramātuścāsiddhasya kiṃ lagnā siddhirastu /",
    "GSP30abhiprvu:3409": " viśvavaicitryaṃ hi tarta parameśvare prakāśaikātmani sati bhāti yathā citraṃ bhittau /",
    "GSP30abhiprvu:3410": " yadi hi nīlapītādikaṃ pṛthageva parāmṛśyate tadā svātmaviśrānteṣu teṣu tataiva anyonyaviṣaye jaḍāndhabadhirakalpāni jñānāni svaviṣayamātraniṣṭhitāni",
    "GSP30abhiprvu:3411": " vikalpāśca tadanusāreṇa bhavantaḥ tathaiva ,",
    "GSP30abhiprvu:3412": " iti citram idam iti kathaṃkāraṃ pratipattiḥ /",
    "GSP30abhiprvu:3413": " ekatra tu nimnonnatādirahite bhittitale rekhāvibhaktanimnonnatā divibhāgajuṣi gambhīranābhirunnatastanīyam iti citrāvabhāso yuktaḥ ,",
    "GSP30abhiprvu:3414": " tadvat ekaprakāśabhittilagnatvena vaicitryātmakabhedopapattiḥ ,",
    "GSP30abhiprvu:3415": " iti bhāvabhedagrahaṇaprakāśabhitteranapāyinīṃ svaprakāśatāmāha /",
    "GSP30abhiprvu:3416": " tatra svaprakāśe kiṃ pramāṇena ? /",
    "GSP30abhiprvu:3417": " athocyate pūrvamasya prakāśo na bhavati ,",
    "GSP30abhiprvu:3418": " tarhi sa eva nāsti iti syāt prakāśamātrarūpatvāt tasya /",
    "GSP30abhiprvu:3419": " na ca asya nāsti ,",
    "GSP30abhiprvu:3420": " ityabhāvena sparśa upapannaḥ ,",
    "GSP30abhiprvu:3421": " yato hi asāveva paramārthataḥ san ,",
    "GSP30abhiprvu:3422": " prakāśasyaiva sattvāt ,",
    "GSP30abhiprvu:3423": " sataśca asadrūpatvāyogāt /",
    "GSP30abhiprvu:3424": " athocyate ---- īśvaratā tasyāpramitā pramāsyate tadapi na ,",
    "GSP30abhiprvu:3425": " yato hi asau pramātṛtvena cet na cakāsyāt kasyāyamucyamaḥ ,",
    "GSP30abhiprvu:3426": " cakāsti cet tarhi pramātṛtaiva īśvaratā ,",
    "GSP30abhiprvu:3427": " tadāha īśvare pramātari sarvadā bhātavigrahe iti /",
    "GSP30abhiprvu:3428": " viśeṣeṇa gṛhyate iti vigraho'sādhāraṇaṃ svarūpam ,",
    "GSP30abhiprvu:3429": " ata eva svatantraprakāśarūpatvāt abhāvasparśāyogenābhāvānupraveśanena yaḥ kālavyavahāraḥ so'tra nāsti ,",
    "GSP30abhiprvu:3430": " ---- iti purāṇe ityuktam /",
    "GSP30abhiprvu:3431": " tatra kiṃ pramāṇaṃ ,",
    "GSP30abhiprvu:3432": " kutaḥ prayojanātpramāṇaṃ ,",
    "GSP30abhiprvu:3433": " kastatra pramāṇasyopayogaḥ ,",
    "GSP30abhiprvu:3434": " ---- iti ,",
    "GSP30abhiprvu:3435": " tatra ca kiṃ pramāṇam na kiñcit upapattyā ghaṭate ityarthaḥ /",
    "GSP30abhiprvu:3436": " yataḥ pramāṇaṃ nāma navābhāsarūpaṃ pramātari pramitilakṣaṇāṃ viśrāntiṃ vidadhat pramāṇaṃ bhavati ,",
    "GSP30abhiprvu:3437": " pramātā cāvicchinnābhāsaḥ sarvāśca pramitīḥ svātmani antarmukharūpe bhajate /",
    "GSP30abhiprvu:3438": " tat tasmin kathamabhinavābhāsastatpramitiśca kutra viśrāmyatu tasmāt dehaprāṇapuryaṣṭakaśūnyaprāya eva pramātari pramāṇamucyatām /",
    "GSP30abhiprvu:3439": " tatrāpi ca vedyāṃśe yadi nāma ,",
    "GSP30abhiprvu:3440": " na tu kathaṃcit saṃvidaṃśe ,",
    "GSP30abhiprvu:3441": " tatrāpi viṣayonmukhe tata eva saṃkucitatvāt abhinavābhāse saṃkocavihīnasatyapramātṛlagnatāpekṣayā kathyatāṃ svasaṃvedanaṃ pramāṇam /",
    "GSP30abhiprvu:3442": " saugatenāpi mamedaṃ jñānam iti kalpitapramātṛlagnameva tadupetyam na tu paramārthapramātari pramāṇena kiṃcit /",
    "GSP30abhiprvu:3443": " uktaṃ ca mayaiva",
    "GSP30abhiprvu:3444": " {yatprameyīkṛtā'smīti sarvo'pyātmani lajjate /",
    "GSP30abhiprvu:3445": " kathaṃ prameyīkaraṇaṃ sahatāṃ tanmaheśvaraḥ //}",
    "GSP30abhiprvu:3446": " iti //16//",
    "GSP30abhiprvu:3447": " nanvevaṃ yadi bhagavati pramāṇamanupayogyanupapatti ca kimarthaṃ tadviṣayaṃ śāstram ,",
    "GSP30abhiprvu:3448": " taddhi pramāṇameva ,",
    "GSP30abhiprvu:3449": " parārthānumānātmakaṃ hi śāstram ,",
    "GSP30abhiprvu:3450": " tatra ca pramāṇādiṣoḍaśapadārthatattvamayatvameva paramārthaḥ /",
    "GSP30abhiprvu:3451": " yattu saugataiḥ pañcāvayavatvādi dūṣyate tadāgrahamātraṃ ,",
    "GSP30abhiprvu:3452": " ṣoḍaśasu hi padārtheṣu nirūpyamāṇeṣu samyak pratipādyaṃ paraḥ pratipādyate ,",
    "GSP30abhiprvu:3453": " hitāhitaprāptiparihārayoḥ ityādinā ca granthena /",
    "GSP30abhiprvu:3454": " parasya kiṃ prayojanam ,",
    "GSP30abhiprvu:3455": " taddhi parasya pratipattyai ,",
    "GSP30abhiprvu:3456": " sā ca parārthānumānāt ,",
    "GSP30abhiprvu:3457": " tatra ca pratijñāderupayogaḥ iti /",
    "GSP30abhiprvu:3458": " tat paripūrṇaparapratipattikāri paramārthataḥ sakalameva śāstraṃ parārthānumānam āgamavyatiriktaṃ nyāyanirmāṇavedhasākṣapādena nirūpitam /",
    "GSP30abhiprvu:3459": " iti atrāpi pūrvoktameva {kiṃtu mohavaśāt}(Ipk 1,1.3)",
    "GSP30abhiprvu:3460": " iti smārayitumāha /",
    "GSP30abhiprvu:3461": " apravartitapūrvo'tra kevalaṃ mūḍhatāvaśāt /",
    "GSP30abhiprvu:3462": " śaktiprakāśeneśādivyavahāraḥ pravartyate // Ipk_2,3.17 //",
    "GSP30abhiprvu:3463": " iha parameśvarasyedameva paraṃ svātantryaṃ ---- yat asmādṛkprācyapaśudaśāviśeṣāsaṃbhāvyamānātiduṣkaravastusaṃpādanaṃ nāma /",
    "GSP30abhiprvu:3464": " itaśca kim atiduṣkaraṃ bhaviṣyati ,",
    "GSP30abhiprvu:3465": " ---- yatprakāśātmani akhaṇḍitatādrūpye eva prakāśamāne prakāśananiṣadhāvabhāsaḥ prakāśamānaḥ /",
    "GSP30abhiprvu:3466": " tasmāt parameśvarasya tatparaṃ svātantryaṃ yat tathānavabhāsanaṃ paśurūpatāvabhāsanaṃ nāma grāhakāṃśasamutthāpanaṃ taddvāreṇa ca grāhyollāsanamapi",
    "GSP30abhiprvu:3467": " saiṣā bhagavato māyāśaktirucyate / yathoktam /",
    "GSP30abhiprvu:3468": " {māyā vimohinī nāma .................. / }",
    "GSP30abhiprvu:3469": " iti / tadevaṃbhūtānmāyāśaktirūpāt svātantryāt yā mūḍhatā vinaṣṭapūrṇacetanatā svātmavartina icchāspandodayasphuṭasphuritaviśvabhāvanirbharatātmanaḥ pūrṇatvasya ,",
    "GSP30abhiprvu:3470": " smṛtyādiśaktyātmanaḥ svātantryasya ,",
    "GSP30abhiprvu:3471": " deśakālasaṃkocavaikalyāt ayatnasidhabaibhavanityatādharmasya ca prakāśamānasyāpi yadaprakāśamānatayā abhimananam ,",
    "GSP30abhiprvu:3472": " tasyā vaśāt sāmarthyāt ,",
    "GSP30abhiprvu:3473": " pūrvaṃ yo na pravartitaḥ samanantaraślokadvayoktasvarūpe pramātari bhagavati īśvaratvādinā",
    "GSP30abhiprvu:3474": " uktenaiva pūrṇatādinā vyavahāro yaḥ khalu aham iti bhāti sa pūrṇaḥ vibhuḥ svatantro nityaḥ ,",
    "GSP30abhiprvu:3475": " ---- ityevamādirūpaḥ ,",
    "GSP30abhiprvu:3476": " taṃ pravartayantu vyavahāraṃ lokā iti /",
    "GSP30abhiprvu:3477": " etena śaktīnām icchājñānakriyāṇāṃ prakāśakena pratyabhijñārūpeṇa vyavahārasādhanaparārthānumānātmanā śāstreṇa taṃ vyavahāraṃ pravartayatāṃ tatsamarthācaraṇaṃ kriyate /",
    "GSP30abhiprvu:3478": " pravartyate iti dvau ṇicau /",
    "GSP30abhiprvu:3479": " kevalamiti na tu kiṃcidapūrvaṃ kriyate ,",
    "GSP30abhiprvu:3480": " nāpi tattvato 'prakāśamānaṃ prakāśyate ,",
    "GSP30abhiprvu:3481": " prakāśamāna eva yat na prakāśate ityabhimananaṃ tadapasāryate /",
    "GSP30abhiprvu:3482": " tadapasaraṇameva hi parameśvaratālābho muktiḥ ,",
    "GSP30abhiprvu:3483": " tadanapasaraṇameva saṃsāraḥ ,",
    "GSP30abhiprvu:3484": " abhimananamātrasāraṃ hi etaddvayam ,",
    "GSP30abhiprvu:3485": " ubhayanapi cedaṃ bhagavadvijṛmbhitameva /",
    "GSP30abhiprvu:3486": " etaduktaṃ bhavati ---- yathā bhautasya bhāsamāne evātmani apahārito 'ham iti mohānmanyamānasya moho'pasāryate ,",
    "GSP30abhiprvu:3487": " ---- kaḥ khalu tvaṃ ?",
    "GSP30abhiprvu:3488": " , yasyedṛśaṃ vastraṃ mukhamīdṛśam ---- iti cet ,",
    "GSP30abhiprvu:3489": " paśya tadasti bahvataḥ ---- iti punaḥ punarabhidadhatā na ca asya apūrvaṃ kiṃcana racitam ,",
    "GSP30abhiprvu:3490": " tathā paśulokasya bhāsamāna eva ātmani nāhamīśvaraḥ ityādi mohādabhimanvato moho 'pohyate /",
    "GSP30abhiprvu:3491": " yo hi jñānakriyāsvātantryayuktaḥ sa īśvaro yathā siddhāntapurāṇādiṣu prasiddhaḥ ,",
    "GSP30abhiprvu:3492": " tathā ca tvam ---- iti /",
    "GSP30abhiprvu:3493": " yadi vā yasmin yadāyattaṃ sa tatreśvaro rājeva svamaṇḍale ,",
    "GSP30abhiprvu:3494": " tathā ca tvayi viśvam ,",
    "GSP30abhiprvu:3495": " ---- iti īśvaratāvyavahāro nānyanimittakaḥ ,",
    "GSP30abhiprvu:3496": " ---- iti vyāptiḥ /",
    "GSP30abhiprvu:3497": " yat khalu yallagnaṃ bhāti tattena pūrṇaṃ nidhānamiva maṇibhiḥ tvallagnaṃ ca viśvam , ---- iti /",
    "GSP30abhiprvu:3498": " yasya yadantarvarti bhāti ,",
    "GSP30abhiprvu:3499": " sa tāvati vyāpakaḥ samudga iva maṇiṣu ,",
    "GSP30abhiprvu:3500": " tvayi ca saṃvidrūpe dharādisadāśivāntaṃ śāstraprakriyoktaṃ viśvam , ---- iti /",
    "GSP30abhiprvu:3501": " yasmin sthite yadudeti līyate ca tat tatpūrvāparabhāgavyāpi yathā bhūmāvaṅkuraḥ ,",
    "GSP30abhiprvu:3502": " tathā ca tvayi prakāśarūpe viśvam , ---- iti /",
    "GSP30abhiprvu:3503": " evam anye 'pi dharmāḥ sahasraśo 'pi āgamādisiddhā yojyāḥ /",
    "GSP30abhiprvu:3504": " tadevaṃ vyapohite vyāmohe sthite'pi tatsaṃskāramātradhṛte śarīrādau anātmatābhimānapuraḥsara",
    "GSP30abhiprvu:3505": " evātmatābhimāne ghaṭādau ca prakāśamāna evānātmatābhimāne jñātendrajālatattvasya",
    "GSP30abhiprvu:3506": " paśyato'pi indrajālaṃ yathā na tattvato vyāmohaḥ tathā pratyabhijñātātmasvarūpasya /",
    "GSP30abhiprvu:3507": " tato nivṛtte prayāṇaprāpitaparyante dehe parameśvarataiva /",
    "GSP30abhiprvu:3508": " abhyāsabhāvanābalena tu śiva śāsanopadiṣṭena dehaghaṭādāveva parameśvaratāsamāveśamabhiniviśya paśyata ihaiva śarīre pārameśvaryāṃśadharmodgamaḥ",
    "GSP30abhiprvu:3509": " na tu vastutaḥ pūrṇatā ,",
    "GSP30abhiprvu:3510": " dehatvasyaivasaṃkocaprāṇasya galane yathāsthitaviśvātmakatāpatteḥ /",
    "GSP30abhiprvu:3511": " yasya tu vyavahārasādhane hetukalāpe 'pi asiddhatābhimānaḥ ,",
    "GSP30abhiprvu:3512": " tasya tatrāpi vyavahārasādhanaireva vyāmoho'pasāryaḥ /",
    "GSP30abhiprvu:3513": " yasya tu sarvathā nāpasarati ,",
    "GSP30abhiprvu:3514": " tatreśvaraśaktivalānmūḍhataiva ,",
    "GSP30abhiprvu:3515": " tasyāpi karṇapathagamanāt saṃskārapakināvaśyaṃ kadācidbhaviṣyatyeva svarūpalābhaḥ iti /",
    "GSP30abhiprvu:3516": " tadevaṃ kartari(Ipk 1,1.2)",
    "GSP30abhiprvu:3517": " ityādiślokadvayena yaduktaṃ tadeva viśvavaocitrya ityādiślokatrayeṇopaskṛtya punarnirūpitam ,",
    "GSP30abhiprvu:3518": " evaṃ bhūtaṃ tāvat pramāṇam tadevaṃ bhūte bhagavati kathamupapadyatām /",
    "GSP30abhiprvu:3519": " tataśca yuktamuktaṃ śāstrādāviti maṅgyantareṇa idānīṃ tadeva nirvāhitam ---- iti śivam //17// āditaḥ 120//",
    "GSP30abhiprvu:3520": " iti śrīmadācāryābhinavaguptācāryaviracitāyāṃ pratyabhijñāsūtravimarśinyāṃ kriyādhikāre mānatatphalameyanirūpaṇaṃ nāma tṛtīyamāhnikam // 3 //",
    "GSP30abhiprvu:3521": " kriyādhikāre caturthamāhnikam",
    "GSP30abhiprvu:3522": " {bhāvānābhāsayan kartā nirmale svātmadarpaṇe /",
    "GSP30abhiprvu:3523": " kāryakāraṇabhāvaṃ ca yaścitraṃ taṃ stumaḥ śivam //}",
    "GSP30abhiprvu:3524": " kriyāśaktisphāraprāyasaṃbandhaprasaṅgāt jñāpyajñāpakabhāvasya tattvaṃ prasādhya ,",
    "GSP30abhiprvu:3525": " kāryakāraṇabhāvasya tattvaṃ prasādhayituṃ ślokaikaviṃśatyā āhnikāntaramārabhyate ,",
    "GSP30abhiprvu:3526": " ---- eṣa ca ityādi evamicchaiva hetutā kartṛtā kriyā ityantam /",
    "GSP30abhiprvu:3527": " tatra ślokena svamate kartṛkarmabhāva eva kāryakāraṇabhāvaḥ ,",
    "GSP30abhiprvu:3528": " ---- ityupakṣipyate /",
    "GSP30abhiprvu:3529": " tataḥ ślokatrayeṇa jaḍasya kāraṇatvaṃ parākriyate /",
    "GSP30abhiprvu:3530": " tataḥ ślokaṣaṭkena cetanasyaiva kartṛtārūpā kāraṇatā prasādhyate /",
    "GSP30abhiprvu:3531": " tataḥ prasaṅgādanumāne niyatiśaktiravaśyopajīvyā ,",
    "GSP30abhiprvu:3532": " ---- iti ślokatrayeṇocyate /",
    "GSP30abhiprvu:3533": " tataḥ saugatoktakāryakāraṇaparamārtho'pi asmanmatamevāvalambate ,",
    "GSP30abhiprvu:3534": " no cet na kiñcit ,",
    "GSP30abhiprvu:3535": " ---- iti tribhiḥ ślokaiḥ /",
    "GSP30abhiprvu:3536": " sāṃkhyopadarśito 'pi kāryakāraṇabhāvo nopapadyate ,",
    "GSP30abhiprvu:3537": " yadyasmaduktaṃ cetanasya kartṛtvaṃ nāṅgīkriyate ,",
    "GSP30abhiprvu:3538": " ---- iti tribhiḥ /",
    "GSP30abhiprvu:3539": " cetanasyāpi anīśvaratāyāṃ naitadghaṭate ,",
    "GSP30abhiprvu:3540": " ---- iti dvābhyāmiti saṃkṣepārthaḥ /",
    "GSP30abhiprvu:3541": " granthastu vyākhyāyate /",
    "GSP30abhiprvu:3542": " evaṃ kriyāśaktimukhena pramātrekarūpatāṃ bhagavati vyavahartavyāṃ prasādhya ,",
    "GSP30abhiprvu:3543": " kartṛrūpatāpi tata evāyatnasiddhā ,",
    "GSP30abhiprvu:3544": " ---- iti darśayitumāha",
    "GSP30abhiprvu:3545": " eṣa cānantaśaktitvādevamābhāsayatyamūn /",
    "GSP30abhiprvu:3546": " bhāvānicchāvaśādeṣā kriyā nirmātṛtāsya sā // Ipk_2,4.1 //",
    "GSP30abhiprvu:3547": " co 'vadhāraṇe /",
    "GSP30abhiprvu:3548": " eṣa eva purāṇaḥ pramātā amūn bhāvān ābhāsitapūrvān ābhāsān ābhāsayati avicchinnena prabandhena /",
    "GSP30abhiprvu:3549": " katham , icchāyā īśiturabhinnāyā avikalparūpāyā akramāyā vaśena sāmarthyena kutrāsya te bhāvāḥ sthitāḥ ?",
    "GSP30abhiprvu:3550": " āha , anantaśaktitvāt iti /",
    "GSP30abhiprvu:3551": " viśve hi bhāvāstasyaiva śaktirūpeṇa svarūpātmatvena sthitāḥ ; ityuktaṃ",
    "GSP30abhiprvu:3552": " {svabhinaścātmasaṃsthasya ................... }(Ipk 1,5,10)",
    "GSP30abhiprvu:3553": " ityatra / yadetadābhāsanaṃ yāsāvicchā ,",
    "GSP30abhiprvu:3554": " sā kriyā ,",
    "GSP30abhiprvu:3555": " asya bhagavato nirmātṛtvam //1//",
    "GSP30abhiprvu:3556": " nanu bījādaṅkura udbhavan dṛśyate ,",
    "GSP30abhiprvu:3557": " na ca atra kaściccetano 'nupraviśan dṛṣṭaḥ ,",
    "GSP30abhiprvu:3558": " tatkathametaduktam ?",
    "GSP30abhiprvu:3559": " , ---- ityāśaṅkyāha",
    "GSP30abhiprvu:3560": " jaḍasya tu na sā śaktiḥ sattā yadasataḥ sataḥ /",
    "GSP30abhiprvu:3561": " kartṛkarmatvatattvaiva kāryakāraṇatā tataḥ // Ipk_2,4.3 //",
    "GSP30abhiprvu:3562": " sadvā kāryamasadvā saṃbhāvyate /",
    "GSP30abhiprvu:3563": " ubhayātmakam anubhayātmakamanirvācyam ,",
    "GSP30abhiprvu:3564": " iti tu svavācaiva virudhyate tat kimanena /",
    "GSP30abhiprvu:3565": " yadi asan ghaṭaḥ ,",
    "GSP30abhiprvu:3566": " tarhi tasyāsadrūpataiva paramārthaḥ iti kathaṃ svarūpaviruddhaṃ sattvamabhyupagacchet ,",
    "GSP30abhiprvu:3567": " na hi pādapatanaśatairapi nīlamātmani pītimānaṃ mṛṣyate /",
    "GSP30abhiprvu:3568": " atha sanneva ghaṭastarhi kimanyat upayācyate daṇḍacakrasūtrāt /",
    "GSP30abhiprvu:3569": " abhivyaktiviṣayatvasphuṭatvādayo'pi sadasadrūpatayā cintyāḥ //",
    "GSP30abhiprvu:3570": " nanvevaṃ tūṣṇīmāsyatām ,",
    "GSP30abhiprvu:3571": " naitadapi yuktam ityāha",
    "GSP30abhiprvu:3572": " ......................................................... atha cocyate // Ipk_2,4.3 //",
    "GSP30abhiprvu:3573": " tadavaśyasamarthyo'yamarthaṃ iti yāvat //3//",
    "GSP30abhiprvu:3574": " tataśca itthamupapadyata iti darśayati",
    "GSP30abhiprvu:3575": " kāryakāraṇatā loke sāntarviparivartinaḥ /",
    "GSP30abhiprvu:3576": " ubhayendriyavedyatvaṃ tasya kasyāpi śaktitaḥ // Ipk_2,4.4 //",
    "GSP30abhiprvu:3577": " kumbhakārahṛdaye antarmanogocaratvāt pūrvamapi svasaṃvidekātmatayā vicitratvena viśvasya",
    "GSP30abhiprvu:3578": " bhedābhedātmanā parivartamānasya spandanena sphurato yat antaḥkaraṇahiṣkaraṇadvayavedyatvamābhāsyate ,",
    "GSP30abhiprvu:3579": " eṣaiva sākāryakāraṇatā /",
    "GSP30abhiprvu:3580": " ubhayagrahaṇamupalakṣaṇam ,",
    "GSP30abhiprvu:3581": " yasya yāvati pūrṇārthakriyā samāptiriti yāvat /",
    "GSP30abhiprvu:3582": " sukhādīnām antaḥkaraṇaikavedyatāpādanameva nirmāṇam /",
    "GSP30abhiprvu:3583": " na ca kumbhakāre prāṇapuryaṣṭabuddhiśūnyadehaprāye tadetat sthitam ,",
    "GSP30abhiprvu:3584": " etasyāpi jaḍatvāt /",
    "GSP30abhiprvu:3585": " tataḥ saṃvideva viśvamātmani bhāsayati śaktivaicitryāt /",
    "GSP30abhiprvu:3586": " tasya kasyāpi iti pūrvamuktasya acintyāparyanuyojyamahimna ityarthaḥ /",
    "GSP30abhiprvu:3587": " naca vācyam ubhayendriyavedyatvamapi sadasad vā iti /",
    "GSP30abhiprvu:3588": " yato'yamatra paramārthaḥ ---- yathā darpaṇāntaḥ kumbhakāranirvartyamānaghaṭādipratibimbe darpaṇasyaiva tathābhāsanamahimā ,",
    "GSP30abhiprvu:3589": " tathā svapnadarśane saṃvidaḥ ,",
    "GSP30abhiprvu:3590": " tathāpi tanmahimnaiva etena idaṃ bahiḥ sphuṭarūpaṃ kriyata ityabhimāna ullasati /",
    "GSP30abhiprvu:3591": " evaṃ saṃvinmahimnā kumbhakṛti daṇḍacakrādau ghaṭe sthite tanmahimnaiva abhimāno jāyate ;",
    "GSP30abhiprvu:3592": " yathā mayā idaṃ kṛtam ,",
    "GSP30abhiprvu:3593": " anena idaṃ kṛtam ,",
    "GSP30abhiprvu:3594": " mama hṛdaye sphuritam ,",
    "GSP30abhiprvu:3595": " asya hṛdaye sphuritamiti /",
    "GSP30abhiprvu:3596": " tatra jaḍasya mṛdāderdūrāpeto'bhimāna iti saṃvitsvabhāve kartṛtvaṃ vyavasthāpyate /",
    "GSP30abhiprvu:3597": " nanu bhāvarūpameva itthaṃ bhāsyatāṃ kiṃ dvayendriyavedyatvenoktamatra ,",
    "GSP30abhiprvu:3598": " sphuṭamarthakriyākṣamaṃ rūpamanenoktam ,",
    "GSP30abhiprvu:3599": " ---- iti ko virodhaḥ //4//",
    "GSP30abhiprvu:3600": " anena ca vicāreṇa prakṛtamapi kriyāsvarūpaṃ siddhaṃ bhavati ,",
    "GSP30abhiprvu:3601": " ---- iti darśayati",
    "GSP30abhiprvu:3602": " evam ekā kriyā saiṣā sakramāntarbahiḥ sthitiḥ /",
    "GSP30abhiprvu:3603": " ekasyaivobhayākārasahiṣṇorupapāditā // Ipk_2,4.5 //",
    "GSP30abhiprvu:3604": " saiṣeti , yasyāḥ svarūpata āśrayataśca nopapadyate iti upālambhaḥ kṛtaḥ ,",
    "GSP30abhiprvu:3605": " sā upapattyā sthāpitā /",
    "GSP30abhiprvu:3606": " yataḥ saṃvidrūpādāntarāt prabhṛti indriyagocaratayā bahiṣparyantatayā sthitirābhāsanārūpā ,",
    "GSP30abhiprvu:3607": " tata eva vedyātmakakarmāliṅganena sakramā tāvadupapannā ,",
    "GSP30abhiprvu:3608": " kartṛkarmaikāśrayatādātmyācca ekā /",
    "GSP30abhiprvu:3609": " sa caika āśrayaḥ saṃvidrūpatvena svacchatvasvatantratvābhyāmubhayamapyantarbahīrūpaṃ sahata iti //5//",
    "GSP30abhiprvu:3610": " nanu bhavatu ghaṭādāvevaṃ ,",
    "GSP30abhiprvu:3611": " yatra tu bījāṅjurādau cetanānupraveśo na dṛśyate tatra kathaṃ bījasyaivāṅkuraḥ kāryo na bhavati ?",
    "GSP30abhiprvu:3612": " ityāśaṅkyāha",
    "GSP30abhiprvu:3613": " bahistasyaiva tatkāryaṃ yadantaryadapekṣayā /",
    "GSP30abhiprvu:3614": " pramātrapekṣayā coktā dvayī bāhyāntarasthitiḥ // Ipk_2,4.6 //",
    "GSP30abhiprvu:3615": " mātaiva kāraṇaṃ tena sa cābhāsadvayasthitau /",
    "GSP30abhiprvu:3616": " kāryasya sthita evaikastadekasya kriyoditā // Ipk_2,4.7 //",
    "GSP30abhiprvu:3617": " antarābhāsamānasya tathārūpāparityāgenaiva bahirābhāsanaṃ nirmāṇam /",
    "GSP30abhiprvu:3618": " tataśca yad vastu yamapekṣya antarityuktaṃ tad vastu tasyaiva āntararūpaviparivṛttimātrasya bahiṣkāryaṃ bahiṣkaraṇārhaṃ bhavati /",
    "GSP30abhiprvu:3619": " saṃvidrūpaṃ ca pramātāramapekṣya antarābhāsino bhāvāstadapekṣayaiva bāhyābhāsā iti tenaiva eteṣāṃ bahiṣkaraṇābhāsanaṃ yuktam /",
    "GSP30abhiprvu:3620": " tataśca pramātaiva kāraṇaṃ bhavati na jaḍaḥ /",
    "GSP30abhiprvu:3621": " hyarthe caḥ /",
    "GSP30abhiprvu:3622": " yasmāt sa pramātā kāryasyāntarbahirābhāsanadvayanimittatayā sthitastena vinā tadapekṣasyābhāsadvayasyānupapatteḥ ,",
    "GSP30abhiprvu:3623": " tasmādekasya pramātureva na tu kathaṃcit jaḍasya uditā prasādhitarūpā kriyā nirmātṛtā bhavatīti //7//",
    "GSP30abhiprvu:3624": " etadeva draḍhayati",
    "GSP30abhiprvu:3625": " ata evāṅkure'pīṣṭo nimittaṃ parameśvaraḥ /",
    "GSP30abhiprvu:3626": " tadanyasyāpi bījāderhetutā nopapadyate // Ipk_2,4.8 //",
    "GSP30abhiprvu:3627": " yata evaṃ cetana eva nirmātā ,",
    "GSP30abhiprvu:3628": " ata eva naiyāyikādibhiraṅkurādau buddimāneva parameśvaro hetutvena iṣṭaḥ /",
    "GSP30abhiprvu:3629": " nanu taiḥ nimittakāraṇatāsya aṅgīkṛtā kriyāvibhāgādikramāyātaparamāṇvādidvārakatayā ,",
    "GSP30abhiprvu:3630": " samavāyikāraṇanijāvayavārambhaparamparayā tu tata īśvarādanyasyāpi bījabhūmijalāderhetutā kathitā /",
    "GSP30abhiprvu:3631": " satyam kathitā ,",
    "GSP30abhiprvu:3632": " sā tu nopapadyate ,",
    "GSP30abhiprvu:3633": " uktayuktyā jaḍasya hetutāyogāt ;",
    "GSP30abhiprvu:3634": " tataśceśvara eva bījabhūmijalābhāsasāhityenāṅkurātmanā bhāsate ,",
    "GSP30abhiprvu:3635": " ---- itīyānatra paramārthaḥ //8//",
    "GSP30abhiprvu:3636": " nanuparidṛṣṭabījādivyatiriktabuddhimatkāraṇakalpanena vinā kimuparudhyata iti parasya bhrāntiṃ bhindannāha",
    "GSP30abhiprvu:3637": " tathā hi kumbhakāro'sāvaiśvaryaiva vyavasthayā /",
    "GSP30abhiprvu:3638": " tattanmṛdādisaṃskārakrameṇa janayed ghaṭam // Ipk_2,4.9 //",
    "GSP30abhiprvu:3639": " tathā hi iti nidarśanopakrameṇa vyāptirevaṃbhūtaiva dṛṣṭā ,",
    "GSP30abhiprvu:3640": " ---- iti draḍhayati /",
    "GSP30abhiprvu:3641": " jaḍā hetavaścetanapreritāḥ kāryaṃ kurvanti ,",
    "GSP30abhiprvu:3642": " mṛdādayo yadi hi sannidhānamātreṇa vidadhyuḥ kumbhakāreṇa kimatra kṛtyam /",
    "GSP30abhiprvu:3643": " śivikastūpakādiparamparayā te janayanti ;",
    "GSP30abhiprvu:3644": " sā ca kumbhakārāyattā iti cet siddhaṃ naḥ sādhyam ---- śivikasaṃpādane 'pi te cetanapreraṇāmapekṣante iti /",
    "GSP30abhiprvu:3645": " tajjaḍakāraṇānāṃ cetanapreraṇāmantareṇa na kvacit kāryakāritvam /",
    "GSP30abhiprvu:3646": " yadi hi syāt mṛdādīnāmapi syāt ,",
    "GSP30abhiprvu:3647": " iti ekānta eṣaḥ /",
    "GSP30abhiprvu:3648": " tataśca yat acetanaṃ kāryakāri tat cetanāpekṣaṃ mṛdādaya iva ,",
    "GSP30abhiprvu:3649": " tathā ca vījādi ,",
    "GSP30abhiprvu:3650": " ---- iti svabhāvaḥ /",
    "GSP30abhiprvu:3651": " acetanakāryakāritvaṃ hi kādācitkatvāt sanimittam ,",
    "GSP30abhiprvu:3652": " na cānyadasya nimittamupapadyate anupalambhāt ,",
    "GSP30abhiprvu:3653": " iti tat cetanapreraṇaṃ yadi na nimittīkuryāt vyāpakaviruddhamanimittakatvaṃ prasajyeta ;",
    "GSP30abhiprvu:3654": " na ca yuktaṃ tat ,",
    "GSP30abhiprvu:3655": " mṛdādāvapi tasyaiva prasaṅgāt ,",
    "GSP30abhiprvu:3656": " iti siddhā vyāptiḥ /",
    "GSP30abhiprvu:3657": " ataśca kumbhakadeva tatreśvaraḥ /",
    "GSP30abhiprvu:3658": " tadetadāha ---- īśvararūpayā vyavasthayā yaḥ sa sa mṛddaṇḍacakrādīnāṃ saṃskāraḥ ,",
    "GSP30abhiprvu:3659": " mṛdo mardanaṃ ,",
    "GSP30abhiprvu:3660": " daṇḍasya praguṇatvaṃ ,",
    "GSP30abhiprvu:3661": " cakrasya parivartanam ityādiḥ ,",
    "GSP30abhiprvu:3662": " tadārambho yaḥ kramaḥ śivikastūpakādirūpaḥ ,",
    "GSP30abhiprvu:3663": " tena ghaṭaṃ niyogato janayati ,",
    "GSP30abhiprvu:3664": " nānyathā , ---- niyoge liṅ /",
    "GSP30abhiprvu:3665": " kiṃ ca yadi na krudhyate vastutaḥ kumbhakāro'pi aiśvaryaiva svatantraviśvātmatārūpayā vyavasthayā mṛdādisaṃskārāpekṣayā pradarśitaniyatyabhidhānanijaśaktivijṛmbhāto janayet ;",
    "GSP30abhiprvu:3666": " anyathā acetanā mṛdādayaḥ kathaṃ kumbhakārecchāmanurudhyeran ,",
    "GSP30abhiprvu:3667": " tantavo 'pi vā paṭasaṃpādanecchāṃ kiṃ nādriyetan /",
    "GSP30abhiprvu:3668": " tadetadapi uktam anenaiva sūtreṇa tathā hi iti /",
    "GSP30abhiprvu:3669": " nanvevaṃ kumbhakṛto nāsti kartṛtvam ,",
    "GSP30abhiprvu:3670": " ---- iti samutsīdet dharmādharmavyavasthā /",
    "GSP30abhiprvu:3671": " yadi pratyeṣi yuktyāgamayoḥ tadevameva /",
    "GSP30abhiprvu:3672": " tathāpi samastetaranirmāṇamadhya eva idamapi parameśvareṇaiva nirmitaṃ yadavicalastasya kumbhakārapaśormithyākartṛtvābhimānaḥ pratibhuva iva adhamarṇatābhimānaḥ /",
    "GSP30abhiprvu:3673": " yadi punarīśvarasyecchaiva iyamīdṛśī mā asya abhimāno'yam udgamat iti ,",
    "GSP30abhiprvu:3674": " tadā nāsau kartā kaścit /",
    "GSP30abhiprvu:3675": " tadidamapi uktaṃ sūterṇaiva tathā hi iti /",
    "GSP30abhiprvu:3676": " kumbhakārasyāpi mṛdādisaṃskāra krameṇa kiṃ ghaṭaṃ janayāmi ,",
    "GSP30abhiprvu:3677": " uta na janayāmi iti ya ekapakṣaniścayāya saṃpraśnātmā vicāraḥ ,",
    "GSP30abhiprvu:3678": " sa īśvarasaṃnamdhina eva vividhāt svarūpāvacchādanatattvaprakāśanarūpāt avasthānāt ,",
    "GSP30abhiprvu:3679": " ---- iti saṃpraśne liṅ /",
    "GSP30abhiprvu:3680": " tasmāt vastuta īśvara eva sarvatra kartā ,",
    "GSP30abhiprvu:3681": " ahaṃ ca sa eva iti na parimite kartā ,",
    "GSP30abhiprvu:3682": " api tu sarvatra kartā ,",
    "GSP30abhiprvu:3683": " ---- iti etāvati sarvathā hṛdayena avadhātavyam iti sthitam //9//",
    "GSP30abhiprvu:3684": " dṛśyate 'sya cetanasya svātantryameva sarvatra jambhamāṇaṃ jaḍānapi yat svātmatāmāpādayati ,",
    "GSP30abhiprvu:3685": " na tu jaḍānāṃ vastvantarāviṣkaraṇe sāmarthyam ,",
    "GSP30abhiprvu:3686": " ---- iti yaduktaṃ ,",
    "GSP30abhiprvu:3687": " tat sarvavādiprasiddhanidarśanena draḍhayati",
    "GSP30abhiprvu:3688": " yogināmapi mṛdbīje vinaivecchāvaśena tat /",
    "GSP30abhiprvu:3689": " ghaṭādi jāyate tattatsthirasvārthakriyākaram // Ipk_2,4.10 //",
    "GSP30abhiprvu:3690": " yadiha cetanapreritaṃ kāraṇam iti prasiddhaṃ mṛdādi ,",
    "GSP30abhiprvu:3691": " yacca tadanapekṣaṃ bījādi ghaṭaāderaṅkurādeśca janakaṃ ,",
    "GSP30abhiprvu:3692": " tadeva yadi paramārthataḥ kāraṇaṃ syāt tat tadvyatirekeṇa ghaṭāṅkurādeḥ kathaṃ yogīcchāmātreṇa janma syāt ,",
    "GSP30abhiprvu:3693": " akāraṇakatvaprasaṅgāt teṣāṃ vā akāraṇatvaprasaṃgāt /",
    "GSP30abhiprvu:3694": " athocyate ---- anye eva te ghaṭāṅkurādayo mṛddhījādijanyāḥ ,",
    "GSP30abhiprvu:3695": " anye eva ca yogīcchādijanyāḥ ,",
    "GSP30abhiprvu:3696": " ---- iti ,",
    "GSP30abhiprvu:3697": " tatrāpi prabodhyase ---- vimarśābhedāt tāvadabheda ,",
    "GSP30abhiprvu:3698": " ---- iti pūrvameva uktam ;",
    "GSP30abhiprvu:3699": " tatrāpi yogī khalu apratihatecchaḥ ,",
    "GSP30abhiprvu:3700": " tasya ca icchā tādṛgeva ghaṭo bhavatu yo mṛdādikṛtakumbhasaṃbhavabhūryarthakriyākaraṇacaturavṛttiriti /",
    "GSP30abhiprvu:3701": " tadetadāha ---- tasya tasya sthirasya arthakriyāviśeṣasya karaṇe hetutacchīlānukūlarūpaṃ ghaṭādi jāyate , ---- iti /",
    "GSP30abhiprvu:3702": " ye tvāhuḥ ---- nopādānaṃ vinā ghaṭādyutpattiḥ ,",
    "GSP30abhiprvu:3703": " yogī tu icchayā paramāṇūn paśyan saṃghaṭṭayatīti /",
    "GSP30abhiprvu:3704": " te vācyāḥ ---- yadi khalu anvayavyatirekāgamādiparidṛṣṭaḥ kāryakāraṇabhāvo yogiṣu na viparyeti ,",
    "GSP30abhiprvu:3705": " ---- iti hṛdayamāvarjayati vaḥ tat kiṃ paramāṇugraheṇa ;",
    "GSP30abhiprvu:3706": " no cet ghaṭasya kapālāni śarīrasya svāvayavāḥ ,",
    "GSP30abhiprvu:3707": " teṣāṃ nijaṃ nijaṃ prasiddhaṃ tṛṇaśastilaśo 'pi anyathābhavabanasahamānaṃ laukikameva kāraṇam ,",
    "GSP30abhiprvu:3708": " iti ghaṭe mṛddaṇḍacakrādi ,",
    "GSP30abhiprvu:3709": " dehe strīpuruṣasaṃyogādi ubhayamapekṣyaṃ dehādisaṃbhavo duḥsamartha eva /",
    "GSP30abhiprvu:3710": " cetana eva tu tathā tathā bhavati /",
    "GSP30abhiprvu:3711": " bhagavān bhūribhargo mahādevo niyatyanuvartanollaṅghanatarasvātantryaḥ ,",
    "GSP30abhiprvu:3712": " ---- ityatra pakṣe niyatyanuvartinaḥ laukike prasiddhe kāryakāraṇabhāve svātantryaṃ ,",
    "GSP30abhiprvu:3713": " tadullaṅghanamādriyamāṇasya tu yogiprāyaprasiddhe lokottare ,",
    "GSP30abhiprvu:3714": " ---- iti na kaścit virodhaḥ /",
    "GSP30abhiprvu:3715": " iyāṃśca loke eva /",
    "GSP30abhiprvu:3716": " paramārthatastu sa eva kramākramarūpaviśvasṛṣṭyādikrṭyapañcakaprapañcasvabhāvaḥ prakāśate /",
    "GSP30abhiprvu:3717": " cetano hi svātmadarpaṇe bhāvān pratibimbavadābhāsayati iti siddhāntaḥ /",
    "GSP30abhiprvu:3718": " yadāha pūrvaguruḥ",
    "GSP30abhiprvu:3719": " {nirupādānasaṃbhāramabhittāveva tanvate /",
    "GSP30abhiprvu:3720": " jagaccitraṃ namastasmai kalāślādhyāya śūline //",
    "GSP30abhiprvu:3721": " }(stavaci. 9 ślo.)",
    "GSP30abhiprvu:3722": " iti //10//",
    "GSP30abhiprvu:3723": " nanu yadi prasiddhakāraṇollaṅghanenāpi tatkāryaviśeṣatulyavṛttānyeva kāryāṇi jāyante ,",
    "GSP30abhiprvu:3724": " bhagnāstarhi anumānakathāḥ /",
    "GSP30abhiprvu:3725": " tathā hi mathamanyadanyatra niyamavadbhavet ityāśaṅkya prāmāṇikatarammanyaistādātmyatadutpattī niyamanidānamupagate /",
    "GSP30abhiprvu:3726": " na hi niḥsvabhāvaṃ vastu bhavati ,",
    "GSP30abhiprvu:3727": " nāpi bhinnasvabhāvaṃ svabhāvabhedena bhedāt /",
    "GSP30abhiprvu:3728": " paryāyaśastatsvabhāvadvayābhāve ca niḥsvabhāvatāprasaṅgāt /",
    "GSP30abhiprvu:3729": " evaṃ nirhetuke bhinnahetuke ca kārye vācyam /",
    "GSP30abhiprvu:3730": " ubhayatrāpi ca hetukṛtaiva vyavasthā /",
    "GSP30abhiprvu:3731": " svahetuta eva hi śiṃśapā vṛkṣasvabhāvāvyabhicāriṇī jātā ,",
    "GSP30abhiprvu:3732": " svahetutaśca hutabhugdhūmajananasvabhāvaḥ ,",
    "GSP30abhiprvu:3733": " tadidānīṃ niyatyullaṅghini kāryakāraṇabhāve sarvamidaṃ vighaṭeta /",
    "GSP30abhiprvu:3734": " yogīcchayā hi śiṃśapāpi avṛkṣasvabhāvā bhavet ,",
    "GSP30abhiprvu:3735": " dhūme tu dviguṇaṃ codyam ;",
    "GSP30abhiprvu:3736": " agnyādisāmagrī yogīcchodbhūtā dhūmaṃ na janayet ,",
    "GSP30abhiprvu:3737": " yogīcchā vā anagnikaṃ dhūmam ,",
    "GSP30abhiprvu:3738": " ---- iti na syādanumānam ,",
    "GSP30abhiprvu:3739": " asti ca talloke ,",
    "GSP30abhiprvu:3740": " ityāśaṅkyāha",
    "GSP30abhiprvu:3741": " yoginirmāṇatābhāve pramāṇāntaraniścite /",
    "GSP30abhiprvu:3742": " kāryaṃ hetuḥ svabhāvo vāta evotpattimūlajaḥ // Ipk_2,4.11 //",
    "GSP30abhiprvu:3743": " yogīcchāpi sarvathā tādṛśameva na tu vṛścikagomayādisaṃbhūtavṛścikādinyāyena kathaṃcit rasavīryādinā bhinnaṃ kāryaṃ janayati ,",
    "GSP30abhiprvu:3744": " ---- iti yat kathitamata evāsymādeva hetoḥ kāryaṃ vā dhūmādi agnyādyanumāne ,",
    "GSP30abhiprvu:3745": " śiṃśapātvādisvabhāvo vā vṛkṣatvādyanumāne evaṃ heturbhavati /",
    "GSP30abhiprvu:3746": " yadi pramāṇāntareṇa evānumāne janmāntarābhyāsalokaprasiddhyādikamavaśyopajīvyam ,",
    "GSP30abhiprvu:3747": " sā ca śrutānumānaprajñayorbījam ,",
    "GSP30abhiprvu:3748": " ---- iti ca ṛtaṃbharāviṣayamuvāca patañjaliḥ /",
    "GSP30abhiprvu:3749": " anye ca yauktikā yogipratyakṣakalpapratyakṣasadbhāvaṃ samastavastugrahaṇāya kalpitavantaḥ /",
    "GSP30abhiprvu:3750": " sāṃvyavahārike ca pramāṇe nāsmākaṃ bharaḥ ,",
    "GSP30abhiprvu:3751": " prakṛtaṃ hi asmākamīśvarasvarūpam ,",
    "GSP30abhiprvu:3752": " tacca svaprakāśameva ,",
    "GSP30abhiprvu:3753": " prameyoparodhe 'pi noparudhyata ityuktamasakṛt /",
    "GSP30abhiprvu:3754": " nanu svabhāvahetau kimanyā cintayā ?",
    "GSP30abhiprvu:3755": " , āha ---- vṛkṣatvāvyabhicāriṇyāḥ śiṃśapāyā utpatteryanmūlaṃ kāraṇaṃ tata eva sa sanmātrānubandhī svabhāvo jāyate ,",
    "GSP30abhiprvu:3756": " ---- iti ; tataśca",
    "GSP30abhiprvu:3757": " {ekasāmagryadhīnasya rūpāde rasato gatiḥ /",
    "GSP30abhiprvu:3758": " hetudharmānumānena dhūmendhanavikāravat //}",
    "GSP30abhiprvu:3759": " iti svabhāvaheturnyāyaḥ /",
    "GSP30abhiprvu:3760": " nanu ca vṛścikādīnāṃ kīṭagomayādyanekakāraṇakatvaṃ tāvat dṛṣṭaṃ ,",
    "GSP30abhiprvu:3761": " rasavīryādibhedastu tatra ,",
    "GSP30abhiprvu:3762": " ---- ityanyadetat /",
    "GSP30abhiprvu:3763": " tadyogijanyatvamvahnikasyāpi dhūmasya sahyaṃ nāma ,",
    "GSP30abhiprvu:3764": " svabhāvasya tu kathaṃ viparyāsasaṃbhāvanā /",
    "GSP30abhiprvu:3765": " na hi nīlaṃ sadevānīlaṃ yogīcchayā bhavati ,",
    "GSP30abhiprvu:3766": " ---- iti kaścit prāmāṇikaḥ pratīyāt /",
    "GSP30abhiprvu:3767": " ucyate /",
    "GSP30abhiprvu:3768": " iha dvividho hi svabhāvaheturantarlīnakāryakāraṇabhāvastadviparītaśca ;",
    "GSP30abhiprvu:3769": " vahnimānayaṃ parvato dhūmavattvāt iti ,",
    "GSP30abhiprvu:3770": " anityo 'yaṃ kṛtakatvāt iti /",
    "GSP30abhiprvu:3771": " tatra ādyasya tāvat kāryakāraṇabhāva eṣa mūlam ---- iti kiṃ tatrocyate /",
    "GSP30abhiprvu:3772": " aparastu vicāryate ,",
    "GSP30abhiprvu:3773": " yadi tāvat kṛtakatvasya kāraṇāyattatvaṃ nāma svabhāvaḥ katham abhavanaparicchinnabhavanasvabhāvatā nāmānityatvaṃ svabhāvaḥ syāt ābhāsabhedāt",
    "GSP30abhiprvu:3774": " abhede tu ābhāsasya hetusiddhāveva sādhyasya siddhatvāt ,",
    "GSP30abhiprvu:3775": " yadi paraṃ vyavahāraḥ sādhyate ,",
    "GSP30abhiprvu:3776": " tarurayaṃ vṛkṣatvāt ,",
    "GSP30abhiprvu:3777": " ---- iti nyāyena ,",
    "GSP30abhiprvu:3778": " vyavahāraśca jñānābhidhānātmā kāryaṃ eva ,",
    "GSP30abhiprvu:3779": " tatra ca niyatiśaktiraṅgīkrṭā bhavatāpi /",
    "GSP30abhiprvu:3780": " tasmāt sarveṣu svabhāvahetuṣvābhāsabhedaṃ vinā vyavahāramātrasādhanameva ,",
    "GSP30abhiprvu:3781": " hetvābhāsamayatvādevānadhiko hi tatra sādhyābhāsaḥ ,",
    "GSP30abhiprvu:3782": " vyāvṛttīnāmeṣaiva vārtā ,",
    "GSP30abhiprvu:3783": " sāmānyānāmiyameva saraṇiḥ /",
    "GSP30abhiprvu:3784": " tasmāt niyataḥ śiṃśapābhāsavṛkṣābhāsayoḥ pūrvanītyā sāmānādhikaraṇyābhāso hetubalāt /",
    "GSP30abhiprvu:3785": " tataḥ svabhāvo'yaṃ hetuhetumadbhāvamūla eva ,",
    "GSP30abhiprvu:3786": " tata eva sāmānyenedamuktaṃ draṣṭavyaṃ ---- sarvaḥ svabhāvaheturutpattimūlajaḥ , ---- iti /",
    "GSP30abhiprvu:3787": " ābhāsā eva ca vastu ,",
    "GSP30abhiprvu:3788": " ---- iti ca samarthitaṃ prāk /",
    "GSP30abhiprvu:3789": " tataśca śiṃśapāyāmekasyāmeva sṛjyamānāyāṃ śākhādimadarthāntarāṇāmasṛṣṭervṛkṣābhāsasya sāmānyātmanaḥ sādhyasya nāmāpi nāsti ,",
    "GSP30abhiprvu:3790": " ---- iti saṃbhāvyata eva /",
    "GSP30abhiprvu:3791": " yattu tadekarūpaṃ viśiṣṭaṃ vṛkṣatvaṃ tat khalu śiṃśapātvameva tacca siddham ,",
    "GSP30abhiprvu:3792": " ---- iti na sādhyam /",
    "GSP30abhiprvu:3793": " kāraṇāyattamidam ,",
    "GSP30abhiprvu:3794": " ---- ityābhāse 'pi na syādanityatābhāsaḥ /",
    "GSP30abhiprvu:3795": " evamarthakriyākāritvābhāve 'pi kṣaṇikatvābhāsābhāvaḥ iti niyatyapekṣayaiva sarve svabhāvahetavo nānyathā ,",
    "GSP30abhiprvu:3796": " ---- ityekānta eṣaḥ //11//",
    "GSP30abhiprvu:3797": " nanvābhāsavastutvavāde 'nābhātasay agneravastutvam ,",
    "GSP30abhiprvu:3798": " ---- ityanābhātena kathaṃ dhūmo janyate ,",
    "GSP30abhiprvu:3799": " tataśca dhūmādagneḥ kāraṇasya kathamanumānam ?",
    "GSP30abhiprvu:3800": " ityāśaṅkya samrathayitumāha",
    "GSP30abhiprvu:3801": " bhūyastattatpramātrekavahnyābhāsādito bhavet /",
    "GSP30abhiprvu:3802": " parokṣādapyadhipaterdhūmābhāsādi nūtanam // Ipk_2,4.12 //",
    "GSP30abhiprvu:3803": " ekavāraṃ tāvat mahānase pratyakṣānupalambhabalenāgnyābhāsadhūmābhāsayoḥ kāryakāraṇabhāvo gṛhītaḥ /",
    "GSP30abhiprvu:3804": " tatra vijñānavādino darśane pratisantānamanyaścānyaścābhāsaḥ ,",
    "GSP30abhiprvu:3805": " ---- iti svābhāsayoreva kāryakāraṇatā gṛhītā na tu santānāntaragatayostadīyavṛttāntasyāsaṃvedanāt /",
    "GSP30abhiprvu:3806": " tataścedānīmanumānaṃ na bhavet svasantānagatāt dhūmābhāsāt krimisarvajñādipramātṛsantānāntaraniṣṭhasyāgnyābhāsasya iti niścayaḥ /",
    "GSP30abhiprvu:3807": " iha tu darśane vyāptigrahaṇāvasthāyāṃ yāvantastaddeśasaṃbhāvyamānasadbhāvāḥ pramātārastāvatāmeko'sau dhūmābhāsaśca vahnyābhāsaśca vāhyanaye iva ,",
    "GSP30abhiprvu:3808": " tāvati teṣāṃ parameśvareṇaikyaṃ nirmitam ,",
    "GSP30abhiprvu:3809": " ---- iti hi uktam /",
    "GSP30abhiprvu:3810": " tataḥ svaparasantānaviśeṣatyāgena dhūmābhāsamātraṃ vahnyābhāsamātrasya kāryam ,",
    "GSP30abhiprvu:3811": " ---- iti vyāptau gṛhītāyāṃ bhūyo'pi parvate yo dhūmābhāsaḥ so 'pi agnyābhāsādeva iti vyāptiṃ smṛtvānuimimīte atra parvate agnyābhāsaḥ iti /",
    "GSP30abhiprvu:3812": " tāvati dhūmābhāsaviśeṣe pramātrantaraiḥ sahaikībhūya vahnyābhāsasāmānyāṃśe parokṣarūpāṃśasahite viśeṣābhāsāntaravivikte pramātrantaraiḥ sākamekībhavati , iti yāvat /",
    "GSP30abhiprvu:3813": " bhūya iti vyāptiṃ gṛhītvā punarapi yo dhūmābhāsaḥ ,",
    "GSP30abhiprvu:3814": " ādigrahaṇādaṅkurābhāsādirgṛhyate so'pyābhāso nūtano 'pūrvo na tu dhūmajadhūmavadapratyagraḥ /",
    "GSP30abhiprvu:3815": " sa ca adhipaterasaṃcetyamānāt vahnyābhāsāt bījābhāsādeva vā bhavet tata eva janituṃ śaknoti nānyataḥ /",
    "GSP30abhiprvu:3816": " śaki liṅ /",
    "GSP30abhiprvu:3817": " sa cābhāsasteṣu teṣu pramātṛṣveka eva ,",
    "GSP30abhiprvu:3818": " anekatve na tu yujyate evaitadityāśayaḥ /",
    "GSP30abhiprvu:3819": " yataśca sa eko'dhipatiśca vahnyābhāso dhūmakāraṇaṃ ,",
    "GSP30abhiprvu:3820": " tato dhūmābhāso'syaivāgnyābhāsasyāvyabhicāritaṃ kāryaṃ liṅgaṃ yogikṛtatvābhāve niścite sati ,",
    "GSP30abhiprvu:3821": " ---- iti tasmāt kāryāt so 'numīyate yataḥ parokṣo 'sāvadhipatitvādeva //12//",
    "GSP30abhiprvu:3822": " nanvevaṃ gopālaghaṭikāntarālaciroṣitanirgatādapi dhūmābhāsāt syāt vahnyābhāsānumānam ,",
    "GSP30abhiprvu:3823": " ---- ityāśaṅkyāha",
    "GSP30abhiprvu:3824": " kāryamavyabhicāryasya liṅgamanyapramātṛgāt /",
    "GSP30abhiprvu:3825": " tadābhāsastadābhāsādeva tvadhipateḥ paraḥ // Ipk_2,4.13 //",
    "GSP30abhiprvu:3826": " paro nūtanādanyo yo dhūmābhāsaḥ sa dhūmābhāsādeva pramātrantaravartino'dhipatirūpāt parokṣāt ,",
    "GSP30abhiprvu:3827": " ---- iti tathābhūtāt dhūmābhāsāt kathamakāraṇabhūto vahnyābhāso'numīyatām ityabhiprāyaśeṣaḥ /",
    "GSP30abhiprvu:3828": " kuśalāśca lakṣayantyeva vivekam ,",
    "GSP30abhiprvu:3829": " asyārthasyānumānikathahutaravyavahāropayogino yatnena vyutpattiḥ kāryā ,",
    "GSP30abhiprvu:3830": " ---- ityāśayena nūtanamiti yatsūcitaṃ tadeva vyavacchedyadvāreṇa sphuṭīkṛtam //13//",
    "GSP30abhiprvu:3831": " nanu caivaṃ dhūmābhāso vahnyābhāsāt ,",
    "GSP30abhiprvu:3832": " ---- ityaṅgīkṛtaṃ cet tarhi cetanasyaiva kartṛtvam ,",
    "GSP30abhiprvu:3833": " ---- iti yaduktaṃ tat kathaṃ ?",
    "GSP30abhiprvu:3834": " tathāhi vīje satyaṅkuro bhavati iti yadetat dṛṣṭaṃ dhūmāgnivadeva tat kathamanādarāspadam ?",
    "GSP30abhiprvu:3835": " ityāśaṅkyāha",
    "GSP30abhiprvu:3836": " asmin satīdamastīti kāryakāraṇatāpi yā /",
    "GSP30abhiprvu:3837": " sāpyapekṣāvihīnānāṃ jāḍānāṃ nopapadyate // Ipk_2,4.14 //",
    "GSP30abhiprvu:3838": " eka eva bhāvastāvat na kāryakāraṇabhāvaḥ ,",
    "GSP30abhiprvu:3839": " bhāvadvayamapi ca na yugapadbhāvi kāryakāra.anarūpaṃ ghaṭapaṭavat ,",
    "GSP30abhiprvu:3840": " kramabhāvyapi nāniyatakramakaṃ nīlapītādijñānavat ,",
    "GSP30abhiprvu:3841": " niyatakramikatve 'pi na pūrvabhāvi kāryamuttarakālabhāvi ca kāraṇam ,",
    "GSP30abhiprvu:3842": " ---- ityevaṃ niyatapūrvabhāvaṃ kāraṇaṃ niyataparabhāvaṃ ca kāryam ,",
    "GSP30abhiprvu:3843": " ---- iti parasya tāvanmatam /",
    "GSP30abhiprvu:3844": " tatra svarūpādanadhikā cet pūrvatā paratā ca tat bhāvadvayamātraṃ sa ca sa ca , ---- iti /",
    "GSP30abhiprvu:3845": " cārtho 'pi vā na kaścit tasyāpyapekṣārūpatvāt sa sa ityeva hi syāt /",
    "GSP30abhiprvu:3846": " atha pūrvatā nāma prayojakasattākatvaṃ paratā ca prayojyasattākatvaṃ tarhi vījasyāṅkuraprayoktrī sattā aṅkuraviśrāntā aṅkurāntarbhāvamātmanyānayati",
    "GSP30abhiprvu:3847": " aṅkurābhāve prayoktṛtvamātraṃ syāt tadapi na kiṃcit anyāpekṣatvāt tasya /",
    "GSP30abhiprvu:3848": " evaṃ prayojyasattāke'pi vaktavyam /",
    "GSP30abhiprvu:3849": " evaṃ na kevalaṃ bhāvamātrameva kāryakāraṇatā ityādayaḥ pakṣā nopapannā ,",
    "GSP30abhiprvu:3850": " yāvat idamasti iti bhāvyamānavibhaktyā prayojyasattākatvam ,",
    "GSP30abhiprvu:3851": " ---- ityevaṃ rūpāpi yā kāryakāraṇatā sāpi nopapadyate pramāṇena na saṃbhavati jaḍānām ,",
    "GSP30abhiprvu:3852": " anyonyāpekṣā hi atra jīvitaṃ sā ca jaḍānāṃ na saṃbhavati //14//",
    "GSP30abhiprvu:3853": " katham ? iti cet ucyate",
    "GSP30abhiprvu:3854": " na hi svātmaikaniṣṭhānāmanusandhānavarjinām /",
    "GSP30abhiprvu:3855": " sadasattāpade'pyeṣa saptamyarthaḥ prakalpyate // Ipk_2,4.15 //",
    "GSP30abhiprvu:3856": " jaḍāḥ kilānyonyarūpamanusandhātumaprabhaviṣṇavaḥ ,",
    "GSP30abhiprvu:3857": " anyonyānusaṃdhānarūpatvaṃ jaḍaviruddhena caitanyena vyāptam ,",
    "GSP30abhiprvu:3858": " anusaṃdhānaṃ cāpekṣā caitanyasvarūpameva ,",
    "GSP30abhiprvu:3859": " anyatra tu sopacaritā /",
    "GSP30abhiprvu:3860": " ato 'nusandhānavihīnatvājjaḍo bhāvaḥ svātmamātraviśrāntisantoṣasaṃkucitaśarīraḥ kathaṃ paratra prasaret /",
    "GSP30abhiprvu:3861": " tataśca yadi bījaṃ sadaṅkuro'san athāpi viparyaya ubhayamapi vā sat yadi vāsat ,",
    "GSP30abhiprvu:3862": " athāpi ekaṃ sopākhyamanyat nirupākhyam ,",
    "GSP30abhiprvu:3863": " dvayamapi vā sopākhyaṃ nirupākhyaṃ vā ,",
    "GSP30abhiprvu:3864": " tathāpi prātipadikārthamātraṃ dharmāntarreṇa samuccayādināpyanāliṅgitamavatiṣṭhate ,",
    "GSP30abhiprvu:3865": " tasya samastasyāpekṣārūpatvena caitanyaviśrāntatvāt //15//",
    "GSP30abhiprvu:3866": " yasyādacetaneṣu nāpekṣopapadyate",
    "GSP30abhiprvu:3867": " ata eva vibhaktyarthaḥ pramātrekasamāśrayaḥ /",
    "GSP30abhiprvu:3868": " kriyākārakabhāvākhyo yukto bhāvasamanvayaḥ // Ipk_2,4.16 //",
    "GSP30abhiprvu:3869": " saptamīrūpāyā vibhakteranyasyā api vā yo'rthaḥ kriyākārakabhāvalakṣaṇaḥ sa eva tāvadbhāvānāṃ samanvayo nānyaḥ śuṣkaḥ kaścit /",
    "GSP30abhiprvu:3870": " sa ca yadi svatantre cidrūpe bhāvadvayaṃ viśrāmyati tadopapadyate ,",
    "GSP30abhiprvu:3871": " anyathā tu na kathaṃcit /",
    "GSP30abhiprvu:3872": " tathā hi vikalpenāpi asau vyavahriyamāṇo na vastuniṣṭhatayopapadyate ,",
    "GSP30abhiprvu:3873": " vastvanusaraṇaprāṇo hi vikalpo 'nubhavānusāritayaiva bhavati ,",
    "GSP30abhiprvu:3874": " sā ceha nāsti vastvaprabhavatvena ,",
    "GSP30abhiprvu:3875": " vastvanusārī hi anubhavo ,",
    "GSP30abhiprvu:3876": " vastu ca syātmaniṣṭham ---- ityuktam /",
    "GSP30abhiprvu:3877": " tasmāt bīje sati aṅkuro ,",
    "GSP30abhiprvu:3878": " bahnau sati dhūmaḥ ,",
    "GSP30abhiprvu:3879": " ---- iti ca svatrantracidrūpapramātṛviśrāntatve sarvametadyujyate nānyathā , iti //16//",
    "GSP30abhiprvu:3880": " nanu prayojyaprayojakasattākatālakṣaṇāpekṣā yadi svātmaikaniṣṭhatve nopapadyate ,",
    "GSP30abhiprvu:3881": " tarhi kāryakāraṇayostādātmyavādināṃ sāṃkhyānāṃ mate sā saṃbhavatyeva ,",
    "GSP30abhiprvu:3882": " tat kiṃ caitamyavijṛmbhātmakakartṛvādasamarthanena ?",
    "GSP30abhiprvu:3883": " ityāśaṅkyāha",
    "GSP30abhiprvu:3884": " parasparasvabhāvatve kāryakāraṇayorapi /",
    "GSP30abhiprvu:3885": " ekatvameva bhede hi naivānyonyasvarūpatā // Ipk_2,4.17 //",
    "GSP30abhiprvu:3886": " yadi bījasyāṅkuraḥ svbhāvastarhi aṅkura eva na bījaṃ syāt kiṃcit viparyayo vā syāt ,",
    "GSP30abhiprvu:3887": " ---- iti kiṃ kāraṇaṃ kiṃ vā kāryam ;",
    "GSP30abhiprvu:3888": " atha anyadvījamaṅkuro'nyaḥ ,",
    "GSP30abhiprvu:3889": " tarhi na parasparātmakatvam ,",
    "GSP30abhiprvu:3890": " bhedābhedau hi ekadaikaviṣayau viruddhāveva //17//",
    "GSP30abhiprvu:3891": " nanvevamapi bījamaṅkurādivicitramavabhātaṃ dīrghadīrghaparāmarśaśālibhiḥ srotovadavicchinnasvarūpameva nirbādhaṃ pratyavamṛśyate /",
    "GSP30abhiprvu:3892": " tathā ca kva gataṃ vījam ,",
    "GSP30abhiprvu:3893": " ---- iti praśne vaktāro bhavanti ,",
    "GSP30abhiprvu:3894": " na kutracit gatamaṅkurātmanā vartate ,",
    "GSP30abhiprvu:3895": " aṅkurībhūtamayamaṅkurastat iti /",
    "GSP30abhiprvu:3896": " evaṃ pradhānaṃ mahadādidharāntībhūtaṃ yāvadvitatībhūtamanantasargapralayaparamparātmatāṃ prāptam ,",
    "GSP30abhiprvu:3897": " ---- iti vitatagrāhiṇī pratītiḥ /",
    "GSP30abhiprvu:3898": " bhāgābhiniveśavaśāt tu kāraṇakāryatāparikalpanaṃ tasyaiva bhāvasya viśasanaprāyam ,",
    "GSP30abhiprvu:3899": " ---- ityāśaṅkyāha",
    "GSP30abhiprvu:3900": " ekātmano vibhedaśca kriyā kālakramānugā /",
    "GSP30abhiprvu:3901": " tathā syāt kartṛtaivaivaṃ tathāpariṇamat tayā // Ipk_2,4.18 //",
    "GSP30abhiprvu:3902": " iha dīrghadarśinā pratyakṣānumānāgamānyatamapramāṇamūlāṃ pratyabhijñāmāśritya tadevedaṃ sukhaduḥkhamohasāmyamanantaprakāravaiṣamyāvalambanena viśvībhūtam ,",
    "GSP30abhiprvu:3903": " ---- iti samarthyate /",
    "GSP30abhiprvu:3904": " tatra pratyabhijñānabalena yadekātmakamekasvabhāvaṃ tasya yo bhedo'nyānyarūpatā iyameva sā kriyocyate ,",
    "GSP30abhiprvu:3905": " yataḥ kālalakṣaṇena krameṇānugatā ,",
    "GSP30abhiprvu:3906": " te hi anyānyasvabhāvā yugapat na bhānti ,",
    "GSP30abhiprvu:3907": " pūrvāparībhūtarūpataiva ca kriyocyate /",
    "GSP30abhiprvu:3908": " yata evaṃ kriyā tathā iti tena prakāreṇa pradhānādeḥ kriyāviśeṣalakṣaṇena kartṛtaiva syāt ,",
    "GSP30abhiprvu:3909": " natu śuṣkaṃ kāraṇatāmātraṃ ,",
    "GSP30abhiprvu:3910": " yato hetoḥ tathā iti tena tena mahadādiprakāreṇa satatameva krimikāṃ tathābhāsanarūpāṃ",
    "GSP30abhiprvu:3911": " pariṇāmalakṣaṇāṃ kriyāmāviśataḥ pariṇamattā kiṃcidrūpaṃ parivarjya tyaktvā vyāvartyamanuvartanīyaṃ",
    "GSP30abhiprvu:3912": " ca vyavasthāpya nirvartyamānatṛtīyarūpaprahvatā pradhānādestathā hetubhūtayā //18 //",
    "GSP30abhiprvu:3913": " nanu pradhānaṃ pariṇāmakriyāyāṃ kartṛrūpamiyatā samarthitam ,",
    "GSP30abhiprvu:3914": " ---- iti ko doṣo ,",
    "GSP30abhiprvu:3915": " na hi puruṣavadasyākartṛtvamiṣyate ?",
    "GSP30abhiprvu:3916": " ityāśaṅkyāha",
    "GSP30abhiprvu:3917": " na ca yuktaṃ jaḍasyaivaṃ bhedābhedavirodhataḥ /",
    "GSP30abhiprvu:3918": " ābhāsabhedādekatra cidātmani tu yujyate // Ipk_2,4.19 //",
    "GSP30abhiprvu:3919": " evamityabhinnarūpasya dharmiṇaḥ satatapravahaddharmabhedasaṃbhedasvātantryalakṣaṇaṃ pariṇamanakriyākartṛkatvaṃ yaduktaṃ tat pradhānāderna yuktaṃ jaḍatvāt ,",
    "GSP30abhiprvu:3920": " jaḍo hi nāma pariniṣṭhitasvabhāvaḥ prameyapadapatitaḥ sa ca rūpabhedādbhinno vyavasthāpanīyo nīlapītādivat ,",
    "GSP30abhiprvu:3921": " ekasyabhāvavattvāccābhinno nīlavat ,",
    "GSP30abhiprvu:3922": " na tu sa eva svabhāvo bhinnaścābhinnaśca bhavitumarhati vidhiniṣedhayorekatraikadā virodhāt /",
    "GSP30abhiprvu:3923": " kaścit svabhāvo bhinnaḥ kaścit tvabhinnaḥ ,",
    "GSP30abhiprvu:3924": " ---- iti cet ,",
    "GSP30abhiprvu:3925": " dvau tarhi imau svabhāvāvekasya svabhāvasya bhavetām ,",
    "GSP30abhiprvu:3926": " na caivaṃ yuktaṃ",
    "GSP30abhiprvu:3927": " {bhedābhedavyavasthaivamucchinnā sarvavastuṣu /}",
    "GSP30abhiprvu:3928": " iti nyāyāt / evaṃ jaḍasya idam iti pariniṣṭhitāmāsatayā sarvataḥ paricchinnarūpatvena prameyapadapatitasya nāyaṃ svabhāvabheda ekatve satyupapadyate",
    "GSP30abhiprvu:3929": " yattu prameyadaśāpatitaṃ na bhavati kiṃ tu cidrūpatayā prakāśaparamārtharūpaṃ cidekasvabhāvaṃ svaccham ,",
    "GSP30abhiprvu:3930": " tatra bhedābhedarūpatopalabhyate ;",
    "GSP30abhiprvu:3931": " anubhavādeva hi svacchasyādarśāderakhaṇḍitasvasvabhāvasyaiva parvatamataṅgajādirūpasahasrasaṃbhinnaṃ vapurupapadyate /",
    "GSP30abhiprvu:3932": " na ca rajatadvicandrādi yathā śuktikaikacandrarūpatirodhānena vartate ,",
    "GSP30abhiprvu:3933": " tathā darpaṇe parvatādi /",
    "GSP30abhiprvu:3934": " darpaṇasya hi tathāvabhāse darpaṇataiva sutarāmunmīlati ---- nirmalo'yamutkṛṣṭo 'yaṃ darpaṇaḥ ityabhimānāt /",
    "GSP30abhiprvu:3935": " na hi parvato bāhyastatra saṃkrāmati svadeśatyāgaprasaṅgādasya ,",
    "GSP30abhiprvu:3936": " na cāsya pṛṣṭhe'sau bhāti darpaṇānavabhāsapraṅgāt ,",
    "GSP30abhiprvu:3937": " na ca madhye niviḍakaṭhinasapratidhasvabhāvasya tatrānupraveśasaṃbhāvanābhāvāt ,",
    "GSP30abhiprvu:3938": " na paścāt tatrādarśanāt dūratayaiva ca bhāsanāt ,",
    "GSP30abhiprvu:3939": " na ca tannipatanotphalitapratyāvṛttāścākṣuṣā mayūsvāḥ parvatameva gṛhṇanti ,",
    "GSP30abhiprvu:3940": " bimbapratibimbayorubhayorapi parvatapārśvagatadarpaṇābhāse 'valokanāt /",
    "GSP30abhiprvu:3941": " tasmāt nirmalatāmāhātmyametat yadanantāvabhāsasaṃbhedaścaikatā ca /",
    "GSP30abhiprvu:3942": " giriśikharoparivartinaścaikatraiva bodhe nagaragataparārthasahasrābhāsaḥ ,",
    "GSP30abhiprvu:3943": " ---- iti cidrūpasyaiva kartṛtvamupapannam . abhinnasya bhedāveśasahiṣṇutvena kriyāśaktyāveśasaṃbhavāt //19//",
    "GSP30abhiprvu:3944": " nanvetāvatā vijñānameva brahmarūpamimāṃ viśvarūpatāvaicitrīṃ parigṛhṇātu kimīśvaratākalpanena ityāśaṅkyāha",
    "GSP30abhiprvu:3945": " vāstave'pi cidekatve na syādābhāsabhinnayoḥ /",
    "GSP30abhiprvu:3946": " cikīrṣālakṣaṇaikatvaparāmarśaṃ vinā kriyā // Ipk_2,4.20 //",
    "GSP30abhiprvu:3947": " cidrūpasyaikatvaṃ yadi vāstavaṃ bhedaḥ punarayamavidyopaplavāt ,",
    "GSP30abhiprvu:3948": " ---- ityucyate tadā kasyāyamavidyopaplavaḥ ,",
    "GSP30abhiprvu:3949": " ---- iti na saṃgacchate brahmaṇo hi vidyaikarūpasya kathamavidyārūpatā ,",
    "GSP30abhiprvu:3950": " na cānyaḥ kaścitasti vastuto jīvādiryasyāvidyā bhavet /",
    "GSP30abhiprvu:3951": " anirvācyeyamavidyā ,",
    "GSP30abhiprvu:3952": " ---- iti cet ,",
    "GSP30abhiprvu:3953": " kasya anirvācyā ,",
    "GSP30abhiprvu:3954": " ---- iti na vidmaḥ ;",
    "GSP30abhiprvu:3955": " svarūpeṇa ca bhāti ,",
    "GSP30abhiprvu:3956": " na cānirvācyā ,",
    "GSP30abhiprvu:3957": " ---- iti kimetat ?",
    "GSP30abhiprvu:3958": " ; yuktyā nopapadyate ,",
    "GSP30abhiprvu:3959": " ---- iti cet saṃvedatiraskāriṇī kā khalu yuktirnāma ,",
    "GSP30abhiprvu:3960": " anupapattiśca bhāsamānasya kānyā bhaviṣyati /",
    "GSP30abhiprvu:3961": " sadrūpameva brahmābhinnaṃ cakāstyavikalpake ,",
    "GSP30abhiprvu:3962": " vikalpabalāttu bhedo 'yam ,",
    "GSP30abhiprvu:3963": " ---- iti cet ,",
    "GSP30abhiprvu:3964": " kasyāyaṃ vikalpanavyāpāro nāma ?",
    "GSP30abhiprvu:3965": " brahmaṇaścet ,",
    "GSP30abhiprvu:3966": " avidyāyoge na ca anyo'sti ;",
    "GSP30abhiprvu:3967": " avikalpalaṃ ca satyaṃ vikalpakamasatyam ,",
    "GSP30abhiprvu:3968": " ---- iti kuto vibhāgo bhāsamānatvasyāviśeṣāt /",
    "GSP30abhiprvu:3969": " bhāsamāno'pi bhedo bādhitaḥ ,",
    "GSP30abhiprvu:3970": " ---- iti cet ,",
    "GSP30abhiprvu:3971": " abhedo'pi evam ,",
    "GSP30abhiprvu:3972": " bhedabhāsanena tasya bādhāt /",
    "GSP30abhiprvu:3973": " viparītasaṃvedanodaya eva hi bādho nānyaḥ kaścit /",
    "GSP30abhiprvu:3974": " bādho'pi ca bhāsamānatvādeva san nānyataḥ ,",
    "GSP30abhiprvu:3975": " ---- iti bhedo'pi bhāsamānaḥ kathamavidyā /",
    "GSP30abhiprvu:3976": " bhāsanamavadhīrya āgamapramāṇako 'yamabhedaḥ ---- iti cet āgamo 'pi bhedātmaka eva vastubhūtaḥ pramātṛpramāṇaprameyavibhāgaśca ,",
    "GSP30abhiprvu:3977": " ---- iti na kiṃcidetat /",
    "GSP30abhiprvu:3978": " tasmāt vāstavaṃ cidekatvamabhyupagamyāpi tasya kartṛtvalaks.aṇā bhinnarūpasamāveśātmikā kriyā nopapadyate ;",
    "GSP30abhiprvu:3979": " parāmarśasvarūpaṃ tu svātantryaṃ yadi bhavati tadopapadyate sarvam /",
    "GSP30abhiprvu:3980": " parāmarśo hi cikīrṣārūpecchā ,",
    "GSP30abhiprvu:3981": " tasyāṃ ca sarvamantarbhūtaṃ nirmātavyamabhedakalpenāste , ---- ityuktaṃ",
    "GSP30abhiprvu:3982": " {svāminaścātmasaṃsthāsya ......... /}(Ipk 1,5.10)",
    "GSP30abhiprvu:3983": " ityatra / tena svātmarūpameva viśvaṃ satyarūpaṃ prakāśātmatāparamārthamatruṭitaprakāśābhedameva sat prakāśaparamārthenaiva bhedena bhāsayati maheśvaraḥ ,",
    "GSP30abhiprvu:3984": " ---- iti tadevāsyātidurghaṭakāritvalakṣaṇaṃ svātantryamaiśvaryamucyate /",
    "GSP30abhiprvu:3985": " ābhāsabhinnayoriti kriyāpekṣā saṃbandhasāmānye ṣaṣṭhī ,",
    "GSP30abhiprvu:3986": " paścādyayocitaṃ vibhajyate /",
    "GSP30abhiprvu:3987": " ābhāsena bhinnau jaḍājaḍābhāsau ,",
    "GSP30abhiprvu:3988": " jaḍo ghaṭādiḥ karmarūpaścidābhāsaḥ kartṛrūpaḥ ,",
    "GSP30abhiprvu:3989": " ---- iti tayoḥ kriyā ,",
    "GSP30abhiprvu:3990": " ekasya kriyamāṇatvamaparasya kartṛtvaṃ na bhavet /",
    "GSP30abhiprvu:3991": " cikīrṣārūpeṇa nirmātavyābhedaparāmarśātmanā vinā ekā cāsau kriyā kathaṃ bhinnayoḥ svabhāvabhūtā bhavet /",
    "GSP30abhiprvu:3992": " kāryakāraṇatāprastāvāt kartṛkarmaṇī ukte ,",
    "GSP30abhiprvu:3993": " kārakāntarāṇyapi tu ekakartṛtvānupraveśīni paramārthato'nyathā karaṇādau bhinne kārakavrāte kathamabhinnā sā /",
    "GSP30abhiprvu:3994": " yadi vā ābhāsena yau bhinnau jaḍacetanau tayoryā cikīrṣā ekasyeṣyamāṇatā ,",
    "GSP30abhiprvu:3995": " parasyaiṣitṛtā tassvabhāvamekatvaparāmarśaṃ vinā , ---- iti /",
    "GSP30abhiprvu:3996": " yadvā ābhāsabhinnayoḥ ahamidam iti yaḥ parāmarśa ekaviśrāntirūpaścikīrṣātmā taṃ vinā , ---- iti /",
    "GSP30abhiprvu:3997": " ābhāsabhinnayorekaparāmarśaṃ vinā cikīrṣālakṣaṇā kathaṃ kriyā , ---- iti vā /",
    "GSP30abhiprvu:3998": " evaṃ kriyāṃ vā cikīrṣāṃ vā parāmarśaṃ vā apekṣya ṣ.aṣṭhī ,",
    "GSP30abhiprvu:3999": " nityasāpekṣatvācca samāsaḥ //20//",
    "GSP30abhiprvu:4000": " etat upasaṃharati",
    "GSP30abhiprvu:4001": " itthaṃ tathā ghaṭapaṭādyābhāsajagadātmanā /",
    "GSP30abhiprvu:4002": " tiṣṭhāsorevamicchaiva hetutā kartṛtā kriyā // Ipk_2,4.21 //",
    "GSP30abhiprvu:4003": " yathā na jaḍasya kāraṇatā na kartṛtā ,",
    "GSP30abhiprvu:4004": " tathānīśvarasya cetanasyāpi ,",
    "GSP30abhiprvu:4005": " ityanenaiva hetutāprakāreṇedaṃ jātaṃ yat ya eva tathā cikīrṣustasyaiva sā cikīrṣā bahiṣparyantatāṃ prāptā kriyā ityabhidhīyate ,",
    "GSP30abhiprvu:4006": " saiva ca kartṛtā tadeva ca hetutvaṃ nānyat kiṃcit /",
    "GSP30abhiprvu:4007": " tena ghaṭastiṣṭhati ityayamarthaḥ ---- ghaṭātmanā tiṣṭhāsuḥ svātantryāt sthānamabhyupagacchan na tu tadrūpamasahamāno yo maheśvaraḥ prakāśaḥ sa tiṣṭhati ---- iti /",
    "GSP30abhiprvu:4008": " ghaṭapaṭādyābhāsarūpaṃ yatkila jagat tadātmanā yaḥ tathā iti tena tena tajjagadgatajanmasthityādibhāvavikāratadbhedakriyāsahasrarūpeṇa yaḥ sthātumicchuḥ svatantraḥ ,",
    "GSP30abhiprvu:4009": " tasya yā evamiti vicitrarūpecchā saiva kriyā ,",
    "GSP30abhiprvu:4010": " ---- iti saṃbandhaḥ /",
    "GSP30abhiprvu:4011": " tena maheśvara eva bhagavān viśvakartā , ---- iti śivam //21//",
    "GSP30abhiprvu:4012": " iti śrīmadācāryotpaladevaciracitāyāmīśvarapratyabhijñājāṃ śrīmadācāryābhinavaguptakṛtavimarśinyākhyaṭīkopetāyāṃ",
    "GSP30abhiprvu:4013": " kriyādhikāre kāryakāraṇatattvanirūpaṇaṃ nāma caturthamāhnikam // 4 //",
    "GSP30abhiprvu:4014": " sampūrṇaścāyaṃ kriyādhikāro nāma dvitīyo vimarśaḥ // 2 //",
    "GSP30abhiprvu:4015": " āgamādhikāre prathamamāhnikam /",
    "GSP30abhiprvu:4016": " [vimarśinī]",
    "GSP30abhiprvu:4017": " {yaṃ prāpya sarvāgamasindusaṅghaḥ pūrṇatvamabhyeti kṛtārthatāṃ ca /",
    "GSP30abhiprvu:4018": " taṃ naubhyahaṃ śāṃbhavatattvacintāratnaudhasāraṃ paramāgamābdhim //",
    "GSP30abhiprvu:4019": " śrīmatsadāśivodāraprārambhaṃ vasudhāntajam /",
    "GSP30abhiprvu:4020": " yadantarbhāti tattvānāṃ cakraṃ taṃ saṃstumaḥ śivam //}",
    "GSP30abhiprvu:4021": " evamadhikāradvayena jñānakriyāsvarūpaṃ vitatya nirṇītam /",
    "GSP30abhiprvu:4022": " athedaṃ vaktavyaṃ kriyā nāma viśvapadārthāvabhāsalakṣaṇā ityuktaṃ samanantarameva ,",
    "GSP30abhiprvu:4023": " ke ca te viśve padārthāḥ , iti /",
    "GSP30abhiprvu:4024": " tatrābhāsarūpā eva jaḍacetanalakṣaṇāḥ padārthāste ca kriyatā rūpeṇa saṃgṛhyante ,",
    "GSP30abhiprvu:4025": " nahi pratyakṣaṃ māyāpramātuḥ sarvatra kramate /",
    "GSP30abhiprvu:4026": " anumānamapyevam ,",
    "GSP30abhiprvu:4027": " na hi yadyadasti tatra tatra liṅgavyāptyādigrahaṇasaṃbhavaḥ /",
    "GSP30abhiprvu:4028": " āgamastvaparicchinnaprakāśātmakamāheśvaravimarśaparamārthaḥ kiṃ na paśyet ,",
    "GSP30abhiprvu:4029": " iti tadanusāreṇa padārthanirṇayaṃ viśvaprameyīkaraṇapratilabdhatadviśvottīrṇapramātṛpadahṛdayaṅgamīkārābhiprāyeṇa nirūpayitumācārya āgamādhikāraṃ tṛtīyamārabhate /",
    "GSP30abhiprvu:4030": " tatra ślokaikādaśakena evamantarbahirvṛttiḥ ityādinā sthūlasūkṣmatyabhedataḥ ityantenāgamasiddhaṃ",
    "GSP30abhiprvu:4031": " śivādidharaṇīprāntamekaikābhāsarūpatātmakaṃ darśanāntare sāmānyam iti yadvyavahṛtaṃ ,",
    "GSP30abhiprvu:4032": " yasya sāmānādhikaraṇyayogādanantasvalakṣaṇāvabhāsanavyūhaviśeṣapūrvakaḥ samasto 'yaṃ śarīrabhuvanādivibhavaḥ ,",
    "GSP30abhiprvu:4033": " taṃ parameśvarāgamasiddhaṃ yuktyāpyavagataṃ pratyekatastattvagrāmaṃ darśayati ityāhnikatātparyam /",
    "GSP30abhiprvu:4034": " tatrādhikārasaṃgatiṃ yojayan pūrvapakṣapratikṣepaṃ copasaṃharan śivatattvasvarūpameva darśayitumāha",
    "GSP30abhiprvu:4035": " evamantarbahirvṛttiḥ kriyā kālakramānugā /",
    "GSP30abhiprvu:4036": " mātureva tadanyonyāviyukte jñānakarmaṇī // Ipk_3,1.1 //",
    "GSP30abhiprvu:4037": " evamiti , yataḥ paradarśanoktaḥ kāryakāraṇabhāvo jaḍarūpapratiṣṭho na kathaṃcidupapannaḥ ,",
    "GSP30abhiprvu:4038": " kintu cidrūpa evāntarbahirātmanā prakāśaparamārthenāpi vapuṣā tathābhāsanarūpeṇa vartamānaḥ kālakramamākṣipan kriyābhidhīyate ,",
    "GSP30abhiprvu:4039": " tasya pramātureva jñānaśaktivapuṣo dharmastat iti /",
    "GSP30abhiprvu:4040": " tasmādaviyuktaṃ jñānaṃ kriyā ca /",
    "GSP30abhiprvu:4041": " jñānaṃ vimarśānuprāṇitam ,",
    "GSP30abhiprvu:4042": " vimarśa eva ca kriyeti /",
    "GSP30abhiprvu:4043": " na ca jñānaśaktivihīnasya kriyāyogaḥ iti /",
    "GSP30abhiprvu:4044": " tadetadaviyuktajñānakriyārūpaṃ kriyādvāreṇa sakalatattvarāśigatasṛṣṭisaṃhāraśatapratibimbasahiṣṇu",
    "GSP30abhiprvu:4045": " yat tadupadeśabhāvanādiṣu tathābhāsamānamanābhāsamapi vastutaḥ śivatattvamityuktaṃ bhavati //1 //",
    "GSP30abhiprvu:4046": " nanyevaṃbhūtaṃ śivatattvaṃ cet tarhi tato'natiricyamānamidaṃ viśvamiti kimanyat tattvaṃ syāt /",
    "GSP30abhiprvu:4047": " ekacittattvaviśrāntau ca tattvānāṃ kathaṃ kramo bhavet ,",
    "GSP30abhiprvu:4048": " deśakālābhedāt ? evametat",
    "GSP30abhiprvu:4049": " kiṃtvāntaradaśodrekātsādākhyaṃ tattvamāditaḥ /",
    "GSP30abhiprvu:4050": " bahirbhāvaparatve tu ,",
    "GSP30abhiprvu:4051": " parataḥ pārameśvaram // Ipk_3,1.2 //",
    "GSP30abhiprvu:4052": " yadyapyekameva śivatattvaṃ tathāpi tadīyameva svātaṃtryaṃ svātmani svarūpabhedaṃ tāvatpratibimbakalpatayā darśayati /",
    "GSP30abhiprvu:4053": " svarūpavaicitryameva deśakālakramaḥ /",
    "GSP30abhiprvu:4054": " mūritikriyāvaicitryamayo hi asau /",
    "GSP30abhiprvu:4055": " tataścāntarī jñānarūpā yā daśā tasyā udrekābhāsane sādākhyam sadākhyāyāṃ bhavam /",
    "GSP30abhiprvu:4056": " yataḥ prabhṛti saditi prakhyā /",
    "GSP30abhiprvu:4057": " sadākhyāyāśca sadāśivaśabdarūpāyā idaṃ vācyaṃ tattvam /",
    "GSP30abhiprvu:4058": " sṛṣṭikramopadeśādau prathamamucitam /",
    "GSP30abhiprvu:4059": " tatsādākhyaṃ tattvam /",
    "GSP30abhiprvu:4060": " bahirbhāvasya kriyāśaktimayasya paratve udrikābhāse sati pārameśvaraṃ parameśvaraśabdavācyamīśvaratattvaṃ nāma /",
    "GSP30abhiprvu:4061": " tacca sādākhyasya pañcāducitāvabhāsanam /",
    "GSP30abhiprvu:4062": " etaduktaṃ bhavati /",
    "GSP30abhiprvu:4063": " iha tasya bhāvastattvam ,",
    "GSP30abhiprvu:4064": " ---- iti bhinnānāṃ vargāṇāṃ vargīkaraṇanimittaṃ yadekamavibhaktaṃ bhāti tattattvam /",
    "GSP30abhiprvu:4065": " yathā girivṛkṣapuraprabhṛtīnāṃ nadīsaraḥsāgarādīnāṃ ca pṛthivīrūpatvamabrūpatvaṃ ceti /",
    "GSP30abhiprvu:4066": " tataśca śuddhacaitanyavargo yo mantramaheśvarākhyaḥ ,",
    "GSP30abhiprvu:4067": " tasya prathamasṛṣṭāvasmākamantaḥkaraṇaikavedyamiva dhyāmalaprāyamunmīlitamātracitrakalpaṃ yadbhāvacakram ,",
    "GSP30abhiprvu:4068": " tathā saṃhāre ca dhvaṃsonmukhatayā tathābhūtameva cakāsti pratibimbaprāyatayā ,",
    "GSP30abhiprvu:4069": " tasya caitanyavargasya tādṛśi bhāvarāśau tathāpravanaṃ nāma yaccidviśeṣatvaṃ tatsadāśivatattvam /",
    "GSP30abhiprvu:4070": " mantreśvarādirūpasya tu caitanyarāśeḥ sphuṭībhūtamasmadbahiśkaraṇasaraṇisaṃprāptabhāvavargapratimaṃ viśvaṃ pratibimbakalpatayā bhāti ,",
    "GSP30abhiprvu:4071": " tasya tu tat tathāprathanamīśvaratattvam /",
    "GSP30abhiprvu:4072": " yastu sadāśivabhaṭṭāraka īśvarabhaṭṭārakaśca dhveyopāsyādirūpatayā sa brahmaviṣṇutulyaḥ pṛthageva mantavyo na tu nāmasārūpyāt bhramitavyam /",
    "GSP30abhiprvu:4073": " yathāhureke brahmaviṣṇurudrā api tattvamadhye kiṃ na gaṇitāḥ iti //2//",
    "GSP30abhiprvu:4074": " nāmadheyāntaramapyatra tattvadvaye darśayati",
    "GSP30abhiprvu:4075": " īśvaro bahirunmeṣo ,",
    "GSP30abhiprvu:4076": " nimeṣo'ntaḥ sadāśivaḥ /",
    "GSP30abhiprvu:4077": " sāmānādhikaraṇyaṃca ,",
    "GSP30abhiprvu:4078": " sadvidyāhamidaṃdhiyoḥ // Ipk_3,1.3 //",
    "GSP30abhiprvu:4079": " yasyonmeṣāṭudayo jagataḥ ,",
    "GSP30abhiprvu:4080": " ityatra īśvaratattvamevonmeṣaśabdenoktam ,",
    "GSP30abhiprvu:4081": " viśvasya hi sphuṭatvabāhyatvamunmeṣaṇam ,",
    "GSP30abhiprvu:4082": " nimeṣaṇaṃ tvapshuṭatvāpādanamahantārūpatodrecanam ,",
    "GSP30abhiprvu:4083": " iti nimeṣaḥ sadāśivatattvam /",
    "GSP30abhiprvu:4084": " yato jagataḥ pralaya iti /",
    "GSP30abhiprvu:4085": " śuddho'yaṃ spandaḥ parameśvarasyācalasyāpyaprarūḍharūpāntarāpattilakṣaṇaḥ kiṃciccalanātmatayā sphuradrūpatvāt /",
    "GSP30abhiprvu:4086": " parameśvarasya hi paramārthata etāḥ śaktayo yastattvagrāmaḥ ,",
    "GSP30abhiprvu:4087": " kācittu śaktiranyabahutaraśaktikroḍīkāraṃ kurvatī nikaṭatvādupāsyā ghaṭasyeva ghaṭatvātmikā ,",
    "GSP30abhiprvu:4088": " kācidanyāpekṣiṇī svarūpamātraniṣṭhā dūrā ghaṭasyeva sattāsmikā /",
    "GSP30abhiprvu:4089": " evaṃ nimeṣonmeṣaśaktī eva sadāśiveśvarau tayostvadhiṣṭhātṛdevate api tathānāme //",
    "GSP30abhiprvu:4090": " atha tadadhiṣṭhātṛdvayagataṃ karaṇaṃ vidyātattvamāha /",
    "GSP30abhiprvu:4091": " prakāśasya yadātmamātraviśramaṇamananyonmukhasvātmaprakāśatāviśrāntilakṣaṇo vimarśaḥ so'ham iti ucyate /",
    "GSP30abhiprvu:4092": " yastvanyonmukhaḥ sa idam iti /",
    "GSP30abhiprvu:4093": " sa ca svaprakāśamātre punarananyonmukharūpe viśrāmyati paramārthataḥ /",
    "GSP30abhiprvu:4094": " tatrādye vimarśaṃ śivatattvam dvitīye vidyeśatā madhyate tu rūpe ahamidam iti samadhṛtatulāpuṭanyāyena yo vimarśaḥ sa sadāśivanātha īśvarabhaṭṭārake ca ,",
    "GSP30abhiprvu:4095": " idaṃbhāvasya tu dhyāmalādhyāmalatākṛto viśeṣaḥ /",
    "GSP30abhiprvu:4096": " ye ete aham iti idam iti dhiyau tayormāyāpramātari pṛthagadhikaraṇatvam aham iti grāhake idam iti ca grāhye ,",
    "GSP30abhiprvu:4097": " tannirāsenaikasminnevādhikaraṇe yatsaṃgamanaṃ saṃbandharūpaṃ prathanaṃ tat satī śuddhā vidyā ,",
    "GSP30abhiprvu:4098": " aśuddhavidyāto māyāpramātṛgatāyā anyaiva /",
    "GSP30abhiprvu:4099": " tatra yadā aham ityasya yadadhikaraaṇaṃ cinmātrarūpaṃ tatraivedamaṃśamullāsayati tadā tasyāsphuṭatvāt sadāśivatā ahamidam iti /",
    "GSP30abhiprvu:4100": " idamaham iti tu idamityaṃśe sphuṭībhūte 'dhikaraṇe yadāhamaṃśavimarśaṃ niṣiñcati tadeśvaratā ,",
    "GSP30abhiprvu:4101": " ---- iti vibhāgaḥ //3//",
    "GSP30abhiprvu:4102": " nanu kasmādiyaṃ śuddhā vidyā ityāha",
    "GSP30abhiprvu:4103": " idaṃbhāvopapannānāṃ vedyabhūmimupeyuṣām /",
    "GSP30abhiprvu:4104": " bhāvānāṃ bodhasāratvādyathāvastvavalokanāt // Ipk_3,1.4 //",
    "GSP30abhiprvu:4105": " avalokanaṃ prathanaṃ vedanaṃ vidyā ,",
    "GSP30abhiprvu:4106": " yathāvastutvaṃ vastvanusāritvaṃ ca ;",
    "GSP30abhiprvu:4107": " tasyāḥ śuddhiraviparītatā /",
    "GSP30abhiprvu:4108": " vedyadaśāṃ copagatavatāmaṅgīkṛtavatām ,",
    "GSP30abhiprvu:4109": " ata evedamityevaṃbhūtenocitena parāmarśenopapannānāṃ parāmṛśyamānānāṃ bhāvānāṃ bodha eva prakāśātmā sārarūpaṃ vastu ,",
    "GSP30abhiprvu:4110": " prakāśaścānanmukhavimarśātmāhamiti /",
    "GSP30abhiprvu:4111": " tadeṣāṃ yadeva pāramārthikaṃ rūpaṃ tatraiva prarūḍhatvāt ahamodamityasya śuddhavedanarūpatvam //4//",
    "GSP30abhiprvu:4112": " adhiṣṭhātṛrūpāddevatādvayāt tattvadvayaṃ vibhaktam ,",
    "GSP30abhiprvu:4113": " ---- ityetadbhaṅgyā pratipādayatyāgamavyavahāreṇa /",
    "GSP30abhiprvu:4114": " atrāparatvaṃ bhāvānām anātmatvena bhāsanāt /",
    "GSP30abhiprvu:4115": " paratāhantayācchādātparāparadaśā hi sā // Ipk_3,1.5 //",
    "GSP30abhiprvu:4116": " paratā pūrvatvamananyāpekṣāhamiti ,",
    "GSP30abhiprvu:4117": " aparatvam apūrṇatvamanyāpekṣitedamiti /",
    "GSP30abhiprvu:4118": " atra ca tattvadvaye bhāvānāṃ dhyāmalādhyāmalarūpāṇāmubhayāṃśasparśāt parāparatvamiti /",
    "GSP30abhiprvu:4119": " vedyabhāvaniṣṭhā daśā tattvasvarūpā tadavabhāsayitṛmantreśvarādiśuddhapramātṛsaṃvedyavastusārā /",
    "GSP30abhiprvu:4120": " yā tu tanniṣṭhasaṃvedanadaśā sā śuddhā vidyā ,",
    "GSP30abhiprvu:4121": " tatpramātradhiṣṭhātṛtvaṃ śrīsadāśiveśvarabhaṭṭārakarūpatā iti sakṣepaḥ //5//",
    "GSP30abhiprvu:4122": " evamekeṣāṃ mate aham ityācchādako yo bhāgaḥ tatprathāpradhānā śuddhavidyā /",
    "GSP30abhiprvu:4123": " anye tu manyante ,",
    "GSP30abhiprvu:4124": " ---- yo 'sāvidaṃbhāga ācchādanīyastasya yadavabhāsanaṃ tatpradhānā śuddhavidyā /",
    "GSP30abhiprvu:4125": " anyathā hi sa idamaṃśaḥ kena bhāsyatāṃ māyāyāstatrābhāvāt bhāve vā prarohaprasaṅgāt ;",
    "GSP30abhiprvu:4126": " ata eveyaṃ prarohāsahiṣṇuṃ yata idantāṃ bhāsayati tataḥ śuddhā /",
    "GSP30abhiprvu:4127": " bhāsanācca vidyeti /",
    "GSP30abhiprvu:4128": " tata evāpraruḍhamāyākalpatvāt mahāmāyeyaṃ śrīrauravādigurubhirupadiṣṭā ,",
    "GSP30abhiprvu:4129": " tadetadāha /",
    "GSP30abhiprvu:4130": " bhedadhīr eva bhāveṣu karturbodhātmano'pi yā /",
    "GSP30abhiprvu:4131": " māyāśaktyeva sā vidyetyanye vidyeśvarā yathā // Ipk_3,1.6 //",
    "GSP30abhiprvu:4132": " māyāpramātari śūnyādirūpe 'pyanullasite ,",
    "GSP30abhiprvu:4133": " cinmātra eva pramātari kartari ca sati cidekarūpaṣvapi bhāveṣu yadacidrūpatayā bhedaprakāśanalakṣaṇaṃ svātantryaṃ sā śuddhavidyā māyāśaktyā tulyā ,",
    "GSP30abhiprvu:4134": " vedyabhāge bhedaprakāśanāt /",
    "GSP30abhiprvu:4135": " na ca māyaiva ,",
    "GSP30abhiprvu:4136": " grāhakasya cinmātrabhāge tāvadaviparyāsanāt ,",
    "GSP30abhiprvu:4137": " yena prakāreṇa vidyeśvarā bhagavanto 'nantādyā vatante /",
    "GSP30abhiprvu:4138": " te hi śuddhacinmātragṛhītāhaṃ bhāvāḥ svatastu bhinnaṃ vedyaṃ paśyanti ,",
    "GSP30abhiprvu:4139": " yathā dvaitavādināmīśvaraḥ /",
    "GSP30abhiprvu:4140": " evaṃ grāhake'ṃśataścaitanyarūpāt paramārtharūpe grāhyaviparyāsanaśaktiḥ śuddhavidyā vidyeśvarāṇām //6//",
    "GSP30abhiprvu:4141": " pare prāhuḥ ---- bhagavataḥ pramaśivasyāprarūḍhabhedāvabhāsanaṃ sadāśiveśvaratā /",
    "GSP30abhiprvu:4142": " tatrāsphuṭe bhede icchāśaktirīśvarasya vyāpriyate ,",
    "GSP30abhiprvu:4143": " sphuṭatve jñānaśaktiḥ ,",
    "GSP30abhiprvu:4144": " grāhyagrāhakaviparyāsadvayaprarūḍhau tu māyāśaktiḥ ,",
    "GSP30abhiprvu:4145": " sā ca paśupramātṛṣu ,",
    "GSP30abhiprvu:4146": " grāhakagrāhyobhayaviparyāsasaṃskāre tu avinivṛtte'pi yadetat vastuparamārthaprathanaṃ tatra vidyāśaktivyāpāro yogijñāniprabhṛtiṣvapaśupramātṛṣu",
    "GSP30abhiprvu:4147": " tadetaddarśayati /",
    "GSP30abhiprvu:4148": " tasyaiśvaryasvabhāvasya paśubhāve prakāśikā /",
    "GSP30abhiprvu:4149": " vidyāśaktiḥ ...................................... // Ipk_3,1.7 //",
    "GSP30abhiprvu:4150": " paśubhāve viparyāsaikarasatvalakṣaṇe pāśanīyatve 'svataṃtratve dṛśyadraṣṭṭadarśanabhede",
    "GSP30abhiprvu:4151": " satyapi jāte pūrvoktayuktibalena yadetadaiśvaryamuktaṃ tasya yā prakāśikā parameśvaraśaktiḥ",
    "GSP30abhiprvu:4152": " ---- yadvaśāt kecideva tā yuktīrādṛtya tadā śvastahṛdayāḥ kṛtino bhavanti ---- sā vidyāśaktiḥ /",
    "GSP30abhiprvu:4153": " ayameva ṣaḍardhasārādidṛṣṭo'pyasyācāryasya hṛdayamāvarjayati pakṣaḥ ,",
    "GSP30abhiprvu:4154": " anye ityanukteḥ /",
    "GSP30abhiprvu:4155": " etadānantaryaucityena ca māyātattvanirūpaṇāt tadāha",
    "GSP30abhiprvu:4156": " .............. tirodhānakarī māyābhidhā punaḥ // Ipk_3,1.7 //",
    "GSP30abhiprvu:4157": " māyāśaktiḥ punaracidrūpe śūnyādau pramātṛtābhimānaṃ prarūḍhaṃ dadhrtā bhāvānapi cinmayān bhedenābhimānayantī sarvathaiva svarūpaṃ tirodhatte āvṛṇute vimohinī sā /",
    "GSP30abhiprvu:4158": " tirodhānamatra na vilayanarūpaṃ mantavyaṃ ,",
    "GSP30abhiprvu:4159": " yat kṛtyapañcakamadhya āgameṣu gaṇyate ,",
    "GSP30abhiprvu:4160": " dīkṣitasyāpi gurumantrādinindanaprāyamapi tvāvaraṇameva //7//",
    "GSP30abhiprvu:4161": " tirodhānamāvaraṇarūpaṃ sphuṭayati",
    "GSP30abhiprvu:4162": " bhede tvekarase bhāte'haṃtayānātmanīkṣite /",
    "GSP30abhiprvu:4163": " śūnye buddhe śarīre vā māyāśaktirvijṛmbhate // Ipk_3,1.8 //",
    "GSP30abhiprvu:4164": " suṣupte pralaye na ityabhāvasamādhau ca tāvacchūnyamākāśakalpamanātmarūpaṃ vedyabhāvocitam aham ityātmatvena vīkṣyate ;",
    "GSP30abhiprvu:4165": " ucchvasananiḥśvasanādau vā prāṇa eva tejaḥsamupavṛṃhitaḥ ,",
    "GSP30abhiprvu:4166": " svacchodakāśayakalpā vedyapratibimbanavatī vā buddhirabhiniviśyate antarahaṃ vedmi duḥkhyahamiti cintādyavasthāsu ,",
    "GSP30abhiprvu:4167": " śarīrameva tu pṛthivīprāyaṃ kṛśo'hamityādidaśāsu ahamityātmatayā bhāti /",
    "GSP30abhiprvu:4168": " sarvameva cedaṃ śūnyādi vastutaścinmātrasārameva māyayaiva tāvadacidrūpatayā bhāsitam /",
    "GSP30abhiprvu:4169": " tathāvidhameva tu sat ahamiti saṃvidrūpatābhiniveśasthānaṃ saṃpāditamapraśāntajaḍabhāvameva iti atiduṣkaravastusaṃpādanāpratīghātarūpā parameśvarasya māyāśaktiḥ ,",
    "GSP30abhiprvu:4170": " ---- ityetat vijṛmbhate ityanena darśitam /",
    "GSP30abhiprvu:4171": " bāhyarūpāṇāṃ sutadhanadārādīnāmapyahaṃtābhiniveśaviṣayatvasaṃkhyātaṃ sūcayati //8//",
    "GSP30abhiprvu:4172": " nanvacidrūpatvādanātmā yadi śūnyādistadātmatayāsau abhiniviśyamānaścidrūpa eva ,",
    "GSP30abhiprvu:4173": " ---- iti sarvajñatvasarvakartṛtvādiviśuddhaiśvaryadharmaiva syāt ,",
    "GSP30abhiprvu:4174": " ---- ityāśaṅkyāha",
    "GSP30abhiprvu:4175": " yaś ca pramātā śūnyādiḥ prameye vyatirekiṇi /",
    "GSP30abhiprvu:4176": " mātā sa meyaḥ san kālādikapañcakaveṣṭitaḥ // Ipk_3,1.9 //",
    "GSP30abhiprvu:4177": " syādaiśvaryadharmayogaḥ śūnyādeḥ yadyahamityabhiniviśyamāno'pi meyatāṃ jahyāt /",
    "GSP30abhiprvu:4178": " tathāhi sati prameyamapyasya nīlādivyatiriktatayā naiva bhāseta /",
    "GSP30abhiprvu:4179": " yāvatā yaḥ śūnyādiḥ pramātā kathitaḥ ,",
    "GSP30abhiprvu:4180": " sa yāvadeva svarūpādvyatirekābhimate nīlādau prameye pramātā tāvadeva svayamapi meyabhūtaḥ eva san mātā /",
    "GSP30abhiprvu:4181": " meyaṃ hi mīyamānatvādeva parimitam ,",
    "GSP30abhiprvu:4182": " ---- iti tādṛśādeva meyāntarādupapannavyatirekam ,",
    "GSP30abhiprvu:4183": " na tvevaṃ cidrūpamaparimitatvāt /",
    "GSP30abhiprvu:4184": " parimitatvaṃ ca śūnyāderahaṃbhāvasya yat tadeva kālādipañcakam . tathā hi kālaḥ kramamāsūtrayan pramātari vijṛmbhamāṇastadanusāreṇa prameye 'pi prasarati ,",
    "GSP30abhiprvu:4185": " yo'haṃ kṛśo'bhavaṃ sa sthūlo varte bhaviṣyāmi sthūlataraḥ ityevamātmānaṃ deharūpaṃ kramavantamiva parāmṛśaṃstatsahacāriṇi prameye'pi bhūtādirūpaṃ kramaṃ prakāśayati /",
    "GSP30abhiprvu:4186": " asya śūnyāderjaḍasya vidyā kiṃcijjhatvonmīlanarūpā buddhidarpaṇasaṃkrāntaṃ bhāvarāśiṃ nīlasukhādiṃ vivinakti /",
    "GSP30abhiprvu:4187": " kalā kiṃcitkartṛtvopodvalanamayī kāryamudbhāvayati ,",
    "GSP30abhiprvu:4188": " kiṃcijjānāmi /",
    "GSP30abhiprvu:4189": " kiṃcitkaromi , ---- iti /",
    "GSP30abhiprvu:4190": " atra cāṃśe tukye'pi kiṃcittve kasmādidameva kiṃcit ,",
    "GSP30abhiprvu:4191": " ---- ityatrārthe'bhiṣvaṅgarūpaḥ pramātari dehādau prameye ca guṇādyāropaṇamaya iva rāgo vyāpriyate /",
    "GSP30abhiprvu:4192": " na ca tadbuddhigatamavairāgyameva ,",
    "GSP30abhiprvu:4193": " taddhi sthūlaṃ vṛddhasya pramadāyāṃ na bhavedapi ,",
    "GSP30abhiprvu:4194": " rāgastu bhavatyeva /",
    "GSP30abhiprvu:4195": " buddhidharmāṣṭake'pi ca dṛṣṭo'bhiṣvaṅgaḥ /",
    "GSP30abhiprvu:4196": " atraiva kasmādabhiṣvaṅga ---- ityayamartho niyatyā niyamyate iti /",
    "GSP30abhiprvu:4197": " evaṃ kalāvidyākālarāganiyatibhirotaproto māyayāpahṛtaiśvaryasarvasvaḥ san punarapi",
    "GSP30abhiprvu:4198": " prativitīrṇatatsarvasvarāśimadhyagatabhāgamātra evaṃbhūto'yaṃ mitaḥ pramātā bhāti",
    "GSP30abhiprvu:4199": " ---- idānīmidaṃ kiṃcijjānānaḥ ,",
    "GSP30abhiprvu:4200": " idaṃ kurvāṇo'tra rakto'traiva ca yaḥ so 'ham ---- iti /",
    "GSP30abhiprvu:4201": " eṣāṃ ca bhinnaviṣayatvamapi bhavati kadācit ,",
    "GSP30abhiprvu:4202": " yathānyatra rakto'pi niyatyānyat kāryate iti /",
    "GSP30abhiprvu:4203": " ete ca pramātṛlagnatathaiva bhānti ,",
    "GSP30abhiprvu:4204": " ---- iti tasyaiva śaktirūpāḥ pratipramātṛbhinnā eṣa ,",
    "GSP30abhiprvu:4205": " kadācit tu naṭamallaprekṣādāvīśvarecchayā ekībhaveyurapi /",
    "GSP30abhiprvu:4206": " na hyeteṣāmīśvarecchātiriktaṃ nijaṃ kimapi jīvitamasti ,",
    "GSP30abhiprvu:4207": " ---- ityasakṛduktaṃ vakṣyate ca //9//",
    "GSP30abhiprvu:4208": " yaduktamidamityatra prameye vyatirekiṇi mātā ,",
    "GSP30abhiprvu:4209": " ---- iti tatra tatprameyaṃ darśayati /",
    "GSP30abhiprvu:4210": " trayoviṃśatidhā meyaṃ yatkāryakaraṇātmakam /",
    "GSP30abhiprvu:4211": " tasyāvibhāgarūpyekaṃ pradhānaṃ mūlakāraṇam // Ipk_3,1.10 //",
    "GSP30abhiprvu:4212": " yat kāryakaraṇarūpaṃ trayoviṃśatiprakāraṃ yacca tasya mūlabhūtaṃ kāraṇaṃ sarvakāryakaraṇāvibhāgarūpaṃ pradhānaṃ nāma tatsarvaṃ meyam ---- iti sambandhaḥ /",
    "GSP30abhiprvu:4213": " yogimantratadīśvaraprabhṛtīnāṃ hi bhūtatanmātrakaraṇapradhānavaśīkārayogitvātsarvameva prameyam /",
    "GSP30abhiprvu:4214": " saṃsāriṇāmapyanumānāgamādidiśā prameyameva ,",
    "GSP30abhiprvu:4215": " itīyat prameyam /",
    "GSP30abhiprvu:4216": " kālādayastu prameyā api pramāryeva lagnāḥ ,",
    "GSP30abhiprvu:4217": " ---- iti pramātṛśaktisvabhāvatvāt na prameyatvenehāvasare māyāpramātṛcyatiriktaprameyaprastāve gaṇitāḥ /",
    "GSP30abhiprvu:4218": " vastuto hi atratyo'yaṃ pramātāpi prameya eva ,",
    "GSP30abhiprvu:4219": " sa tu pramātrīkriyamāṇa ācchāditaprameyatāka ihocyate //10//",
    "GSP30abhiprvu:4220": " nanvatra trayoviṃśatau kiṃ kāryaṃ kiṃ karaṇam ?",
    "GSP30abhiprvu:4221": " ityāśaṅkyāha",
    "GSP30abhiprvu:4222": " trayodaśavidhā cātra bāhyāntaḥkaraṇāvalī /",
    "GSP30abhiprvu:4223": " kāryavargaśca daśadhā sthūlasūkṣmatvabhedataḥ // Ipk_3,1.11 //",
    "GSP30abhiprvu:4224": " pramātuḥ pūrvaṃ karaṇopayogaḥ ,",
    "GSP30abhiprvu:4225": " ---- ityatrādau trayodaśa karaṇāniḥ tatra buddhirapyavasāyasāmānyamātrarūpā ,",
    "GSP30abhiprvu:4226": " grāhyagrāhakābhimānarūpo'haṃkāraḥ ,",
    "GSP30abhiprvu:4227": " saṃkalpādikāraṇaṃ manaḥ ,",
    "GSP30abhiprvu:4228": " ---- ityantaḥkaraṇaṃ tridhā /",
    "GSP30abhiprvu:4229": " buddhau śabdādyadhyavasāyarūpāyāmupayogīni buddhīdntriyāṇi pañca ---- śrotraṃ ,",
    "GSP30abhiprvu:4230": " tvak ,",
    "GSP30abhiprvu:4231": " cakṣuḥ ,",
    "GSP30abhiprvu:4232": " jihvā ,",
    "GSP30abhiprvu:4233": " dhrāṇam , ---- iti /",
    "GSP30abhiprvu:4234": " karmaṇi tūpayogīni pañca karmendriyāṇi /",
    "GSP30abhiprvu:4235": " tathā hi ---- tyāgo grahaṇamiti dvayam ,",
    "GSP30abhiprvu:4236": " ---- bahirviṣayaḥ yat tatra pāṇiḥ pāyuḥ pādaḥ ,",
    "GSP30abhiprvu:4237": " ---- iti karaṇāni /",
    "GSP30abhiprvu:4238": " etadevāntāḥ prāṇe yena kriyate tadvāgīndriyam /",
    "GSP30abhiprvu:4239": " tatprakṣobhapraśāntyā viśrāntikriyopayogī upasthaḥ /",
    "GSP30abhiprvu:4240": " sarvadehavyāpakāni ca karmendriyāṇyahaṅkāraviśeṣātmakāni /",
    "GSP30abhiprvu:4241": " tena cchinnahasto bāhubhyāmādadānaḥ pāṇinaivādatte , evamanyat /",
    "GSP30abhiprvu:4242": " kevalaṃ tattatsphuṭapūrṇavṛttilābhasthānatvāt pañcāṅgulirūpamadhiṣṭhānamasyaucyate ,",
    "GSP30abhiprvu:4243": " ---- ityevaṃ karaṇāni trayodaśa /",
    "GSP30abhiprvu:4244": " eṣāṃ ca kāryatve 'apyasādhāraṇena karaṇatvena vyapadeśaḥ /",
    "GSP30abhiprvu:4245": " sthūlaṃ kāryaṃ pṛthivī ,",
    "GSP30abhiprvu:4246": " āpaḥ ,",
    "GSP30abhiprvu:4247": " tejo ,",
    "GSP30abhiprvu:4248": " vāyuḥ ,",
    "GSP30abhiprvu:4249": " nabhaḥ ,",
    "GSP30abhiprvu:4250": " ---- iti pañca bhūtāni /",
    "GSP30abhiprvu:4251": " sūkṣmameṣāmeva rūpaṃ ,",
    "GSP30abhiprvu:4252": " gandho ,",
    "GSP30abhiprvu:4253": " raso ,",
    "GSP30abhiprvu:4254": " rūpaṃ ,",
    "GSP30abhiprvu:4255": " sparśaḥ , śabdaḥ , ---- iti /",
    "GSP30abhiprvu:4256": " tatraikaikaguṇamākāśādi ,",
    "GSP30abhiprvu:4257": " ekaikavṛddhaguṇaṃ vā ,",
    "GSP30abhiprvu:4258": " ---- iti darśanabhedaḥ ,",
    "GSP30abhiprvu:4259": " ---- iti na vivecito , nupayogāt /",
    "GSP30abhiprvu:4260": " tatra sthūlaṃ vibhaktamavibhāgasvānumāpakam ,",
    "GSP30abhiprvu:4261": " ---- iti sthūlarūpopakramamuktam /",
    "GSP30abhiprvu:4262": " atra pṛthivyādyābhāsā eva miśrībhūya ghaṭādisvalakṣaṇībhūtāḥ karmendriyairupasarpitāḥ ,",
    "GSP30abhiprvu:4263": " buddhīndriyairālocitāḥ ,",
    "GSP30abhiprvu:4264": " antaḥkaraṇena saṃkalpitābhimataniścitarūpāḥ ,",
    "GSP30abhiprvu:4265": " vidyayā vivevitāḥ,",
    "GSP30abhiprvu:4266": " kalādibhiranurañjitāḥ ,",
    "GSP30abhiprvu:4267": " pramātari viśrāmyanti ,",
    "GSP30abhiprvu:4268": " ---- iti tātparyam /",
    "GSP30abhiprvu:4269": " etacca vistaratastatpradhāneṣu tantrālokasārādiṣu mayā nirṇītam ,",
    "GSP30abhiprvu:4270": " ---- itīhānupayogānna vitānitam , ---- iti śivam //11//",
    "GSP30abhiprvu:4271": " iti śrīmadācāryotpaladevaviracitāyāmīśvarapratyabhijñāyāṃ śrīmadācāryābhinavaguptaviracitavimarśinyākhyaṭīkopetāyāmāgamādhikāre tattvanirūpaṇākhyaṃ prathamamāhnikam //1//",
    "GSP30abhiprvu:4272": " āgamādhikāre dvitīyamāhnikam /",
    "GSP30abhiprvu:4273": " [vimarśinī]",
    "GSP30abhiprvu:4274": " {akhaṇḍitasvabhāvo'pi vicitrāṃ mātṛkalpanām /",
    "GSP30abhiprvu:4275": " svahrṇmaṇḍacakre yaḥ prathayettaṃ stumaḥ śivam //}",
    "GSP30abhiprvu:4276": " evaṃ tattvarāśau nirṇīte etadantarbhāvenoltamapi mukhyatayā nirṇetavyaṃ pramātṛtattvaṃ",
    "GSP30abhiprvu:4277": " vitatya nirṇetuṃ tatraitanmātṛtāmātra ityādi vyānoviśvātmakaḥ paraḥ ityantairviṃśatiślokairāhnikāntaraṃ prastūyate /",
    "GSP30abhiprvu:4278": " tathāhi ---- pramāturatra svarūpapratyabhijñānamupadiśyate śāstre /",
    "GSP30abhiprvu:4279": " sa hi heyamupādeyaṃ ca svaṃ svabhāvaṃ vidvān paramopādeyarūpaṃ śivasvabhāvaṃ svātmānamabhedenāviśan jīvanneva mukto bhavati , ---- iti /",
    "GSP30abhiprvu:4280": " tatra ślokena brahmāditrayasvarūpam ,",
    "GSP30abhiprvu:4281": " tatkataṃ ca pramātṛbhedaṃ ślokasaptakena ,",
    "GSP30abhiprvu:4282": " dvayena samāveśasvarūpam ,",
    "GSP30abhiprvu:4283": " ślokapañcakena pramātureva suṣuptādyavasthāḥ ,",
    "GSP30abhiprvu:4284": " trayeṇa tāsāṃ heyopādeyavibhāgaṃ nirūpayati ,",
    "GSP30abhiprvu:4285": " ---- ityāhnikatātparyam /",
    "GSP30abhiprvu:4286": " granthārthastu nirūpyate //",
    "GSP30abhiprvu:4287": " tatraitanmātṛtāmātrasthitau rudro'dhidaivatam /",
    "GSP30abhiprvu:4288": " bhinnaprameyaprasare brahmaviṣṇū vyavasthitau // Ipk_3,2.1 //",
    "GSP30abhiprvu:4289": " tatreti , evaṃbhūte 'sminnāgamasiddhe yuktyanugate ca tattvasvarūpe sati yadetat kālādipañcakaveṣṭitaṃ pramātṛtārūpam ,",
    "GSP30abhiprvu:4290": " tadeva yasyāṃ śuddhamupasaṃhṛtaprameyajātaṃ bhavati daśāyāṃ saṃhārākhyāyāṃ tasyāmadhiṣṭhātṛdevatātvaṃ",
    "GSP30abhiprvu:4291": " taddaśāsaṃpādanena svopāsakalokasya taddaśādhyānāveśasamāpannasya svābhimukhyasaṃpādanena",
    "GSP30abhiprvu:4292": " ca bhajamāno bhaṭṭāraka īśvara eva rudro bhagavān ,",
    "GSP30abhiprvu:4293": " yo māyāpade 'pi prāṇāpānātmakadharmādharmasūryendudinaniśādivimuktamadhyamajyotīrūpapramātṛsvarūpasparśād unmīlitatṛtīyanetraḥ /",
    "GSP30abhiprvu:4294": " bhinnasya tu prameye tatsaṃtānapravahaṇalakṣaṇe prasare 'dhiṣṭhātṛdevatā viṣṇuḥ ,",
    "GSP30abhiprvu:4295": " ata eva tayoḥ prameyaprasararūpasya idaṃ nīlam ityevaṃ prakāśātmanaḥ prādhānyāt aham iti pramātṛdaśāveśaśūnyatvāt na tṛtīyanetronmīlanam /",
    "GSP30abhiprvu:4296": " devataiva daivatam /",
    "GSP30abhiprvu:4297": " prasara utpattiḥ saṃtānaśca //1//",
    "GSP30abhiprvu:4298": " yadetanmātṛtāmātramuktaṃ tasya vibhāgamāgamikaṃ ca saṃjñābhedaṃ nirūpayati /",
    "GSP30abhiprvu:4299": " eṣa pramātā māyāndhaḥ saṃsārī karmabandhanaḥ /",
    "GSP30abhiprvu:4300": " vidyābhijñāpitaiśvaryaścidghano mukta ucyate // Ipk_3,2.2 //",
    "GSP30abhiprvu:4301": " svāṅgarūpeṣu bhāveṣu pramātā kathyate patiḥ /",
    "GSP30abhiprvu:4302": " māyāto bhediṣu kleśakarmādikaluṣaḥ paśuḥ // Ipk_3,2.3 //",
    "GSP30abhiprvu:4303": " māyayāndho vimohitaḥ ,",
    "GSP30abhiprvu:4304": " ata eva karmāṇi svātmano bandhakānyabhimanyamāna eṣa iti kālādiveṣṭitaḥ śūnyādipramātā saṃsarati ,",
    "GSP30abhiprvu:4305": " ---- ityataḥ saṃsārī /",
    "GSP30abhiprvu:4306": " deho 'pi hi svarūpasādṛśyaṃ bālyayauvanādiṣvanuvartayan saṃsaratīva /",
    "GSP30abhiprvu:4307": " buddhyādestu janmāntare'pi saṃsaraṇam /",
    "GSP30abhiprvu:4308": " vidyayā tu svarūpaprakāśanaśaktyā pratyabhijñāpadaṃ prāpitamaiśvarayaṃ yasya ,",
    "GSP30abhiprvu:4309": " ata eva śarīrādyapi viśvamapi ca saṃvedanamevābhimanyamāno'ta eva cideva ghanā anvācidrūpavyāmiśraṇaśūnyā yasya rūpam ,",
    "GSP30abhiprvu:4310": " sa punarjanmabandhavirahāt dehe 'pi sthite mukta iti vyapadeśayogyaḥ /",
    "GSP30abhiprvu:4311": " patite tu śiva ekaghanaḥ iti kaḥ kuto muktaḥ /",
    "GSP30abhiprvu:4312": " bhūtapūrvagatyā tu pramātrantarāpekṣayā muktah śivaḥ ,",
    "GSP30abhiprvu:4313": " ---- iti vyavahāraḥ /",
    "GSP30abhiprvu:4314": " yaścāsau muktaḥ sa bhāvān svāṅgavadabhimanyamānaḥ pramimīte iti sa teṣāṃ svāmī ,",
    "GSP30abhiprvu:4315": " svarūpaparamārthasamarpaṇācca pālakaḥ iti patirupadiṣṭaḥ śāstre /",
    "GSP30abhiprvu:4316": " māyāśaktikṛtabhedān vyatiriktāneva sato yadā mimīte tadā taireva meyaiḥ pāśarūpaiḥ pāśitaḥ iti paśuruktaḥ /",
    "GSP30abhiprvu:4317": " tathāhi vedyarāśivaśādevāsmāvi dyāsmitārāgadveṣābhiniveśādayaḥ kleśāḥ ,",
    "GSP30abhiprvu:4318": " dharmādharmādirūpāṇi karmāṇi ,",
    "GSP30abhiprvu:4319": " ādipadādāśayarūpā vāsanā ,",
    "GSP30abhiprvu:4320": " phalabhogarūpo vipākaḥ ,",
    "GSP30abhiprvu:4321": " ---- iti kāluṣyamanantaprakāram ,",
    "GSP30abhiprvu:4322": " yataḥ pāśitatvāt paśuḥ ityuktaḥ //3//",
    "GSP30abhiprvu:4323": " yadevaitatpaśurūpaṃ tadevāgameṣu trividhaṃ malam , ---- ityāha /",
    "GSP30abhiprvu:4324": " svātantryahānirbodhasya svātantryasyāpyabodhatā /",
    "GSP30abhiprvu:4325": " dvidhāṇavaṃ malamidaṃ svasvarūpāpahānitaḥ // Ipk_3,2.4 //",
    "GSP30abhiprvu:4326": " bhinnavedyaprathātraiva māyākhyaṃ janmabhogadam /",
    "GSP30abhiprvu:4327": " kartaryabodhe kārmaṃ tu māyāśaktyaiva tattrayam // Ipk_3,2.5 //",
    "GSP30abhiprvu:4328": " iha jñātṛkartṛrūpaṃ tāvaccittattvasya svarūpaṃ ,",
    "GSP30abhiprvu:4329": " tasyāpahāro nāmāṇavaṃ malaṃ yenāsāvaṇuḥ saṃkucito jātaḥ /",
    "GSP30abhiprvu:4330": " tatra svarūpasya nimīlanaṃ saṃkocaḥ /",
    "GSP30abhiprvu:4331": " tatsthite bodharūpe kartṛtvalakṣaṇasya svātantryātmanaḥ svarūpāntarasya nimīlanaṃ viparyayo vā ,",
    "GSP30abhiprvu:4332": " ---- ityubhayayāpyāṇavaṃ malaṃ svarūpāpahānirūpamekameva /",
    "GSP30abhiprvu:4333": " atraiveti , satyāṇave male dviprakāre svarūpasaṃkoce vṛtte bhinnasya yatprathanaṃ tasya māyīyam iti saṃjñāmātram /",
    "GSP30abhiprvu:4334": " māyākṛtatvena māyīyatā malatrayasyāpi /",
    "GSP30abhiprvu:4335": " tatra karturabodharūpasya dehāderbhinnavedyaprathane sati dharmādharmarūpaṃ kārmaṃ malam ,",
    "GSP30abhiprvu:4336": " yato janma bhogaśca sa ca niyatāvadhikaḥ ,",
    "GSP30abhiprvu:4337": " iti jātyāyurbhogaphalaṃ karma ityuktaṃ bhavati // 4////5//",
    "GSP30abhiprvu:4338": " athaiṣāṃ malānāṃ viviktaviṣayanirūpaṇāt svarūpaṃ sphuṭīkartuṃ svātanryahānirbodhasya ityasya tāvadviṣayamāha /",
    "GSP30abhiprvu:4339": " śuddhabodhātmakatve'pi yeṣāṃ nottamakartṛtā /",
    "GSP30abhiprvu:4340": " nirmitāḥ svātmano bhinnā bhartrā te kartṛtātyayāt // Ipk_3,2.6 //",
    "GSP30abhiprvu:4341": " yeṣāṃ cinmātrameva paramārtho na tu aham iti svātmaviśrāntyānandarūpaṃ pramaṃ svātantryam /",
    "GSP30abhiprvu:4342": " te parmeśvareṇa tayā nirmitāḥ svātmanaḥ sakāśādvyatiriktāḥ /",
    "GSP30abhiprvu:4343": " atra hetuḥ ---- kartṛtāyā uttamasvātanryalakṣaṇāyā atyayāt abhāvāt ;",
    "GSP30abhiprvu:4344": " parmeśvarasya tūttamasvātantryāviyuktabodharūpatvam ,",
    "GSP30abhiprvu:4345": " ---- ityabhiprāyaśeṣaḥ //6//",
    "GSP30abhiprvu:4346": " nanvasmāddhetorbhavatu parameśvarāt teṣāṃ bhinnatvamanyonyatastu kathaṃ bhedo bodharūpasya vyāpitvanityatvakṛtasya ca deśakālābhedasya samābatvāt",
    "GSP30abhiprvu:4347": " anyonyabhedābhāve ca nirmitāste iti kathaṃ bahuvacanam ?",
    "GSP30abhiprvu:4348": " ityāśaṅkāṃ vyapohati /",
    "GSP30abhiprvu:4349": " bodhaikalakṣaṇaikye'pi teṣāmanyonyabhinnatā /",
    "GSP30abhiprvu:4350": " tatheśvarecchābhedena te ca vijñānakevalāḥ // Ipk_3,2.7 //",
    "GSP30abhiprvu:4351": " iha hi sarvatrāpratihataśaktiḥ parameśvara eva tayābubhūsaṃstathā tathā bhavati ,",
    "GSP30abhiprvu:4352": " natvanyaḥ kaścit paramārthayo 'sti ,",
    "GSP30abhiprvu:4353": " ---- ityasakṛduktam ;",
    "GSP30abhiprvu:4354": " tataśca vyāviśeṣeṇa teṣāṃ śarīrādiśūnyāntapramātṛpadottīrṇānāṃ bodhatvanityatvavibhutvādidharmajātasyaikye 'pyanyonyaṃ bhedaḥ ,",
    "GSP30abhiprvu:4355": " te ca śāstre vijñānakevalā uktāḥ /",
    "GSP30abhiprvu:4356": " tatra vijñāmakevalo malaikayuktaḥ ,",
    "GSP30abhiprvu:4357": " ---- ityādau vijñānaṃ bodhātmakaṃ rūpaṃ kevalaṃ svātantryavirahitameṣāmiti //7//",
    "GSP30abhiprvu:4358": " evaṃ svātantryahānirbodhasya ityasya bhāgasya vijñānākalaviṣayatāmuktvā svātantryasyāpyabodhatā ityamumaṃśaṃ viṣayapradarśanena spaṣṭayati /",
    "GSP30abhiprvu:4359": " śūnyādyabodharūpāstu kartāraḥ pralayākalāḥ /",
    "GSP30abhiprvu:4360": " teṣāṃ kārmo malo'pyasti māyīyastu vikalpitaḥ // Ipk_3,2.8 //",
    "GSP30abhiprvu:4361": " śūnye jaḍatvādanodharūpe eva ,",
    "GSP30abhiprvu:4362": " yadi vā prāṇe buddhau vā yeṣāṃ ahamiti camatkārayogāt kartṛtvaṃ te pralayena kṛtāḥ akalāḥ kalātattvopalakṣitakaraṇakāryarahitā abodharūpāḥ kartāraśca",
    "GSP30abhiprvu:4363": " pralayāvadhi hi te tathākṛtāḥ uttarakālaṃ tu kāryakaraṇasaṃbaddhā eva bhavanti ;",
    "GSP30abhiprvu:4364": " yatasteṣāṃ na kevalamuktarūpa ā,",
    "GSP30abhiprvu:4365": " ava eva malo yāvat kārmo 'pi vāsanāsaṃskārarūpo dharmādharmātmāstyeva /",
    "GSP30abhiprvu:4366": " yadyevam , bhinnavedyaprathāpyeṣāṃ syāt /",
    "GSP30abhiprvu:4367": " satyam , savedye suṣuptapade ,",
    "GSP30abhiprvu:4368": " 'pavedye tu na bhavati ;",
    "GSP30abhiprvu:4369": " tena māyīyo mala eṣāṃ vikalpito vyavasthitaviṣayatvena /",
    "GSP30abhiprvu:4370": " tathā hi ---- ke'pi śūnyādibhāgaviśrāntā gāḍanidrājaḍīkṛtā apavedyasuṣuptapadabhājaḥ /",
    "GSP30abhiprvu:4371": " anye tu buddhyādiniṣṭhāḥ sukhaduḥkhāvaśeṣasāmānyātmakabhinnavedyasaṃvedanayogitaḥ savedyasauṣuptapadalīnāḥ /",
    "GSP30abhiprvu:4372": " sthūladehendriyātmakakāryakaraṇaviyogarūpatvaṃ tu pralayākalalakṣaṇaṃ sarveṣāṃ tukyam //8//",
    "GSP30abhiprvu:4373": " evaṃ svātantryasyāpyabodhatā ityevamaṃśaḥ sphuṭīkṛtaḥ ,",
    "GSP30abhiprvu:4374": " prasaṅgācca kārmamalasya viṣayo darśitaḥ ,",
    "GSP30abhiprvu:4375": " māyāmalasya ca pākṣikatvamuktam /",
    "GSP30abhiprvu:4376": " adhunā punarāṇavakārmamaladvayābhāve'pi śuddho'sti māyākhyasya malasya viṣayaḥ ,",
    "GSP30abhiprvu:4377": " ---- iti darśayati",
    "GSP30abhiprvu:4378": " bodhānāmapi kartṛtvajuṣāṃ kārmamalakṣatau /",
    "GSP30abhiprvu:4379": " bhinnavedyajuṣāṃ māyāmalo vidyeśvarāśca te // Ipk_3,2.9 //",
    "GSP30abhiprvu:4380": " ye cinmātramevātmatayā paśyanti aham iti ca camatkārollāsāt kartārastata eva sarvajñāḥ sarvakartāraśca te vidyeśvarāḥ /",
    "GSP30abhiprvu:4381": " kintu tanukaraṇabhuvanādi yadeṣāṃ vedyatayā kāryatayā ca bhāti,",
    "GSP30abhiprvu:4382": " tat kuvindapaṭadṛṣṭyā bhinnameva sat ,",
    "GSP30abhiprvu:4383": " ---- ityasti vidye śvarāṇāṃ māyākhyamalayogaḥ //9//",
    "GSP30abhiprvu:4384": " atha malatrayasyāpi yaugapadyena yo viṣayastaṃ darśayitumāha /",
    "GSP30abhiprvu:4385": " devādīnāṃ ca sarveṣāṃ bhavināṃ trividhaṃ malam /",
    "GSP30abhiprvu:4386": " tatrāpi kārmamevaikam mukhyaṃ saṃsārakāraṇam // Ipk_3,2.10 //",
    "GSP30abhiprvu:4387": " iha vidyeśvaravijñānākalāstāvanna bhavino māyāntādhvātikramaṇāt ;",
    "GSP30abhiprvu:4388": " pralayākalā apikaṃcitkālamavidyamānabhavāḥ /",
    "GSP30abhiprvu:4389": " ye tvete māyātattvāntarālaparivartino devādayaḥ sthāvarāntāśvaturdaśa śāstreṣu parigaṇitāste sarve bhavinaḥ saṃsāriṇaḥ ,",
    "GSP30abhiprvu:4390": " teṣāṃ ca trayo'pi yugapanmalāḥ /",
    "GSP30abhiprvu:4391": " nanu malatrayamadhye katamo malaḥ saṃsaraṇameṣāṃ saṃpādayet ?",
    "GSP30abhiprvu:4392": " āha , tatrāpi teṣu triṣvapi satsu kārmaṃ malaṃ mukhyatayā saṃnipatya saṃsaraṇe kāraṇam . yathoktam /",
    "GSP30abhiprvu:4393": " {karmatastu śarīrāṇi viṣayāḥ karaṇāni ca /}",
    "GSP30abhiprvu:4394": " iti / tanukaraṇaviṣayasaṃbandha eva ca vartamāno bhaviṣyaṃśca ,",
    "GSP30abhiprvu:4395": " ---- ityanavarataṃ prabandhato vartamānaḥ saṃsaraṇamucyate /",
    "GSP30abhiprvu:4396": " āṇavamāyāmalau tu yadyapi na kāraṇaṃ saṃsāre ,",
    "GSP30abhiprvu:4397": " tathāpi kārmeṇa vinā tau dehādivicitrabhāvābhinirvartanaśaktiśūnyau vijñānākalādiṣu ,",
    "GSP30abhiprvu:4398": " ---- iti mukhyaṃ kārmameva malaṃ saṃsārakāraṇaṃ tatra tatra śāstre gaṇyate /",
    "GSP30abhiprvu:4399": " ata eva tadupakṣaye vṛtte dattastāvadasaṃsaraṇasopānapadabandhaḥ ,",
    "GSP30abhiprvu:4400": " ---- ityāśayena karmabandhābhimānaparihānireva yatnataḥ sāṃkhyapurāṇabhāratādiśāstreṣūpadiśyate /",
    "GSP30abhiprvu:4401": " evaṃ malatrayasyaikaikabhedaistribhirdvibhedaistribhistribhedenaikena ,",
    "GSP30abhiprvu:4402": " iti sapta pramātāra uttiṣṭhanti /",
    "GSP30abhiprvu:4403": " tathā ca śāstre",
    "GSP30abhiprvu:4404": " {śivādisakalāntāśca śaktimantaḥ sapta /}",
    "GSP30abhiprvu:4405": " ityuktam / tatrāpyavāntarabhedena guṇamukhyatābhedena vikalpasamuccayatādibhedena cānantaprakāratvamiti //10//",
    "GSP30abhiprvu:4406": " asya ca malatrayasyodbhavatirobhāvabhedāt saṃsāriṇāṃ prakāradvayam ,",
    "GSP30abhiprvu:4407": " ---- iti darśayati",
    "GSP30abhiprvu:4408": " kalodbalitametacca cittattvaṃ kartṛtāmayam /",
    "GSP30abhiprvu:4409": " acidrūpasya śūnyādermitaṃ guṇatayā sthitam // Ipk_3,2.11 //",
    "GSP30abhiprvu:4410": " mukhyatvaṃ kartṛtāyāśca bodhasya ca cidātmanaḥ /",
    "GSP30abhiprvu:4411": " śūnyādau tadguṇe jñānaṃ tatsamāveśalakṣaṇam // Ipk_3,2.12 //",
    "GSP30abhiprvu:4412": " etacceti , yat tridaśādīnāṃ bhavināṃ caitanyaṃ kartṛtāṃśasya prādhānyānmalena saṃvidbhāgasya nimajjitatvāt kartṛtāmayam cidrūpasya tattvaṃ svātantryam",
    "GSP30abhiprvu:4413": " kalākhyena parameśvaraśaktyātmanā tattvena upodvalitam anuprāṇitam ,",
    "GSP30abhiprvu:4414": " malena nyakkṛtaṃ sadudbodhitam ,",
    "GSP30abhiprvu:4415": " śūnyāderdehaparyantasya māyāpramātuḥ saṃbandhi ,",
    "GSP30abhiprvu:4416": " tat guṇatvena apradhānatvena sthitam ,",
    "GSP30abhiprvu:4417": " yato mitam idantāpannadehādiśūnyāntaprameyabhāganimagnatvāt prameyam ,",
    "GSP30abhiprvu:4418": " yo gauro ,",
    "GSP30abhiprvu:4419": " yaḥ sukhī ,",
    "GSP30abhiprvu:4420": " yastṛṣito ,",
    "GSP30abhiprvu:4421": " yaḥ sarvarūparahitaḥ so'ham ,",
    "GSP30abhiprvu:4422": " ---- iti hi idantaivāntarnītāhaṃbhāvā saṃsāriṇāṃ parisphurati /",
    "GSP30abhiprvu:4423": " seyaṃ jāgratsvaprasuṣuptarūpā saṃsārāvasthā /",
    "GSP30abhiprvu:4424": " yadā tūktagurūpadeśādidiśā tenaivāhaṃbhāvena svātantryātmanā vyāpakatvanityatvādidharmaparāmarśamātmani /",
    "GSP30abhiprvu:4425": " vidadhatā tataḥ śūnyādeḥ prameyādunmajjyevāsyate tadā turyātītāvasthā /",
    "GSP30abhiprvu:4426": " yadāpi parāmṛṣṭatathābhūtavaibhavādinityaiśvaryasaṃbhedenaivāhaṃbhāvena śūnyādidehadhātvantaṃ siddharasayogena vidhyate ,",
    "GSP30abhiprvu:4427": " tadāsyāṃ turyadaśāyāṃ tadapi prameyatāmujjhatīva /",
    "GSP30abhiprvu:4428": " seyaṃ dvayyapi jīvanmuktāvasthā samāveśa ityuktā śāstre /",
    "GSP30abhiprvu:4429": " samyagāveśanameva hi tatra tatra pradhānam ,",
    "GSP30abhiprvu:4430": " tatsiddhaye tūpadeśāntarāṇi /",
    "GSP30abhiprvu:4431": " yathā gītam /",
    "GSP30abhiprvu:4432": " {mayyāveśya mano ye māṃ /}(gī. 12.2)",
    "GSP30abhiprvu:4433": " iti /",
    "GSP30abhiprvu:4434": " {athāveśayituṃ cittaṃ /}(gī. 12.9)",
    "GSP30abhiprvu:4435": " ityādi ca / samāveśapallavā eva ca prasiddhadehādipramātṛbhāgaprahvībhāvabhāvanānuprāṇitāḥ parameśvarastutipraṇāmapūjādhyānasamādhiprabhṛtayaḥ karmaprapañcāḥ /",
    "GSP30abhiprvu:4436": " yadgītamapi /",
    "GSP30abhiprvu:4437": " {abhyāse'pyasamarthaḥ sanmatkarmaparamo bhava /}(gī. 12.10)",
    "GSP30abhiprvu:4438": " iti / dehapāte tu parameśvara evaikarasaḥ ,",
    "GSP30abhiprvu:4439": " ---- iti kaḥ kutra kathaṃ samāviśet /",
    "GSP30abhiprvu:4440": " tadetadāha --- yat punaḥ kartṛtāyā mukhyatvaṃ tannāntarīyakaśca śūnyāderguṇabhāvaḥ ,",
    "GSP30abhiprvu:4441": " tasmiṃścāpyacidrūpe guṇībhūte svātantryasyāpyabodhatā iti malalyāpārasyāpahastanāt",
    "GSP30abhiprvu:4442": " cito yaḥ paro'pyātmabhāgo bodhalakṣaṇo malena nyakkṛto'bhūt tasyāpi adhunonmagnatvena mukhyatvam /",
    "GSP30abhiprvu:4443": " yacca tat kartṛtāyā mukhyatvam unmagnatā ,",
    "GSP30abhiprvu:4444": " idameva jñānamajñānātmakamalapratipakṣatvāt ;",
    "GSP30abhiprvu:4445": " tadetanmukhyatvaṃ samāveśasya lakṣaṇaṃ yena dehasthito'pi patiḥ iti muktaḥ iti śāstreṣūktaḥ //12//",
    "GSP30abhiprvu:4446": " nanvevaṃ patyuḥ samāveśātmikā turyatadatītarūpā bhavatu daśā ,",
    "GSP30abhiprvu:4447": " paśostu kathaṃ suṣuptasvapnajāgradṛśābheda āgameṣūktaḥ ,",
    "GSP30abhiprvu:4448": " ---- ityāśaṅkya suṣuptasvarūpameva tāvadācaṣṭe ślokatrayeṇa /",
    "GSP30abhiprvu:4449": " śūnye buddhyādyabhāvātmanyahantākartṛtāpade /",
    "GSP30abhiprvu:4450": " asphuṭārūpasaṃskāramātriṇi jñeyaśūnyatā // Ipk_3,2.13 //",
    "GSP30abhiprvu:4451": " sākṣāṇāmāntarī vṛttiḥ prāṇādiprerikā matā /",
    "GSP30abhiprvu:4452": " jīvanākhyāthavā prāṇe'hantā puryaṣṭakātmikā // Ipk_3,2.14 //",
    "GSP30abhiprvu:4453": " tāvanmātrasthitau proktaṃ sauṣuptaṃ pralayopamam /",
    "GSP30abhiprvu:4454": " savedyamapavedyaṃ ca māyāmalayutāyutam // Ipk_3,2.15 //",
    "GSP30abhiprvu:4455": " iha cittattvaṃ svasvarūpamācchādayat jñeyarūpeṇa buddhyādinā dehāntena ghaṭādinā vābhāsate /",
    "GSP30abhiprvu:4456": " ekameva cedaṃ svātantryavijṛmbhitaṃ ,",
    "GSP30abhiprvu:4457": " na tvatra vāstavaḥ kramo vā bhedo vā /",
    "GSP30abhiprvu:4458": " tatrāpi tu svātantryāt kramaśca bhedaścābhāsate /",
    "GSP30abhiprvu:4459": " tadevaṃsthite yaścittattvasya svarūpācchādanabhāgaḥ sa evottarabhāgāntrāsaṃkīrṇo",
    "GSP30abhiprvu:4460": " yadā viśrāmyati tadanudayādvā tatpradhvaṃsādvā pralaya iva tadanādaraṇādvā nidrāsamādhimūrcchādāviva ,",
    "GSP30abhiprvu:4461": " tatraiva cāhantārūpaṃ kartṛtāyāḥ padaṃ parāmarśo 'sphuṭatvādarūpātmanā saṃskāreṇa śuddhena vedyapadavīmaprāptena yukto bhavati ,",
    "GSP30abhiprvu:4462": " tadā saivāvasthā netyevaparāmarśaleśānapekṣitaniṣedhyabuddhyādiviṣayasuspaṣṭaparāmarśasaṃbhedāpi avaśyaṃbhāviniṣedhyayogāt akiñcano'ham itivat svīkṛtasāmānyākāraniṣedhyā ,",
    "GSP30abhiprvu:4463": " ata eva saṃskāraśeṣīkṛtajñeyā śūnya ityucyate /",
    "GSP30abhiprvu:4464": " tathāvidhe buddhyādīnāṃ dehādinīlāntānāmabhāvarūpe śūnyatvamucyate ,",
    "GSP30abhiprvu:4465": " yatastatra jñeyānāṃ śūnyatā abhāvarūpatā saṃskāraśeṣatā /",
    "GSP30abhiprvu:4466": " iyameva hi sarvatrābhāvo na tu satāṃ sarvātmanā vināśaḥ /",
    "GSP30abhiprvu:4467": " tatraiva śūnye pramātari samavetā prāṇāpānasamānodānavyānātmake vāyucakre preraṇātmikā śaktiḥ ,",
    "GSP30abhiprvu:4468": " sā ca vidyākalayoḥ prapañcabhūtau yau krameṇa buddhīndriyakarmentriyavargau tayorāntarī vṛttiḥ /",
    "GSP30abhiprvu:4469": " bāhyā hi tayoḥ śabdādyālocanaśabdābhivyaktisthānābhihananādikā vṛttiḥ / taduktam",
    "GSP30abhiprvu:4470": " {sāmānyakaraṇavṛttiḥ prāṇādyā vāyavaḥ pañca /} (sāṃ. 29 kā.)",
    "GSP30abhiprvu:4471": " iti / evaṃ śūnya evāhantā akṣacakropodvalitā jīvanam ,",
    "GSP30abhiprvu:4472": " iti sa śūnya eva jīvaḥ saṃsarati /",
    "GSP30abhiprvu:4473": " yadi vendriyaśaktīnāmeva yāntarī sādhāraṇaprāṇanātmikā prāṇaśabdavācyā prāṇādimārutaviśeṣapreraṇāmayī saiva aham ityadhiśayānā jīvanam ,",
    "GSP30abhiprvu:4474": " tadā prāṇa eva jīvaḥ saṃsārī ,",
    "GSP30abhiprvu:4475": " sa eva śūnyaḥ ,",
    "GSP30abhiprvu:4476": " prāṇāśca puryaṣṭakaśabdavācyaḥ ,",
    "GSP30abhiprvu:4477": " prāṇādipañcakaṃ buddhīndriyavargaḥ karmendriyagaṇo niścayātmikā ca yato dhīrvyajyate /",
    "GSP30abhiprvu:4478": " tanmātrapañcakaṃ mano'haṃbuddhya ityanye",
    "GSP30abhiprvu:4479": " {tanmātrodayarūpeṇa mano'haṃbuddhi........../}(spa. 4.19)",
    "GSP30abhiprvu:4480": " iti /",
    "GSP30abhiprvu:4481": " {bhūmirāpo'nalaṃ ...................... /}(gī. 7.4)",
    "GSP30abhiprvu:4482": " iti ca vadantaḥ /",
    "GSP30abhiprvu:4483": " evaṃ yadubhayātmakaṃ puryaṣṭakaṃ tāvatyeva śuddhe yā viśrāntiḥ ,",
    "GSP30abhiprvu:4484": " tasyāṃ satyāṃ yadahantāyāḥ suṣuptāyā bodhalakṣaṇaṃ bhāvarūpaṃ karma ca kriyāsvabhāvaṃ tat sauṣuptam /",
    "GSP30abhiprvu:4485": " malena hi pramātā suptaḥ kalayā tvasupta iva ,",
    "GSP30abhiprvu:4486": " atra tannimajjane suṣṭhu suptastasya bhāvaḥ karma vā , ---- iti /",
    "GSP30abhiprvu:4487": " tatra śūnyasauṣupte na kiñcidvyatiriktaṃ vedyam ,",
    "GSP30abhiprvu:4488": " ---- iti māyīyamalābhāvādapavedyaṃ tat ;",
    "GSP30abhiprvu:4489": " prāṇasuṣupte tu sparśakṛtasya sukhaduḥkhāderbhāvāt māyākhyamasti malam ,",
    "GSP30abhiprvu:4490": " ---- iti savedyaṃ tat /",
    "GSP30abhiprvu:4491": " evaṃ gāḍhāgāḍhasuṣuptadvitayavat pralayo 'pi mantavyaḥ /",
    "GSP30abhiprvu:4492": " sa paraṃ dehādipradhvaṃsānudayakṛtaściratarakālaśca /",
    "GSP30abhiprvu:4493": " suṣuptaṃ tu dehādyanādarakṛtamacirakālaṃ ca ,",
    "GSP30abhiprvu:4494": " ---- iti viśeṣaḥ /",
    "GSP30abhiprvu:4495": " tatrāpi śramakṛtaṃ nidrā ,",
    "GSP30abhiprvu:4496": " dhātudoṣakṛtaṃ mūrcchā ,",
    "GSP30abhiprvu:4497": " dravyakṛtaṃ madonmādādi ,",
    "GSP30abhiprvu:4498": " svātantryakṛtaṃ samādhiḥ ,",
    "GSP30abhiprvu:4499": " ---- ityādyavāntarabhedaḥ /",
    "GSP30abhiprvu:4500": " kecittu samādhirūpaṃ savedyamanyadapavedyam ,",
    "GSP30abhiprvu:4501": " ---- iti prapannāḥ //15//",
    "GSP30abhiprvu:4502": " nanvevaṃ sphuṭavedyapadavinirmuktā suṣuptāvasthāstu ,",
    "GSP30abhiprvu:4503": " svapnajāgrahaśayostu sphuṭavedyāvabhāsayoginyoḥ ko bhedaḥ ?",
    "GSP30abhiprvu:4504": " ityāśaṅkya ślokadvayena bhedamāha",
    "GSP30abhiprvu:4505": " manomātrapathe'pyakṣaviṣayatvena vibhramāt /",
    "GSP30abhiprvu:4506": " spaṣṭāvabhāsā bhāvānāṃ sṛṣṭiḥ svapnapadaṃ matam // Ipk_3,2.16 //",
    "GSP30abhiprvu:4507": " sarvākṣagocaratvena yā tu bāhyatayā sthirā /",
    "GSP30abhiprvu:4508": " sṛṣṭiḥ sādhāraṇī sarvapramātḥṇāṃ sa jāgaraḥ // Ipk_3,2.17 //",
    "GSP30abhiprvu:4509": " bāhyendriyāṇi cakṣurgolakādīni nimīlitāni nidrāyamāṇasya lakṣyante ,",
    "GSP30abhiprvu:4510": " na ca teṣu nimīliteṣu bāhyendriyagrahaṇavyāpāro dṛṣṭaḥ ,",
    "GSP30abhiprvu:4511": " tena śuddha eva manomārge rūpasparśādayo bhāvā akṣagrahaṇasamucitena spaṣṭena vapuṣā bhāsanayogyāḥ parmeśvareṇa sṛjyante ,",
    "GSP30abhiprvu:4512": " na tvaṇunā ,",
    "GSP30abhiprvu:4513": " aniṣṭasyaiva darśanāt ,",
    "GSP30abhiprvu:4514": " iṣṭasyāpi deśakālāntarādiyogena /",
    "GSP30abhiprvu:4515": " ata eva manomātrasthitatvādeva na pramātrantarasādhāraṇīyaṃ sṛṣṭiḥ /",
    "GSP30abhiprvu:4516": " yattu tatra bāhyendriyaviṣayatvaṃ pramātrantarasādhāraṇyaṃ cakāsti ,",
    "GSP30abhiprvu:4517": " tadyadyapi yāvadbhāti tāvat tathaiva ,",
    "GSP30abhiprvu:4518": " tathāpyuttarakālaṃ prabuddhasya na tathā ,",
    "GSP30abhiprvu:4519": " ---- iti parāmarśena tadrūpaṃ nirmūlatvenāvabhāti ,",
    "GSP30abhiprvu:4520": " ---- iti bhrāntam /",
    "GSP30abhiprvu:4521": " yāni hi pramātrantarāṇi svapne sventriyāṇi ca bhānti ,",
    "GSP30abhiprvu:4522": " etāni prabodhakālabhāvibhireva tairabhinnāni ,",
    "GSP30abhiprvu:4523": " ---- iti niścayaḥ ,",
    "GSP30abhiprvu:4524": " prabodhakāle ca na tathā ,",
    "GSP30abhiprvu:4525": " ---- iti niścayānuvṛttirapahṛtaiva /",
    "GSP30abhiprvu:4526": " tenobhayamapi bhrāntamucyate ;",
    "GSP30abhiprvu:4527": " bhrāntatvameva cāsthairyam /",
    "GSP30abhiprvu:4528": " evamindriyāviṣayatvenaivāsādhāraṇatvamākṣiptam ,",
    "GSP30abhiprvu:4529": " {vibhrameṇaiva cāsthairya ........................... /}",
    "GSP30abhiprvu:4530": " iti svakaṇṭhena ,",
    "GSP30abhiprvu:4531": " tat jāgratpratiyogidharmanirūpaṇāvasare'pi na darśitam /",
    "GSP30abhiprvu:4532": " evaṃbhūtā yā sṛṣṭiḥ sā paśoḥ svapnasamaye bhāvāt svapnapadaṃ svapnakāle viṣayaḥ iti ,",
    "GSP30abhiprvu:4533": " tathābhūtaviṣayaṃ pramātṛttvaṃ paśoḥ svapnāvasthā iti yāvat /",
    "GSP30abhiprvu:4534": " akṣagrahaṇaṃ bāhyendriyadaśakasyopalakṣaṇam /",
    "GSP30abhiprvu:4535": " yatra tu bāhyākṣavi.ayaṃ sarvapramātṛsādhāraṇatvaṃ ca niścayānuvṛttyā bādhārahitayā paramārthatvena cakāsti ,",
    "GSP30abhiprvu:4536": " tata eva sthairya viṣayasya sā sṛṣṭiḥ paśoḥ jāgaraḥ ;",
    "GSP30abhiprvu:4537": " tadviṣayaṃ pramātṛtvaṃ jāgarāvasthā , ---- iti yāvat /",
    "GSP30abhiprvu:4538": " yāvaccānuvṛttisthairya niścayasya cakāsti tāvajjāgaraḥ /",
    "GSP30abhiprvu:4539": " tanmadhye ca niścayānuvṛttinirmūlanāt svapnaḥ ,",
    "GSP30abhiprvu:4540": " ---- ityavabhāsasāratvāt vastūnāṃ ,",
    "GSP30abhiprvu:4541": " svapne 'pi dīrghe yatra svapnāntaraṃ sa tadapekṣayā jāgradeva ;",
    "GSP30abhiprvu:4542": " jāgradabhimatamapi vā dīrghadīrghaṃ kālāntare niścayānuvṛttinirpdhājjāgradantarāpekṣayā svapna eveti mantavyam //17//",
    "GSP30abhiprvu:4543": " āsāṃ tisṛṇāṃ heyatvapradarśanena turyāvasthātaḥ prabhṛtyupādeyatvaṃ sūcayati",
    "GSP30abhiprvu:4544": " heyā trayīyaṃ prāṇādeḥ prādhānyātkartṛtāguṇe /",
    "GSP30abhiprvu:4545": " taddhānopacayaprāyasukhaduḥkhādiyogataḥ // Ipk_3,2.18 //",
    "GSP30abhiprvu:4546": " yatrāyaṃ pramātā tyāgopādānatadicchāprayatnādikaṃ parikleśaṃ paśyati ,",
    "GSP30abhiprvu:4547": " tadevāsya heyatayā bhāti /",
    "GSP30abhiprvu:4548": " sa cāsya sukhaduḥkhayogavaicitryeṇaiva kṛtaḥ ,",
    "GSP30abhiprvu:4549": " taccaitadavasthātraye saṃbhavati ;",
    "GSP30abhiprvu:4550": " yataḥ kartṛtārūpaṃ svātmaviśrāntyananyaunmukhyalakṣaṇamānandaikaghanaṃ yaccinmayaṃ vapuḥ ,",
    "GSP30abhiprvu:4551": " tadyadā prāṇādimat śūnyapuryaṣṭakadehādibhūmiṣu guṇa tāmabhyeti ,",
    "GSP30abhiprvu:4552": " tadā tasmin guṇībhūte prāṇādeḥ prādhānyaṃ sphurati /",
    "GSP30abhiprvu:4553": " tathā ca tasya cidrūpasya yathāyathā hānistathātathā duḥkhopacayo ,",
    "GSP30abhiprvu:4554": " yathāyathā kiñcidunmajjanaṃ tathātathā sukhopacayaḥ /",
    "GSP30abhiprvu:4555": " tathāhi ---- bubhukṣākāle prāṇasyaivodrekāt duḥkhaṃ ,",
    "GSP30abhiprvu:4556": " tṛptau tasya nyagbhāvādahantodreke sukhaṃ yuktam /",
    "GSP30abhiprvu:4557": " evaṃ śrāntasya mardanāmardane dehaprādhānayāprādhānye mantavye /",
    "GSP30abhiprvu:4558": " yastu samāveśatattvajñastasya tatkāle duḥkhānudaya eva / yadāha",
    "GSP30abhiprvu:4559": " {durbalo 'pi tadākramya yataḥ kārye pravartate /",
    "GSP30abhiprvu:4560": " ācchādayedbubhukṣāṃ ca tathā yo'tibubhukṣitaḥ //}(sp. 48)",
    "GSP30abhiprvu:4561": " iti / evaṃ prāṇādeḥ prādhānye kartṛtāyā guṇabhāve sukhaduḥkhavaicitryaśatayogaḥ prayāsabhūmiḥ ,",
    "GSP30abhiprvu:4562": " --- iti jāgratsvapnasuṣupte prāṇādiprādhānyaṃ kartṛtānyambhāvaścāsti ,",
    "GSP30abhiprvu:4563": " ---- iti tat trayameva heyam /",
    "GSP30abhiprvu:4564": " kartṛtāprādhānyonmeṣāttu turyarūpātprabhṛti tatsthairyātmakaturyātītadaśāntamupādeyam ,",
    "GSP30abhiprvu:4565": " ekarasānandaghanasvabhāvalābhe upāditsā -- jihāsā -- vaivaśya -- pariśrama-- praśamāt ,",
    "GSP30abhiprvu:4566": " ---- iti tātparyam //18//",
    "GSP30abhiprvu:4567": " nanu prāṇādiprādhānyaṃ heyatāyāṃ kāraṇamuktaṃ taccejjāgradāditraya eva tarhi turyādau tadabhāvāt tatsamāveśe vyutthāmānupapattiḥ ,",
    "GSP30abhiprvu:4568": " ---- iti ślokadvayena śaṅkāṃ pariharati /",
    "GSP30abhiprvu:4569": " prāṇāpānamayaḥ prāṇaḥ pratyekaṃ suptajāgratoḥ /",
    "GSP30abhiprvu:4570": " tacchedātmā samānākhyaḥ sauṣupte viṣuvatsv iva // Ipk_3,2.19 //",
    "GSP30abhiprvu:4571": " madhyordhvagāmyudānākhyasturyago hutabhuṅmayaḥ /",
    "GSP30abhiprvu:4572": " vijñānākalamantreśo vyāno viśvātmakaḥ paraḥ // Ipk_3,2.20 //",
    "GSP30abhiprvu:4573": " prāṇa iti prāṇāpānarūpā jīvanasvabhāvā yeyaṃ cidrūpasya sthitiḥ ,",
    "GSP30abhiprvu:4574": " sā tāvatsāmānyaparispandarūpā ,",
    "GSP30abhiprvu:4575": " dehaprāṇāderacetanasya cetanāyamānatāsaṃpādanātmikā ahamitisvātranryāropasārā satī vikalpaparāmarśamayī saiva prāṇāpānādiviśeṣātmanā pañcarūpatāṃ bhajate /",
    "GSP30abhiprvu:4576": " tatra kiñcijjahatī kvacitpatantī ca śvāsaniḥśvāsarūpā krameṇa prāṇatvamapānatvaṃ ca viśeṣaṃ darśyati /",
    "GSP30abhiprvu:4577": " tadidaṃ viśeṣadvayaṃ jāgrati tāvat sphuṭameva dehāt prasṛtya viṣeye viśrānteḥ ,",
    "GSP30abhiprvu:4578": " tato 'pi dehe ;",
    "GSP30abhiprvu:4579": " smṛtyādau vābhyantare vedye viśrānteḥ prāṇāpānayoḥ suspaṣṭatvāt /",
    "GSP30abhiprvu:4580": " svapne 'pi taddvayamastyeva ;",
    "GSP30abhiprvu:4581": " svapato 'pi hi prāṇāpānau nirgamapraveśātmānau sphuṭameva pareṇa lakṣyete /",
    "GSP30abhiprvu:4582": " svayameva ca vedya saṃvedanāt tyāgopādānarūpā sthitiḥ saṃvedyata eva ,",
    "GSP30abhiprvu:4583": " tena prāṇanā prāṇāpānaviśeṣadvayamayī jāgrati ,",
    "GSP30abhiprvu:4584": " tathā svapne ;",
    "GSP30abhiprvu:4585": " suptaṃ svapnaḥ ,",
    "GSP30abhiprvu:4586": " tadeva tu yadā sutarāṃ puṣṭaṃ bhavati ,",
    "GSP30abhiprvu:4587": " tadā suṣuptaḥ pramātā ,",
    "GSP30abhiprvu:4588": " tasyedaṃ sauṣuptaṃ padam /",
    "GSP30abhiprvu:4589": " tat dvividhamapi samānākhyarūpaviśeṣaṃ prāṇīyaṃ svīkaroti /",
    "GSP30abhiprvu:4590": " savedye tāvatsuṣupte yadyapi prāṇāpānaspando lakṣyate ,",
    "GSP30abhiprvu:4591": " tathāpi tayormadhye yā viśrāntihṛdayasadane nirindriye pradeśe tadeva mukhyataḥ suṣuptamiti /",
    "GSP30abhiprvu:4592": " tatra prāṇāpānayoryaśchedo viśrāntiḥ kaṃcitkālaṃ tadātmā sakalarasādivargasyordhvādharatiryakṣu samānīkaraṇavyāpārātmā ,",
    "GSP30abhiprvu:4593": " tata eva hṛtpadmavikāsadānādbhuktapītajaraṇakārī samāno dinarātrirūpayoḥ prāṇāpānayoḥ kaṃcitkālaṃ sāmyādvicchedācca viṣuvatkālatulyaḥ /",
    "GSP30abhiprvu:4594": " viṣuṃ vyāptiṃ samānīkaraṇamarhati ,",
    "GSP30abhiprvu:4595": " ---- iti ,",
    "GSP30abhiprvu:4596": " {tadarham}(pāṣū.5-1-117) iti vatiḥ /",
    "GSP30abhiprvu:4597": " upamāne vatereva cāvyavatvam uddhato nivataḥ iti prayogāt ;",
    "GSP30abhiprvu:4598": " taddhi nyāyasiddhaṃ na vācanikam /",
    "GSP30abhiprvu:4599": " viśeṣaṃ vā dinarātritadūnādhikarvalakṣaṇaṃ suvati prerayatyaviratam ,",
    "GSP30abhiprvu:4600": " ---- iti śatari viṣuvat /",
    "GSP30abhiprvu:4601": " tatra ca viṣuvati vicchidyamānasya prāṇāpānasya saṃskārarūpatayā sadbhāvaḥ ,",
    "GSP30abhiprvu:4602": " saiva hi vicchedo na tu sarvātmanā nāśo'sti ,",
    "GSP30abhiprvu:4603": " ---- ityuktamasakṛt /",
    "GSP30abhiprvu:4604": " tataśca hānādānayorbījarūpatā suṣupte ;",
    "GSP30abhiprvu:4605": " iyati ca sarvaḥ pralayākalāntaḥ paśuvargaḥ /",
    "GSP30abhiprvu:4606": " yadā tu sā prāṇanāvṛttirvāmadakṣiṇamārgau khilībhāvayantī madhyarūpeṇordhvena pravahati ,",
    "GSP30abhiprvu:4607": " tadā tatpravahaṇaṃ sakalasya bhedasyābhedasāratādānalakṣaṇaṃ vilāpanamāśyānasyeva sarpiṣo vidadhatī udānavṛttirvijñānākalādārabhya sadāśivāntam",
    "GSP30abhiprvu:4608": " sā ca turyātmikā daśā /",
    "GSP30abhiprvu:4609": " māyordhve hi vijñānākalāḥ ,",
    "GSP30abhiprvu:4610": " ---- iti tataḥprabhṛti bhedagalanaṃ pravartate /",
    "GSP30abhiprvu:4611": " vilīne tu bhede sarvavedyarāśirūpatattvabhūtabhuvanavargātmaladehavyāpanarūpeṇa prāṇavṛttirvyānarūpā viśvātmakaparamaśovpcitā turyātītarūpā",
    "GSP30abhiprvu:4612": " prāṇa eva pramātā prāṇāpānarūpaḥ samānarūpa udānarūpo vyānarūpaśca ,",
    "GSP30abhiprvu:4613": " ---- iti sāmānādhikaraṇyam ,",
    "GSP30abhiprvu:4614": " vijñānākalaścāsau mantraścāsau vargāpekṣayā ,",
    "GSP30abhiprvu:4615": " īśaśca sadāśiveśvararūpo yo'sau , ---- iti udānaḥ /",
    "GSP30abhiprvu:4616": " etaduktaṃ bhavati ,",
    "GSP30abhiprvu:4617": " yadyapi turyatadatītayorapyasti prāṇanā ---- anyathā jīvatvasya vyutthānasya cānupapatteḥ",
    "GSP30abhiprvu:4618": " ---- tathāpi bhedopasaṃhāreṇābhedaviśrāntipradhānatvādanayordaśayoḥ sukhaduḥkhādivaicitryāyogāt",
    "GSP30abhiprvu:4619": " ekaghanasvātmaviśrāntyātmakaparamānandamayatvenopādeyataiva /",
    "GSP30abhiprvu:4620": " suṣuptādau tu saṃskārarūpatvāsphuṭavedyollāsasphuṭavedyāvabhāsarūpasya bhedasya vidyamānatvāt asti sukhaduḥkhādivaicitryam ,",
    "GSP30abhiprvu:4621": " ---- iti heyataiva ,",
    "GSP30abhiprvu:4622": " ---- iti yuktamuktaṃ heyā trayīyam ityādi /",
    "GSP30abhiprvu:4623": " bhagavataśca viśvaśarīrasya prāṇāpānasamānodānavyānarūpataiva sakalagatollāsapraveśapralayākalavijñānākalaādivargaśivarūpatā ,",
    "GSP30abhiprvu:4624": " ---- ityapyanena darśitam / yathoktam",
    "GSP30abhiprvu:4625": " {ṣaḍtriṃśadātmakaṃ viśvaṃ śambhoḥ prāṇādiśaktayaḥ /}",
    "GSP30abhiprvu:4626": " iti //20// āditaḥ 171//",
    "GSP30abhiprvu:4627": " iti śrīmadācāryotpaladevaviracitāyāmīśvarapratyabhijñāyāṃ śrīmadācāryābhinavaguptaviracitavimarśinyākhyaṭīkopetāyāmāgamādhikāre pramātṛtattvanirūpaṇākhyaṃ dvitīyamāhnikam // 2 //",
    "GSP30abhiprvu:4628": " saṃpūrṇaścāyamāgamādhikārastṛtīyaḥ // 3 //",
    "GSP30abhiprvu:4629": " tattvasaṅgrahādhikāre prathamamāhnikam",
    "GSP30abhiprvu:4630": " [vimarśinī]",
    "GSP30abhiprvu:4631": " {anantamānameyādivaicitryābhedaśālinam /",
    "GSP30abhiprvu:4632": " ātmānaṃ yaḥ prathayate bhaktānāṃ taṃ stumaḥ śivam //}",
    "GSP30abhiprvu:4633": " evaṃ svasaṃvedanopapattyāgamasiddhaṃ maheśvararūpamātmasvarūpaṃ yadadhikāratrayeṇa",
    "GSP30abhiprvu:4634": " vitatya nirṇītaṃ tadeva saṃkṣepeṇa śiṣyabuddhiṣu niveśayitumāgamārthagrahaṃ ślokāṣṭādaśakena",
    "GSP30abhiprvu:4635": " darśayati svātmaiva sarvajantūnām ityādinā utpalenopapāditā ityantenaikenāhnikena /",
    "GSP30abhiprvu:4636": " tatra 'lsokena pāramārthikaṃ rūpamuktvā ślokanavakena bandhasvarūpaṃ pramātṛprameyatattvadarśanadiśā ,",
    "GSP30abhiprvu:4637": " saptakena pratyabhijñātmakaṃ mokṣatattvaṃ ,",
    "GSP30abhiprvu:4638": " ślokenopasaṃhāraṃ darśayati ,",
    "GSP30abhiprvu:4639": " ---- iti tātparyam /",
    "GSP30abhiprvu:4640": " granthārthastu nirūpyate /",
    "GSP30abhiprvu:4641": " svātmaiva sarvajantūnāmeka eva maheśvaraḥ /",
    "GSP30abhiprvu:4642": " viśvarūpo'hamidamityakhaṇḍāmarśabṛṃhitaḥ // Ipk_4.1 //",
    "GSP30abhiprvu:4643": " iha jaḍāstāvaccetananimagnā eva bhānti ;",
    "GSP30abhiprvu:4644": " idamiti hi jaḍaparāmarśo'hamiti saṃvitparāmarśa eva viśrāmyati /",
    "GSP30abhiprvu:4645": " tataśca jaḍā nirātmāna iti jantava eva jīvāḥ sātmānaḥ ,",
    "GSP30abhiprvu:4646": " teṣāṃ ca maheśvara eva svātmā sa eva maheśvaro na tvanyaḥ kaścit /",
    "GSP30abhiprvu:4647": " yataḥ saṃvitsvabhāvo'sau ,",
    "GSP30abhiprvu:4648": " saṃvidaśca na deśena na kālena na svarūpeṇa ko'pi bhedaḥ ,",
    "GSP30abhiprvu:4649": " kāmaṃ dehaprāṇādayo bhidyantāṃ ,",
    "GSP30abhiprvu:4650": " te tu jaḍapakṣyāścetananimagnā eva ,",
    "GSP30abhiprvu:4651": " ---- ityeka eva cidātmā svātantryeṇa svātmani yato vaiśvarūpyaṃ bhāsayati ,",
    "GSP30abhiprvu:4652": " tato maheśvaro'ntarnītāmidantāṃ kṛtvā parānunmukhasvātmaviśrāntirūpāhaṃvimarśaparipūrṇaḥ ,",
    "GSP30abhiprvu:4653": " ata eva sarvajñasarvakartṛtve nāsya yatnopapādye ,",
    "GSP30abhiprvu:4654": " vicitrabuddhikarmendriyaviṣaye hi yathā jñātṛtvakartṛtve ekasyaivātmanastayendriyasthānīyarudrakṣetrajñasahasraviṣayasya",
    "GSP30abhiprvu:4655": " bhāvarāśerjajjñānaṃ karaṇaṃ ca tadekatra cidātmani , ---- iti //1 //",
    "GSP30abhiprvu:4656": " nanu yadyeka evāyaṃ maheśvararūpa ātmā kastarhi bandho yadavamocanāyāyamudyamaḥ ?",
    "GSP30abhiprvu:4657": " ityāśaṅkyāha",
    "GSP30abhiprvu:4658": " tatra svasṛṣṭedaṃbhāge buddhyādi grāhakātmanā /",
    "GSP30abhiprvu:4659": " ahaṃkāraparāmarśapadam nītamanena tat // Ipk_4.2 //",
    "GSP30abhiprvu:4660": " tatraivaṃ svātmani maheśvare sthite tasminneva prakāśarūpe svātmadarpaṇe tenaiva parameśvareṇa svātantryāt tāvatsṛṣṭaḥ saṃkocapuraḥsara idaṃbhāgaḥ",
    "GSP30abhiprvu:4661": " tanmadhe yadetadbuddhiprāṇadeharūpamidantayā vedyaṃtadbuddhyādibhinnasya vedyasya",
    "GSP30abhiprvu:4662": " prāhakatayā samucitam idaṃbhāvābhibhavāprabhaviṣṇutvāt kṛtakenāpūrṇenāhaṃbhāvena",
    "GSP30abhiprvu:4663": " parāmarśena bhāsamānaṃ cakāsti ahaṃ devadatto 'haṃ caitra iti //2 //",
    "GSP30abhiprvu:4664": " nanvevamapyastu ,",
    "GSP30abhiprvu:4665": " tathāpi kasya bandhaḥ ?",
    "GSP30abhiprvu:4666": " īśvaravyatirikto hi ko'nyo'sti ?",
    "GSP30abhiprvu:4667": " tadetatparihartumāha ----",
    "GSP30abhiprvu:4668": " sa svarūpāparijñānamayo'nekaḥ pumān mataḥ /",
    "GSP30abhiprvu:4669": " tatra sṛṣṭau kriyānandau bhogo duḥkhasukhātmakaḥ // Ipk_4.3 //",
    "GSP30abhiprvu:4670": " satyam , paramārthato na kaścid bandhaḥ kevalaṃsvasmādanuttarāt svātantryāt yadā svātmānaṃ saṃkucitamavabhāsayati sa eva ,",
    "GSP30abhiprvu:4671": " tadā svasya pūrṇasya rūpasya yadaparijñānaṃ bhāsamānatve 'pyaparāmarśarūpaṃ tadeva kāraṇatvena prakṛtaṃ yasya sa pūrṇatvākhyātimātratattvaḥ puruṣaḥ ityucyate /",
    "GSP30abhiprvu:4672": " ata evānekaḥ tattaddehaprāṇabuddhiviśeṣeṇa saṃkocagrahaṇāt /",
    "GSP30abhiprvu:4673": " sa ca pumān bhoktā sambandhanaṃ bhogalakṣaṇamanubhavati /",
    "GSP30abhiprvu:4674": " bhogaśca nāma tasya yau kalpitau kriyānandau ,",
    "GSP30abhiprvu:4675": " kalpitā kriyā duḥkham ,",
    "GSP30abhiprvu:4676": " rajo hi prakāśāprakāśacāñcalyarūpaṃ duḥkhamucyate ;",
    "GSP30abhiprvu:4677": " prakāśarūpaṃ ca sattvaṃ sukham ;",
    "GSP30abhiprvu:4678": " tamastvaprakāśarūpo madhye viśramaḥ pralayasthānīyaḥ //3//",
    "GSP30abhiprvu:4679": " nanu sṛṣṭāvityanena kiṃ vyavacchedyaṃ kiṃ ca saṃgrāhyam ? ityāha ----",
    "GSP30abhiprvu:4680": " svāṅgarūpeṣu bhāveṣu patyurjñānaṃ kriyā ca yā /",
    "GSP30abhiprvu:4681": " māyātṛtīye te eva paśoḥ sattvaṃ rajastamaḥ // Ipk_4.4 //",
    "GSP30abhiprvu:4682": " viśvarūpasya bhagavataḥ svarūpabhūta eva viśvatra yaḥ prakāśo yaśca vimarśaḥ ,",
    "GSP30abhiprvu:4683": " te tāvajjñānakriye svarūpadvayaparāmarśa eva viśrāntam ahamidamitisadāśiveśvaraparamārthaṃ sā bhagavato māyāśaktiḥ ,",
    "GSP30abhiprvu:4684": " tā etāstisraḥ śaktayo bhagavati naisargikyo'sṛṣṭāḥ /",
    "GSP30abhiprvu:4685": " svarūpāparijñāne tu bhinneṣu bhāveṣu jñānaṃ kriyā ,",
    "GSP30abhiprvu:4686": " śuddhameva bhinnatvaṃ prakāśavimarśaśūnyam ,",
    "GSP30abhiprvu:4687": " ---- iti paśoḥ prakāśaḥ prakāśāprakāśāvaprakāśaśca iti krameṇa sukhaduḥkhamohalakṣaṇāni prakāśakriyāniyamaśīlāni sattvarajastamāṃsi //4//",
    "GSP30abhiprvu:4688": " nanu caivaṃ sati yathā parmeśvarasya jñānakriyāmāyā avyatirekaṇyaḥ śaktayaḥ ,",
    "GSP30abhiprvu:4689": " ---- ityucyante ,",
    "GSP30abhiprvu:4690": " tadvat paśoḥ sattvarajastamā/",
    "GSP30abhiprvu:4691": " msi prasajyante ,",
    "GSP30abhiprvu:4692": " vyatiriktāni ca tāni puṃsttvād gaṇyante ,",
    "GSP30abhiprvu:4693": " tadetat katham ?",
    "GSP30abhiprvu:4694": " iti saṃśayaṃ śamayati",
    "GSP30abhiprvu:4695": " bhedasthitaḥ śāktimataḥ śaktitvaṃ nāpadiśyate /",
    "GSP30abhiprvu:4696": " eṣāṃ guṇānāṃ karaṇakāryatvapariṇāminām // Ipk_4.5 //",
    "GSP30abhiprvu:4697": " satyam evaṃ syāt yadi bhedagraha na bhavet ,",
    "GSP30abhiprvu:4698": " bhedastvayaṃ vicāryate /",
    "GSP30abhiprvu:4699": " tatra ca saṃkucitacinmātrasvabhāvaḥ puruṣo ,",
    "GSP30abhiprvu:4700": " nāsya naisargikaṃ bhāvaviṣayaṃ prakāśanādi rūpaṃ sarvadā tatprasaṅgāt ,",
    "GSP30abhiprvu:4701": " api tvanyasaṃbandhakṛtam /",
    "GSP30abhiprvu:4702": " tataśca tasmāt paśoḥ śaktimattvena śaṅkyamānād bhedena yata etāni sattvādīni ,",
    "GSP30abhiprvu:4703": " tataḥ śaktayo vyatirekamuktāḥ ---- iti nocyante kiṃ tūpakaraṇatvāt gu.ā ityucyante /",
    "GSP30abhiprvu:4704": " nanu puruṣāt kimiti te bhedenocyante ?",
    "GSP30abhiprvu:4705": " , ucyate , iha sukhaduḥkhamohapariṇāmarūpametatkaraṇatrayodaśakaṃ kāryadaśakaṃ ca sukhādisvabhāvatvenānubhūyate ,",
    "GSP30abhiprvu:4706": " ---- iti sukhaduḥkhamohāḥ karaṇakāryavargatādātmyavṛttayo yadi puruṣavyāpi tādātmyaṃ bhajeran tarhi puruṣaḥ kāryakaraṇaparyantasṛṣṭimayaḥ saṃpannaḥ",
    "GSP30abhiprvu:4707": " pariṇāmaśca dūṣitaḥ ---- iti svātantryaśaktyā puruṣo viśvarūpaḥ , ---- ityāyātam /",
    "GSP30abhiprvu:4708": " tathā ca na kaścit puruṣa īśvara eva ,",
    "GSP30abhiprvu:4709": " tasmāt apratyabhijñānamayapuruṣasvarūpavicāre sattvādayo bhinnā eva ,",
    "GSP30abhiprvu:4710": " ---- iti sthitam //5//",
    "GSP30abhiprvu:4711": " nanu jñānādīni kathaṃ sattvādirūpāṇi paśuṃ prati ? ityāha",
    "GSP30abhiprvu:4712": " sattānandaḥ kriyā patyustadabhāvo'pi sā paśoh /",
    "GSP30abhiprvu:4713": " dvayātmā tadrajo duḥkhaṃ śleṣi sattvatamomayam // Ipk_4.6 //",
    "GSP30abhiprvu:4714": " iha tāvat paritviśvasyāvabhāsavaicitryalakṣaṇeṇa sṛṣṭyādinā pālayitā svaprakāśasvabhāvaḥ ,",
    "GSP30abhiprvu:4715": " tasya viśvapateryā sattā bhavanakartṛtā sphurattārūpā pūrvaṃ vyākhyātā {sā sphurattā mahāsattā}(Ipv_1,5.14)",
    "GSP30abhiprvu:4716": " ityatra , saiva prakāśasya vimarśāvyatirekāt vimarśātmakacamatkārarūpāsatī kriyāśaktirucyate ,",
    "GSP30abhiprvu:4717": " paraunmukhyatyāgena svātmaviśrāntirūpatvācca saiva ānandaḥ ,",
    "GSP30abhiprvu:4718": " tadevaṃ bhagavataścidātmatayaiveyadrūpatā /",
    "GSP30abhiprvu:4719": " paśostu sattā tadabhāvaśca ānandaśca tadabhāvaśca saṃkucitatadrūpatvāt ,",
    "GSP30abhiprvu:4720": " tena yo'sau sattānandabhāgastatprakāśasukhavṛtti sattvam ,",
    "GSP30abhiprvu:4721": " yastadabhāvastadāvaraṇamoharūpaṃ tamaḥ ,",
    "GSP30abhiprvu:4722": " ete ca te sattvatamasī nīlānīlavat parasparaparihāreṇa yadyapi vartete kāryakāraṇatvavat",
    "GSP30abhiprvu:4723": " tayāpi ekaparāmarśagocarīkāryadharmyapekṣayā citrapataṅgasaṃgatanīlānīlātmakarūpanyāyenānyonyamiśratayāpi bhātaḥ ,",
    "GSP30abhiprvu:4724": " ato yo'yaṃ dvayātmā miśrasvabhāvaḥ tadrajoguṇaḥ ,",
    "GSP30abhiprvu:4725": " ata eva prakāśāprakāśasvarūpayoḥ sattvatamasoratra śleṣeṇāvasthānam iti duḥkhatvam ;",
    "GSP30abhiprvu:4726": " priyaputrāderekaghana eva hi prakāśaḥ sukham ;",
    "GSP30abhiprvu:4727": " ekaghana evāprakāśo mohaḥ /",
    "GSP30abhiprvu:4728": " yastu kathañcitprakāśo yathā savyādhikadeharūpatayānabhimatayā ,",
    "GSP30abhiprvu:4729": " kathañciccāprakāśo yathā gatagadakalyāṇadharmayogitayābhimatayā tadeva duḥkhatvam ;",
    "GSP30abhiprvu:4730": " ayameva ca pūrvāparībhāvasāraḥ kriyāparamārthaḥ /",
    "GSP30abhiprvu:4731": " atrānubhayarūpatvaṃ tu nāsti ,",
    "GSP30abhiprvu:4732": " pratītau kasyāṃcit kalpitākalpitarūpāyāmāmananupraveśāt tasya /",
    "GSP30abhiprvu:4733": " tathā hi ---- nīlaṃ tāvadakalpitarūpāyāṃ dhiyi bhāti ;",
    "GSP30abhiprvu:4734": " nīlābhāvastu tuccho 'pi kalpanākalpita ābhāsamānatvāt tāvadvyavahāraparamārthaḥ ,",
    "GSP30abhiprvu:4735": " tadubhayavyābhiśraṇāttu nīlānīlaṃ bhātu nāma ,",
    "GSP30abhiprvu:4736": " yattvanubhayarūpaṃ tannīlapratītyā tāvadakalpitayā na viṣayīkṛtaṃ cet tat kalpitāmanīladhiyamanudhāvet ,",
    "GSP30abhiprvu:4737": " atha tāṃ kalpitāṃ dhiyaṃ nāviśatyakalpitayā viṣayīkṛtaṃ nīlameva syāt ,",
    "GSP30abhiprvu:4738": " ---- iti na paśoścaturtho'sti guṇaḥ /",
    "GSP30abhiprvu:4739": " apiśabdaścārye ,",
    "GSP30abhiprvu:4740": " paśoḥ sā sattā sattvam ,",
    "GSP30abhiprvu:4741": " tadabhāvastamaḥ ,",
    "GSP30abhiprvu:4742": " dvayātmā rajaśca ,",
    "GSP30abhiprvu:4743": " ---- iti saṃbandhaḥ //6//",
    "GSP30abhiprvu:4744": " evaṃ tāvat patipaśurūpaṃ pramātṛtattvaṃ saṃkṣepeṇa nirṇītam ;",
    "GSP30abhiprvu:4745": " atha prameyatattvaṃ nirṇetuṃ patyau tāvat ityabhidaṃ prameyatattvam iti nirṇetumāha ----",
    "GSP30abhiprvu:4746": " ye'pyasāmayikedantāparāmarśabhuvaḥ prabhoḥ /",
    "GSP30abhiprvu:4747": " te vimiśrā vibhinnāśca tathā citrāvabhāsinaḥ // Ipk_4.7 //",
    "GSP30abhiprvu:4748": " ihābhāsā eva tāvadarthāḥ ,",
    "GSP30abhiprvu:4749": " ---- ityuktam ,",
    "GSP30abhiprvu:4750": " te ca parāmarśaikyena kadācinmiśrīkriyante yadā viśeṣarūpatā ,",
    "GSP30abhiprvu:4751": " kadācidamiśrā eva parāmṛśyante yadā samānyarūpatā ,",
    "GSP30abhiprvu:4752": " te ete ubhayātmāno'pyarthā asāmāyikenākalpitenedaṃbhāvena sahajaparāmarśarūpeṇāṅgulinirdeśādiprakhyena gocarīkāryāḥ prabhorapi na kevalaṃ sadyojātabālāderyāvadīśvarasyāpi",
    "GSP30abhiprvu:4753": " tathā tena sāmānyaviśeṣaprakāreṇa citratayāvabhāsante /",
    "GSP30abhiprvu:4754": " citratvaṃ hi tayoḥ ---- yanmiśratvamamiśratvaṃ ca yugapadekāhantāviśrāntaṃ bhāti ,",
    "GSP30abhiprvu:4755": " ---- iti īśvaradaśāyāṃ bhāvollāsanāntarīyakatvena saṃvitsaṃkocarūpaṃ niṣedhyānuparaktanañarthamātrarūpaṃ",
    "GSP30abhiprvu:4756": " śūnyaṃ saṃvitprakāśenaiva prakāśamānamahantāniṣedharūpāmasāmāyikīmidantāmullāsayati //7 //",
    "GSP30abhiprvu:4757": " evaṃ tāvadīśvararūpasya patyuritthaṃ prameyatattvaṃ ,",
    "GSP30abhiprvu:4758": " paramaśive tu bhagavati prameyakathaiva kathamuttiṣṭhati ,",
    "GSP30abhiprvu:4759": " prameyakathotthāpakatvameva bhagavataḥ sadāśiveśvaratvam ;",
    "GSP30abhiprvu:4760": " ato 'dhunā paśuṃ prati kīdṛk prameyasya vṛttāntaḥ ,",
    "GSP30abhiprvu:4761": " ---- iti sandehamapohati ślokatrayeṇa ----",
    "GSP30abhiprvu:4762": " te tu bhinnāvabhāsārthāḥ prakalpyāḥ pratyagātmanaḥ /",
    "GSP30abhiprvu:4763": " tattadvibhinnasaṃjñābhiḥ smṛtyutprekṣādigocare // Ipk_4.8 //",
    "GSP30abhiprvu:4764": " tasyāsādhāraṇī sṛṣṭir īśasṛṣṭyupajīvinī /",
    "GSP30abhiprvu:4765": " saiṣāpyajñatayā satyaiveśaśāktyā tadātmanaḥ // Ipk_4.9 //",
    "GSP30abhiprvu:4766": " svaviśrāntyuparodhāyācalayā prāṇarūpayā /",
    "GSP30abhiprvu:4767": " vikalpakriyayā tattadvarṇavaicitryarūpayā // Ipk_4.10 //",
    "GSP30abhiprvu:4768": " turviśeṣaṃ dyotayati ,",
    "GSP30abhiprvu:4769": " pratyagātmanastu itthaṃ prameyarūpā arthāḥ ,",
    "GSP30abhiprvu:4770": " na svīśvarayaduktanayeneti /",
    "GSP30abhiprvu:4771": " bhinna iti miśrāmiśratayā bhidyamāna ābhāso yeṣāmarthānāṃ te viśeṣasāmānyātmāno'rthāḥ",
    "GSP30abhiprvu:4772": " pratyagātmanaḥ pratipuruṣamavyāmiśrasvasaṃvedanādagamasvarūpasyāsaṃkīrṇāhaṃprakāśātmanaḥ",
    "GSP30abhiprvu:4773": " prakalpyāḥ kalpanīyāḥ ,",
    "GSP30abhiprvu:4774": " pratiprāṇisvavāsanānusāreṇa tattadvicitrasukhaduḥkhādyupayuktābhiḥ smaraṇe utprekṣaṇe saṃkalpane 'nyatrānyatra ca vikalpayoge /",
    "GSP30abhiprvu:4775": " etaduktaṃ bahvati ---- īśvarasya vikalpātmakatāmantareṇa śuddhavimarśaviṣayībhāvyā arthāḥ ,",
    "GSP30abhiprvu:4776": " paśostvanyonyāpohanaheyākini vikalpe samārūḍhāste 'rthā bhavanti ,",
    "GSP30abhiprvu:4777": " sāṃsārikahānādānādivyavahāropayogāt iti /",
    "GSP30abhiprvu:4778": " nanvavikalpyante yāvaānevārthastāvāneva yadi vikalpyatve tatko viśeṣaḥ prameyasya patipaśurūpatāyām ?",
    "GSP30abhiprvu:4779": " ucyate , tasyeti ,",
    "GSP30abhiprvu:4780": " paśukartṛkā sṛṣṭisteṣāmarthānāmīśvarasṛṣṭānāmuparivartinī ,",
    "GSP30abhiprvu:4781": " ata eva tāmīśvarasṛṣṭimupajīvantī asādhāraṇī pratipramātṛniyatā /",
    "GSP30abhiprvu:4782": " tadyathā idaṃ hṛdyam iti yena sṛṣṭaṃ tat tasyaiva tadā nānyasya /",
    "GSP30abhiprvu:4783": " nanu yadi paśorapi sṛṣṭiśaktirasti tarhīśvara eva ?",
    "GSP30abhiprvu:4784": " satyam , īśvara evāsau /",
    "GSP30abhiprvu:4785": " nanvevaṃ sādhāraṇatvaṃ kasmāt sṛṣṭerna bhavati ?",
    "GSP30abhiprvu:4786": " bhavet yadi svaśaktiṃ parijānīyāt ,",
    "GSP30abhiprvu:4787": " yāvatā sā tasyāparijñātāparavaśasyaiva sato vikalpakriyā vikalpanaśaktirudeti /",
    "GSP30abhiprvu:4788": " nanu kena sā tasyotthāpyate ?",
    "GSP30abhiprvu:4789": " āha ---- īśvarasya parāmarśarūpatayā śabdarāśilakṣaṇasya vā śaktiḥ svarūpaviśrāntilakṣaṇapāramaiśvaryoparodhaprayojanabrāhmyādidevatācakramayī",
    "GSP30abhiprvu:4790": " taistaiḥ kakārādivarṇavaicitryairvicitrā ,",
    "GSP30abhiprvu:4791": " tayā yāsau vikalpakriyā tasya paśorekatra nirūḍhyabhāvāt cañcalā ,",
    "GSP30abhiprvu:4792": " tena mitramidaṃ śatrurayam ityādivarṇavaicitryānuviddhā ,",
    "GSP30abhiprvu:4793": " tayā vikalpanakriyayā tadātmana īśvarasvabhāvasyaiva paśorasādhāraṇī sṛṣṭiḥ /",
    "GSP30abhiprvu:4794": " {pañcavaktraścaturdanto hanstī nabhasi dhāyati /}",
    "GSP30abhiprvu:4795": " ityapivimiśratāyāṃ vikalpasṛṣṭiḥ ,",
    "GSP30abhiprvu:4796": " tānābhāsān īśvarasṛṣṭāneyopajīvati iti sarvā pāśavī sṛṣṭiḥ pratyayasṛṣṭirīśvarasṛṣṭyupajīvinītyuktam //10//",
    "GSP30abhiprvu:4797": " nanveyaṃ yadi pāśavī sṛṣṭiḥ saṃsārarūpā tarhi pārameśvarī sṛṣṭiḥ paśoḥ kiṃ kuryāt ?",
    "GSP30abhiprvu:4798": " iti nirṇīyate ----",
    "GSP30abhiprvu:4799": " sādhāraṇo'nyathā caiśaḥ sargaḥ spaṣṭāvabhāsanāt /",
    "GSP30abhiprvu:4800": " vikalpahānaikāgryāt krameṇeśvaratāpadam // Ipk_4.11 //",
    "GSP30abhiprvu:4801": " aiśvaraḥ sargo dvidhā ,",
    "GSP30abhiprvu:4802": " sādhāraṇaśca ghaṭādirasādhāraṇaśca anyathā nirdiṣṭo dvicandrādiḥ ;",
    "GSP30abhiprvu:4803": " tasya ca sāmānyalakṣaṇaṃ spaṣṭāvabhāsanaṃ nāma /",
    "GSP30abhiprvu:4804": " so'yaṃ sargo yadā vikalpahānakrameṇa tasminnirvikalpakaparigṛhīta eva spaṣṭā'bhertha",
    "GSP30abhiprvu:4805": " ekāgratvamavalambhya ahamidam ityaiśvaryaparāmarśapadaṃ bhavati tadā antarlakṣyabairdṛṣṭinimeṣonmeṣaparihāradiśā",
    "GSP30abhiprvu:4806": " krameṇa abhyāsatāratamyena paśoḥ paśutvaṃ pratihantīśvaratvaṃ darśayati /",
    "GSP30abhiprvu:4807": " kiṃ ca yo'yaṃ vikalpasargaḥ pāśava uktaḥ so'pi yadi anyathā iti pūrviktarūpavaiparītyena",
    "GSP30abhiprvu:4808": " parijñātayeśaśaktyā parijñātatādātmyasya bhavati tadā so'pi sādhāraṇa evāpyāyanābhicaraṇaśāntyādivikalpa",
    "GSP30abhiprvu:4809": " iva nyastamantrasya bhāvitāntaḥkaraṇasya //11 //",
    "GSP30abhiprvu:4810": " evaṃ vikalpanirhrāsena nirvikalparūpasātmībhāve viśvātmakasākṣātkāralakṣaṇaḥ svapratyaya eva mokṣo darśitaḥ ,",
    "GSP30abhiprvu:4811": " adhunā vikalpanirhrāsābhāve'pi taṃ darśayati ----",
    "GSP30abhiprvu:4812": " sarvo mamāyaṃ vibhava ityevaṃ parijānataḥ /",
    "GSP30abhiprvu:4813": " viśvātmano vikalpānāṃ prasare'pi maheśatā // Ipk_4.12 //",
    "GSP30abhiprvu:4814": " nahi saḥ pratyagātyā nāma paśuḥ kaścidanyo yo'ham ,",
    "GSP30abhiprvu:4815": " api tu parigṛhītagrāhyagrāhakaprakāśaikaghanaḥ paro yaḥ sa evāhaṃ sa cāhameva ,",
    "GSP30abhiprvu:4816": " na tvanyaḥ kaścit ;",
    "GSP30abhiprvu:4817": " ato vikalpasṛṣṭirapi mama svātantryalakṣaṇo vibhavaḥ ,",
    "GSP30abhiprvu:4818": " ---- ityevaṃ vimarśe dṛḍhībhūte satyaparikṣīṇavikalpo'pi jīvanneva muktaḥ / yathoktam ----",
    "GSP30abhiprvu:4819": " {śaṅkāpi na viśaṅkyeta niḥśaṅkatvamidaṃ sphuṭam /}",
    "GSP30abhiprvu:4820": " iti //12//",
    "GSP30abhiprvu:4821": " nanvevaṃ baddhamuktayoḥ prameyaṃ prati ko bhedaḥ ? , ucyate ----",
    "GSP30abhiprvu:4822": " meyaṃ sādhāraṇaṃ muktaḥ svātmābhedena manyate /",
    "GSP30abhiprvu:4823": " maheśvaro yathā baddhaḥ punaratyantabhedavat // Ipk_4.13 //",
    "GSP30abhiprvu:4824": " śrīmatsadāśiveśvarapadādārabhya krimiparyantapramātṛvargādhiṣṭhātṛ yadahamitirūpaṃ tadevātmatayābhiniviśate muktaḥ ,",
    "GSP30abhiprvu:4825": " tataśca viśvasyāpi prameyaṃ mamāpi ,",
    "GSP30abhiprvu:4826": " mama prameyaṃ viśvasyāpi ,",
    "GSP30abhiprvu:4827": " prameyaṃ cedaṃ mamaivāṅgabhūtaṃ prameyāntaramapi tathā ,",
    "GSP30abhiprvu:4828": " ---- ityanena krameṇa prameyaṃ prasparataśca pramātṛvargāccāvyāvṛttam ,",
    "GSP30abhiprvu:4829": " ---- ityekarasābhedaviśrāntitattvamasya sarvaṃ parāmarśapadamupaiti /",
    "GSP30abhiprvu:4830": " baddhasya tu sarvametadviparītam ,",
    "GSP30abhiprvu:4831": " ---- ityekarasabhedadaviśrānta eṣāsau //13//",
    "GSP30abhiprvu:4832": " nanu sadāśivedśvarabhuvi jīvanmuktipade baddharūpapaśupramātṛviṣaye ca prameyavṛttāntaḥ parīkṣitaḥ ,",
    "GSP30abhiprvu:4833": " paramaśive tu kathamasau ?",
    "GSP30abhiprvu:4834": " ityāśaṅkyāha ----",
    "GSP30abhiprvu:4835": " sarvathā tvantarālīnānantatattvaughanirbharaḥ /",
    "GSP30abhiprvu:4836": " śivaḥ cidānandaghanaḥ paramākṣaravigrahaḥ // Ipk_4.14 //",
    "GSP30abhiprvu:4837": " na khalu bhagavati śrīparamaśive prameyakayā kācidasti ,",
    "GSP30abhiprvu:4838": " tattvaughasya sarvathā tatra cidrūpatāmātraviśrāntatvena līnatvāt ,",
    "GSP30abhiprvu:4839": " tataśca sāvasthā saṃvitsvabhāvena svātmaviśrāntyānandena akṛtrimanaisargikaparāmarśātmakasvātmacamatkāralakṣaṇemaikadhanā",
    "GSP30abhiprvu:4840": " avicchinnatadrūpā paramākṣareṇa vigrahavatī bhagavato viśvamayasyānavacchinnānuttaradhāmno",
    "GSP30abhiprvu:4841": " nityaśuddhasya galitaprameyakathā sarvottīrṇā vyapadiśyate //14 //",
    "GSP30abhiprvu:4842": " evamadhikāracatuṣṭyoktaṃ yadvastu tatphalitamāha ----",
    "GSP30abhiprvu:4843": " evamātmānametasya samyagjñānakriye tathā /",
    "GSP30abhiprvu:4844": " jānanyathepsitānpaśyañjānāti ca karoti ca // Ipk_4.15 //",
    "GSP30abhiprvu:4845": " evamiti , īśvararūpamātmānaṃ tasya ca svāvyatirikte svātantryamātrarūpe jñānakriye jānan evaṃbhūto'yamātmā na tu kāṇādādidarśitaḥ ,",
    "GSP30abhiprvu:4846": " itthaṃ ca jñānakriye na tu tasya vyatirikte kecana iti parāmṛśan ,",
    "GSP30abhiprvu:4847": " yadyadicchati tattajjānāti karoti ca samāveśābhyāsaparo'nenaiva śarīreṇa /",
    "GSP30abhiprvu:4848": " atatparastu sati dehe jīvanmuktastatpāte parameśvara eveti //15//",
    "GSP30abhiprvu:4849": " asyārthasya svapratyayasiddhasyāpi guruparamparopadeśa upodvalako vaktavyaḥ ,",
    "GSP30abhiprvu:4850": " śāstradṛṣṭirhi darśitāgamādhikāreṇa /",
    "GSP30abhiprvu:4851": " evaṃ gurutaḥ śāstrataḥ svataḥ etad dṛḍhīkṛtaṃ bhavati ,",
    "GSP30abhiprvu:4852": " ityabhiprāyeṇa gurupāramparyaṃ darśayati",
    "GSP30abhiprvu:4853": " iti prakaṭito mayā sughaṭa eṣa mārgo navo",
    "GSP30abhiprvu:4854": " mahāgurubhirucyatesma śivadṛṣṭiśāstre yathā /",
    "GSP30abhiprvu:4855": " tadatra nidadhatpadaṃ bhuvanakartṛtāmātmano",
    "GSP30abhiprvu:4856": " vibhāvya śivatāmayīmaniśamāviśansiddhyati // Ipk_4.16 //",
    "GSP30abhiprvu:4857": " asmatparameṣṭhibhaṭṭārakaśrīsomānandapādaiḥ śivadṛṣṭiśāstre 'yamabhinavaḥ sarvarahasyaśāstrāntargataḥ",
    "GSP30abhiprvu:4858": " sannigūḍhatvādaprasiddho bāhyāntaracaryāprāṇāyāmādikleśaprayāsakalāvirahāt sughaṭastāvaduktaḥ ,",
    "GSP30abhiprvu:4859": " sa evātra prakaṭatāṃ paravādakalaṅkaśaṅkāpasāraṇena nītaḥ /",
    "GSP30abhiprvu:4860": " yata evaṃ śāstragurusvapratyayasiddho'yamarthaḥ ,",
    "GSP30abhiprvu:4861": " taditi tasmādatra prameyapade parāmarśaṃ viśramayan viśvakartṛtvalakṣaṇamaiśvaryamātmano",
    "GSP30abhiprvu:4862": " vibhāvya dārḍhyena yadā parāmṛśati tarhi tatparāmarśamātrādeva tāvajjīvanmukto bhagavāñchiva eva /",
    "GSP30abhiprvu:4863": " yathoktaṃ parameṣṭhipādaiḥ",
    "GSP30abhiprvu:4864": " {jñāte śivatve sarvasthe pratipattyā dṛḍhātmanā /",
    "GSP30abhiprvu:4865": " karaṇena nāsti kṛtyaṃ kvāpi bhāvanayāpi vā //",
    "GSP30abhiprvu:4866": " sakṛjjñāte suvarṇe kiṃ bhāvanākaraṇādinā /",
    "GSP30abhiprvu:4867": " sarvathā pitṛmātrādi tulyadārḍhyena satyatā //} (śi. dṛ.)",
    "GSP30abhiprvu:4868": " ityādi / tāṃ vibhāvya yadyaniśamāviśati śarīraprāṇabuddhiśūnyebhyo'nyatamaṃ dvayaṃ sarvaṃ vā tatraiva nimajjayati ,",
    "GSP30abhiprvu:4869": " anavarataṃ tattāṃ tāṃ vibhūtiṃ mahāvibhūtiparyantāṃ labhate //16//",
    "GSP30abhiprvu:4870": " nanu yadyātmākhyaṃ vastu tadeva tarhi tasya pratyabhijñānāpratyabhijñānayoraviśeṣaḥ ,",
    "GSP30abhiprvu:4871": " na hi bījamapratyabhijñāne nirbandhaḥ ?",
    "GSP30abhiprvu:4872": " ucyate , dvividhārthakriyāsti ,",
    "GSP30abhiprvu:4873": " bāhyā cāṅkurādikā ,",
    "GSP30abhiprvu:4874": " pramātṛviśrānticamatkārasārā ca prītyādirūpā /",
    "GSP30abhiprvu:4875": " tatrādyā satyaṃ pratyabhijñānaṃ nāpekṣate ,",
    "GSP30abhiprvu:4876": " dvitīyā tu tadapekṣate eva /",
    "GSP30abhiprvu:4877": " iha ca ahaṃ maheśvaraḥ ityevaṃbhūtacamatkārasārā parāparasiddhilakṣaṇā jīvanmuktivibhūtiyogamayyarthakriyā ,",
    "GSP30abhiprvu:4878": " itīśvarapratyabhijñānamatrāvaśyāpekṣaṇīyam /",
    "GSP30abhiprvu:4879": " nanu pramātṛviśrāntisārārthakriyā pratyabhijñānena vinā na dṛṣṭā ,",
    "GSP30abhiprvu:4880": " sati tatra dṛṣṭā ,",
    "GSP30abhiprvu:4881": " iti kvaitadupalabdhamityāśaṅkyāha ----",
    "GSP30abhiprvu:4882": " taistairapyupayācitairupanatastanvyāḥ sthito'pyantike",
    "GSP30abhiprvu:4883": " kānto lokasamāna evamaparijñāto na rantuṃ yathā /",
    "GSP30abhiprvu:4884": " lokasyaiṣa tathānavekṣitaguṇaḥ svātmāpi viśveśvaro",
    "GSP30abhiprvu:4885": " naivālaṃ nijavaibhavāya tadiyaṃ tatpratyabhijñoditā // Ipk_4.17 //",
    "GSP30abhiprvu:4886": " yadā nāyakaguṇasaṃśravaṇapravṛddhānurāgā kāminī taddarśanameva paramupādeyamākāṅkṣantī",
    "GSP30abhiprvu:4887": " divāniśamavaśahṛdayā devatopayācitāni dūtīsaṃpreṣaṇāni madalekhadvārakātmāvasthānivedanāni",
    "GSP30abhiprvu:4888": " kurvāṇā virahakṣāmībhavadgātralatikā tiṣṭhati ,",
    "GSP30abhiprvu:4889": " tadā tadupayācitavaśāt aśaṅkitameva savidhavartini priyatame'valokite taistairutkarṣaviśeṣaiḥ",
    "GSP30abhiprvu:4890": " parāmarśapadavīmagacchadbhirjanasādhāraṇatāmāpādite saṃpannamapi priyatamāvalokanaṃ",
    "GSP30abhiprvu:4891": " na hṛdayaṃ pūrṇīkaroti ;",
    "GSP30abhiprvu:4892": " tathā svātmani viśveśvare satataṃ nirbhāsamāne'pi tannirbhāsanaṃ na hṛḍayasya pūrṇatāmādhatte ;",
    "GSP30abhiprvu:4893": " yataḥ sopyātmā viśvajñatvakartṛtvādyapratihatasvaśaktilakṣaṇapāramaiśvaryotkarṣayogena na parāmṛṣṭaḥ ---- iti bhāsamānaghaṭāditulyavṛttānto jātaḥ /",
    "GSP30abhiprvu:4894": " yadā tu dūtīvacanādvā tallakṣaṇābhijñānādvopāyāntarādvā tānutkarṣān hṛdayaṅgamīkaraṇenāmṛśati ,",
    "GSP30abhiprvu:4895": " tadā tatkṣaṇamadbhutaphullanyāyenaiva tāvat kāmapi pūrṇatāmabhyeti ,",
    "GSP30abhiprvu:4896": " paribhogābhyāsarase tu viśrāntyantarāṇyapi labhate ;",
    "GSP30abhiprvu:4897": " tadvadātmani guruvacanājjñānakriyālakṣaṇaśaktyabhijñānādervā yadā pāramaiśvaryotkarṣahṛdayaṅgamībhāvo jāyate ,",
    "GSP30abhiprvu:4898": " tadā tatlakṣaṇameva pūrṇatātmikā jīvanmuktiḥ ;",
    "GSP30abhiprvu:4899": " samāveśābhyāsarase tu vibhūtilābhaḥ ---- iti tasya pratyabhijñaiva parāparasiddhipradāyinī bhavati //17//",
    "GSP30abhiprvu:4900": " sarvopakārakaṃ mahāphalamidaṃ śāstraṃ prasiddhānvayayogena nāmadheyaprasiddhyā ca",
    "GSP30abhiprvu:4901": " tadutkarṣasmaraṇadvārajanitasaṃbhāvanāpratyayalakṣaṇapravartakasaṃvedanayā janaṃ",
    "GSP30abhiprvu:4902": " praavrtayituṃ piturnāmnā copasaṃhāraṃ darśayati",
    "GSP30abhiprvu:4903": " janasyāyatnasiddhyarthamudayākarasūnunā /",
    "GSP30abhiprvu:4904": " īśvarapratyabhijñeyamutpalenopapāditā // Ipk_4.18 //",
    "GSP30abhiprvu:4905": " yasya kasyacijjantoriti nātra jātyādyapekṣā kācit ---- iti sarvopakāritvamuktam /",
    "GSP30abhiprvu:4906": " ayatnena siddhiḥ parāpararūpā yathā syāt ---- iti mahāphalattvam /",
    "GSP30abhiprvu:4907": " udayākaraputraḥ śrīmānutpaladevo'smatparamagururidaṃ śāstramakārṣīt ---- iti tatprasiddyā",
    "GSP30abhiprvu:4908": " janaḥ pravartate ---- iti pravartanādvāreṇa so'nugṛhīto bhavati ---- ityubhayanāmanirdeśaḥ /",
    "GSP30abhiprvu:4909": " iyamiti hṛdayaṅgamatāmupapattiśatairānītā /",
    "GSP30abhiprvu:4910": " iti śivam //18// āditaḥ 190//",
    "GSP30abhiprvu:4911": " {eṣābhinavaguptena sūtrārthapravimarśinī /",
    "GSP30abhiprvu:4912": " racitā pratyabhijñāyāṃ laghvī vṛttirabhaṅgurā //}",
    "GSP30abhiprvu:4913": " {vākyapramāṇapadatattvasadāgamārthāḥ svātmopayogamupayāntyamutaḥ svaśāstrāt /",
    "GSP30abhiprvu:4914": " bhaumān rasāñjalamayāṃśca na sasyapuṣṭau muktvārkamekamiha yojayituṃ kṣamo'nyaḥ //",
    "GSP30abhiprvu:4915": " ātmānamanabhijñāya vivektuṃ yo'nyadicchati /",
    "GSP30abhiprvu:4916": " tena bhautena kiṃ vācyaṃ praśne'sminko bhavāniti //}",
    "GSP30abhiprvu:4917": " iti śrīmadācāryotpaladevaviracitāyāmīśvarapratyabhijñāyāṃ śrīmadācāryābhinavaguptaviracitavimarśinyākhyaṭīkopetāyāṃ tattvasaṅgrahādhikāraḥ /",
    "GSP30abhiprvu:4918": " samāptā śrīmadīśvarapratyabhijñā //"
}