{
    "K10dvavims_tu:0": " Oṃ namo bhagavate śrīguṇasāgarāya //",
    "K10dvavims_tu:1": " natvā śrīśākyaketuṃ suragaṇasahitaṃ devadevādhidevaṃ",
    "K10dvavims_tu:2": " saṃsārābdheḥ plavantaṃ sakalaguṇanidhiṃ gautamaṃ buddhanātham /",
    "K10dvavims_tu:3": " saṃsāre siṃhanādaṃ sakalabhayaharaṃ dharmacchatraṃ munīndraṃ",
    "K10dvavims_tu:4": " vakṣye 'haṃ dharmaratnaṃ munivarakathitaṃ sarvalokābhilāṣam // Dak_O.1 //",
    "K10dvavims_tu:5": " tadyathāśokabhūmīndraḥ kukkuṭārāmasaṃśritam /",
    "K10dvavims_tu:6": " upaguptaṃ punaḥ prāha dvāviṃśatikathotsukaḥ // Dak_O.2 //",
    "K10dvavims_tu:7": " bhadanta śrotum icchāmi caityasevākathāṃ śubhām /",
    "K10dvavims_tu:8": " apy evaṃ dharmapīyuṣaṃ tvanmukhāmbujanirgatam // Dak_O.3 //",
    "K10dvavims_tu:9": " iti vijñaptim ākarṇya upaguptaḥ samādiśat /",
    "K10dvavims_tu:10": " śṛṇv aśoka pravakṣyāmi dvāviṃśatyavadānakam // Dak_O.4 //",
    "K10dvavims_tu:11": " I. puṇyaprotsāhanakathā",
    "K10dvavims_tu:12": " viharati bhagavāñ chāstā saṃbuddho lokanāyakaḥ /",
    "K10dvavims_tu:13": " rājagṛhe mahodbhāse gṛddhakūṭe sukhālaye // Dak_1.1 //",
    "K10dvavims_tu:14": " mahatā bhikṣusaṃghena sārdhaṃ dvādaśabhiḥ śataiḥ /",
    "K10dvavims_tu:15": " mahadbhir bodhisattvaiś ca aśītyā ca sahasrakaiḥ // Dak_1.2 //",
    "K10dvavims_tu:16": " devadānavagandharvayakṣakiṃnaramānujaiḥ /",
    "K10dvavims_tu:17": " puraskṛtyārcitas tasthau pūrṇenduḥ khe grahair iva // Dak_1.3 //",
    "K10dvavims_tu:18": " bhāsayan mahatā dīptyā parṣadgaṇaṃ vilokayan /",
    "K10dvavims_tu:19": " trikālakalyāṇaṃ dharmaṃ dideśa parṣadāṃ punaḥ // Dak_1.4 //",
    "K10dvavims_tu:20": " ādau kalyāṇaṃ madhye kalyāṇaṃ paryavasāne kalyāṇaṃ svartham suvyañjanaṃ kevalaṃ paripūrṇaṃ pariśuddhaṃ paryavadātaṃ brahmacaryaṃ saṃprakāśayati sma //",
    "K10dvavims_tu:21": " tadāhānanda ātmajñaḥ kṛtāñjalipuṭo mudā /",
    "K10dvavims_tu:22": " sarvajñaṃ dharmarājaṃ taṃ natvā bhaktipuraḥsaraḥ // Dak_1.5 //",
    "K10dvavims_tu:23": " bhagavañ chrotum icchāmi narāṇāṃ hitakāmyayā /",
    "K10dvavims_tu:24": " dharmāṇām uttamaṃ dharmaṃ vada vādīndra vādirāṭ // Dak_1.6 //",
    "K10dvavims_tu:25": " iti saṃprārthite tena śākyasiṃhas tataḥ svayam /",
    "K10dvavims_tu:26": " samādhiṃ vidadhe tatra dharmasaṃdarśanaṃ varam // Dak_1.7 //",
    "K10dvavims_tu:27": " athāsya subhrūvivarād babhūva vinirgatā sā prahatāndhakārā /",
    "K10dvavims_tu:28": " sarvāsu dikṣu pratibhāsiteva madhyāhnasūryasya gabhastimālā // Dak_1.8 //",
    "K10dvavims_tu:29": " athāsya śiṣyāḥ parṣadbhir bhagavantam avākiran /",
    "K10dvavims_tu:30": " supuṣpair vāyunā ghūrṇā nagaṃ bālalatā iva // Dak_1.9 //",
    "K10dvavims_tu:31": " cacāla vasudhā sābdhiḥ ṣaḍvikārātha sācalā /",
    "K10dvavims_tu:32": " papāta puṣpaṃ meghebhyo nedur vādyaṃ surarṣayaḥ // Dak_1.10 //",
    "K10dvavims_tu:33": " atha devagaṇāḥ sarve cāyānti gṛddhakūṭake /",
    "K10dvavims_tu:34": " brahmaśaṃkaraśakrāś ca hariḥ kāmeśvarādayaḥ // Dak_1.11 //",
    "K10dvavims_tu:35": " asurāḥ khagagandharvāḥ kiṃnarāś ca mahoragāḥ /",
    "K10dvavims_tu:36": " lokapālās tathānye 'pi dhṛtarāṣṭrādayas tathā // Dak_1.12 //",
    "K10dvavims_tu:37": " tatra pradakṣiṇīkṛtya bhagavantaṃ nipatya ca /",
    "K10dvavims_tu:38": " devāś cānye gaṇāḥ sarve pratasthur vismayāt puraḥ // Dak_1.13 //",
    "K10dvavims_tu:39": " atha śrībhagavāñ chāstā vyutthāya ca samādhinā /",
    "K10dvavims_tu:40": " parṣadgaṇaṃ samālokya prahasan tūṣṇīm abhūt tadā // Dak_1.14 //",
    "K10dvavims_tu:41": " athānando mahāvijñaḥ jñātvādhivāsanaṃ muneḥ /",
    "K10dvavims_tu:42": " āsanāt sahasotthāya bhagavantam uvāca saḥ // Dak_1.15 //",
    "K10dvavims_tu:43": " bhagavan pātum icchāmi tvanmukhāmbhojanirgatam /",
    "K10dvavims_tu:44": " vākpīyūṣaṃ tṛṣārto 'pi girijaṃ kam ivārditaḥ // Dak_1.16 //",
    "K10dvavims_tu:45": " kaś cin mahādhano loke vidvān bhogī ca bhāgyavān /",
    "K10dvavims_tu:46": " daridro vyādhito duḥkhī śilpavān ko 'pi bāliśaḥ // Dak_1.17 //",
    "K10dvavims_tu:47": " suraloke gataḥ kaś cin niraye cātidāruṇe /",
    "K10dvavims_tu:48": " kena karmavipākena tādṛk syād bhagavan katham // Dak_1.18 //",
    "K10dvavims_tu:49": " tat sarvaṃ brūhi vādīndra sarvalokahitārthaka /",
    "K10dvavims_tu:50": " mayi cānugrahaṃ kṛtvā bhavāmbhodhinimagnake // Dak_1.19 //",
    "K10dvavims_tu:51": " evam ukte 'tha bhagavān uvāca bhikṣusattamam /",
    "K10dvavims_tu:52": " sarvalokahitārthāya svaṃ prabhāvaṃ pradarśayan // Dak_1.20 //",
    "K10dvavims_tu:53": " mahābhāgeti sattvānāṃ yat tac ced dhṛdi rocate /",
    "K10dvavims_tu:54": " ṣaṭsu gatiṣu magnānāṃ tac chṛṇuṣva śubhāśubham // Dak_1.21 //",
    "K10dvavims_tu:55": " śrutapūrvaṃ mahābhāga sadasac ceti jīvinām /",
    "K10dvavims_tu:56": " caturyoniṣu saṃjātāḥ pṛthakkarmagatāḥ sadā // Dak_1.22 //",
    "K10dvavims_tu:57": " aṇḍajāḥ svedajā aupapādukāś ca jarāyujāḥ /",
    "K10dvavims_tu:58": " khagādyā aṇḍajāḥ proktā mānavādyā jarāyujāḥ // Dak_1.23 //",
    "K10dvavims_tu:59": " svedajāḥ kṛmikīṭādyā devādyā aupapādukāḥ /",
    "K10dvavims_tu:60": " dṛśyante karmaṇā caite vrataśīlena dhīmatā // Dak_1.24 //",
    "K10dvavims_tu:61": " teṣāṃ gativiśeṣeṇa jāyante prāṇinas tathā /",
    "K10dvavims_tu:62": " caturdvīpe mahotsāhe pūrvakarmavipākagāḥ // Dak_1.25 //",
    "K10dvavims_tu:63": " ṣaḍgatau saṃbhavā bhūtā adhamottamamadhyamāḥ /",
    "K10dvavims_tu:64": " bhikṣo karmavipākena gatis teṣāṃ pṛthak pṛthak // Dak_1.26 //",
    "K10dvavims_tu:65": " śubhāśubham idaṃ karma kāyavākcittajaṃ tataḥ /",
    "K10dvavims_tu:66": " phalaṃ bhukte janas tasya lokottare ca laukike // Dak_1.27 //",
    "K10dvavims_tu:67": " athāha punar ānando bhagavantaṃ jagadgurum /",
    "K10dvavims_tu:68": " pāpānāṃ mūlalokānāṃ vyaktayas tvaṃ pradarśaya // Dak_1.28 //",
    "K10dvavims_tu:69": " kāyavāṅmanasā karma kāni kāni kṛtāni ca /",
    "K10dvavims_tu:70": " yat sarvaṃ tad viśeṣaṃ ca vada me vādipuṃgava // Dak_1.29 //",
    "K10dvavims_tu:71": " bhagavān āha //",
    "K10dvavims_tu:72": " śubhāśubhaphalaṃ nṝṇāṃ yac chṛṇuṣva sphuṭaṃ tataḥ /",
    "K10dvavims_tu:73": " dharmeṇa prāpyate modam amodam aśubhodbhavam // Dak_1.30 //",
    "K10dvavims_tu:74": " punaś ca vistareṇa //",
    "K10dvavims_tu:75": " kāyaduścaritaṃ karma tridhā bhinnaṃ prakāśitam /",
    "K10dvavims_tu:76": " adattaprāṇātipātaḥ kāmamithyā tathaiva ca // Dak_1.31 //",
    "K10dvavims_tu:77": " vākduścaritaṃ karma caturvidhaṃ prakāśitam /",
    "K10dvavims_tu:78": " mṛṣāpiśunapāruṣyaṃ saṃbhinnety āha dhīmatā // Dak_1.32 //",
    "K10dvavims_tu:79": " manoduścaritaṃ karma tridhā bhinnaṃ vidur budhāḥ /",
    "K10dvavims_tu:80": " abhidhyā caiva vyāpādamithyādṛṣṭi trayovidhāḥ // Dak_1.33 //",
    "K10dvavims_tu:81": " yo dayāṃ saṃtyajed drohī paraprāṇivadhādinā /",
    "K10dvavims_tu:82": " tāḍanahiṃsakarmādiḥ prāṇipātas tad ucyate // Dak_1.34 //",
    "K10dvavims_tu:83": " paraviṣayalobhena anyāyena balena ca /",
    "K10dvavims_tu:84": " cauryāsatya-adharmeṇa adattagrahaṇaṃ viduḥ // Dak_1.35 //",
    "K10dvavims_tu:85": " vratinī dharmacāriṇyo 'śucī veśyāḥ parastriyaḥ /",
    "K10dvavims_tu:86": " saṃbandhini prasaṅgādi kāmamithyā tad ucyate // Dak_1.36 //",
    "K10dvavims_tu:87": " viṣayeṣu ca lobheṣu sneheṣu ca bhayeṣu ca /",
    "K10dvavims_tu:88": " asatyena probodhāya mṛṣāvādas tad ucyate // Dak_1.37 //",
    "K10dvavims_tu:89": " svadoṣam guptavān yena paradoṣaḥ prakāśyate /",
    "K10dvavims_tu:90": " śāpayen marmadigdhena pāruṣyavacanaṃ viduḥ // Dak_1.38 //",
    "K10dvavims_tu:91": " durvṛttivyavahāreṇa bandhumitraṃ virudhyate /",
    "K10dvavims_tu:92": " svena ca guṇalabdhāya paiśunyaṃ vidadhā mataḥ // Dak_1.39 //",
    "K10dvavims_tu:93": " yasyāgre bhinnavādena paracittam adhīrayan /",
    "K10dvavims_tu:94": " parasparavidveṣaṃ syāt saṃbhinna vidadhā mataḥ // Dak_1.40 //",
    "K10dvavims_tu:95": " paradravyādisaṃpattiṃ lobhacittena tarkayan /",
    "K10dvavims_tu:96": " tad abhidhyā iti jñeyaṃ durjanaḥ parisevyate // Dak_1.41 //",
    "K10dvavims_tu:97": " paradehādisaṃpattau kucittena sa śāpayet /",
    "K10dvavims_tu:98": " amaṅgalaṃ bhavatv iti vyāpādo 'yaṃ sa ucyate // Dak_1.42 //",
    "K10dvavims_tu:99": " paratra pāpapuṇyaṃ na sukhaduḥkhaṃ na vidyate /",
    "K10dvavims_tu:100": " durbodhaśāstraṃ śrutvā ca mithyādṛṣṭiḥ sa nāstikaḥ // Dak_1.43 //",
    "K10dvavims_tu:101": " evaṃ daśākuśalena pāpenaiva sa bāliśaḥ /",
    "K10dvavims_tu:102": " paratra yamadūtena nānāpīḍāṃ pratapyati // Dak_1.44 //",
    "K10dvavims_tu:103": " tasmāc coktaṃ mayānanda dehavṛkṣaphalodayam /",
    "K10dvavims_tu:104": " yena yena kṛtaṃ karma tena tena prabhuñjate // Dak_1.45 //",
    "K10dvavims_tu:105": " janmanāśajarāvīcau nimagnāḥ prāṇino hrade /",
    "K10dvavims_tu:106": " tasmād bhīyā mahābhīme bhujaṅge bhītimān iva // Dak_1.46 //",
    "K10dvavims_tu:107": " devāsuramanuṣyāś ca tiryakpretāś ca nārakāḥ /",
    "K10dvavims_tu:108": " ṣagatau jāyate tasmiñ śubhāśubhena karmaṇā // Dak_1.47 //",
    "K10dvavims_tu:109": " iti śrutvā athānando lokānām anuśocayan /",
    "K10dvavims_tu:110": " bhītasaṃsāradurvāraḥ saṃharṣitatanuruhaḥ // Dak_1.48 //",
    "K10dvavims_tu:111": " athāsanāt samutthāya maitreyo damitendriyaḥ /",
    "K10dvavims_tu:112": " lokānāṃ ca hitārthāya avocaj jagatāṃ prabhum // Dak_1.49 //",
    "K10dvavims_tu:113": " bhagavan buddha vīreśa jagadānandavardhana /",
    "K10dvavims_tu:114": " dākṣiṇyam phalasaṃpūrṇaṃ bhāṣasva vividhaṃ varam // Dak_1.50 //",
    "K10dvavims_tu:115": " puṇyotsāhanaṃ śravaṇaṃ durlabhaṃ tyāgapuṇyayoḥ /",
    "K10dvavims_tu:116": " bimbasnānam tathā gandhaṃ chattram dhātvāvaropaṇam // Dak_1.51 //",
    "K10dvavims_tu:117": " maṇḍalaṃ bhojanaṃ pānaṃ vastraṃ puṣpādivarṇanam /",
    "K10dvavims_tu:118": " praṇāmojjvālikādīpaṃ vihāraṃ śayanāsanam // Dak_1.52 //",
    "K10dvavims_tu:119": " kṣetraṃ vicitraṃ caivāntam ity etā bahudhā bhṛśam /",
    "K10dvavims_tu:120": " kathā dvāviṃśatiḥ saṃkhyā vada me vādirāṭ prabho // Dak_1.53 //",
    "K10dvavims_tu:121": " śīlakṣāntiṃ tathā vīryaṃ dhyānaṃ prajñā tathaiva ca /",
    "K10dvavims_tu:122": " ṣaḍ eva pāramitāḥ sarvā bhāṣasva bhagavan mune // Dak_1.54 //",
    "K10dvavims_tu:123": " bhagavān āha //",
    "K10dvavims_tu:124": " sādhu sādhu tva maitreya lokānāṃ hitakāraka /",
    "K10dvavims_tu:125": " puṇyotsāhakathāṃ bhavyāṃ śṛṇuṣva maitramānasa // Dak_1.55 //",
    "K10dvavims_tu:126": " mānuṣyaṃ samavāpya duṣkaraśatair labdhvā durāpaṃ kṣaṇaṃ",
    "K10dvavims_tu:127": " mṛtyau niṣpratikāradāruṇatare nityaṃ puraḥsthāyini /",
    "K10dvavims_tu:128": " pātheyaṃ damadānasaṃyamamayaṃ yair na prabhūtaṃ kṛtaṃ",
    "K10dvavims_tu:129": " saṃsārogramaruprapātapatitāḥ prāpsyanti duḥkhāni te // Dak_1.56 //",
    "K10dvavims_tu:130": " mānuṣyaṃ durlabhaṃ prāpya vidyutphenormibhaṅguram /",
    "K10dvavims_tu:131": " mānusye 'py akṣaṇaprāpte tadā puṇyaṃ kathaṃ smaret // Dak_1.57 //",
    "K10dvavims_tu:132": " mānuṣyatvaṃ samāsādya tara duḥkhamahānadīm /",
    "K10dvavims_tu:133": " puṇyam evātra kurvīta yataś cintāmaṇir nṛṇām // Dak_1.58 //",
    "K10dvavims_tu:134": " yasyānubhāvān mānuṣyaṃ prāptaṃ bhūyo 'pi sāṃpratam /",
    "K10dvavims_tu:135": " puṇyaṃ tad vardhayasveha yasmād dhetuḥ sukhasya te // Dak_1.59 //",
    "K10dvavims_tu:136": " mānuṣyaṃ yadupāśrayeṇa bhavatā labdhaṃ punaḥ sāṃprataṃ",
    "K10dvavims_tu:137": " rūpaudāryakulonnatiprabhṛtibhir yuktaṃ vicitrair guṇaiḥ /",
    "K10dvavims_tu:138": " tat puṇyaṃ suhṛd eka eva jagatāṃ bandhuś ca janmāntare",
    "K10dvavims_tu:139": " tasmāt tūrṇam idaṃ kuru tvam asakṛt sarvārthasaṃpatkaram // Dak_1.60 //",
    "K10dvavims_tu:140": " lakṣmīniketaṃ yadupāśrayeṇa prāpto 'si lokābhimataṃ prabhutvam /",
    "K10dvavims_tu:141": " tāny eva puṇyāni vivardhayethā na karṣaṇīyo hy upakāripakṣaḥ // Dak_1.61 //",
    "K10dvavims_tu:142": " viramata pāpataḥ kuruta puṇyam udārataraṃ",
    "K10dvavims_tu:143": " damayata durdamaṃ viṣayalolamanasturagam /",
    "K10dvavims_tu:144": " bhavata munīndravat parahitābhiratāḥ satataṃ",
    "K10dvavims_tu:145": " daśati na yāvad eva maraṇāhir asahyaviṣaḥ // Dak_1.62 //",
    "K10dvavims_tu:146": " iti dvāviṃśatyavadānakathāyāṃ puṇyaprotsāhanakathā prathamaḥ paricchedaḥ //",
    "K10dvavims_tu:147": " II. dharmaśravaṇaprotsāhanakathā",
    "K10dvavims_tu:148": " jalanidhikūrmakarṇayugarandhrasamāgamavat",
    "K10dvavims_tu:149": " kṣaṇam anavāpyam adbhutam imaṃ samavetya calam /",
    "K10dvavims_tu:150": " praśamapuraikavarma vinipātabhayāpaharaṃ",
    "K10dvavims_tu:151": " śṛṇuta sudurlabhaṃ kṣaṇam apīha muner vacanam // Dak_2.1 //",
    "K10dvavims_tu:152": " yad durlabhaṃ kalpaśatair anekair mānuṣyam aṣṭākṣaṇadoṣamuktam /",
    "K10dvavims_tu:153": " tat sāmprataṃ prāptam ato bhavadbhiḥ kāryo hi dharmaśravaṇāya yatnaḥ // Dak_2.2 //",
    "K10dvavims_tu:154": " pallavāgrajalabinducañcale kleśajālapariveṣṭite bhave /",
    "K10dvavims_tu:155": " yo na cintayati karmasatpathaṃ tasya janma bhavatīha niṣphalam // Dak_2.3 //",
    "K10dvavims_tu:156": " na narakagataiḥ pretais tiryaggatair vikalendriyair",
    "K10dvavims_tu:157": " amaragurubhiḥ pratyantasthaiḥ kudṛkkaravikṣataiḥ /",
    "K10dvavims_tu:158": " munisavitari prajñāloke na cānudite jine",
    "K10dvavims_tu:159": " sanaravibudhaiḥ śakyam pātuṃ munīndravaco 'mṛtam // Dak_2.4 //",
    "K10dvavims_tu:160": " tasmāt kukāryaṃ vyapahāya sarvaṃ matvā svakāryaṃ paramāryadharmam /",
    "K10dvavims_tu:161": " śrotavya eva prayatena dharmo yasmād ataḥ sarvaguṇā bhavanti // Dak_2.5 //",
    "K10dvavims_tu:162": " maunīndraṃ vākyaratnaṃ janayati sudhiyām etad ādau pramodaṃ",
    "K10dvavims_tu:163": " śrotrāpāte tataś ca prabalagurughanadhvāntavṛndaṃ nihanti /",
    "K10dvavims_tu:164": " cintādhyānāvasāne sphuṭayati sakalaṃ janmacakraprabandhaṃ",
    "K10dvavims_tu:165": " niḥśeṣātaṅkapaṅktiṃ vighaṭayati sadā sarvasaṃpannidhānam // Dak_2.6 //",
    "K10dvavims_tu:166": " harati tīvrabhavaprabhavāpadaṃ diśati nirvṛtisaukhyam anuttaram /",
    "K10dvavims_tu:167": " tad idam evam avetya muner vacaḥ śṛṇuta saṃprati nirmalamānasāḥ // Dak_2.7 //",
    "K10dvavims_tu:168": " iti dvāviṃśatyavadānakathāyāṃ dharmaśravaṇaprotsāhanakathā dvitīyaḥ paricchedaḥ //",
    "K10dvavims_tu:169": " III. manuṣyadurlabhakathā",
    "K10dvavims_tu:170": " yat prāpya janmajaladher api yānti pāram āropayanti śivam uttamabodhibījam /",
    "K10dvavims_tu:171": " cintāmaṇer api samabhyadhikaṃ guṇaughair mānuṣyakaṃ ka iha tad viphalīkaroti // Dak_3.1 //",
    "K10dvavims_tu:172": " yo mānuṣyaṃ kuśalavibhavaiḥ prāpya kalpair analpair",
    "K10dvavims_tu:173": " mohāt puṇyadraviṇam iha na svalpam apy ācinoti /",
    "K10dvavims_tu:174": " so 'smāl lokāt param upagatas tīvram abhyeti śokaṃ",
    "K10dvavims_tu:175": " ratnadvīpād vaṇig iva gataḥ svaṃ gṛhaṃ śūnyahastaḥ // Dak_3.2 //",
    "K10dvavims_tu:176": " nākuśalaiḥ karmapathair mānuṣyaṃ labhyate punaḥ /",
    "K10dvavims_tu:177": " alabhyamāne mānuṣye duḥkham eva kutaḥ sukham // Dak_3.3 //",
    "K10dvavims_tu:178": " nātaḥ paraṃ vañcanāsti na ca moho 'sty ataḥ param /",
    "K10dvavims_tu:179": " yad īdṛśaṃ kṣaṇaṃ prāpya na kuryāt kuśalaṃ bahu // Dak_3.4 //",
    "K10dvavims_tu:180": " ekakṣaṇakṛtāt pāpāt avīcau kalpam āsyate /",
    "K10dvavims_tu:181": " naikajanmakṛtāt pāpāt kā punaḥ sugatau kathā // Dak_3.5 //",
    "K10dvavims_tu:182": " ata evāha bhagavān mānuṣyam atidurlabham /",
    "K10dvavims_tu:183": " mahārṇavayugacchidrakūrmagrīvārpaṇopamam // Dak_3.6 //",
    "K10dvavims_tu:184": " iti dvāviṃśatyavadānakathāyāṃ manuṣyadurlabhakathā tṛtīyaḥ paricchedaḥ //",
    "K10dvavims_tu:185": " IV. dānakathā",
    "K10dvavims_tu:186": " annapānaśayanāsanasaṃpad ratnamālyavasanābharaṇāni /",
    "K10dvavims_tu:187": " kīrtir uttamaguṇāś ca yuvatyo dānataḥ kathitam etad aśeṣam // Dak_4.1 //",
    "K10dvavims_tu:188": " ājñādīptir bhogasaṃpat prakṛṣṭā rūpaudāryaṃ varṇamādhuryam ojaḥ /",
    "K10dvavims_tu:189": " vākṣaubhāgyaṃ kāntir ārogyam āyur etad dānād iṣṭam iṣṭaṇ phalaṃ ca // Dak_4.2 //",
    "K10dvavims_tu:190": " aśvāḥ kṣaumāṇi nāgā bahukusumasitaṃ cāmaraṃ cātapatraṃ",
    "K10dvavims_tu:191": " saudhaṃ saṃgītigarbhaṃ madhupaṭaharavāḥ puṣpamālā yuvatyaḥ /",
    "K10dvavims_tu:192": " bhojyaṃ ratnādihārāḥ puranagaramahī ceśitā devalokaṃ",
    "K10dvavims_tu:193": " saṃbuddhatvaṃ ca buddhaiḥ kathitam iha phalaṃ dānakalpadrumasya // Dak_4.3 //",
    "K10dvavims_tu:194": " yan nīlotpalakomalāmaladalapraspardhinetrāḥ striyaś",
    "K10dvavims_tu:195": " cañcanmekhalacumbitorujaghanā visrastaraktāṃśukāḥ /",
    "K10dvavims_tu:196": " dāsyaṃ yānti vikampitastanataṭā vyāvalgitabhrūlatās",
    "K10dvavims_tu:197": " tan mātsaryakapāṭapāṭanapaṭor dānasya visphūrjitam // Dak_4.4 //",
    "K10dvavims_tu:198": " aśvaiś cāmarabhāranāmitaśirorūpaiḥ khalīnonmukhair",
    "K10dvavims_tu:199": " nāgair bhinnamadaiś ca yan naravarā gacchanti chattrocchrayaiḥ /",
    "K10dvavims_tu:200": " bhṛtyaiḥ sābharaṇaiḥ kṛtāñjalipuṭair abhyarcyamānāḥ",
    "K10dvavims_tu:201": " sadā tad dānasya phalaṃ vadanti munayaḥ pūrvārjitasyedṛśam // Dak_4.5 //",
    "K10dvavims_tu:202": " hārair vajravicitrahemavalayair yat pārthivā bhūṣitāḥ",
    "K10dvavims_tu:203": " keyūrair mukuṭaiś ca ratnakhacitaiḥ siṃhāsanasthāḥ sadā /",
    "K10dvavims_tu:204": " madhye 'ntaḥpurikājanasya vividhaiḥ krīḍanti vikrīḍitais",
    "K10dvavims_tu:205": " tad dānasya phalam vadanti munayaḥ śārdūlavikrīḍitam // Dak_4.6 //",
    "K10dvavims_tu:206": " prāsāde maṇiratnahemakhacite chattradhvajālaṃkṛte",
    "K10dvavims_tu:207": " vīnāvallariveṇugītamudite ratnaprabhodbhāsite /",
    "K10dvavims_tu:208": " yac chakro ramate śacīsahacaro yoṣitsahasrākule",
    "K10dvavims_tu:209": " tad dānasya phalaṃ vadanti munayaḥ pūrvārjitasyedṛśam // Dak_4.7 //",
    "K10dvavims_tu:210": " dātā priyatvam upayāti janasya śaśvat saṃsevyate ca bahubhiḥ samupetya sadbhiḥ /",
    "K10dvavims_tu:211": " kīrtiś ca dikṣu visaraty amalaṃ yaśo 'sya tat tat padaṃ samupayāti viśārado 'sau // Dak_4.8 //",
    "K10dvavims_tu:212": " bhedāt kāyasya deveṣv avikalavividhottaptabhogāspadeṣu",
    "K10dvavims_tu:213": " prāpyotpattiṃ vicitrastabakakusumitasphītakalpadrumeṣu /",
    "K10dvavims_tu:214": " udyāneṣu prakāmaṃ suciram atisukhaṃ nandanādiṣv akhinnaḥ",
    "K10dvavims_tu:215": " prāpnoty utkṛṣṭarūpāmarayuvatijanaiḥ sevyamānaḥ pradānāt // Dak_4.9 //",
    "K10dvavims_tu:216": " dānaṃ nāma mahānidhānam anugaṃ caurādyasādhāraṇaṃ",
    "K10dvavims_tu:217": " dānaṃ matsaralobhadoṣarajasaḥ prakṣālanaṃ cetasaḥ /",
    "K10dvavims_tu:218": " saṃsārādhvapariśramāpanayanaṃ dānaṃ sukhaṃ vāhanaṃ",
    "K10dvavims_tu:219": " dānam naikasukhopabhogasumukhaṃ sanmitram ātyantikam // Dak_4.10 //",
    "K10dvavims_tu:220": " śroṇīsaṃgatamekhalāḥ kalagiro līlācalaikabhruvaḥ",
    "K10dvavims_tu:221": " karṇāsannaviśālacārunayāḥ keśāntasaktasrajaḥ /",
    "K10dvavims_tu:222": " yad dāsyaṃ svayam aṅganāḥ sukṛtinām āyānti pīnoravas",
    "K10dvavims_tu:223": " tan māhātmyam uvāca saṃbhṛtaphalaṃ dānasya śauddhodaniḥ // Dak_4.11 //",
    "K10dvavims_tu:224": " paryasyatsahakārabhaṅgasurabhi preṅkhannimagnotpalaṃ",
    "K10dvavims_tu:225": " śrīmatkāñcanabhājane vinihitaṃ bhandhūkatāmraṃ madhu /",
    "K10dvavims_tu:226": " kāminyā śapathopanītam asakṛd yat pīyate kāminā",
    "K10dvavims_tu:227": " hetuṃ tatra vadanti śuddhamatayo dānaṃ paraṃ śreyasaḥ // Dak_4.12 //",
    "K10dvavims_tu:228": " iti dānaguṇān niśamya saumya prayatātmā kuru dāna eva yatnam /",
    "K10dvavims_tu:229": " tribhavāgramahābhaye narāṇāṃ na hi dānāt param asti bandhur anyaḥ // Dak_4.13 //",
    "K10dvavims_tu:230": " iti dvāviṃśatyavadānakathāyāṃ dānakathā caturthaḥ paricchedaḥ //",
    "K10dvavims_tu:231": " V. puṇyakāmakathā",
    "K10dvavims_tu:232": " yad dṛśyate jagati cārutaraṃ priyaṃ vā rūpaṃ kulaṃ priyajano vibhavāḥ sukhaṃ vā /",
    "K10dvavims_tu:233": " tat puṇyaśilpikṛtam eva vadanti santaḥ kalyāṇakāripuruṣasya tu puṇyam etat // Dak_5.1 //",
    "K10dvavims_tu:234": " atyucchritonnatasitadhvajapaṅkticitrair nāgāśvapattirathasaṃkuṣubhitair balaughaiḥ /",
    "K10dvavims_tu:235": " uddhūtacāmaravirājitagātraśobhāḥ puṇyādhikāḥ kṣitibhujo bhuvi saṃcaranti // Dak_5.2 //",
    "K10dvavims_tu:236": " kauśeyakāśikadukūlavicitravastrā muktāvalīkanakaratnavibhūṣitāṅgāḥ /",
    "K10dvavims_tu:237": " yat ke cid eva puruṣāḥ śriyam udvahanti puṇyasya pūrvacaritasya kṛtapraśaṃsā // Dak_5.3 //",
    "K10dvavims_tu:238": " āyuḥ sudīrghaṃ sukule ca janma kāntaṃ vapur vyādhibhayaṃ na cāsti /",
    "K10dvavims_tu:239": " dhanaṃ prabhūtaṃ parivārasaṃpad bhavanti puṇyasya mahāvipākāt // Dak_5.4 //",
    "K10dvavims_tu:240": " yac cakravartī pravarais tu ratnaiḥ sahasraputraiś ca samanvito 'pi",
    "K10dvavims_tu:241": " samudrasīmāṃ bubhuje dharitrīṃ tat puṇyaratnasya phalaṃ viśālam // Dak_5.5 //",
    "K10dvavims_tu:242": " vicitrapadmottamamadhyasaṃsthitaḥ surāsurendrādisadānamaskṛtaḥ /",
    "K10dvavims_tu:243": " yad brahmalokaṃ tv abhibhūya tejasā brahmā sadā bhāti tad eva puṇyataḥ // Dak_5.6 //",
    "K10dvavims_tu:244": " yad devanāgāsurasiddhasaṃghair gandharvayakṣottamakinnaraiś ca /",
    "K10dvavims_tu:245": " saṃpūjyate devaguruḥ sadaiva tat puṇyaratnasya phalaṃ viśālam // Dak_5.7 //",
    "K10dvavims_tu:246": " rūpaṃ vīryaṃ ca śilpaṃ ca vihāya vivaśā narāḥ /",
    "K10dvavims_tu:247": " paralokam ito yānti karmavāyubhir īritāḥ // Dak_5.8 //",
    "K10dvavims_tu:248": " puṇyaṃ tv ekam ihātyantam anugāmi sukhodayam /",
    "K10dvavims_tu:249": " puṇyam anyair ahāryatvād dhanānāṃ paramaṃ dhanam // Dak_5.9 //",
    "K10dvavims_tu:250": " ye merum api vegena vikiranti diśo daśa /",
    "K10dvavims_tu:251": " te 'pi puṇyasya bhaṅgāya nālaṃ pralayavāyavaḥ // Dak_5.10 //",
    "K10dvavims_tu:252": " saṃvartasalilodvṛttaniraṅkuśavisarpiṇā /",
    "K10dvavims_tu:253": " puṇyaṃ na kledam āyāti catuḥsāgaravāriṇā // Dak_5.11 //",
    "K10dvavims_tu:254": " pradīptakiraṇāṅgāraiḥ saptabhir bhāskarānalaiḥ /",
    "K10dvavims_tu:255": " kṣitau vā dahyamānāyāṃ puṇyam ekaṃ na dahyate // Dak_5.12 //",
    "K10dvavims_tu:256": " iti śrutvātha maitreyaḥ satyam eva muner vacaḥ /",
    "K10dvavims_tu:257": " bhītisaṃsāradurvāraḥ saṃharṣitatanuruhaḥ // Dak_5.13 //",
    "K10dvavims_tu:258": " tataḥ sa maitreyo harṣaiḥ śrutvātha vacanaṃ muneḥ /",
    "K10dvavims_tu:259": " jinapādāmbujaṃ natvā idam āha tathāgatam // Dak_5.14 //",
    "K10dvavims_tu:260": " sthāpanaṃ buddhabimbānāṃ jīrṇoddhārādikaṃ punaḥ /",
    "K10dvavims_tu:261": " kīdṛśaṃ syāt phalaṃ teṣāṃ caityānāṃ jinadhātukām // Dak_5.15 //",
    "K10dvavims_tu:262": " bhagavān āha //",
    "K10dvavims_tu:263": " jīrṇoddhāraka stūpānāṃ bimbānāṃ sugatasya ca /",
    "K10dvavims_tu:264": " ṛddhibalasamāyuktaś cakravartisamo bhavet // Dak_5.16 //",
    "K10dvavims_tu:265": " puṇyavān balavān bhūtvā na tasya vikalendriyaḥ /",
    "K10dvavims_tu:266": " tataś cānte sukhaṃ bhuktvā saṃbuddhatvaṃ prajāyate // Dak_5.17 //",
    "K10dvavims_tu:267": " maitreya āha //",
    "K10dvavims_tu:268": " bhagavañ jinaśārdūla sādhu ślāghyo 'si yad vibho /",
    "K10dvavims_tu:269": " kena cit kṛtam astīti vada me jñānasāgara // Dak_5.18 //",
    "K10dvavims_tu:270": " evam ukte 'tha bhagavāṃl lokānāṃ vismayāya ca /",
    "K10dvavims_tu:271": " nimittam ekam akarot tūṣṇīṃ bhūtvātra tiṣṭhati // Dak_5.19 //",
    "K10dvavims_tu:272": " tadā vidyud ivākāśād āgataḥ kiraṇojjvalaḥ /",
    "K10dvavims_tu:273": " avabhāsya sabhāṃ sarvāṃs teṣāṃ kautūhalam abhūt // Dak_5.20 //",
    "K10dvavims_tu:274": " maitreya āha //",
    "K10dvavims_tu:275": " bhagavann idam āścaryaṃ ko hetur idam adbhutam /",
    "K10dvavims_tu:276": " kasyaiṣa viṣayābhāsa āgataḥ kiraṇojjvalaḥ // Dak_5.21 //",
    "K10dvavims_tu:277": " bhagavān āha //",
    "K10dvavims_tu:278": " maitreya ratnavyūhasya vimānasya nṛpasya ca /",
    "K10dvavims_tu:279": " prabhā āgatya sarvatra bhāsayanti samantataḥ // Dak_5.22 //",
    "K10dvavims_tu:280": " maitreya āha //",
    "K10dvavims_tu:281": " bhagavan nūnam asyeyaṃ prabhayāgatam īdṛśam /",
    "K10dvavims_tu:282": " kenedṛśaprabhāṃ prāpto hetubhūtaṃ ca me hṛdi // Dak_5.23 //",
    "K10dvavims_tu:283": " bhagavān āha //",
    "K10dvavims_tu:284": " atredānīn tu maitreya darśayiṣyāmy amuṃ nṛpam /",
    "K10dvavims_tu:285": " pūrvasya kuśalenāpi prabhāvo 'sya maharddhikaḥ // Dak_5.24 //",
    "K10dvavims_tu:286": " atha sa rājā ratnavyūho ratnavimānam āruhya gaganadeśād ṛddhyā yena bhagavāṃs tenopasaṃkrānta upasaṃkramya sahasā tatrānuprāpto 'bhūt //",
    "K10dvavims_tu:287": " atha sa rājā bhagavantaṃ dvātriṃśatā lakṣaṇaiḥ samanvāgataṃ suvarṇavarṇaṃ sūryasahasrātirekaprabhāvirājitagātraṃ",
    "K10dvavims_tu:288": " bhagavantaṃ dṛṣṭvā prasādajāto vimānād avatīrya tripradakṣiṇīkṛtya bhagavataḥ pādayoḥ",
    "K10dvavims_tu:289": " praṇipatyaikānte sthitavān //",
    "K10dvavims_tu:290": " atha papraccha bhagavāñ jānann eva nṛpāgamam /",
    "K10dvavims_tu:291": " kuśalaṃ tava rājendra bāhyābhyantaram eva ca // Dak_5.25 //",
    "K10dvavims_tu:292": " vadeti tvaṃ mahābhāga saṃgataṃ dharmavatsalaḥ /",
    "K10dvavims_tu:293": " mokṣadaṃ nṛpaśārdūla hitaiṣī sattvavallabhaḥ // Dak_5.26 //",
    "K10dvavims_tu:294": " atha so 'ñjalim ābadhya kṛtvā pradakṣiṇatrayam /",
    "K10dvavims_tu:295": " nivedya copahārāṇi praṇamyovāca taṃ gurum // Dak_5.27 //",
    "K10dvavims_tu:296": " evaṃ vicintyamānasya bhagavan kuśalaṃ tvayā /",
    "K10dvavims_tu:297": " śreyo 'rthinā me sarvatra guruṇaivāntyavāsinaḥ // Dak_5.28 //",
    "K10dvavims_tu:298": " nānyakāryaṃ me bhagavan tat tava darśanecchayā /",
    "K10dvavims_tu:299": " śravaṇāya sadā dharmaṃ tenāham iha āgataḥ // Dak_5.29 //",
    "K10dvavims_tu:300": " bhagavān āha //",
    "K10dvavims_tu:301": " deśayiṣyāmi te samyak tvam asi nṛpasattama /",
    "K10dvavims_tu:302": " dharmāṇāṃ nītibhūtānāṃ bhājanatvaṃ mahībhuja // Dak_5.30 //",
    "K10dvavims_tu:303": " śṛṇu rājan mahābāho rājñāṃ dharmavarottamam /",
    "K10dvavims_tu:304": " rājadharmabalaṃ rakṣa nītimārgaṃ samācara // Dak_5.31 //",
    "K10dvavims_tu:305": " tadyathā //",
    "K10dvavims_tu:306": " yathaiva vṛkṣaṃ phalinaṃ sapuṣpaṃ saṇrakṣayet paurajanān ajasram /",
    "K10dvavims_tu:307": " ādhārabhūtān nṛpateś ca nityaṃ bhūpāla itthaṃ kuru sarvataḥ syāt // Dak_5.32 //",
    "K10dvavims_tu:308": " phalodayaṃ pākavaśād yathaiva guṇo 'sti svādaṃ ca rasaṃ tathaiva /",
    "K10dvavims_tu:309": " balo jayaśrī na bhaven nareśa itthaṃ pi te ca prabalo janānām // Dak_5.33 //",
    "K10dvavims_tu:310": " punaś ca śṛṇu mahārāja[n] //",
    "K10dvavims_tu:311": " pāpe pravartate bālo janaḥ śūnyaṃ vilokayan /",
    "K10dvavims_tu:312": " rātrau ghanāndhakārāyāṃ kālo 'yaṃ pāpakarmaṇaḥ // Dak_5.34 //",
    "K10dvavims_tu:313": " kṛtātmāno 'bhisanty eva munayo divyacakṣuṣaḥ /",
    "K10dvavims_tu:314": " kva cit kiṃ cana śūnyaṃ vā dikṣu pūrṇās tapodhanaiḥ // Dak_5.35 //",
    "K10dvavims_tu:315": " tatas tx x niratātmā bhava bhūmipasattama /",
    "K10dvavims_tu:316": " varaṃ kapālam ādāya dviṣadveśmaniveśana // Dak_5.36 //",
    "K10dvavims_tu:317": " pāpakārī sukhecchaś ca yatra yatrābhigacchati /",
    "K10dvavims_tu:318": " tatra tatraiva tatpāpair duḥkhaśastrair vihanyate // Dak_5.37 //",
    "K10dvavims_tu:319": " manorathaḥ śubhakṛtāṃ yatra yatraiva gacchati /",
    "K10dvavims_tu:320": " tatra tarāpi tatpuṇyaiḥ phalārgheṇābhipūjyate // Dak_5.38 //",
    "K10dvavims_tu:321": " tasmāt sarvaṃ prayatnena tyaktavyaṃ pāpasaṃcayam /",
    "K10dvavims_tu:322": " nirjitya dveṣasaṃrambhaṃ śubhe karma samācara // Dak_5.39 //",
    "K10dvavims_tu:323": " na ca dveṣasamaṃ pāpaṃ na ca kṣāntisamaṃ tapaḥ /",
    "K10dvavims_tu:324": " tasmāt kṣāntiṃ prayatnena bhāvayed vividhair nayaiḥ // Dak_5.40 //",
    "K10dvavims_tu:325": " manaḥ śamaṃ na gṛhṇāti na prītisukham aśnute /",
    "K10dvavims_tu:326": " na nidrāṃ na dhṛtiṃ yāti dveṣaśalye hṛdi sthite // Dak_5.41 //",
    "K10dvavims_tu:327": " na dviṣantaḥ kṣayaṃ yānti durjanā gaganopamāḥ /",
    "K10dvavims_tu:328": " mārite krodhacitte tu naśyante sarvaśatravaḥ // Dak_5.42 //",
    "K10dvavims_tu:329": " vikalpendhanadīptena jantuḥ krodhahavirbhujā /",
    "K10dvavims_tu:330": " dahaty ātmānam evādau paraṃ dhakṣyati vā na vā // Dak_5.43 //",
    "K10dvavims_tu:331": " jarā rūpavatāṃ krodhaḥ tamaś cakṣuṣmatām api /",
    "K10dvavims_tu:332": " vadho dharmārthakāmānāṃ tasmāt krodhaṃ nivārayet // Dak_5.44 //",
    "K10dvavims_tu:333": " aniṣṭakaraṇāj jātam iṣṭasya ca vighātanāt /",
    "K10dvavims_tu:334": " krodhaṃ yo hanti nirbandhāt sa sukhīha paratra ca // Dak_5.45 //",
    "K10dvavims_tu:335": " tasmād dveṣaṃ vinirjitya cittaṃ rakṣa prayatnataḥ /",
    "K10dvavims_tu:336": " na śikṣā rakṣituṃ śakyā calaṃ cittam arakṣatā // Dak_5.46 //",
    "K10dvavims_tu:337": " adāntā mattamātaṅgā na kurvantīha tāṃ vyathām /",
    "K10dvavims_tu:338": " karoti yām avīcyādau muktaś cittamataṅgajaḥ // Dak_5.47 //",
    "K10dvavims_tu:339": " baddhaś cec cittamātaṅgaḥ smṛtirajjvā samantataḥ /",
    "K10dvavims_tu:340": " bhayam astaṃgataṃ sarvaṃ sarvakalyāṇam āgatam // Dak_5.48 //",
    "K10dvavims_tu:341": " tasmāc cittaṃ samādhāya smṛtvā rakṣa prayatnataḥ /",
    "K10dvavims_tu:342": " cittād eva hi sarvatra bhayaṃ bhadraṃ ca jāyate // Dak_5.49 //",
    "K10dvavims_tu:343": " cittarakṣāvrataṃ tyaktvā kim anyair bahubhir vrataiḥ /",
    "K10dvavims_tu:344": " evaṃ buddhvā sadā rājan dharmeṇa pālaya prajāḥ // Dak_5.50 //",
    "K10dvavims_tu:345": " punaś ca mahārāja //",
    "K10dvavims_tu:346": " yo 'sau drumo dāmaphalaṃ cinoti na vindati svādu ca hanti bījam /",
    "K10dvavims_tu:347": " kṣiṇoti deśaṃ karadurvahatvāt dharmaṃ nṛpo vai na ca nandatīti // Dak_5.51 //",
    "K10dvavims_tu:348": " tasmād anītyā na daṇḍayet prajā nyāyena rājyaṃ pratipālayasva /",
    "K10dvavims_tu:349": " nṛpāś ca yeṣāṃ guṇam āvahanti teṣāṃ prajānāṃ pravahanti duḥkham // Dak_5.52 //",
    "K10dvavims_tu:350": " punaś ca mahārāja //",
    "K10dvavims_tu:351": " svaduḥkhaduḥkhī paraduḥkhato 'pi sukhī svasaukhyaiś ca paraiḥ samānam /",
    "K10dvavims_tu:352": " itthaṃ nṛpā ye satataṃ bhavanti rājñāṃ sadā sarvaguṇā bhavanti // Dak_5.53 //",
    "K10dvavims_tu:353": " dharmeṇa rājyaṃ paripūrayanti dharmeṇa lakṣmīḥ satataṃ vahanti /",
    "K10dvavims_tu:354": " dharmeṇa lokān paritarpayanti dharmeṇa kāmān sahasā labhante // Dak_5.54 //",
    "K10dvavims_tu:355": " punaś ca //",
    "K10dvavims_tu:356": " dānena bhogā na paropatāpān nājñānamohāt paralokavantaḥ /",
    "K10dvavims_tu:357": " parapratāpād yad ihaiva bhogās te prāpnuvante paralokaduḥkhāḥ // Dak_5.55 //",
    "K10dvavims_tu:358": " ātmā nadī bhārata puṇyatīrthā satyodakā śīlataṭā dayormiḥ /",
    "K10dvavims_tu:359": " atrābhiṣekaṃ kurute pravīṇa na vāriṇā śudhyati cāntarātmā // Dak_5.56 //",
    "K10dvavims_tu:360": " satyena śaucyaṃ na jalapraveśād dehasya bāhyamalam eva nāśam /",
    "K10dvavims_tu:361": " satyena tiṣṭhanti sadaiva devāḥ sthitiḥ pṛthivyāḥ khalu eva satyaiḥ // Dak_5.57 //",
    "K10dvavims_tu:362": " śīlena svargā na giriprapātāt śīlena tulyā na bhavanti rakṣāḥ /",
    "K10dvavims_tu:363": " duḥśīlaśailāt skhalitā manuṣyāḥ patanti duḥkheṣu mahārṇaveṣu // Dak_5.58 //",
    "K10dvavims_tu:364": " jñānena mokṣaṃ na śarīraśoṣāt varṣeṇa ārdraṃ na paraṃ nidāghaiḥ /",
    "K10dvavims_tu:365": " jñānair vihīnaḥ puruṣaḥ sa eva yathaiva paṅkasya sarassu snātaḥ // Dak_5.59 //",
    "K10dvavims_tu:366": " iti śrutvātha rājendraḥ saṃharṣitatanūruhaḥ /",
    "K10dvavims_tu:367": " saṃsāre ca mahāghore katham uttārayāmy aham // Dak_5.60 //",
    "K10dvavims_tu:368": " athāsau bhūpatīndreśaḥ saṃsārabhayabhītayā /",
    "K10dvavims_tu:369": " prasanno bhagavati buddhe cakāra śaraṇaṃ punaḥ // Dak_5.61 //",
    "K10dvavims_tu:370": " bhagavan buddha vīreśa śrutvā me rocate manaḥ /",
    "K10dvavims_tu:371": " saṃbodhau vyākaroṣi tvaṃ yācayāmīty ahaṃ prabho // Dak_5.62 //",
    "K10dvavims_tu:372": " atha śrībhagavāñ chāstā jñātvā tasyāśayaṃ śubham /",
    "K10dvavims_tu:373": " vyākārṣīd acireṇaiva tathāgato bhaviṣyasi // Dak_5.63 //",
    "K10dvavims_tu:374": " arhan ratnākaro nāma saṃbuddho lokanāyakaḥ /",
    "K10dvavims_tu:375": " dharmarājo jagannāthaḥ sarvajño 'rhan munīśvaraḥ // Dak_5.64 //",
    "K10dvavims_tu:376": " sarvavidyādhipaḥ śāstā guṇākaro bhaviṣyasi /",
    "K10dvavims_tu:377": " buddhakāryaṃ tataḥ kṛtvā dīrghakālaṃ ca sthāsyati // Dak_5.65 //",
    "K10dvavims_tu:378": " atha sa bhūpatīndreśas tasya satyāśiṣaṃ pratigrāhyādau praṇamya pramodād gamisyāmīty ārocya vimānam āruhya ṛddhyā labdhalābha iva vaṇik svagṛhaṃ prākramat śrīsvam eva rājyam //",
    "K10dvavims_tu:379": " iti dvāviṃśatyavadānakathāyāṃ puṇyakāmakathā pañcamaḥ paricchedaḥ //",
    "K10dvavims_tu:380": " VI. jīrṇoddhāraṇabimbakathā",
    "K10dvavims_tu:381": " tataḥ kautūhalajātā bhikṣavo bhagavantam etad avocat //",
    "K10dvavims_tu:382": " bhagavan kena puṇyena kuśalena ca karmaṇā /",
    "K10dvavims_tu:383": " sa rājātyabhirūpo 'yaṃ darśanīyamanoharaḥ // Dak_6.1 //",
    "K10dvavims_tu:384": " kasyā nagaryāḥ sarūpo mānujasyedṛśaṃ varam /",
    "K10dvavims_tu:385": " lāvaṇyarddhisamāpanno devasyāpi sudurlabhaḥ // Dak_6.2 //",
    "K10dvavims_tu:386": " bhagavan āha //",
    "K10dvavims_tu:387": " bhikṣavo 'sau mahīpālo mahāpuṇyaprabhojjvalaḥ /",
    "K10dvavims_tu:388": " vaiśālyāś ca nagaryāś ca ratnavyūho nṛpottamaḥ // Dak_6.3 //",
    "K10dvavims_tu:389": " nagarī kīdṛśī syāc ca ṛddhā sphītamanoramā /",
    "K10dvavims_tu:390": " subhikṣā ramaṇīyā ca sujanaiḥ kovidair vṛtā // Dak_6.4 //",
    "K10dvavims_tu:391": " ṣoḍaśayojanāyāmavyāyāmaṃ ca tathaiva ca /",
    "K10dvavims_tu:392": " nānotsavasamāyuktā dūrād dūragadurjanā // Dak_6.5 //",
    "K10dvavims_tu:393": " yathā paurajanacittaṃ tathā rājñaḥ samaṃ manaḥ /",
    "K10dvavims_tu:394": " viśālodyānasaṃpannā puṣkariṇīsuśobhitā //",
    "K10dvavims_tu:395": " pārśve tu vāditā eva pakṣiṇo bhṛṅganisvanaiḥ // Dak_6.6 //",
    "K10dvavims_tu:396": " mahiṣī tasya saṃpannā śubhavyūhaḥ sa tatsutaḥ /",
    "K10dvavims_tu:397": " darśanīyo 'bhirūpaś ca puṣpadhanveva rūpavān // Dak_6.7 //",
    "K10dvavims_tu:398": " sakropacārakaṃ sarvaṃ rājalakṣmīṃ ca prāptavān /",
    "K10dvavims_tu:399": " dhanurvidyāsamāyuktaḥ śāstravidyāsupāragaḥ // Dak_6.8 //",
    "K10dvavims_tu:400": " maharddhibalasaṃpannaś cakravartisamaprabhaḥ /",
    "K10dvavims_tu:401": " śāstrāgamavidhijñaś ca kṛtakṛtyaḥ sa vijñavān // Dak_6.9 //",
    "K10dvavims_tu:402": " īdṛśo rājaratneśaḥ sarvaloke pratāpavān /",
    "K10dvavims_tu:403": " pūrvakuśalakarmaṇā prāptavān īdṛśaṃ phalam // Dak_6.10 //",
    "K10dvavims_tu:404": " maitreya uvāca //",
    "K10dvavims_tu:405": " bhagavann aparaṃ kena kuśalamūlena samanvāgataḥ sa rājā īdṛśo vibhūtir āsīt kena karmaṇeti //",
    "K10dvavims_tu:406": " bhagavān āha //",
    "K10dvavims_tu:407": " maitreya śṛṇu /",
    "K10dvavims_tu:408": " bhūtapūrvaṃ sa maitreya pūrvajanmani nāvikaḥ /",
    "K10dvavims_tu:409": " nityaṃ samudratīreṣu vasati nāvikaḥ sa ca // Dak_6.11 //",
    "K10dvavims_tu:410": " nāgatā vaṇijaḥ ke cit tasya durdaivayogataḥ /",
    "K10dvavims_tu:411": " tasmād duḥkhī mahākaṣṭī tarapaṇyaṃ grahaṇaṃ na hi // Dak_6.12 //",
    "K10dvavims_tu:412": " atha sa cintayām āsa hā hā karma mamādhunā /",
    "K10dvavims_tu:413": " kiṃ kartavyam idānīṃ me na prāptam annam ādikam // Dak_6.13 //",
    "K10dvavims_tu:414": " kasyāpi īdṛśaṃ duḥkhaṃ mā bhavatu kadā cana /",
    "K10dvavims_tu:415": " ity evaṃ manasā cintya jinaṃ smaran sa tiṣṭhati // Dak_6.14 //",
    "K10dvavims_tu:416": " tataḥ sa nāvikas tatra sthātuṃ na ramate manaḥ /",
    "K10dvavims_tu:417": " tasmāt samudratīrād anucaṅkramyamāne kasmiṃś cit sthāne",
    "K10dvavims_tu:418": " tathāgatadhātustūpajīrṇanātivistaraṃ caityam ekaṃ dadarśa //",
    "K10dvavims_tu:419": " taṃ caityaṃ gopālakāḥ krīḍayā pāṣāṇeṣṭakācarcitabhagnitāścaityodaraṃ dṛṣṭvā vimṛśyety uvāca //",
    "K10dvavims_tu:420": " kena pāpātmanā yena caityabhaṅgaṃ ca yat kṛtam /",
    "K10dvavims_tu:421": " aśobhanam idaṃ caityaṃ saṃskāraṃ kriyate mayā // Dak_6.15 //",
    "K10dvavims_tu:422": " tat saṃskāraṃ kṛtaṃ tena yatra bhagnādi tatra ca /",
    "K10dvavims_tu:423": " śīrṇacarcitasthāneṣu śilayeṣṭākayāpi ca //",
    "K10dvavims_tu:424": " nāvika iti kṛtvā ca pūrvavac chobhanaṃ kṛtam // Dak_6.16 //",
    "K10dvavims_tu:425": " atha buddhaprabhāvena tasmin kāle ca tatra ye /",
    "K10dvavims_tu:426": " trayaḥśatavaṇikpaṇyāś cāyānti tasya saṃsadi // Dak_6.17 //",
    "K10dvavims_tu:427": " sārthavāhasamāyuktā nadīśottaraṇāya ca /",
    "K10dvavims_tu:428": " vaṇijas te tam āhūya cainam ūcur vaṇigjanāḥ // Dak_6.18 //",
    "K10dvavims_tu:429": " bho nāvika vayaṃ ratnadvīpaṃ gacchāmaḥ sarvathā /",
    "K10dvavims_tu:430": " bhavān netātra saṃvīkṣya samudrāt pālayatv ataḥ // Dak_6.19 //",
    "K10dvavims_tu:431": " ity ākarṇya sa dhīvaro dhīra āyavyayaṃ cābhivīkṣya vahanaṃ teṣāṃ purataḥ samāropyāha //",
    "K10dvavims_tu:432": " bhavanto 'tra vahaneṣu sthātum arhatha saṃprati /",
    "K10dvavims_tu:433": " svadevatāṃ smṛtvā dhairyam ālambya dṛdhaṃ nivāsata // Dak_6.20 //",
    "K10dvavims_tu:434": " te tatheti kṛtvā trayaḥśata vāṇijā vahanaṃ praṇamya ca samudraṃ saṃprārthya vahanam āruhya krameṇa saṃtartum ārabdhāḥ //",
    "K10dvavims_tu:435": " tadā pramuditamānasāḥ sarve ca te vaṇijo mahotsāhaṃ pramodavantaḥ /",
    "K10dvavims_tu:436": " niyatam asmākam uttamayātrāsiddhir iti babhūvuḥ //",
    "K10dvavims_tu:437": " tataḥ krameṇa cāvajagāhire vividhamīnakulavicaritataraṅgaphenāvalīagāḍhataraṃ samudraṃ",
    "K10dvavims_tu:438": " nīlaṃ vimalakhaḍgābhinīlam iva vigatameghaṃ sūryāṃśutāpād iva khaṃ vilīnaṃ samantato",
    "K10dvavims_tu:439": " 'ntarhitatīralekham agādham ambhonidhimadhyaṃ krameṇa prāptāḥ //",
    "K10dvavims_tu:440": " tadā sāyāhnasamayam abhūt,",
    "K10dvavims_tu:441": " tīraṃ prāptuṃ sudurlabham /",
    "K10dvavims_tu:442": " mṛdukiraṇasavitari kāle,",
    "K10dvavims_tu:443": " mahotpātaṃ paramabhīṣaṇaṃ garutmadāśīviṣabhīmam ullolam abhūt //",
    "K10dvavims_tu:444": " vibhidyamānormivikīrṇaphenaś caṇḍānilāsphālanabhīmanādaḥ /",
    "K10dvavims_tu:445": " utpātavātākalitair mahadbhir yugāntakālam iva saṃkaṭo 'bhūt // Dak_6.21 //",
    "K10dvavims_tu:446": " vidyullatodbhāsuralolajihvā nīlā bhujaṃgā iva naikaśīrṣāḥ",
    "K10dvavims_tu:447": " āvavrur ādityapathaṃ payodāḥ prasaktabhīmastanitānunādāḥ // Dak_6.22 //",
    "K10dvavims_tu:448": " tataḥ sa nāvikaḥ te vāṇijān svajīve nirāśino bhayavihvalāṃś cābhivīkṣya dhairyam avalambya tān uvāca //",
    "K10dvavims_tu:449": " avadhīrayatha mā sāhasaṃ mā bhaiṣī mā bhaiṣī buddhaṃ smaratha buddhaṃ smaratha,",
    "K10dvavims_tu:450": " iti vāṇijāgre nivedayati //",
    "K10dvavims_tu:451": " tac chrutvā te vāṇijā bauddheti nāmasmaraṇaṃ namaskāraṃ kṛtavantaḥ //",
    "K10dvavims_tu:452": " ity ukte sati buddhānubhāvena mahotpātaḥ kṣaṇād vilayaṃ gato 'bhūt //",
    "K10dvavims_tu:453": " tad dṛṣṭvā tān sānandena tīraṃ tārayati sma //",
    "K10dvavims_tu:454": " atha te vāṇijās tam āhuḥ //",
    "K10dvavims_tu:455": " bho nāvika sādhu tava prasādāt tīram anuprāptam //",
    "K10dvavims_tu:456": " ity uktvā mahatā satkāreṇa bahumānapuraḥsaram atiśayena tarapaṇyaṃ dattvā,",
    "K10dvavims_tu:457": " gacchāmety ārocya tataḥ saṃkrāmanti sma //",
    "K10dvavims_tu:458": " nāvikas tān samādāya (Dak: 34)",
    "K10dvavims_tu:459": " vahanam āropya pratinivṛtya sthitaḥ //",
    "K10dvavims_tu:460": " tadā nāvikas tarapaṇyakārṣāpaṇaṃ saṃprāpya vastrānnapānasusamṛddhaḥ sukhena tiṣṭhati //",
    "K10dvavims_tu:461": " bhūtapūrvaṃ bhikṣavaḥ sa ratnavyūho nāvikajanmani tathāgatadhātustūpajīrṇoddhāraṇakuśalamūlena tasya rājña īdṛśaṃ rūpam manuṣyātikrāntam ṛddhipratibhānaṃ prāptam //",
    "K10dvavims_tu:462": " atha bhikṣava ūcuḥ //",
    "K10dvavims_tu:463": " bhagavan sādhu sugata prabodhā vayaṃ sa rājā ślāghanīyaḥ,",
    "K10dvavims_tu:464": " punas tasya kīdṛśaṃ pratibhānaṃ vada //",
    "K10dvavims_tu:465": " bhagavān āha //",
    "K10dvavims_tu:466": " bhikṣavaḥ sa rājā dharmeṇa rājyaṃ kārayati /",
    "K10dvavims_tu:467": " sarvapaurān paripālayati piteva putraṃ sarvalokāḥ kīrtiyaśaḥśabdaṃ śṛṇvanti //",
    "K10dvavims_tu:468": " yathānyāyaṃ kṛtaṃ kāryaṃ dānaṃ arthibhyo dattavān annam annārthikebhyaḥ pānaṃ pānārthikebhyo",
    "K10dvavims_tu:469": " vastraṃ vastrārthikebhya itthaṃ bhikṣavaḥ sa rājā svarājyaviṣaye sahasrākṣa iva svastyayanaṃ kṛtavān //",
    "K10dvavims_tu:470": " tataḥ sa rājā ekasmin samaye sarvaṃ saṃnipātya sabhāṃ kāritavān //",
    "K10dvavims_tu:471": " sadasi tasya nṛpater bhikṣur ekaḥ samāgataḥ /",
    "K10dvavims_tu:472": " duḥśīladuṣkṛtenaiva kuṣṭhāviṣṭena khañjakaḥ // Dak_6.23 //",
    "K10dvavims_tu:473": " bībhatsarūpadurgandhamalinavastraprāvṛtaḥ /",
    "K10dvavims_tu:474": " nindāyāḥ sarvalokeṣu vāksiddhiś ca na vidyate // Dak_6.24 //",
    "K10dvavims_tu:475": " taṃ dṛṣṭvātha sa rājāpi vicāryainaṃ prapṛcchati /",
    "K10dvavims_tu:476": " kasmād atrāgato bhikṣo kathaṃ te pādakhañjakaḥ // Dak_6.25 //",
    "K10dvavims_tu:477": " bhikṣur uvāca //",
    "K10dvavims_tu:478": " anena kiṃ mahārāja mama duṣkṛtakarmaṇā /",
    "K10dvavims_tu:479": " bālye sapādakhañjo me kuṣṭhāviṣṭaśarīrakaḥ // Dak_6.26 //",
    "K10dvavims_tu:480": " rājovāca //",
    "K10dvavims_tu:481": " pravrajyāgrahaṇenāpi katham itthaṃ śarīrakaḥ /",
    "K10dvavims_tu:482": " na daṇḍapātraṃ na ca cīvaraṃ te",
    "K10dvavims_tu:483": " nāmnaiva _ bhikṣur ihāgatas tvam // Dak_6.27 //",
    "K10dvavims_tu:484": " bhikṣur uvāca //",
    "K10dvavims_tu:485": " kathaṃ hi vedmi nararājarāja na daṇḍapātraṃ na ca cīvaraṃ me /",
    "K10dvavims_tu:486": " abhāgya evaṃ kuśalair vihīnaḥ kṛpāṃ kuru tvaṃ naradevadeva // Dak_6.28 //",
    "K10dvavims_tu:487": " rājovāca // bhikṣo dakṣiṇīyo yaśasā suśīlo bhava śīlayuktenānucara /",
    "K10dvavims_tu:488": " ity uktvā sa rājā daṇḍapātracīvarādikaṃ dattvā mahatā satkāreṇa bhojayati sma //",
    "K10dvavims_tu:489": " tato bhikṣo rājasaṃdarśanamātreṇa khañjapādasnāyunaḥ komalāṅgo jāto 'bhūt //",
    "K10dvavims_tu:490": " kramataḥ kuṣṭhādi vilayaṃ gatam /",
    "K10dvavims_tu:491": " kiṃciccheṣamātro nāsti //",
    "K10dvavims_tu:492": " tataḥ sa bhikṣus tasmāt sthānād anyapradeśaṃ gatavān //",
    "K10dvavims_tu:493": " tataḥ sarve janāś cāścaryaprāptā evam āhuḥ //",
    "K10dvavims_tu:494": " aho mahārājaḥ puṇyavān dharmanidhānabhūtaḥ,",
    "K10dvavims_tu:495": " tena darśanamātreṇa tasya bhikṣoḥ kuṣṭhādipādakhañjapraśrabdho 'bhūt //",
    "K10dvavims_tu:496": " tadā rājānuvicintayati //",
    "K10dvavims_tu:497": " kiṃhetur māyā bhūto vā tasya bhikṣoḥ,",
    "K10dvavims_tu:498": " mama vismayaḥ prāptavān //",
    "K10dvavims_tu:499": " maitreya uvāca //",
    "K10dvavims_tu:500": " bhagavan kathaṃ hetubhūtaḥ sa bhikṣus tasmin māyayāvāgatāḥ //",
    "K10dvavims_tu:501": " bhagavān āha //",
    "K10dvavims_tu:502": " śṛṇu maitreya tasyedṛg nimittaṃ kathayāmi te /",
    "K10dvavims_tu:503": " na māyayā svabhāvikaiḥ sa bhikṣur yācituṃ gataḥ // Dak_6.29 //",
    "K10dvavims_tu:504": " kiṃ tu bhikṣava etena bhikṣur darśanamātrakaiḥ /",
    "K10dvavims_tu:505": " pādakhañjavinirmukta itthaṃ dharmatanur nṛpaḥ // Dak_6.30 //",
    "K10dvavims_tu:506": " tato hi bhikṣavo 'vocan paramāścaryam adbhutam /",
    "K10dvavims_tu:507": " bhikṣubhāve sthito vāpi pādakhañjam abhūt katham // Dak_6.31 //",
    "K10dvavims_tu:508": " rājāpi na devabhūto na ca ṛṣisiddharākṣasaḥ /",
    "K10dvavims_tu:509": " manuṣyabhūto rājāpi kathaṃ pratibhānām īdṛśam // Dak_6.32 //",
    "K10dvavims_tu:510": " bhagavān uvāca //",
    "K10dvavims_tu:511": " mātrapakāriḥ sa bhikṣuḥ śrotum icchasi tatkathām /",
    "K10dvavims_tu:512": " kathayāmy asya vṛttāntaṃ śṛṇutha bhikṣupuṅgavāḥ // Dak_6.33 //",
    "K10dvavims_tu:513": " ye mānavāḥ pramādena mātrapakāram ācaran /",
    "K10dvavims_tu:514": " brahmabhūto hi pitarau devadevas tathā punaḥ //",
    "K10dvavims_tu:515": " tasmāt kāraṇān mā khedaṃ kārāyet pitarāv api // Dak_6.34 //",
    "K10dvavims_tu:516": " ye kuleṣu mātāpitarau samyak mānyate samyak pūjyate samyak sukhena parihriyate //",
    "K10dvavims_tu:517": " athavānnena pānena vastraśayyāsanena ca tayā saparicaryayā mātāpitroś cāninditena satkāraṃ kartavyam //",
    "K10dvavims_tu:518": " tat kasya hetoḥ //",
    "K10dvavims_tu:519": " candrānanāḥ pravaradehaviśālanetrā bālārkatulyavapuṣaḥ śubhakīrtiyuktāḥ /",
    "K10dvavims_tu:520": " rājyaṃ narā vigataśatrubhayaṃ labhante sarvaṃ hi tat svagurumātṛjaneṣu dānāt // Dak_6.35 //",
    "K10dvavims_tu:521": " bhikṣos tasya pūrvacaritāni śrūyatāṃ kathayāmi //",
    "K10dvavims_tu:522": " bhūtapūrvaṃ bhikṣavaḥ kāverī nāma nagaram āsīt /",
    "K10dvavims_tu:523": " tasmin nagare sa pūrvakuśaladānahīnāt paramadāridraḥ kuśīdo nāma śreṣṭhī prativasati sma //",
    "K10dvavims_tu:524": " (Dak: 38)",
    "K10dvavims_tu:525": " tasya dvau putrāv asti /",
    "K10dvavims_tu:526": " eko bālaś caiko daharaḥ /",
    "K10dvavims_tu:527": " tadā pitari kālagate,",
    "K10dvavims_tu:528": " daharaputreṇa mātaraṃ vidveṣitaḥ /",
    "K10dvavims_tu:529": " nityaṃ krodhena paruṣavacanena vācayati //",
    "K10dvavims_tu:530": " cānnapānaṃ parītamātraṃ dattvātmanā bhakṣitaṃ sadā //",
    "K10dvavims_tu:531": " tadā mātā manasi vyathayā tayā putram uvāca //",
    "K10dvavims_tu:532": " putra te kiṃ kṛtaṃ tavānujabālo 'jānakaḥ stanyaṃ pibaty alpānnena kathaṃ vartayiṣye //",
    "K10dvavims_tu:533": " tac chrutvā tena mātur īrṣyayā krodhena mātaraṃ pādena pṛṣṭvā nirgataṃ vacanam āḥ kim //",
    "K10dvavims_tu:534": " tathāpi mātur hṛdaye duḥkhaśalyo 'pi svayaṃ praśāntya coktā /",
    "K10dvavims_tu:535": " mā me putrakāsya karmaṇo vipākam anubhavethā iti cintya sthitā //",
    "K10dvavims_tu:536": " atha sa śreṣṭhiputro roṣaṇapraśrabdhābhūtatvāt saroṣeṇa tāṃ mātaram uvāca //",
    "K10dvavims_tu:537": " re re māta mā tiṣṭha atra me gṛhe,",
    "K10dvavims_tu:538": " yatrepsitaṃ tatra gaccheti // mātā uvāca //",
    "K10dvavims_tu:539": " kutra gantavya me putra ko 'parādho 'sti me suta /",
    "K10dvavims_tu:540": " mā vadasīdṛśaṃ vācaṃ mā krodhaṃ sahasā vraja // Dak_6.36 //",
    "K10dvavims_tu:541": " tataḥ sa daharaputreṇa mātur vacanam avacanaṃ kṛtvā svādhīnenāvasthitaḥ //",
    "K10dvavims_tu:542": " atha sa tasya mātā kaniṣṭhaputraṃ pratipālya tiṣṭhati //",
    "K10dvavims_tu:543": " tadanantaraṃ tasya daharaputrasya gṛhācārakāviprahīnabhūtatvāt mahat kaṣṭataraṃ duḥkham abhūt //",
    "K10dvavims_tu:544": " tasya pāde vikāro bhūtvā kuṣṭhāviṣṭakhañjapādo bhavati //",
    "K10dvavims_tu:545": " kiṃ cit kāryakarmāṇi na sukarāṇi kartum //",
    "K10dvavims_tu:546": " aśaktatvāt krameṇa svaduṣkṛtāni karmāṇi pariveṣṭya daridro bhavati //",
    "K10dvavims_tu:547": " tato viṣayahīnatvāt sanmatihīnam eva ca /",
    "K10dvavims_tu:548": " āsvasthyam agnidāheneva duḥkham eva prāptavān // Dak_6.37 //",
    "K10dvavims_tu:549": " atha sa cintayām āsa,",
    "K10dvavims_tu:550": " hā hā kaṣṭataraṃ mama /",
    "K10dvavims_tu:551": " adhunā kiṃ kariṣyāmi kutra gacchāmy ahaṃ nu bho // Dak_6.38 //",
    "K10dvavims_tu:552": " kiṃ cid api bhikṣur ahaṃ bhaveyam iti vakṣyāmi,",
    "K10dvavims_tu:553": " ity uktvā vrīḍayā tena mātaraṃ na saṃbhāṣya svagṛhāt prakrāntaḥ //",
    "K10dvavims_tu:554": " tato pakṣatrayātyayena sa kālagato 'bhūt //",
    "K10dvavims_tu:555": " tato mātary apakārakṛtena karmaṇo vipākena narakeṣūpapannaḥ //",
    "K10dvavims_tu:556": " tato yamadūtāḥ parigṛhyānyanarakeṣu kṣipanti //",
    "K10dvavims_tu:557": " tasmād utkṣipya ayogṛhasamīpe nīyante paramavistaramahocchraya sa mātur apakārī dvārāt preṣyate //",
    "K10dvavims_tu:558": " tato 'bhyantaraṃ praviṣṭaḥ /",
    "K10dvavims_tu:559": " tatrāsya dvāraṃ pihitam /",
    "K10dvavims_tu:560": " tato 'bhyantaraṃ praviṣṭaḥ praviṣṭamātreṇa tasya mastake 'yomayam cakraṃ mahāpramāṇaṃ tasya mūrdhni prādurbhūtam //",
    "K10dvavims_tu:561": " dvārakapāṭaṃ pihitam /",
    "K10dvavims_tu:562": " tasmāt pāpād ādīptaṃ cakraṃ bhramati saṃprajvalitam ekajvālībhūtam /",
    "K10dvavims_tu:563": " tasya śirasi yat pūyaśoṇitaṃ prasarati,",
    "K10dvavims_tu:564": " so 'syāhāraḥ //",
    "K10dvavims_tu:565": " tataḥ sa kathayati //",
    "K10dvavims_tu:566": " aho hi vedanā kaṣṭaṃ kenaiva duṣkṛtena ca /",
    "K10dvavims_tu:567": " me rakṣakajanaḥ kaś cid āgacchati tv udīritaḥ // Dak_6.39 //",
    "K10dvavims_tu:568": " dūraṃ hi karṣate karma dūrāt karma pravartate /",
    "K10dvavims_tu:569": " tatra prakarṣate karma yatra karma vipacyate // Dak_6.40 //",
    "K10dvavims_tu:570": " na praṇaśyanti karmāṇi kalpakoṭiśatair api /",
    "K10dvavims_tu:571": " sāmagrīṃ prāpya kālaṃ ca phalanti khalu dehinām // Dak_6.41 //",
    "K10dvavims_tu:572": " tena karmavipākena cakraṃ vahati mastake /",
    "K10dvavims_tu:573": " ādīptaṃ saṃprajvalitaṃ mama prāṇoparodhakam // Dak_6.42 //",
    "K10dvavims_tu:574": " iti //",
    "K10dvavims_tu:575": " atha tasmin gṛhe ākāśāc chabdo nirgataḥ //",
    "K10dvavims_tu:576": " kas tvāṃ rakṣati duṣṭatvaṃ pāpinaṃ mātṛdūṣiṇam /",
    "K10dvavims_tu:577": " tvadvidha āgate cātra tasmād duḥkhāt pramucyate // Dak_6.43 //",
    "K10dvavims_tu:578": " tadanantaraṃ śatavarṣaparyante tathāvidhapuruṣas tasminn ayomayagṛhaṃ samāgataḥ,",
    "K10dvavims_tu:579": " praviṣṭamātreṇa tasmāc cyutvā tasya navāgatapuruṣasya mūrdhni cakraṃ prādurbhūtam //",
    "K10dvavims_tu:580": " sa kuśīdasya putras tasmān narakān muktvā punar eva daridrakule jātaḥ /",
    "K10dvavims_tu:581": " tatraiva mātāpitarau kālagatau,",
    "K10dvavims_tu:582": " kālagate sati ekākībhūtaḥ punar eva pāpaśeṣaṃ na naśyati pādakhañjakuṣṭhāviṣṭo bhavati //",
    "K10dvavims_tu:583": " ihaiva janmani yācako bhūtvā bhikṣur aham iti vakṣyāmīti cintayitvā svagṛhāt prakrāntaḥ //",
    "K10dvavims_tu:584": " evaṃ bhikṣavaḥ sa duḥśīlabhikṣus tena mātṛdoṣeṇa pātakena kuṣṭhāviṣṭapādakhañjo bhavati /",
    "K10dvavims_tu:585": " māyayā naiva tasya karmavipākena bhavati //",
    "K10dvavims_tu:586": " atha tasya bhrātā daharānujo bhūtvā mātaraṃ samyag mānitaḥ pūjitaḥ samyak parihriyate sma //",
    "K10dvavims_tu:587": " tena piṇḍapradānakṛtena pitṛlokān saṃtarpitaḥ //",
    "K10dvavims_tu:588": " tasya puṇyānubhāvena mahati rājavaṃśe ratnavyūhasya nṛpateḥ putro bhūtvā sa śubhavyūharājakumāra āsīt //",
    "K10dvavims_tu:589": " tasmāt tarhi bhikṣavo yeṣāṃ mātāpitṛṣv apakāraṃ manasāpi mā cintayed iti //",
    "K10dvavims_tu:590": " evam ukte sa maitreyaḥ saṃharṣitaromakūpajāto bhagavantam etad avocat //",
    "K10dvavims_tu:591": " prab dho 'haṃ bhagavan prabodho 'haṃ sugata /",
    "K10dvavims_tu:592": " īdṛkpāparatena,",
    "K10dvavims_tu:593": " ittham anubhūtam /",
    "K10dvavims_tu:594": " kenopāyena yatnena tasya bhikṣoḥ pātakakṣayo bhavati //",
    "K10dvavims_tu:595": " bhagavān āha //",
    "K10dvavims_tu:596": " yeṣāṃ manuṣyāṇām ihaiva saṃsāre yataś cyutvā mātuḥ kukṣāv upapannaḥ sā mātā daśamāsaparyantaṃ dhṛtvā kaṣṭena prasūtā stanyapānena pratipālayati",
    "K10dvavims_tu:597": " īdṛśīmātari apakārakṛte duṣkarakṛtair na ca mucyate //",
    "K10dvavims_tu:598": " atha punar api bhagavān āha //",
    "K10dvavims_tu:599": " maitreya ratnavyūho nāma bhūpālaḥ paramapuṇyavān sa punar api kasmiṃś cid dine cintayām āsa //",
    "K10dvavims_tu:600": " ahaṃ vṛddho 'tijīrṇāṅgaḥ sthāsyāmy eva kiyac ciram /",
    "K10dvavims_tu:601": " avaśyaṃ daivayogena yāsyāmi maraṇaṃ dhruvam // Dak_6.44 //",
    "K10dvavims_tu:602": " sarvam anarthaṃ rājyaṃ viṣayopabhogyaṃ mahāghorabhayakaraṃ mṛtyusarpabhayākulam anityam asārakam iti vicintyāgāra adhyāvasituṃ mano na ramate",
    "K10dvavims_tu:603": " tadā sa rājaputraṃ śubhavyūhaṃ ca mantriṇaṃ samāmantryaivam āha //",
    "K10dvavims_tu:604": " putra śubhavyūha",
    "K10dvavims_tu:605": " atrāhaṃ jarasākrānto nūnaṃ syāj jīrṇitendriyaḥ /",
    "K10dvavims_tu:606": " tadā rogābhibhūto 'pi vrajeyaṃ maraṇaṃ dhruvam // Dak_6.45 //",
    "K10dvavims_tu:607": " tat pravrajitum icchāmi śreyaḥ ślāghyena vartmanā /",
    "K10dvavims_tu:608": " purā mṛtyū ripuṃ hanti gṛhasaṃraktam eva vā // Dak_6.46 //",
    "K10dvavims_tu:609": " tasmāt saṃsārabhītān me bahudhā bhayaśaṅkayā /",
    "K10dvavims_tu:610": " nātra sthātuṃ mano ramya gacchāmi buddham āśrayam // Dak_6.47 //",
    "K10dvavims_tu:611": " bho putra śubhavyūha mama pūrvapuṇyānubhāvena gautamena śauddhodanena mahyaṃ vyākaroti /",
    "K10dvavims_tu:612": " acireṇa tathāgato bhaviṣyasi tena prabodhitaḥ /",
    "K10dvavims_tu:613": " aham eva buddho bhaveyamm,",
    "K10dvavims_tu:614": " paścimāyāṃ campakavarṇāyāṃ lokadhātau buddhakṣetram ekam asti,",
    "K10dvavims_tu:615": " tatra gacchāmīti //",
    "K10dvavims_tu:616": " tasmān mayā yathā proktaṃ tathā caritum arhasi /",
    "K10dvavims_tu:617": " prajānāṃ pālanaṃ kṛtvā dharmanītyāṃ samācara // Dak_6.48 //",
    "K10dvavims_tu:618": " lokān mā khedayet tāpaiḥ kuladharme samācara /",
    "K10dvavims_tu:619": " pareṣv api dayāyuktair dānaṃ hi śraddhayā kuru // Dak_6.49 //",
    "K10dvavims_tu:620": " prāṇātipātādattādānakāmamithyādi mā kuru /",
    "K10dvavims_tu:621": " mā mṛṣāvādapaiśunyaṃ pāruṣyaṃ bhinnam eva ca // Dak_6.50 //",
    "K10dvavims_tu:622": " mābhidhyāvyāpādadoṣair mithyādṛṣṭyādi saṃtyaja /",
    "K10dvavims_tu:623": " etāni tāni sarvāni dhāraya dṛḍhacetasā // Dak_6.51 //",
    "K10dvavims_tu:624": " pāpānāṃ mūla eṣo hi sugateneti deśitaḥ /",
    "K10dvavims_tu:625": " itthaṃ kṛte 'pi nṛpater ītir na ca bhaviṣyati // Dak_6.52 //",
    "K10dvavims_tu:626": " adyārabhyāsi sarveṣāṃ lokānām adhipaḥ prabhuḥ /",
    "K10dvavims_tu:627": " sarvadharmānuśāstā ca sarvasattvahitārthabhṛt // Dak_6.53 //",
    "K10dvavims_tu:628": " tat kasmād dhetoḥ //",
    "K10dvavims_tu:629": " dharmeṇa vardhate rājyaṃ dharmeṇa vardhate dhanam /",
    "K10dvavims_tu:630": " dharmeṇa dhana sādhyante dharmeṇa kāmasiddhayaḥ /",
    "K10dvavims_tu:631": " kāmasiddhena mokṣaṃ ca prāpyate nātra saṃśayaḥ // Dak_6.54 //",
    "K10dvavims_tu:632": " anena jñānamārgeṇa śaśāsa nṛpatiḥ sutam /",
    "K10dvavims_tu:633": " jñānāṅkuśabhayenaiva kuñcitaḥ sa gajo yathā // Dak_6.55 //",
    "K10dvavims_tu:634": " nanāma pitaraṃ tena śrutvā vākyaṃ vaco'mṛtam /",
    "K10dvavims_tu:635": " dhṛtvājñāte yathā tāta prajānāṃ pratipālane // Dak_6.56 //",
    "K10dvavims_tu:636": " iti praśāsya tato bhūpo ratnavyūho mahāmatiḥ /",
    "K10dvavims_tu:637": " prabodhya putrapatnyādīn buddhakṣetraṃ yayau mudā // Dak_6.57 //",
    "K10dvavims_tu:638": " śṛṇu maitreya punar bhūpamārgāṇāṃ gamanakathām /",
    "K10dvavims_tu:639": " dadarśa bhūpatir jīrṇapraṇālīṃ mārgako 'tha saḥ // Dak_6.58 //",
    "K10dvavims_tu:640": " pravāhitaṃ na pānīyaṃ taddarśanena vāhitam /",
    "K10dvavims_tu:641": " prāk na pravāhitaṃ kena,",
    "K10dvavims_tu:642": " idānīṃ tu pravāhitam // Dak_6.59 //",
    "K10dvavims_tu:643": " āścaryeti sthite bhūpa ākāśād enam ūcivān /",
    "K10dvavims_tu:644": " puṇyavāṃs tvaṃ mahārāja tvatprabhāvāt pravāhitam // Dak_6.60 //",
    "K10dvavims_tu:645": " bhagnabhūtā praṇālīyaṃ nūnam abhyantare yataḥ /",
    "K10dvavims_tu:646": " tvaṃ tu dharmatanur evaṃ jānīhi kila bhūpate // Dak_6.61 //",
    "K10dvavims_tu:647": " rājovāca // na jñāto 'ham eva ca //",
    "K10dvavims_tu:648": " tasmāt pracarito rājā vanakhaṇḍaṃ mahattaram /",
    "K10dvavims_tu:649": " tatrānuprāptavān dṛṣṭaṃ phalapuṣpamahiruhān // Dak_6.62 //",
    "K10dvavims_tu:650": " tadanyavṛkṣa ekas tu mūlotpātyaiva sthito yadā /",
    "K10dvavims_tu:651": " bhūpatidṛṣṭamātreṇa pūrvavad utthitāgataḥ // Dak_6.63 //",
    "K10dvavims_tu:652": " tadākāśād uvācainaṃ ślāghanīyo hi bhūpate /",
    "K10dvavims_tu:653": " pādapo 'yam acaitanya utthitaḥ san hi cāgataḥ // Dak_6.64 //",
    "K10dvavims_tu:654": " rājovāca // na jñāto 'ham eva tu //",
    "K10dvavims_tu:655": " tadanantaramārgeṣu brāhmaṇās traya āgatāḥ /",
    "K10dvavims_tu:656": " kuṣṭhāviṣṭavihīnākṣī,",
    "K10dvavims_tu:657": " āsvāsthyavapuṣuḥ sadā // Dak_6.65 //",
    "K10dvavims_tu:658": " tān dṛṣṭvā sa ca bhūpālo vicāryainān apṛcchata /",
    "K10dvavims_tu:659": " brāhmaṇāḥ kutra gantāraḥ katamabhūmyā ihāgatāḥ // Dak_6.66 //",
    "K10dvavims_tu:660": " brāhmaṇā ūcuḥ //",
    "K10dvavims_tu:661": " kuśalaṃ te mahārājaratnavyūheti viśrutaḥ /",
    "K10dvavims_tu:662": " nānyat tu kāryam asmākaṃ gacchāmas tatra rājani // Dak_6.67 //",
    "K10dvavims_tu:663": " sa rājadṛṣṭamātreṇa hīnākṣiḥ prāptacakṣuṣaḥ /",
    "K10dvavims_tu:664": " śubhāṅgā bhavanti puṣṭāṅgā muñcanti pāparāśayaḥ // Dak_6.68 //",
    "K10dvavims_tu:665": " tataḥ sakhā brāhmaṇa uvāca //",
    "K10dvavims_tu:666": " aho 'tyāścaryaprāpto 'haṃ sakhe kiṃ kena hetunā /",
    "K10dvavims_tu:667": " cakṣurvihīnena punaś cakṣuḥ prāptaṃ tvayādhunā // Dak_6.69 //",
    "K10dvavims_tu:668": " pratyaṅgakuṣṭhasaṅgas tvaṃ śubhāṅgo bhavate punaḥ /",
    "K10dvavims_tu:669": " anena puruṣenaiva dṛṣṭamātreṇa muñcati /",
    "K10dvavims_tu:670": " sakhe tathā vikārāṅgaḥ śubhāṅgo bhūyate 'dya hi // Dak_6.70 //",
    "K10dvavims_tu:671": " sāṃnidhyaṃ kurutedānīṃ pṛcchāmainaṃ vayaṃ sakhe /",
    "K10dvavims_tu:672": " hetubhūtam ayaṃ sa tvaṃ na ca prādeśikaḥ pumān // Dak_6.71 //",
    "K10dvavims_tu:673": " kasmād āgatas tvaṃ bho bhavan kiṃ puruṣarṣabhaḥ /",
    "K10dvavims_tu:674": " puṇyenopacitātmā te śriyābhiḥ prabhavojjvalaḥ // Dak_6.72 //",
    "K10dvavims_tu:675": " rājovāca //",
    "K10dvavims_tu:676": " brāhmaṇāḥ kiṃ na jānītha ratnavyūheti viśrutaḥ /",
    "K10dvavims_tu:677": " katham itthām ahaṃ bhadra tatra gacchāmi sāṃpratam // Dak_6.73 //",
    "K10dvavims_tu:678": " tadā brāhmaṇāḥ prītipramodyasaumanasyajātās tasmai rājñe āśīrvāṇīm abruvan //",
    "K10dvavims_tu:679": " jayo bhavatu bhūpendra tvayā yan manasepsitam /",
    "K10dvavims_tu:680": " tat sarvaṃ prāptam astv īti puṇyaśriyāsuśobhana // Dak_6.74 //",
    "K10dvavims_tu:681": " brāhmaṇās tathāstu me,",
    "K10dvavims_tu:682": " ity uktvā sa satkāraviśeṣaiḥ pūjayitvā visarjayati sma //",
    "K10dvavims_tu:683": " tato brāhmaṇāḥ prasādapratilabdhāḥ svam āśramaṃ prakrāntā abhūvan //",
    "K10dvavims_tu:684": " maitreya āha //",
    "K10dvavims_tu:685": " kena pāpair bhavet kāṇaḥ kuṣṭhāviṣṭaḥ kathaṃ bhavet /",
    "K10dvavims_tu:686": " itthaṃbhūtadvijāpyaiva,",
    "K10dvavims_tu:687": " aho kaṣṭaṃ narasya ca // Dak_6.75 //",
    "K10dvavims_tu:688": " maitreyeṇa tathā pṛṣṭo bhagavān āha taṃ punaḥ //",
    "K10dvavims_tu:689": " dṛṣṭam adṛṣṭam uktaṃ te mithyayā śapathaṃ kṛtam /",
    "K10dvavims_tu:690": " cakṣuhīno 'bhavat tena svārthī na parakāryakṛt // Dak_6.76 //",
    "K10dvavims_tu:691": " rājakārye dhanaṃ hṛtvā bhāṇḍāgārīkṛto dvijaḥ /",
    "K10dvavims_tu:692": " kiṃ cid dattvā parasyaiva svagṛhe nīyate punaḥ // Dak_6.77 //",
    "K10dvavims_tu:693": " tena karmavipākena kuṣṭhāviṣṭatanur dvijaḥ /",
    "K10dvavims_tu:694": " yat kṛtaṃ karma pākena tatphalam aśnute tathā // Dak_6.78 //",
    "K10dvavims_tu:695": " maitreya uvāca //",
    "K10dvavims_tu:696": " prabuddho 'haṃ bhagavan prabuddho 'haṃ sugata //",
    "K10dvavims_tu:697": " atha sa rājā campakavarṇāyāṃ lokadhātau buddhakṣetraṃ prāptavān /",
    "K10dvavims_tu:698": " tatra buddhakṣetre vimalaprabhā nāma caityaṃ manoramadarśanīyaprāsādikaṃ dṛṣṭvā paramaprītamanās tasyāśramam upāśritavān //",
    "K10dvavims_tu:699": " paryaṅkam ābhujya,",
    "K10dvavims_tu:700": " ṛjukāyaṃ praṇidhāya dhyānārāme sthitaḥ /",
    "K10dvavims_tu:701": " tatas tatkṣaṇaṃ pañcābhijñatvaṃ prāptah,",
    "K10dvavims_tu:702": " krameṇa ratnākaro nāma tathāgato 'rhan prāpto 'bhūt //",
    "K10dvavims_tu:703": " maitreya uvāca //",
    "K10dvavims_tu:704": " bhagavamṣ tathāgatadhātustūpajīrṇoddhāraṇānāṃ kīdṛśaṃ phalam //",
    "K10dvavims_tu:705": " tathāgatastūpabiṃbānāṃ sthāpanānāṃ yataḥ katham /",
    "K10dvavims_tu:706": " kīdṛśaṃ syāt phalaṃ teṣāṃ tat sarvaṃ deśaya prabho // Dak_6.79 //",
    "K10dvavims_tu:707": " bhagavān āha //",
    "K10dvavims_tu:708": " āḍhyo nirnaṣṭaśokaḥ kṣatasakalakalir locanānandapātraṃ",
    "K10dvavims_tu:709": " saubhāgyaśrīnidhānaṃ samupacitabalo kāntagātro yaśasvī /",
    "K10dvavims_tu:710": " tejasvī kāntarūpaḥ pravacanacaturo dāntasarvendriyāṅgo",
    "K10dvavims_tu:711": " 'vyagro dhīmān pradātā bhavati bhagavato buddhabimbaṃ vidhāya // Dak_6.80 //",
    "K10dvavims_tu:712": " yāvantaḥ paramāṇavo bhagavataḥ stūpeṣu bimbeṣu vā",
    "K10dvavims_tu:713": " tatkartur divi bhūtale ca niyataṃ tāvanti rājyāny api /",
    "K10dvavims_tu:714": " rūpārūpyasamādhisaṃpad akhilaṃ bhuktvā ca sarvaṃ sukham",
    "K10dvavims_tu:715": " ante janmajarāvipattirahitaṃ prāpnoti bauddhaṃ padam // Dak_6.81 //",
    "K10dvavims_tu:716": " dvātriṃśatā bhūṣitacārugātraḥ sallakṣaṇair lakṣitacakravartī /",
    "K10dvavims_tu:717": " bhavej jino 'nte jitadoṣaśatrus tāthāgatīṃ yaḥ pratimāṃ vidhatte // Dak_6.82 //",
    "K10dvavims_tu:718": " indriyāṇām avaikalyaṃ strītvadurgatidūratā /",
    "K10dvavims_tu:719": " janma mānuṣyakaṃ vaṃśa uccair ādeyavākyatā // Dak_6.83 //",
    "K10dvavims_tu:720": " jātiḥ śrutiḥ smṛtir dhairyam abhivāñcitasaṃpadaḥ /",
    "K10dvavims_tu:721": " sthāneṣv abhiniveśaś ca rāgādibhir abādhanā // Dak_6.84 //",
    "K10dvavims_tu:722": " saṃbodhir iti jāyante viśeṣāḥ sādhusaṃmatāḥ /",
    "K10dvavims_tu:723": " vidhāya buddhapratimāṃ stūpaṃ vā prāṇināṃ mudā // Dak_6.85 //",
    "K10dvavims_tu:724": " na yāti dāsyaṃ na daridrabhāvaṃ na preṣyatāṃ nāpi ca hīnajanma /",
    "K10dvavims_tu:725": " na cāpi vaikalyam ihendriyāṇāṃ yo lokanāthapratimāṃ karoti // Dak_6.86 //",
    "K10dvavims_tu:726": " etat saṃkṣepataḥ puṇyaṃ jñātavyaṃ caityakarmasu /",
    "K10dvavims_tu:727": " na śakyate jinaiḥ sarvair vaktuṃ sarvaṃ mayā katham // Dak_6.87 //",
    "K10dvavims_tu:728": " iti dvāviṃśatyavadānakathāyāṃ jīrṇoddhāraṇabimbakathā ṣaṣṭamaḥ paricchedaḥ //",
    "K10dvavims_tu:729": " VII. snānakathā",
    "K10dvavims_tu:730": " athānantara maitreyo bhagavantam uvāca saḥ /",
    "K10dvavims_tu:731": " caityānāṃ buddhabimbānāṃ snānānāṃ kathyatāṃ phalam // Dak_7.1 //",
    "K10dvavims_tu:732": " bhagavān āha //",
    "K10dvavims_tu:733": " ajita śṛṇu maitreya snānasya phalam uttamam /",
    "K10dvavims_tu:734": " caityāñāṃ buddhabimbānāṃ vakṣye lokārthahetave // Dak_7.2 //",
    "K10dvavims_tu:735": " nānāgandhaiḥ sugandhaiḥ snapayati sugataṃ puṣpadhūpāṅgarāgair",
    "K10dvavims_tu:736": " yo vā pūjaṃ karoti pramuditamanasā śravyavāditraśabdaiḥ /",
    "K10dvavims_tu:737": " mandākinyāṃ vijṛmbhatkanakamayasarojasya kiñjalkareṇu-",
    "K10dvavims_tu:738": " vyāptāyāṃ snāti so 'nte sakalakalimalakṣālito yānti mokṣam // Dak_7.3 //",
    "K10dvavims_tu:739": " divyastrīpīnatuṅgastanajaghanaghanāghātavikṣobhitāyāṃ",
    "K10dvavims_tu:740": " jṛmbhajjāmbūnadābjacyutasurabhirasodgāragandhaṃ kṣipatyām /",
    "K10dvavims_tu:741": " mandākinyāṃ suraughāḥ pratidinam udakakrīḍayā yad ramante",
    "K10dvavims_tu:742": " nānāgandhodakena snapanaphalam idaṃ buddhabhaṭṭārakasya // Dak_7.4 //",
    "K10dvavims_tu:743": " evaṃ maitreya mahānuśaṃsā tathāgateṣu kṛtapuṇyāni svalpam api bahu phalam //",
    "K10dvavims_tu:744": " atha tasmin samaye bhagavān sarvasabhāśritalokānāṃ kāṅkṣācchedanārtham ūrṇākośād bhrūvivarāntarād divyāṃ prabhām utsasarja /",
    "K10dvavims_tu:745": " tayā prabhayā trisāhasralokadhātum avabhāsya yāvad bhavāgraparyantam avabhāsayati sma //",
    "K10dvavims_tu:746": " tatraikapradeśe dharmakośavatīmahānagaryāṃ dharmamatir nāma śreṣṭhī prativasati sma //",
    "K10dvavims_tu:747": " sa ca mahādhano mahābhogo vistīrṇaparivāro dhanadhānyasaṃpanno gṛhakṣetra-udyānadāsadāsīpreṣakajanasaṃpannaḥ /",
    "K10dvavims_tu:748": " tatas tayā prabhayā sarvāvantaṃ gṛhaṃ bāhyābhyantaram avabhāsitam /",
    "K10dvavims_tu:749": " tatas tayā prabhayā tasya śarīraṃ spṛṣṭvā,",
    "K10dvavims_tu:750": " prahlāditamanāḥ kathayati //",
    "K10dvavims_tu:751": " aho kasya prabhāva eṣa na bhūto na bhaviṣyati,",
    "K10dvavims_tu:752": " hetubhūtaṃ kaṃ pṛccheyam //",
    "K10dvavims_tu:753": " ity uktvā tūṣṇīm abhūt //",
    "K10dvavims_tu:754": " tato bhagavato raśmijālaprabhayā gāthām abhāṣata //",
    "K10dvavims_tu:755": " prabhāvaviṣaye hy eṣa buddhasya ca jagadguroḥ /",
    "K10dvavims_tu:756": " tasmāt sarvaprayatnena buddhe bhaktikriyāṃ kuru // Dak_7.5 //",
    "K10dvavims_tu:757": " buddhaṃ tena vijānāhi sattvānāṃ mokṣadāyakam /",
    "K10dvavims_tu:758": " bhavāmbhodhinimagnānāṃ kleśajālavimocakam // Dak_7.6 //",
    "K10dvavims_tu:759": " śaraṇam anāthabūtānāṃ rogaśokavināśanam /",
    "K10dvavims_tu:760": " tāraṇaṃ sarvasattvānāṃ saṃsāraduḥkhasāgarāt // Dak_7.7 //",
    "K10dvavims_tu:761": " ity uktvāntarhito 'bhūt //",
    "K10dvavims_tu:762": " atha sa dharmamatiḥ śreṣṭhī buddhe bhagavati prasannapramodyajātena pūjāpuraḥsareṇa puṣpadhūpādinā pūjārghaṃ dattvā puṣpāñjaliṃ bhagavate prakṣiptavān",
    "K10dvavims_tu:763": " tato buddhānubhāvena sarvapuṣpāṇi puṣpamaṇḍapa iva tasthuḥ /",
    "K10dvavims_tu:764": " dhūpo 'bhrakūṭavat saṃsthitaḥ sitanīlapītaharitāruṇacitra iva śirasi samalaṃkṛto 'bhūt //",
    "K10dvavims_tu:765": " atha sa śreṣṭhī buddhe bhagavati cittaṃ prasādya namaskāraṃ kṛtvā buddham anusmaran sukhena tiṣṭhati //",
    "K10dvavims_tu:766": " tatas tasya śreṣṭhina alpāyutvāt kālaṃ gatvā tasya puṇyaprabhāvena trāyatriṃśeṣu deveṣūpapannaḥ //",
    "K10dvavims_tu:767": " tato divyastrībhiḥ saha mandākinyāṃ snātvā sukhalīlayā tiṣṭhati //",
    "K10dvavims_tu:768": " tataḥ svapuṇyavipākena ratnakūṭāgāre niṣadya svargaṃ svargād bhramati ramitvā krīḍitvā kramataś ca sa ratnamatīti khyātavān //",
    "K10dvavims_tu:769": " tataś ca śakro devānām indraḥ sudharmāyāṃ devasabhāyāṃ buddhasya varṇaṃ bhāsantaṃ taṃ dadarśa //",
    "K10dvavims_tu:770": " atha śakro devendras taṃ devaputraṃ kūṭāgāra _ _ṃ sutaptaṃ kuśalamūlaṃ dṛṣṭvā ca gāthayā pratyabhāṣat //",
    "K10dvavims_tu:771": " gātraṃ kena vimṛṣṭakāñcananibhaṃ padmotpalābhaṃ tava",
    "K10dvavims_tu:772": " gātraśrīr atulā kṛteyam iha te dehāt prabhā niḥsṛtā /",
    "K10dvavims_tu:773": " vaktraṃ kena vibuddhapadmasadṛśaṃ cāmīkarābhaṃ tava",
    "K10dvavims_tu:774": " brūhi tvaṃ mama devate phalam idaṃ yat karmajaṃ bhujyate // Dak_7.8 //",
    "K10dvavims_tu:775": " ratnamatidevaputra uvāca //",
    "K10dvavims_tu:776": " saśrāvako narāditya ākīrṇo varalakṣaṇaiḥ /",
    "K10dvavims_tu:777": " tat karma kuśalaṃ kṛtvā rājate 'bhyadhikaṃ mama /",
    "K10dvavims_tu:778": " jalajenduviśuddhābhaṃ vadanaṃ kāntadarśanam // Dak_7.9 //",
    "K10dvavims_tu:779": " śakraḥ prāha //",
    "K10dvavims_tu:780": " aho guṇamayaṃ kṣetraṃ sarvadoṣavivarjitam /",
    "K10dvavims_tu:781": " yatra nyastaṃ tvayā bījam iṣṭaṃ svargopapattaye // Dak_7.10 //",
    "K10dvavims_tu:782": " ko nārcayet pravarakāñcanarāśigauraṃ",
    "K10dvavims_tu:783": " buddhaṃ viśuddhakamalāyatacārunetram /",
    "K10dvavims_tu:784": " yatrādhikārajanitāny amareṣu tasya",
    "K10dvavims_tu:785": " rejuḥ sukhāni gagaṇeṣv iva pūrṇacandram // Dak_7.11 //",
    "K10dvavims_tu:786": " dharmatā khalu devaputrasya aciropapannasya trīṇi cittāny utpadyante //",
    "K10dvavims_tu:787": " kutaś cyutaḥ kutropapannaḥ kena karmaṇeti //",
    "K10dvavims_tu:788": " sa paśyati manuṣyebhyaś cyutaḥ praṇīteṣu deveṣu trāyatriṃseṣūpapannaḥ bhagavato 'ntike cittaṃ prasādyeti //",
    "K10dvavims_tu:789": " atha tasya devaputrasya cetasy etad abhavat //",
    "K10dvavims_tu:790": " na mama pratirūpaṃ syād yad ahaṃ paryuṣitaparivāso bhagavantaṃ darśanāyopasaṃkrāmayeyam /",
    "K10dvavims_tu:791": " iti sa devaputraḥ sarvāṅgavirājitagātro ratnacūḍasugandhādisaṃsṛṣṭadeha anekadevaputrasahasraparivṛtas tenaiva ratnakūṭāgāreṇa saha bhagavataḥ sakāśam upasaṃkrāntaḥ /",
    "K10dvavims_tu:792": " tato bhagavantaṃ divyapuṣpair avakīrya bhagavataḥ purastān niṣaṇṇo dharmaśravaṇāya //",
    "K10dvavims_tu:793": " atha khalu bhagavān sa devaputrasyāśayānuśayaṃ dhātuṃ prakṛtiṃ ca jñātvā caturāryasatyaprativedhikīṃ dharmadeśanāṃ kṛtavān //",
    "K10dvavims_tu:794": " yāṃ śrutvā tasya devaputrasya viṃśatiśikharasamudgataṃ satkāyadṛṣṭiśailaṃ jñānavajreṇa bhittvā śrotāpattiphalaṃ sākṣātkṛtam,",
    "K10dvavims_tu:795": " sa dṛṣṭasatyas trir udānam udānayati //",
    "K10dvavims_tu:796": " idam asmākaṃ bhadanta na mātrā na devatābhir na rājñā neṣṭajanabandhuvargeṇa kṛtam /",
    "K10dvavims_tu:797": " yad bhagavatā ucchoṣitā rudhirāśrusamudrā laṅghitā asthiparvatāḥ pihitāny apāyadvārāṇi vivṛtāni svargadvārāṇi pratisthāpitāḥ smo devamānuṣyeṣv iti āha ca //",
    "K10dvavims_tu:798": " tavānubhāvāt pihitaḥ sughoro hy apāyamārgo bahudoṣayuktaḥ /",
    "K10dvavims_tu:799": " apāvṛtā svargagatiḥ supuṇyā nirvāṇamārgaś ca mayopalabdaḥ // Dak_7.12 //",
    "K10dvavims_tu:800": " tvadāśrayāc cāptam apetadoṣaṃ mayādya śuddhaṃ suviśuddhacakṣuḥ /",
    "K10dvavims_tu:801": " prāptaṃ ca śāntaṃ padam āryakāntaṃ tīrṇaś ca duḥkhārṇavapāram asmi // Dak_7.13 //",
    "K10dvavims_tu:802": " naravarendra narāmarapūjita vigatajanmajarāmaraṇāmaya /",
    "K10dvavims_tu:803": " bhavasahasrasudurlabhadarśana saphalam adya mune tava darśanam // Dak_7.14 //",
    "K10dvavims_tu:804": " atha sa devaputro bhagavataś caraṇayoḥ praṇipatya saṃjātaharsaḥ suralokābhimukhaṃ divaṃ jagāma //",
    "K10dvavims_tu:805": " atha sa devaputro vaṇig iva labdhalābhaḥ sasyasaṃpanna iva karṣakaḥ śūra iva jitasaṃgrāmaḥ",
    "K10dvavims_tu:806": " sarvarogaparimukta ivāturo yayā vibhūtyā bhagavatsakāśam āgatas tayaiva vibhūtyā",
    "K10dvavims_tu:807": " svabhavanaṃ gataḥ //",
    "K10dvavims_tu:808": " yaṃ dṛṣṭvā saṃdigdhamanaso bhikṣavo bhagavantaṃ papracchuḥ /",
    "K10dvavims_tu:809": " kāni karmāṇi kṛtāny upacitāni sā devaputrasyedṛśī vibhūtir āsit //",
    "K10dvavims_tu:810": " avarakeṇa kuśalamūlena samanvāgataḥ sa devaputra iti //",
    "K10dvavims_tu:811": " atha bhagavān kṣaṇaṃ tūṣṇīm āsthāya sarvāvantaṃ bhikṣugaṇam āmantryaivam āha //",
    "K10dvavims_tu:812": " bhikṣavo vaḥ kim āścaryabhūtaṃ taddhetuṃ pravakṣyāmi śṛṇuta //",
    "K10dvavims_tu:813": " upte bīj[e] aṅkuraḥ syāt pṛthivyāṃ tasmād vallī suprajātā supuṣpā /",
    "K10dvavims_tu:814": " bahvī śākhā bahupattrā phalādyā loke tadvaj jñeyam evaṃ prakārāḥ // Dak_7.15 //",
    "K10dvavims_tu:815": " bīja upte hi varo bījāṅkuro hi mahān,",
    "K10dvavims_tu:816": " yathā bījāṅkuro pṛthivyāḥ,",
    "K10dvavims_tu:817": " dharaṇītalāl laṭā prajātānyaśeṣān mahāprajātānāṃ,",
    "K10dvavims_tu:818": " bahuśākhāpattrā sapuṣpajātātrāntare phalaprasiddhā subahuprakārāt //",
    "K10dvavims_tu:819": " tathā manuṣyā varaśreṣṭhabījaṃ supātrakṣetre pratiropayanti /",
    "K10dvavims_tu:820": " tadubhavo vṛkṣa na nīca kaś cit kṣayaṃ na yānti satataṃ phalanti // Dak_7.16 //",
    "K10dvavims_tu:821": " tasmāt kasya cid bhikṣo bījāṅkuraṃ mahattaram /",
    "K10dvavims_tu:822": " sarveṣāṃ caiva bījānāṃ puṇyabījaṃ subījakam // Dak_7.17 //",
    "K10dvavims_tu:823": " tat kasya hetoḥ //",
    "K10dvavims_tu:824": " bhūtapūrvaṃ bhikṣavo 'tīte 'dhvany asaṃkhyeya kalpair mallā nāma janapade kuśinagarapattanavane bhagavataḥ prabhūtaratnasya tathāgatasya dhātustūpam ekam asti /",
    "K10dvavims_tu:825": " tasmin nagare vibhavavihīnamahādīnaparamadaridraḥ śāntamatir nāma śreṣṭhī prativasati sma //",
    "K10dvavims_tu:826": " tasyānujo vigatamatir nāma,",
    "K10dvavims_tu:827": " tayor militvā tābhyām anekayatnena dhanārjanaṃ kṛtaṃ tathāpi na saphalam abhūt /",
    "K10dvavims_tu:828": " tat kasmād dhetoḥ pūrvakuśaladānahīnatvāt //",
    "K10dvavims_tu:829": " tataḥ prabhūtaratnatathāgatasya śāsane samutpannaḥ prakṛtipariśuddhir nāmopāsakaḥ prativasti sma //",
    "K10dvavims_tu:830": " sa dharmacittakaḥ karuṇācittam upasthāpya sarvasattvebhyo nityaṃ dharmaṃ deśayati //",
    "K10dvavims_tu:831": " tadyathā //",
    "K10dvavims_tu:832": " ye ke cit paścime kāle sarṣapaphalamātraṃ tathāgatasya śarīradhātuṃ pūjayiṣyanti /",
    "K10dvavims_tu:833": " tathāgatadhātustūpaṃ pūjayiṣyanti /",
    "K10dvavims_tu:834": " teṣāṃ sarvakarmabhayo 'ntaśaḥ paiśunyapāpakā akuśalān duḥkhadharmān na kramiṣyanti //",
    "K10dvavims_tu:835": " ye ye mānavās tathāgatadhātustūpaṃ pradakṣiṇaṃ kurvanti pūjayanti svadoṣaparihārārtham,",
    "K10dvavims_tu:836": " te pramādād gamyāgamya prāṇivadhādidoṣavilayaṃ bhaveyuḥ //",
    "K10dvavims_tu:837": " śubhāni dharmaḥ pariśuddhadharmaḥ pūrvāṇi pāpāni viśuddhadharmaḥ /",
    "K10dvavims_tu:838": " aho hi dharmaḥ paramāryadharmaḥ pavitradharmaḥ śubhakāridharmaḥ // Dak_7.18 //",
    "K10dvavims_tu:839": " atha sa daridrapuruṣo buddhasya dharmaṃ śrutvā prasādajāto nityam eva dharmaṃ śrotuṃ gacchatīti //",
    "K10dvavims_tu:840": " tadānujo vigatamaitr bhrātaraṃ uvāca /",
    "K10dvavims_tu:841": " bhrāta ā kiṃ tava maryādaṃ vyapahāya kāryaṃ dharmaśrutena kim,",
    "K10dvavims_tu:842": " tvayā saha vartanaṃ na sukaraṃ kartum,",
    "K10dvavims_tu:843": " parapreṣako bhūtvā vartayāmīty uktvā svagṛhān niṣkramya svacchandena,",
    "K10dvavims_tu:844": " anyasya preṣako 'bhūt //",
    "K10dvavims_tu:845": " atha sa daridro bhrātā viyoge sati cittavyākulībhūtvā tathāpi svayam eva manaḥ praśāntya dharmeṣu cintāparo vyavasthitaḥ //",
    "K10dvavims_tu:846": " athaikasmin dine raktakāṣāyavastrapātradhārī bhikṣur eko dvāramūleṣv athiṣṭhat piṇḍapātraṃ yācitum //",
    "K10dvavims_tu:847": " taṃ dṛṣṭvā śīghram eva gṛhaṃ praviśyādrākṣīt kiṃ cin na vidyate /",
    "K10dvavims_tu:848": " ātmanāhārāya parittāni taṇḍulāny eva santi,",
    "K10dvavims_tu:849": " sa sahasā gṛhītvā tasmai prāyacchat //",
    "K10dvavims_tu:850": " bhikṣur api tena yathā dattaṃ tathā gṛhītvā tam uvāca //",
    "K10dvavims_tu:851": " daridre 'pi ca puṇyātmā daridre tyāgadurlabhaḥ /",
    "K10dvavims_tu:852": " tasmāt puṇyānubhāvena dāridryaṃ te praṇaśyatu // Dak_7.19 //",
    "K10dvavims_tu:853": " bhadraṃ bhavatu te bhadra nāśayatu abhadrakam /",
    "K10dvavims_tu:854": " buddhe bhaktiprasādo 'stu tena svargopapattaye // Dak_7.20 //",
    "K10dvavims_tu:855": " ity uktvāntarhito 'bhūt //",
    "K10dvavims_tu:856": " atha tasya daridrasyaitad abhavat /",
    "K10dvavims_tu:857": " kiṃ kartavyam idānīṃ me hā dhig janma ca jīvitam /",
    "K10dvavims_tu:858": " vibhavasya vihīnena maraṇaṃ śobhanaṃ bhavet // Dak_7.21 //",
    "K10dvavims_tu:859": " punar api tasyaitad abhavat //",
    "K10dvavims_tu:860": " prakṛtipariśuddhināmopāsakasakāśād dharma śrutaṃ me /",
    "K10dvavims_tu:861": " ye ke cit paścime kāle sarṣapaphalamātraṃ tathāgatasya śarīradhātuṃ pūjayiṣyanti,",
    "K10dvavims_tu:862": " tathāgatasya dhātustūpaṃ pūjayiṣyanti,",
    "K10dvavims_tu:863": " teṣāṃ pūrvakarmāvaraṇāni kṣayo bhaviṣyatīti /",
    "K10dvavims_tu:864": " pāpakṣayatvāc cittaṃ pariśudhyate,",
    "K10dvavims_tu:865": " cittapariśuddhatvād dharma pariśudhyate,",
    "K10dvavims_tu:866": " dharmapariśuddhatvāt tenaiva phalaṃ labhyate //",
    "K10dvavims_tu:867": " tathā śrutaṃ me pariśuddhadharmeti //",
    "K10dvavims_tu:868": " atha tasyaitad abhavat /",
    "K10dvavims_tu:869": " tathā tathāgataṃ pūjayeyam iti so 'pi nirvāṇaṃ gataḥ /",
    "K10dvavims_tu:870": " tathāpy asya dhātustūpam asti tam ahaṃ pūjayeyam iti //",
    "K10dvavims_tu:871": " punas tasyaitad abhavat //",
    "K10dvavims_tu:872": " sāmagryāca vihīnena kiṃvidhair api pūjayet /",
    "K10dvavims_tu:873": " puṣpaṃ dhūpas tathā gandhaṃ dīpanaivedyam eva ca /",
    "K10dvavims_tu:874": " etair vidhiṃ vinā pūjā kiṃ pūjāphalam āpyate // Dak_7.22 //",
    "K10dvavims_tu:875": " iti daridraḥ samanuśocya tiṣṭhati dīnamānasaḥ //",
    "K10dvavims_tu:876": " atha tasya dharmaśrutasya puṇyānukūla pratodeneva pracodayati sma //",
    "K10dvavims_tu:877": " tasya manasi etad abhavat //",
    "K10dvavims_tu:878": " na mama pratirūpaṃ syād yad ahaṃ tathāgatadhātustūpa upāsitavyaḥ pānīyamātreṇa snānaṃ kartavyam /",
    "K10dvavims_tu:879": " iti matvā mṛnmayaghataṃ gṛhītvā nadyāṃ tīre snātvā pariśuddhamānaso jalam ādāya tasmin stūpe snāpayati sma //",
    "K10dvavims_tu:880": " tato dinamāsātyāyād ekasmin dine caityabimbasnānāya jalam ādātuṃ gacchati //",
    "K10dvavims_tu:881": " jalam ādāya tadā gatvā snānaṃ cāpi prakalpitam /",
    "K10dvavims_tu:882": " tadā ghaṭāt patitāni ratnāni vividhāni ca // Dak_7.23 //",
    "K10dvavims_tu:883": " tataḥ sa śāntamatis tāni dṛṣṭvā prasādajāto manasīty abhūt //",
    "K10dvavims_tu:884": " namaskaromi stūpāya caityāya dharmadhātave /",
    "K10dvavims_tu:885": " niryātayāmi ratnāni caityāya śuddhacetasā // Dak_7.24 //",
    "K10dvavims_tu:886": " tataḥ sa pratinivṛtya nadyās tīre pragacchati /",
    "K10dvavims_tu:887": " dadarśa sa daridreṇa ratnāni ca samākulā // Dak_7.25 //",
    "K10dvavims_tu:888": " vajravaiḍūryamasāramuktāmaṇikyabāhulam /",
    "K10dvavims_tu:889": " karketanendranīlādi puṣparāgādinā tathā /",
    "K10dvavims_tu:890": " nadyāḥ pravāhaṃ kṣobhitvā sasāra sikatāsthale // Dak_7.26 //",
    "K10dvavims_tu:891": " buddhapuṇyānubhāvena daridreṇācireṇa ca /",
    "K10dvavims_tu:892": " prāpyate ratnalābhāni svapnopameva īdṛśā // Dak_7.27 //",
    "K10dvavims_tu:893": " tataḥ sa daridras tāni svecchayā gṛhya punar api /",
    "K10dvavims_tu:894": " svaṃ bhavanaṃ pratinivṛtya cintayann uvāca //",
    "K10dvavims_tu:895": " aho guṇamayaṃ kṣetraṃ sarvadoṣavivarjitam /",
    "K10dvavims_tu:896": " sevayā svalpamātreṇa prāpto 'haṃ saphalaṃ padam // Dak_7.28 //",
    "K10dvavims_tu:897": " tataḥ sa mahādhano 'bhūt suṣkahrado nīragāsaritsamūhair itas tataḥ praveśita iva pūrṇo 'bhūt //",
    "K10dvavims_tu:898": " tataḥ prabhṛti rājñā rājāmātyair brāhmaṇaiḥ saṃmānitaḥ sādhubhir lokasaṃmato 'bhūt //",
    "K10dvavims_tu:899": " sādhu satpuruṣa eṣa loke prakhyātaḥ //",
    "K10dvavims_tu:900": " atha sa śreṣṭhī ullāsitamanā harṣasaumanasyajāto buddhe cittaṃ prasādayām āsa //",
    "K10dvavims_tu:901": " tato dinamāsātyayāt tasyaitad abhavat //",
    "K10dvavims_tu:902": " aho buddhaprabhāvo hi acintyasaṃpadapradaḥ /",
    "K10dvavims_tu:903": " bhikṣā rāśiṣaḥ saṃprāptā dāridryaṃ duḥkhitaṃ gatam // Dak_7.29 //",
    "K10dvavims_tu:904": " atha sa śreṣṭhī mahatā satkāreṇa stūpeṣu ratnamaya kūṭāgāraṃ kṛtam abhūt /",
    "K10dvavims_tu:905": " nānāgandhodakena snāpanaṃ kṛtaṃ tridhā pradakṣiṇīkṛtya mūrdhnā praṇipatya sāñjaliṃ ca praṇidhānaṃ cakāra /",
    "K10dvavims_tu:906": " bhagavan me janmāntare tathāvidhena tathāgateṣu manaḥprasādaḥ san ratnamayakūṭāgāreṇa saha svarge trāyatriṃśeṣv upapattir bhaveyam //",
    "K10dvavims_tu:907": " ity uktvā nityam eva tasmin stūpe paryupāsitaḥ //",
    "K10dvavims_tu:908": " atha sa śreṣṭhī saṃsārike kṛtakaraṇīyo buddhe bhagavati cittaṃ prasādya kālagataḥ //",
    "K10dvavims_tu:909": " kālaṃ gatvā dharmakośavatinagare dharmamatiśreṣṭhijanma babhūva /",
    "K10dvavims_tu:910": " mahādhano mahābhogo vistīrṇadhanadhānyasaṃpanna ihaiva janmani mayi prasādya bhaktitaḥ pūjāṃ kṛtavān /",
    "K10dvavims_tu:911": " tat sarvaṃ mamāgre vahanti /",
    "K10dvavims_tu:912": " prādurbhūtaṃ jalāny agre muktāvalīva śobhitā /",
    "K10dvavims_tu:913": " puṣpaṃ ca puṣpakūṭeva dhūpo 'bhrakūṭavat sthitaḥ // Dak_7.30 //",
    "K10dvavims_tu:914": " tatas tasya śreṣṭhina alpāyutvād bauddhe prasādya kālagataḥ praṇīteṣu trāyatriṃśeṣu deveṣūpapannaḥ svapuṇyaphalavipākena ratnakūṭāgāre niṣadyādyarātrau tatrāgacchati /",
    "K10dvavims_tu:915": " mayā dharmo deśitaḥ //",
    "K10dvavims_tu:916": " kiṃ manyadhve bhikṣavo yo 'sau tena kālena tena sanayena sa dāridro 'yaṃ ratnamatir nāma devaputro mayi dharmaṃ śrutvā svabhavanaṃ gataḥ //",
    "K10dvavims_tu:917": " bhutapūrvaṃ prabhūtaratnasya tathāgatasya dhātustūpe snānakṛtamātreṇa mahadthno 'bhūt /",
    "K10dvavims_tu:918": " tena paścād ratnamayakūṭāgaraṃ k rtaṃ tenaiva praṇidhānavaśās ratnakūṭāgāreṇa saha svargeṣūpapannaḥ //",
    "K10dvavims_tu:919": " iti dvāviṃśatyavadānakathāyāṃ snānakathāparivarto nāma saptamaḥ paricchedaḥ //",
    "K10dvavims_tu:920": " VIII. kuṅkumādidānakathā",
    "K10dvavims_tu:921": " atha kadā cid buddho bhagavān satkṛto gurukṛto mānitaḥ pūjito rājabhī rājāmātyair",
    "K10dvavims_tu:922": " dhanibhiḥ sārthavāhair devair nāgair yakṣāsuragaruḍakinnaramahoragair abhyarcito",
    "K10dvavims_tu:923": " buddho bhagavān jñāto mahāpuṇyalābhī cīvarapiṇḍapātraśayanāsanaglānapratyayabhaiṣajyapariṣkārāṇāṃ",
    "K10dvavims_tu:924": " saśrāvakasaṃgho mahatā satkāreṇa pūjito dharmaśravanārtham /",
    "K10dvavims_tu:925": " tadā buddho bhagavān svaṃ prabhāvaṃ pradarśayan yeṣām unnatacittānāṃ mānamadadarpaprahāṇārthaṃ parṣadbhyo dharmaṃ deśitavān /",
    "K10dvavims_tu:926": " tac chrutvā sabhāśritajanāḥ saṃmodavantaḥ //",
    "K10dvavims_tu:927": " tasminn avasare tadā tatra rājagṛhe 'nyatamaḥ sautīrṇo nāma vaṇig āsīt /",
    "K10dvavims_tu:928": " mahādhano mahābhogo vistīrṇaparivāraprāptaḥ /",
    "K10dvavims_tu:929": " tadātmasadṛśāt kulāt kalatram ānītam /",
    "K10dvavims_tu:930": " tayā saha sukhena tiṣṭhati //",
    "K10dvavims_tu:931": " sa cintayati /",
    "K10dvavims_tu:932": " tathā na yuktam,",
    "K10dvavims_tu:933": " kiṃ tu pitā cāsmākaṃ kiṃkarmaphalopajīvī āsīt /",
    "K10dvavims_tu:934": " aham api tathā kariṣyāmīti //",
    "K10dvavims_tu:935": " yady okkarika āsīd okkarikatvāṃ kariṣyāmi /",
    "K10dvavims_tu:936": " mahāsamudravaṇig āsīt tat tathā kariṣyāmīti //",
    "K10dvavims_tu:937": " tadā kenāpi kathyamānena śrutam /",
    "K10dvavims_tu:938": " jānāmi pitā cāsmākaṃ samudravaṇig āsīt /",
    "K10dvavims_tu:939": " iti cintayitvā svapatnīm uvāca //",
    "K10dvavims_tu:940": " kānte matkarmaṇā eva vaṇikkule jātas tenāhaṃ ratnākaraṃ mahāsamudraṃ gantum icchāmi /",
    "K10dvavims_tu:941": " tvayā gṛhācāraṃ kṛtvā tiṣṭha ma bhītāsi /",
    "K10dvavims_tu:942": " acireṇāgamiṣyāmi mamārthe devatāṃ smṛtvā dhairyam ālambya mā sāhasaṃ kuru //",
    "K10dvavims_tu:943": " tac chrutvā patny uvāca //",
    "K10dvavims_tu:944": " mā brūhi nātha bhartas tvaṃ kathaṃ tiṣṭhāmy ahaṃ nanu /",
    "K10dvavims_tu:945": " viśeṣair abalājātiḥ ko rakṣati gṛhe tava // Dak_8.1 //",
    "K10dvavims_tu:946": " kasmai sādhayate dravyaṃ putro vā te na vidyate /",
    "K10dvavims_tu:947": " yad asti pūrvadravyaṃ te tena śānto bhava prabho // Dak_8.2 //",
    "K10dvavims_tu:948": " kim eva bahubhir dravyaiḥ kleśa eva yad udbhavet /",
    "K10dvavims_tu:949": " kleśināṃ hi sadā duḥkhaṃ saṃsāre sukhatā kutaḥ // Dak_8.3 //",
    "K10dvavims_tu:950": " bahudravyavatāṃ nityaṃ kleśaduḥkhaṃ mahad bhayam /",
    "K10dvavims_tu:951": " tan nirarthaṃ bahudravyaṃ sādhane mā kurūdyamam // Dak_8.4 //",
    "K10dvavims_tu:952": " bhartā uvāca //",
    "K10dvavims_tu:953": " itthaṃ mā vadasi kānte kuladharmaiṣa me yataḥ /",
    "K10dvavims_tu:954": " nīcena mahatā cāpi kuladharmaṃ na varjayet // Dak_8.5 //",
    "K10dvavims_tu:955": " viśeṣeṇa gṛhasthānāṃ dhanaṃ mūlaṃ tu dehinām /",
    "K10dvavims_tu:956": " dhanenāpi vihīnasya kuto mitraṃ kutaḥ sukham // Dak_8.6 //",
    "K10dvavims_tu:957": " dravyenaiva vaśāḥ sarve pumān api dhanena ca /",
    "K10dvavims_tu:958": " dhanena lokasatkāraṃ yāty ataḥ sādhayed dhanam // Dak_8.7 //",
    "K10dvavims_tu:959": " patny uvāca //",
    "K10dvavims_tu:960": " svāmin vinā kathaṃ nāthaṃ tiṣṭhāmi cāham ekikā /",
    "K10dvavims_tu:961": " candreṇa rahitā rātrir andhakāraṃ gṛhe yathā // Dak_8.8 //",
    "K10dvavims_tu:962": " punaś ca //",
    "K10dvavims_tu:963": " yasmāt striyo vinā bhartrā tarkayante parair api /",
    "K10dvavims_tu:964": " bhūmau patitamāṃsāni piṇḍāni śakunair iva // Dak_8.9 //",
    "K10dvavims_tu:965": " bhaveṣu lobhavastūni nārīpuṣpaphalāni ca /",
    "K10dvavims_tu:966": " kasyāsti nāgame cittaṃ dṛṣṭvā strīṣu vimohitām // Dak_8.10 //",
    "K10dvavims_tu:967": " adāntaś cittamātaṅgaḥ satpathena kathaṃ vrajet /",
    "K10dvavims_tu:968": " kupathena yadā gacchet prapaten nārake hi saḥ // Dak_8.11 //",
    "K10dvavims_tu:969": " viśeṣeṇa striyā dharmaḥ prāpyate yas sudurlabhaḥ /",
    "K10dvavims_tu:970": " tasmāt saṃtrasitāṃ svāmin mā māṃ tyajya vraja svayam // Dak_8.12 //",
    "K10dvavims_tu:971": " tat kasya hetoḥ //",
    "K10dvavims_tu:972": " śṛṇuṣvaikakathāṃ bhartaḥ śrutaṃ me mātari kva cit /",
    "K10dvavims_tu:973": " manasā cintitāt pāpād veśyā bhavati brāhmaṇī // Dak_8.13 //",
    "K10dvavims_tu:974": " bhartā uvāca //",
    "K10dvavims_tu:975": " kathaṃ veśyā bhavet kānte brāhmaṇī sukulodbhavā /",
    "K10dvavims_tu:976": " manasā cintitāmātrair idam āścaryam adbhutam // Dak_8.14 //",
    "K10dvavims_tu:977": " patny uvāca //",
    "K10dvavims_tu:978": " kośalā nagarī cāsīd viśālapariśobhitā /",
    "K10dvavims_tu:979": " vidvajjanasamākīrṇā sujanaiḥ pariśobhitā // Dak_8.15 //",
    "K10dvavims_tu:980": " tasmin pure mahā-āḍhyo brāhmaṇo vedapāragaḥ /",
    "K10dvavims_tu:981": " sa patnīsahitaś cāsau vasate sukhalīlayā // Dak_8.16 //",
    "K10dvavims_tu:982": " tato daśāvibhāgeṇa mṛto 'sau dvijasattamaḥ /",
    "K10dvavims_tu:983": " vihāya priyasauhārdaṃ vivaśāt sarvavaibhavāt // Dak_8.17 //",
    "K10dvavims_tu:984": " tatpatnī brāhmaṇī sā vai aprasūtā sayauvanī /",
    "K10dvavims_tu:985": " bhartur guṇān anusmṛtya abhūd asvasthacetanā // Dak_8.18 //",
    "K10dvavims_tu:986": " dineṣu gacchatsu nitānta-āturā bhartur viyogād virahāc ca premṇaḥ /",
    "K10dvavims_tu:987": " śītopacāraiś ca kṛte 'pi gātre dāheva yasyā jvalitogravahninā // Dak_8.19 //",
    "K10dvavims_tu:988": " kā malakarpaṭī śayye markaṭīśayanopamā /",
    "K10dvavims_tu:989": " tasyās tathāvidhair anyair upacāraiś ca ko vidhiḥ // Dak_8.20 //",
    "K10dvavims_tu:990": " upacāriṇī tatas tasyā vaidyam āhūya darśitā /",
    "K10dvavims_tu:991": " vaidyena hastaṃ saṃgṛhya dhamanī vīkṣyate punaḥ // Dak_8.21 //",
    "K10dvavims_tu:992": " dṛṣṭvā uktaṃ tadā tena,",
    "K10dvavims_tu:993": " praśrabdhā na cikitsayā /",
    "K10dvavims_tu:994": " yasyā viraharoge na vaidyauṣadhir lagiṣyati // Dak_8.22 //",
    "K10dvavims_tu:995": " iti vicārya vaidyo 'sau pratyāgataḥ svakaṃ gṛham /",
    "K10dvavims_tu:996": " dhamanīdṛṣṭam anyaṃ ca gṛhītvā hi yathā matam // Dak_8.23 //",
    "K10dvavims_tu:997": " yataḥ, acetanī glānī puṃsasya pāṇināspṛśat /",
    "K10dvavims_tu:998": " sparśamātreṇa tasyā vai hṛdaye śītalaṃ tv abhūt // Dak_8.24 //",
    "K10dvavims_tu:999": " hṛdaye svasthabhūtena parivṛtopacārikā /",
    "K10dvavims_tu:1000": " paśyantī cakṣuṣā sarvāḥ sā babhāṣe śanaiḥ śanaiḥ // Dak_8.25 //",
    "K10dvavims_tu:1001": " kena pṛṣṭādya me haste kena spṛṣṭā ca me tanau /",
    "K10dvavims_tu:1002": " kīdṛśī sukhasvasthāni ucyatāṃ mayi he sakhi // Dak_8.26 //",
    "K10dvavims_tu:1003": " upacārikā ūcuḥ //",
    "K10dvavims_tu:1004": " svāmini te vinā svasthaiḥ vaidyaḥ prajñaptaḥ kāmyayā /",
    "K10dvavims_tu:1005": " glānānām akṣaṇā kiṃ ca dṛṣṭvā auṣadham ācaret // Dak_8.27 //",
    "K10dvavims_tu:1006": " brāhmaṇī uvāca //",
    "K10dvavims_tu:1007": " striyo vā puruṣo vāpi,",
    "K10dvavims_tu:1008": " svastho jātaś ca me hṛdi /",
    "K10dvavims_tu:1009": " īdṛśaḥ sukhajāto me glānaṃ śāntam abhūt kṣaṇāt // Dak_8.28 //",
    "K10dvavims_tu:1010": " upacārikā ūcuḥ //",
    "K10dvavims_tu:1011": " na striyaḥ svāmini vaidyaḥ pumāṃl lokacikitsakaḥ /",
    "K10dvavims_tu:1012": " dhamanīmātram ālakṣya gatavān svagṛhe sa ca // Dak_8.29 /",
    "K10dvavims_tu:1013": " brāhmaṇī uvāca //",
    "K10dvavims_tu:1014": " ahaha puruṣohastapṛṣṭamātreṇa me hṛdi /",
    "K10dvavims_tu:1015": " upajātam īdṛśaṃ saukhyaṃ krīḍākṛte kathaṃ sukham // Dak_8.30 //",
    "K10dvavims_tu:1016": " iti cintitamātreṇa,",
    "K10dvavims_tu:1017": " aghībhavati sā vratī /",
    "K10dvavims_tu:1018": " ihajanma tatas tyaktvā karmavāyubhir īritā // Dak_8.31 //",
    "K10dvavims_tu:1019": " pātarinagare ramye veśyājanma babhūva sā /",
    "K10dvavims_tu:1020": " kāmaratīti nāmnā sā rūpalāvaṇyaśobhitā // Dak_8.32 //",
    "K10dvavims_tu:1021": " kramato yauvanī cābhūt kandarpamadagarvitā /",
    "K10dvavims_tu:1022": " tasyā mātā ratīlolā putrīṃ vadati tatra ca // Dak_8.33 //",
    "K10dvavims_tu:1023": " asmākaṃ kuladharmeṣu veśyāvṛttiṃ kuruṣva tat /",
    "K10dvavims_tu:1024": " viśeṣai rūpalāvaṇyaṃ mahāṃś ca jana rocate /",
    "K10dvavims_tu:1025": " krīḍaṃ kuruṣva putri tvaṃ bahuśo dhanadaiḥ saha // Dak_8.34 //",
    "K10dvavims_tu:1026": " tataḥ prabhṛti sā kāmaratī asakṛt svakulavyavahāraṃ kṛtavatī //",
    "K10dvavims_tu:1027": " tataḥ kāmaratī pañcatvam upagatā narake patitā //",
    "K10dvavims_tu:1028": " svāminn aham api tathā bhaviṣyatīti tvām ahaṃ vakṣyāmi //",
    "K10dvavims_tu:1029": " mā bhaiṣī he priye kānte sādhu sādhu subhāṣitam /",
    "K10dvavims_tu:1030": " na bhaviṣyet tathā tvaṃ hi saṃtiṣṭha dṛḍhacetasā // Dak_8.35 //",
    "K10dvavims_tu:1031": " atha satīrṇavaṇijaḥ patnīvacanam akṛtvā paṇyam ādāya bahubhir vāṇijair mahāsamudram avatīrṇaḥ //",
    "K10dvavims_tu:1032": " tasya patnī nātiyauvanavatī madhyavayasī aprasūtā /",
    "K10dvavims_tu:1033": " tataḥ kaścidvarṣāntare gate sā putrārthe ca svāmino 'rthe utkaṇṭhitā paritasyati na cāsyā bhartā āgacchati // // sā uvāca //",
    "K10dvavims_tu:1034": " bhartā naivāgataḥ kasmāt dīrghakālaṃ gato vaṇik /",
    "K10dvavims_tu:1035": " tadā vinā ca saṅgena kutaḥ putrodayaṃ mama /",
    "K10dvavims_tu:1036": " vayasi gate viśeṣais tu vaṃśacchedo na saṃśayaḥ // Dak_8.36 //",
    "K10dvavims_tu:1037": " tasyā bhartā sautīrṇo 'sau nāgataḥ sucireṇa ca /",
    "K10dvavims_tu:1038": " hṛdaye śokaśalyena tiṣṭhati dīnamānasā // Dak_8.37 //",
    "K10dvavims_tu:1039": " atha sautīrṇavaṇijo mahatā satkāreṇa,",
    "K10dvavims_tu:1040": " ke cit pratyāgatā vaṇijāḥ,",
    "K10dvavims_tu:1041": " sugandhadravyāṇi tathāgatāya niryātaye tyaktvā pattralekhaṃ cānyavaṇijasya haste dattvā preṣayati //",
    "K10dvavims_tu:1042": " tataḥ sa vaṇijas tasya patnyai haste pattraṃ samarpayati //",
    "K10dvavims_tu:1043": " tadā tasya patny āgṛhītvā lekham,",
    "K10dvavims_tu:1044": " kuśalavārttāṃ papraccha //",
    "K10dvavims_tu:1045": " kuśalī bhadra me bhartā kuśalaṃ sarvavastukam /",
    "K10dvavims_tu:1046": " siddhāni sarvakāryāṇi mā kaś cid rujayā vapuḥ // Dak_8.38 //",
    "K10dvavims_tu:1047": " so 'vocat sarvaṃ kuśalaṃ mā bhaiṣīty uktvā svagṛhaṃ gataḥ //",
    "K10dvavims_tu:1048": " atha sā tasya patnī bhartā āgamiṣyatīti cintyāśayā utkaṇṭhitamanās tiṣṭhati //",
    "K10dvavims_tu:1049": " pratyāgate tataś cāsmiṃs tasya durdaivayogataḥ /",
    "K10dvavims_tu:1050": " tadā ca taraṇe naukā babhūva pralayāmbudhau // Dak_8.39 //",
    "K10dvavims_tu:1051": " tadā tena anusmṛtya buddhanāma udīritam /",
    "K10dvavims_tu:1052": " kṣaṇāt prāṇaṃ yayau tatra tenāsau sugatiṃ gataḥ // Dak_8.40 //",
    "K10dvavims_tu:1053": " naśyanti sarvavastūni jīvaś cāpi praṇaśyati /",
    "K10dvavims_tu:1054": " vārttāpi nāgatas tasya mṛto 'pi jīvito 'tha vā //",
    "K10dvavims_tu:1055": " agaman viṃśaty abdāni kālaṃ gata abhūd asau // Dak_8.41 //",
    "K10dvavims_tu:1056": " dineṣu gacchatsu kramataś ca vṛddhā dhammillaśuklā kubjā ca sābhūt /",
    "K10dvavims_tu:1057": " tathāpi tasyāḥ sneho na naśyati cānekadevasmaraṇena tiṣṭhati // Dak_8.42 //",
    "K10dvavims_tu:1058": " atha sā cintayām āsa svāminā prahitāni ca /",
    "K10dvavims_tu:1059": " sugandhagandhadravyāṇi buddhāya sugatāya ca // Dak_8.43 //",
    "K10dvavims_tu:1060": " pūjayāmi kathaṃ cātra śākyasiṃhaṃ guṇodadhim /",
    "K10dvavims_tu:1061": " ajātaśatruṇā rājñā buddhapūjānivārite // Dak_8.44 //",
    "K10dvavims_tu:1062": " atha sā cintayām āsa pūjayāmi tathāgatam /",
    "K10dvavims_tu:1063": " prāsādaśikhare sthitvā candanena vilepanaiḥ // Dak_8.45 //",
    "K10dvavims_tu:1064": " tatas tayā pramodena bhaktipūrveṇa cetasā /",
    "K10dvavims_tu:1065": " arcitaṃ candanenaiva kusumaiḥ saha maṇḍalam // Dak_8.46 //",
    "K10dvavims_tu:1066": " tataḥ sā prāñjaliṃ kṛtvā natvāha sādaraiḥ punaḥ /",
    "K10dvavims_tu:1067": " bhartā me 'pi mṛto vāpi jīvito vātha vā punaḥ // Dak_8.47 //",
    "K10dvavims_tu:1068": " vārttāpi nāgatā tasya kathaṃ he bhagavan mune /",
    "K10dvavims_tu:1069": " sarvajñaḥ sarvadarśī tvaṃ nāsti kiṃ cid aveditam // Dak_8.48 //",
    "K10dvavims_tu:1070": " svapnaṃ dāsyasi me nātha,",
    "K10dvavims_tu:1071": " asti nāsty atha vā mune /",
    "K10dvavims_tu:1072": " darśanam autsukaṃ jātaṃ bhartur vadanapaṅkajam // Dak_8.49 //",
    "K10dvavims_tu:1073": " iti sā yācanaṃ kṛtvā tad dināni nināya ca /",
    "K10dvavims_tu:1074": " saṃveśāya niśāyāṃ vai svāgāranilayaṃ yayau // Dak_8.50 //",
    "K10dvavims_tu:1075": " atha bhagavān sarvajñas tasyā āśayaṃ jñātvā svaṃ prabhāvaṃ pradarśayann ṛddhyā brahmasvareṇa sautīrṇaṃ prāvadat //",
    "K10dvavims_tu:1076": " sautīrṇa tava patnyā tvām eva kālagataṃ na jānāti /",
    "K10dvavims_tu:1077": " tasmād divyarūpaṃ dhṛtvā svargād avatīrya divyadehaṃ svapnaṃ darśayatu //",
    "K10dvavims_tu:1078": " iti sahacittotpādād bhagavataḥ sautīrṇavaṇijo divyaśarīram abhivīkṣya,",
    "K10dvavims_tu:1079": " dharmatā khalu aciropapannasya trīṇi cittāny utpadyante //",
    "K10dvavims_tu:1080": " kutaś cyutvā,",
    "K10dvavims_tu:1081": " ihopapannaḥ,",
    "K10dvavims_tu:1082": " kena karmaṇeti /",
    "K10dvavims_tu:1083": " sa paśyati manuṣyebhaś cyutas trāyatriṃśeṣūpapanno bhagavataḥ kuṅkumādidānād iti //",
    "K10dvavims_tu:1084": " tatas sugandhamukho devaputraś calavimalakuṇḍalahārārdhahāravibhūṣitagātro ratnacūḍaḥ",
    "K10dvavims_tu:1085": " kuṅkumatamālapattrādyalaṃkṛtagātras tām eva rātriṃ sugandhagandhena catuḥkrośaṃ sphuritvā",
    "K10dvavims_tu:1086": " yatra yatra gataḥ svargalokād avatīrya bhāryāyāḥ koṣṭhāgāre pratyasthāt //",
    "K10dvavims_tu:1087": " tataḥ sā imaṃ svapnam apaśyat //",
    "K10dvavims_tu:1088": " bhartā uvāca //",
    "K10dvavims_tu:1089": " kānte jānīhi tvadbhartā mamaiva maraṇaṃ dhruvam /",
    "K10dvavims_tu:1090": " tvaṃ na jānīṣi mā bhītā svargalokād ihāgataḥ // Dak_8.51 //",
    "K10dvavims_tu:1091": " buddhaprabhāvān nānyena kuṅkumādipradānataḥ /",
    "K10dvavims_tu:1092": " divyalokasukhaṃ bhuktvā tiṣṭhāmi sukhalīlayā // Dak_8.52 //",
    "K10dvavims_tu:1093": " kāśmīragośīrṣakacandanāni dadanti tasmai sugatottamāya /",
    "K10dvavims_tu:1094": " te prāpnuvanti hy amarālayeṣu sugandhadehāḥ khalu ye manuṣyāḥ // Dak_8.53 //",
    "K10dvavims_tu:1095": " buddheṣu dharmeṣu tathā ca saṃghe prasannacittā bhava cāpramattā /",
    "K10dvavims_tu:1096": " tathā bhavethās tvam ato yathāhaṃ kalyāṇamārgaṃ nacireṇa prāptum // Dak_8.54 //",
    "K10dvavims_tu:1097": " iti jinānubhāvena svapatnīṃ dharmam upadeśya svabhavanaṃ gataḥ //",
    "K10dvavims_tu:1098": " tataḥ sā tathāvidhaṃ svapnaṃ dṛṣṭvā prabudhyati mahādbhūtaṃ ca saṃprāptā śokākulitamānasā //",
    "K10dvavims_tu:1099": " tatotthāyāsanāt sā ca vimṛśya manasā punaḥ /",
    "K10dvavims_tu:1100": " satyasvapnam imaṃ jñātvā duḥkhotphullatanūruhā /",
    "K10dvavims_tu:1101": " vepathus tasyās tanur nūnam aśru sravati locanāt // Dak_8.55 //",
    "K10dvavims_tu:1102": " tataḥ kṛtvā samādhānaṃ nanāma sugatāya vai /",
    "K10dvavims_tu:1103": " rakṣa māṃ bhagavañ chāstaḥ kuru nātha anugraham // Dak_8.56 //",
    "K10dvavims_tu:1104": " ity uktvā suprasannena bhagavān sugatottamaḥ /",
    "K10dvavims_tu:1105": " pūrvavad maṇḍalaṃ kṛtvā aṣṭau dināni pūjitaḥ // Dak_8.57 //",
    "K10dvavims_tu:1106": " tataḥ kālavaśāt sāpi pañcatvam upasaṃgatā /",
    "K10dvavims_tu:1107": " praṇītatrāyatriṃśeṣūpapannā devakanyakā // Dak_8.58 //",
    "K10dvavims_tu:1108": " sugandhagandhinī nāma devakanyābhavat tadā /",
    "K10dvavims_tu:1109": " bhartrā saha sukhenaiva svarge tiṣṭhati sā ciram // Dak_8.59 //",
    "K10dvavims_tu:1110": " tatas tau saṃbhāṣitau bhagavataḥ kuṅkumādidānād devalokeṣūpapannau //",
    "K10dvavims_tu:1111": " tasmād bhagavataḥ sakāśaṃ gacchāvaḥ paryupāsanāya vadanāyeti //",
    "K10dvavims_tu:1112": " tadā sugandhamukhadevaputrastrīpuruṣau sugandhagandhena catuḥkrośaṃ sphuritvā tām",
    "K10dvavims_tu:1113": " eva rātriṃ sarvaṃ jetavanamahāvihāram udāreṇāvabhāsya bhagavantaṃ candanādisugandhavarṣaiḥ",
    "K10dvavims_tu:1114": " pūrayitvā bhagavataḥ purastān niṣaṇṇau dharmaśravaṇāya //",
    "K10dvavims_tu:1115": " atha bhagavān sugandhamukhadevaputrayor āśayaṃ prakṛtiṃ ca jñātvā tādṛśīṃ caturāryasaṃprativedhikīṃ dharmadeśanāṃ kṛtavān /",
    "K10dvavims_tu:1116": " yāṃ śrutvā tayoḥ strīpuruṣayor viṃśatiśikharasamudgataṃ satkāyadṛṣṭiśailaṃ jñānavajreṇa bhittvā śrotāpattiphalaṃ sākṣātkṛtam //",
    "K10dvavims_tu:1117": " sa dṛṣṭasatyas trir udānam udānayati sma //",
    "K10dvavims_tu:1118": " idam asmākaṃ bhadanta na mātrā kṛtaṃ na pitrā kṛtaṃ na rājñā na devatābhir neṣṭasvajanabandhuvargeṇa na pūrvapretair na śramaṇabrāhmaṇair yad bhagavatāsmākaṃ kṛtam /",
    "K10dvavims_tu:1119": " apāyadvārāṇi pihitāni svargadvārāṇi pratiṣṭhāpitāni //",
    "K10dvavims_tu:1120": " tavānubhāvāt pihitaḥ sughoro hy apāyamārgo bahudoṣayuktaḥ /",
    "K10dvavims_tu:1121": " apāvṛtā svargagatiḥ supuṇyā nirvāṇamārgaś ca mayopalabdhaḥ // Dak_8.60 //",
    "K10dvavims_tu:1122": " tvadāśrayāc cāptam apetadoṣaṃ nāv adya labdhaṃ suviśuddhacakṣuḥ /",
    "K10dvavims_tu:1123": " prāptaṃ ca śāntaṃ padam āryakāntaṃ tīrṇaṃ ca duḥkhārṇavapāram asmin //",
    "K10dvavims_tu:1124": " naravarendra narāmarapūjita vigatajanmajarāmaraṇāmaya /",
    "K10dvavims_tu:1125": " bhavaśahasrasudurlabhadarśana saphalam adya mune tava darśanam // Dak_8.62 //",
    "K10dvavims_tu:1126": " avanamya bhagavataś caraṇau dvāv abhivandya jātasaṃharṣau gamiṣyāva ity ārocya suralokābhimukhaṃ divaṃ jagatuḥ //",
    "K10dvavims_tu:1127": " atheha bhikṣavaḥ pūrvarātriṃ jāgarikāyogam anuyuktā viharanti /",
    "K10dvavims_tu:1128": " tair dṛṣṭo bhagavato 'ntike udāro 'vabhāsaḥ /",
    "K10dvavims_tu:1129": " yaṃ dṛṣṭvā saṃdigdhā bhagavantaṃ papracchuḥ //",
    "K10dvavims_tu:1130": " kiṃ bhagavann asyāṃ rātrau bhagavantaṃ darśanāya brahmā sahāpatiḥ śakro devendra uta catvāro lokapālā upasaṃkrāntāḥ //",
    "K10dvavims_tu:1131": " bhagavān āha //",
    "K10dvavims_tu:1132": " na bhikṣavo brahmā sahāpatir na śakro devendro nāpi catvāro lokapālā māṃ darśanāyopasaṃkrāntāḥ /",
    "K10dvavims_tu:1133": " (Dak: 78)",
    "K10dvavims_tu:1134": " asau sautīrṇavaṇijo mahāsamudram avatīrṇaḥ /",
    "K10dvavims_tu:1135": " tato 'sau sautīrṇavaṇijo mahyaṃ kuṅkumādisugandhadravyāṇi dattvānyaṃ preṣitaḥ /",
    "K10dvavims_tu:1136": " tataḥ pratyāgate durdaivayogān mahāmbudhau samudramadhye nāvaṃ bhagnībhūtvā samudre patitvā kālaṃ gataḥ //",
    "K10dvavims_tu:1137": " tasya patnī sugandhagandhinī devakanyā,",
    "K10dvavims_tu:1138": " tayā mayi prasannībhūya prāsādaśikhare sthitvā kuṅkumādisugandhair aṣṭau dināni pūjitaḥ,",
    "K10dvavims_tu:1139": " tayā praṇidhānaṃ kṛtam //",
    "K10dvavims_tu:1140": " yatre me svāminaḥ sthāne preṣyatāṃ sugata /",
    "K10dvavims_tu:1141": " iti tatpuṇyapraṇidhānavaśāt trāyatriṃśeṣu deveṣūpapannā //",
    "K10dvavims_tu:1142": " tāv imāṃ rātriṃ matsakāśam upasaṃkrāntau,",
    "K10dvavims_tu:1143": " tayor mayā dharma deśitam,",
    "K10dvavims_tu:1144": " dṛṣṭasatyau ca svabhavanaṃ gatau //",
    "K10dvavims_tu:1145": " tasmāt tarhi bhikṣavaḥ śikṣitavyam /",
    "K10dvavims_tu:1146": " yat triratneṣv upakāraṃ kuryān nāpakāram ity evaṃ bhikṣavaḥ śikṣitavyaṃ mamāntare mama nirvṛte //",
    "K10dvavims_tu:1147": " tato bhikṣavaḥ saṃśayajātā bhagavantaṃ papracchuḥ //",
    "K10dvavims_tu:1148": " bhagavan ko hetuḥ kaḥ pratyaya asau sautīrṇaḥ kuṅkumādigāndhikavastūni prahitāni,",
    "K10dvavims_tu:1149": " tvaddarśanam aprāpya samudramadhye kālagata iti //",
    "K10dvavims_tu:1150": " (Dak: 79) bhagavān āha //",
    "K10dvavims_tu:1151": " bhikṣavaḥ śṛṇudhvam //",
    "K10dvavims_tu:1152": " bhūtapūrvaṃ bhikṣavaḥ pradeśikamaṇḍalino rājaika asti /",
    "K10dvavims_tu:1153": " tatrājiravatīnāmanadīpāre nātidūre nānāpādapadrumopaśobhite manoramavistāre saritpravāhite dharmarucir nāma ṛṣiḥ prativasati sma /",
    "K10dvavims_tu:1154": " sa nityaṃ dharma śrotuṃ gacchatīti //",
    "K10dvavims_tu:1155": " atha kadā cid ṛṣyāśramamārgāntare duṣṭajantor bhayam utpādita iti lokopavādaṃ śrutvā sa rājā sahāyair iṣudhanu sajjīkṛtya ṛṣyāśramaṃ gatavān",
    "K10dvavims_tu:1156": " tata ṛṣyāśramaṃ prāpya gurupraṇāmaṃ kṛtvā nānāvinodakathālāpena sukhena tiṣṭhati //",
    "K10dvavims_tu:1157": " tataḥ sa munir dhanurbāṇaṃ dṛṣṭvā rājānam uvāca //",
    "K10dvavims_tu:1158": " alam anena rājan dhanurbāṇaṃ sajjīkṛtya,",
    "K10dvavims_tu:1159": " āgatas tvam /",
    "K10dvavims_tu:1160": " ahaṃ duṣṭo na,",
    "K10dvavims_tu:1161": " me dṛṣṭvā rājan bhīto 'si vā punaḥ //",
    "K10dvavims_tu:1162": " atha sa rājā karṇaṃ mṛṣṭvā praṇāmaṃ kṛtvāha /",
    "K10dvavims_tu:1163": " ma evaṃ brūhi guro tvadbhayaviṣādān na,",
    "K10dvavims_tu:1164": " kiṃ tu mārgānte duṣṭajantor bhayam utpādita iti lokopavādaṃ śrutvāgato 'ham iti //",
    "K10dvavims_tu:1165": " atha ṛṣir abravīt /",
    "K10dvavims_tu:1166": " mā khedaṃ kuru he rājan saṃsāreṣu asārake /",
    "K10dvavims_tu:1167": " helayā cāparādhi syāt kathitaṃ tvayi bhūpate // Dak_8.63 //",
    "K10dvavims_tu:1168": " saṅkaṭaprāptakāleṣu paśyann api na paśyate /",
    "K10dvavims_tu:1169": " śrutam api na bhāvyaṃ te tasmāc cokto mahīdhara // Dak_8.64 //",
    "K10dvavims_tu:1170": " śastre bhṛte prahāreyuḥ kasmiṃś cit prāṇiṣu svayam /",
    "K10dvavims_tu:1171": " samādhānaṃ tato bhūtvā krīyase dṛḍhacetasā // Dak_8.65 //",
    "K10dvavims_tu:1172": " kasmāc chāsitam itthaṃ te śṛṇu tvaṃ bhūpate punaḥ /",
    "K10dvavims_tu:1173": " akāraṇe gate prāṇe śastreṇa vidhyate yadi // Dak_8.66 //",
    "K10dvavims_tu:1174": " vyathayā prāṇinā tena pralāpaiḥ kandanena tu /",
    "K10dvavims_tu:1175": " punaḥ śāpayate nūnaṃ doṣaśalyo hi jāyate // Dak_8.67 //",
    "K10dvavims_tu:1176": " ahiṃsā paramo dharma ahiṃsā paramaṃ tapaḥ /",
    "K10dvavims_tu:1177": " ahiṃsā paramaṃ jñānam ahiṃsā paramaṃ padam // Dak_8.68 //",
    "K10dvavims_tu:1178": " atha sa rājā tatheti satyam eva ity uktvā gurucaraṇau praṇāmaṃ kṛtvā pratinivṛttayati sahāyaiḥ saha pathi nānākathāvinodaiḥ //",
    "K10dvavims_tu:1179": " tato nadīṃ niṣkramya,",
    "K10dvavims_tu:1180": " upārdhaṃ prāptavān dṛṣṭaḥ /",
    "K10dvavims_tu:1181": " madhyāhne ravikiraṇair ātaptaiḥ pānīyaṃ pītvā tarucchāyāyām āśṛtāṃ mṛgapatnīṃ dadarśa //",
    "K10dvavims_tu:1182": " atha sahasaiva sa rājā guror vacanaṃ vismāritas tāṃ mṛgapatnīṃ śareṇa bhinnaḥ /",
    "K10dvavims_tu:1183": " udare śaraṃ bhidyati //",
    "K10dvavims_tu:1184": " tato mṛgapatnī mānuṣyagirā rājānam evam āha //",
    "K10dvavims_tu:1185": " sādhu sādhu mahārāja kṛtas tvam uttamaṃ vratam /",
    "K10dvavims_tu:1186": " tvaṃ ca rājarṣabhaḥ śreṣṭhadevajātiḥ sudhārmikaḥ // Dak_8.69 //",
    "K10dvavims_tu:1187": " na mānuṣā cāsmi manuṣyavarya mṛgy apy ahaṃ tvadviṣayāntavāsā /",
    "K10dvavims_tu:1188": " vṛddhā tvadīyena tṛṇodakena kathaṃ hi rājan tvayi khedayatnaḥ // Dak_8.70 //",
    "K10dvavims_tu:1189": " lakṣmīniketaṃ yadupāśrayeṇa prāpto 'si lokābhimataṃ nṛpatvam /",
    "K10dvavims_tu:1190": " trātāsi loke vyasane bhayeṣu kathaṃ nu rājan śareṇa bhinno me // Dak_8.71 //",
    "K10dvavims_tu:1191": " ahaṃ hi paśujātiḥ syām ajñānadīnadurbalā /",
    "K10dvavims_tu:1192": " āhāro maithunaṃ nidrā paśuvṛttis tathā nṛpa // Dak_8.72 //",
    "K10dvavims_tu:1193": " naikadharmādhikāras tvaṃ dharmādharmavicārakṛt /",
    "K10dvavims_tu:1194": " bhūpāla iti vikhyātaḥ sarvalokaiḥ praśaṃsitaḥ // Dak_8.73 //",
    "K10dvavims_tu:1195": " subalo balahīnānāṃ dīnānāṃ śaraṇaṃ prabhuḥ /",
    "K10dvavims_tu:1196": " īdṛśas tvaṃ mahārāja kathaṃ me jīva hāritaḥ // Dak_8.74 //",
    "K10dvavims_tu:1197": " viśeṣair gurviṇī cāham udarasthasya kā gatiḥ /",
    "K10dvavims_tu:1198": " asya mukhaṃ na paśyeyaṃ tenāsyaṃ paśyate na me // Dak_8.75 //",
    "K10dvavims_tu:1199": " punaś ca //",
    "K10dvavims_tu:1200": " na siṃhajātir na ca vyāghrajātir na ṛkṣajātir na ca sūkarī hy aham /",
    "K10dvavims_tu:1201": " vṛkā na jātir na ca krūrajātis tvayā kimarthaṃ svaśareṇa bhinnā // Dak_8.76 //",
    "K10dvavims_tu:1202": " vyādhānāṃ caṇḍakrūrāṇam alajjānāṃ tathaiva ca /",
    "K10dvavims_tu:1203": " asatyānāṃ ca duṣṭānām evācāravidho nṛpa // Dak_8.77 //",
    "K10dvavims_tu:1204": " tato rājā idaṃ vacanaṃ śrutvā śalyam iva gadgadakaṇṭhena pratyuttaraṃ dātuṃ na śaknoti //",
    "K10dvavims_tu:1205": " tatra kṣaṇaṃ tūṣṇīm āsthāya sa rājā mṛgapatnīm uvāca //",
    "K10dvavims_tu:1206": " kiṃ manyase mṛgīdānīṃ mṛgayānā[ṃ]gate 'pi ca /",
    "K10dvavims_tu:1207": " aparādhena lipto 'haṃ guror vacanaṃ nānyathā // Dak_8.78 //",
    "K10dvavims_tu:1208": " kākatālīva yat prāpya pramodenābhinirmite /",
    "K10dvavims_tu:1209": " na kiṃ cit krūracittena na ca te dveṣabhāvataḥ // Dak_8.79 //",
    "K10dvavims_tu:1210": " mṛgapatny uvāca //",
    "K10dvavims_tu:1211": " kiṃ manyase mahārāja prasādena parātmani /",
    "K10dvavims_tu:1212": " svakānāṃ ca parāṇāṃ ca śarīraṃ tulyam eva ca // Dak_8.80 //",
    "K10dvavims_tu:1213": " sukhaduḥkhaṃ ca sarveṣāṃ kathaṃ na jñāyase nṛpa /",
    "K10dvavims_tu:1214": " mama prāṇaharas tvaṃ hi kiṃ vaktavyam ataḥ param // Dak_8.81 //",
    "K10dvavims_tu:1215": " ity uktvā sā mṛgī kālagatā //",
    "K10dvavims_tu:1216": " tatas tasya bhartā mṛgaḥ samāyātaḥ ghrāṇo nocchvāsam āghrāya paśyati tāṃ mṛtaśarīrāṃ dṛṣṭvā ucchedakarīram iva sahasā bhūmau papāta /",
    "K10dvavims_tu:1217": " krameṇa smṛtim upasthāpya karuṇakaruṇair nānāvilāpaṃ cakāra //",
    "K10dvavims_tu:1218": " hā prāṇānandanasnehe vrajase katham ekikā /",
    "K10dvavims_tu:1219": " māṃ vihāyādhunā tatra kathaṃ kena prahāritā // Dak_8.82 //",
    "K10dvavims_tu:1220": " samārjavaṃ samaṃ jñānaṃ mama tulyaparākramā /",
    "K10dvavims_tu:1221": " tvadguṇaṃ kathaṃ vismṛtya manye kāntārabhīṣaṇam // Dak_8.83 //",
    "K10dvavims_tu:1222": " suhṛdanye na vidyante tavaikavallabhaḥ khalu /",
    "K10dvavims_tu:1223": " idānīṃ sneham utsṛjya kathaṃ te jīva hāritaḥ // Dak_8.84 //",
    "K10dvavims_tu:1224": " tataḥ sa rājānam uvāca //",
    "K10dvavims_tu:1225": " mama prāṇasameyaṃ strī patnī me jīvahāritā /",
    "K10dvavims_tu:1226": " atisnehatarā strī me kathaṃ te prāṇahāritā // Dak_8.85 //",
    "K10dvavims_tu:1227": " atha sa mṛgas tasmai śāpitaḥ //",
    "K10dvavims_tu:1228": " yathā me patnī nadīmadhye sthitvā prahāritena vyāpāditā /",
    "K10dvavims_tu:1229": " tathā tvaṃ samudramadhye pañcatvam upagacchatu //",
    "K10dvavims_tu:1230": " caturvarṇānāṃ hīnavarṇo bhavatv iti śanaiḥ svam āśramaṃ gato mṛgaḥ //",
    "K10dvavims_tu:1231": " kiṃ manyadhve bhikṣavas tena kālena tena samayena ṛṣir āsīd ahaṃ saḥ /",
    "K10dvavims_tu:1232": " yo 'sau sautīrṇaḥ sa rājābhūt //",
    "K10dvavims_tu:1233": " mṛgaśāpena śreṣṭhī bhūtvā samudramadhye kālagataḥ /",
    "K10dvavims_tu:1234": " kiṃ tu bauddhanāmānusmṛtya pramodya kuṅkumādidānato deveṣūpapannaḥ //",
    "K10dvavims_tu:1235": " mahānuśaṃsā bhikṣavaḥ kuṅkumādigandhadānasya tathāgateṣu mahānuśaṃsā //",
    "K10dvavims_tu:1236": " punaś ca śṛṇu //",
    "K10dvavims_tu:1237": " majjadvāravilāsinīkarakucaśroṇyūruvisphāritāṃ",
    "K10dvavims_tu:1238": " yat sphītasphuṭapaṅkajāṃ surapatir mandākinīṃ gāhate /",
    "K10dvavims_tu:1239": " kāntābhiḥ smaravihvalābhir asakṛl lokottamāyādarāt",
    "K10dvavims_tu:1240": " tad gandhodakapādyadhūpakusumasraggandhadānāt phalam // Dak_8.86 //",
    "K10dvavims_tu:1241": " yad rājā cakravartī viyati gataghanaiḥ kuṅkumāmbhaḥpravāhaiḥ",
    "K10dvavims_tu:1242": " karpūrāmodavadbhir malayajasurabhiśleṣaśītair yutāyām /",
    "K10dvavims_tu:1243": " gaṅgāyām aṅgasaukhyaṃ paramam anubhavan modate sundarībhis",
    "K10dvavims_tu:1244": " tat tyāgāt kuṅkumāder guṇagaṇanidhaye buddhabhaṭṭārakāya // Dak_8.87 //",
    "K10dvavims_tu:1245": " mṛdaṅgavīṇāpaṭahapraṇādaiḥ kṛtvā tu pūjāṃ sugatottamānām /",
    "K10dvavims_tu:1246": " śṛṇoti śabdān suramānuṣāṇāṃ śrotraṃ ca divvaṃ labhate viśiṣṭam // Dak_8.88 //",
    "K10dvavims_tu:1247": " iti śrīdvāviṃśatyavadānakathāyāṃ kuṅkumādidānakathāparivarto nāmāṣṭamaḥ paricchedaḥ //",
    "K10dvavims_tu:1248": " IX. chattradānakathā",
    "K10dvavims_tu:1249": " atha khalu maitreyo bodhisattvo mahāsattvo bhagavantam evam āha // bhagavan",
    "K10dvavims_tu:1250": " buddheṣu stūpabimbeṣu chattram udāraṃ pradiśanti ye /",
    "K10dvavims_tu:1251": " teṣāṃ phalaṃ kīdṛśaṃ syād bhāṣasva sugata prabho // Dak_9.1 //",
    "K10dvavims_tu:1252": " evam ukte 'tha bhagavān kṣaṇam eva tūṣṇīm āsthāya,",
    "K10dvavims_tu:1253": " idaṃ mahānimittaṃ prādurbhāvam akarot svaṃ prabhāvasaṃdarśanārthaṃ buddhapūjāsaṃvartanārthaṃ buddhe 'prasannānāṃ cittānāṃ manaḥprasannasaṃjananārtham",
    "K10dvavims_tu:1254": " athānantaraṃ mahāpṛthivī ṣaḍvikāraṃ prakampitā,",
    "K10dvavims_tu:1255": " ā rasātalaṃ yāvat sumerum api /",
    "K10dvavims_tu:1256": " evaṃrūpāṇy adbhutāni bhavanty anyāni ca //",
    "K10dvavims_tu:1257": " tadyathā //",
    "K10dvavims_tu:1258": " saṃkṣiptāni viśālībhavanti /",
    "K10dvavims_tu:1259": " hastinaḥ krośanti /",
    "K10dvavims_tu:1260": " aśvā hreṣante /",
    "K10dvavims_tu:1261": " gṛhagatāni vividhavādyabhāṇḍāni svayaṃ nadanti /",
    "K10dvavims_tu:1262": " andhāś cakṣuḥ pratilabhante / badhirāḥ",
    "K10dvavims_tu:1263": " śrotraṃ labhante /",
    "K10dvavims_tu:1264": " mūkaḥ pravyāhārasamartho bhavati /",
    "K10dvavims_tu:1265": " indriyavikalā indriyāṇi pūrṇāni labhante /",
    "K10dvavims_tu:1266": " unmattā vigatamadā bhavanti,",
    "K10dvavims_tu:1267": " viṣapīḍitā nirviṣā bhavanti /",
    "K10dvavims_tu:1268": " anyonyavairiṇo maitrīṃ pratilabhante /",
    "K10dvavims_tu:1269": " gurviṇyaḥ svastinā prajāyante /",
    "K10dvavims_tu:1270": " bandhanabaddhā bandhanād vimucyante /",
    "K10dvavims_tu:1271": " adhanā dhanāni pratilabhante /",
    "K10dvavims_tu:1272": " bubhukṣitāḥ pūrṇodarā bhavanti /",
    "K10dvavims_tu:1273": " rogārttā rogair vimuktā bhavanti /",
    "K10dvavims_tu:1274": " antarikṣāś ca devā divyapuṣpavarṣam utsṛjanti //",
    "K10dvavims_tu:1275": " (Dak: 87)",
    "K10dvavims_tu:1276": " atha śakro devānām indra adhastāj jñānadarśanaṃ pravartya tatkṣanam eva svargalokāt prasarati /",
    "K10dvavims_tu:1277": " bhagavataḥ pūjārthaṃ svayam eva mahāpramāṇadivyasuvarṇaratnamayacchattraṃ dhṛtvā devagaṇaiḥ sārdhaṃ tatra gṛddhakūṭaparvate samāyāti koṭipramāṇadundubhayaḥ pranādayan //",
    "K10dvavims_tu:1278": " atha śakro devānām indro bhagavantaṃ dadarśa /",
    "K10dvavims_tu:1279": " dvātriṃśatā mahāpuruṣalakṣaṇaiḥ samanvāgataṃ kāñcanaparvatam iva śriyā jvalantaṃ bhagavantaṃ suvarṇaratnamayaiś chattraiḥ saṃchādita abhūt /",
    "K10dvavims_tu:1280": " tripradakṣiṇīkṛtya bhagavataḥ pādau śirasābhivandya bhagavataḥ purastān niṣaṇṇaḥ //",
    "K10dvavims_tu:1281": " atha bhagavān dharmaṃ kathayā saṃdarśya samuttejayati saṃharṣayati //",
    "K10dvavims_tu:1282": " ⟨anitya saṃsāram anitya koṣam anitya sauhṛdi saputradārā /",
    "K10dvavims_tu:1283": " anitya rājo vividhopabhogyaṃ saṃsārake sarvam anityam eva //",
    "K10dvavims_tu:1284": " dānaṃ vibhūṣaṇaṃ loke dānaṃ durgatinivāraṇam /",
    "K10dvavims_tu:1285": " dānaṃ svargasya sopāṇaṃ dānaṃ śāntikaraṃ śubham //⟩",
    "K10dvavims_tu:1286": " atha śakro devānām indraḥ saparivāro dharmaṃ śrutvā punar api divaṃ jagmuḥ //",
    "K10dvavims_tu:1287": " (Dak: 88)",
    "K10dvavims_tu:1288": " tadanantaraṃ parṣajjanās taddhetukaṃ cāveditamanasaḥ,",
    "K10dvavims_tu:1289": " teṣām āśayaṃ jñātvā bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ //",
    "K10dvavims_tu:1290": " kutremāni bhagavan kuśalamūlāni kṛtāni yato bhagavata evaṃvidhā pūjā bhikṣusaṃghasya ceti //",
    "K10dvavims_tu:1291": " bhagavān āha //",
    "K10dvavims_tu:1292": " tathāgatenaiva tāni bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāny oghavatpratyupasthitāny avaśyabhāvīni",
    "K10dvavims_tu:1293": " mayaitāni karmāṇi kṛtāny upacitāni,",
    "K10dvavims_tu:1294": " ko 'nyaḥ pratyanubhaviṣyati /",
    "K10dvavims_tu:1295": " na bhikṣavaḥ karmāṇi kṛtāni pṛthivīdhātau nāpavāyvagniṣu vipacyante śubhāny aśubhāni ca //",
    "K10dvavims_tu:1296": " bhūtapūrvaṃ bhikṣavo 'tīte 'dhvani kṣamāvatyāṃ mahānagaryām utpāditaḥ kṣemaṃkaro",
    "K10dvavims_tu:1297": " nāma tathāgato 'rhan samyaksaṃbuddho vidyācaraṇasaṃpannaḥ sugato lokavid anuttaraḥ",
    "K10dvavims_tu:1298": " puruṣadamyasarathiḥ śāstā devānāṃ ca manuṣyāṇāṃ ca buddho bhagavān etarhi tiṣṭhati saśiṣyaḥ //",
    "K10dvavims_tu:1299": " tena khalu punaḥ samayena anyatamajanapade rājadhānī āsīt /",
    "K10dvavims_tu:1300": " manoramā ṛddhisphītā subhikṣā cākīrṇabahujanaparivṛtā vidvajjanasampannā /",
    "K10dvavims_tu:1301": " tasyāṃ rājadhānyāṃ mahākṣatriyamūrdhnābhiṣikto (Dak: 89)",
    "K10dvavims_tu:1302": " mahāvīryavān paramadhārmiko dharmarājo dharmeṇa rājyaṃ kārayati sma //",
    "K10dvavims_tu:1303": " atha sa mahākṣatriyo mūrdhnābhiṣiktaḥ kṣemaṃkarasya tathāgatasya mahāśaṃsāvarṇanaṃ bhāṣitaṃ śrutvā paramaṃ prasādayām āsa //",
    "K10dvavims_tu:1304": " atha tatkṣaṇam eva vividhapūjopakaraṇaṃ sajjīkṛtya nimantraṇārthaṃ dūtaṃ preṣayati /",
    "K10dvavims_tu:1305": " aśvavegena hastivegena rathavegena /",
    "K10dvavims_tu:1306": " tataḥ kramatas tatrānuprāptas tathāgataṃ prārthayām āsa //",
    "K10dvavims_tu:1307": " he bhagavan kṣemaṃkara samyaksaṃbuddha mahākṣatriyo mūrdhnābhiṣikto tvayi nimantraṇaṃ preṣita adya caturthadine saśiṣyaḥ parṣadgaṇaiḥ saha samāyāntu mahāmune //",
    "K10dvavims_tu:1308": " ity uktvā kṣemaṃkaraṃ samyaksaṃbuddhaṃ praṇipatya svaviṣayaṃ pratyāgataḥ //",
    "K10dvavims_tu:1309": " atha sa mahākṣatriyo mūrdhnābhiṣiktaś caturthadine puṣpadhūpagandhacchattradhvajapaṭākāḥ sajjīkṛtya,",
    "K10dvavims_tu:1310": " puṣpāñjaliṃ prakṣiptavān //",
    "K10dvavims_tu:1311": " tato buddhānubhāvena tāni puṣpāṇi kṣemaṃkarasya tathāgatasya śirasi praticchannāni babhūvuḥ //",
    "K10dvavims_tu:1312": " atha bhikṣavaḥ kṣemaṃkaraṃ samyaksaṃbuddhaṃ papracchuḥ /",
    "K10dvavims_tu:1313": " kuta idaṃ bhadanta bhagavan nimantraṇam āyātam iti //",
    "K10dvavims_tu:1314": " (Dak: 90) kṣemaṃkaraḥ samyaksaṃbuddhaḥ provāca //",
    "K10dvavims_tu:1315": " mahākṣatriyo mūrdhnābhiṣikto nimantraṇaṃ kṛtam /",
    "K10dvavims_tu:1316": " tatrāsmābhir gantavyaṃ sajjīkurvantu bhikṣavaḥ // Dak_9.2 // iti //",
    "K10dvavims_tu:1317": " atha kṣemaṃkaras tathāgato 'rhan samyaksaṃbuddhaś caturthadine bhikṣugaṇaiḥ parivṛtaḥ kṣemaṃkaro bhagavān dānto dāntaparivāraḥ śāntaḥ śāntaparivāraḥ",
    "K10dvavims_tu:1318": " mukto muktaparivāraḥ āścarya āścaryaparivāraḥ /",
    "K10dvavims_tu:1319": " vinīto vinītaparivāro 'rhann arhatparivāraḥ /",
    "K10dvavims_tu:1320": " vītarāgo vītarāgaparivāraḥ prāsādikaḥ prāsādikaparivāro vṛṣabha iva gogaṇaparivṛtaḥ /",
    "K10dvavims_tu:1321": " gaja iva kalabhagaṇaparivṛtaḥ /",
    "K10dvavims_tu:1322": " siṃha iva daṃṣṭrigaṇaparivṛtaḥ /",
    "K10dvavims_tu:1323": " rājahaṃsa iva haṃsagaṇaparivṛtaḥ /",
    "K10dvavims_tu:1324": " suparṇīva pakṣigaṇaparivṛtaḥ /",
    "K10dvavims_tu:1325": " vipra iva śiṣyagaṇaparivṛtaḥ /",
    "K10dvavims_tu:1326": " bālāhāśva iva turagagaṇaparivṛtaḥ /",
    "K10dvavims_tu:1327": " deśika ivādhvagagaṇaparivṛtaḥ /",
    "K10dvavims_tu:1328": " sūra iva yodhagaṇaparivṛtaḥ /",
    "K10dvavims_tu:1329": " sārthavāha iva vaṇiggaṇaparivṛtaḥ /",
    "K10dvavims_tu:1330": " śreṣṭhīva paurajanaparivṛtaḥ /",
    "K10dvavims_tu:1331": " (Dak: 91) koṭṭarāja iva mantrigaṇaparivṛtaḥ /",
    "K10dvavims_tu:1332": " cakravartīva putrasahasraparivṛtaḥ /",
    "K10dvavims_tu:1333": " candra iva nakṣatragaṇaparivṛtaḥ /",
    "K10dvavims_tu:1334": " sūrya iva raśmisahasraparivṛtaḥ /",
    "K10dvavims_tu:1335": " dhṛtarāṣṭra iva gandharvagaṇaparivṛtaḥ /",
    "K10dvavims_tu:1336": " virūḍhaka iva kumbhāṇḍagaṇaparivṛtaḥ /",
    "K10dvavims_tu:1337": " virūpākṣa iva nāgagaṇaparivṛtaḥ /",
    "K10dvavims_tu:1338": " dhanada iva yakṣagaṇaparivṛtaḥ /",
    "K10dvavims_tu:1339": " vemacitrīvāsuragaṇaparivṛtaḥ /",
    "K10dvavims_tu:1340": " śakra iva tridaśagaṇaparivṛtaḥ /",
    "K10dvavims_tu:1341": " brahmā iva brahmakāyikaparivṛtaḥ /",
    "K10dvavims_tu:1342": " stimita iva jalanidhiḥ sajala iva jaladharo vimada iva gajapatiḥ /",
    "K10dvavims_tu:1343": " sudāntair indriyair asaṃkṣobhiteryāpathena pracacāra //",
    "K10dvavims_tu:1344": " anekair devagaṇānucarair buddhadharmair nānādevaputraiḥ saṃvarṇitaiḥ saṃgītair vādyapraṇādaiḥ kṣemaṃkaro bhagavāṃs tāṃ rājadhānīm anuprāptaḥ",
    "K10dvavims_tu:1345": " aśrauṣīd rājā mahākṣatriyo mūrdhnābhiṣiktaḥ kṣemaṃkarasamyaksaṃbuddhaś cāsmākaṃ rājadhānīm",
    "K10dvavims_tu:1346": " anuprāpta iti śrutvā ca mahatyā rājarddhyā mahatā rājānubhāvena samanvāgato yena",
    "K10dvavims_tu:1347": " bhagavān kṣemaṃkaraḥ samyaksaṃbuddhas tenopasaṃkrānta upasaṃkramya kṣemaṃkarasya",
    "K10dvavims_tu:1348": " samyaksaṃbuddhasya pādau śirasā vanditvaikānte niṣaṇṇaḥ //",
    "K10dvavims_tu:1349": " (Dak: 92)",
    "K10dvavims_tu:1350": " atha rājānaṃ kṣatriyaṃ mūrdhnābhiṣiktaṃ kṣemaṃkaraḥ samyaksaṃbuddho bodhikarair dharmaiḥ samādāpayati //",
    "K10dvavims_tu:1351": " athā sa rājā labdhaprasādajātaḥ kṣemaṃkaraṃ samyaksaṃbuddhaṃ rājakule nimantrya śatarasena bhojanena pratipāditaḥ //",
    "K10dvavims_tu:1352": " śatasahasramūlyena suvarṇacchattreṇa saṃchādayām āsa //",
    "K10dvavims_tu:1353": " atha sa bhagavān kṣemaṃkaraḥ samyaksaṃbuddho dharmavarsaṃ pravarṣitum ārabdhaḥ //",
    "K10dvavims_tu:1354": " sādhu sādhu mahārāja mahāpuṇyavratottamam /",
    "K10dvavims_tu:1355": " chattrāvarohaṇaṃ yena,",
    "K10dvavims_tu:1356": " īdṛśaṃ phalam āpyate // Dak_9.3 //",
    "K10dvavims_tu:1357": " gajaturagapadātisyandanaiḥ saptaratnair vrajati sutasahasrair vyomni yac cakravartī /",
    "K10dvavims_tu:1358": " śaśadharapariveṣacchattraruddhārkapādas",
    "K10dvavims_tu:1359": " tad api phalam udāraṃ chattradānāt prasūtam // Dak_9.4 //",
    "K10dvavims_tu:1360": " hemacchattratiraskṛtārkakiraṇāḥ śrīmadvinītadvipa-",
    "K10dvavims_tu:1361": " skandhasthā bahuratnabhūṣaṇavarāḥ śakrarddhivispardhinaḥ /",
    "K10dvavims_tu:1362": " cāturdvīpakacakravartyavanipā yad yānti khe līlayā",
    "K10dvavims_tu:1363": " tat tāthāgatadhātucaityakusumacchattrapradānāt phalam // Dak_9.5 //",
    "K10dvavims_tu:1364": " (Dak: 93)",
    "K10dvavims_tu:1365": " punas ca vistareṇa śṛṇu /",
    "K10dvavims_tu:1366": " tathāgatebhyaś chattrapradānato rājā bhavati cakravartī caturaṅgo vijitavān dhārmiko dharmarājaḥ saptaratnasamanvāgataḥI // tadyathā //",
    "K10dvavims_tu:1367": " cakraratnaṃ hastiratnam aśvaratnaṃ stīratnaṃ maṇiratnaṃ gṛhapatiratnaṃ pariṇāyakaratnam /",
    "K10dvavims_tu:1368": " evaṃ saptaratnasamanvāgato bhavati rājā cakravartī cāsya putrasahasraṃ bhavati śūrāṇāṃ vīrāṇāṃ varāṅgarūpināṃ parasainyapramardakānāṃ /",
    "K10dvavims_tu:1369": " putrasahasraiḥ samanvāgato bhavati /",
    "K10dvavims_tu:1370": " sa imāṃ mahāpṛthivīṃ sasāgarām akhilam akaṇṭhakam adaṇḍenāśastreṇābhinirjityādhyāsayati /",
    "K10dvavims_tu:1371": " ekapurīm iva pṛthivīṃ dharmeṇa rājyaṃ kariṣyati /",
    "K10dvavims_tu:1372": " evaṃrūpeṇa tvaṃ rājā bhaviṣyasi cakravartī caturdvīpeśvara iti vyākārṣīt //",
    "K10dvavims_tu:1373": " sa bhagavān yathāgataṃ tathārddhyā khagapathena svaṃ vihāraṃ samāyayau //",
    "K10dvavims_tu:1374": " atha sa rājā parinirvṛtasya tathāgatasya ca samantayojanaṃ stūpaṃ kāritavān kroṣam uccatvena //",
    "K10dvavims_tu:1375": " mahāpramāṇaṃ chattraṃ nyasto pūjito 'bhūt //",
    "K10dvavims_tu:1376": " kiṃ manyadhve bhikṣavo yo 'sau tena kālena tena samayena rājā babhūvāhaṃ saḥ /",
    "K10dvavims_tu:1377": " yan mayā kṣemaṃkarasamyaksaṃbuddhasya (Dak: 94)",
    "K10dvavims_tu:1378": " stūpeṣu śraddhayā chattraṃ nyastaṃ evaṃvidhā pūjā mayā cakravartī bhūtvā saṃsāre 'nantasukham anubhūtaṃ /",
    "K10dvavims_tu:1379": " idānīṃ tenaiva hetinā śakreṇa devānām indreṇāsya tathāgatasyaivaṃvidhā mānitā pūjitā chattreṇa saheti //",
    "K10dvavims_tu:1380": " tasmād bhikṣavo buddhaṃ bhagavantaṃ śāstāram iti jñātvā yuṣmābhir api satkāraṃ kartavyam iti /",
    "K10dvavims_tu:1381": " tathā mamāntare mama nirvṛte saṃsāre sattvebhya evam udārataraṃ vācyam apy unneyam //",
    "K10dvavims_tu:1382": " iti puṇyaprasādanadvāviṃśatyavadānakathāyāṃ chattradānakathā navamaḥ paricchedaḥ //",
    "K10dvavims_tu:1383": " X. dhātvavaropaṇakathā",
    "K10dvavims_tu:1384": " atha khalu maitreyo bodhisattvo mahāsattvo bhagavantam etad avocat //",
    "K10dvavims_tu:1385": " bhagavaṃś chattrānuśaṃsāṃ tava vāṇīṃ śrutvā pramodaṃ prāptavān // punar api",
    "K10dvavims_tu:1386": " jinasya prakṛtau stūpe dhātum āropyate ca yat /",
    "K10dvavims_tu:1387": " phalaṃ teṣāṃ kathaṃ nātha vada tvaṃ jñānasāgara // Dak_10.1 //",
    "K10dvavims_tu:1388": " tasmin samaye so 'pi bhagavāṃl lokānukampārtham iha gṛdhrakūta eva viharati //",
    "K10dvavims_tu:1389": " bhagavān āha //",
    "K10dvavims_tu:1390": " sādhu śṛṇu mahāsattva dhātvāropaṇajaṃ phalam /",
    "K10dvavims_tu:1391": " puṇyaṃ tad viśeṣaṃ ca vakṣyāmi sarvabodhaye // Dak_10.2 //",
    "K10dvavims_tu:1392": " tad yathaikasmiṃ samaye dakṣiṇāpathe dharmakalpo nāma rājā rājyaṃ kārayati /",
    "K10dvavims_tu:1393": " ṛddhisphītaṃ ca kṣemaṃ ca subhikṣaṃ cākīrṇabahujanamanuṣyaṃ ca praśāntakalikalahaḍimbaḍambaraṃ taskararogāpagataṃ śālīkṣugomahiṣīsaṃpannaṃ priyam iva putraikaṃ rājyaṃ kārayati //",
    "K10dvavims_tu:1394": " so 'pareṇa samayena devyā (Dak: 96)",
    "K10dvavims_tu:1395": " sārdhaṃ krīḍati ramate paricārayati /",
    "K10dvavims_tu:1396": " tasya krīḍato ramamāṇasya paricārayato māsātyayāt putro jāta abhirūpo darśanīyaḥ",
    "K10dvavims_tu:1397": " prāsādika atikrāntamānuṣyavarṇaḥ saṃprāptadivyadhātuśliṣṭavarṇaś cānena prabhayā",
    "K10dvavims_tu:1398": " sarvaṃ ca nagaram avabhāsito 'bhūt //",
    "K10dvavims_tu:1399": " taṃ dṛṣṭvā mātāpitarav anye ca lokāmātyaparṣajjanāḥ kautūhalābhyāgataḥ sattvāḥ paraṃ vismayam āgatāś cintayanti /",
    "K10dvavims_tu:1400": " kuto 'yaṃ īdṛśaḥ sattvaviśeṣa iti //",
    "K10dvavims_tu:1401": " atha tasmin samaye tasya rājño grāmagrāmaṇyām adhikṛtajanā rājānam āgatya prāhuḥ /",
    "K10dvavims_tu:1402": " bho mahārāja tava viṣayeṣu sthāneṣu nidhānaplutā jātā //",
    "K10dvavims_tu:1403": " ke cid āhuḥ suvarṇanidhānaplutā jātā //",
    "K10dvavims_tu:1404": " ke cid āhū rūpyasya nidānaplutā jātā //",
    "K10dvavims_tu:1405": " ke cid āhū ratnanidānaplutā jātā //",
    "K10dvavims_tu:1406": " evam anyam anyāny aṣṭau nidhānaplutā jātā //",
    "K10dvavims_tu:1407": " kiṃ bhavatu dārakasya nāmeti //",
    "K10dvavims_tu:1408": " jñātaya ūcuḥ //",
    "K10dvavims_tu:1409": " aho puṇyasya sāmarthaḥ /",
    "K10dvavims_tu:1410": " yasmād anena jātena,",
    "K10dvavims_tu:1411": " dhātuśliṣṭaprabhayā (Dak: 97)",
    "K10dvavims_tu:1412": " sarvaṃ nagaram avabhāsitam /",
    "K10dvavims_tu:1413": " api tv aṣṭau dhātūnāṃ nidhānaplutā jātā /",
    "K10dvavims_tu:1414": " tasmād bhavatu dārakasya nāma dhātustejarājakumāra iti nāma sthāpitam //",
    "K10dvavims_tu:1415": " tata upakaraṇaviśeṣair āśu vardhate hradastham iva paṅkajam /",
    "K10dvavims_tu:1416": " sa ca paṇḍito vyakto medhāvī śrāddho bhadraḥ kalyāṇāśya ātmahitaparahitapratipannaḥ kāruṇiko mahātmā dhārmiko dharmakāmaḥ prajāvatsarasvabhāvaḥ",
    "K10dvavims_tu:1417": " yāvad apareṇa samayena rūpamadamatto prabhūtabalākrāntaḥ sa svarājyaviṣaye vistarakautukaḥ kiṃ kim astīti taddarśanārtham upacakrāma,",
    "K10dvavims_tu:1418": " mahatyā rājarddhyā nānāvādyaṃ ninādayan parijanasahāyaparivṛto vaḍabāsahasrair nāgasahasraiḥ parivṛto yathā śakropacāraiḥ śakraparispardhy evaṃ sa vibhūtyā niṣkrāmati //",
    "K10dvavims_tu:1419": " atha grāmaṇyāṃ janapade vistaraṃ darśituṃ rājāgacchatīti śabdam aśrauṣīt //",
    "K10dvavims_tu:1420": " tadā sarve janā yogyānusāreṇa sarvavastūni saṃbhārāṇi sajjīkṛtya rājānam upagamya sarvavastūpabhogapuraḥsareṇa taṃ satkārayām āsa //",
    "K10dvavims_tu:1421": " (Dak: 98)",
    "K10dvavims_tu:1422": " tataḥ sa dhātusteja ito nātidūre paramavistarasamatalasthalabhūmim anuprāptaḥ /",
    "K10dvavims_tu:1423": " tato rājño manasi utkaṇṭhita aśvavegena krīḍitum //",
    "K10dvavims_tu:1424": " atha rājñaḥ sahāyān atra",
    "K10dvavims_tu:1425": " viśrāmayati /",
    "K10dvavims_tu:1426": " atha rājā dvir api trir api aśvavegaṃ kṛtavān /",
    "K10dvavims_tu:1427": " tato 'śvenātijavenāpahārito gataḥ /",
    "K10dvavims_tu:1428": " paramadūradeśe 'śvena parityaktvā rāj mūrchitaḥ /",
    "K10dvavims_tu:1429": " mūrchā parigatā,",
    "K10dvavims_tu:1430": " rājā kṣaṇena cetanāṃ puṣṇāti /",
    "K10dvavims_tu:1431": " aśvam adarśanaṃ prāptaḥ //",
    "K10dvavims_tu:1432": " tataḥ sarve sahāyajanā rājānam adarśanaṃ prāptā manobhaṅgaṃ kṛtvā pratinivṛttāḥ //",
    "K10dvavims_tu:1433": " atha sa rājā,",
    "K10dvavims_tu:1434": " pratinivṛttaṃ mārgaṃ na jñāyamānaṃ diśo 'pi aviditaḥ,",
    "K10dvavims_tu:1435": " svecchayā tad bhuvanaṃ tyaktvānyatra dūrabhuvanaṃ yayau //",
    "K10dvavims_tu:1436": " atha rājā tata ito nātidūre ramaṇakaṃ nāma nagaraṃ dṛṣṭaṃ,",
    "K10dvavims_tu:1437": " sa tad upajagāma /",
    "K10dvavims_tu:1438": " yāvat tataś catasro 'psaraso nirgatā abhirūpā darśanīyāḥ prāsādikās tāḥ kathayanti /",
    "K10dvavims_tu:1439": " ehi dhātusteja svāgataṃ te,",
    "K10dvavims_tu:1440": " idam asmākam annagṛhaṃ pānagṛhaṃ vastragṛhaṃ śayyāgṛhaṃ maṇimuktāvajravaiḍūryaśaṅkhaśilāpravālavividhajātarūparajatasaṃpūrṇam (Dak: 99)",
    "K10dvavims_tu:1441": " āgaccha raṃsyāmaha iti //",
    "K10dvavims_tu:1442": " sa tatheti kṛtvā tābhiḥ sahānekāni varṣāni ratim anubhūtavān /",
    "K10dvavims_tu:1443": " athāpi tatkṛtapuṇyaḥ sattvaḥ kṛtakuśalaḥ /",
    "K10dvavims_tu:1444": " dakṣiṇapaddhatigamanāc cainaṃ vārayanti //",
    "K10dvavims_tu:1445": " sa yato dakṣiṇāyāḥ paddhater nivāryate,",
    "K10dvavims_tu:1446": " tataḥ suṣṭhutaram utkaṇṭhito gantum /",
    "K10dvavims_tu:1447": " yāvat punar api dakṣiṇapathānugacchan paśyati sadāmattaṃ nāma nagaraṃ /",
    "K10dvavims_tu:1448": " tatra dvārībhūto yāvat tasmād apy aṣṭau cāpsaraso nirgatā abhirūpatarā darśanīyatarāḥ prāsādikatarās tāḥ kathayanti sma /",
    "K10dvavims_tu:1449": " ehi dhātusteja svāgataṃ te,",
    "K10dvavims_tu:1450": " idam asmākam annagṛhaṃ pānagṛhaṃ vastragṛhaṃ śayyāsanagṛhaṃ maṇimuktāvajravaiḍūryaśaṅkhaśilāpravālavividhajātarūparajatasaṃpūrṇam āgaccha raṃsyāmahe",
    "K10dvavims_tu:1451": " sa tābhiḥ sahānekāni varṣāṇi ratim anubhūtavān /",
    "K10dvavims_tu:1452": " athāpi tatkṛtapuṇyaḥ sattvaḥ kṛtakuśalaḥ /",
    "K10dvavims_tu:1453": " tā apy asya dakṣiṇapaddhatiṃ vārayanti /",
    "K10dvavims_tu:1454": " sa yato dakṣiṇāyāḥ paddhater nivāryate,",
    "K10dvavims_tu:1455": " tataḥ suṣṭhutaram utkaṇṭhito gantum /",
    "K10dvavims_tu:1456": " yāvat punar api dakṣiṇena pathā gacchan paśyati nandanaṃ nāma nagaram /",
    "K10dvavims_tu:1457": " sa tatra dvārībhūto yāvat tasmād api ṣoḍaśāpsaraso nirgatā abhirūpatarā darśanīyatarāḥ prāsādikatarās tāḥ kathayanti /",
    "K10dvavims_tu:1458": " (Dak: 100) ehi dhātusteja svāgataṃ te,",
    "K10dvavims_tu:1459": " idam asmākam annagṛhaṃ pānagṛhaṃ vastragṛhaṃ śayyāsanagṛhaṃ maṇimuktāvajravaiḍūryaśaṅkhaśilāpravālavividhajātarūparajatasaṃpūrṇam āgaccha raṃsyāmahe",
    "K10dvavims_tu:1460": " sa tābhis sahānekāni varṣāṇi ratim anubhūtavān /",
    "K10dvavims_tu:1461": " athāpi tatkṛtapuṇyaḥ sattvaḥ kṛtakuśalaḥ /",
    "K10dvavims_tu:1462": " tā apy asya dakṣiṇapaddhatiṃ vārayanti /",
    "K10dvavims_tu:1463": " sa yato dakṣiṇāyāḥ paddhater nivāryate tataḥ suṣṭhutaram utkaṇṭhito gantum //",
    "K10dvavims_tu:1464": " yāvat punar api dakṣineṇa pathā gacchan paśyati brahmottaraṃ nāma prāsādam /",
    "K10dvavims_tu:1465": " sa tatra dvāribhūto yāvat tasmād api dvātriṃśad apsaraso nirgatā abhirūpatarā darśanīyatarāḥ prāsādikatarās tāḥ kathayanti /",
    "K10dvavims_tu:1466": " ehi dhātusteja svāgataṃ te,",
    "K10dvavims_tu:1467": " idam asmākam annagṛhaṃ pānagṛhaṃ vastragṛhaṃ śayyāgṛhaṃ maṇimuktāvajravaiḍūryaśaṅkhaśilāpravāḍajātarūpārajatasaṃpūrṇam āgaccha raṃsyāmahe //",
    "K10dvavims_tu:1468": " sa tābhiḥ sahānekāni varṣāṇi ratim anubhūtavān /",
    "K10dvavims_tu:1469": " athāpi tatkṛtapuṇyaḥ sattvaḥ kṛtakuśalaḥ /",
    "K10dvavims_tu:1470": " tā apy asya dakṣināṃ paddhatiṃ vārayanti /",
    "K10dvavims_tu:1471": " sa yato dakṣiṇāyāḥ paddhater nivāryate /",
    "K10dvavims_tu:1472": " tataḥ suṣṭhutaram utkaṇṭhito (Dak: 101) gantum //",
    "K10dvavims_tu:1473": " yathā dakṣiṇāṃ paddhatiṃ gacchati tathāsya itaḥ paddhate yāvat punar api dakṣiṇena pathā gacchan paśyati mahāntaṃ taptavālukāsthalaṃ,",
    "K10dvavims_tu:1474": " tatas tīreṣūpagacchati /",
    "K10dvavims_tu:1475": " agnidāham iva jvālāgatāṃ vālukāṃ dadarśa //",
    "K10dvavims_tu:1476": " tad dṛṣṭvā manovihvalatayā iti cintitaḥ kathaṃ gamyate /",
    "K10dvavims_tu:1477": " kutra gaccheyam ahaṃ nu bho //",
    "K10dvavims_tu:1478": " tathā sthite ugrajantuḥ samāgataḥ /",
    "K10dvavims_tu:1479": " nāśvo na kharo noṣṭro na gāvo mukhākṛtir na vidyate /",
    "K10dvavims_tu:1480": " jantur eka upāgatya tam uvāca /",
    "K10dvavims_tu:1481": " mānava me 'ṅgapṛṣṭhe 'varohaya,",
    "K10dvavims_tu:1482": " idaṃ vālukāsthale kathaṃ hi gamyate /",
    "K10dvavims_tu:1483": " yadi hiṇḍate tava pādaḥ komalagodhumo muśalaprahārair vibhedayann iva viśīryate /",
    "K10dvavims_tu:1484": " ata eva me pṛṣṭhe 'varohaya paratīraṃ nīyate mayā //",
    "K10dvavims_tu:1485": " sa avaruroha ca tadā sa javena nīyate /",
    "K10dvavims_tu:1486": " tatkṣaṇam eva tīram anuprāptaḥ sa jantur antarhito 'bhūt //",
    "K10dvavims_tu:1487": " (Dak: 102)",
    "K10dvavims_tu:1488": " tato dakṣiṇena pathā gacchan kasmiṃś cit sthāne paśyati projjvalam /",
    "K10dvavims_tu:1489": " jvalanena sa tapyate //",
    "K10dvavims_tu:1490": " sa āha /",
    "K10dvavims_tu:1491": " kena karmaṇeti //",
    "K10dvavims_tu:1492": " vanadāhavahnido 'haṃ /",
    "K10dvavims_tu:1493": " tasya karmaṇeti //",
    "K10dvavims_tu:1494": " sa punar api dṛṣṭaḥ /",
    "K10dvavims_tu:1495": " vāyasagṛddhādyair āraṭane 'niśaṃ bhujyate //",
    "K10dvavims_tu:1496": " so 'vocat /",
    "K10dvavims_tu:1497": " ko 'sau kena karmaṇeti //",
    "K10dvavims_tu:1498": " sa āha //",
    "K10dvavims_tu:1499": " ahaṃ viśvāsaghātakaḥ /",
    "K10dvavims_tu:1500": " tena karmaṇeti //",
    "K10dvavims_tu:1501": " punar api jvaladagniguḍaṃ mukhe viṣkambhamāṇam aśnāti /",
    "K10dvavims_tu:1502": " taṃ dṛṣṭavān //",
    "K10dvavims_tu:1503": " sa āha /",
    "K10dvavims_tu:1504": " ko 'sau //",
    "K10dvavims_tu:1505": " sāṃghikānāṃ dravyaharaṇeneti //",
    "K10dvavims_tu:1506": " sa punar api dṛṣṭaḥ /",
    "K10dvavims_tu:1507": " ayojvalitatīkṣṇatarakṣuramārge raṭan viśīrṇapādaḥ pragacchati //",
    "K10dvavims_tu:1508": " taṃ dṛṣṭvāha //",
    "K10dvavims_tu:1509": " kā evaṃvidhāḥ //",
    "K10dvavims_tu:1510": " sa cāha //",
    "K10dvavims_tu:1511": " dharmasetuṃ viṣame jale vā marge kuṭile vā bhindanti /",
    "K10dvavims_tu:1512": " tasya karmaṇeti //",
    "K10dvavims_tu:1513": " (Dak: 103)",
    "K10dvavims_tu:1514": " punar api prakīrṇakeśīstriyau svajānu dantair ghṛṣṭvā sthitau /",
    "K10dvavims_tu:1515": " sa āha /",
    "K10dvavims_tu:1516": " ke striyau kena vā karmaṇeti /",
    "K10dvavims_tu:1517": " te ūcatuḥ /",
    "K10dvavims_tu:1518": " adānnadātā kuśalair vihīnaḥ /",
    "K10dvavims_tu:1519": " annaṃ na prāptaṃ dvādaśavarṣabhūtam //",
    "K10dvavims_tu:1520": " punar api ito 'bhyantaraṃ gacchan paśyati /",
    "K10dvavims_tu:1521": " śālmalī raṭann aṣṭāṅgulāyaskaṇṭakā saṃsaktaḥ //",
    "K10dvavims_tu:1522": " sa āha //",
    "K10dvavims_tu:1523": " ko 'yaṃ //",
    "K10dvavims_tu:1524": " sa cāha //",
    "K10dvavims_tu:1525": " paradārāgamanaprasakta iti //",
    "K10dvavims_tu:1526": " sa punar api ito dakṣiṇena pathā gacchan paśyati /",
    "K10dvavims_tu:1527": " rajjunā pādadvayor baddhā gale 'valambya keśeṣu rajjunā granthayitvā vṛkṣe cālambya strī nitambe 'yodaṃṣṭraiḥ khādyate bhrśaṃ //",
    "K10dvavims_tu:1528": " tāṃ dṛṣṭvā sa āha /",
    "K10dvavims_tu:1529": " kā evaṃvidhā //",
    "K10dvavims_tu:1530": " sāha //",
    "K10dvavims_tu:1531": " ātmasvāminam avahelāṃ kṛtya parapaurṣarateneti //",
    "K10dvavims_tu:1532": " (Dak: 104)",
    "K10dvavims_tu:1533": " punar api ito dakṣiṇena pathā gacchan paśyati /",
    "K10dvavims_tu:1534": " mastake 'yomayacakraṃ bhrāmayan pūyaśoṇitaṃ prasarati śiraso 'sya /",
    "K10dvavims_tu:1535": " taṃ dṛṣṭvā kathayati /",
    "K10dvavims_tu:1536": " ayaṃ vidhā kasmād",
    "K10dvavims_tu:1537": " duḥprasahyaduḥkhī kaḥ //",
    "K10dvavims_tu:1538": " sa tam āha //",
    "K10dvavims_tu:1539": " mātur apakārād imaṃ duḥprasahyaduḥkham /",
    "K10dvavims_tu:1540": " atha sa punar api ito dakṣiṇena pathā gacchan paśyati /",
    "K10dvavims_tu:1541": " mahākāyo mahocchrāyaparvatodarasaṃnibhaḥ /",
    "K10dvavims_tu:1542": " svakeśaromapraticchannāṅgaḥ sūcīcchidropamāmukhaḥ // Dak_10.3 //",
    "K10dvavims_tu:1543": " taṃ dṛṣṭvā sa prāha /",
    "K10dvavims_tu:1544": " ko 'sāv ayam ugrarūpo bhayānakaḥ //",
    "K10dvavims_tu:1545": " sa tam āha /",
    "K10dvavims_tu:1546": " kasmai cid dānaṃ kiṃcinmātraṃ na dadāmi /",
    "K10dvavims_tu:1547": " dānanivārakadānamātsaryād iti //",
    "K10dvavims_tu:1548": " punar api ito dakṣiṇena pathā gacchan paśyati /",
    "K10dvavims_tu:1549": " agnikaṇāḥ śirasi varṣanti mahātṛṣārtaḥ //",
    "K10dvavims_tu:1550": " taṃ dṛṣṭvā sa prāha /",
    "K10dvavims_tu:1551": " aho vidheyaṃ kena karmaṇeti // sa āha //",
    "K10dvavims_tu:1552": " kasmai cit tṛṣārtāyāgatāya pānīyaṃ pātuṃ na dadāmi //",
    "K10dvavims_tu:1553": " punas tena pātuṃ gacched (Dak: 105)",
    "K10dvavims_tu:1554": " iti, tadā sa cāpi mṛttikām ādāya vyayanaṃ kṛtvā pānīyam āvilaṃ kṛtvā taddhetor idaṃ duḥkham //",
    "K10dvavims_tu:1555": " atha sa dhātustejanṛpaḥ paralokam itiniścitam iti saṃcintya tasmād dakṣiṇapathād vimukhībhūya svarājyaviṣayam anuprāptaḥ //",
    "K10dvavims_tu:1556": " tadā tasya pitrā rājñā cirakālena na pratyāgatena kālagata iti matvā putrasya nāmnā prāsādaḥ kāritaḥ /",
    "K10dvavims_tu:1557": " nānāvādyabhāṇḍamṛdaṅgatāḍajhallavīṇāveṇumukuṇḍatūryādi cchattradhvajacāmarādi prāsādopari nyastam //",
    "K10dvavims_tu:1558": " cākṣarāṇi likhitāni sthāpitāni /",
    "K10dvavims_tu:1559": " yadi tāvad dhātustejakumāro jīvati,",
    "K10dvavims_tu:1560": " tasya māṅgalyena kṣipram āgamanāya,",
    "K10dvavims_tu:1561": " atha cyutaḥ kālagato vā gatyupapattisthānaviśeṣatāyai //",
    "K10dvavims_tu:1562": " ity akṣarāṇi likhitvā tāsu nyastāḥ //",
    "K10dvavims_tu:1563": " atha sa dhātustejo nṛpatir dṛṣṭvā paurajanair acihnatvā kenāpi avicāritaḥ //",
    "K10dvavims_tu:1564": " tatas tena dhātustejarājñā svanāmna nirmitaprāsādaṃ (Dak: 106)",
    "K10dvavims_tu:1565": " samantataḥ paribhraman paśyati //",
    "K10dvavims_tu:1566": " svanāmalikhitaṃ kautūhalajātaḥ sa saṃlakṣayati /",
    "K10dvavims_tu:1567": " aho me mātāpitṛbhyāṃ mṛta eva gṛhīta iti niścayaṃ matvā me nāmnā pratimādinā prāsādaḥ kāritaḥ /",
    "K10dvavims_tu:1568": " pitrā rājñā tathākṛte bhūyaḥ kathaṃ saṃmukhī paśyeyaṃ /",
    "K10dvavims_tu:1569": " ataḥ kāraṇād atra sthātuṃ mano na ramate /",
    "K10dvavims_tu:1570": " kaivalyamokṣamārgaṃ sādhayeyam ity uktvā tasmāt sthānāc carann anyatra magadhābhimukhaṃ jagāma //",
    "K10dvavims_tu:1571": " atha māgadhāḥ sattvās tasminn avasare gṛddhakūṭam āgamanāyāgacchanti /",
    "K10dvavims_tu:1572": " tatas tena dhātustejena tā dṛṣṭāḥ pṛṣṭāś ca kva bhavanto gacchanti //",
    "K10dvavims_tu:1573": " tair uktaṃ gṛddhakūṭaṃ gacchāmo buddhaṃ bhagavantaṃ draṣṭum iti //",
    "K10dvavims_tu:1574": " dhātustejaso buddha iti aśrutapūrvaṃ nāma śrutvā sarvaromakūpāṇy āhṛṣṭāni paramakutūhalam utpannam /",
    "K10dvavims_tu:1575": " tasyaitad abhavat /",
    "K10dvavims_tu:1576": " yan nv aham api buddhaṃ bhagavantaṃ darśanāyopasaṃkrameyam iti so 'pi janaiḥ sārdhaṃ gṛddhakūtaṃ gacchati //",
    "K10dvavims_tu:1577": " (Dak: 107)",
    "K10dvavims_tu:1578": " tataḥ sa dadarśa buddhaṃ bhagavantaṃ dvātriṃśatā mahāpuruṣalakṣaṇaiḥ samanvāgatam",
    "K10dvavims_tu:1579": " aśītyā cānuvyañjanair virājitagātraṃ vyomaprabhālaṃkṛtaṃ sūryasahasrātirekaprabhaṃ",
    "K10dvavims_tu:1580": " jaṅgamam iva ratnaparvataṃ samantato bhadrakaṃ dṛṣṭvā prasādajāto bhagavataḥ pādau",
    "K10dvavims_tu:1581": " śirasā vanditvā purato niṣaṇṇo dharmaśravaṇāya //",
    "K10dvavims_tu:1582": " atha bhagavān āśayaṃ jñātvā caturāryasatyaprativedhikī dharmadeśanā kṛtā //",
    "K10dvavims_tu:1583": " yāṃ śrutvā prasādajāto bhagavantam etad avocat //",
    "K10dvavims_tu:1584": " bhagavan vyākarotu /",
    "K10dvavims_tu:1585": " anuttarāyāṃ samyaksaṃbodhau vyākarotu //",
    "K10dvavims_tu:1586": " atha bhagavān āha //",
    "K10dvavims_tu:1587": " bhaviṣyasi tvaṃ kulaputra dhātuśikharanāmalokadhātor dhātustejo nāma tathāgato 'rhan",
    "K10dvavims_tu:1588": " samyaksaṃbuddho vidyācaraṇasaṃpannaḥ sugato lokavid anuttaraḥ puruṣadamyasārathiḥ",
    "K10dvavims_tu:1589": " śāstā devānāṃ ca manuṣyāṇāṃ ca buddho bhagavān iti /",
    "K10dvavims_tu:1590": " vyākaraṇaṃ śrutvā pravrajyāgrahaṇaṃ cakāra //",
    "K10dvavims_tu:1591": " tatkṣaṇe sākṣād arhattvaṃ prāptam //",
    "K10dvavims_tu:1592": " (Dak: 108)",
    "K10dvavims_tu:1593": " tato bhikṣavas taṃ dṛṣṭvāścaryajātā bhagavantaṃ papracchuḥ /",
    "K10dvavims_tu:1594": " ko 'sau bhagavan tvayā samyaksaṃbodhau vyākṛta iti //",
    "K10dvavims_tu:1595": " bhagavān āha //",
    "K10dvavims_tu:1596": " dakṣiṇāpathi dharmakalpo nāma rājā mahāpratāpavān dharmiṣṭhaḥ /",
    "K10dvavims_tu:1597": " tasya rājñaḥ suto 'sau //",
    "K10dvavims_tu:1598": " bhikṣava ūcuḥ //",
    "K10dvavims_tu:1599": " kāni bhadanta tena karmāṇi kṛtāni yenābhirūpo darśanīyaḥ prāsādikas tejaḥ pravrajyārhattvaṃ sākṣātkṛtam iti //",
    "K10dvavims_tu:1600": " bhagavān āha //",
    "K10dvavims_tu:1601": " bhūtapūrvaṃ bhikṣavo 'tīte 'dhvani ekanavatikalpe vipaśvī nāma samyaksaṃbuddho loka",
    "K10dvavims_tu:1602": " udapādi vidyācaraṇasaṃpannaḥ sugato lokavid anuttaraḥ puruṣadamyasārathiḥ śāstā devānāṃ",
    "K10dvavims_tu:1603": " ca manuśyāṇāṃ ca buddho bhagavān bandhumatīṃ mahārājadhānīṃ nagarīm upaniśritya viharati sma //",
    "K10dvavims_tu:1604": " atha sa bhagavān sakalabuddhakāryaṃ kṛtvā indhanakṣayāgnir iva nirupadhiśeṣe nirvāṇadhātau parinivṛtaḥ /",
    "K10dvavims_tu:1605": " tasmād rājñā bandhumatā śarīre śarīrapūjāṃ kṛtvā samantayojanastūpaṃ kāritaṃ krośam uccatvena //",
    "K10dvavims_tu:1606": " (Dak: 109)",
    "K10dvavims_tu:1607": " tena samayena anyatamaśreṣṭhiputreṇa taṃ dṛṣṭvā prasādajātena pitrā sādhitāni nānādhātumahārajatarūpyaratnakūṭāni gṛhītvā tasmin vipaśvinaḥ stūpagarbhe dhātur āropitaḥ //",
    "K10dvavims_tu:1608": " tena praṇidhānaṃ kṛtaṃ /",
    "K10dvavims_tu:1609": " anenāhaṃ kuśalena paścime samaye paścime kāle paścimake tathāgate 'nuttarāyāṃ samyaksaṃbodhau vyākaraṇaṃ pratilabheyam iti //",
    "K10dvavims_tu:1610": " tena putreṇa kṛtakuśalamūlena tasya pitā dakṣiṇapathi dharmakalpo nāma rājā babhūva,",
    "K10dvavims_tu:1611": " tasya putro dhātustejaḥ pūrvajanmany api pitāputrau //",
    "K10dvavims_tu:1612": " bhagavān āha //",
    "K10dvavims_tu:1613": " kiṃ manyadhve bhikṣavo yo 'sau tena kālena tena samayena śreṣṭhiputra āsīd ayaṃ sa dhātustejarājā /",
    "K10dvavims_tu:1614": " vipaśvinaḥ stūpe dhātum āropitaṃ /",
    "K10dvavims_tu:1615": " tena hetunā abhirūpaḥ prāsādiko darśanīyataraḥ /",
    "K10dvavims_tu:1616": " arhattvaṃ sākṣātkṛtam iti //",
    "K10dvavims_tu:1617": " mayāpi samyaksaṃbodhau vyākṛtaḥ //",
    "K10dvavims_tu:1618": " bhagavān punar uvāca //",
    "K10dvavims_tu:1619": " mahānuśaṃsā maitreya mahānuśaṃsā bhikṣavas tathāgatasya stūpabimbeṣu dhātvavaropaṇānāṃ naikaphalānuśaṃsā //",
    "K10dvavims_tu:1620": " tac chṛṇuta //",
    "K10dvavims_tu:1621": " (Dak: 110)",
    "K10dvavims_tu:1622": " pade sugatasaṃpadāṃ sapadi satpratiṣṭho bhuvi",
    "K10dvavims_tu:1623": " prakāśitayaśā bhavaty akhilasattvadhātvāśrayaḥ /",
    "K10dvavims_tu:1624": " samunnatatarasthiraprakṛtisaṃpadā saṃśrito",
    "K10dvavims_tu:1625": " jinapratikṛtau janena yadi dhātur āropyate // Dak_10.4 //",
    "K10dvavims_tu:1626": " śakrīṃ samantād adhigamya lakṣmīṃ dvīpāṃś ca bhuktvā caturo narendrāḥ /",
    "K10dvavims_tu:1627": " ante viśuddhaṃ padam āpnuvanti dhātoḥ samāropaṇato jinasya // Dak_10.5 //",
    "K10dvavims_tu:1628": " dṛśyante kāntimantaḥ śaśadharavadanāḥ subhruvo dīrghanetrā",
    "K10dvavims_tu:1629": " martyā yan martyaloke varakanakanibhāḥ kṣāntisauratyayuktāḥ /",
    "K10dvavims_tu:1630": " pṛthvīṃ yac cāpi rājā jalanidhivasanāṃ pālayaṃś cakravartī",
    "K10dvavims_tu:1631": " tat sarvaṃ buddhabimbe bhavati tanubhṛtāṃ dhātum āropya bhaktyā // Dak_10.6 //",
    "K10dvavims_tu:1632": " tasmād bhikṣavo mamāntare mama nirvṛte 'nāyake loke idaṃ sūtraṃ deśayitavyam /",
    "K10dvavims_tu:1633": " śrutvā ca prasādo bhavati prasādajāte tathā kariṣyati tathā ca kṛtvā tatphalaṃ prāpyate dhruvam //",
    "K10dvavims_tu:1634": " iti dvāviṃśatyavadānakathāyāṃ dhātvavaropaṇakathā daśamaḥ paricchedaḥ //",
    "K10dvavims_tu:1635": " XI. maṇḍalakathā",
    "K10dvavims_tu:1636": " atha khalu maitreyo bodhisattvo mahāsattvo dhātvavaropaṇaphalānuśaṃsāṃ śrutvā bhagavantaṃ punar evam āha //",
    "K10dvavims_tu:1637": " bhagavañ śrotum icchāmi,",
    "K10dvavims_tu:1638": " maṇḍalaṃ sugatasya ca /",
    "K10dvavims_tu:1639": " kriyate yena pūjārtham,",
    "K10dvavims_tu:1640": " phalaṃ teṣāṃ kathaṃ vibho // Dak_11.1 //",
    "K10dvavims_tu:1641": " bhagavān āha //",
    "K10dvavims_tu:1642": " bhavati kanakavarṇaḥ sarvarogair vimuktaḥ",
    "K10dvavims_tu:1643": " suramanujaviśiṣṭaś candravad dīptakāntiḥ /",
    "K10dvavims_tu:1644": " dhanakanakasamṛddho jāyate rājavaṃśe",
    "K10dvavims_tu:1645": " sugatavaragṛhe 'smin maṇḍalaṃ yaḥ karoti // Dak_11.2 //",
    "K10dvavims_tu:1646": " iti bhāṣitvā bhagavān tūṣṇībhūtaḥ sthitaḥ /",
    "K10dvavims_tu:1647": " tathānuṣṭhite bhagavān saṃcintayati //",
    "K10dvavims_tu:1648": " candraprabho bodhisattva ihāgacchatv iti sahacittotpādād bhagavataś candraprabho bodhisattvaś candrāvabhāsalokadhātor antarhitaḥ /",
    "K10dvavims_tu:1649": " tatkṣaṇam eva ṛddhyā vihāyasā āgatya gṛddhakūṭe bhagavataḥ purato niṣaṇṇaḥ //",
    "K10dvavims_tu:1650": " sa bhagavataḥ pādau śirasābhivanditvā,",
    "K10dvavims_tu:1651": " ekānte niṣīdati /",
    "K10dvavims_tu:1652": " sa ca sākṣāc candra iva rūpasaundaryaś candra iva prabhāvirājitaśītaraśmiḥ /",
    "K10dvavims_tu:1653": " samantayojano 'sya tejasāvabhāsitaḥ //",
    "K10dvavims_tu:1654": " (Dak: 112)",
    "K10dvavims_tu:1655": " atha sa bodhisattva utthāyāsanād bhagavantaṃ tridhā pradakṣinīkṛtya uttarāsaṅgaṃ",
    "K10dvavims_tu:1656": " kṛtvā dakṣiṇajānumaṇḍalaṃ pṛthivyāṃ pratiṣṭhāpyā yena bhagavāṃs tenāñjaliṃ praṇamya",
    "K10dvavims_tu:1657": " bhagavantam etad avocat //",
    "K10dvavims_tu:1658": " bhagavan kasmin sati bhavapratyayo jāyate /",
    "K10dvavims_tu:1659": " kasya nirodho nirodhāt punar bhavet /",
    "K10dvavims_tu:1660": " kiṃ bhavo nirudhyate //",
    "K10dvavims_tu:1661": " bhagavān āha //",
    "K10dvavims_tu:1662": " sādhu sādhu candraprabha /",
    "K10dvavims_tu:1663": " bhikṣavaḥ paśyata yūyam api tathā śṛṇotha /",
    "K10dvavims_tu:1664": " idaṃ sūtraṃ saṃprakāśayiṣye daśabalasamanvāgato 'haṃ caturvaiśāradyaviśārada udārām ārṣabhaṃ parṣadi siṃhanādaṃ nadāmi /",
    "K10dvavims_tu:1665": " yad utāsmin satīdaṃ bhavaty asyotpādād idam utpadyate /",
    "K10dvavims_tu:1666": " yad utāvidyāpratyayāt saṃskāraḥ,",
    "K10dvavims_tu:1667": " saṃskārapratyayād vijñānaṃ vijñānapratyayān nāmarūpaṃ nāmarūpapratyayāt ṣaḍāyatanaṃ",
    "K10dvavims_tu:1668": " saḍāyatanapratyayāt sparśaḥ sparśapratyayāt tṛṣṇā tṛṣṇāpratyayād upādānam upādānapratyayād",
    "K10dvavims_tu:1669": " bhavo bhavapratyayāj jātir jātipratyayāj jarāmaraṇaśokaparidevaduḥkhadaurmanasyopāyāsāḥ saṃbhavanti /",
    "K10dvavims_tu:1670": " evam asya kevalasya mahato duḥkhaskandhasya samudayo bhavati /",
    "K10dvavims_tu:1671": " yad utāsmin na satīdaṃ na (Dak: 113)",
    "K10dvavims_tu:1672": " satīdaṃ na bhavati /",
    "K10dvavims_tu:1673": " asya nirodhād idaṃ nirudhyate /",
    "K10dvavims_tu:1674": " yad utāvidyānirodhāt saṃskāranirodhaḥ saṃskāranirodhād vijñānanirodho vijñānanirodhān",
    "K10dvavims_tu:1675": " nāmarūpanirodho nāmarūpanirodhāt ṣaḍāyatananirodhaḥ ṣaḍāyatananirodhāt sparśanirodhaḥ",
    "K10dvavims_tu:1676": " sparśanirodhād vedanānirodho vedanānirodhāt tṛṣṇānirodhas tṛṣṇānirodhād upādānanirodha",
    "K10dvavims_tu:1677": " upādānanirodhād bhavanirodho bhavanirodhāj jātinirodho jātinirodhāj jarāmaraṇaśokaparidevaduḥkhadaurmanasyopāyāsā nirudhyante /",
    "K10dvavims_tu:1678": " evam asya kevalasya mahato duḥkhaskandhasya nirodho bhavati /",
    "K10dvavims_tu:1679": " svākhyāto me bhikṣavo dharma uttāno vivṛtaś chinnaplotiko yāvad devamanuṣyebhyaḥ samyak saṃprakāśitaḥ //",
    "K10dvavims_tu:1680": " asmin khalu dharmaparyāye bhāṣyamāṇe candraprabheṇa bodhisattvena aṣṭādaśāveṇikabuddhadharmāḥ pratilabdhāḥ ṣaṭpāramitā eva pratilabdhāś ca //",
    "K10dvavims_tu:1681": " atha khalu bhagavāṃs tasyaiva vyākaraṇam anuprayacchati //",
    "K10dvavims_tu:1682": " sādhu sādhu kulaputra,",
    "K10dvavims_tu:1683": " asmiṃs tava lokadhātau candraprabho nāma tathāgato 'rhan bhaviṣyatīti //",
    "K10dvavims_tu:1684": " (Dak: 114)",
    "K10dvavims_tu:1685": " vidyācaraṇasaṃpannaḥ sugato lokavid anuttaraḥ /",
    "K10dvavims_tu:1686": " devānāṃ ca manuṣyāṇāṃ śāstā loke bhaviṣyati // Dak_11.3 //",
    "K10dvavims_tu:1687": " atha sa bodhisattvo bhagavatas tathāgatasya vyākaraṇam anuprāpya prasādajātena bhagavantaṃ tripradakṣiṇīkṛtya bhagavataḥ pādau śirasā vanditvā svabhavanaṃ prakrāntaḥ //",
    "K10dvavims_tu:1688": " atha khalu bhikṣavas tasya bodhisattvasya abhirūpaṃ darśanīyaṃ prāsādikaṃ ca dṛṣṭvā bhagavantam eva ūcuḥ //",
    "K10dvavims_tu:1689": " kāni bhadanta candraprabheṇa bodhisattvena karmāṇi kṛtāni,",
    "K10dvavims_tu:1690": " abhirūpo darśanīyaḥ prāsādikaḥ //",
    "K10dvavims_tu:1691": " bhagavān āha //",
    "K10dvavims_tu:1692": " bhūtapūrvaṃ bhikṣavo 'tīte 'dhvani ekanavatikalpe vipaśvī nāma samyaksaṃbuddho loka",
    "K10dvavims_tu:1693": " udapādi vidyācaraṇasaṃpannaḥ sugato lokavid anuttaraḥ puruṣadamyasārathiḥ sastā devānāṃ",
    "K10dvavims_tu:1694": " ca manuṣyāṇāṃ ca buddho bhagavān bandhumatīṃ rājadhānīm upaśritya viharati sma //",
    "K10dvavims_tu:1695": " tena khalu punaḥ samayena bhagavān vipaśvī samyaksaṃbudhha ihaiva vihārān niṣkramya trāyatriṃśeṣu bhavaneṣu viharati //",
    "K10dvavims_tu:1696": " (Dak: 115)",
    "K10dvavims_tu:1697": " atha te janakāyā bhagavantaṃ vinā sthātumano notsahante //",
    "K10dvavims_tu:1698": " tatas te janakāyā bhagavato vipaśvinaḥ śrāvakottamaḥ sunandabhikṣus tam ūcuḥ //",
    "K10dvavims_tu:1699": " kva gacchati bhagavān vipaśvī ciraṃ divasam adṛṣṭvā sarve janakāyā bhagavantaṃ draṣṭum ākāṅkṣamāṇāḥ sthitāḥ //",
    "K10dvavims_tu:1700": " sunandabhikṣur āha //",
    "K10dvavims_tu:1701": " ihaiva vihāre 'ham ekas tiṣṭhāmi,",
    "K10dvavims_tu:1702": " sa mayāpi darśanaṃ na prāpto bhagavān //",
    "K10dvavims_tu:1703": " tena khalu punaḥ samayenānyatamaḥ śreṣṭhī mahārddho dharmakāmaḥ śuddhāśayo bhagavantam arcanārthaṃ puṣpadhūpādīni gṛhītvā vipaśyinaḥ",
    "K10dvavims_tu:1704": " samyaksaṃbuddhasya vihāre praviśati //",
    "K10dvavims_tu:1705": " tatas tena bhagavantam adṛṣṭvā pṛṣṭaḥ /",
    "K10dvavims_tu:1706": " bhagavān kva gacchati /",
    "K10dvavims_tu:1707": " kutra viharati /",
    "K10dvavims_tu:1708": " aho mandabhāgyasya bhagavān na prāpta iti //",
    "K10dvavims_tu:1709": " sunando 'pi piṇḍāya prāvikṣat //",
    "K10dvavims_tu:1710": " tatas tena śreṣṭhinā gomayenopalipya maṇḍalākāraṃ kṛtvā bhagavato 'rthe pūjā kṛtā /",
    "K10dvavims_tu:1711": " punas tasya buddhir utpannā //",
    "K10dvavims_tu:1712": " anenaivaṃvidhinā gomayenopalipya maṇḍalam avidhāya kaḥ pūjayiṣyati /",
    "K10dvavims_tu:1713": " tat kasmān mana utsahante śūnyasthāne /",
    "K10dvavims_tu:1714": " ata evam ahaṃ sauvarṇamayaṃ maṇḍalaṃ nirmāpayiṣye /",
    "K10dvavims_tu:1715": " (Dak: 116) tathā kṛte sarve janakāyās tathāgatapūjanāya manaḥprasannatāṃ bhaveyuḥ //",
    "K10dvavims_tu:1716": " iti cintayitvā sa śreṣṭhī caturasrapramāṇena maṇḍalaṃ karmakareṇa kārayitvā vihāramadhye nirmāpitaḥ //",
    "K10dvavims_tu:1717": " tadanantaraṃ sa śreṣṭhī taṃ nirmāpayitvā vīthim avataran sarvajanakāyān āhūyoktaḥ //",
    "K10dvavims_tu:1718": " ye ye tathāgatārcanābhilāṣajanās tasmin maṇḍale 'rcayitavyāḥ /",
    "K10dvavims_tu:1719": " yāvad bhagavān vipaśvī samyaksaṃbuddho nāgatas tāvad iti //",
    "K10dvavims_tu:1720": " tac chrutvā tataḥ prabhṛti sarve bandhumatījanakāyās taṃ dṛṣṭvā prasādajātā bhagavato 'rthaṃ pūjāṃ kṛtāḥ //",
    "K10dvavims_tu:1721": " athāpareṇa samayena śreṣṭhī maṇḍalam abhyarcya praṇidhānaṃ kṛtam //",
    "K10dvavims_tu:1722": " anena kuśalamūlena vānaprasthabodhisattvo bhaveyam iti /",
    "K10dvavims_tu:1723": " paścimakathāgate saṃbodhivyākaraṇaṃ pratilabheyam iti praṇidhānaṃ kṛtam //",
    "K10dvavims_tu:1724": " tataḥ sa buddhe bhagavati manaḥ prasādya kālaṃ kṛtvā kauravyarājñaḥ mahiṣī tasyāḥ kukṣāv upapannaḥ //",
    "K10dvavims_tu:1725": " tato navānāṃ māsānām atyayāt putro jāta abhirūpaḥ prāsādiko darśanīyaḥ /",
    "K10dvavims_tu:1726": " yadā jātamātreṇa tasya prabhayā sarvaṃ (Dak: 117)",
    "K10dvavims_tu:1727": " nagaram avabhāsitam /",
    "K10dvavims_tu:1728": " yathā candramoditaḥ śītaraśmis tathā prabhayā sphuṭo 'bhūt //",
    "K10dvavims_tu:1729": " tasya jātau jātimahaṃ kṛtvā nāmadheyaṃ vyavasthāpitam /",
    "K10dvavims_tu:1730": " kiṃ bhavatu dārakasya nāmeti //",
    "K10dvavims_tu:1731": " amātyā ūcuḥ //",
    "K10dvavims_tu:1732": " yasmād asya prabhā niḥsṛtā tasmād bhavatu dārakasya candraprabha iti vyavasthāpitam //",
    "K10dvavims_tu:1733": " tato dhātrīvargābhir unnīyate vardhyate kṣīreṇa dadhnā navanītena sarpiṣā sarpimaṇḍenānyaiś ca taptottaptair upakaraṇaviśeṣair āśu vardhate hradastham iva paṅkajam /",
    "K10dvavims_tu:1734": " yadā candraprabho dārako mahān saṃvṛttaḥ //",
    "K10dvavims_tu:1735": " sa ca bhadraḥ kalyāṇāśayaḥ prakṛtimedhāvitvāt sarvaśāstravidyādhigame kauśalaḥ śilpajñāne maṇirāge vādyavādite gītasaṃjñāne saṃgītaśāstre dhanuvidyādisaṃpanno 'bhūt //",
    "K10dvavims_tu:1736": " sa bandhumitrāśritadīnavargān saṃmānanīyān atithīn gurūṃś ca /",
    "K10dvavims_tu:1737": " prahlādayām āsa tayā samṛddhyā deśān mahāmegha ivābhivarṣan // Dak_11.4 //",
    "K10dvavims_tu:1738": " (Dak: 118)",
    "K10dvavims_tu:1739": " so 'pareṇa samayena sahāyānucaraiḥ parivṛto rājyakauśalakautūhalaṃ darśituṃ samantato nagarād bhraman lokān paśyati /",
    "K10dvavims_tu:1740": " ke cid vṛddhāḥ kubjabadhirā indriyahīnā vyādhibhiḥ spṛṣṭās tān paśyati /",
    "K10dvavims_tu:1741": " ke cit sundararūpayauvanamadadarpā garjitās tān paśyati //",
    "K10dvavims_tu:1742": " sa tān dṛṣṭvā tasyaitad abhavat //",
    "K10dvavims_tu:1743": " iha saṃsāre sarvam anartham evam,",
    "K10dvavims_tu:1744": " idaṃ śarīram aśaucapāpākulaṃ rogaśokasthānaṃ bhayākulaṃ māyānirmitam avīcisadṛśasaṃsārasamudraduḥkham aharniśaṃ pratāpitam /",
    "K10dvavims_tu:1745": " jarāmaraṇanivāraṇopāyaṃ nāsti /",
    "K10dvavims_tu:1746": " tasmāt saṃsārasamudrataraṇopāyam anveṣayeyam iti vicintya rājagṛhaṃ praviśya tūṣṇīṃ bhūtvā cintayām āsa //",
    "K10dvavims_tu:1747": " rāgeṇa jāyate lobhaṃ śokaṃ lobhena jāyate /",
    "K10dvavims_tu:1748": " śokena śoṣayed gātraṃ maraṇaṃ tatra prāpyate // Dak_11.5 //",
    "K10dvavims_tu:1749": " tasmāt sukhaṃ na paśyāmi mānuṣāṇāṃ kadā cana /",
    "K10dvavims_tu:1750": " īdṛśaṃ duḥkhasaṃsāre 'sukhasaṃjñā vidhīyate // Dak_11.6 //",
    "K10dvavims_tu:1751": " tathāvidhe 'sārake kaḥ sāram ādadyāt //",
    "K10dvavims_tu:1752": " tataḥ sa candraprabhaḥ pitaraṃ rājānaṃ vijñāpitavān //",
    "K10dvavims_tu:1753": " tāta śṛṇu me vāñchām /",
    "K10dvavims_tu:1754": " tava śuddhakule jāto 'haṃ kasmai cid bhikṣārthikebhyaḥ śramaṇabrāhmaṇavaṇīpakebhyo dānaṃ dātum icchāmi,",
    "K10dvavims_tu:1755": " tāta mamābhiprāyaṃ śṛṇu //",
    "K10dvavims_tu:1756": " (Dak: 119)",
    "K10dvavims_tu:1757": " dānaṃ nāma mahānidhānam anugaṃ caurādyasādhāraṇaṃ",
    "K10dvavims_tu:1758": " dānaṃ matsaralobhadoṣarajasaḥ prakṣālanaṃ cetasaḥ /",
    "K10dvavims_tu:1759": " saṃsārādhvapariśramāpanayanaṃ dānaṃ sukhaṃ vāhanaṃ",
    "K10dvavims_tu:1760": " dānaṃ naikasukhopadhānasumukhaṃ sanmitram ātyantikam // Dak_11.7 //",
    "K10dvavims_tu:1761": " vibhavasamudayaṃ vā dīptim ājñāguṇaṃ vā",
    "K10dvavims_tu:1762": " tridaśapuranivāsaṃ rūpaśobhāguṇaṃ vā /",
    "K10dvavims_tu:1763": " yad abhilaṣati sarvaṃ tat samāpnoti dānād",
    "K10dvavims_tu:1764": " iti parigaṇitārthaḥ ko na dānāni dadyāt // Dak_11.8 //",
    "K10dvavims_tu:1765": " tasmād ahaṃ prārthayāmi //",
    "K10dvavims_tu:1766": " tato janakaḥ prahasan tam uvāca //",
    "K10dvavims_tu:1767": " aho śuddhaceto durāsada,",
    "K10dvavims_tu:1768": " bālo 'pi dānam eva rocate //",
    "K10dvavims_tu:1769": " punar āha //",
    "K10dvavims_tu:1770": " putra candraprabha kiin bhāṣase /",
    "K10dvavims_tu:1771": " nūnaṃ tava viśaye 'nnagṛhapānagṛhaṃ suvarṇarajatamaṇimuktāsaṃparipūrṇaṃ tat sarvaṃ tavādhīnam /",
    "K10dvavims_tu:1772": " yathecchayā dānaṃ kuruṣvābhiprāyam //",
    "K10dvavims_tu:1773": " sa āha // tāta sādhu bhadraṃ bhavatu //",
    "K10dvavims_tu:1774": " ity uktvā pitur vācaḥ śirasā nidhāya,",
    "K10dvavims_tu:1775": " śramaṇabrāhmaṇavaṇīpakebhyo dānāni dadāti puṇyāni karoti //",
    "K10dvavims_tu:1776": " (Dak: 120)",
    "K10dvavims_tu:1777": " atha tasya dārakasya candraprabhasya saṃsāranairguṇyaṃ bahudoṣayuktaṃ matvā agāramadhyā vasituṃ mano na ramate /",
    "K10dvavims_tu:1778": " vanaprasthaṃ gantumana iti cintitavān //",
    "K10dvavims_tu:1779": " tasyaitad abhavat //",
    "K10dvavims_tu:1780": " ayuktam etan mātāpitarāv anivedya kathaṃ gaccheyam /",
    "K10dvavims_tu:1781": " ata eva mātāpitarāv agre nivedya vanaprasthaṃ gaccheyam ity ārocya yena pitā tenopasaṃkrānta upasaṃkramya pitarau cāha //",
    "K10dvavims_tu:1782": " tātānujānīhi me gṛhāvāse bahudoṣajālaṃ matvāhaṃ vānaprastho bhaveyaṃ tat tavājñāṃ dehīti //",
    "K10dvavims_tu:1783": " evam uktau pitarau sāśruvadanau gadgadakaṇṭham ucchvāsya tam ūcatuḥ //",
    "K10dvavims_tu:1784": " nārhaty atrātmaja nau hṛdaye śokaśalyavraṇam asaṃrūḍham eva udghaṭayituṃ parameṇa duḥkheneti //",
    "K10dvavims_tu:1785": " tathā kṣamaṃ vetsi gṛhānurāgaṃ śreyaḥpathaṃ vā vanavāsasaukhyam /",
    "K10dvavims_tu:1786": " asmān anāthān apahāya gehe kasmād vanaṃ vāñchasi gantum ekaḥ // Dak_11.9 //",
    "K10dvavims_tu:1787": " tac chrutvā sa āha //",
    "K10dvavims_tu:1788": " paśyatu deva //",
    "K10dvavims_tu:1789": " pramādamadakandarpalobhadveṣāspade gṛhe /",
    "K10dvavims_tu:1790": " tadviruddhasya dharmasya ko 'vakāśaparigrahaḥ // Dak_11.10 //",
    "K10dvavims_tu:1791": " (Dak: 121)",
    "K10dvavims_tu:1792": " vikṛṣyamāṇo bahubhiḥ kukarmabhiḥ parigrahopārjanarakṣaṇākulaḥ /",
    "K10dvavims_tu:1793": " aśāntacetā vyasanodayāgamaiḥ kadā gṛhasthaḥ śamamārgam eṣyati // Dak_11.11 //",
    "K10dvavims_tu:1794": " iti sa parigaṇayya niścitātmā praṇayamayāni suhṛdviceṣṭitāni /",
    "K10dvavims_tu:1795": " anunayamadhurākṣarair vacobhir viṣadam apāsya tapovanaṃ jagāma // Dak_11.12 //",
    "K10dvavims_tu:1796": " sa tatrāpramāṇāni dhyānāni samutpādya divaṃ samabhiruroheti //",
    "K10dvavims_tu:1797": " kiṃ manyadhve bhikṣavo yo 'sau tena kālena tena samayena śreṣṭhī āsīt /",
    "K10dvavims_tu:1798": " ayam asau candraprabho bodhisattvo vipaśvinaḥ samyaksaṃbuddhasya vihāre suvarṇamayamaṇḍalaṃ nirmāpitaḥI /",
    "K10dvavims_tu:1799": " tena karmaṇo vipākena kauravyakule rājatvam anubhūya bodhisattvo bhūtvāṣṭādaśāveṇikabuddhadharmān ṣaṭ pāramitāḥ pratilabdho 'bhūt /",
    "K10dvavims_tu:1800": " mayāpi saṃbodhau vyākṛtaḥI tena yathā praṇidhānaṃ kṛtaṃ tathābhūt nānyeneti //",
    "K10dvavims_tu:1801": " (Dak: 122) mahāphalānuśaṃsā tathāgātasya maṇḍalasya phalānuśaṃsā //",
    "K10dvavims_tu:1802": " punaḥ śṛṇotha //",
    "K10dvavims_tu:1803": " bhavati kanakavarṇaḥ sarvarogair vimuktaḥ",
    "K10dvavims_tu:1804": " suramanujaviśiṣṭaś candravad dīptakāntiḥ /",
    "K10dvavims_tu:1805": " dhanakanakasamṛddho jāyate rājavaṃśe",
    "K10dvavims_tu:1806": " sugatavaragṛhe 'smin maṇḍalaṃ yaḥ karoti // Dak_11.13 //",
    "K10dvavims_tu:1807": " te prāpnuvanti sahasaiva janādhipatyaṃ",
    "K10dvavims_tu:1808": " dīrghāyuṣo vividharogabhayair vimuktāḥ /",
    "K10dvavims_tu:1809": " buddhasya ye hi bhuvanatrayapūjitasya",
    "K10dvavims_tu:1810": " kṛtvā bhavanti kusumaiḥ saha maṇḍalāni // Dak_11.14 //",
    "K10dvavims_tu:1811": " divyaiḥ sukhaiḥ sakalabhogavaraiś ca yuktā",
    "K10dvavims_tu:1812": " martyā bhavanti kanakādhikacāruvarṇāḥ /",
    "K10dvavims_tu:1813": " padmānanāḥ svavikalāṅgaviśālanetrāḥ",
    "K10dvavims_tu:1814": " puṣpair gaṇasya vividhair vasudhāṃ vicitrya // Dak_11.15 //",
    "K10dvavims_tu:1815": " evaṃ śikṣitavyaṃ buddheṣu bhāveṣu parītakarmaṇo 'pi mahāphalaṃ labhyate //",
    "K10dvavims_tu:1816": " iti dvāviṃśatyavadānakathāyāṃ maṇḍalakathā ekādaśamaḥ paricchedaḥ //",
    "K10dvavims_tu:1817": " XII. bhojanakathā",
    "K10dvavims_tu:1818": " atha khalu maitreyo bodhisattvo mahāsattvaḥ sattvānāṃ kuśalasaṃjananārthaṃ bhagavantaṃ punar uvāca //",
    "K10dvavims_tu:1819": " bhagavañ chrotum icchhāmi,",
    "K10dvavims_tu:1820": " annadānasya yat phalam /",
    "K10dvavims_tu:1821": " tat sarvaṃ brūhi vādīndra kathaṃ sugatabhojanam // Dak_12.1 //",
    "K10dvavims_tu:1822": " evam ukte bhagavān maitreyaṃ bodhisattvaṃ mahāsattvam evam āha /",
    "K10dvavims_tu:1823": " śṛṇu maitreya ekasminn antare saśrāvakasaṃgho rājagṛhe viharāmi veṇuvane kalandakanivāpe //",
    "K10dvavims_tu:1824": " tasminn avasare tatra anyataraḥ śreṣṭhī gṛhapatiḥ prativasati sma /",
    "K10dvavims_tu:1825": " āḍhyo mahādhano mahābhogo vistīrṇaparigraho vaiśravaṇadhanasamudito vaiśravaṇadhanapratispardhī tīrthyābhiprasannaś ca sa āyuṣmatā mahāmaudgalyāyanenāvarjitaḥ",
    "K10dvavims_tu:1826": " śāsane sāvatārito bhagavaty atyārtham abhiprasannaḥ //",
    "K10dvavims_tu:1827": " sa ca gṛhapatir udāro 'dhimuktas tenāyuṣmān mahāmaudgalyāyana uktaḥ /",
    "K10dvavims_tu:1828": " sahāyā me bhavanta,",
    "K10dvavims_tu:1829": " icchāmi bhagavataḥ pūjāṃ kartum iti /",
    "K10dvavims_tu:1830": " adhivāsayaty āyuṣmān mahāmaudgalyāyanas tasya gṛhapates tūṣṇībhāvena vyavasthitaḥ //",
    "K10dvavims_tu:1831": " (Dak: 124)",
    "K10dvavims_tu:1832": " athāyuṣmān mahāmaudgalyāyanas taṃ gṛhapatim ādāya yena bhagavāṃs",
    "K10dvavims_tu:1833": " tenopasaṃkrānta upasaṃkramya bhagavataḥ pādau śirasā vanditvaikānte niṣaṇṇaḥ /",
    "K10dvavims_tu:1834": " ekānte niṣaṇṇa āyuṣmān mahāmaudgalyāyano bhagavantam idam avocat //",
    "K10dvavims_tu:1835": " ayaṃ bhadanta gṛhapatir ākāṅkṣati bhagavantaṃ saśrāvakasaṃghaṃ bhojayitum iti /",
    "K10dvavims_tu:1836": " tad asya bhagavān adhivāsayann anukampām upādāyeti /",
    "K10dvavims_tu:1837": " adhivāsayati bhagavāṃs tasya gṛhapates tūṣṇībhāvena //",
    "K10dvavims_tu:1838": " atha sa gṛhapatir bhagavatas tūṣṇībhāvenādhivāsanāṃ viditvā śatarasam āhāraṃ samupādāya bhagavataḥ purataḥ puṣpadhūpagandhamālyavilepanāni ca",
    "K10dvavims_tu:1839": " āyuṣmatāpi mahāmaudgalyāyanena śakro devendro 'dhīṣṭhaḥ kriyatām asya gṛhapater upasaṃhāram iti //",
    "K10dvavims_tu:1840": " tatas tatkṣaṇam eva śakreṇa devendreṇa sarvaṃ veṇuvanaṃ candanavanaṃ nirmitam //",
    "K10dvavims_tu:1841": " airāvatasupratiṣṭhitasadṛśāni ca nāgasahasrāṇi vālavyajanena vījayanti supriyapañcaśikhatumburuprabhṛtīni cānekāni gandharvasahasrāṇy upacitāni,",
    "K10dvavims_tu:1842": " ye vicitrair vādyaviśeṣair vādyaṃ kurvanti divyasudhābhojanam //",
    "K10dvavims_tu:1843": " (Dak: 125)",
    "K10dvavims_tu:1844": " tataḥ sa gṛhapatir divyamānuṣyair upakaraṇair bhagavantam upasthāya sarvāṅgena bhagavataḥ pādayor nipatya praṇidhānaṃ kartum ārabdhaḥ //",
    "K10dvavims_tu:1845": " anena kuśalamūlenāhaṃ cittotpādena deyadharmaparityāgena cāndhe loke 'nāyake 'pariṇāyake buddho bhūyām iti //",
    "K10dvavims_tu:1846": " atha bhagavāṃs tasya gṛhapater hetuparaṃparāṃ karmaparaṃparāṃ ca jñātvā smitaṃ prāviṣkaroti //",
    "K10dvavims_tu:1847": " tasmin samaye nīlapītalohitāvadātā arciṣo bhagavato mukhadvārān niścaranti /",
    "K10dvavims_tu:1848": " niścaritvā,",
    "K10dvavims_tu:1849": " adha ūrddhabhavāgraparyantam avabhāsya /",
    "K10dvavims_tu:1850": " atha tā arciṣo bhagavantaṃ tripradakṣiṇīkṛtya bhagavata uṣṇīṣe 'ntarhito 'bhūt //",
    "K10dvavims_tu:1851": " athāyuṣmān ānandaḥ kṛtakarapuṭo bhagavantaṃ papraccha //",
    "K10dvavims_tu:1852": " nānāvidho raṅgasahasracitro vaktrāntarān niṣkasitaḥ kalāpaḥ /",
    "K10dvavims_tu:1853": " avabhāsitā yena diśaḥ samantād divākareṇodayatā yathaiva // Dak_12.2 //",
    "K10dvavims_tu:1854": " (Dak: 126)",
    "K10dvavims_tu:1855": " vigatodbhavā dainyamadaprahīṇā buddhā jagaty uttamahetubhūtāḥ /",
    "K10dvavims_tu:1856": " nākāraṇaṃ śaṅkhammālagauraṃ smitam upadarśayanti jinā jitārayaḥ // Dak_12.3 //",
    "K10dvavims_tu:1857": " tatkālaṃ svayam adhigamya vīra buddhyā śrotṝṇāṃ śravaṇa jinendra kāṅkṣatānām /",
    "K10dvavims_tu:1858": " dhīrābhir munivṛṣa vāgbhir uttamābhir utpannaṃ vyapanaya",
    "K10dvavims_tu:1859": " saṃśayaṃ śubhābhiḥ // Dak_12.4 //",
    "K10dvavims_tu:1860": " nākasmāl lavaṇajalādrirājadhairyāḥ saṃbuddhāḥ smitam upadarśayanti nāthāḥ /",
    "K10dvavims_tu:1861": " yasyārthe smitam upadarśayanti dhīrās taṃ śrotuṃ samabhilaṣanti te janaughā iti //",
    "K10dvavims_tu:1862": " bhagavān āha //",
    "K10dvavims_tu:1863": " evam etad ānandaivam etan nāhetv apratyayam ānanda te tathāgatā arhantaḥ samyaksaṃbuddhāḥ smitaṃ prāviṣkurvanti /",
    "K10dvavims_tu:1864": " paśyānandānena gṛhapatinā mamaivaṃvidhaṃ satkāraṃ kṛtam /",
    "K10dvavims_tu:1865": " evaṃ bhagavata eṣa ānanda gṛhapatir anena kuśalamūlena cittotpādena deyadharmaparityāgena",
    "K10dvavims_tu:1866": " ca trikalpāsaṃkhyeyasamudānītāṃ bodhiṃ samudānīya karuṇāparibhāvitāḥ ṣaṭ pāramitāḥ",
    "K10dvavims_tu:1867": " paripūrya divyānnado nāma samyaksaṃbuddho bhaviṣyati /",
    "K10dvavims_tu:1868": " ayam asya deyadharmo yo mamāntike cittaprasādaḥ //",
    "K10dvavims_tu:1869": " (Dak: 127)",
    "K10dvavims_tu:1870": " etac ca prakaraṇaṃ rājā bimbisāro māgadhāś ca paricārakāc chrutvā paraṃ vismayam āpannāḥ //",
    "K10dvavims_tu:1871": " bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ //",
    "K10dvavims_tu:1872": " paśya bhagavan yāvad anena gṛhapatinā bhagavān saśrāvakasaṃgho divyamānuṣikābhir ṛddhibhir abhyarcita iti //",
    "K10dvavims_tu:1873": " bhagavān āha //",
    "K10dvavims_tu:1874": " tathāgatenaivaitāni karmāṇi kṛtāny upacitāni ko 'nyaḥ pratyanubhaviṣyati /",
    "K10dvavims_tu:1875": " na hi bhikṣavaḥ karmāṇi kṛtāny upacitāni /",
    "K10dvavims_tu:1876": " śubhāśubhāni pacyante,",
    "K10dvavims_tu:1877": " kadāpi na praṇaśyanti //",
    "K10dvavims_tu:1878": " bhūtapūrvaṃ bhikṣavo 'tīte 'dhvani pūrṇo nāma samyaksaṃbuddho loka udapādi vidyācaraṇasaṃpannaḥ",
    "K10dvavims_tu:1879": " sugato lokavid anuttaraḥ puruṣadamyasārathiḥ śāstā devānāṃ ca manuṣyāṇāṃ ca buddho bhagavān //",
    "K10dvavims_tu:1880": " atha pūrṇo nāma samyaksaṃbuddho janapadacārikaṃ carann anyatamarājadhānīm anuprāptaḥ /",
    "K10dvavims_tu:1881": " aśrauṣīd rājā kṣatriyaḥ pūrṇasamyaksaṃbuddho janapadacārikāṃ caran svaviṣayam anuprāpta",
    "K10dvavims_tu:1882": " iti śrutvā ca punar mahatyā rājarddhyā mahatā rājānubhāvena samanvāgato yena pūrṇaḥ",
    "K10dvavims_tu:1883": " samyaksaṃbuddhas tenopasaṃkrānta (Dak: 128)",
    "K10dvavims_tu:1884": " upasaṃkramya pūrṇasamyaksaṃbuddhasya pādau śirasā vanditvaikānte niṣaṇṇaḥ /",
    "K10dvavims_tu:1885": " ekānte niṣaṇṇaṃ rājānaṃ kṣatriyaṃ pūrṇaḥ samyaksaṃbuddho bodhikarair dharmaiḥ samādāpayati //",
    "K10dvavims_tu:1886": " atha rājā kṣatriyo buddhe bhagavati cittaprasādajātaḥ,",
    "K10dvavims_tu:1887": " pūrṇasamyakṣaṃbuddhaṃ saśrāvakasaṃghaṃ traimāsikaṃ cīvarapiṇḍapātraśayanāsanaglanapratyayabhaiṣajyapariṣkārair upasthāya bhagavataḥ sasaṃghasya vividhānnapānabhojyāni dadāti,",
    "K10dvavims_tu:1888": " bhagavato ratnamayapratimāṃ kārayitvā buddhaharṣaṃ kāritavān /",
    "K10dvavims_tu:1889": " yatrānekaiḥ prāṇiśatasahasrair mahāprasādo labdhaḥ //",
    "K10dvavims_tu:1890": " taddhetukaṃ tatpratyayaṃ ca te parinirvṛtāḥ //",
    "K10dvavims_tu:1891": " kiṃ manyadhve bhikṣavo yo 'sau tena kālena tena samayena rājā babhūvāhaṃ saḥ /",
    "K10dvavims_tu:1892": " yan mayā pūrṇasamyaksaṃbuddhasya tādṛśī bhojyāni ca pūjā kṛtā,",
    "K10dvavims_tu:1893": " tena saṃsāre 'nantaṃ sukham anubhūtaṃ tenaiva ca hetunā tathāgatasya ca me śreṣṭhinā śakreṇa ca devalokair īdṛśī pūjā kṛtā /",
    "K10dvavims_tu:1894": " tasmāt tarhi bhikṣava evaṃ śikṣitavyaṃ yac chāstāraṃ satkariṣyāmo gurukariṣyāma iti //",
    "K10dvavims_tu:1895": " (Dak: 129) mahānuśaṃsānnadānabhojanasya //",
    "K10dvavims_tu:1896": " punaś ca śṛṇuta //",
    "K10dvavims_tu:1897": " kāntāpāṇisarojapattravidhṛtāṃ sadvarṇagandhojjvalāṃ",
    "K10dvavims_tu:1898": " svādusparśasukhāṃ surāḥ surapure yad devavṛndārakaiḥ /",
    "K10dvavims_tu:1899": " bhāsvatkāñcanabhājaneṣu nihitām aśnanti divyāṃ sudhāṃ",
    "K10dvavims_tu:1900": " tad buddhapramukhāryasaṃghaviṣaye nyastānnadānāt phalam // Dak_12.6 //",
    "K10dvavims_tu:1901": " maitryā yaḥ saha kiṃkaraiḥ smararipuṃ nirjitya vajrāsane",
    "K10dvavims_tu:1902": " kleśārīn api yo durantaviṣayān antaścarān durjanān /",
    "K10dvavims_tu:1903": " skandhārātim api prasahya sugato mṛtyuṃ ca nītvā vaśaṃ",
    "K10dvavims_tu:1904": " prāptaḥ sarvarasāgrabhogavaśitāṃ so 'py annadānodayāt // Dak_12.7 //",
    "K10dvavims_tu:1905": " saṃpūrṇasarvāṅgasamanvitaṃ ca śrīmatsukhādyapratibhānayuktam /",
    "K10dvavims_tu:1906": " āyur balaṃ varṇam udārarūpaṃ prāpnoti vidvān aśanapradānāt // Dak_12.8 //",
    "K10dvavims_tu:1907": " nirjitya śatrūn balavīryayuktān lakṣmīṃ samāsādya ca ye narendrāḥ /",
    "K10dvavims_tu:1908": " svādūni bhojyāni samāpnuvanti bhojyapradānād dvipadās tad etat // Dak_12.9 //",
    "K10dvavims_tu:1909": " (Dak: 130)",
    "K10dvavims_tu:1910": " annadānaṃ varaṃ śreṣṭham annadānāt paraṃ na hi /",
    "K10dvavims_tu:1911": " kṣudduḥkhārtāt paraṃ nāsti tasmād annaṃ garīyasam // Dak_12.10 //",
    "K10dvavims_tu:1912": " annena rahito yaś ca balavīryaṃ na cāsya ca /",
    "K10dvavims_tu:1913": " kāryakāraṇa utsāhe tasyotsāhaṃ na vidyate // Dak_12.11 //",
    "K10dvavims_tu:1914": " vratadevārcane cānye ratikrīḍā vinaśyati /",
    "K10dvavims_tu:1915": " kāle bhuktaṃ vihīnasya kathājñānaṃ ca hīyate // Dak_12.12 //",
    "K10dvavims_tu:1916": " yeṣām annavihīnānāṃ sarvadharmaṃ viṣīdati /",
    "K10dvavims_tu:1917": " tasmāt sarvaṃ prayatnena annadānaṃ tu cīyase // Dak_12.13 //",
    "K10dvavims_tu:1918": " iti dvāviṃśatyavadānakathāyāṃ bhojanakathā dvādaśaḥ paricchedaḥ //",
    "K10dvavims_tu:1919": " XIII. pānakathā",
    "K10dvavims_tu:1920": " atha khalu maitreyo bodhisattvo mahāsattvo bhagavantam etad avocat //",
    "K10dvavims_tu:1921": " aparaṃ śrotum icchāmi pānadānasya yat phalam /",
    "K10dvavims_tu:1922": " tat sarvaṃ vada vādīndra sarvalokābhibhodhane // Dak_13.1 //",
    "K10dvavims_tu:1923": " bhagavān āha //",
    "K10dvavims_tu:1924": " śṛṇu maitreya vakṣyāmi pānadānasya yat phalam /",
    "K10dvavims_tu:1925": " ekāgramānaso bhūtvā nūnaṃ lokahitecchayā // Dak_13.2 //",
    "K10dvavims_tu:1926": " ye saṃghe pratipādayanti muditās tṛṣṇācchidaṃ pānakaṃ hṛdyasvādurasānvitaṃ paṭutaraṃ gandhābhirāmaṃ priyam kṣitvā te 'bhavalālasā bhavabhayāṃ tṛṣṇālatāṃ prajñayā",
    "K10dvavims_tu:1927": " pāraṃ yānti bhavārṇavasya niyataṃ dattvā śubhaṃ pānakam // Dak_13.3 //",
    "K10dvavims_tu:1928": " tadyathānuśrūyate //",
    "K10dvavims_tu:1929": " bhūtapūrvaṃ bhikṣavo 'tīte 'dhvani asminn eva bhadrakalpe viṃśativarṣasahasrāyuṣi",
    "K10dvavims_tu:1930": " prajāyāṃ lokanāyakaḥ kāśyapo nāma samyakṣaṃbuddho loka udapādi vidyācaraṇasaṃpannaḥ",
    "K10dvavims_tu:1931": " sugato lokavid anuttaraḥ puruṣadamyasārathiḥ śāstā devānāṃ ca manuṣyāṇāṃ ca buddho",
    "K10dvavims_tu:1932": " bhagavān vārāṇasīṃ nagarīm upaniśritya viharati sma ṛṣipatane mṛgadāve //",
    "K10dvavims_tu:1933": " tatrānyatamā aṣṭau bhikṣava adhvānaṃ pratipannā bhagavantaṃ darśanāya te sūryāṃśubhir dagdhās tṛṣṇārtāḥ kūpasaṃnidhau gacchanti /",
    "K10dvavims_tu:1934": " tatrānyatarā dārikā pānīyaghaṭaṃ (Dak: 132)",
    "K10dvavims_tu:1935": " pūrayitvā gatā /",
    "K10dvavims_tu:1936": " tato bhikṣavas tām ūcuḥ //",
    "K10dvavims_tu:1937": " bhagini pānīyam anuprayaccheti //",
    "K10dvavims_tu:1938": " tatas tasyā mātsaryam utpannam /",
    "K10dvavims_tu:1939": " sāgṛhītapariṣkārā bhikṣūn uvāca //",
    "K10dvavims_tu:1940": " bhikṣavo yadi mriyedhvaṃ tathāpi na yuṣmabhyaṃ dadāmy api pānīyam /",
    "K10dvavims_tu:1941": " ghaṭo me ūno bhaviṣyatīti //",
    "K10dvavims_tu:1942": " tato 'mī bhikṣavas tṛṣārtā nirāśayā prakrāntāḥ //",
    "K10dvavims_tu:1943": " tato magadhaviṣaye mahāḍhyaḥ siṃhaketur nāma sārthavāhas tasya putrī pānīyaghaṭam ādāya pānīyaṃ gṛhītuṃ gṛhadvārād bahir niḥsṛtā //",
    "K10dvavims_tu:1944": " tatas te ūcuḥ //",
    "K10dvavims_tu:1945": " bhadre dārike 'smākam atitṛṣā,",
    "K10dvavims_tu:1946": " pānīyaṃ pātuṃ tad dehīti //",
    "K10dvavims_tu:1947": " atha sā dārikā paramacāturyadharmāśayā tān bhikṣūn uvāca //",
    "K10dvavims_tu:1948": " bhadanto bhikṣavaḥ praviśadhvam atra tiṣṭhantu /",
    "K10dvavims_tu:1949": " aham eva prāleyapānīyaṃ śīghrataram ānayāmi //",
    "K10dvavims_tu:1950": " ity uktvā sā dārikā prakrāntā,",
    "K10dvavims_tu:1951": " prakramitvā pānīyaghaṭaṃ tūrṇam ādāya svaniveśanaṃ praviśya pitaram uvāca //",
    "K10dvavims_tu:1952": " tāta bhikṣavo 'smākaṃ dvāramūleṣv avatiṣṭhanti /",
    "K10dvavims_tu:1953": " asminn idādyakāle pariśramatṛṣārtena cāgatāḥ /",
    "K10dvavims_tu:1954": " tebhyo guḍaśarkarāmarīcāni yathāyogyānusāraiḥ paritāni dadātu,",
    "K10dvavims_tu:1955": " pānaṃ prasajjya dadāmi //",
    "K10dvavims_tu:1956": " tataḥ sa siṃhaketuḥ sārthavāhaḥ putrīvacanam upaśrutya tathā dattavān /",
    "K10dvavims_tu:1957": " sā dārikā paramaprītyā prasādajātena tatkṣaṇam eva (Dak: 133)",
    "K10dvavims_tu:1958": " śītodakaiḥ śarkarādigaṇaiḥ pānaṃ prasajjya tebhyo dattavatī //",
    "K10dvavims_tu:1959": " tadā bhikṣubhiḥ saṃgṛhya pītaṃ pītvā ca tāṃ dārikām ūcuḥ //",
    "K10dvavims_tu:1960": " bhadre dārike bhadram /",
    "K10dvavims_tu:1961": " bhadram astu sadā bhadre yac cittaṃ tad abhīpsitam /",
    "K10dvavims_tu:1962": " cittotsāhaṃ tathā buddhe bhavatu te sadā śubham // Dak_13.4 //",
    "K10dvavims_tu:1963": " atha sā dārikā buddhanāmāśrutapūrvaṃ ca śrutvā buddhasya varṇanaṃ prasādajātena tān bhikṣūn uvāca //",
    "K10dvavims_tu:1964": " bhadanto bhikṣavaḥ kutra kīdṛśo bhagavān katham /",
    "K10dvavims_tu:1965": " buddhanāma na jānāmi tadviśeṣaṃ vadata guṇam // Dak_13.5 //",
    "K10dvavims_tu:1966": " bhikṣava ūcuḥ //",
    "K10dvavims_tu:1967": " mahāprabhāvo hi dārike buddhasya /",
    "K10dvavims_tu:1968": " kāśyapo bhagavān sarvasattvebhyo dharmaṃ nirdiśya,",
    "K10dvavims_tu:1969": " atra ṛṣipatane mṛgadāve viharati //",
    "K10dvavims_tu:1970": " atha sā dārikā tān bhikṣūn uvāca //",
    "K10dvavims_tu:1971": " bhikṣavaḥ kāśyapabuddhe prasādo me jātaḥ /",
    "K10dvavims_tu:1972": " niyataṃ pūjayiṣyāmi /",
    "K10dvavims_tu:1973": " kāśyapabhagavate madvacanena praṇāmam alpābādhatām iti brūthaḥ //",
    "K10dvavims_tu:1974": " tato bhikṣavo 'py evam eva vakṣyāma ity uktvā prakrāntāḥ //",
    "K10dvavims_tu:1975": " athāṣṭau bhikṣava ṛṣipatane mṛgadāve yena bhagavāṃs tenopasaṃkrāntā upasaṃkramya bhagavataḥ pādau śirasā vanditvā ekānte (Dak: 134) niṣaṇṇāḥ",
    "K10dvavims_tu:1976": " caikānte niṣaṇṇās tasyā dārikāyā alpābādhatāṃ kuśalavārttāṃ procuḥ //",
    "K10dvavims_tu:1977": " tato bhagavān kāśyapaḥ sabhāṃ kāritavān //",
    "K10dvavims_tu:1978": " atha tasyā dārikāyā manasy etad abhavat /",
    "K10dvavims_tu:1979": " yan nv aham aṣṭau bhikṣūn pānapradānaiḥ saṃtoṣitā,",
    "K10dvavims_tu:1980": " tat tathā me manaḥ saṃtoṣitā bhavāmi /",
    "K10dvavims_tu:1981": " tathā bhagavantaṃ kāśyapaṃ pānena pratipādayāmi ca saṃghān //",
    "K10dvavims_tu:1982": " tataḥ sā dārikā pitaraṃ nivedya sajjīkṛtā bhagavantaṃ mānitum //",
    "K10dvavims_tu:1983": " tataḥ siṃhaketuḥ sārthavāhas tasyā dārikāyāḥ prasādam abhivṛddhyarthaṃ yad yad abhiprāyaṃ tat tat tasyai dattāni //",
    "K10dvavims_tu:1984": " tato 'sau dārikā bhagavān kāśyapaḥ saśrāvakasaṃghaḥ śvo 'ntargṛhe bhakṣyeṇopanimantritaḥ //",
    "K10dvavims_tu:1985": " adhivāsitaṃ ca bhagavatā tasyā anugrahārtham //",
    "K10dvavims_tu:1986": " atha sā dārikā prabhūtagandhamālyavilepanasaṃgrahaṃ kṛtavatī //",
    "K10dvavims_tu:1987": " sā cāhārapānādi sajjīkṛtya bhagavato dūtena kālam ārocayati //",
    "K10dvavims_tu:1988": " samayo bhadanta sarvaṃ sajjīkṛtaṃ,",
    "K10dvavims_tu:1989": " yasyedānīṃ bhagavān kālaṃ manyata iti //",
    "K10dvavims_tu:1990": " (Dak: 135)",
    "K10dvavims_tu:1991": " atha kāśyapo bhagavān bhikṣugaṇaparivṛto bhikṣusaṃghapuraskṛto yena siṃhaketoḥ sārthavāhasya",
    "K10dvavims_tu:1992": " niveśanaṃ tenopasaṃkrānta upasaṃkramya purastād bhikṣusaṃghasya prajñapta evāsane niṣaṇṇaḥ //",
    "K10dvavims_tu:1993": " atha sā dārikā sukhopaniṣaṇṇaṃ buddhapramukhaṃ bhikṣusaṃghaṃ viditvā pādārghaṃ dattvā pañcakāmaguṇaiḥ svahastena saṃtarpitā //",
    "K10dvavims_tu:1994": " punaḥ svecchayā kāritāni śarkarāpānaguḍapāna-oṣadhīpānakṣīrapānamadhurasapānāni samarpitāni //",
    "K10dvavims_tu:1995": " tatas tatliāgatena tasyāḥ prasādam abhivṛddhyartham atṛṣṇayāpi sukhena pītam /",
    "K10dvavims_tu:1996": " tathāgatānāṃ kadā cana tṛṣṇā na vidyate na bubhūkṣā na śramo na styānamiddhaṃ na śītoṣṇatā,",
    "K10dvavims_tu:1997": " na gātre malena sajjate,",
    "K10dvavims_tu:1998": " pṛthivyām avakramati rajasā nopaliptapādas tathāpi pādaprakṣālitaṃ snānam api kṛtaṃ lokānuvartanārthaṃ sattvānāṃ phalaprāptihetor bhuñjati pibati",
    "K10dvavims_tu:1999": " yad yad dadāti tat tat pratigṛhītas tathāgataiḥ //",
    "K10dvavims_tu:2000": " atha sā dārikā tathāgatena sukhena pītaṃ dṛṣṭvātyantaṃ prasādya mūlanikṛntanam iva bhagavataḥ pādau śirasā vanditvā praṇidhānaṃ kṛtam //",
    "K10dvavims_tu:2001": " (Dak: 136)",
    "K10dvavims_tu:2002": " anena kuśalamūlenāhaṃ yatra yatropapadyate tatra tatra jātau jātau jātismarā bhaveyam /",
    "K10dvavims_tu:2003": " tad anusmṛtya buddhe bhagavati pūjite prasannā bhavāmi /",
    "K10dvavims_tu:2004": " tathāgataṃ pūjāsatkāraṃ karisyāmīti //",
    "K10dvavims_tu:2005": " tataḥ sā dārikā buddheṣv abhiprasādya kālagatā praṇīteṣu deveṣu trāyatriṃśeṣūpapannā //",
    "K10dvavims_tu:2006": " pañcaśataparivārāparivṛtā sābhūd divyaprāsāde sukhopaviṣṭe nānāsaṃgītivādyapravādite niṣpuṃsake /",
    "K10dvavims_tu:2007": " aciropapannasya striyā vā puruṣasya vā trīṇi cittāny utpadyante /",
    "K10dvavims_tu:2008": " kutaś cyutā kutropapannā kena karmaṇeti //",
    "K10dvavims_tu:2009": " sā paśyati, mānuṣyebhyaś cyutā ihopapannā /",
    "K10dvavims_tu:2010": " api tu kāśyape bhagavati satkārakṛtā tena kuśalamūlena deveṣvūpapannā iti //",
    "K10dvavims_tu:2011": " atha sā pānadāyikādevakanyāyā etad abhavat //",
    "K10dvavims_tu:2012": " na mama pratirūpaṃ syād yad ahaṃ",
    "K10dvavims_tu:2013": " paryuṣitaparivāsā,",
    "K10dvavims_tu:2014": " kāśyapabhagavantaṃ darśanāyopasaṃkrameyam iti /",
    "K10dvavims_tu:2015": " jñānadarśanaṃ pravartate //",
    "K10dvavims_tu:2016": " kāśyapo bhagavān budhakāryaṃ kṛtvā nirvāṇaṃ yayau //",
    "K10dvavims_tu:2017": " tasya dhātustūpo mahān vartate //",
    "K10dvavims_tu:2018": " atha tasyā etad abhavat //",
    "K10dvavims_tu:2019": " aho mandabhāgyāhaṃ kutra darśayeyam ahaṃ bhagavantaṃ kāśyapam //",
    "K10dvavims_tu:2020": " atha sānusmarati śrutaṃ mayā,",
    "K10dvavims_tu:2021": " sarṣapaphalamātraṃ tathāgatānāṃ śarīradhātuṃ pūjayiṣyatin,",
    "K10dvavims_tu:2022": " tair viśuddhiphalaṃ prāpyate /",
    "K10dvavims_tu:2023": " pāpātmanaḥ pāpaṃ praśamaṃ gacchati //",
    "K10dvavims_tu:2024": " ity uktvā sā pānapradāyikā (Dak: 137)",
    "K10dvavims_tu:2025": " devakanyā pañcaśataparivārāsurakanyāparivṛtā rātrau praśāntāyāṃ vividhāni māndāravāṇi",
    "K10dvavims_tu:2026": " pārijātādi gandhamālyapuṣpadhūpādinā gṛhītvā yatra kāśyapabhagavato dhātustūpas tatrāgatya",
    "K10dvavims_tu:2027": " māndāravaiḥ puṣpair avakirati //",
    "K10dvavims_tu:2028": " avakīrya pradakṣiṇīkṛtya svabhavanaṃ gatā //",
    "K10dvavims_tu:2029": " atha tasyāḥ pānapradāyikādevakanyāyās tṛṣā na babādhe, tad eva",
    "K10dvavims_tu:2030": " manuṣyabhūte 'ṣṭabhyo 'ṣṭāṅgapānīyaṃ nisṛṣṭam anena kuśalamūlena /",
    "K10dvavims_tu:2031": " tasmād bhikṣavo manujaiḥ pānadānaṃ pradātavyam udapānakādi kartavyaṃ taḍāgavāpīkūpapuṣkariṇyādi kartavyam //",
    "K10dvavims_tu:2032": " bhikṣava ūcuḥ //",
    "K10dvavims_tu:2033": " prabodho 'haṃ sugata prabodho 'haṃ bhagavan /",
    "K10dvavims_tu:2034": " athāpy anyā strī bhikṣubhyo mātsaryakāriṇī pānīyaṃ na dadāti strī kutra gatā kiṃ phalaṃ prāptam iti //",
    "K10dvavims_tu:2035": " bhagavān āha //",
    "K10dvavims_tu:2036": " kiṃ vaktavyaṃ bhikṣavo 'sau dārikā tena mātsaryeṇāsevitena bhāvitena bahulīkṛtena kālaṃ kṛtvā preteṣūpapannā dagdhasthūṇākṛtiḥ svakeśaromasaṃchannā sūcīcchidropamamukhā, (Dak: 138)",
    "K10dvavims_tu:2037": " asthiyantrabahūcchritaiḥ parvatopamakukṣi ādīptā prajvalitā ekajvalībhūtā pyāyāntī ārtasvaraṃ krandantī tṛṣārtā duḥkhāṃ tīvrāṃ kharāṃ kaṭukām amanāpāṃ vedanāṃ vedayamānā //",
    "K10dvavims_tu:2038": " atha sā tṛṣṇayā pānīyaṃ pātuṃ yatra yatrābhigacchati tato darśanamātreṇa cāsyā nadyudapānāni śuṣyanti //",
    "K10dvavims_tu:2039": " yadā devo varṣati tadāsyā upari savisphuliṅgam aṅgāravarṣaṃ patati //",
    "K10dvavims_tu:2040": " evaṃvidhāṃ duḥkhāṃ tīvrāṃ kharāṃ kaṭukām amanāpāṃ vedanāṃ vedayate //",
    "K10dvavims_tu:2041": " tasmād bhikṣavo yan mātsaryaprahāṇāya vyāyantavyam //",
    "K10dvavims_tu:2042": " mahāpuṇyatā pānadānatā mahānuśamsā,",
    "K10dvavims_tu:2043": " punaḥ śṛṇuta bhikṣavaḥ //",
    "K10dvavims_tu:2044": " preṅkhannīlasarojagarbham amalaṃ yat padmarāgāruṇaṃ",
    "K10dvavims_tu:2045": " kāmyaṃ kāñcanabhājane vinihitaṃ prāleyamiśraṃ madhu /",
    "K10dvavims_tu:2046": " kiṃcittāmravilocanapriyatamāpratyarpitaṃ pīyate",
    "K10dvavims_tu:2047": " saṃgītadhvanisaṃgataṃ naravarais tat pānadānāt phalam // Dak_13.6 //",
    "K10dvavims_tu:2048": " (Dak: 139)",
    "K10dvavims_tu:2049": " yad vaiḍūryendranīlapravaraviracitair bhājanaiḥ śātakaumbhair",
    "K10dvavims_tu:2050": " devā divyāṅganābhiḥ stanakalaśabharavyāptavakṣaḥ sthalābhiḥ /",
    "K10dvavims_tu:2051": " pānaṃ prītiprasaktāḥ saha madhu madhuraṃ mādhavaṃ vā pibanti",
    "K10dvavims_tu:2052": " proktaṃ prājñaiḥ phalaṃ tad guṇanicitagaṇe pānadānasya ramyam // Dak_13.7 //",
    "K10dvavims_tu:2053": " yat pānaṃ varṇagandhaprabhṛtiguṇayutaṃ kalpitaṃ tṛḍvināśi",
    "K10dvavims_tu:2054": " śleṣmāghātogravātapraśamanacaturaṃ pippalīkhaṇḍacūrṇam /",
    "K10dvavims_tu:2055": " grīṣme prāleyabhinnaṃ śaśikarasadṛśe bhājane saṃskṛtaṃ tad",
    "K10dvavims_tu:2056": " dattvā saṃghe prabhaktyāmarabhuvanagato divyam āpnoti pānam // Dak_13.8 //",
    "K10dvavims_tu:2057": " madhumadhuram udāram ādareṇa pravaragaṇāya dadāti pānakaṃ yaḥ /",
    "K10dvavims_tu:2058": " divi bhuvi sakale sa pānam agryaṃ pibati ciraṃ pravarāṅganopanītam // Dak_13.9 //",
    "K10dvavims_tu:2059": " śraddhāprasannamanaso bhuvi ye manuṣyāḥ saṃghāya pānakavaraṃ pradiśanti kāle /",
    "K10dvavims_tu:2060": " samsāraparvatadarītaṭavāsasaṃsthās te prāpnuvanti satataṃ madhuraṃ supānam //",
    "K10dvavims_tu:2061": " (Dak: 140)",
    "K10dvavims_tu:2062": " ye saṃghe pratipādayanti muditās tṛṣṇācchidaṃ pānakaṃ",
    "K10dvavims_tu:2063": " hṛdyasvādurasānvitaṃ paṭutaraṃ gandhābhirāmaṃ priyam /",
    "K10dvavims_tu:2064": " kṣitvā te 'bhavalālasā bhavabhayāṃ tṛṣṇālātam prajñayā",
    "K10dvavims_tu:2065": " pāraṃ yānti bhavārṇavasya niyataṃ dattvā śubhaṃ pānakam // Dak_13.11 //",
    "K10dvavims_tu:2066": " iti dvāviṃśatyavadānakathāyāṃ pānakathā trayodaśamaḥ paricchedaḥ //",
    "K10dvavims_tu:2067": " XIV. vastrakathā",
    "K10dvavims_tu:2068": " atha khalu maitreyo bodhisattvo mahāsattvo bhagavantam etad avocat //",
    "K10dvavims_tu:2069": " śrotum icchāmi tan nātha tava vaco 'mṛtopamam /",
    "K10dvavims_tu:2070": " vastrāṇāṃ ca kathāṃ bhavyāṃ kathayasva mahāvibho // Dak_14.1 //",
    "K10dvavims_tu:2071": " bhagavān āha //",
    "K10dvavims_tu:2072": " śṛṇu maitreya vakṣye 'haṃ vastradānasya varṇanam /",
    "K10dvavims_tu:2073": " kathinavastradānena saha vastreṇa jāyate // Dak_14.2 //",
    "K10dvavims_tu:2074": " ekasminn antare kāle kapilavastuni viharāmi nyagrodhārāme saśrāvakasaṃghaḥ //",
    "K10dvavims_tu:2075": " tasmin kapilavastuni mahānagaravare,",
    "K10dvavims_tu:2076": " anyatamaḥ śākyeṣu rohiṇo nāma śākyaḥ prativasati,",
    "K10dvavims_tu:2077": " āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇapratispardhī /",
    "K10dvavims_tu:2078": " tasya patnyā na putro na duhitā /",
    "K10dvavims_tu:2079": " sa kare kapolaṃ kṛtvā cintāparo vyavasthitaḥ /",
    "K10dvavims_tu:2080": " anekadhanasamuditaṃ me gṛhaṃ na ca me putro na duhitā /",
    "K10dvavims_tu:2081": " mamātyayād avaśyam eva sarvasvaṃ rājavidheyaṃ bhavisyati /",
    "K10dvavims_tu:2082": " iti matvātīva paridevate,",
    "K10dvavims_tu:2083": " paramavyākulī abhūt //",
    "K10dvavims_tu:2084": " (Dak: 142)",
    "K10dvavims_tu:2085": " athāsya daivayogād acireṇānyatamadevanikāyāc cyutvā tasyāḥ prajāpatyāḥ kukṣim avakrāntā /",
    "K10dvavims_tu:2086": " tatas tayā svāmī niveditaḥ /",
    "K10dvavims_tu:2087": " tataḥ svāminaivaṃ viditaṃ tataḥ svāminocyate //",
    "K10dvavims_tu:2088": " bhadre yadi putraṃ janiṣyasīty evaṃ kuśalam /",
    "K10dvavims_tu:2089": " atha duhitaraṃ tayaiva saha tvāṃ niṣkāsayāmīti //",
    "K10dvavims_tu:2090": " yāvad aṣṭānāṃ navānāṃ vā māsānām atyayāt prasūtā dārikā jātā abhirūpā prāsādikā atikrāntā manuṣyavarṇam asaṃprāptā ca divyavarṇaśuklavastraiḥ prāvṛtā aliptā garbhamalena /",
    "K10dvavims_tu:2091": " yāvad rohiṇena śrutaṃ prajāpatī te prasūtā dārikā jāteti /",
    "K10dvavims_tu:2092": " sa kupitaḥ praviṣṭaḥ /",
    "K10dvavims_tu:2093": " tato 'sya prajāpatyā divyavastraprāvṛtā dārikopanītā /",
    "K10dvavims_tu:2094": " tato rohiṇaḥ śākyo dārikāṃ dṛṣṭvā paraṃ vismayam āpanaḥ //",
    "K10dvavims_tu:2095": " aho āścarya me putrī kīdṛśī rūpaśobhitā /",
    "K10dvavims_tu:2096": " vastreṇa saha jātāsau kena karmaṇa jāyate // Dak_14.3 //",
    "K10dvavims_tu:2097": " tatas tasyā jātau jātimahaṃ kṛtvā nāmadheyaṃ vyavasthāpitaṃ,",
    "K10dvavims_tu:2098": " śuklavastraprāvṛtā tasmād bhavatu dārikāyāḥ śukleti nāma sthāpitā //",
    "K10dvavims_tu:2099": " sā dārikā kramato upakaraṇaviśeṣair āśu vardhate hradastham iya paṅkajam //",
    "K10dvavims_tu:2100": " yathā yathā ca śuklā dārikā vardhate tathā tathā tāny api vastrāṇi vardhante,",
    "K10dvavims_tu:2101": " na ca malinī bhavanti na cāsyā kāyo malenābhibhūyate //",
    "K10dvavims_tu:2102": " (Dak: 143)",
    "K10dvavims_tu:2103": " yadā śuklā dārikā krameṇa mahatī saṃvṛttā tadāsyā bahavaḥ kumārā bhāryārthe yācanakā āgacchanti rājaputrā amātyaputrāś ca /",
    "K10dvavims_tu:2104": " tatas tair upadrūyamāṇaḥ pitā cāsyāḥ kare kapolaṃ dattvā cintāparo vyavasthitaḥ /",
    "K10dvavims_tu:2105": " yady ekasmai dāsyāmi,",
    "K10dvavims_tu:2106": " anye me 'mitrā bhaviṣyantīti //",
    "K10dvavims_tu:2107": " yāvad asau dārikā pitaraṃ cintāparam avekṣyovāca //",
    "K10dvavims_tu:2108": " tāta kim asi cintāpara iti /",
    "K10dvavims_tu:2109": " tena so 'rtho vistareṇa samākhyātaḥ /",
    "K10dvavims_tu:2110": " śṛṇu cintāparasyārthaṃ kathayāmi dārike nv aham /",
    "K10dvavims_tu:2111": " tvām eva saha dharmāya rājaputrāḥ samāgatāḥ // Dak_14.4 //",
    "K10dvavims_tu:2112": " bahavo 'mātyaputrāś ca,",
    "K10dvavims_tu:2113": " āgacchanti dine dine /",
    "K10dvavims_tu:2114": " tasmāc cintāparo 'bhūvaṃ kasmai dāsyāmy ahaṃ nu bho // Dak_14.5 //",
    "K10dvavims_tu:2115": " dārikā kathayati tāta na te śokaḥ kartavyo nāhaṃ kāmenārthinī // yataś ca //",
    "K10dvavims_tu:2116": " kāmopabhogyadhanadhānyaśarīragehaṃ sarvaṃ hy anartham aticañcalabhaṅguraṃ ca /",
    "K10dvavims_tu:2117": " saudāmanīva jagatāṃ kṣaṇamātrahṛdyaṃ dṛṣṭvāpy anarthaṃ sugate khalu",
    "K10dvavims_tu:2118": " saṃvrajāmi // Dak_14.6 //",
    "K10dvavims_tu:2119": " (Dak: 144)",
    "K10dvavims_tu:2120": " anitya saṃsāram anitya koṣam anitya sauhṛdya saputradārā /",
    "K10dvavims_tu:2121": " anitya rājyaṃ vividhopabhogyaṃ saṃsārake sarvam anityam eva // Dak_14.7 //",
    "K10dvavims_tu:2122": " tasmāt susāraṃ khalu puṇyam eva bandhur na puṇyād aparo 'sti kaś cit /",
    "K10dvavims_tu:2123": " dīpaś ca rātrau saghanāndhakāre sukhapradātā kaluṣaprahartā // Dak_14.8 //",
    "K10dvavims_tu:2124": " tato tasmād bhagavacchāsane pravrajiṣyāmi,",
    "K10dvavims_tu:2125": " anujānīhi māṃ tāteti //",
    "K10dvavims_tu:2126": " yāvad asau mātā pitarāv anujñāpya bhagavacchāsane pravrajitā /",
    "K10dvavims_tu:2127": " yenaiva vastreṇa pravṛtā jātā tat tenaivaṃ paripūrṇaṃ pañcacīvaraṃ saṃpannam /",
    "K10dvavims_tu:2128": " tayā yujyamānayā ghaṭamānayā vyāyacchamānayā,",
    "K10dvavims_tu:2129": " idam eva pañcagaṇḍakasaṃsāracakraṃ calācalaṃ viditvā sarvasaṃskāragatīḥ śatanapatanavikaraṇavidhvaṃsanadharmatayā prāhatya sarvakleśaprahāṇād arhattvaṃ sākṣātkṛtam /",
    "K10dvavims_tu:2130": " arhantī saṃvṛttā,",
    "K10dvavims_tu:2131": " traidhātukavītarāgā samaloṣṭakāñcanā ākāśapāṇitalasamacittā vāsīcandanakalpā vidyāvidāritāṇḍakośā vidyābhijñā pratisaṃvitprāptā bhavalābhalobhasatkāraparāṅmukhā (Dak: 145)",
    "K10dvavims_tu:2132": " sendropendrāṇāṃ devānāṃ pūjyā manyābhivādyā ca saṃvṛttā //",
    "K10dvavims_tu:2133": " tadā bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ //",
    "K10dvavims_tu:2134": " kāni bhadanta śuklayā karmāṇi kṛtāni yanāḍhye kule jātābhirūpā darśanīyā prāsādikā śuklavastraprāvṛtā jātā pravrajya cārhattvaṃ sākṣātkṛtam iti //",
    "K10dvavims_tu:2135": " bhagavān āha //",
    "K10dvavims_tu:2136": " śuklayaiva bhikṣavaḥ pūrvam anyāsu jātiṣu karmaṇi kṛtāny upacitāni vipacyante śubhāny aśubhāni / tac chṛṇu //",
    "K10dvavims_tu:2137": " bhūtapūrvaṃ bhikṣavo 'tīte 'dhvani asminn eva bhadrakalpe viṃśativarṣasahasrāyuṣi",
    "K10dvavims_tu:2138": " prajāyāṃ kāśyapo nāma samyaksaṃbuddho loka udapādi vidyācaraṇasaṃpannaḥ sugato lokavid",
    "K10dvavims_tu:2139": " anuttaraḥ purusadamyasārathiḥ śāstā devānāṃ ca manuṣyāṇāṃ ca",
    "K10dvavims_tu:2140": " buddho bhagavān vārāṇasīṃ nagarīm upaniśritya viharati ṛṣipatane mṛgadāve /",
    "K10dvavims_tu:2141": " yāvad anyatarā śreṣṭhibhāryā śraddhā bhadrā kalyāṇāśayā,",
    "K10dvavims_tu:2142": " kena cid eva karaṇīyena ṛṣipatanaṃ gatā //",
    "K10dvavims_tu:2143": " athāsau dadarśa buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam",
    "K10dvavims_tu:2144": " aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
    "K10dvavims_tu:2145": " jaṅgamam iva ratnaparvataṃ (Dak: 146)",
    "K10dvavims_tu:2146": " samantato bhadrakaṃ sahadarśanāc ca bhagavataḥ pādābhivandanaṃ kṛtvā purastān niṣaṇṇā dharmaśravaṇāya /",
    "K10dvavims_tu:2147": " tato 'syā bhagavatā kāśyapena dharmo deśitas tayā labdhaprasādayā bhagavantaṃ saśrāvakasaṃghaṃ mama gṛhe pūjāyāmi /",
    "K10dvavims_tu:2148": " ity uktvā sā bhikṣusaṃghāya kathinacīvaram anupradattaṃ krameṇa ca mātāpitarāv anujñāpya bhagavacchāsane pravrajitā //",
    "K10dvavims_tu:2149": " kiṃ manyadhve bhikṣavo yāsau śreṣṭhibhāryā,",
    "K10dvavims_tu:2150": " eṣaivāsau śuklā bhikṣuṇī /",
    "K10dvavims_tu:2151": " yad anayā bhikṣusaṃghāya kathinacīvaram anupradattaṃ tena śuklavastraprāvṛtā jātā /",
    "K10dvavims_tu:2152": " yad brahmacaryavāsaḥ paripālitas teneha janmany arhattvaṃ sākṣātkṛtam iti //",
    "K10dvavims_tu:2153": " vastrapradānasya mahānuśaṃsā manuṣyalokeṣu ca devaloke /",
    "K10dvavims_tu:2154": " yat kāṅkṣavastraṃ tad eva labhante ye caiva lokāḥ khalu bhaktipūrvaiḥ // Dak_14.9 //",
    "K10dvavims_tu:2155": " ye nīlapītaharitāruṇaśuklacitravarṇaprabhedaracitojjvalavastramālām /",
    "K10dvavims_tu:2156": " yacchanti lokagurave sagaṇottamāya te prāpnuvanty abhimatapravarāmbarāṇi //",
    "K10dvavims_tu:2157": " (Dak: 147)",
    "K10dvavims_tu:2158": " yaḥ saṃghāyāśeṣagaṇānāṃ pravarāya śrāddho bhaktyā cīvaramālāṃ pradadāti /",
    "K10dvavims_tu:2159": " sa prāpnoti hrīvasanaṃ vastravariṣṭhaṃ kāṣāyaṃ ca kleśakaṣāyapratipakṣam //",
    "K10dvavims_tu:2160": " dattvā satpiṅgacitrastabakaviracitā nīlapītāvadātai",
    "K10dvavims_tu:2161": " raktair anyaiś ca ramyaiḥ suruciravasanaiś cīvaraiś cārumālāḥ /",
    "K10dvavims_tu:2162": " divyaṃ vāmuktavastraṃ sugatasutagaṇāyābhirūpo manojño",
    "K10dvavims_tu:2163": " hrīvastrālaṃkṛtātmā bhavati paṭumatiḥ sarvadharmeśvaraḥ saḥ // Dak_14.12 //",
    "K10dvavims_tu:2164": " punaś ca //",
    "K10dvavims_tu:2165": " grīvāśiraścaraṇabāhusamāśritasya vaiḍūryahāṭakamayasya samuktakasya /",
    "K10dvavims_tu:2166": " gātrasya bhūṣaṇavidher divi vā kṣitau vā śreṣṭhaṃ vibhūṣaṇam ataḥ pravadanti",
    "K10dvavims_tu:2167": " vastram // Dak_14.13 //",
    "K10dvavims_tu:2168": " na kevalam //",
    "K10dvavims_tu:2169": " rūpānvito 'pi kulajo 'pi vicakṣaṇo 'pi",
    "K10dvavims_tu:2170": " lokeṣu śāstramaya _ ^ kṛtaśramo 'pi /",
    "K10dvavims_tu:2171": " śīlādibhir guṇagaṇaiḥ samalaṃkṛto 'pi",
    "K10dvavims_tu:2172": " na bhrājate divi suvastram ṛte manuṣyaḥ // Dak_14.14 //",
    "K10dvavims_tu:2173": " tasmād vibhūṣaṇam atulyam avekṣya vastraṃ",
    "K10dvavims_tu:2174": " śītoṣṇatāmasakasaṃprativāraṇaṃ ca /",
    "K10dvavims_tu:2175": " (Dak: 148)",
    "K10dvavims_tu:2176": " hrīvastram apratisamaṃ samavāptukāmair",
    "K10dvavims_tu:2177": " vastrapradānam asakṛn manujaiḥ pradeyam // Dak_14.15 //",
    "K10dvavims_tu:2178": " candrāṃśuvisphuritacāmarahemadaṇḍaiḥ",
    "K10dvavims_tu:2179": " siṃhāsane pariniṣadya sitātapatraiḥ /",
    "K10dvavims_tu:2180": " sauvarṇaratnamakuṭaiḥ śirabhūṣito 'pi",
    "K10dvavims_tu:2181": " śrīcakravartir api vastram ṛte na bhāti // Dak_14.16 //",
    "K10dvavims_tu:2182": " śrīmaddhanendranivasatyalakāpure ca",
    "K10dvavims_tu:2183": " jihvāsahasraphaṇibhūṣitabhogavatyām /",
    "K10dvavims_tu:2184": " kailāsameruśikhare surasaṃghamadhye",
    "K10dvavims_tu:2185": " brahmendrarudram api vastram ṛte na bhāti // Dak_14.17 //",
    "K10dvavims_tu:2186": " evaṃ bhikṣavaḥ kṛṣṇāni karmāṇy apāsya,",
    "K10dvavims_tu:2187": " śukleṣv eva karmasvābhogaḥ karaṇīya ity evaṃ bhikṣavaḥ śikṣitavyam //",
    "K10dvavims_tu:2188": " idam avocad bhagavān āttamanasas te bhikṣavo bhāṣitam abhyanandann iti //",
    "K10dvavims_tu:2189": " iti dvāviṃśatyavadānakathāyāṃ vastrakathā caturdaśamaḥ paricchedaḥ //",
    "K10dvavims_tu:2190": " XV. puṣpakathā",
    "K10dvavims_tu:2191": " atha khalu maitreyo bodhisattvo mahāsattvo bhagavantam etad avocat //",
    "K10dvavims_tu:2192": " bhagavañ śrotum icchāmi puṣpasyārohaṇaṃ phalam /",
    "K10dvavims_tu:2193": " puṣpāṇāṃ varṇabhedena bhāṣasva kausumāṃ kathām // Dak.15_1 //",
    "K10dvavims_tu:2194": " bhagavān āha //",
    "K10dvavims_tu:2195": " śakrādhikāḥ pravarabhogasamanvitās te",
    "K10dvavims_tu:2196": " padmendukāntivapuṣo varakīrtiyuktāḥ /",
    "K10dvavims_tu:2197": " śakrān vijitya rabhasā satataṃ bhavanti",
    "K10dvavims_tu:2198": " buddhāya ye sukusumaiḥ prakiranti pūjām // Dak.15_2 //",
    "K10dvavims_tu:2199": " evaṃ bahuguṇaṃ matvā matvā mahāphalaṃ punaḥ /",
    "K10dvavims_tu:2200": " buddhapūjāṃ prakurvantu vividhaiḥ kusumair narāḥ // Dak.15_3 //",
    "K10dvavims_tu:2201": " tadyathā //",
    "K10dvavims_tu:2202": " asti deveṣu trāyatriṃśeṣu kusumagandhinī nāma devakanyā /",
    "K10dvavims_tu:2203": " sā puṣpavimānam āruhya svargaṃ svargād bhramati pañcaśatadevakanyāsahāyaparivṛtā //",
    "K10dvavims_tu:2204": " tataḥ kramataḥ sā kusumagandhinī devakanyā śakrasya devendrasya sudharmayā devasabhāyāḥ samīpam upasaṃkrāntā //",
    "K10dvavims_tu:2205": " atha dūrād dadarśa śakro devendras tāṃ devakanyāṃ nānāpuṣpavimānālaṃkṛtām uttaptakuśalamūlāṃ dṛṣṭvā gāthayā pratyabhāṣata //",
    "K10dvavims_tu:2206": " aho āścaryamahānubhāvam kuśalamūlam yasyā devakanyāyāh //",
    "K10dvavims_tu:2207": " (Dak: 150)",
    "K10dvavims_tu:2208": " atha sā kusumagandhinī devakanyā tejasā prabhayā śarasya devendrasya prabhāṃ divyāṃ praśāntā,",
    "K10dvavims_tu:2209": " yathā śaratkāle dhavalameghaiḥ pracchannaśaśī tathābhūt //",
    "K10dvavims_tu:2210": " atha sa sudharmo devaputras tāṃ dṛṣṭvāvarjitamanāḥ kathayati //",
    "K10dvavims_tu:2211": " gātraṃ kena vimṛṣṭakāñcananibhaṃ vaktraṃ ca candropamaṃ",
    "K10dvavims_tu:2212": " gātraśrīr atulā sukāntivibhavā śakrādhikā niḥsṛtā /",
    "K10dvavims_tu:2213": " saugandhaṃ surabhiṃ sudeham atulaṃ yasyā dṛṣau no bhavet",
    "K10dvavims_tu:2214": " dhanyaiṣā kuśalākṛtā katham aho svargopapannā tv iti // Dak.15_4 //",
    "K10dvavims_tu:2215": " bhikṣavo bhagavantam etad avocat //",
    "K10dvavims_tu:2216": " bhagavann asyāḥ kusumagandhinyā devakanyāyāḥ kutojanmotpattināmābhiśrotum abhilaṣanti tajjanaughāḥ //",
    "K10dvavims_tu:2217": " bhagavān āha //",
    "K10dvavims_tu:2218": " bhūtapūrvaṃ bhikṣavo malayavatī nāma nagarī manoramaikāsti nānotsavasamāpannā bahulokasamākulā",
    "K10dvavims_tu:2219": " vidvajjanasamāyuktā maharddhikajanākulā nārībahusamākīrṇā rūpayauvanamaṇḍitā nagarī",
    "K10dvavims_tu:2220": " lakṣaṇopetā vṛkṣaprākārāvṛtā //",
    "K10dvavims_tu:2221": " tasyāṃ nagaryāṃ ketuvikramo nāma śreṣṭhī prativasati mahāḍhyo mahābhogo vistīrṇaparigraho dhanasamuditaḥ /",
    "K10dvavims_tu:2222": " (Dak: 151)",
    "K10dvavims_tu:2223": " asya cetikā ekāsti /",
    "K10dvavims_tu:2224": " tayā cetikayā pratidinaṃ tasyodyānapuṣpāṇi nicitvā parinivṛtya kāle mārge tathāgatasya keśanakhastūpe kavalaikāni puṣpāṇy avarohayati sāgatya,",
    "K10dvavims_tu:2225": " ketuvikramasya devārcanāya dadātīti /",
    "K10dvavims_tu:2226": " evaṃ sā cetikā pratidinaṃ tadvyapāre niyojitā /",
    "K10dvavims_tu:2227": " tena udyānacāriṇī bhavati //",
    "K10dvavims_tu:2228": " tadanantare kāle lakṣasaṃkhyāyāṃ gacchanti /",
    "K10dvavims_tu:2229": " tadā caityadevatā prasannībhūya tayā prasādaḥ pratilabdhaḥ //",
    "K10dvavims_tu:2230": " ihaiva phalam āpyate /",
    "K10dvavims_tu:2231": " sā cetikā paramasundarībhūya suśīlasvabhāvābhūt,",
    "K10dvavims_tu:2232": " punar api tasyāḥ koṣṭhāgāre dhanadhānyasamṛddhyā nānālaṃkāraparipūrṇāni bhavanti //",
    "K10dvavims_tu:2233": " tadā sukham anubhūyate //",
    "K10dvavims_tu:2234": " tadā ketuvikramaḥ paramāścaryaprāptaḥ,",
    "K10dvavims_tu:2235": " kathaṃ me cetikāyāḥ kalevaraṃ suṣṭhu bhūtaṃ ko hetuḥ kaḥ pratyayaḥ //",
    "K10dvavims_tu:2236": " tathaivānyalokā api uktāḥ ke cid āhuḥ,",
    "K10dvavims_tu:2237": " bata bho kathaṃ cetikā vividhavastrasaṃpannā bhavati //",
    "K10dvavims_tu:2238": " evam evānyajanās tāṃ dṛṣṭvāścaryaprāptā abhūvan //",
    "K10dvavims_tu:2239": " tatas tasyā alpāyuḥ kālaṃ kṛtvā,",
    "K10dvavims_tu:2240": " śrāvastyāṃ mahānagaryām anyatamadharmaśīlo nāma śreṣṭhī,",
    "K10dvavims_tu:2241": " tasya prajāpatyāḥ kukṣāv upapannā //",
    "K10dvavims_tu:2242": " tato daśamāsātyayā dārikā jātā abhirūpā prāsādikā paramasundarī,",
    "K10dvavims_tu:2243": " kramataḥ sā mahatī pravṛttā //",
    "K10dvavims_tu:2244": " (Dak: 152)",
    "K10dvavims_tu:2245": " tadāham eva śrāvakasaṃghaiḥ śrāvastyāṃ viharāmi jetavane 'nāthapiṇḍadasyārāme /",
    "K10dvavims_tu:2246": " tena khalu punaḥ samayena śrāvastyāṃ sālaprabhañjikā nāma parva pratyupasthitam /",
    "K10dvavims_tu:2247": " tatrānekāni prāṇiśatasahasrāṇi saṃnipātya sālapuṣpāṇy ādāya krīḍanti ramanti paricārayanti //",
    "K10dvavims_tu:2248": " tadā sā śreṣṭhidārikā sālapuṣpāṇy ādāya śrāvastīṃ praviśati /",
    "K10dvavims_tu:2249": " bhagavāṃś ca bhikṣusaṃghaparivṛtaḥ śrāvastīṃ piṇḍāya caritvā nirgacchati //",
    "K10dvavims_tu:2250": " dadarśa buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam aśītya cānuvyañjanair",
    "K10dvavims_tu:2251": " virājitagātraṃ vyāmaprabhālaṃkṛtaṃ sūryasahasrātirekaprabhaṃ jaṅgamam iva ratnaparvataṃ",
    "K10dvavims_tu:2252": " samantato bhadrakaṃ dṛṣṭvā punaḥ prasādajātayā sālapuṣpair avakīrṇaḥ /",
    "K10dvavims_tu:2253": " tataḥ pradakṣiṇīkṛtya pratinivṛttā /",
    "K10dvavims_tu:2254": " bhūyo 'nyāni gṛhasyārthe āneṣyāmīti //",
    "K10dvavims_tu:2255": " yāvad asau sālavṛkṣam adhirūḍhā patitā bhagavataḥ kṛtopasthānā sā kālagatā praṇīteṣu deveṣu trāyatriṃśeṣūpapannā //",
    "K10dvavims_tu:2256": " yāvad sālapuṣpavimānālaṃkṛtā svargaṃ svargād bhramantī ramantī //",
    "K10dvavims_tu:2257": " evam eva bhikṣavaḥ sā dārikā,",
    "K10dvavims_tu:2258": " yayā arhan mārge sālapuṣpair avakīrṇaḥ /",
    "K10dvavims_tu:2259": " tasmād bhikṣavas tathāgateṣu kārāpayitavyāḥ satkartavyāḥ /",
    "K10dvavims_tu:2260": " īdṛśaṃ phalam āpyate /",
    "K10dvavims_tu:2261": " atha bhagavato vacanaṃ (Dak: 153)",
    "K10dvavims_tu:2262": " pratiśrutya prasādajātena ānando bhagavantam etad avocat //",
    "K10dvavims_tu:2263": " bhagavan kīdṛśaṃ nātha lakṣapuṣpasya yat phalam /",
    "K10dvavims_tu:2264": " śrotukāmaṃ mahābāho vada tvaṃ parameśvara // Dak.15_5 //",
    "K10dvavims_tu:2265": " bhagavān āha //",
    "K10dvavims_tu:2266": " pravakṣyāmi samāsena lokānāṃ hitahetave /",
    "K10dvavims_tu:2267": " kramato lakṣapuṣpāṇāṃ śṛṇv ānanda atandritaḥ // Dak.15_6 //",
    "K10dvavims_tu:2268": " brahmahatyāśataṃ pāpaṃ śatajanmakṛtāni vai /",
    "K10dvavims_tu:2269": " rohaṇaṃ māghyapuṣpāṇāṃ śamayati na saṃśayaḥ // Dak.15_7 //",
    "K10dvavims_tu:2270": " kṛṣṇāparājitā yena prarohante narāḥ kva cit /",
    "K10dvavims_tu:2271": " sarvapāpaharā ghorān sarvaśatrūn nikṛntanam // Dak.15_8 //",
    "K10dvavims_tu:2272": " nānāvighnavināśaṃ ca bhuktimuktiphalaṃ bhavet /",
    "K10dvavims_tu:2273": " bhūpālasukha saṃprāpya devarājapadaṃ varam // Dak.15_9 //",
    "K10dvavims_tu:2274": " śvetāparājitā nūnaṃ prarohanti ca mānavāḥ /",
    "K10dvavims_tu:2275": " śāntabhūtā dhanāḍhyāś ca nānāśāstreṣu pāragāḥ // Dak.15_10 //",
    "K10dvavims_tu:2276": " dhairyavīryasusaṃpannā nānābuddhisamanvitāḥ /",
    "K10dvavims_tu:2277": " bhūpateḥ padaṃ saṃprāpya jāyante svargagāminaḥ // Dak.15_11 //",
    "K10dvavims_tu:2278": " suvarṇayūthikāpuṣpaṃ ye prarohanti mānavāḥ /",
    "K10dvavims_tu:2279": " dhanavān bhogavān bhūtvā vibhavaiḥ dhanadasamāḥ // Dak.15_12 //",
    "K10dvavims_tu:2280": " ārohanti narāḥ śreṣṭhāḥ karavīrakusumaṃ param /",
    "K10dvavims_tu:2281": " sarvalokavaśīprāptā devānāṃ rativardhanāḥ // Dak.15_13 //",
    "K10dvavims_tu:2282": " damanapuṣpaṃ rohante manujā ye suśraddhayā /",
    "K10dvavims_tu:2283": " sugandhadehagā nityam atṛptarūpa labhyate // Dak.15_14 //",
    "K10dvavims_tu:2284": " kokilākṣaṃ prarohante janavān dhanavān bhavet /",
    "K10dvavims_tu:2285": " yidyāvatāṃ kule jātaḥ sarvalokaiḥ prapūjyate // Dak.15_15 //",
    "K10dvavims_tu:2286": " rohaṇāc campakaṃ puṣpaṃ narā ye śraddhayā kila /",
    "K10dvavims_tu:2287": " kīrtiśabdaś ca lokeṣu sarvasaṃpada labhyate // Dak.15_16 //",
    "K10dvavims_tu:2288": " darśanīyābhirūpāś ca kandarpasamatāṅgataḥ /",
    "K10dvavims_tu:2289": " sugandhadehasaṃpannā rājalakṣmī ca labhyate // Dak.15_17 //",
    "K10dvavims_tu:2290": " jātipuṣpaṃ ca rohante jātiś ca sukule gatā /",
    "K10dvavims_tu:2291": " suṣṭhusugandhadehā vai dhanena dhanadasamāḥ // Dak.15_18 //",
    "K10dvavims_tu:2292": " padmapuṣpaṃ naraḥ kaś cit prasannena prarohati /",
    "K10dvavims_tu:2293": " buddhajñānaṃ samāpnoti jāyate kamalāsane // Dak.15_19 //",
    "K10dvavims_tu:2294": " madhudaṃ madhurīpuṣpaiḥ kusumair vastradaṃ tathā /",
    "K10dvavims_tu:2295": " kauśikair vastradaṃ caiva kiṃśukai raktavastradam // Dak.15_20 //",
    "K10dvavims_tu:2296": " kusumaṃ pārijātaṃ ca yaḥ prarohati mānavaḥ /",
    "K10dvavims_tu:2297": " anantasukham āpnoti sugandhadehago bhavet // Dak.15_21 //",
    "K10dvavims_tu:2298": " bandhūkapuṣpasaṃrohaṃ sarvapāpāpadakṣayam /",
    "K10dvavims_tu:2299": " rohanaṃ ketakīpuṣpaṃ kīrtivanto bhaven narāḥ /",
    "K10dvavims_tu:2300": " sugandhasukhasampannaṃ maṅgalaṃ bhavati sarvataḥ // Dak.15_22 //",
    "K10dvavims_tu:2301": " kumudapuṣpa rohante candravanmukhamaṇḍalam /",
    "K10dvavims_tu:2302": " candrakāntisamaṃ saumyaṃ jāyante tridaśālaye // Dak.15_23 //",
    "K10dvavims_tu:2303": " nīlotpalāni puṣpāṇi ye prarohanti śraddhayā /",
    "K10dvavims_tu:2304": " mukhe 'sya cotpalogandho maharddhikanṛpo bhavet //",
    "K10dvavims_tu:2305": " aśokapuṣpa rohante,",
    "K10dvavims_tu:2306": " asamaṃca kalevaram /",
    "K10dvavims_tu:2307": " sarvarogavinirmuktabhūpatitvaṃ prajāyate // Dak.15_25 //",
    "K10dvavims_tu:2308": " kusumaṃ bhṛṅgarājaṃ ca rohaṇaṃ mānavāḥ parāḥ /",
    "K10dvavims_tu:2309": " rogaśokamahāghorasarvavyādhiniṣūdanam // Dak.15_26 //",
    "K10dvavims_tu:2310": " javākusuma rohante mānavā naranāyakāḥ l",
    "K10dvavims_tu:2311": " mohanaṃ sarvalokānāṃ lokānāṃ vaśyam āgatāḥ // Dak.15_27 //",
    "K10dvavims_tu:2312": " rohaṇam arkapuṣpāṇāṃ mānavāḥ śuddhamānasāḥ /",
    "K10dvavims_tu:2313": " sahasraraśmisaṃyuktaḥ janavān dhanavān bhavet // Dak.15_28 //",
    "K10dvavims_tu:2314": " kahlārapuṣpam ārohāt suprasannena cetasā /",
    "K10dvavims_tu:2315": " nāśanaṃ sarvarogāṇāṃ lakṣmīr vahati sarvadā // Dak.15_29 //",
    "K10dvavims_tu:2316": " nāgapuṣpair ihābhyarcya paratra sukhībhavet /",
    "K10dvavims_tu:2317": " tathā ca mālatīpuṣpair mahāpātakanāśanam // Dak.15_30 //",
    "K10dvavims_tu:2318": " bilvapattrāṇi śreṣṭhāni rohaṇāc ca atandritaḥ /",
    "K10dvavims_tu:2319": " śivaṃ sarvatra prāpnoti yajjānāṃ ca sahasrakam // Dak.15_31 //",
    "K10dvavims_tu:2320": " dhūrtapuṣpaṃ rohante suvarṇatulyanirmitam /",
    "K10dvavims_tu:2321": " vibhavasukhasaṃpannaḥ sa bhogaphalam āpyate // Dak.15_32 //",
    "K10dvavims_tu:2322": " raktapadmaiś ca saṃpūjya brahmahatyādināśanam /",
    "K10dvavims_tu:2323": " dūrvakundapraroheṇa ye narā bhaktimānasāḥ /",
    "K10dvavims_tu:2324": " śatajanmārjitaṃ pāpaṃ mukto bhavati tatkṣaṇāt // Dak.15_33 //",
    "K10dvavims_tu:2325": " tagaraṃ puṣpa rohanti paraloke sukhāvahāḥ /",
    "K10dvavims_tu:2326": " pitaraḥ prītitāṃ yānti viśeṣaiḥ śrāddhakarmakaiḥ // Dak.15_34 //",
    "K10dvavims_tu:2327": " tatkārīpuṣpa rohante lakṣmīvantaḥ sadā narāḥ /",
    "K10dvavims_tu:2328": " dhanadhānyasamṛddhaṃ ca īpsitārthaphalaṃ bhavet // Dak.15_35 //",
    "K10dvavims_tu:2329": " mallikāpuṣpa rohante na māro kṣobhayet punaḥ /",
    "K10dvavims_tu:2330": " sugandhapuṣparoheṇa sugandhaguṇakīrtanaḥ // Dak.15_36 //",
    "K10dvavims_tu:2331": " bhagavān āha //",
    "K10dvavims_tu:2332": " viśeṣaṃ lakṣapuṣpāṇāṃ rohaṇena phalāphalam /",
    "K10dvavims_tu:2333": " uccanīcādikaṃ sarvaṃ pravakṣyāmi samāsataḥ // Dak.15_37 //",
    "K10dvavims_tu:2334": " māghyapuṣpaviśiṣṭaṃ vai dharmadhāto viśeṣataḥ /",
    "K10dvavims_tu:2335": " {kṛṣṇāparājitā paścāt} suvarṇayūthikāpuṣpaṃ karavīraṃ tadantataḥ // Dak.15_38 //",
    "K10dvavims_tu:2336": " damanapuṣpāṇi tatpaścāt yaṃ ca puṣpāṇi sarvataḥ /",
    "K10dvavims_tu:2337": " viśiṣṭaṃ yaṃ ca buddhānāṃ satataṃ jinabhāṣitam // Dak.15_39 //",
    "K10dvavims_tu:2338": " campakajātipuṣpāṇi pārijātas tathaiva ca /",
    "K10dvavims_tu:2339": " ketakīnavamālī ca padmakumuda-utpalam // Dak.15_40 //",
    "K10dvavims_tu:2340": " aśoka-arkapuṣpāṇi kahlāranāgapuṣpam /",
    "K10dvavims_tu:2341": " bilvapattrāṇi dhattūraṃ javāpuṣpani tathaiva ca // Dak.15_41 //",
    "K10dvavims_tu:2342": " bhrṅgarājāni puṣpāṇi lakṣmīpuṣpaṃ tataḥ kramāt /",
    "K10dvavims_tu:2343": " tamāranirgranthīyūthī mallikāmādhavī tathā // Dak.15_42 //",
    "K10dvavims_tu:2344": " vanamālākundabandhūka na mlānaṃ kuvalakas tathā /",
    "K10dvavims_tu:2345": " saireyakroraṇaś caiva madhurīkusumāvatī // Dak.15_43 //",
    "K10dvavims_tu:2346": " evaṃ kramaṃ viśiṣṭaṃ ca anyeṣāṃ ca pṛthak pṛthak /",
    "K10dvavims_tu:2347": " nānāvidhāni puṣpāṇi anekajātair udbhavam // Dak.15_44 //",
    "K10dvavims_tu:2348": " nānyoktaṃ ca mayā ke cit sāmānyapuṣpakasya ca /",
    "K10dvavims_tu:2349": " kathitaṃ jinanāthaiś ca puṣpāṇāṃ sarvataḥ kila // Dak.15_45 //",
    "K10dvavims_tu:2350": " sarvapuṣpādinā caitye rohaṇāt phalam uttamam /",
    "K10dvavims_tu:2351": " pṛthak pṛthak phalaṃ tasmāt puṣpāṇāṃ kathitā jināḥ // Dak.15_46 //",
    "K10dvavims_tu:2352": " ānanda uvāca //",
    "K10dvavims_tu:2353": " caityānāṃ ca śrutaṃ nātha lakṣapuṣpaviśeṣataḥ /",
    "K10dvavims_tu:2354": " tathāgatānām anyeṣāṃ vada me vādipuṃgava // Dak.15_47 //",
    "K10dvavims_tu:2355": " bhagavān āha //",
    "K10dvavims_tu:2356": " pūrvoktāni ca puṣpāṇāṃ caityānām abhavat tadā /",
    "K10dvavims_tu:2357": " pravakṣyāmi yathānanda sāṃnidhyaṃ śṛṇu sarvataḥ // Dak.15_48 //",
    "K10dvavims_tu:2358": " tathāgateṣu aneyeṣu devatāyāṃ viśeṣataḥ /",
    "K10dvavims_tu:2359": " pūrvoktāni ca puṣpāṇāṃ yathāyogyaṃ yathecchayā /",
    "K10dvavims_tu:2360": " devatā varṇabhedena puṣpāṇāṃ ca tathaiva ca // Dak.15_49 //",
    "K10dvavims_tu:2361": " evam ānanda jñātavyaṃ naraḥ puṣpāṇi rohayet /",
    "K10dvavims_tu:2362": " pūrvoktaphalam āpnoti nityam eva na saṃśayaḥ // Dak.15_50 //",
    "K10dvavims_tu:2363": " mahānuśaṃsā puṣpāṇām ārohaṇād dhi phalaṃ tathoktam /",
    "K10dvavims_tu:2364": " buddheṣu bimbeṣu tathā ca stūpe anyeṣu deveṣu phalaṃ tad eva // Dak.15_51 //",
    "K10dvavims_tu:2365": " punaśca //",
    "K10dvavims_tu:2366": " śakrādhikāḥ pravarabhogasamanvitās te padmendukāntivapuṣo varakīrtiyuktāḥ /",
    "K10dvavims_tu:2367": " śakrān vijitya rabhasā satataṃ bhavanti buddhasya ye sukusumaiḥ prakiranti pūjām //",
    "K10dvavims_tu:2368": " nīlotpalapracayatulyaśarīragandhā vikhyātakīrtivimalāyatacārunetrāḥ /",
    "K10dvavims_tu:2369": " ratnopamā bhuvi caranti manuṣyabhūtā dattvā jine pravaradhūpam udāragandham",
    "K10dvavims_tu:2370": " vaiḍūryamuktāmaṇibhūṣitāṅgāḥ kauśeyavastrāvṛtasarvakāyāḥ /",
    "K10dvavims_tu:2371": " narottamāḥ sarvajanair upetā bhavanti buddhe surabhipradānāt // Dak.15_54 //",
    "K10dvavims_tu:2372": " evaṃ bhikṣavo 'pi īdṛśaphalaṃ sā cetikā prāptā //",
    "K10dvavims_tu:2373": " tasmād bhikṣavas tathāgateṣu stūpabimbeṣu puṣpaiḥ pratipūjanīyāḥ //",
    "K10dvavims_tu:2374": " evaṃ śikṣitavyaṃ bhikṣava iti //",
    "K10dvavims_tu:2375": " iti dvāviṃśatyavadānakathāyāṃ puṣpakathā pañcadaśaḥ paricchedaḥ //",
    "K10dvavims_tu:2376": " XVI. praṇāmakathā",
    "K10dvavims_tu:2377": " atha khalu maitreyo bodhisattvo mahāsattvo bhagavantaṃ praṇamyaitad avocat //",
    "K10dvavims_tu:2378": " śrotum icchāmi he nātha bhagavan bhavamocaka /",
    "K10dvavims_tu:2379": " tāthāgate praṇāmasya phalaṃ teṣāṃ vada prabho // Dak_16.1 //",
    "K10dvavims_tu:2380": " bhagavān āha //",
    "K10dvavims_tu:2381": " sādhu sādhu tva maitreya pṛcchitaṃ yan mayi tvayā /",
    "K10dvavims_tu:2382": " buddhasya ca praṇāmasya phalaṃ vakṣyāmy ahaṃ nu bho // Dak_16.2 //",
    "K10dvavims_tu:2383": " buddhapraṇāmasya mahānuśaṃsā surūpabhūpaṃ sukham āpnuvanti /",
    "K10dvavims_tu:2384": " ye caikacittaiḥ praṇamanti bhaktyā bhavārṇavasyottaraṇāya hetum // Dak_16.3 //",
    "K10dvavims_tu:2385": " bhūtapūrvaṃ maitreyātīte 'dhvany asaṃkhyeyakalpe dīpaṃkareṇa saha pūrvaṃ padmottaro nāma samyaksaṃbuddho janapadacārikāṃ carann anyatamamahājanapadaṃ prāptaḥ //",
    "K10dvavims_tu:2386": " tatra mahājanapade vīthi sthitvā lokānāṃ dharmaṃ deśitavān //",
    "K10dvavims_tu:2387": " tasmin samaye dakṣiṇāpatho dvijottamaḥ puṣkaraśālī nāma dvātriṃśatā śiṣyagaṇaiḥ sārdhaṃ parivṛto buddhaguṇavarṇanāṃ śrutvā (Dak: 161)",
    "K10dvavims_tu:2388": " gṛddhakūṭe parvate dharmaśravaṇārthaṃ samāgacchati //",
    "K10dvavims_tu:2389": " atha te dadṛśur buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam",
    "K10dvavims_tu:2390": " aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
    "K10dvavims_tu:2391": " jaṅgamam iva ratnaparvataṃ samantato bhadrakaṃ dṛṣṭvā ca punaḥ prasādajātayā bhagavantaṃ",
    "K10dvavims_tu:2392": " tripradakṣiṇīkṛtya bhagavataḥ pādāv abhivanditvā ekānte niṣaṇṇāḥ /",
    "K10dvavims_tu:2393": " anyaikena bhagavantaṃ manasāpi na praṇāmitaḥ /",
    "K10dvavims_tu:2394": " bhagavati buddhe na manaḥprasannatābhūt /",
    "K10dvavims_tu:2395": " kiṃcitpāpaśeṣair buddhakuleṣu praveśeṣu āvilacittakuṭilacittaḥ sa tūṣṇīsthitaḥ //",
    "K10dvavims_tu:2396": " anye buddhe bhagavati prasannacittāḥ sthitāḥ //",
    "K10dvavims_tu:2397": " pravrajyāgrahaṇatatparacittān bhagavān viditvaivam āha //",
    "K10dvavims_tu:2398": " bho brāhmaṇa dvijottama kenārthenāgato 'si sahāyair mayi ucyatām //",
    "K10dvavims_tu:2399": " brāhmaṇa uvāca //",
    "K10dvavims_tu:2400": " bhagavañ śrotum icchāmi buddhānāṃ dharmam uttamam /",
    "K10dvavims_tu:2401": " avitathavādī buddho hi satyavādī tathāgataḥ // Dak_16.4 //",
    "K10dvavims_tu:2402": " na rāgalipto na ca dveṣalipto na mohalipto yatha śuddhaniṣkaḥ /",
    "K10dvavims_tu:2403": " sarveṣu tīrtheṣv atha gāṅgavāri pavitrabhūtaḥ kaluṣair vihīnaḥ // Dak_16.5 //",
    "K10dvavims_tu:2404": " dharmāvakāśaṃ ^ _ dadasva mahyaṃ vayaṃ hi mūḍhāparimuktajñānāḥ /",
    "K10dvavims_tu:2405": " saṃbodhijñānaṃ jina dehi me mune tenaiva sattvān parimocayeyam // Dak_16.6 //",
    "K10dvavims_tu:2406": " bhagavān āha /",
    "K10dvavims_tu:2407": " sādhu sādhu dvijaśreṣṭha sādhu sādhu subhāṣitaḥ /",
    "K10dvavims_tu:2408": " nayānayajña dharmajña śīlaṃ dharatu tāvatam // Dak_16.7 //",
    "K10dvavims_tu:2409": " divyaṃ prayāti śīlena suṣṭhu lābhaṃ pravartate /",
    "K10dvavims_tu:2410": " yaśomitra sasaṃpatti śīlaṃ dhara dvijottama // Dak_16.8 //",
    "K10dvavims_tu:2411": " śīlaṃ kiṃ tu //",
    "K10dvavims_tu:2412": " adrohaḥ sarvajantūnāṃ karmaṇā manasā girā /",
    "K10dvavims_tu:2413": " anugrahaś ca jñānaṃ ca,",
    "K10dvavims_tu:2414": " śīlam etat dvijottama // Dak_16.9 //",
    "K10dvavims_tu:2415": " na ca dveṣasamaṃ pāpaṃna ca kṣāntisamaṃ tapaḥ /",
    "K10dvavims_tu:2416": " tasmāt kṣāntiṃ prayatnena bhāvayed vividhair nayaiḥ // Dak_16.10 //",
    "K10dvavims_tu:2417": " kṣamayā svargasaṃvāsaḥ svargagāmī sa nityaśaḥ /",
    "K10dvavims_tu:2418": " mahālakṣmīṃ samāsādya sa bhaved mokṣagāmikaḥ // Dak_16.11 //",
    "K10dvavims_tu:2419": " hṛdā saṃbhāvanādhyānaṃ paramātmānaṃ dvijottama /",
    "K10dvavims_tu:2420": " ye dhyāyanti prayatnena te yānti paramāṃ gatim // Dak_16.12 //",
    "K10dvavims_tu:2421": " mohāndhakāraṃ saṃhārya buddhisūryaprakāśakaḥ /",
    "K10dvavims_tu:2422": " buddhatvapadam āpnoti satataṃ mokṣago bhavet // Dak_16.13 //",
    "K10dvavims_tu:2423": " prajñayā puṇyam āpnoti prajñayā dharmasaṃyutaḥ /",
    "K10dvavims_tu:2424": " anantajñānaṃ saṃprāpya buddhajñānaṃ pravartate // Dak_16.14 //",
    "K10dvavims_tu:2425": " paropakāraṃ kurvanti ye narāḥ śuddhamānasāḥ /",
    "K10dvavims_tu:2426": " sukhaduḥkhaṃ pare jñātvā sukham āpnoti sarvadā // Dak_16.15 //",
    "K10dvavims_tu:2427": " svaduḥkhaṃ paraduḥkhaṃ vā svakaṃ tulyaṃ ca kārayet /",
    "K10dvavims_tu:2428": " svaduḥkhalaghutāṃ prāpya paraduḥkhaṃ garīyasam //",
    "K10dvavims_tu:2429": " cakampe paraduḥkhena mahīkampādrirāḍ iva // Dak_16.16 //",
    "K10dvavims_tu:2430": " dhamakāryaṃ sukāryaṃ vā sucittair upadeśayet /",
    "K10dvavims_tu:2431": " kāpatheṣu gate kāle yasya cittaṃ nivartayet // Dak_16.17 //",
    "K10dvavims_tu:2432": " ke cid ye mānavāḥ prāṇī pakṣī vā kīṭakādayaḥ /",
    "K10dvavims_tu:2433": " svaduḥkhasukhayos tulyaṃ rakṣayed duḥkhacchedanāt // Dak_16.18 //",
    "K10dvavims_tu:2434": " paropakārakaṃ jñeyaṃ tatparaḥ puṇyabhāg bhavet /",
    "K10dvavims_tu:2435": " tena paropakāreṇa dharmeṇa sukham āpyate /",
    "K10dvavims_tu:2436": " sukhena dharmaṃ sādhyante dharmeṇa mokṣaṃ sādhyate // Dak_16.19 //",
    "K10dvavims_tu:2437": " yad yat kāryaṃ samutpanne tat tat kāryaṃ samārabhet /",
    "K10dvavims_tu:2438": " paropakārakaṃ jñeyaṃ bodhijñānaparāyaṇāḥ // Dak_16.20 //",
    "K10dvavims_tu:2439": " etac chrutvā brāhmaṇo bhagavantam evam āha //",
    "K10dvavims_tu:2440": " ke cid ye mānavāḥ prāṇī pakṣī vā kīṭakādayaḥ /",
    "K10dvavims_tu:2441": " svaduḥkhaṃ svasukhaṃ tulyaṃ kena saṃcarate bhuvi // Dak_16.21 //",
    "K10dvavims_tu:2442": " (Dak: 164) bhagavān āha //",
    "K10dvavims_tu:2443": " bhūtapūrvaṃ brāhmaṇa kasmiṃś cic chālavatī nāma janapadaḥ paramavistārī manoharā sarvalokābhipūrṇā ṛddhā sphītā subhikṣā ca darśanīyā vyapagataḍamarā taskararogāpagatā /",
    "K10dvavims_tu:2444": " śālīkṣugomahiṣīsasyasaṃpannāyāṃ janapade sarvaṃdado nāma bhūpatir āsīt //",
    "K10dvavims_tu:2445": " sa ca bhūpatiḥ karuṇāśayaḥ sarvaprado niḥsaṅgatyāgaprakṛtir medhāvī sādhuḥ suśīia",
    "K10dvavims_tu:2446": " aśaṭho 'kuṭilo vyapagatarāgadveṣamoho 'nunnataḥ komalamadhurasnigdhavācā atithivanīpakaprītiḥ",
    "K10dvavims_tu:2447": " sarvalokapriyadarśanaḥ //",
    "K10dvavims_tu:2448": " tasmāt tasya rājño yaśasa sarvalokeṣu vikhyātaḥ /",
    "K10dvavims_tu:2449": " vanīpakānām āśāparipūritacintāmaṇisādṛśaḥ //",
    "K10dvavims_tu:2450": " sa sarvarājyaṃ viṣayopabhogaṃ saṃsāram asāraṃ dṛṣṭvātra sthātuṃ mano na ramate //",
    "K10dvavims_tu:2451": " sa sarvarājyalakṣmīṃ paryuṣitopabhogamalinamlānakusumabandhanām iva srajaṃ parityajyānyatamaviviktam āśramapadam alaṃcakāra //",
    "K10dvavims_tu:2452": " āhūyamāna iva pallavināṃ drumāṇāṃ śākhākaraiḥ",
    "K10dvavims_tu:2453": " svakusumābharaṇābhirāmāiḥ /",
    "K10dvavims_tu:2454": " śāntaṃ vanāntam upagamya sa bhūpatīndraḥ prāpto 'mṛtaṃ nṛpasukhair",
    "K10dvavims_tu:2455": " anavāptapūrvam // 22 //",
    "K10dvavims_tu:2456": " sākṣād ṛṣir iva dhyānaṃ praviśya sukhena tiṣṭhati //",
    "K10dvavims_tu:2457": " (Dak: 165)",
    "K10dvavims_tu:2458": " atha tasya prabhāvātiśayaṃ dṛṣṭvā sureśvaro devendras tasya tapaḥprabhāvaprahāṇān",
    "K10dvavims_tu:2459": " manasi trāsabhayākulāt suralokād avatīrṇaḥ śakuninirmāṇarūpaṃ kṛtvā śaradhanū dhṛtvā",
    "K10dvavims_tu:2460": " śareṇa taṃ prahārārthaṃ kapotam ekaṃ vegatareṇāpahāntaḥ /",
    "K10dvavims_tu:2461": " tapovanasthanṛpater aṅke patitaḥ //",
    "K10dvavims_tu:2462": " atha sa rājā karuṇāśayas taṃ dṛṣṭvā,",
    "K10dvavims_tu:2463": " sa bhūpatiḥ paramaprītyā svāṅke dadhānaḥ //",
    "K10dvavims_tu:2464": " sa kapota amitrabhayākulaḥ prāṇāntam iva hṛtkampena sthitaḥ //",
    "K10dvavims_tu:2465": " athānantaraṃ śakro devendro naiṣādarūpam abhinirmāya tatsamīpam upadhāvitaḥ paramapariśramam iva mahāśvāsaṃ pravartayan enaṃ pṛcchitavān //",
    "K10dvavims_tu:2466": " dehi tva me kapotaṃ mahājavenāgato 'ham āhāram /",
    "K10dvavims_tu:2467": " adyānnaṃ na prāptaṃ katham anannena jīvāmi // Dak_16.23 //",
    "K10dvavims_tu:2468": " tapasvin //",
    "K10dvavims_tu:2469": " rājovāca //",
    "K10dvavims_tu:2470": " kathaṃ tyajāmi te bhadra mayi śaraṇam āgatam /",
    "K10dvavims_tu:2471": " sukhaduḥkhaṃ ca sarveṣāṃ kathaṃ na jñāyase bhavān // Dak_16.24 //",
    "K10dvavims_tu:2472": " mayi śaraṇāgatakapotaṃ kathaṃ tubhyaṃ bhakṣāya dadāmy aham,",
    "K10dvavims_tu:2473": " anītyayogyam etat //",
    "K10dvavims_tu:2474": " naiṣāda uvāca //",
    "K10dvavims_tu:2475": " yadīmaṃ kapotaṃ na tyajase,",
    "K10dvavims_tu:2476": " mamāhārāmiṣaṃ dada /",
    "K10dvavims_tu:2477": " na ced aham eva mariṣyāmi śāpaṃ dattveti //",
    "K10dvavims_tu:2478": " (Dak: 166)",
    "K10dvavims_tu:2479": " evam ukte sa rājā naiṣādam uvāca //",
    "K10dvavims_tu:2480": " śaraṇam abhigataṃ guptyarthaṃ tavābhiprāyaṃ yathā bhavati tathā pūrayāmi //",
    "K10dvavims_tu:2481": " naiṣāda uvāca //",
    "K10dvavims_tu:2482": " sādhu bhūpendra,",
    "K10dvavims_tu:2483": " evam eva sa eṣa kapotaṃ tulayā tulayitvā yaty asti kapotasyāmiṣam,",
    "K10dvavims_tu:2484": " anyasyāmiṣaṃ me dehīti //",
    "K10dvavims_tu:2485": " rājovāca //",
    "K10dvavims_tu:2486": " kathaṃ hiṃsya parātmānaṃ dāsyāmy asmai kathaṃ nu bho /",
    "K10dvavims_tu:2487": " svātmānaṃ ca parātmānaṃ sukhaduḥkhaṃ ca tulyakam // Dak_16.25 //",
    "K10dvavims_tu:2488": " vihiṃsya parajīvaṃ ca kiṃ dharmaṃ ca tapovratam /",
    "K10dvavims_tu:2489": " paropakāraḥ kathaṃ syāc ca vihiṃsya para ātmani // Dak_16.26 //",
    "K10dvavims_tu:2490": " ata evam ahaṃ dāsye svadehasyāmiṣaṃ dhruvam /",
    "K10dvavims_tu:2491": " ekalopaikapoṣyeṇa,",
    "K10dvavims_tu:2492": " upakāraḥ kathaṃ bhavet // Dak_16.27 //",
    "K10dvavims_tu:2493": " atha naiṣādas tasya śuddhāśayadṛḍham abhisamīkṣya tulānirmāṇam ādāya purato niṣadya, enam uvāca //",
    "K10dvavims_tu:2494": " kṣutkṣāmatṛṣārto 'haṃ bahuvilaṃbitena kiṃ vibho /",
    "K10dvavims_tu:2495": " tasmāt tūrṇam imaṃ dehi na dadāsi vrajāmy aham // Dak_16.28 //",
    "K10dvavims_tu:2496": " iti niśamya tato bhūpaḥ kapotaṃ eke sthāpya svadehamāṃsaṃ vikartya tulāyāṃ prakṣipati //",
    "K10dvavims_tu:2497": " tato naiṣādarūpaḥ śakra ṛddhyā kapotaṃ gurutaraṃ kṛta abhūt //",
    "K10dvavims_tu:2498": " (Dak: 167)",
    "K10dvavims_tu:2499": " tataḥ kṣepakṣepeṇa pūritakapoto gurutaraḥ syāt /",
    "K10dvavims_tu:2500": " tathāpy asya nṛpateḥ priyapakṣīrakṣaṇasatyādhiṣṭhānenāskhalitacittapremay asthyavaśeṣaṃ kṛtvā tulāyām avadhāritaḥ //",
    "K10dvavims_tu:2501": " tato naiṣādarūpaḥ śakras taṃ dṛṣṭvā,",
    "K10dvavims_tu:2502": " āvarjitamanāḥ sa kathayati //",
    "K10dvavims_tu:2503": " sādhu sādhu mahātman sādhusvabhāva eṣa parasya kāraṇāt svajīvam api agaṇayitvā parārthakṛtas tvaṃ,",
    "K10dvavims_tu:2504": " kim abhilāṣitenedṛśaṃ duṣkaraṃ kṛtam //",
    "K10dvavims_tu:2505": " so 'vocat //",
    "K10dvavims_tu:2506": " naivāsti kāṅkṣā me kiṃ cid anuttarasaṃbodhiṃ prāpya sattvān uddhārayāmi //",
    "K10dvavims_tu:2507": " iti śrutvā sa naiṣādaḥ svayaṃ vapuḥ saṃpaśya tam uvāca //",
    "K10dvavims_tu:2508": " rājaṃs tava cittamīmāṃsārtham ahaṃ vicarāmi /",
    "K10dvavims_tu:2509": " bhadra yathā tavābhiprāyaṃ tathāstu,",
    "K10dvavims_tu:2510": " yathā paurāṇaṃ tathā śarīram astu //",
    "K10dvavims_tu:2511": " ity uktvā śakraveṣeṇa āśiṣaṃ dattvā evam astu svabhavanaṃ prakrāntaḥ //",
    "K10dvavims_tu:2512": " tena samayena rājā babhūvāhaṃ sa nānyo draṣṭayyaḥ /",
    "K10dvavims_tu:2513": " prāṇipakṣiṣu sattveṣu samacittena caritaḥ /",
    "K10dvavims_tu:2514": " idānīṃ saṃsāre mahat sukhaṃ bhuktvā tathāgatabhūtena sattveṣu dharmo deśitaḥ //",
    "K10dvavims_tu:2515": " (Dak: 168)",
    "K10dvavims_tu:2516": " atha puṣkaraśālipramukhās te brāhmaṇaśisyakā dvātriṃśat tathāgatavacanam ākarṇya prītisaumanasyajātā bhagavantam ūcuḥ //",
    "K10dvavims_tu:2517": " bhagavaṃs tava śāsane pravarjiṣyāmaḥ prasannaṃ kuru //",
    "K10dvavims_tu:2518": " atha bhagavāṃs teṣām āśayadhātuṃ prakṛtiṃ ca jñatva teṣām evam āha //",
    "K10dvavims_tu:2519": " saced ākāṅkṣasi niṣīdeti //",
    "K10dvavims_tu:2520": " teṣāṃ ca /",
    "K10dvavims_tu:2521": " ehi bhikṣava ity ukte yat kiṃ cit tīrthikaliṅgaṃ sarvam eva tatkṣaṇam evāntaradhāt //",
    "K10dvavims_tu:2522": " tricīvaraṃ pātraṃ ca prādurabhūt //",
    "K10dvavims_tu:2523": " athocchinno keśas tad yathāpi nāmāsaṃkhyeyavarṣaśatopasaṃpannasya bhikṣor īryapathaḥ susaṃvṛto 'bhūt,",
    "K10dvavims_tu:2524": " saiva teṣāṃ pravarjyābhūt sopasaṃpat sabhikṣubhāveṇa //",
    "K10dvavims_tu:2525": " ekasya tathāgateṣu mātsaryacittasya bhikṣoś cīvaraṃ na prādurbhūtaṃ pātraṃ ca //",
    "K10dvavims_tu:2526": " atha khalu bhikṣavas tasyāṃ velāyāṃ tathāgatasya caraṇayor nipatya vijñāpayanti sma //",
    "K10dvavims_tu:2527": " tathāgatasyāntike śāstṭsaṃjñāprema ca prasādagauravaṃ cotpādayati sma //",
    "K10dvavims_tu:2528": " atha sa ekaś cīvaranaprādurbhūtena punar api tayā vrīḍayā tathāgatasya caraṇayor praṇipatya vijñāpayām āsa //",
    "K10dvavims_tu:2529": " katham etad bhagavan mamaikasya cīvaraṃ notpāditam //",
    "K10dvavims_tu:2530": " (Dak: 169) bhagavān āha //",
    "K10dvavims_tu:2531": " bhūtapūrvaṃ tathāgateṣu praṇāmakāle mātsaryadoṣād iti //",
    "K10dvavims_tu:2532": " evam ukte niśvasya kṣamārthanāṃ kṛtvā tathāgataṃ praṇāmitaḥ //",
    "K10dvavims_tu:2533": " tadā bhagavato 'nubhāvena cīvaraṃ prādurbhūtam //",
    "K10dvavims_tu:2534": " tatkṣaṇam eva malinībhūtam //",
    "K10dvavims_tu:2535": " taṃ dṛṣṭvā vrīḍāvarjitamanā bhikṣur bhagavantam evam āha //",
    "K10dvavims_tu:2536": " bhagavan kena karmaṇā mamaikasya cīvaraṃ na prādurbhūtaṃ,",
    "K10dvavims_tu:2537": " prādurbhūte punar malinībhūtam /",
    "K10dvavims_tu:2538": " ko hetuḥ kaḥ pratyayaḥ //",
    "K10dvavims_tu:2539": " bhagavān āha //",
    "K10dvavims_tu:2540": " bhūtapūrvaṃ bhikṣava atīte 'dhvany asaṃkhyeyakalpe dīpaṃkareṇa pūrvaṃ padmottaro nāma samyaksaṃbuddhaḥ sa saṃghena saha janapadacārikāṃ carann anyatamamahājanapadaṃ prāptaḥ //",
    "K10dvavims_tu:2541": " tatra mahājanapade vīthimadhye sthitvā dharmaṃ deśitavān //",
    "K10dvavims_tu:2542": " tadā sarvanāgarās tatropasaṃkrāntā dharmakathāṃ śrutavantaḥ //",
    "K10dvavims_tu:2543": " atha somakaumudir nāma brāhmaṇo mahāvidvāñ śiṣyaganaiḥ sārdhaṃ tāṃ vārttāṃ śrutvā",
    "K10dvavims_tu:2544": " yena padmottaraḥ samyaksaṃbuddhas tenopasaṃkrānta upasaṃkramya bhagavantaṃ praṇamya",
    "K10dvavims_tu:2545": " purataḥ sthitvā dharmaṃ śṛṇvanti //",
    "K10dvavims_tu:2546": " tadā prasādajātāḥ sarve te tathāgataśāsane pravrajyāgrahaṇaṃ cakārayām āsuḥ // te",
    "K10dvavims_tu:2547": " tathāgatasyāntike śāstṛsaṃjñāpremagauravajātena bhagavataś caraṇayor nipatayanti sma /",
    "K10dvavims_tu:2548": " (Dak: 170)",
    "K10dvavims_tu:2549": " tena samayena somakaumudibrāhmaṇasya śiṣyas tvam asi /",
    "K10dvavims_tu:2550": " tvayaikena tathāgatapraṇāmakāle mātsaryacittena iti bhāvitaḥ /",
    "K10dvavims_tu:2551": " śramaṇavandanam akṛte kiṃ bhaviṣyati iti //",
    "K10dvavims_tu:2552": " tena mātsaryakṛtena,",
    "K10dvavims_tu:2553": " anekavarṣaśatasahasralokair nindanīyajanma bhūtvā,",
    "K10dvavims_tu:2554": " mahān āśīviṣa upapannaḥ /",
    "K10dvavims_tu:2555": " adyāpi tavāśīviṣakaṅkālam astīti kālañjaraparvatasya kandarāyāṃ mahocchrayapramāṇaṃ parvata iva tiṣṭhati //",
    "K10dvavims_tu:2556": " tataḥ śatavarṣātyayād daridrakule jātas tatpaścāt tīrthiko jaṭādhārī bhikṣuko 'bhūt //",
    "K10dvavims_tu:2557": " tadā pāṭaliputranagare kena cid gṛhastena tīrthikān bhojanārthaṃ rasarasāgropetair āhāraṃ sajjīkṛtya tīrthikān āhūya svābhiprāyaṃ tīrthikān bhojitaḥ /",
    "K10dvavims_tu:2558": " tvayā dvādaśa prasthāni kṣīrodanaṃ bhuktam /",
    "K10dvavims_tu:2559": " tathāpi pūrṇodaro nābhūt //",
    "K10dvavims_tu:2560": " tadā sarve janāḥ pretabhaikṣukaṃ manyante //",
    "K10dvavims_tu:2561": " tadanantaraṃ tvayā vrīḍayā niśvasya cintayati //",
    "K10dvavims_tu:2562": " dhik jīvitam iti matvā tasmāt sthānāt prakrāntaḥ /",
    "K10dvavims_tu:2563": " tata ihaiva janmani cyutvā mānuṣyaṃ janma prāptavān //",
    "K10dvavims_tu:2564": " tadāsau brāhmaṇaḥ śiṣyagaṇaiḥ sārdham āgacchantaṃ paśyan te militvā ihāgatāḥ //",
    "K10dvavims_tu:2565": " tathāgatapraṇāmamātsaryakṛtapāpena tādṛśaṃ duḥkhaṃ anubhūya adyāpi tatpāpaśeṣeṇa praṇāmo na kṛtas tenaiva hetunā cīvarādikaṃ na prādurbhūtaṃ malinībhūtaṃ ca //",
    "K10dvavims_tu:2566": " (Dak: 171)",
    "K10dvavims_tu:2567": " tadā sa bhikṣur evam eva bhagavan mamāparādham atyayaṃ pratigṛhnātu ity uktvā gautamasya pādayoḥ praṇipatya tiṣṭhati //",
    "K10dvavims_tu:2568": " tadā bhagavato 'nubhāvena tasya pāpāt parimukto 'bhūt /",
    "K10dvavims_tu:2569": " cīvaraṃ ca malinaṃ tyajya yathāpūrvavad bhavati //",
    "K10dvavims_tu:2570": " evaṃ bhikṣava mā yūyaṃ tathāgatam āyuṣmantaṃ mānasā ca vādena samudācariṣṭhavyam //",
    "K10dvavims_tu:2571": " he bhikṣava idānīṃ mamāntike cittaprasādajāta anena kuśalamūlena cārhattvaṃ prāpta iti //",
    "K10dvavims_tu:2572": " punar api bhikṣūn āmantryaivam āha //",
    "K10dvavims_tu:2573": " kiṃ manyadhve bhikṣavo yo 'sau tena kālena tena samayena somakaumudibrāhmaṇasya śiṣyatvabhūtena padmottaratathāgatapraṇāmakāle mātsaryadoseṇa īdṛśaṃ duḥkham anubhūtam //",
    "K10dvavims_tu:2574": " so 'haṃ somakaumudibrāhmaṇo yūyaṃ mama śiṣyāḥ //",
    "K10dvavims_tu:2575": " idānīm api yūyaṃ mama śiṣyā abhūvan //",
    "K10dvavims_tu:2576": " mayā cānekatathāgateṣūpāsitena kuśalena saṃsāre 'nantasukham anubhūya tathāgatapadaṃ prāptam //",
    "K10dvavims_tu:2577": " tasmād bhikṣavas tathāgate anumodayitavyāḥ sevayitavyās tathāgatasya guṇānuśaṃsā deśitavyā,",
    "K10dvavims_tu:2578": " tathāgataṃ praṇāmayitavyāḥ //",
    "K10dvavims_tu:2579": " tathāgatānāṃ praṇāmasya mahāphalānuśaṃsā tac chṛṇuta //",
    "K10dvavims_tu:2580": " yac cakravartī kṣitipapradhānaiḥ kṛtāñjaliḥ kuṇḍālacārugaṇḍaiḥ /",
    "K10dvavims_tu:2581": " bhaktyā sumūrdhnā bahu vandyate tad buddhapraṇāmāt kathayanti tajjñāḥ //",
    "K10dvavims_tu:2582": " ye jātamātrāḥ prabhutāṃ prayānti śreṣṭhe kule janma sadaiva yeṣām /",
    "K10dvavims_tu:2583": " hastyaśvayānaiś ca paribhramanti kṛtvā tu te śreṣṭhatare praṇāmam // Dak_16.30 //",
    "K10dvavims_tu:2584": " prathayati yaśo dhatte śreyo vivardhayati dyutiṃ",
    "K10dvavims_tu:2585": " harati duritaṃ sarvaṃ sarvaṃ hy arātim apohati /",
    "K10dvavims_tu:2586": " sugatiniyatāṃ loke nṛṇāṃ karoti ca saṃtatiṃ",
    "K10dvavims_tu:2587": " phalati ca śivāyānte 'vaśyaṃ munīndranamaskriyā // Dak_16.31 //",
    "K10dvavims_tu:2588": " cakrī nṛpo yad balakīrtiyukto dvātriṃśatā lakṣaṇabhūṣitāṅgaḥ /",
    "K10dvavims_tu:2589": " saṃjāyate vai kṣitipapradhāno buddhapraṇāmād dhi phalaṃ tad uktam // Dak_16.32 //",
    "K10dvavims_tu:2590": " evaṃ bahuguṇaṃ matvā matvā kāyaṃ ca bhaṅguram /",
    "K10dvavims_tu:2591": " buddhapraṇāmāt ko vidvān kāyakarmānyad ācaret // Dak_16.33 //",
    "K10dvavims_tu:2592": " kas taṃ na namaḥ kuryād dṛṣṭvā dūrāt punarbhavād bhītaḥ /",
    "K10dvavims_tu:2593": " kṛtvaikanamaskāraṃ bhavapāram avāpa yaddhetoḥ // Dak_16.34 //",
    "K10dvavims_tu:2594": " evaṃ śikṣitavyaṃ kṛṣṇāni karmāṇy apāsya śukleṣv eva svābhogaḥ karaṇīya ity evaṃ bhikṣavaḥ śikṣitavyaṃ //",
    "K10dvavims_tu:2595": " idaṃ avocad bhagavān ātmanā ca bhikṣavo bhāṣitam abhyanandann iti //",
    "K10dvavims_tu:2596": " iti dvāviṃśatyavadānakathāyāṃ praṇāmakathā soḍasamaḥ paricchedaḥ //",
    "K10dvavims_tu:2597": " XVII. ujjvālikādānakathā",
    "K10dvavims_tu:2598": " atha khalu bhagavān lokānukampako lokajño lokaśāstā sarvajño dhyānasukhe vijahāra //",
    "K10dvavims_tu:2599": " tena samayena vaiśālīnagaryāṃ mahopadravāḥ prādurbhūtāḥ //",
    "K10dvavims_tu:2600": " tadātra pauralokāś ca sarve kāmātilālasāḥ /",
    "K10dvavims_tu:2601": " yathākāmaṃ rasaṃ bhuktvā prācaran pāpasaṃgatam // Dak_17.1 //",
    "K10dvavims_tu:2602": " tataḥ kṣatriyo 'py evaṃ kāmabhogābhimohitaḥ /",
    "K10dvavims_tu:2603": " pramadāgaṇasaṃrakto nītidharmanirādaraḥ // Dak_17.2 //",
    "K10dvavims_tu:2604": " dṛṣtvā sa sundarīṃ kāntām agamyām api mohitaḥ /",
    "K10dvavims_tu:2605": " balenāpi samākṛṣya bubhuje svecchayā mudā // Dak_17.3 //",
    "K10dvavims_tu:2606": " tathāte sarvapaurāś ca sarve 'tikleśitāśayāḥ /",
    "K10dvavims_tu:2607": " saddharmāṇi pratikṣipya prācaran kāmabhoginaḥ // Dak_17.4 //",
    "K10dvavims_tu:2608": " svakuladharmamaryādaṃ tyaktvācaran yathecchayā /",
    "K10dvavims_tu:2609": " satyadharmaṃ pratikṣipya cerur mattadvipā iva // Dak_17.5 //",
    "K10dvavims_tu:2610": " tathā nārīgaṇāś cāpi kāmakleśākulāśayāḥ /",
    "K10dvavims_tu:2611": " svakuladharmam utsṛjya prācaranti yathepṣitam // Dak_17.6 //",
    "K10dvavims_tu:2612": " tadātra bahavo duṣṭāś caurā dhūrtāḥ pragalbhikāḥ /",
    "K10dvavims_tu:2613": " sādhujanān pratikṣipyācaran dharmanirādarāḥ // Dak_17.7 //",
    "K10dvavims_tu:2614": " tadaiva pāpasaṃcārāt sarvatrāpy acarat kaliḥ /",
    "K10dvavims_tu:2615": " saddharmo durbalībhūto nīcavad vilayaṃ yayau // Dak_17.8 //",
    "K10dvavims_tu:2616": " tadātra prabalībhūte kalisaṃcāra vartite /",
    "K10dvavims_tu:2617": " dṛṣṭvā lokādhipāḥ sarve 'bhavan duṣṭaparāṅmukhāḥ // Dak_17.9 //",
    "K10dvavims_tu:2618": " evam anye 'pi devāś ca sarvatrāṇaparāṅmukhāḥ /",
    "K10dvavims_tu:2619": " teṣāṃ saṃdarśanaṃ kartum api naiva vavāñchire // Dak_17.10 //",
    "K10dvavims_tu:2620": " teṣāṃ trātuṃ tadeko 'pi na śasaka kathaṃ cana /",
    "K10dvavims_tu:2621": " evam atra mahotpātaṃ prāvartata samantataḥ // Dak_17.11 //",
    "K10dvavims_tu:2622": " sarvakleśāhatātmānaḥ pracakru vigrahaṃ mithaḥ /",
    "K10dvavims_tu:2623": " teṣāṃ pāpaviśeṣeṇa prādurbhūtā upadravāḥ // Dak_17.12 //",
    "K10dvavims_tu:2624": " tato 'ndhakārāś ca prādurbhūtā meghaiś channāḥ /",
    "K10dvavims_tu:2625": " mahatī cākālavātāśanir meghair guḍuguḍāyate /",
    "K10dvavims_tu:2626": " vidyutaś ca niścaranti /",
    "K10dvavims_tu:2627": " daśa diśaś cākulībhūtās tamo'ndhakāraś ca prādurbhūtaḥ /",
    "K10dvavims_tu:2628": " candrasūryau na prabhāsvarau bhavataḥ /",
    "K10dvavims_tu:2629": " vātavṛṣṭiḥ pravāyati /",
    "K10dvavims_tu:2630": " jalākulībhūtā pralayakālam iva pṛthivī na dṛdhā ca kaiś cid bhūtair āviṣṭābhūt //",
    "K10dvavims_tu:2631": " tadā sarvajanakāyā bhītāḥ saṃvignamanasaḥ /",
    "K10dvavims_tu:2632": " ye ke cid brāhmaṇagṛhapatayo brahmāṇaṃ namasyanti /",
    "K10dvavims_tu:2633": " ke cin maheśvaraṃ nārāyaṇaṃ śakraṃ māṇibhadraṃ hārītiṃ candrasūryagrahanakṣatrān namasyamānā yācayanti //",
    "K10dvavims_tu:2634": " ke cin nadīhradasarastaḍāgavāpīkūpādīni pariyācayanti /",
    "K10dvavims_tu:2635": " tathāpi na kaś cit paritrāṇaṃ bhavati //",
    "K10dvavims_tu:2636": " (Dak: 176) atha ke cid buddhadharmasaṃghābhiprasannā buddhadharmasaṃghān namasyanti //",
    "K10dvavims_tu:2637": " bhagavan sarvadarśī tvaṃ /",
    "K10dvavims_tu:2638": " katham asmād vayam evaṃrūpād upadravato bhayasthānāt parimucyema /",
    "K10dvavims_tu:2639": " bhagavan nātha īdṛśād upadravāt trātā bhava //",
    "K10dvavims_tu:2640": " ity uktvā bauddhāya namaskāraṃ kṛtvā cintāparo vyavasthitaḥ //",
    "K10dvavims_tu:2641": " atrāntare nāsti kiṃ cid buddhānāṃ bhagavatām aviditam avijñātam /",
    "K10dvavims_tu:2642": " dharmatā khalu buddhānāṃ bhagavatāṃ mahākāruṇikānāṃ lokānugrahapravṛttikānām,",
    "K10dvavims_tu:2643": " ekākārarakṣāṇāṃ,",
    "K10dvavims_tu:2644": " śamathavipaśyanāvihāriṇāṃ,",
    "K10dvavims_tu:2645": " tridamathavastukuśalānāṃ,",
    "K10dvavims_tu:2646": " caturoghottīrṇānāṃ caturṛddhipādacaraṇatalasupratiṣṭhitānāṃ caturṣu saṃgrahavastuṣu dīrgharātrakṛtaparicayānāṃ,",
    "K10dvavims_tu:2647": " pañcāṅgaviprahīṇānāṃ pañcagatisamatikrāntānāṃ,",
    "K10dvavims_tu:2648": " ṣaḍaṅgasamanvāgatānāṃ ṣaṭpāramitāparipūrṇānāṃ,",
    "K10dvavims_tu:2649": " saptabodhyaṅgakusumāḍhyānāṃ,",
    "K10dvavims_tu:2650": " aṣṭāṅgamārgadarśānāṃ navānupūrvavihārasamāpattikuśalānāṃ,",
    "K10dvavims_tu:2651": " daśabalabalināṃ daśadiksamāpūrṇayaśasāṃ daśaśatavaśavartiprativiśiṣṭānāṃ trirātres tridivasasya buddhacakṣuṣā lokaṃ vyavalokya jñānadarśanaṃ pravartate /",
    "K10dvavims_tu:2652": " ko hīyate ko vardhate kaḥ kṛcchraprāptaḥ kaḥ saṃkaṭaprāptaḥ kaḥ saṃbādhaprāptaḥ kaḥ kṛcchrasaṃbādhaprāptaḥ kasya duḥkhapaṅkanimagnasya hastoddhāraṃ dadyām uddhārayeyam iti //",
    "K10dvavims_tu:2653": " (Dak: 177)",
    "K10dvavims_tu:2654": " atha tatkṣaṇam eva pratisarann abhyutthāya,",
    "K10dvavims_tu:2655": " āyuṣmadānandapramukhān bhikṣusaṃghān āmantrayate sma //",
    "K10dvavims_tu:2656": " bho bhikṣava ānandapramukhā vaiśālīnagarīṃ gatvā mamājñayā mama vacanena vaiśālīnagarīṃ gatvā vīthīmadhye niṣaṇṇā imāṃ gāthāṃ bhāṣayata /",
    "K10dvavims_tu:2657": " tadāvaśyaṃ sarvavighnabhūtagrahāḥ pratipraśabdheyuḥ sarvopadravā duṣṭasattvāḥ palāyiṣyanti /",
    "K10dvavims_tu:2658": " tadyathā /",
    "K10dvavims_tu:2659": " imāś ca gāthāḥ /",
    "K10dvavims_tu:2660": " visarata visarata duṣṭasattvā muñcata muñcata mā tiṣṭhantu,",
    "K10dvavims_tu:2661": " ītir vyupaśāmyatu //",
    "K10dvavims_tu:2662": " iti uddiśya bhikṣugaṇān visarjayām āsa //",
    "K10dvavims_tu:2663": " atha te bhikṣavo bhagavataś caraṇayoḥ praṇipatya bhagavataḥ vacanaṃ śirasā nidhāya,",
    "K10dvavims_tu:2664": " imā vighnotsāraṇadhāraṇī hṛdayagatā //",
    "K10dvavims_tu:2665": " tatkṣaṇam evarddhyā ca vaihāyasād ānandapramukhāḥ pañcaśatabhikṣugaṇā lohitapakṣarājahaṃsa iva gagaṇadeśāt taṃ viṣayam anuprāptāḥ //",
    "K10dvavims_tu:2666": " athānandapramukhā bhikṣugaṇā vaiśālīnagarīṃ gatvā vīthīmadhye sthitvā brahmasvareṇa ekamatenaikasvareṇa imāṃ gāthāṃ bhāṣitum ārabdhāḥ //",
    "K10dvavims_tu:2667": " (Dak: 178) imāś ca gāthāḥ //",
    "K10dvavims_tu:2668": " visarata visarata /",
    "K10dvavims_tu:2669": " buddho lokānukampaka ājñāpayati / muñcata",
    "K10dvavims_tu:2670": " muñcata ma tiṣṭhantu /",
    "K10dvavims_tu:2671": " ītir vyupaśāmyatu /",
    "K10dvavims_tu:2672": " nirgacchata nirgacchata /",
    "K10dvavims_tu:2673": " buddhaḥ parviśati mahādevātidevaguruḥ /",
    "K10dvavims_tu:2674": " sendrāś ca devāḥ sabrahmakāḥ saprajāpatikaś catvāraś ca lokapālāḥ praviśanti anekāni ca devatāsahasrāṇi /",
    "K10dvavims_tu:2675": " asurendrāś ca anekāni asuraśatasahasrāṇi prativasanti /",
    "K10dvavims_tu:2676": " bahūni ca bhūtasahasrāṇi bhagavato 'bhiprasannāni prabhaviṣyanti sarvasattvānām arthe /",
    "K10dvavims_tu:2677": " te co mā anarthaṃ kariṣyanti //",
    "K10dvavims_tu:2678": " nirgacchata nirgacchata /",
    "K10dvavims_tu:2679": " kṣipraṃ palāyata /",
    "K10dvavims_tu:2680": " yadi duṣṭacittā na parāyeta, naśyata //",
    "K10dvavims_tu:2681": " ye maitracittā nāparādhakāmā rakṣāṃ cānuvartitukāmās te tiṣṭhantu praviśantu /",
    "K10dvavims_tu:2682": " buddho lokānukampaka evam ājñāpayati sarvasattvahitādhyāśayo maitrīvihārī kāruṇikavihārī muditāviharī upekṣāvihārī //",
    "K10dvavims_tu:2683": " ete mantrapadāḥ siddhāḥ siddhagāthā jinoditāḥ /",
    "K10dvavims_tu:2684": " sarveṣāṃ devatānāṃ ca bhūtānāṃ ca hitaiṣiṇām // Dak_17.13 //",
    "K10dvavims_tu:2685": " jñānenārthottamenādya tathā dharmatayāpi ca /",
    "K10dvavims_tu:2686": " jagatām ītayaḥ sarvāḥ śāmyantv ārogyam astu vaḥ // Dak_17.14 //",
    "K10dvavims_tu:2687": " (Dak: 179)",
    "K10dvavims_tu:2688": " iti bhāṣyamāṇe sarvabhūtagaṇāḥ saṃtrastāḥ samvignamanaso daśa diśaḥ palāyitvā vilayaṃ gatā duṣṭasattvā vihethacittāḥ kupitacittāḥ pratipraśabdhā abhūvan //",
    "K10dvavims_tu:2689": " tadā ca vihāyasi ghanavidyuvātavṛṣṭijalākulapraśāntābhūt //",
    "K10dvavims_tu:2690": " phalapuṣpapratimaṇḍitasurasasvādūni cābhūvan //",
    "K10dvavims_tu:2691": " evaṃ buddhānubhāvena tasyāṃ nagaryāṃ sarvopadravadurbhikṣaṃ praśāntya,",
    "K10dvavims_tu:2692": " sarva ṛtavo yathābhiprāyaṃ kāle tathā samṛdhyati kāle varṣati kāle vāyavaḥ pravāyanti //",
    "K10dvavims_tu:2693": " tadā sarvajanakāyāḥ praharṣajātāḥ sarvabhikṣugaṇān vāsena bhaktena nimantritā abhūvan //",
    "K10dvavims_tu:2694": " atha khalu bhikṣava ānandaprabhṛtayo varṣātyayāc charadaḥ śaradātyayāc caturmāsātyayāc chiśiraḥ samāyātaḥ tadā janakāyān evam āha //",
    "K10dvavims_tu:2695": " vayam api māsacatuṣṭayam agamat atrāsthitā guror antikaṃ gacchāmaḥ //",
    "K10dvavims_tu:2696": " ity ukte sarvajanakāyā bhikṣugaṇān gamanakālam api jñātvā satkṛtya pūjayitvā mānayitvā visarjayām āsuḥ //",
    "K10dvavims_tu:2697": " atha te bhikṣavo dhīratayā nagaraṃ nagarāc caṃkramyamāṇā anyatamajanapadaviṣayam anuprāptāḥ //",
    "K10dvavims_tu:2698": " (Dak: 180)",
    "K10dvavims_tu:2699": " atha tasmiñ janapade mahāḍhyo dhanakanakasamṛddho mahābhogo vistīrṇaparigraho mahātyāgo",
    "K10dvavims_tu:2700": " mahāparivāraḥ śuddhāśayo dharmātmā paropakārī śramaṇabrāhmaṇavaṇīpakeṣv abhirato",
    "K10dvavims_tu:2701": " duḥkhīnāṃ duḥkhatārako mahākaruṇādṛṣṭaḥ śuddhaceto nāma śreṣṭhī dvātriṃśatābhir vanitābhiḥ",
    "K10dvavims_tu:2702": " parivṛtaḥ sukhalīlayā tiṣṭhati //",
    "K10dvavims_tu:2703": " kāle tyāgaḥ kāle upābhogaḥ //",
    "K10dvavims_tu:2704": " sa śreṣṭhī tān bhikṣūn samāgatān dṛṣṭvā śītārtenāgatam iti jñātvātikaruṇābhibhūtaḥ sādarair agnimathe nītvā ujjvālikāṃ prajvālya dadāti /",
    "K10dvavims_tu:2705": " tena śreṣṭhinā bahavo 'gnimaṭhāḥ kāritāḥ santi /",
    "K10dvavims_tu:2706": " tasmāt pañcaśatabhikṣugaṇā agnitāpaiḥ saṃtarpitāḥ //",
    "K10dvavims_tu:2707": " tataḥ paścād annāhārāḥ pradattāḥ /",
    "K10dvavims_tu:2708": " te bhikṣavas tad annaṃ na bhuktāḥ /",
    "K10dvavims_tu:2709": " tad dṛṣṭvā sa śreṣṭhī tān uvāca //",
    "K10dvavims_tu:2710": " kena bhikṣavo mayā dattānnaṃ nopabhuktam //",
    "K10dvavims_tu:2711": " bhikṣava ūcuḥ //",
    "K10dvavims_tu:2712": " buddho bhikṣavo yam akāle na bhoktavyaṃ sūryāstaniśākālam iti //",
    "K10dvavims_tu:2713": " tataḥ sa śreṣṭhī tathety uktvā gṛhaṃ praviśati //",
    "K10dvavims_tu:2714": " atha sa rātryatyayāt prātaḥkāle yathāyogyānusāraiḥ piṇḍapātrādi dattvā tān satkārayām āsa //",
    "K10dvavims_tu:2715": " (Dak: 181)",
    "K10dvavims_tu:2716": " atha te bhikṣavas taṃ gṛhītvā tasmai śuddhāśiṣaṃ dattvā gamiṣyāma ity ārocya tasmāt sthānān niṣkrāntāḥ /",
    "K10dvavims_tu:2717": " niṣkramya yena gṛddhakūte bhagavāṃs tenopasaṃkrāntā upasaṃkramya bhagavataḥ pādau śirasā vanditvā ekānte niṣaṇṇāḥ //",
    "K10dvavims_tu:2718": " athānandabhikṣur utthāyāsanād bhagavataḥ prataḥ sthitvaivam āha //",
    "K10dvavims_tu:2719": " bhagavan sarvajña yathā bhavadājñā tathā vaiśālīnagaryāṃ sarvā ītayaḥ praśāntā abhūvan //",
    "K10dvavims_tu:2720": " tava prabhāvād iti kṛtvā vayam atrāgatā sma //",
    "K10dvavims_tu:2721": " bhagavān āha //",
    "K10dvavims_tu:2722": " sādhu sādhu ānanda sādhu sādhu bhikṣavaḥ /",
    "K10dvavims_tu:2723": " evaṃ parārthakṛte udyogakaraṇīyam //",
    "K10dvavims_tu:2724": " punar bhagavantam ānanda āha //",
    "K10dvavims_tu:2725": " bhagavan vaiśālīnagaryāṃ nivṛttakāle 'nyatamajanapadaviṣayam anuprāptāḥ /",
    "K10dvavims_tu:2726": " tāṃ nagarīṃ vayam agamat /",
    "K10dvavims_tu:2727": " anyatamaśreṣṭhī āḍhyo 'smān śītavātapariśramād āgatān dṛṣṭvā sādareṇāhūya,",
    "K10dvavims_tu:2728": " ādāv agnimaṭhe praṇīyāgniṃ prajvālya dadāti /",
    "K10dvavims_tu:2729": " bahavo 'gnimaṭhāḥ santi //",
    "K10dvavims_tu:2730": " śreṣṭhī paramadhārmiko 'sau purusaḥ /",
    "K10dvavims_tu:2731": " ye ye śramaṇabrāhmaṇatīrthikāś cāgatās tebhyaḥ sarvebhya ujjvālikām prajvālya dadāti hemantaśiśirakāle 'sau śraddhayā //",
    "K10dvavims_tu:2732": " (Dak: 182)",
    "K10dvavims_tu:2733": " bhagavān āha //",
    "K10dvavims_tu:2734": " mahāphalānuśaṃsā ujjvālikāyāḥ śiśirāgame 'mṛtopamā tasmān mahāphalānuśaṃsā ujjvalikāyāḥ śṛṇuta bhikṣavaḥ kathayāmi //",
    "K10dvavims_tu:2735": " nānāsāraṅgarūpaprabhavamṛdumahadromasaṃślāghyavastrā",
    "K10dvavims_tu:2736": " hemante garbhagehe priyatamavanitābāhuyugmopagūḍhāḥ /",
    "K10dvavims_tu:2737": " yat krīḍanti kṣitīśā vividharasavarair annapānaiḥ samṛddhās tat syād ujjvālikāyāḥ phalam atimadhuraṃ bhikṣusaṃghārpitāyāḥ //",
    "K10dvavims_tu:2738": " jvālātaraṅgavikasaddahanopagūḍhāṃ bhīmasvanāṃ śiśiraśītavināśakartrīm /",
    "K10dvavims_tu:2739": " ujjvālikāṃ munivarapravarāya dattvā dīptaprabho bhavati devamanuṣyaloke //",
    "K10dvavims_tu:2740": " gandharvāsurakinnaraiḥ sahacarā dedīpyamānānanā",
    "K10dvavims_tu:2741": " vidyujjvālaśaracchaśāṅkasadṛśāḥ kāntābhir āliṅgitāḥ /",
    "K10dvavims_tu:2742": " svarge yad vicaranti dīptavapuṣo līlāyamānāḥ surās",
    "K10dvavims_tu:2743": " tad dattvāryaganāya śītasamaye cojjvālikāṃ śraddhayā // Dak_17.17 //",
    "K10dvavims_tu:2744": " jitvā ripūn ye gajavājiyuktāḥ pṛthvīṃ samantād anuśāsayanti /",
    "K10dvavims_tu:2745": " dīptānanā hemavibhūṣitāṅgā ujjvālikāyāḥ phalam eva teṣām // Dak_17.18 //",
    "K10dvavims_tu:2746": " te tādṛśaṃ cet phala prāptukāmā ujjvālikāṃ ye manujāḥ pradeyuḥ /",
    "K10dvavims_tu:2747": " hemantaśīte 'gnimaṭhāni kṛtvā bhikṣvādaye cāryagaṇāya nityam // Dak_17.19 //",
    "K10dvavims_tu:2748": " iti dvāviṃśatyavadānakathāyām ujjvālikādānakathā saptadaśamaḥ paricchedaḥ //",
    "K10dvavims_tu:2749": " XVIII. dīpakathā",
    "K10dvavims_tu:2750": " atha khalu maitreyo bodhisattvo mahāsattvo bhagavantam etad avocat //",
    "K10dvavims_tu:2751": " bhagavañ chrotum icchāmi,",
    "K10dvavims_tu:2752": " dīpadānasya yat phalam /",
    "K10dvavims_tu:2753": " stūpe vā buddhabimbe vā vada lokārthahetave // Dak_18.1 //",
    "K10dvavims_tu:2754": " bhagavān kṣaṇaṃ tūṣṇīm āsthāya parṣadaṃ samālokya ca maitreyam āmantryaivam āha //",
    "K10dvavims_tu:2755": " śṛṇu maitreya vakṣyāmi lokānāṃ hitahetave /",
    "K10dvavims_tu:2756": " yac chrutaṃ tatkathāṃ bhavyāṃ śrutvā prāmodya jāyate // Dak_18.2 //",
    "K10dvavims_tu:2757": " bhūtapūrvaṃ bhikṣavo 'tīte 'dhvāni ekanavatikalpe vipaśvī nāma samyaksaṃbuddho loka",
    "K10dvavims_tu:2758": " udapādi vidyācaranasaṃpannaḥ sugato lokavid anuttaraḥ puruṣadamyasārathiḥ śāstā devānāṃ",
    "K10dvavims_tu:2759": " ca manuṣyānāṃ ca buddho bhagavān //",
    "K10dvavims_tu:2760": " sa bandhumatīṃ rājadhānīm upaniśritya viharati sma //",
    "K10dvavims_tu:2761": " yāvad vipaśvī samyaksaṃbuddhaḥ sakalabuddhakāryaṃ kṛtvendhanakṣayād ivāgnir nirupadhiśeṣe",
    "K10dvavims_tu:2762": " nirvāṇadhātau parinirvṛtas tasya rājñā bandhumatā śarīre śarīrapūjāṃ kṛtvā samantayojanaś",
    "K10dvavims_tu:2763": " catūratnamayaḥ stūpaḥ pratiṣṭhāpito 'bhūt krośam uccatvena //",
    "K10dvavims_tu:2764": " yatrānekāni prāṇiśatasahasrāṇi kālaṃ kṛtvā svargamokṣaparāyaṇāni bhavanti //",
    "K10dvavims_tu:2765": " tatra stūpe mahotsāho vartate /",
    "K10dvavims_tu:2766": " śraddhā brāhmaṇagṛhapatayo vicitrair gandhamālyavilepanaiś chattradhvajapatākābhiḥ pūjābhiḥ kurvanti sma //",
    "K10dvavims_tu:2767": " (Dak: 185)",
    "K10dvavims_tu:2768": " athāpareṇa samayenāsyāṃ nagaryām anyatamaḥ puruṣaḥ karacaraṇayihīnaḥ kuṣṭhaśarīraḥ kutrāpi gamanam asamarthaḥ /",
    "K10dvavims_tu:2769": " tām eva vārttāṃ pratiśrutya tasyaitad abhavat //",
    "K10dvavims_tu:2770": " aho brāhmaṇagṛhapataya imaṃ stūpaṃ pratipūjayanti /",
    "K10dvavims_tu:2771": " tathāham evaṃ pūjayeyaṃ pādapāṇivihīno gamanāsamarthaḥ kathaṃ gaccheyam //",
    "K10dvavims_tu:2772": " ity uktvā tasya buddhir utpannā //",
    "K10dvavims_tu:2773": " adya rātrau svakāyavibhavabalasthāma saṃjanayya gṛhān niṣkramayeyaṃ niṣkramya ca yadi samartham asti tāvat pradakṣiṇīkrīyate //",
    "K10dvavims_tu:2774": " ity uktvā rātrau candracandrikāvirājamāne prabhāsvare kāyasthāmabalaṃ saṃjanayya stūpasya samīpaṃ balādhānenānuprāptaḥ //",
    "K10dvavims_tu:2775": " sa styānamiddhavyathayā paripīḍitagātro niśvasya bhūmau nipātitaḥ //",
    "K10dvavims_tu:2776": " atha sa puruṣa imaṃ stūpaṃ namaskṛtya svayam evam aṅgaparivartanena pradakṣiṇīkartum ārabdhaḥ /",
    "K10dvavims_tu:2777": " tatas tām eva rātriṃ sampūrṇam aṣṭottaraśatapradakṣiṇaṃ cakāra //",
    "K10dvavims_tu:2778": " athāsya puruṣasya bauddhaprabhāvāt tatkṣaṇaṃ pādāṅgulī samyak bhūtvāgatāḥ /",
    "K10dvavims_tu:2779": " tathā karapallavaḥ svajo 'bhūt /",
    "K10dvavims_tu:2780": " śarīre kuṣṭhā praśrabdhā /",
    "K10dvavims_tu:2781": " pūrvakarmāvaraṇaṃ praṇaśya anena duṣkaravratakuśalamūlena śuddhaśarīro 'bhūt //",
    "K10dvavims_tu:2782": " (Dak: 186)",
    "K10dvavims_tu:2783": " atha sa puruṣaḥ prasādajātaḥ punar api stūpe 'ṣṭāṅgapraṇāmaṃ kṛtvātha prabhāte manohlāditaḥ prahasitavadanaḥ svagṛhaṃ pratyāgataḥ //",
    "K10dvavims_tu:2784": " atha svagṛhe patnyādiparijanas tam āgataṃ dṛṣṭvāvarjitamanā ūcuḥ //",
    "K10dvavims_tu:2785": " aho kva gato 'si /",
    "K10dvavims_tu:2786": " kathaṃ te śarīro duṣkṛtaiḥ parimuktaḥ svasthadeho 'ho bhāgyātiśayasya karma yathaiva punarjanma tathaiva prāptaḥ /",
    "K10dvavims_tu:2787": " vaidyoṣadhair asaṃspṛṣṭaḥ kena kuṣṭhaḥ pramucyate //",
    "K10dvavims_tu:2788": " sa āha //",
    "K10dvavims_tu:2789": " vaidyoṣadhaiḥ kiṃ kriyate mahārogapraśāntaye /",
    "K10dvavims_tu:2790": " buddheṣu kṛtapuṇyena tasmāt pāpaṃ pramuñcati // Dak_18.3 //",
    "K10dvavims_tu:2791": " atha sa khalu puruṣas tasmin stūpe lakṣadhā pradakṣiṇaṃ kṛtaḥ /",
    "K10dvavims_tu:2792": " tathā kṛte sa cintayati sma //",
    "K10dvavims_tu:2793": " yan nv ahaṃ bhagavataḥ stūpaṃ tathāvidhaiḥ pūjayābhyarya kim eva na ca pūjā nūnaṃ yathātmabhāvaparityāgeneti //",
    "K10dvavims_tu:2794": " aṅgīkṛtam iti //",
    "K10dvavims_tu:2795": " tadanantaraṃ māse māse śuklāṣṭamyāṃ caturdaśyāṃ pañcadaśyām upoṣadhavrataṃ varṣam ekaṃ yathāvidhinā pūjā kṛtā //",
    "K10dvavims_tu:2796": " tataḥ kārttikapūrṇamāsyām ārabhyāśvinapūrṇamāsīparyantam upavāsya svātmabhāvaṃ dīpayitum ārabdhavān //",
    "K10dvavims_tu:2797": " (Dak: 187)",
    "K10dvavims_tu:2798": " tata ākāśāc chabdo niścārita idaṃ vācam udīrayan //",
    "K10dvavims_tu:2799": " evam ātmabhāvaṃ parityāgaṃ mā kuru mahāduṣkaraṃ paramaduṣkaram /",
    "K10dvavims_tu:2800": " tvaṃ ca sarvasattvapriyadarśanabodhisattvasadṛśo na bhavati /",
    "K10dvavims_tu:2801": " tasmāt tvayā na sukaraṃ kartum //",
    "K10dvavims_tu:2802": " sa āha // katham etat //",
    "K10dvavims_tu:2803": " punar ākāśād evam uvāca //",
    "K10dvavims_tu:2804": " bhūtapūrvaṃ bhagavāṃś candravimalasūryaprabhāsaśrīs tathāgato 'rhan samyaksaṃbuddho 'bhūt /",
    "K10dvavims_tu:2805": " tasya bhagavataḥ samyaksaṃbuddhasya dvācatvāriṃśatkalpaśatasahasrāṇi āyuḥpramāṇam abhūt /",
    "K10dvavims_tu:2806": " teṣāṃ bodhisattvānāṃ mahāsattvānāṃ śrāvakānāṃ tāvad evāyuḥpramāṇam abhūt //",
    "K10dvavims_tu:2807": " tasya pūjākarmaṇe sarvasattvapriyadarśano nāma bodhisattvas tasyāṃ velāyāṃ tathārūpaṃ",
    "K10dvavims_tu:2808": " sarvasattvarūpadarśanaṃ nāma samādhiṃ samāpadya tasya samādheḥ prabhāvāt samanantarasamāpannasyātha",
    "K10dvavims_tu:2809": " tāvad evopary antarīkṣān mandāravamahāmandāravāṇāṃ puṣpānāṃ mahāntaṃ puṣpavarṣam abhipravṛṣṭam //",
    "K10dvavims_tu:2810": " kālānusāraṇacandanameghaḥ kṛta uragasāracandanavarṣam abhipravṛṣṭam /",
    "K10dvavims_tu:2811": " tādṛśaḥ sarvasattvapriyadarśano nāma bodhisattva imāṃ sahālokadhātuṃ gandhena sphāritaḥ //",
    "K10dvavims_tu:2812": " (Dak: 188)",
    "K10dvavims_tu:2813": " atha khalu sarvasattvapriyadarśano nāma bodhisattvaḥ smṛtimān saṃprajānaṃs tasmāt samādher vyutthitaḥ /",
    "K10dvavims_tu:2814": " vyutthāya caivaṃ cintayām āsa //",
    "K10dvavims_tu:2815": " na tathā ṛddhiprātihāryaṃ saṃdarśanena bhagavataḥ pūjā kṛtā bhavati yathātmabhāvaparityāgeneti //",
    "K10dvavims_tu:2816": " atha khalu sarvasattvapriyadarśano nāma bodhisattvas tasyāṃ velāyām aguruturuṣkakundurukaṃ saṃbhajya campakatailaṃ pibati sma //",
    "K10dvavims_tu:2817": " satatasamitaṃ gandhaṃ bhakṣayataḥ sugandhatailaṃ pibato dvādaśavarṣaparyantāny abhūvan /",
    "K10dvavims_tu:2818": " tataḥ sa dvādaśavarṣāṇām atyayāt taṃ svam ātmabhāvaṃ divyavastraiḥ pariveṣṭya gandhatailaplutaṃ",
    "K10dvavims_tu:2819": " kṛtvā kāyaṃ prajvālayām āsa tathāgatasya pūjakarmaṇe 'sya ca saddharmapuṇḍarīkapūjārtham //",
    "K10dvavims_tu:2820": " atha khalu tasya bodhisattvasya tābhiḥ kāyapradīpamuktajvalāprabhābhir aśītigaṅgānadīvālukāsamā lokadhātavaḥ sphuṭā abhūvan //",
    "K10dvavims_tu:2821": " teṣu lokadhātuṣv aśītigaṅgānadīvālukāsamās tathāgatāḥ sādhukāraṃ dadanti sma //",
    "K10dvavims_tu:2822": " sādhu sādhu kulaputra paramaduṣkara bodhisattvānāṃ vīryārambha bhūtā tathāgatapūjā dharmapūjā / tathā",
    "K10dvavims_tu:2823": " puṣpadhūpagandhamālyavilepanacchattradhvajapaṭākapūjā idaṃ kulaputrāgradānaṃ tathā rājyapriyaputrabhāryādiparityāgadānaṃ na /",
    "K10dvavims_tu:2824": " (Dak: 189)",
    "K10dvavims_tu:2825": " iyaṃ punaḥ kulaputra viśiṣṭāgrā pūjā tasmāt param anyan nāstīti //",
    "K10dvavims_tu:2826": " te buddhā imāṃ vācaṃ bhāṣitvā tūṣṇīm abhūvan //",
    "K10dvavims_tu:2827": " tena samayena sarvasattvāpriyadarśano nāma bodhisattvasyātmabhāvadīpyamānasya dvādaśavarṣasahasrāṇām atyayena praśānto 'bhūt //",
    "K10dvavims_tu:2828": " atha tataś cyutvā tasya samyaksaṃbuddhasya pravacane rājño vimaladattasya gṛhe upapanna aupapādukaḥ sarvalakṣaṇaguṇopeta utsaṅge paryaṅkena prādurbhūto 'bhūt //",
    "K10dvavims_tu:2829": " evaṃrūpeṇa tvayā vīryārambhaṃ kartuṃ na sukaram /",
    "K10dvavims_tu:2830": " tasmāt tvam ātmabhāvānurūpeṇa manasā cintya svam ātmaprakṛtiṃ saṃsājya divyavastreṇa",
    "K10dvavims_tu:2831": " pariveṣṭya ṣaṇṇavatyaṅgulāyāmapramāṇena mahādīpanāmnā prajvālaya tathā cāpi dīpamālāṃ prajvālaya //",
    "K10dvavims_tu:2832": " evaṃrūpeṇākāśād udīritaṃ tena coktam //",
    "K10dvavims_tu:2833": " bhavan kas tvam //",
    "K10dvavims_tu:2834": " sa āha // ahaṃ bhagavān svarūpo nānyo draṣṭavyaḥ //",
    "K10dvavims_tu:2835": " punar api harṣajātaḥ sa āha //",
    "K10dvavims_tu:2836": " bhagavann ātmapratijñāṃ kathaṃ laghayeyam /",
    "K10dvavims_tu:2837": " yenātmabhāvaparityāgena prajvālya mamātmabhāvena suṣṭhu kṛtaṃ na mātrā na pitrā nānyadevatābhiḥ l api tu tavānubhāvād adyaiva karmāvaraṇaṃ kṣayaṃ gatam //",
    "K10dvavims_tu:2838": " (Dak: 190)",
    "K10dvavims_tu:2839": " aho guṇamayaṃ kṣetraṃ sarvadoṣavivarjitam /",
    "K10dvavims_tu:2840": " adyaivāropitaṃ bījam adyaiva prāpta saṃpadam // Dak_18.4 //",
    "K10dvavims_tu:2841": " tasmād bhagavan svajīvitam agaṇayitvā svātmabhāvaṃ paridīpayitum icchāmi //",
    "K10dvavims_tu:2842": " punar apy ākāśāc chabdo niścacāra //",
    "K10dvavims_tu:2843": " sādhu sādhu puruṣarsabha tvaṃ dṛḍhapratijño mayā yathādṛṣṭaṃ tathā kuru /",
    "K10dvavims_tu:2844": " tathā kṛte tvatkīrtir yāvat saṃsāras tiṣṭhati tāvat tiṣṭhatu /",
    "K10dvavims_tu:2845": " tathā kṛte māreṇa yasyāpi cittaṃ skhalituṃ samarthaṃna syāt //",
    "K10dvavims_tu:2846": " ity ukte sa ākāśaṃ vyavalokayati sma /",
    "K10dvavims_tu:2847": " sa paśyati buddhabimbam /",
    "K10dvavims_tu:2848": " kṣaṇenāntarhito 'bhūt //",
    "K10dvavims_tu:2849": " atha sa purusaḥ prītiprāmodyajāta ākāśaṃ vyavalokya kṛtāñjaliṃ praṇipatya sthitaḥ //",
    "K10dvavims_tu:2850": " atha sa puruṣaḥ satyam eva niścitya svātmabhāvena divyaśvetavastreṇa pariveṣṭya svāṅgapramāṇena",
    "K10dvavims_tu:2851": " sugandhadravyeṇopalipya mahādīpety uktvā vipaśvinas tathāgatasya dhātustūpe dīpaṃ prajvālayām āsa /",
    "K10dvavims_tu:2852": " dīpamālāṃ cāpi prakurvanti /",
    "K10dvavims_tu:2853": " kārttikamāsam ekaṃ nirantaraṃ satkārayām āsa //",
    "K10dvavims_tu:2854": " (Dak: 191)",
    "K10dvavims_tu:2855": " tataḥ sa puruṣas tena kuśalamūlena ca praṇidhānavaśād dīpārciṣalokadhātau dīparājo nāma pratyekabuddha upapannaḥ pañcābhijñāprāptaḥ //",
    "K10dvavims_tu:2856": " tataḥ sa pratyekabuddhaḥ saṃsāram asāram iti jñātvā vidyud iva prātihāryaṃ kṛtvā vihāyasaṃ saptatālamātram abhyudgamya ca tejodhātuṃ samāpadyolkeva parinirvāti sma //",
    "K10dvavims_tu:2857": " yat tasya pittaśleṣmamāṃsāsthisnāyurudhiraṃ tat sarvaṃ tejasā paryavadātam agamac chuddhaśarīro 'bhūt //",
    "K10dvavims_tu:2858": " evaṃrūpeṇa saṃsāre 'nantasukham anuprāpya nirvāṇabhūmiṃ gacchati sma //",
    "K10dvavims_tu:2859": " dīpadānasya mahāpuṇyatā mahānuśaṃsā pratilabhyate 'nekavipākā bhikṣavaḥ //",
    "K10dvavims_tu:2860": " punar vistareṇa śṛṇuta //",
    "K10dvavims_tu:2861": " dharādharatiraskṛtaṃ paramadūradeśasthitaṃ",
    "K10dvavims_tu:2862": " susūkṣmam api vastu cātitimirotkarair āvṛtam /",
    "K10dvavims_tu:2863": " karāgra iva sa sthitaṃ yad aniruddhadṛṣṭaṃ diśo",
    "K10dvavims_tu:2864": " dadarśa sugate mahādyutipradīpadānāt phalam // Dak_18.5 //",
    "K10dvavims_tu:2865": " dūraṃ sūkṣmaṃ vyavasthitaṃ dṛśyaṃ paśyanti ye janāḥ /",
    "K10dvavims_tu:2866": " jinapradīpamālāyās tat phalaṃ munayo jaguḥ // Dak_18.6 //",
    "K10dvavims_tu:2867": " dṛśyante yat kṣitīśāḥ śaśadharavapuṣo dīrghanīlotpalākṣā",
    "K10dvavims_tu:2868": " devā yad devalokaṃ varakanakanibhā bhāsayanti svakāntyā /",
    "K10dvavims_tu:2869": " rājā yac cakravartl maṇikiraṇaśatair bhāsayan gāṃ prayāti",
    "K10dvavims_tu:2870": " tat sarvaṃ dīpadānād bhavati tanubhṛtāṃ buddhabhaṭṭārakāya // Dak_18.7 //",
    "K10dvavims_tu:2871": " loke yad bhānti martyāḥ kuvalayanayanāḥ subhruvo hemavarṇāḥ",
    "K10dvavims_tu:2872": " śakro yad devarājo daśaśatanayano bhāti divyāsanasthaḥ /",
    "K10dvavims_tu:2873": " yad brahmā vītakāmaḥ pravarasuranato bhāti divye vimāne",
    "K10dvavims_tu:2874": " dattvā tad dīpamālāṃ prabhavati suphalaṃ śastṛcaitye narāṇām // Dak_18.8 //",
    "K10dvavims_tu:2875": " evaṃ bahuguṇaṃ matvā dīpadānaprabhāvataḥ /",
    "K10dvavims_tu:2876": " caikam api pradadyād yas tat sarvaṃ phalam īhayā // Dak_18.9 //",
    "K10dvavims_tu:2877": " surūpo bhavati nayanābhirāmo nārīnarāṇāṃ abhivīkṣaṇīyo bhavati //",
    "K10dvavims_tu:2878": " evam eva bhikṣavo manujair mahadbhir nityam eva pūjākarmakāle dīpaiḥ saha karma kartavyam //",
    "K10dvavims_tu:2879": " devārcane bhojane samyak pādaprakṣālaṇena ca /",
    "K10dvavims_tu:2880": " devagehe praveśeṣu śayaneṣu tathaiva ca // Dak_18.10 //",
    "K10dvavims_tu:2881": " śīlābharaṇayuktena sarvakarma praśasyate /",
    "K10dvavims_tu:2882": " ātmaśocaṃ punaḥ kuryād bāhyaṃ śocaṃ ca laukikam // Dak_18.11 //",
    "K10dvavims_tu:2883": " laukikalokottaraṃ loke yaḥ karoti pavitramān /",
    "K10dvavims_tu:2884": " ihaloke yaśasvī ca paraloke paraṃ sukham // Dak_18.12 //",
    "K10dvavims_tu:2885": " bhikṣava evaṃ śikṣitavyaṃ loke anuśāsanīyam //",
    "K10dvavims_tu:2886": " iti dvāviṃśatyavadānakathāyāṃ dīpakathā aṣṭādaśaḥ paricchedaḥ //",
    "K10dvavims_tu:2887": " XIX. vihārakathā",
    "K10dvavims_tu:2888": " atha khalu maitreyo bodhisattvo mahāsattvo bhagavantam etad avocat /",
    "K10dvavims_tu:2889": " bhagavañ chrotum icchāmi vihāradānasya yat phalam /",
    "K10dvavims_tu:2890": " kasmai cid āryaśreṣṭhāya gṛhādi sugatāya ca // Dak_19_1 //",
    "K10dvavims_tu:2891": " bhagavān āha //",
    "K10dvavims_tu:2892": " śṛṇu maitreya vihāraprāsādikās tathāgatasaṃbuddhavāsāya kārayanti tatphalānuśaṃsāṃ darśayiṣyāmi //",
    "K10dvavims_tu:2893": " atha tasmin samaye tathāgatānubhāvena rājagṛhanagarajanakāyāḥ sarve bhagavato darśanakāmā abhūvan //",
    "K10dvavims_tu:2894": " tat tathā bhūtvā sarve māgadhā janakāyā gṛddhakūṭe samāyanti /",
    "K10dvavims_tu:2895": " tasmin parṣadi ye ca devā nāgā asurā yakṣā gandharvāḥ kinnarā mahoragāḥ saṃnipatitā abhūvan sā ca parṣadā buddhavaineya-udāracittāḥ sāñjaliṃ buddhaṃ namaskurvanti //",
    "K10dvavims_tu:2896": " adya bhagavatā kīdṛśaṃ prātihāryaṃ darśayiṣyatīti vicintya sthitāḥ //",
    "K10dvavims_tu:2897": " tato bhagavata etad abhavat //",
    "K10dvavims_tu:2898": " idānīṃ rājñājātaśatruṇā devadattavigrāhitena pitā dhārmiko dharmarājo jīvitād vyaparopitaḥ /",
    "K10dvavims_tu:2899": " svayam eva ca rājyaṃ pratiṣṭhitaḥ /",
    "K10dvavims_tu:2900": " tadā ye 'śraddhās te balavanto jātāḥ śraddhās tu durbalāḥ saṃvṛttāḥ //",
    "K10dvavims_tu:2901": " (Dak: 195)",
    "K10dvavims_tu:2902": " yāvad anyatamo vṛddhāmātyo 'śraddho bhagavataḥ śāsanavidveṣī /",
    "K10dvavims_tu:2903": " sa ajātaśatrur brāhmaṇebhyo yajñam ārabdho yaṣṭum //",
    "K10dvavims_tu:2904": " tatrānekāni brāhmaṇaśatasahasrāṇi saṃnipatitāni /",
    "K10dvavims_tu:2905": " taiḥ kriyākāraḥ kṛtaḥ //",
    "K10dvavims_tu:2906": " na kaiś cic chramaṇagautamaṃ darśanāyopasaṃkramitavyam /",
    "K10dvavims_tu:2907": " yadīha gacchatīti pūjāsatkāraṃ mā kuruta /",
    "K10dvavims_tu:2908": " piṇḍapātraṃ mā prayacchata //",
    "K10dvavims_tu:2909": " atha te brāhmaṇā vṛtā vareyuḥ samagrāḥ saṃmodamānā vīthimadhye vedoktena vidhinā śakram āyācituṃ pravṛttāḥ /",
    "K10dvavims_tu:2910": " ehy ehi devendreti //",
    "K10dvavims_tu:2911": " athānantare nāsti kiṃ cit buddhānāṃ bhagavatām aviditam adṛṣṭam avijñātam /",
    "K10dvavims_tu:2912": " buddhacakṣuṣā paśyati bhagavan //",
    "K10dvavims_tu:2913": " ime brāhmaṇāḥ pūrvāropitakuśalamūlā gṛhītamokṣamārgāś caritaiṣiṇo 'bhimukhā nirvāṇe bahirmukhāḥ saṃsārād akalyāṇamitrasaṃsargāt /",
    "K10dvavims_tu:2914": " idānīṃ macchāsane vidveṣanti /",
    "K10dvavims_tu:2915": " yan nv aham eṣāṃ vinayahetor autsukyam āpadyeya yenārthaṃ,",
    "K10dvavims_tu:2916": " yan nv ahaṃ śakraṃ devendraṃ marudgaṇaparivṛtam āhvānayeyam,",
    "K10dvavims_tu:2917": " yaddarśanād eṣāṃ kuśalamūlavṛddhiḥ syād iti //",
    "K10dvavims_tu:2918": " bata bho śakra devendra marudgaṇasahāya gośīrṣacandanamayaṃ stambham ādāya gaccheti //",
    "K10dvavims_tu:2919": " (Dak: 196)",
    "K10dvavims_tu:2920": " sahacittotpādāc chakro devendro marudgaṇaparivṛta āgato yatra viśvakarmā catvāraś",
    "K10dvavims_tu:2921": " ca mahārājā anekadevanāgayakṣakumbhāṇḍaparivṛtā gośīrṣacandanamayastambham ādāya",
    "K10dvavims_tu:2922": " hāhākārakilakilāprakṣveḍoccair nādaṃ kurvaṇāḥ /",
    "K10dvavims_tu:2923": " bhagavato 'rthe gośīrṣacandanamayaṃ vihāram abhisaṃskṛtavantaḥ /",
    "K10dvavims_tu:2924": " tatas tasmin vihāre śakreṇa devendreṇa bhagavān saśrāvakasaṃgho divyenāhāreṇa śayanāsanena divyagandhamālyavilepanapuṣpadhūpaiḥ satkṛto gurukṛto mānitaḥ pūjitaḥ //",
    "K10dvavims_tu:2925": " atha eṣa śabdo rājagṛhe nagare samantato visṛtaḥ //",
    "K10dvavims_tu:2926": " gṛddhakūṭe śakro devendro marudgaṇena saha bhagavato vihāram abhisaṃskṛtya sarvadevagaṇair mānitaḥ pūjita iti //",
    "K10dvavims_tu:2927": " yaṃ śrutvānekāni prāṇisahasrāṇi saṃnipatitāni //",
    "K10dvavims_tu:2928": " tato bhagavān āvarjitā brāhmaṇā iti viditvā - - sarve kriyākāraṃ bhittvā yena gṛddhakūṭaparvate bhagavāṃs tenopasaṃkrāntā upasaṃkramya bhagavataḥ pādau śirasābhivandya,",
    "K10dvavims_tu:2929": " ekānte niṣaṇṇāḥ //",
    "K10dvavims_tu:2930": " atha te brāhmaṇā bhagavatas tāṃ divyāṃ vibhūtiṃ dṛṣṭvā paraṃ vismayam āpannā imāṃ cintām āpede //",
    "K10dvavims_tu:2931": " nūnaṃ buddho bhagavāṃl loke 'gryo yan nu nāma sendrair devaiḥ pūjyata ity āvarjitamanā punar bhagavataḥ purato niṣaṇṇā abhūvan //",
    "K10dvavims_tu:2932": " (Dak: 197)",
    "K10dvavims_tu:2933": " tato bhagavan tādṛśīṃ caturāryasatyasaṃprativedhikīṃ dharmadeśanāṃ kṛtavān /",
    "K10dvavims_tu:2934": " yāṃ śrutvā ṣaṣṭyā ca brāhmaṇasahasrāṇi viṃśatiśikharasamudgataṃ satkāyadṛṣṭiśailaṃ jñānavajreṇa bhittvā śrotāpattiphalaṃ sākṣātkṛtam /",
    "K10dvavims_tu:2935": " anekaiś ca prāṇiśatasahasrair bhagavati śraddhā prati labdhā //",
    "K10dvavims_tu:2936": " tato bhikṣavo ye ca manuṣyā devagaṇās tasmin vihāre 'tyarthaṃ prasādam utpāditās te taṃ vihāraṃ tyaktvānyatrābhigamanamano notsahante //",
    "K10dvavims_tu:2937": " tato bhagavāṃs taṃ prāsādam {antardhāpitaṃ} antardhāpya anityatāpratisaṃyuktāṃ tādṛśīṃ dharmadeśanāṃ kṛtavān //",
    "K10dvavims_tu:2938": " saṃsāra evam anityatā tasmāt saṃsāraḥ śūnyaṃ pañcaskandham eva śūnyaṃ sarvam anityatā //",
    "K10dvavims_tu:2939": " yāṃ śrutvānekair brāhmaṇair bhagavantaṃm āryasatyadarśanaṃ kṛtam //",
    "K10dvavims_tu:2940": " anekaiś ca prāṇiśatasahasrair manuṣyaiḥ śrotāpattiphalāny anuprāptāni /",
    "K10dvavims_tu:2941": " kaiś cit sakṛdāgāmiphalāni /",
    "K10dvavims_tu:2942": " kaiś cid anāgāmiphalāni /",
    "K10dvavims_tu:2943": " kaiś cit pravrajya sarvakleśaprahāṇād arhattvaṃ sākṣātkṛtaṃ /",
    "K10dvavims_tu:2944": " kaiś cic chrāvakabodhau cittam utpāditam /",
    "K10dvavims_tu:2945": " kaiścit pratyekabodhau /",
    "K10dvavims_tu:2946": " kaiś cid anuttarāyāṃ samyaksaṃbodhau /",
    "K10dvavims_tu:2947": " sarvā ca sā parṣad buddhanimnā dharmaśravaṇā saṃghaprāgbhārā vyavasthitā //",
    "K10dvavims_tu:2948": " (Dak: 198)",
    "K10dvavims_tu:2949": " tatas te bhikṣavo bhagavate divyapūjādarśanād āvarjitamanaso bhagavantaṃ papracchuḥ //",
    "K10dvavims_tu:2950": " kutremāni bhagavatā kuśalamūlāni kṛtānīti //",
    "K10dvavims_tu:2951": " bhagavan āha //",
    "K10dvavims_tu:2952": " tathāgatenaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāny oghavatpratyupasthitāny avaśyabhāvīni yena tathāgatasyaivaṃvidhā pūjā //",
    "K10dvavims_tu:2953": " icchatha bhikṣavaḥ śrotum //",
    "K10dvavims_tu:2954": " evaṃ bhadanteti tena hi bhikṣavaḥ śṛṇuta sādhu ca suṣṭhu ca manasikuruta bhāṣiṣye 'ham //",
    "K10dvavims_tu:2955": " bhūtapūrvaṃ bhikṣavo 'tīte 'dhvani surendradamano nāma samyaksaṃbuddho loka udapādi",
    "K10dvavims_tu:2956": " vidyācaraṇasaṃpannaḥ sugato lokavid anuttaraḥ puruṣadamyasārathiḥ śāstā devānāṃ ca",
    "K10dvavims_tu:2957": " manuṣyāṇāṃ ca buddho bhagavān /",
    "K10dvavims_tu:2958": " sa janapadacārikāṃ carann anyatamarājadhānīm anuprāptaḥ //",
    "K10dvavims_tu:2959": " sā rājadhānī tīrthikāvaṣṭabdhā //",
    "K10dvavims_tu:2960": " aśrauṣīd anyatamo rājā kṣatriyo mūrdhnābhiṣiktaḥ surendradamanaḥ samyaksaṃbuddho 'smākaṃ vijitam anuprāpta iti //",
    "K10dvavims_tu:2961": " śrutvā ca punar māhatya rājarddhyā mahatā rājānubhāvena samanvāgato yena surendradamanaḥ",
    "K10dvavims_tu:2962": " samyaksaṃbuddhas tenopasaṃkrānta upasaṃkramya bhagavataḥ surendradamanasya samyaksaṃbuddhasya pādau (Dak: 199)",
    "K10dvavims_tu:2963": " śirasā vanditvaikānte niṣaṇṇaḥ /",
    "K10dvavims_tu:2964": " ekānte niṣaṇṇaṃ rājānaṃ kṣatriyaṃ mūrdhnābhiṣiktaṃ surendradamanaḥ samyaksaṃbuddho bodhikarakair dharmaiḥ samādāpayati //",
    "K10dvavims_tu:2965": " atha sa rājā kṣatriyo mūrdhnābhiṣikta utthāyāsanād ekāṃsam uttarāsaṃgaṃ kṛtvā dakṣiṇaṃ",
    "K10dvavims_tu:2966": " jānumaṇḍalaṃ pṛthvyāṃ pratiṣṭhāpya yena surendradamanaḥ samyaksaṃbuddhas tenāñjaliṃ",
    "K10dvavims_tu:2967": " praṇamya surendradamanasamyaksaṃbuddham idam avocat //",
    "K10dvavims_tu:2968": " adhivāsayatu me bhagavaṃs traimāsyavāsāya /",
    "K10dvavims_tu:2969": " ahaṃ bhagavantam upasthāsyāmi cīvarapiṇḍapātraśayanāsanaglānapratyayabhaiṣajyapariṣkārair iti //",
    "K10dvavims_tu:2970": " bhagavān āha //",
    "K10dvavims_tu:2971": " asti te mahārāja vijite kaścid vihāro yatrāgantukā gamikāś ca bhikṣavo vāsaṃ kalpayiṣyantīti //",
    "K10dvavims_tu:2972": " rājovāca //",
    "K10dvavims_tu:2973": " nāsti bhagavan /",
    "K10dvavims_tu:2974": " kiṃ tarhi tiṣṭhatu bhagavan /",
    "K10dvavims_tu:2975": " ahaṃ vihāraṃ kariṣyāmi yatrāgantukā gamikāś ca bhikṣavo",
    "K10dvavims_tu:2976": " vāsaṃ kalpayiṣyanti //",
    "K10dvavims_tu:2977": " tato rājñā tathāgatasyārthe vihāraḥ kārito 'bhūt /",
    "K10dvavims_tu:2978": " āviddhaprākāratoraṇo gavākṣaniryūhajālārdhacandravedikāpratimaṇḍita āstaraṇopeto jalādhārasaṃpūrṇas tarugaṇaparivṛto nānāpuṣpaphalopetaḥ /",
    "K10dvavims_tu:2979": " tathā kṛtvā ca bhagavataḥ saśrāvakasaṃghasya niryātito 'dhīṣṭaś ca bhagavān mahāprātihāryaṃ prati //",
    "K10dvavims_tu:2980": " (Dak: 200)",
    "K10dvavims_tu:2981": " tato bhagavatā surendradamanasamyaksaṃbuddhena rājño 'dhyeṣaṇaṃ vidarśitaṃ nānāprātihāryaṃ kṛtaṃ buddhāvataṃsavikrīḍitam /",
    "K10dvavims_tu:2982": " yaddarśanād rājā sāmātyanaigamajanapadaḥ sarve ca nāgarāḥ suprasannāḥ śāsane saṃraktaparāḥ saṃvṛttāḥ //",
    "K10dvavims_tu:2983": " kiṃ manyadhve bhikṣavo yo 'sau tena kālena tena samayena rājā babhūvāhaṃ saḥ /",
    "K10dvavims_tu:2984": " mayāsya surendradamanasya samyaksaṃbuddhasyaivaṃvidhā pūjā kṛtā /",
    "K10dvavims_tu:2985": " tasya me karmaṇo vipākena saṃsāre 'nantasukham anubhūtam /",
    "K10dvavims_tu:2986": " idānīṃ me tathāgatasya sata iyaṃ śāsanaśobhā //",
    "K10dvavims_tu:2987": " tasmāt tarhi bhikṣavaḥ śikṣitavyam //",
    "K10dvavims_tu:2988": " tathāgataṃ satkariṣyāmaḥ //",
    "K10dvavims_tu:2989": " mahānuśaṃsā tathāgatasya vihāraprāsādagṛhāṇi dānasya mahāphalānuśaṃsā //",
    "K10dvavims_tu:2990": " punaḥ śṛṇuta //",
    "K10dvavims_tu:2991": " sarvarturamyavaraharmyatale narendrāḥ saṃgītigarbhajayagītigirā ramante /",
    "K10dvavims_tu:2992": " śuddhāntapālavanitābhir aśītatāyāś cāturdiśāryayatisaṃghavihāradānāt // Dak_19_2 //",
    "K10dvavims_tu:2993": " prajñāvajraprahārapravidalitakalikṣmādharasya prasādāt",
    "K10dvavims_tu:2994": " saṃghasyoddiśya sarvopakaraṇasubhagaṃ yo vihāraṃ karoti /",
    "K10dvavims_tu:2995": " prāsāde vaijayante pravaramaṇimayastambhabhittau priyābhiḥ",
    "K10dvavims_tu:2996": " sārdhaṃ sarvarturamye ciram abhiramate devaloke sa eva // Dak_19_3 //",
    "K10dvavims_tu:2997": " śrīmadvitānavarapaṅkajacitravastraṃ nīlādisaṃsthagitabhittigṛhaṃ pradhānam /",
    "K10dvavims_tu:2998": " dattvā gaṇāya guṇine pravarāya śākraṃ prāsādaratnam adhigacchati vaijayantam //",
    "K10dvavims_tu:2999": " mahānuśaṃsā vihāradānasya mahāphalānuśaṃsā /",
    "K10dvavims_tu:3000": " ity evaṃ bhikṣavaḥ śikṣitavyam iti //",
    "K10dvavims_tu:3001": " iti dvāviṃśatyavadānakathāyaṃ vihārakathā ūnaviṃśatitamaḥ paricchedaḥ //",
    "K10dvavims_tu:3002": " XX. suvarṇābhāvadāna",
    "K10dvavims_tu:3003": " atha khalu maitreyo bodhisattvo mahāsattvo bhagavantam etad avocat //",
    "K10dvavims_tu:3004": " bhagavaṃś caityabimbasya bhajanodbhava kiṃ phalam /",
    "K10dvavims_tu:3005": " tat sarvaṃ brūhi vādīndra sarvalokābhibodhane // Dak_20.1 //",
    "K10dvavims_tu:3006": " bhagavān āha //",
    "K10dvavims_tu:3007": " śṛṇv ajita sādhu suṣṭhu manasikuru bhāṣiṣye 'haṃ stūpasatkārajaṃ puṇyaṃ mahattaram //",
    "K10dvavims_tu:3008": " tadyathānuśrūyate //",
    "K10dvavims_tu:3009": " bhūtapūrvaṃ maitreyaikasmin samaye kapilavastuni mahānagaryāṃ nyagrodhārāme mahatā saṃghena sārdhaṃ viharati sma /",
    "K10dvavims_tu:3010": " tasminn avasare tatra kapilavastuny anyatamaḥ śākya āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī",
    "K10dvavims_tu:3011": " tena sadṛśāt kulāt kalatram ānītam /",
    "K10dvavims_tu:3012": " sa tayā sārdhaṃ krīḍati ramati paricārayati /",
    "K10dvavims_tu:3013": " tasya krīḍato ramataḥ paricārayataḥ patnī āpannasattvā saṃvṛttā /",
    "K10dvavims_tu:3014": " sā aṣṭānāṃ vā navānāṃ vā māsānām atyayāt prasūtā /",
    "K10dvavims_tu:3015": " dārako jāto 'bhirūpo darśanīyaḥ prāsādiko 'tikrāntamānuṣyavarṇaḥ saṃprāptaś ca divyaṃ suvarṇaṃ jāmbūnadaniṣkasadṛśaḥ /",
    "K10dvavims_tu:3016": " suvarṇavarṇayā cānena prabhayā sarvaṃ kapilavastu nagaram avabhāsitam /",
    "K10dvavims_tu:3017": " taddarśanān (Dak: 203)",
    "K10dvavims_tu:3018": " mātāpitarāv anye ca kutūhalābhyāgatāḥ sattvāḥ paraṃ vismayam āgatāś cintayanti ca kuto 'yam īdṛśaḥ sattvaviśeṣa iti //",
    "K10dvavims_tu:3019": " tasya jātau jātimahaṃ kṛtvā nāmadheyaṃ vyavasthāpyate /",
    "K10dvavims_tu:3020": " kiṃ bhavatu dārakasya nāmeti //",
    "K10dvavims_tu:3021": " jñātaya ūcuḥ //",
    "K10dvavims_tu:3022": " yasmād anena jātena suvarṇavarṇayā prabhayā sarvaṃ kapilavastu nagaram avabhāsitam,",
    "K10dvavims_tu:3023": " tasmād bhavatu dārakasya suvarṇābha iti nāma //",
    "K10dvavims_tu:3024": " tataḥ suvarṇābho dāraka aṣṭābhyo dhātrībhyo 'nupradattaḥ /",
    "K10dvavims_tu:3025": " dvābhyām aṃsadhātrībhyāṃ dvābhyāṃ kṣīradhātrībhyāṃ dvābhyāṃ maladhātrībhyāṃ dvābhyāṃ krīḍanikābhyāṃ /",
    "K10dvavims_tu:3026": " so 'ṣṭābhir dhātrībhir unnīyate vardhyate kṣīreṇa dadhnā navanītena sarpiṣā sarpimaṇḍenānyaiś cottaptair upakaraṇaviśeṣair āśu vardhate hradastham iva paṅkajam /",
    "K10dvavims_tu:3027": " sa ca paṇḍito vyakto medhāvī śrāddho bhadraḥ kalyāṇāśaya ātmahitaparahitapratipannaḥ kāruṇiko mahātmā dharmakāmaḥ //",
    "K10dvavims_tu:3028": " yāvad apareṇa samayena rūpamadamatto bahir adhiṣṭhānasya krīḍati /",
    "K10dvavims_tu:3029": " tatas tasyaiva mārgāt saṃbahulāś ca śākyā nyagrodhārāmaṃ gacchanti /",
    "K10dvavims_tu:3030": " tatas tena suvarṇābhena dṛṣṭāḥ pṛṣṭāś ca kva bhavanto gacchantīti /",
    "K10dvavims_tu:3031": " tair uktaṃ nyagrodhārāmaṃ gacchāmo buddhaṃ bhagavantaṃ draṣṭum iti /",
    "K10dvavims_tu:3032": " suvarṇābhasya (Dak: 204)",
    "K10dvavims_tu:3033": " buddha iti śrutvāśrutapūrvaṃ nāma śrutvā sarvaromakūpāny āhṛṣṭāni paramaṃ ca kutūhalam utpannam /",
    "K10dvavims_tu:3034": " tasyaitad abhavat /",
    "K10dvavims_tu:3035": " yan nv aham api bhagavantaṃ darśanāyopasaṃkrameyam iti /",
    "K10dvavims_tu:3036": " so 'pi nyagrodhārāmaṃ gacchati /",
    "K10dvavims_tu:3037": " tataḥ sa dadarśa suvarṇābhakumāro buddhaṃ bhagavantaṃ dvātriṃśatā mahāpuruṣalakṣaṇaiḥ",
    "K10dvavims_tu:3038": " samalaṃkṛtam aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
    "K10dvavims_tu:3039": " jaṅgamam iva ratnaparvataṃ samantato bhadrakam /",
    "K10dvavims_tu:3040": " sahadarśanāc cāsya bhagavataḥ pādābhivandanaṃ kṛtvā purastān niṣaṇṇo dharmaśravaṇāya /",
    "K10dvavims_tu:3041": " tasya bhagavatā dharmo deśitaḥ /",
    "K10dvavims_tu:3042": " sa taṃ dharmaṃ śrutvā pravrajyābhilāṣī saṃvṛttaḥ /",
    "K10dvavims_tu:3043": " yāvan mātāpitarāv anujñāpya bhagavatsakāśam upasaṃkrānta upasaṃkramya bhagavataḥ pādau śirasā vanditvā yena bhagavāṃs tenāñjaliṃ praṇaṃya bhagavantam idam avocat /",
    "K10dvavims_tu:3044": " labheyāhaṃ bhadanta svākhyāte dharmavinaye pravrajyam upasaṃpadāṃ bhikṣubhāvaṃ careyam ahaṃ bhagavato 'ntike brahmacaryam iti //",
    "K10dvavims_tu:3045": " tato bhagavān gajabhujasadṛśaṃ suvarṇavarṇabāhuṃ prasārya suvarṇābhadārakam idam avocat /",
    "K10dvavims_tu:3046": " ehi kumāra cara brahmacaryam iti //",
    "K10dvavims_tu:3047": " (Dak: 205)",
    "K10dvavims_tu:3048": " ehīti coktaḥ sa tathāgatena muṇḍaś ca saṃghāṭiparītadehaḥ /",
    "K10dvavims_tu:3049": " sadyaḥ praśāntendriya eva sthāne yathā sthito buddhamanorathena // Dak_20.2 //",
    "K10dvavims_tu:3050": " yāvat saptāhāvaropitakeśaśmaśrur dvādaśavarṣopasaṃpanneryāpathaḥ pātrakaravyagrahasto bhagavataḥ purastāt sthitaḥ /",
    "K10dvavims_tu:3051": " tasya bhagavatā manasikāro dattaḥ /",
    "K10dvavims_tu:3052": " tena yujyamānena vyāyacchamānena ghaṭamānena idam eva pañcagaṇḍakaṃ saṃsāracakraṃ",
    "K10dvavims_tu:3053": " calācalaṃ viditvā sarvasaṃskāragatiṃ śatanapatanavikaraṇavidhvaṃsanadharmatayā parāhatya",
    "K10dvavims_tu:3054": " sarvakleśaprahāṇād arhattvaṃ sākṣātkṛtam /",
    "K10dvavims_tu:3055": " arhan saṃvṛttas tejodhātuvītarāgaḥ samaloṣṭakāñcana ākāśapāṇitalasamacitto vāsīcandanakalpo",
    "K10dvavims_tu:3056": " vidyāvidāritāṇḍakośo vidyābhijñāpratisaṃvitprāpto bhavalābhalobhasatkāraparāṅmukhas",
    "K10dvavims_tu:3057": " sendropendrāṇāṃ devānāṃ pūjyo mānyo 'bhivādyaś ca saṃvṛttaḥ //",
    "K10dvavims_tu:3058": " (Dak: 206)",
    "K10dvavims_tu:3059": " bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ /",
    "K10dvavims_tu:3060": " kāni bhadanta suvarṇābhena puṇyāni kṛtāni yenaivaṃvidhaṃ mahottamaphalaṃ prāptam iti //",
    "K10dvavims_tu:3061": " bhagavān āha /",
    "K10dvavims_tu:3062": " suvarṇābhenaiva karmāṇi kṛtāni labdhasaṃbhārāṇi pariṇatapratyayāny oghavatpratyupasthitāny avaśyaṃbhāvīni /",
    "K10dvavims_tu:3063": " suvarṇābhena karmāṇi kṛtāny upacitāni ko 'nyaḥ pratyanubhaviṣyati /",
    "K10dvavims_tu:3064": " na bhikṣavaḥ karmāṇi kṛtāny upacitāni bāhyadhātau",
    "K10dvavims_tu:3065": " pṛthivīdhātau vipacyante nābdhātau na tejodhātau na vāyudhātāv api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca /",
    "K10dvavims_tu:3066": " na praṇaśyanti karmāṇi kalpakoṭiśatair api /",
    "K10dvavims_tu:3067": " sāmagrīṃ prāpya kālaṃ ca phalanti khalu dehinām // Dak_20.3 //",
    "K10dvavims_tu:3068": " bhūtapūrvaṃ bhikṣavo 'tīte 'dhvani ekanavate kalpe vipaśvī nāma samyaksaṃbuddho loka",
    "K10dvavims_tu:3069": " udapādi vidyācaraṇasaṃpannaḥ sugato lokavid anuttaraḥ purusadamyasārathiḥ śāstā devānāṃ",
    "K10dvavims_tu:3070": " ca mānuṣyāṇāṃ ca buddho bhagavān /",
    "K10dvavims_tu:3071": " sa bandhumatīrājadhānīm upaniśritya viharati /",
    "K10dvavims_tu:3072": " yāvad vipaśvī samyaksaṃbuddho buddhakāryaṃ kṛtvā indhanakṣayād ivāgnir nirupadhiśeṣe nirvāṇadhātau parinivṛtaḥ /",
    "K10dvavims_tu:3073": " tato rājñā bandhumatā bhagavataḥ śarīre śarīrapūjāṃ kṛtvā samantayojanaḥ stūpaś catūratnamayaḥ pratiṣṭhāpitaḥ krośam uccatvena /",
    "K10dvavims_tu:3074": " stūpamahaś ca prajñaptaḥ /",
    "K10dvavims_tu:3075": " (Dak: 207)",
    "K10dvavims_tu:3076": " yāvad anyatamo gṛhapatis tasmin stūpamahe vartamāne nirgataḥ /",
    "K10dvavims_tu:3077": " tena tasmāt stūpāt sauvarṇa ādarśaḥ patito dṛṣṭaḥ /",
    "K10dvavims_tu:3078": " sa tenāvataṃsakaṃ kārayitvā tatra stūpe āropitaḥ /",
    "K10dvavims_tu:3079": " gandhadhūpapuṣpārcanaṃ kṛtvā pādayor nipatya praṇidhānaṃ kṛtam /",
    "K10dvavims_tu:3080": " aham apy evaṃvidhānāṃ guṇanāṃ lābhī bhaviṣyāmi /",
    "K10dvavims_tu:3081": " evaṃvidham eva śāstāram ārāgayeyam iti //",
    "K10dvavims_tu:3082": " bhagavān āha //",
    "K10dvavims_tu:3083": " kiṃ manyadhve bhikṣavo yo 'sau tena kālena tena samayena gṛhapatir āsīd ayaṃ sa suvarṇābhaḥ /",
    "K10dvavims_tu:3084": " yat tena vipaśvinaḥ samyaksaṃbuddhasya stūpe kārāḥ kṛtās tenāsyaivaṃvidho rūpaviśeṣaḥ saṃvṛtto yat praṇidhānaṃ kṛtaṃ tad ihaiva janmany arhattvaṃ sākṣātkṛtam iti //",
    "K10dvavims_tu:3085": " bhikṣava ekāntakṛṣṇānāṃ karmaṇām ekāntakṛṣṇo vipāka ekāntaśuklānām ekāntaśuklo vyatimiśrāṇāṃ",
    "K10dvavims_tu:3086": " vyatimiśras tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca ekāntaśukleṣv",
    "K10dvavims_tu:3087": " eva karmasv ābhogaḥ karaṇīya ity evaṃ vo bhikṣavaḥ śikṣitavyam //",
    "K10dvavims_tu:3088": " idam avocad bhagavān āttamanasas te bhikṣavo bhagavato bhāṣitam abhyanandann iti //",
    "K10dvavims_tu:3089": " iti dvāviṃśatyavadānakathāyāṃ suvarṇābhāvadāna viṃśatitamaḥ paricchedaḥ //",
    "K10dvavims_tu:3090": " XXI. vapuṣmānavadāna",
    "K10dvavims_tu:3091": " athāvocan munīndro 'sau sakyasiṃho guṇākaraḥ /",
    "K10dvavims_tu:3092": " bhikṣugaṇaṃ samālokya vapuṣmānavadānakam // Dak_21.1 //",
    "K10dvavims_tu:3093": " bhikṣava ūcuḥ //",
    "K10dvavims_tu:3094": " bhagavan sarvavic chāsta śrutvāsmākaṃ śubhāṃ giram /",
    "K10dvavims_tu:3095": " yad buddhe kṛtapuṇyānāṃ punar vaktuṃ tvam arhasi // Dak_21.2 //",
    "K10dvavims_tu:3096": " bhagavān āha //",
    "K10dvavims_tu:3097": " śṛṇuta bhikṣavaḥ punar apy ekasmin samaye tatra kapilavastuni mahānagare 'nyatamaḥ śākyaḥ prativasati /",
    "K10dvavims_tu:3098": " sa āḍhyo mahādhano mahāparivāro vistīrṇaviśālaparigraho vaiśravaṇadhanasamudito vaiśravaṇapratispardhī /",
    "K10dvavims_tu:3099": " tena sadṛśāt kulāt kalatram ānītam /",
    "K10dvavims_tu:3100": " sa tayā sārdhaṃ krīḍati ramate paricārayati /",
    "K10dvavims_tu:3101": " tasya krīḍato ramamāṇasya paricārayataḥ patnī āpannasattvā putro jāto 'bhirūpo darśanīyaḥ",
    "K10dvavims_tu:3102": " prāsādiko gaura atikrānto mānuṣyavarṇam asaṃprāptaś ca divyavarṇaṃ cāsyavapuḥ śūkṣmatvaṅ",
    "K10dvavims_tu:3103": " maheśākhyaḥ prāptocchuddhakāyaś ca /",
    "K10dvavims_tu:3104": " tasya jātau jātimahaṃ kṛtvā nāmadheyaṃ vyavasthāpitaṃ kiṃ bhavatu dārakasya nāmeti //",
    "K10dvavims_tu:3105": " jñātaya ūcuḥ /",
    "K10dvavims_tu:3106": " yasmād asya divyavapus tasmād bhavatu dārakasya vapuṣmān iti nāmeti //",
    "K10dvavims_tu:3107": " (Dak: 209)",
    "K10dvavims_tu:3108": " vapuṣmān dāraka aṣṭābhyo dhātrībhyo datto dvābhyām aṃsadhātrībhyāṃ dvābhyāṃ kṣīradhātrībhyāṃ dvābhyāṃ maladhātrībhyāṃ dvābhyāṃ krīḍanikābhyāṃ dhātrībhyām /",
    "K10dvavims_tu:3109": " so 'ṣṭābhir dhātrībhir unnīyate vardhyate kṣīreṇa dadhnā navanītena sarpiṣā sarpimaṇḍenānyaiś cottaptair upakaraṇaviśeṣair āśu vardhate hradastham iva paṅkajam /",
    "K10dvavims_tu:3110": " sa ca śrāddho bhadraḥ kalyāṇāśaya ātmahitaparahitapratipannaḥ kāruṇiko mahātmā dharmakāmaḥ sarvalokaiś ca pūjyo mānyo 'bhivādyaś ca /",
    "K10dvavims_tu:3111": " tato vapuṣmāṇ yān yān api sa pradeśān gatvā krāmati te te 'sya medhyā bhavanty evaṃvidhaḥ puṇyamaheśākhyaḥ //",
    "K10dvavims_tu:3112": " yāvad apareṇa samayena nyagrodhārāmaṃ gataḥ //",
    "K10dvavims_tu:3113": " athāsau dadarśa buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam",
    "K10dvavims_tu:3114": " aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
    "K10dvavims_tu:3115": " jaṅgamam iva ratnaparvataṃ samantato bhadrakaṃ sahadarśanāc cānena bhagavato 'ntike",
    "K10dvavims_tu:3116": " cittaprasāditaḥ prasādajātaś ca bhagavataḥ pādābhivandanaṃ kṛtvā purastān niṣanṇo dharmaśravaṇāya //",
    "K10dvavims_tu:3117": " tasya bhagavatā āśayānuśayaṃ dhātuṃ prakṛtiṃ ca jñātvā tādṛśī catūrāryasatyasaṃprativedhikī (Dak: 210)",
    "K10dvavims_tu:3118": " dharmadeśanā kṛtā /",
    "K10dvavims_tu:3119": " yāṃ śrutvā vapuṣmatā viṃśatiśikharasamudgataṃ satkāyadṛṣṭiśailaṃ jñānavajreṇa bhittvā śrotāpattiphalaṃ sākṣātkṛtam /",
    "K10dvavims_tu:3120": " sa dṛṣṭasatyo mātāpitarāv anujñāpya bhagavacchāsane pravajitaḥ /",
    "K10dvavims_tu:3121": " tena yujyamānena ghaṭamānena sarvasaṃsāracakraṃ calācalaṃ viditvā sarvasaṃskāragatīḥ śatanapatanavikiraṇavidhvaṃsanadharmatayā parāhatya sarvakleśaprahāṇād arhattvaṃ sākṣātkṛtam /",
    "K10dvavims_tu:3122": " arhan saṃvṛttas traidhātukavītarāgaḥ samaloṣṭakāncana ākāśapāṇitalasamacitto vāsīcandanakalpo",
    "K10dvavims_tu:3123": " vidyāvidāritāṇḍakośo bhavalābhalobhasatkāraparāṅmukhaḥ sendropendrāṇāṃ devānāṃ pūjyo",
    "K10dvavims_tu:3124": " mānyo 'bhivādyaś ca saṃvṛttaḥ //",
    "K10dvavims_tu:3125": " atha bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ /",
    "K10dvavims_tu:3126": " kāni bhadanta vapuṣmatā karmāṇi kṛtāni yenāsyaivaṃvidha āśrayo 'rhattvaṃ ca prāptam iti //",
    "K10dvavims_tu:3127": " bhagavān āha /",
    "K10dvavims_tu:3128": " vapuṣmatā bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāny oghavatpratyupasthitāny",
    "K10dvavims_tu:3129": " avaśyabhāvīni /",
    "K10dvavims_tu:3130": " vapuṣmatā karmāṇi kṛtāny upacitāni ko 'nyaḥ pratyanubhaviṣyati /",
    "K10dvavims_tu:3131": " (Dak: 211)",
    "K10dvavims_tu:3132": " na bhikṣavaḥ karmāṇi kṛtāny upacitāni bāhye pṛthivīdhātau vipacyante",
    "K10dvavims_tu:3133": " nābdhātau na tejodhātau na vāyudhātāv api tūpatteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca /",
    "K10dvavims_tu:3134": " na praṇaśyanti karmāṇi kalpakoṭiśatair api /",
    "K10dvavims_tu:3135": " sāmagrīṃ prāpya kālaṃ ca phalanti khalu dehinām // Dak_21.3 //",
    "K10dvavims_tu:3136": " bhūtapūrvaṃ bhikṣavo 'tīte 'dhvani ekanavate kalpe vipaśyī nāma samyaksaṃbuddho loka",
    "K10dvavims_tu:3137": " udapādi vidyācaraṇasaṃpannaḥ sugato lokavid anuttaraḥ puruṣadamyasārathiḥ śāstā devānāṃ",
    "K10dvavims_tu:3138": " ca manuṣyāṇāṃ ca buddho bhagavān /",
    "K10dvavims_tu:3139": " sa bandhumatīrājadhānīm upaniśritya viharati /",
    "K10dvavims_tu:3140": " yāvad vipaśyī samyaksaṃbuddhaḥ sakalabuddhakāryaṃ kṛtvā indhanakṣayād ivāgnir nirupadhiśeṣe nirvāṇadhātau parinirvṛtaḥ /",
    "K10dvavims_tu:3141": " tato rājñā bandhumatā śarīre śarīrapūjāṃ kṛtvā samantayojanaś catūratnamayaḥ stūpaḥ pratiṣṭhāpitaḥ krośam uccatvena /",
    "K10dvavims_tu:3142": " tatra ca rājñā bandhumatā saputravargeṇa sāmātyagaṇaparivṛtena stūpamahaḥ kṛtaḥ /",
    "K10dvavims_tu:3143": " yāvad anyatamasmin divase 'nyatamo daridrapuruṣaḥ stūpāṅgaṇaṃ praviṣṭas tatra tena puṣpāṇi mlānāni dṛṣṭāni rajasā varṇaś ca malinīkṛtaḥ /",
    "K10dvavims_tu:3144": " tatas tena buddhaguṇān anusmṛtya prasādajātena saṃmārjanīṃ gṛhītvā (Dak: 212)",
    "K10dvavims_tu:3145": " stūpaḥ saṃmṛṣṭo nirmālyaṃ cāpanītam /",
    "K10dvavims_tu:3146": " tato 'pagatarajaṃ stūpaṃ nirmalaṃ dṛṣṭvā prasādajātaḥ pādayor nipatya praṇidhānaṃ kṛtavān //",
    "K10dvavims_tu:3147": " anenāhaṃ kuśalena cittotpādena evaṃvidhānāṃ guṇānāṃ lābhī bhavisyāmi /",
    "K10dvavims_tu:3148": " evaṃvidham eva śāstāram ārāgayeyam mā virāgayeyam iti //",
    "K10dvavims_tu:3149": " bhagavān āha //",
    "K10dvavims_tu:3150": " kiṃ manyadhve bhikṣavo yo 'sau tena kālena tena samayena daridraḥ puruṣa āsīd ayaṃ sa vapuṣmān /",
    "K10dvavims_tu:3151": " yatas tena stūpaḥ saṃmṛṣṭaḥ tenābhirūpaḥ saṃvṛtto yat praṇidhānaṃ kṛtaṃ teneha janmany arhattvaṃ sākṣātkṛtam iti //",
    "K10dvavims_tu:3152": " bhikṣava ekāntakṛṣṇānāṃ karmaṇām ekāntakṛṣṇo vipākaḥ /",
    "K10dvavims_tu:3153": " ekāntaśuklānām ekāntaśuklo vyatimiśrāṇāṃ vyatimiśraḥ /",
    "K10dvavims_tu:3154": " tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca ekāntaśukleṣv eva karmasv ābhogaḥ karaṇīya ity evaṃ vo bhikṣavaḥ śikṣitavyam",
    "K10dvavims_tu:3155": " // bhikṣavaḥ punaś ca śṛṇuta //",
    "K10dvavims_tu:3156": " ye ca nirmālyam ākṛṣya śodhayitvātra sarvataḥ /",
    "K10dvavims_tu:3157": " samupāśritya sevante saṃbuddhabhaktimānasāḥ // Dak_21.4 //",
    "K10dvavims_tu:3158": " nirmuktakleśaśokās te darśanīyāḥ śubhendriyāḥ /",
    "K10dvavims_tu:3159": " śrīmantaḥ puṇḍarīkāsyā bhaveyur bodhicāriṇa iti // Dak_21.5 //",
    "K10dvavims_tu:3160": " tac chrutvā bhikṣavaḥ sarve tathāgateti saṃpramoditāḥ /",
    "K10dvavims_tu:3161": " babhūvus te 'pi cātyarthaṃ stūpabhaktiparāyaṇāḥ // Dak_21.6 //",
    "K10dvavims_tu:3162": " iti dvāviṃśatyavadānakathāyāṃ vapuṣmānavadāna ekaviṃśatitamaḥ paricchedaḥ //",
    "K10dvavims_tu:3163": " XXII. candanāvadāna",
    "K10dvavims_tu:3164": " atha khalu bhikṣavo bhagavantam etad avocat //",
    "K10dvavims_tu:3165": " bhagavaṃs tava sadvāṇīṃ śrutvā pramodaṃ prāptavān /",
    "K10dvavims_tu:3166": " tathānyaḥ kena kiṃvidhau pūjābhaktiparāyaṇaḥ // Dak_22.1 //",
    "K10dvavims_tu:3167": " jano 'sti vā tathā bhūyo brūhi me śāstaḥ //",
    "K10dvavims_tu:3168": " bhagavān āha //",
    "K10dvavims_tu:3169": " śṛṇuta bhikṣavaḥ kasmiṃś cit samaye mahatā saṃghena sārdhaṃ maghadeṣu janapadeṣu cārikāṃ caran gaṅgātīram anuprāptaḥ /",
    "K10dvavims_tu:3170": " tena khalu punaḥ samayena gaṅgātīrasya nātidūre stūpam avarugṇaṃ vātātapābhyāṃ pariśīrṇaṃ caityaṃ bhikṣubhir dṛṣṭvā bhagavān pṛṣṭaḥ /",
    "K10dvavims_tu:3171": " kasya bhagavann ayaṃ stūpa iti //",
    "K10dvavims_tu:3172": " bhagavān āha //",
    "K10dvavims_tu:3173": " candano nāma pratyekabuddho babhūva /",
    "K10dvavims_tu:3174": " tasyeti //",
    "K10dvavims_tu:3175": " bhikṣava ūcuḥ /",
    "K10dvavims_tu:3176": " kuto bhagavaṃś candanasya pratyekabuddhasyotpattir nāmābhinirvṛttiś ceti //",
    "K10dvavims_tu:3177": " bhagavān āha //",
    "K10dvavims_tu:3178": " icchatha yūyaṃ bhikṣavaḥ śrotuṃ yathā candanasya pratyekabuddhasyotpattir nāmābhinirvṛttiś ca //",
    "K10dvavims_tu:3179": " evaṃ bhadanta //",
    "K10dvavims_tu:3180": " tena hi bhikṣavaḥ śṛṇuta sādhu suṣṭhu ca manasikuruta bhāṣiṣye //",
    "K10dvavims_tu:3181": " bhūtapūrvaṃ bhikṣavo 'tīte 'dhvani vārāṇasyāṃ nagaryāṃ brahmadatto nāma rājā rājyaṃ kārayanti /",
    "K10dvavims_tu:3182": " ṛddhaṃ ca sphītaṃ ca kṣemaṃ ca subhikṣaṃ cākīrṇabahujanamanuṣyaṃ ca (Dak: 215)",
    "K10dvavims_tu:3183": " praśāntakalikalahaḍimbaḍamaraṃ taskararogāpagataṃ śālīkṣugomahiṣīsaṃpannaṃ dhārmiko dharmarājo dharmeṇa rājyaṃ kārayati /",
    "K10dvavims_tu:3184": " so 'putraḥ putrābhinandī śivarudravaruṇakuberaśakrabrahmādīn anyāṃś ca devatāviśeṣān āyācate /",
    "K10dvavims_tu:3185": " tadyathārāmadevatā vanadevatāś catvaradevatāḥ śṛṅgāṭakadevatā balipratigrāhitadevatāḥ sahajāḥ sahadhārmikā nityānubaddhā api devatā āyācate",
    "K10dvavims_tu:3186": " asti caiṣa lokapravādaḥ /",
    "K10dvavims_tu:3187": " yad āyācanahetoḥ putrā jāyante duhitaraś ceti /",
    "K10dvavims_tu:3188": " tac ca naivaṃ /",
    "K10dvavims_tu:3189": " yady evam abhaviṣyad ekaikasya putrasahasram abhaviṣyat /",
    "K10dvavims_tu:3190": " tadyathā rājñāś cakravartinaḥ /",
    "K10dvavims_tu:3191": " api tu trayāṇāṃ sthānānāṃ saṃmukhībhāvāt putrā jāyante duhitaraś ca /",
    "K10dvavims_tu:3192": " sa caivam āyācanaparas tiṣṭhati /",
    "K10dvavims_tu:3193": " tasya codyāne mahāpadminī /",
    "K10dvavims_tu:3194": " tatra padmam atipramāṇaṃ jātam /",
    "K10dvavims_tu:3195": " tad divase divase vardhate na tu phullati /",
    "K10dvavims_tu:3196": " tata ārāmikeṇa rājñe niveditam /",
    "K10dvavims_tu:3197": " rājñā uktaḥ parirakṣyatām etat padmam iti //",
    "K10dvavims_tu:3198": " yāvad apareṇa samayena sūryodaye tat padma vikasitaṃ tasya ca padmasya karṇikāyāṃ dārakaḥparyaṅkaṃ baddhvāvasthitaḥ /",
    "K10dvavims_tu:3199": " abhirūpo darśanīyaḥ prāsādiko gauraḥ kanakavarṇaś chattrākāraśirāḥ pralambabāhur vistīrṇalalāṭa uccaghonaḥ saṃgatabhrūs tuṅganāso dvātriṃśatā mahāpuruṣalakṣaṇaiḥ (Dak: 216)",
    "K10dvavims_tu:3200": " samalaṃkṛto 'śītyānuvyañjanair virājitagātraḥ /",
    "K10dvavims_tu:3201": " tasya mukhāt padmagandho vāti /",
    "K10dvavims_tu:3202": " śarīrāc ca candanagandhaḥ /",
    "K10dvavims_tu:3203": " tata ārāmikeṇa rājñe niveditam /",
    "K10dvavims_tu:3204": " tac chrutvā rājā sāmātyaḥ sāntaḥpuraś ca tad udyānaṃ gataḥ /",
    "K10dvavims_tu:3205": " sahadarśanāt tena dārakeṇa rājā saṃbhāṣitaḥ /",
    "K10dvavims_tu:3206": " ehi tāta ahaṃ te 'putrasya putra iti //",
    "K10dvavims_tu:3207": " tato rājā hṛṣṭatuṣṭapramudita uvāca /",
    "K10dvavims_tu:3208": " evam eva putra yathā vadasīti //",
    "K10dvavims_tu:3209": " tato rājā padminīm avagāhya taṃ dārakaṃ padmakarṇikāyāṃ gṛhītvā pāṇitale sthāpitavān //",
    "K10dvavims_tu:3210": " yatra ca sa dārakaḥ pādau sthāpayati tatra padmāni prādurbhavanti //",
    "K10dvavims_tu:3211": " tatas tasya candana iti nāma kṛtam //",
    "K10dvavims_tu:3212": " yadānupūrveṇa candano dārako mahān saṃvṛtto yauvanībhūtas tadā nāgarai rājā vijñaptaḥ /",
    "K10dvavims_tu:3213": " ihāsmākaṃ deva nagaraparva pratyupasthitaṃ tad arhati deva candanaṃ kumāram utsraṣṭum asmābhiḥ saha parvānubhaviṣyati /",
    "K10dvavims_tu:3214": " padmaiś ca sarvam adhiṣṭhānam alaṃkariṣyatīti // rājāha //",
    "K10dvavims_tu:3215": " evam astv iti //",
    "K10dvavims_tu:3216": " tataś candanaḥ sarvālaṃkāravibhūṣito 'mātyaputraparivṛto vividhair vādyair vādyamānai rājakulād bahir upayīti nagaraparva pratyanubhavitum /",
    "K10dvavims_tu:3217": " tatra tasya gacchataḥ padavinyāse padavinyāse padmāni (Dak: 217)",
    "K10dvavims_tu:3218": " prādurbhavanti darśanīyāni manoramāṇi ca tāny ekaraśminiścaritāni /",
    "K10dvavims_tu:3219": " taiś ca sūryaraśmibhiḥ spṛṣṭamātrāṇi glāyanti śuṣyanti ca //",
    "K10dvavims_tu:3220": " atha tasya śuddhasattvasya kalyāṇāśayasya pūrvabuddhāvaropitakuśalamūlasya taddarśanād yoniśo manasikāra utpannaḥ /",
    "K10dvavims_tu:3221": " yathemāni padmāni utpannamātrāṇi śobhante 'rkaraśmiparitāpitāni mlāyanti śuṣyanti /",
    "K10dvavims_tu:3222": " evam idam api tathā śarīram iti //",
    "K10dvavims_tu:3223": " tasyaivaṃ cintayatas tulayata upaparīkṣamāṇasya saptatriṃśad bodhipakṣyā dharmā abhimukhībhūtāḥ /",
    "K10dvavims_tu:3224": " tena tasyaiva janakāyasya madhye sthitena pratyekabodhiḥ sākṣātkṛtā //",
    "K10dvavims_tu:3225": " yāvac chuddhāvāsakāyikair devais tasmai kāṣāyāṇy upanāmitāni /",
    "K10dvavims_tu:3226": " tāni ca prāvṛtya gagaṇatalam utpatito vicitrāṇi ca jvalanavarṣaṇatapanavidyuttanaprātihāryāṇi kartuṃ pravṛttaḥ /",
    "K10dvavims_tu:3227": " yaddarśanād rājñāmātyanaigamasahāyena mahāprasādaḥ pratilabdhaḥ /",
    "K10dvavims_tu:3228": " vicitrāṇi ca kuśalamūlāny avaropitāny abhūt //",
    "K10dvavims_tu:3229": " bhagavān āha //",
    "K10dvavims_tu:3230": " ataś candanasya pratyekabuddhasyotpattir nāmābhinirvṛttiś ceti //",
    "K10dvavims_tu:3231": " bhikṣavo bhadantaṃ papracchuḥ //",
    "K10dvavims_tu:3232": " kāni bhadanta candanena pratyekabuddhena karmāṇi kṛtāni yenāsya śarīraṃ sugandhi tīkṣṇendriyaś ceti //",
    "K10dvavims_tu:3233": " (Dak: 218)",
    "K10dvavims_tu:3234": " bhagavan āha //",
    "K10dvavims_tu:3235": " bhūtapūrvaṃ bhikṣavaḥ kāśyapo nāma samyaksaṃbuddho babhūva vidyācaraṇasaṃpannaḥ sugato lokavid anuttaraḥ puruṣadamyasārathiḥ śāstā devānāṃ ca manuṣyāṇāṃ ca buddho bhagavān /",
    "K10dvavims_tu:3236": " sa buddhaḥ sakalabuddhakāryaṃ kṛtvā nirupadiśeṣe nirvāṇadhātau vyavasthitaḥ //",
    "K10dvavims_tu:3237": " tatrānena candanena pūrvasmin kāle keśanakhastūpaṃ kāritaṃ,",
    "K10dvavims_tu:3238": " kāśyape bhagavati prasādajātena pravrajitaḥ /",
    "K10dvavims_tu:3239": " tatra stūpe gandhāvasekaḥ kṛtaḥ puṣpāṇi cāvaropitāni pratyekabodhau cānena mārgo bhāvitaḥ /",
    "K10dvavims_tu:3240": " tataḥ sa pratyekabuddho buddhakāryaṃ kṛtvā śuddhāśayatvāt so 'pi nirvāṇam agamat //",
    "K10dvavims_tu:3241": " tatas tasya śiṣyās tasyaiva nāmnā caityaṃ kāritavān /",
    "K10dvavims_tu:3242": " tasyaiva caitya iti niveditaḥ //",
    "K10dvavims_tu:3243": " tasmāt tarhi bhikṣava evaṃ śikṣitavyaṃ yac chāstāraṃ satkariṣyāmo gurukariṣyāmo mānayiṣyāmaḥ",
    "K10dvavims_tu:3244": " pūjayiṣyāmaḥ śāstāraṃ satkṛtya gurukṛtya mānayitvā pūjayitvopaniśritya vihariṣyāma",
    "K10dvavims_tu:3245": " ity evaṃ vo bhikṣavaḥ śikṣitavyam /",
    "K10dvavims_tu:3246": " idam avocad bhagavān āttamanasas te bhikṣavo bhagavato bhāṣitam abhyanandann iti //",
    "K10dvavims_tu:3247": " iti dvāviṃśatyavadānakathāyāṃ candanāvadāna dvāviṃśatitamaḥ pancchedaḥ //",
    "K10dvavims_tu:3248": " (Dak: 219) saṃgrahaślokāḥ",
    "K10dvavims_tu:3249": " saṃgrahaślokāḥ //",
    "K10dvavims_tu:3250": " puṇyotsāhanaṃ śravaṇaṃ durlabhaṃ tyāgapuṇyayoḥ /",
    "K10dvavims_tu:3251": " bimbasnāmaṃ tathā gandhaṃ chattraṃ dhātvāvaropaṇam // 1 //",
    "K10dvavims_tu:3252": " maṇḍalaṃ bhojanaṃ pānaṃ vastraṃ puṣpādivarṇanam /",
    "K10dvavims_tu:3253": " praṇāmojjvālikādīpaṃ vihāram avataṃsakam // 2 //",
    "K10dvavims_tu:3254": " nirmālyāpaṃ candanaṃ ca ity eta bahudhā bhrśaṃ /",
    "K10dvavims_tu:3255": " kathā dvāviṃśatiḥ proktā bhūyo dānasya varṇane // 3 //",
    "K10dvavims_tu:3256": " XXIII. dānakathā",
    "K10dvavims_tu:3257": " (1) vastra",
    "K10dvavims_tu:3258": " atha khalu bhikṣavo bhagavantam etad avocat //",
    "K10dvavims_tu:3259": " bhagavañ chrotum icchāmi yat purānyakṛtaṃ tathā /",
    "K10dvavims_tu:3260": " tat sarvaṃ gadyatāṃ vīra lokānāṃ puṇyavṛddhaye // Dak_23.1 //",
    "K10dvavims_tu:3261": " ity ukte bhagavān āha śākyasiṃho dayākaraḥ /",
    "K10dvavims_tu:3262": " bhikṣavaḥ śrūyatāṃ puṇyaṃ lokānāṃ puṇyavṛddhaye // Dak_23.2 //",
    "K10dvavims_tu:3263": " dānaṃ nāma mahānidhānam anugaṃ caurādyasādhāraṇaṃ",
    "K10dvavims_tu:3264": " dānaṃ matsaralobhadoṣarajasaḥ prakṣālanaṃ cetasaḥ /",
    "K10dvavims_tu:3265": " saṃsārādhvapariśramāpanayanaṃ dānaṃ sukhaṃ vāhanaṃ",
    "K10dvavims_tu:3266": " dānaṃ naikasukhopadhānasumukhaṃ sanmitram ātyantikam // Dak_23.3 //",
    "K10dvavims_tu:3267": " vibhavasamudayaṃ vā dīptim ājñāguṇaṃ vā tridaśapuranivāsaṃ rūpaśobhāguṇaṃ vā /",
    "K10dvavims_tu:3268": " yad abhilaṣati sarvaṃ tat samāpnoti dānād iti parigaṇitārthaḥ ko na dānāni dadyāt",
    "K10dvavims_tu:3269": " śraddhā śubhasya jananī jananī yathaiva saivādito manasi sādhujanair niveśya /",
    "K10dvavims_tu:3270": " śraddhākareṇa rahito na hi bodhipakṣasaddharmaratnanikaragrahaṇe samarthaḥ //",
    "K10dvavims_tu:3271": " vibhūtibhir yathā bhraṣṭo 'naiśvaryapadam āptavān /",
    "K10dvavims_tu:3272": " tathā śraddhendriyair bhraṣṭo na bodhipadam āpnuyāt // Dak_23.6 //",
    "K10dvavims_tu:3273": " tasmān nareṇa viduṣā sugatādikeṣu kāryaṃ manaḥprasadanaṃ satataṃ hiteṣu /",
    "K10dvavims_tu:3274": " niḥśeṣadoṣaśamanāya na cānyad asti śraddhā yathā dahati doṣagaṇaṃ samastam //",
    "K10dvavims_tu:3275": " dānaṃ caturvidhaṃ proktaṃ daridrasya śiśor api /",
    "K10dvavims_tu:3276": " supātre ca sukṣetre ca viśeṣaṃ dānasadvaram // Dak_23.8 //",
    "K10dvavims_tu:3277": " dīnāḥ kuvāsaso mūḍhāḥ kapālāṅkitapāṇayaḥ /",
    "K10dvavims_tu:3278": " darśayanty eva lokasya hy adātuḥ phalam īdṛśam // Dak_23.9 //",
    "K10dvavims_tu:3279": " dagdhasthūṇasamucchrayāḥ pratigṛhaṃ pretopamā bhaikṣukāḥ",
    "K10dvavims_tu:3280": " śaśvat kṣudvihatā bhramanti yad amī dehīti bāhūcchritāḥ /",
    "K10dvavims_tu:3281": " dūropadrutasārameyanivahā vyāvṛtya tiṣṭhanty api",
    "K10dvavims_tu:3282": " prāyo 'lpaṃ sakṛd apy amībhir aśanaṃ dattaṃ na kasmai cana // Dak_23.10 //",
    "K10dvavims_tu:3283": " iti matvā narās tasmād dānaiva prayatāṃ kuru /",
    "K10dvavims_tu:3284": " tena dānāt paraṃ bandhur anyo nāsti bhavālaye // Dak_23.11 //",
    "K10dvavims_tu:3285": " bhūtapūrvaṃ bhikṣavaḥ kasmiṃś cit samaye mahatā saṃghena sārdhaṃ śrāvastyāṃ viharāmi jetavane 'nāthapiṇḍadasyārāme /",
    "K10dvavims_tu:3286": " yadānāthapiṇḍadena gṛhapatinā buddhapramukhāya bhikṣusaṃghāya jetavanaṃ niryātitaṃ krameṇa koṭīśataṃ bhagavacchāsane dattam tadā tasya buddhir abhavat //",
    "K10dvavims_tu:3287": " kim atrāścaryaṃ (Dak: 222)",
    "K10dvavims_tu:3288": " yad ahaṃ dānāni dadāmi puṇyāni vā karomi yan nv ahaṃ daridrajanānugrahārthaṃ śrāvastīnivāsino janakāyāc chandakabhikṣaṇaṃ kṛtvā bhagavantaṃ saśrāvakasaṃgham upatiṣṭheyam /",
    "K10dvavims_tu:3289": " evaṃ me mahājanānugrahaḥ kṛto bhaviṣyati bahu cānena puṇyaṃ prasūtaṃ bhaviṣyatīti //",
    "K10dvavims_tu:3290": " tato 'nāthapiṇḍadena gṛhapatinā eṣa vṛttānto rājñe niveditaḥ /",
    "K10dvavims_tu:3291": " rājñā sarvasyāṃ śrāvastyāṃ ghaṇṭhāvaghoṣaṇā kāritā /",
    "K10dvavims_tu:3292": " śṛṇvantu bhadantaḥ śrāvastīnivāsinaḥ paurā adya saptame divase 'nāthapinḍado gṛhapatir hastiskandhādhirūḍhas tathāgatasya saśrāvakasaṃghasyārthāya cchandakabhikṣaṇaṃ kartukāmaḥ /",
    "K10dvavims_tu:3293": " yasya vo yanmātraṃ parityaktaṃ tad anupradātavyam iti //",
    "K10dvavims_tu:3294": " yāvat saptame divase 'nāthapiṇḍado gṛhapatir hastiskandhādhirūḍhas tathāgatasya saśrāvakasaṃghasyārthāya cchandabhikṣaṇaṃ kartuṃ pravṛttaḥ /",
    "K10dvavims_tu:3295": " tatra yeṣāṃ yanmātro vibhavas te tanmātraṃ dātuṃ pravṛttāḥ /",
    "K10dvavims_tu:3296": " ke cid dharṣaṃ prayānti ke cit kaṭakaṃ ke cit keyuraṃ ke cij jātarūpamālāṃ ke cid aṅgulimudrāṃ ke cin muktāhāraṃ (Dak: 223)",
    "K10dvavims_tu:3297": " ke cid dhiraṇyaṃ ke cit suvarṇaṃ ke cid antaśaḥ kārṣāpaṇam /",
    "K10dvavims_tu:3298": " gṛhapatir pai parānugrahārthaṃ pratigṛhṇāti //",
    "K10dvavims_tu:3299": " yāvad anyatamā strī paramadaridrā /",
    "K10dvavims_tu:3300": " tayā tribhir māsaiḥ kṛcchreḥa paṭaka upārjitaḥ /",
    "K10dvavims_tu:3301": " sā taṃ paṭakaṃ prāvṛtya vīthim avatīrṇā 'nāthapiṇḍadaś ca tayā dūrata evāgacchañ śaṅkhapaṭahair vādyamānair avalokitaḥ /",
    "K10dvavims_tu:3302": " tayānyatama upāsakaḥ pṛṣṭaḥ /",
    "K10dvavims_tu:3303": " yadi tāvad ayaṃ gṛhapatir āḍhyo mahādhano mahābhogo 'ntarbhaumāni nigūḍhāny api nidhānānipaśyati /",
    "K10dvavims_tu:3304": " kasmād ayaṃ parakulebhyo bhaikṣyam aṭatīti //",
    "K10dvavims_tu:3305": " sā upāsakenoktā /",
    "K10dvavims_tu:3306": " parānugrahārthaṃ ye 'samarthā bhagavantaṃ saśrāvakasaṃghaṃ bhojayituṃ teṣām arthe 'nugrahaṃ karoti /",
    "K10dvavims_tu:3307": " kathaṃ bahavaḥ sametā bhagavantaṃ pratipādayeṣur iti //",
    "K10dvavims_tu:3308": " tatas tasyā dārikāyā buddhir utpannā /",
    "K10dvavims_tu:3309": " ahaṃ tāvad akṛtapuṇyā na me śaktir asti yad aham ekākinī bhagavantaṃ saśrāvakasaṃghaṃ bhojanena pratipādayitum /",
    "K10dvavims_tu:3310": " yan nv aham atra kiṃ cid anupradadyām iti //",
    "K10dvavims_tu:3311": " sā svakaṃ vibhavam avalokayantī na kiṃ cit paśyati ṛte paṭakāt /",
    "K10dvavims_tu:3312": " sā cintayituṃ pravṛttā /",
    "K10dvavims_tu:3313": " yady aham ihasthaiva paṭakaṃ pradāsyāmi nagnā bhaviṣyāmi / yan",
    "K10dvavims_tu:3314": " nv ahaṃ (Dak: 224) śaraṇapṛṣṭham abhiruhya paṭakaṃ kṣipeyam iti //",
    "K10dvavims_tu:3315": " tataḥ sā śaraṇapṛṣṭham abhiruhya svaśarīrāt paṭakam apanīyānāthapiṇḍadasyopari kṣiptā /",
    "K10dvavims_tu:3316": " tataḥ paṭakaṃ dṛṣṭvā gṛhapatinā sā saṃlakṣitā /",
    "K10dvavims_tu:3317": " nūnam asyā eṣaiva vibhavo yad anayā śaraṇasaṃsthayā kṣiptam iti //",
    "K10dvavims_tu:3318": " tena svapauruṣeyāṇām ājñānupradattā /",
    "K10dvavims_tu:3319": " gacchantu bhavanto 'valokayantu kenāyaṃ paṭakaḥ kṣipta iti //",
    "K10dvavims_tu:3320": " tair avalokitā yāvad utkuṭukā niṣaṇṇā /",
    "K10dvavims_tu:3321": " tatas taiḥ pṛṣṭā tayā coktam /",
    "K10dvavims_tu:3322": " yo me vibhava āsīt sa me bhagavadguṇānukīrtanaṃ pratiśrutya dāridrabhayabhītayā tathāgatapramukhe bhikṣusaṃghe datta iti //",
    "K10dvavims_tu:3323": " tatas tair anāthapiṇḍadāya niveditam /",
    "K10dvavims_tu:3324": " tato 'nāthapiṇḍadena gṛhapatinā paramavismayajātena sā dārikā vicitrair vastrair ābharaṇaiś cācchāditā //",
    "K10dvavims_tu:3325": " tataḥ sā cālpāyuṣkā kālagatā praṇīteṣu deveṣu trayastriṃśeṣūpapannā /",
    "K10dvavims_tu:3326": " upapannamātrāyās tasyās tathāvidhāni vastrāṇi prādurbhūtāni yāni na kasya cid anyasya devaputrasya vā devakanyāyā vā /",
    "K10dvavims_tu:3327": " dharmatā khalu devaputrasya devakanyāya vāciropasaṃpannasya trīṇi cittāny utpadyante /",
    "K10dvavims_tu:3328": " kutaś cyutāḥ kutropapannāḥ kena karmaṇeti /",
    "K10dvavims_tu:3329": " sā paśyati manuṣyebhyaś cyutā (Dak: 225)",
    "K10dvavims_tu:3330": " praṇīteṣu deveṣu trayastriṃśeṣūpapannā bhagavataḥ paṭakapradānād iti //",
    "K10dvavims_tu:3331": " tato vastradāyikā devakanyā calavimalakuṇḍaladharā hārārdhahāravibhūṣitagātrā maṇiratnacitracūḍā",
    "K10dvavims_tu:3332": " kuṅkumatamālapattraspṛkkādisaṃmṛṣṭagātrā tām eva rātriṃ divyānām utpalapadmakumudapunḍarīkamandārakāṇāṃ",
    "K10dvavims_tu:3333": " puṣpāṇām utsaṅgaṃ pūrayitvā sarvaṃ jetavanam udāreṇāvabhāsenāvabhāsya bhagavantaṃ",
    "K10dvavims_tu:3334": " puṣpair avakīrya bhagavataḥ purastān niṣaṇṇā dharmaśravaṇāya //",
    "K10dvavims_tu:3335": " atha bhagavān paṭapradāyikāyā devakanyāyā āśayānuśayaṃ dhātuṃ prakṛtiṃ ca jñatva",
    "K10dvavims_tu:3336": " tādṛśīṃ caturāryasaṃpratibodhikīṃ dharmadeśanāṃ kṛtavān yāṃ śrutvā paṭapradāyikāyā",
    "K10dvavims_tu:3337": " devakanyāyā viṃśatiśikharasamudgataṃ satkāyadṛṣṭiśailaṃ jñānavajreṇa bhittvā śrotāpattiphalaṃ sākṣātkṛtam //",
    "K10dvavims_tu:3338": " sā dṛṣṭasatyā trir udānam udānayati /",
    "K10dvavims_tu:3339": " idam asmākaṃ bhadanta na mātrā kṛtaṃ na pitrā na rājñā na devatābhiḥ neṣṭena svajanabhandhuvargeṇa na pūryapretair śramaṇabrāhmaṇair yad bhagavatāsmākaṃ kṛtam /",
    "K10dvavims_tu:3340": " ucchoṣitā rudhirāśrusamudrā laṅghitā asthiparvatāḥ pihitāny apāyadvārāṇi vivṛtāni svargamokṣadvārāṇi pratiṣṭhāpitāḥ smo devamanuṣyeṣu / āha ca //",
    "K10dvavims_tu:3341": " (Dak: 226)",
    "K10dvavims_tu:3342": " tavānubhāvāt pihitaḥ sughoro hy apāyamārgo bahudoṣayuktaḥ /",
    "K10dvavims_tu:3343": " apāvṛtā svargagatiḥ supuṇyā nirvāṇamārgaś ca mayopalabdhaḥ // Dak_23.12 //",
    "K10dvavims_tu:3344": " tvadāśrayāc cāptam apetadoṣaṃ mayādya śuddhaṃ suviśuddhacakṣuḥ /",
    "K10dvavims_tu:3345": " prāptaṃ ca śāntaṃ padam āryakāntaṃ tīrṇā ca duḥkhārṇavapāram asmi //",
    "K10dvavims_tu:3346": " naravarendra narāmarapūjita vigatajanmajarāmaraṇāmaya /",
    "K10dvavims_tu:3347": " bhavasahasrasudurlabhadarśana saphalam adya mune tava darśanam // Dak_23.14 //",
    "K10dvavims_tu:3348": " iti //",
    "K10dvavims_tu:3349": " avanamya tataḥ pralambahārā caraṇau dvāv abhivandya jātaharṣā /",
    "K10dvavims_tu:3350": " parigamya ca dakṣiṇaṃ jitāriṃ suralokābhimukhaṃ divaṃ jagāma // Dak_23.15 //",
    "K10dvavims_tu:3351": " atha paṭapradāyikā devakanyā vaṇig iva labdhalābhaḥ sasyasaṃpanna iva karṣakaḥ śūra",
    "K10dvavims_tu:3352": " iva vijitasaṃgrāmaḥ sarvarogaparimukta ivāturo yayā vibhūtyā bhagavatsakāśam āgatā",
    "K10dvavims_tu:3353": " tayaiva vibhūtyā svabhavanaṃ gatā //",
    "K10dvavims_tu:3354": " (Dak: 227)",
    "K10dvavims_tu:3355": " tato bhikṣavaḥ pūrvarātrāpararātraṃ jāgarikāyogam anuyuktā viharanti /",
    "K10dvavims_tu:3356": " tair dṛṣṭo bhagavato 'ntike udāro 'vabhāsaḥ /",
    "K10dvavims_tu:3357": " yaṃ dṛṣṭvā saṃdigdhā bhagavantaṃ papracchuḥ /",
    "K10dvavims_tu:3358": " kiṃ bhagavann asyāṃ rātrau bhagavantaṃ darśanāya brahmā sahāpatiḥ śakro devendrāś catvāro lokapālā upasaṃkrāntā iti //",
    "K10dvavims_tu:3359": " bhagavān āha /",
    "K10dvavims_tu:3360": " na bhikṣavo brahmā sahāpatir na śakro devendro nāpi catvāro lokapālā māṃ darśanāyopasaṃkrāntāḥ /",
    "K10dvavims_tu:3361": " api tv anāthapiṇḍadasya gṛhapateś chandakabhikṣaṇaṃ kurvāṇasya paṭadānaṃ kṛtvā kālagatā praṇīteṣu deveṣu trayastriṃśeṣūpapannā sarvasukhabhogavastraṃ prāptavatīti /",
    "K10dvavims_tu:3362": " sā imāṃ rātriṃ matsakāśam upasaṃkrāntā tasyā mayā dharmo deśitaḥ /",
    "K10dvavims_tu:3363": " dṛṣṭasatyā ca tataḥ svabhavanaṃ gatā iti //",
    "K10dvavims_tu:3364": " tasmāt tarhi bhikṣava evaṃ śikṣitavyam /",
    "K10dvavims_tu:3365": " yad buddhadharmasaṃgheṣu kārān kariṣyāmo nāpakārān ity evaṃ vo bhikṣavaḥ śikṣitavyam //",
    "K10dvavims_tu:3366": " tac chrutvā bhikṣavaḥ sarve prābhyanandan prabodhitāḥ //",
    "K10dvavims_tu:3367": " (Dak: 228)",
    "K10dvavims_tu:3368": " (2) śibi",
    "K10dvavims_tu:3369": " atha khalu bhagavān maitreyaṃ bodhisattvaṃ mahāsattvaṃ samāmantryāha /",
    "K10dvavims_tu:3370": " śṛṇu maitreya punar api dānasya phalānuśaṃsāṃ vakṣyāmi //",
    "K10dvavims_tu:3371": " sādhu bhagavann iti bhagavāṃs tasyaitad avocat //",
    "K10dvavims_tu:3372": " puṇyaṃ narāṇāṃ tamasi pradīpo bhayeṣu rakṣā vyasaneṣu bandhuḥ /",
    "K10dvavims_tu:3373": " rujāsu bhaiṣajyam anuttaraṃ ca plavaṃ ca saṃsāramahāsamudre // Dak_23.16 //",
    "K10dvavims_tu:3374": " daridranāśanaṃ dānaṃ śīlaṃ durgatinivāraṇam /",
    "K10dvavims_tu:3375": " ajñānanāśanaṃ prajñā bhāvanā bhavanāśanam // Dak_23.17 //",
    "K10dvavims_tu:3376": " śuddhena manasā dravyaṃ svaṃ dadāti yadā pumān /",
    "K10dvavims_tu:3377": " tatkṣaṇaṃ kuśalaskandho dānam ity abhidhīyate // Dak_23.18 //",
    "K10dvavims_tu:3378": " dānaṃ sarvasukhaṃ mahābhayaharaṃ bhāgyaṃ mahac cārthadaṃ",
    "K10dvavims_tu:3379": " nānākāraviśālakauśalapadaṃ sarvair guṇālaṃkṛtam /",
    "K10dvavims_tu:3380": " tasmād dānam anekadoṣaśamanaṃ saṃsāraghorāpahaṃ",
    "K10dvavims_tu:3381": " kṣuttṛṣṇādisuśoṣaṇaṃ śubhakaraṃ kuryur narā yatnataḥ // Dak_23.19 //",
    "K10dvavims_tu:3382": " maitreyatathāgatena pūrvabodhisattvabhūtena dānapāramitā paripūritā karacaraṇanayanottamāṅgamāṃsāsṛkpriyaputrabhāryāduhitṛrājyāṅgasukhabhogasvaśarīram",
    "K10dvavims_tu:3383": " api parityāgena dānapāramitā paripūritā parārthahetos tenaiva tathāgataiśvaryapadaṃ prāptam //",
    "K10dvavims_tu:3384": " tadyathānuśrūyate //",
    "K10dvavims_tu:3385": " (Dak: 229)",
    "K10dvavims_tu:3386": " bhūtapūrvaṃ bhikṣavo 'tīte 'dhvani śibighoṣāyāṃ rājadhānyāṃ śibir nāma rājā rājyaṃ kārayati sma /",
    "K10dvavims_tu:3387": " ṛddhaṃ ca sphītaṃ ca kṣemaṃ ca subhikṣaṃ cākīrṇabahujanamanuṣyaṃ ca praśāntakalikalahaḍimbaḍamaraṃ",
    "K10dvavims_tu:3388": " taskararogāpagataṃ śālīkṣugomahiṣīsaṃpannam akhilam akanṭhakam ekaputram iva rājyaṃ pālayati //",
    "K10dvavims_tu:3389": " sa ca śibī rājā śraddho bhadraḥ kalyāṇāśaya ātmahitaparahitapratipannaḥ kāruṇiko",
    "K10dvavims_tu:3390": " mahātmā dharmakāmaḥ prajāvatsalaḥ sarvapradaḥ sarvaparityāgī niḥsaṅgatyāgī ca mahati",
    "K10dvavims_tu:3391": " tyāgacitte parivartate //",
    "K10dvavims_tu:3392": " sa kālyam evottāya yajñavāṭaṃ praviśya annam annārthikebhyaḥ prayacchati vastraṃ",
    "K10dvavims_tu:3393": " vastrārthikebhyo dhanadhānyahiraṇyasuvarṇamaṇimuktāvaiḍūryaśaṅkhaśilāpravāḍādīnāṃ",
    "K10dvavims_tu:3394": " parityāgaṃ karoti //",
    "K10dvavims_tu:3395": " na cāsau puṇyamayaiḥ saṃskārais tṛptiṃ gacchati //",
    "K10dvavims_tu:3396": " so 'ntaḥpurajanasya bhaktācchādanaṃ prayacchati kumārāṇām amātyānāṃ bhaṭabalāgrasya naigamajanapadānām //",
    "K10dvavims_tu:3397": " atha rājñaḥ śiber etad abhavat /",
    "K10dvavims_tu:3398": " saṃtarpitā anena manuṣyabhūtāḥ /",
    "K10dvavims_tu:3399": " kṣudrajantavo 'vaṣiṣṭāḥ kena saṃtarpayitavyā iti // sa",
    "K10dvavims_tu:3400": " parityaktavibhavasarvasva ekaśāṭakanivasitaḥ svaśarīrāvaśeṣaś cintām āpede /",
    "K10dvavims_tu:3401": " tasyaitad abhavat /",
    "K10dvavims_tu:3402": " kṣudrajantubhyaḥ svaśarīram anuprayacchāmīti /",
    "K10dvavims_tu:3403": " sa śastreṇa svaśarīraṃ takṣayitvā yatra daṃśamaśakās (Dak: 230)",
    "K10dvavims_tu:3404": " tatropasṛṣṭakāyaḥ pratiṣṭhate priyam ivaikaputrakaṃ rudhireṇa saṃtarpayati //",
    "K10dvavims_tu:3405": " atha śakrasya devendrasyādhastāj jñānadarśanaṃ pravartate //",
    "K10dvavims_tu:3406": " tasyaitad abhavat //",
    "K10dvavims_tu:3407": " kim ayaṃ śibirājā sattvānām artham evaṃ karoti uta karuṇayā yan nv aham enaṃ jijñāseya iti //",
    "K10dvavims_tu:3408": " tato bhinnāñjanamasivarṇagṛddhaveśam ātmānam abhinirmāya rājñaḥ śibeḥ sakāśam upasaṃkramya mukhatuṇḍakenākṣy utpāṭayituṃ pravṛttaḥ /",
    "K10dvavims_tu:3409": " na ca tathāpi rājā saṃtrāsam āpadyate /",
    "K10dvavims_tu:3410": " kiṃ tu maitrīviśālābhyāṃ nayanābhyāṃ taṃ gṛdhram ālokya kathayati /",
    "K10dvavims_tu:3411": " vatsa yan madīyāc charīrāt prayujyase tena praṇayaḥ kriyatām iti //",
    "K10dvavims_tu:3412": " tata āvarjitaḥ śakro devendro brāhmaṇaveśam ātmānam abhinirmāya rājñaḥ śibeḥ purastāt sthitvā kathayati //",
    "K10dvavims_tu:3413": " sādhu pārthiva dīyatāṃ me te nayadvayam iti //",
    "K10dvavims_tu:3414": " rājovāca //",
    "K10dvavims_tu:3415": " mahābrāhmaṇa gṛhyatāṃ yad abhirucitam /",
    "K10dvavims_tu:3416": " na me 'tra vighnaḥ kaś cid astīti gṛhyatām //",
    "K10dvavims_tu:3417": " tataḥ śakro devendro bhūyasyā mātrayābhiprasanno brāhmaṇaveśam antardhāpya svarūpeṇa sthitvā rājānam utsāhayann uvāca //",
    "K10dvavims_tu:3418": " sādhu sādhu pārthiva suniścitā te buddhir aprakampyas te praṇidhir anugatāte sattveṣu (Dak: 231)",
    "K10dvavims_tu:3419": " mahākaruṇā,",
    "K10dvavims_tu:3420": " yatra nāma tvaṃ saṃtrāsakareṣu dharmeṣu viśarado nacirāt tvam anena vyavasāyenānuttarāṃ samyaksaṃbodhim abhisamṃbuddhyase //",
    "K10dvavims_tu:3421": " ity uktvā śakro devendras tatraivāntardadhāno 'bhūt //",
    "K10dvavims_tu:3422": " bhagavān āha //",
    "K10dvavims_tu:3423": " kiṃ manyadhve bhikṣavo yo 'sau tena kālena tena samayena śibir nāma rājā babhūvāhaṃ saḥ /",
    "K10dvavims_tu:3424": " tadānīm api me puṇyamaiḥ saṃskārais tṛptir nāsti prāg evedānīm /",
    "K10dvavims_tu:3425": " tasmāt tarhi bhikṣavaḥ śikṣitavyaṃ yad dānāni dāsyāmaḥ puṇyāni kariṣyāmaḥ //",
    "K10dvavims_tu:3426": " ity evaṃ bhikṣavaḥ śikṣitavyam //",
    "K10dvavims_tu:3427": " yatpūrvajanmasukṛtadānānubhāvena dānabalena tathāgato 'rhan samyaksaṃbuddho bhavāmi iti //",
    "K10dvavims_tu:3428": " (Dak: 232)",
    "K10dvavims_tu:3429": " (3) surūpa",
    "K10dvavims_tu:3430": " punar api bhagavān bhikṣusaṃghān āmantrya catasṛṇāṃ parṣadāṃ madhye madhuramadhuraṃ dharmaṃ deśayati sma /",
    "K10dvavims_tu:3431": " kṣaudraṃ madhv ivāneḍakam anekaśatā parṣad bhagavataḥ sakāśān madhuramadhuraṃ dharmaṃ śṛṇoty aniñjamānair indraiḥ /",
    "K10dvavims_tu:3432": " tadā bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ /",
    "K10dvavims_tu:3433": " paśya bhadanta yāvad dharmaratnasyāmī bhājanabhūtāḥ sattvā ādāreṇa śrotavyaṃ manyanta iti //",
    "K10dvavims_tu:3434": " bhagavān āha //",
    "K10dvavims_tu:3435": " yathā tathāgatena bhikṣava ādarajātena dharmaḥ śrutaś codgṛhītaś ca tac chṛṇuta sādhu suṣṭhu ca manasikuruta bhāṣiṣye //",
    "K10dvavims_tu:3436": " bhūtapūrvaṃ bhikṣavo 'tīte 'dhvani vārāṇasyāṃ nagaryāṃ surūpo nāma rājā rājyaṃ kārayati sma //",
    "K10dvavims_tu:3437": " ṛddhaṃ ca sphītaṃ ca subhikṣaṃ cākīrṇabahujanamanuṣyaṃ ca praśāntakalikalahaḍimbaḍamaraṃ",
    "K10dvavims_tu:3438": " taskararogāpagataṃ śālīkṣugomahiṣīsaṃpannam akhilam akaṇṭhakam ekaputrakam iva rājyaṃ pālayati /",
    "K10dvavims_tu:3439": " sa ca rājā śraddho bhadraḥ kalyāṇāśaya ātmahitaparāhitapratipannaḥ kāruṇiko mahātmā dharmakāmaḥ prajāvatsalaḥ sarvapradaḥ sarvaparityāgī niḥsaṅgaparityāgī ca mahati tyāge vartate /",
    "K10dvavims_tu:3440": " tasya rājñaḥ (Dak: 233)",
    "K10dvavims_tu:3441": " sundarikā nāma devī abhirūpā darśanīyā prāsādikā sarvāṅgapratyaṅgopetā,",
    "K10dvavims_tu:3442": " sundarakaś ca nāmnā ekaputra istaḥ kāntaḥ priyo manāpaḥ kṣāntyabhiyuktaḥ //",
    "K10dvavims_tu:3443": " athāpareṇa samayena rājñaḥ surūpasya dharme 'bhilāṣa utpannaḥ /",
    "K10dvavims_tu:3444": " tena sarve 'mātyāḥ saṃnipātyoktāḥ /",
    "K10dvavims_tu:3445": " paryeṣata me grāmaṇyo dharmaṃ me dharmo rocita iti //",
    "K10dvavims_tu:3446": " tatas te 'mātyāḥ kṛtakarapuṭā rājānaṃ vijñāpayanti /",
    "K10dvavims_tu:3447": " durlabho mahārāja dharmaḥ śrūyate mahārāja buddhānāṃ loka utpādād dharmasyotpādo bhavatīti //",
    "K10dvavims_tu:3448": " tato rājñā suvarṇapiṭakaṃ dhvajāgre baddhvā sarvavijite ghaṇṭhāvaghoṣaṇaṃ kāritam /",
    "K10dvavims_tu:3449": " yo me dharmaṃ vakṣyati,",
    "K10dvavims_tu:3450": " tasyemaṃ suvarṇapiṭakaṃ dāsyāmi mahatā satkāreṇa satkariṣyāmīti //",
    "K10dvavims_tu:3451": " tato bahavaḥ kālā atikrāntā na kaś cid dharmadeśaka upalabhyate //",
    "K10dvavims_tu:3452": " tataḥ sa rājā dharmahetor utkaṇṭhati paritrasyati //",
    "K10dvavims_tu:3453": " tataḥ śakrasya ca devānām indrasyādhastāj jñānadarśanaṃ pravartate /",
    "K10dvavims_tu:3454": " sa paśyati rājānaṃ dharmahetor vihanyamānam /",
    "K10dvavims_tu:3455": " tasyaitad abhavat /",
    "K10dvavims_tu:3456": " yan nv ahaṃ surūpaṃ rājānaṃ mīmāṃseya iti //",
    "K10dvavims_tu:3457": " tato yakṣarūpam ātmānam abhinirmāya vikṛtakaracaraṇanayano 'nekapariṣanmadhyagataṃ rājānam etad avocat //",
    "K10dvavims_tu:3458": " nanu dharmābhilāṣī bhavān ahaṃ te dharmaṃ (Dak: 234)",
    "K10dvavims_tu:3459": " vakṣyāmīti //",
    "K10dvavims_tu:3460": " tataḥ sa rājā dharmaśravaṇāt prītiprāmodyajāto akṣam etad uvāca //",
    "K10dvavims_tu:3461": " brūhi guhyaka dharmān śroṣyāmīti //",
    "K10dvavims_tu:3462": " guhyaka uvāca //",
    "K10dvavims_tu:3463": " sukhitasya bata mahārāja dharmā abhilaṣanti /",
    "K10dvavims_tu:3464": " bubhūkṣito 'smi bhojanaṃ tasmān me prayaccheti //",
    "K10dvavims_tu:3465": " tataḥ śrutvā rājā pauruṣān āmantrayām āsa //",
    "K10dvavims_tu:3466": " ānīyantam asya bhakṣyabhojyaprakārā iti //",
    "K10dvavims_tu:3467": " yakṣa uvāca //",
    "K10dvavims_tu:3468": " mā rājan, mānuṣyakena adanenāhaṃ tṛptiṃ na bhavāmi /",
    "K10dvavims_tu:3469": " api tu svābhiprāyaṃ śṛṇu //",
    "K10dvavims_tu:3470": " atyantoṣmāṇi māṃsāni navāni rudhirāṇi ca /",
    "K10dvavims_tu:3471": " ity annapāna padmākṣa yakṣāṇām akṣatavrata // Dak_23.20 //",
    "K10dvavims_tu:3472": " sadyohatamāṃsarudhiraṃ bhakṣo 'ham etaṃ sundaram ekaputrakaṃ prayaccheti //",
    "K10dvavims_tu:3473": " śrutvā rājā paraṃ viṣādam āpannaḥ /",
    "K10dvavims_tu:3474": " kadā cit karhi cin me 'dya dharmaśabda āsāditaḥ so 'py anargheṇa mūlyeneti //",
    "K10dvavims_tu:3475": " tataḥ sundarakumāras tam upaśrutya pituḥ pādayor nipatya rājānaṃ vijñāpayām āsa //",
    "K10dvavims_tu:3476": " marṣaya deva pūryatāṃ devasyābhiprāyaṃ prayaccha māṃ guhyakāyāharārtham iti //",
    "K10dvavims_tu:3477": " tato rājā tam ekaputrakam iṣṭaṃ kāntaṃ priyaṃ manāpaṃ kṣāntaṃ (Dak: 235)",
    "K10dvavims_tu:3478": " dharmasyārthe yakṣāya dattavān //",
    "K10dvavims_tu:3479": " tato yakṣeṇarddhibalādhānād rājñaḥ parṣadaś ca yathādarśitaṃ yathāṅgāni pratyaṅgāni pṛthag vikṛtya vikṛtya bhakṣitāni rudhiraṃ ca pīyamānam",
    "K10dvavims_tu:3480": " dṛṣṭvā rājā dharmābhilāṣī na viṣādam āpannaḥ //",
    "K10dvavims_tu:3481": " sa guhyako rājānām uvāca //",
    "K10dvavims_tu:3482": " atṛpto 'smi bho pārthiva bhūyo me prayaccheti //",
    "K10dvavims_tu:3483": " tato rājā tasmai dayitāṃ bhāryāṃ dattavān /",
    "K10dvavims_tu:3484": " sāpi tenaivākāreṇa darśitā /",
    "K10dvavims_tu:3485": " tato bhūyo rājānam uvāca //",
    "K10dvavims_tu:3486": " bhoḥ pārthivādyāpi tṛptiṃ na labhata iti //",
    "K10dvavims_tu:3487": " tato rājā yakṣam uvāca //",
    "K10dvavims_tu:3488": " vatsa datto me ekaputrako bhāryā ca yāvat kiṃ bhuyaḥ prārthayasa iti //",
    "K10dvavims_tu:3489": " guhyaka uvāca //",
    "K10dvavims_tu:3490": " svaśarīraṃ me prayacchānena tṛptim upayāsyāmīti //",
    "K10dvavims_tu:3491": " rājovāca //",
    "K10dvavims_tu:3492": " yadi svaśarīraṃ te pradāsyāmi kathaṃ punar dharmaṃ śroṣyāmi /",
    "K10dvavims_tu:3493": " kiṃ nu pūrvaṃ me dharmaṃ vada paścād gṛhītadharmā śarīraṃ parityakṣyāmīti //",
    "K10dvavims_tu:3494": " tato guhyakena rājānaṃ pratijñāyāṃ pratiṣṭhāpyānekaśatāyāḥ pariṣadaḥ purastād dharmo deśitaḥ //",
    "K10dvavims_tu:3495": " priyebhyo jāyate śokaḥ priyebhyo jāyate bhayam /",
    "K10dvavims_tu:3496": " priyebhyo vipramuktānāṃ nāsti śokaḥ kuto bhayam // Dak_23.21 //",
    "K10dvavims_tu:3497": " iti //",
    "K10dvavims_tu:3498": " (Dak: 236)",
    "K10dvavims_tu:3499": " tato rājā asyā gāthāyāḥ sahaśravaṇāt prahlāditamanāḥ prītisaumanasyendriyajāto yakṣam uvāca //",
    "K10dvavims_tu:3500": " idaṃ guhyaka me śarīraṃ yatheṣṭaṃ kriyatām iti //",
    "K10dvavims_tu:3501": " tataḥ śakro devendro rājānaṃ meruvad akampyam anuttarāyāṃ samyaksaṃbodhau viditvā",
    "K10dvavims_tu:3502": " yakṣarūpam antardhāpya svarūpeṇa sthitvā prasādavikasitābhyāṃ nayanābhyām ekena pāṇinā",
    "K10dvavims_tu:3503": " putraṃ gṛhītvā dvitīyena ca bhāryāṃ rājānam abhyutsāhayann uvāca //",
    "K10dvavims_tu:3504": " sādhu sādhu satpuruṣa dṛḍhasaṃnāhas tvaṃ nacirād anena vyavasāyena anuttarāṃ samyaksaṃbodhim abhisaṃbhotsyase /",
    "K10dvavims_tu:3505": " ayaṃ ca te iṣṭajanasamāgama iti //",
    "K10dvavims_tu:3506": " tato rājā śakraṃ devendram idam avocat //",
    "K10dvavims_tu:3507": " sādhu sādhu kauśika kṛto 'smākaṃ dharmābhiprāyapūritaś ceti //",
    "K10dvavims_tu:3508": " bhagavān āha //",
    "K10dvavims_tu:3509": " kiṃ manyadhve bhikṣavo yo 'sau tena kālena tena samayena surūpo nāma rājā babhūvāhaṃ saḥ /",
    "K10dvavims_tu:3510": " sundarakumāra ānandaḥ /",
    "K10dvavims_tu:3511": " sundarakā eṣaiva yaśodharā /",
    "K10dvavims_tu:3512": " tadāpi me bhikṣavo dharmahetor iṣṭabandhuparityāgaḥ svajīvitaparityāgaś ca kṛtaḥ prāg evedānīm /",
    "K10dvavims_tu:3513": " tasmāt tarhi bhikṣava evaṃ śikṣitavyam /",
    "K10dvavims_tu:3514": " yad dharmaṃ satkariṣyāmo gurukariṣyāmo mānayiṣyāmaḥ pūjayiṣyāmo (Dak: 237)",
    "K10dvavims_tu:3515": " dharmaṃ satkṛtya gurukṛtya mānayitvā pūjayitvopaniśritya vihariṣyāma ity evaṃ vo bhikṣavaḥ śikṣitavyam iti //",
    "K10dvavims_tu:3516": " iti dvāviṃśatikāvadānakathāyāṃ dānakathā //",
    "K10dvavims_tu:3517": " (Dak: 238)",
    "K10dvavims_tu:3518": " [XXIV.] puṇyotsāhāvadānasūtra",
    "K10dvavims_tu:3519": " atha śrībhagavān buddhaḥ sarvajñas tān sabhāśritān sarvāṃl lokān samālokya punaḥ saddharmam ādiśat //",
    "K10dvavims_tu:3520": " śṛṇvantu kulaputrā yat saṃbodhijñānasādhanam /",
    "K10dvavims_tu:3521": " saddharmaṃ tan mayākhyātaṃ sattvānāṃ bhadrakāranaṃ // Dak_24.1 //",
    "K10dvavims_tu:3522": " prathamaṃ bodhisattvena saṃbodhijñānasiddhaye /",
    "K10dvavims_tu:3523": " saṃbodhipraṇidhiṃ kṛtvā kartavyaṃ dānam īpsitam // Dak_24.2 //",
    "K10dvavims_tu:3524": " tato viramya pāpebhyo daśabhyo 'pi samādarāt /",
    "K10dvavims_tu:3525": " śuddhaśīlaṃ samādhāya caritavyaṃ susaṃvaram // Dak_24.3 //",
    "K10dvavims_tu:3526": " tataḥ kleśān vinirjitya caturbrahmavihāriṇaḥ /",
    "K10dvavims_tu:3527": " kṣāntivrataṃ sadā dhṛtvā caitavyaṃ jagaddhitam // Dak_24.4 //",
    "K10dvavims_tu:3528": " tato dharmamahotsāhaṃ dhṛtvā sattvārthasādhane /",
    "K10dvavims_tu:3529": " pāpamitraratiṃ tyaktvā sādhanīyaṃ mahadguṇam // Dak_24.5 //",
    "K10dvavims_tu:3530": " tata iṣṭāśayaṃ tyaktvā kāmabhogavirāgiṇaḥ /",
    "K10dvavims_tu:3531": " sudhīracittam ādhāya dhyātavyaṃ trijagaddhitam // Dak_24.6 //",
    "K10dvavims_tu:3532": " tato 'mitrasaṃrāgaṃ tyaktvā saṃbodhirāgiṇā /",
    "K10dvavims_tu:3533": " prajñābdhau bodhisadratnaṃ sādhanīyaṃ jagacchubhe // Dak_24.7 //",
    "K10dvavims_tu:3534": " etāḥ pāramitāḥ ṣaḍḍhāḥ pūrayitvā yathākramam /",
    "K10dvavims_tu:3535": " sarvān māragaṇāñ jitvā saṃbodhijñānam āpsyate // Dak_24.8 //",
    "K10dvavims_tu:3536": " tata evaṃ mahābhijñaḥ śrīsaṃpadvīryasadguṇaiḥ /",
    "K10dvavims_tu:3537": " sarvasattvahitaṃ kṛtvā saṃbuddhapadam āpsyate // Dak_24.9 //",
    "K10dvavims_tu:3538": " evaṃ yūyaṃ parijñāya saṃbuddhatvaṃ yadīcchatha /",
    "K10dvavims_tu:3539": " evaṃ pāramitāḥ sarvāḥ pūrayedhvaṃ yathākramam // Dak_24.10 //",
    "K10dvavims_tu:3540": " saṃbodhipraṇidhiṃ dhṛtvā caturbrahmavihāriṇaḥ /",
    "K10dvavims_tu:3541": " triratnabhajanaṃ kṛtvā saṃcaradhvaṃ jagaddhite // Dak_24.11 //",
    "K10dvavims_tu:3542": " etatpuṇyānubhāvena sarve yūyaṃ jitendriyāḥ /",
    "K10dvavims_tu:3543": " arhantaḥ prāpya saṃbodhiṃ saṃbuddhapadam āpsyatha // Dak_24.12 //",
    "K10dvavims_tu:3544": " ity ādiṣṭaṃ munīndreṇa śrutvā sarve 'pi bhikṣavaḥ /",
    "K10dvavims_tu:3545": " evam asty iti prābhāṣya prābhyanandan prabodhitāḥ // Dak_24.13 //",
    "K10dvavims_tu:3546": " sabhā sarvāvatī sā 'pi śrutvaitat saṃprasāditāḥ /",
    "K10dvavims_tu:3547": " tatheti prativanditvā prābhyanandat prabodhitāḥ // Dak_24.14 //",
    "K10dvavims_tu:3548": " iti śrīdvāviṃśatyavadānakathāyāṃ puṇyotsāhāvadānasūtraṃ samāptam //",
    "K10dvavims_tu:3549": " ye dharma hetuprabhavā hetuṃ teṣāṃ tathāgato hy avadat /",
    "K10dvavims_tu:3550": " teṣāṃ ca yo nirodha evaṃvādī mahāśramaṇaḥ // śubham //"
}