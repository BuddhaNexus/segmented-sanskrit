{
    "GSP29nysvbh1u:0": " % p.1",
    "GSP29nysvbh1u:1": " nyāyadarśanam",
    "GSP29nysvbh1u:2": " vātsyāyanabhāṣyam",
    "GSP29nysvbh1u:3": " pramaṇato 'rthapratipattau pravṛttisāmarthyād arthavat pramāṇam/",
    "GSP29nysvbh1u:4": " pramāṇam antareṇa nārthapratipattiḥ,",
    "GSP29nysvbh1u:5": " nārhtapratipattim antareṇa pravṛttisāmarthyam/",
    "GSP29nysvbh1u:6": " pramāṇena khalv ayaṃ jñātārtham abhīpsati jihāsati vā/",
    "GSP29nysvbh1u:7": " tasyepsājihāsāprayuktasya samīhā pravṛttir ity ucyate/",
    "GSP29nysvbh1u:8": " sāmrthyaṃ punar asyāḥ phalenābhisambandhaḥ/",
    "GSP29nysvbh1u:9": " samīhamānas tam artham abhīpsan jihāsan vā tam artham āpnoti jahāti vā/",
    "GSP29nysvbh1u:10": " arthas tu sukhaṃ sukhahetuś ca,",
    "GSP29nysvbh1u:11": " duḥkhaṃ duḥkhahetuś ca/",
    "GSP29nysvbh1u:12": " so 'yaṃ pramāṇārtho 'parisaṅkhyeyaḥ,",
    "GSP29nysvbh1u:13": " prāṇabhṛdbhedasyāparisaṅkhyeyatvāt/",
    "GSP29nysvbh1u:14": " arthavati ca pramāṇe pramātā prameyaṃ pramitir ity arthavanti bhavanti/",
    "GSP29nysvbh1u:15": " kasmāt? anyatamāpāye 'rthasyānupapatteḥ/",
    "GSP29nysvbh1u:16": " tatra yasyepsājihāsāprayuktasya pravṛttiḥ sa pramātā,",
    "GSP29nysvbh1u:17": " sa yenārthaṃ pramiṇoti tat pramāṇam,",
    "GSP29nysvbh1u:18": " yo 'rthaḥ pramīyate tat prameyam,",
    "GSP29nysvbh1u:19": " yad arthavijñānaṃ sā pramitiḥ,",
    "GSP29nysvbh1u:20": " catasṛṣu caivaṃvidhāsv arthatattvaṃ parisamāpyate/",
    "GSP29nysvbh1u:21": " kiṃ punas tattvam?",
    "GSP29nysvbh1u:22": " sataś ca sadbhāvo 'sataśüEcāsadbhāvaḥ/",
    "GSP29nysvbh1u:23": " sat sad iti gṛhyamāṇaṃ yathābhūtam aviparītaṃ tattvaṃ bhavati/",
    "GSP29nysvbh1u:24": " % yathābhūtam aviparītaṃ tattvaṃ bhavati/] p.25",
    "GSP29nysvbh1u:25": " asac cāsad iti gṛhyamāṇaṃ yathābhūtam aviparītaṃ tattvaṃ bhavati/",
    "GSP29nysvbh1u:26": " katham uttarasya pramāṇenopalabdhir iti?",
    "GSP29nysvbh1u:27": " saty upalabhyamāne tadanupalabdheḥ pradīpavat/",
    "GSP29nysvbh1u:28": " yathā darśakena dīpena dṛśye gṛhyamāṇe tad iva yan na gṛhyate, tan nāsti/",
    "GSP29nysvbh1u:29": " yady abhaviṣyad idam iva vyajñāsyata,",
    "GSP29nysvbh1u:30": " vijñānābhāvān nāstīti/",
    "GSP29nysvbh1u:31": " evaṃ pramāṇena sati gṛhyamāṇe tad iva yan na gṛhyate,",
    "GSP29nysvbh1u:32": " tan nāsti/ yady abhaviṣyad idam iva vyajñāsyata,",
    "GSP29nysvbh1u:33": " vijñānābhāvān nāstīti/",
    "GSP29nysvbh1u:34": " tad evaṃ sataḥ prakāśakaṃ pramāṇam asad api prakāśayatīti/",
    "GSP29nysvbh1u:35": " sac ca khalu ṣoḍaśadhā vyūḍham upadekṣyate/",
    "GSP29nysvbh1u:36": " tāsāṃ khalv āsāṃ sadvidhānām---",
    "GSP29nysvbh1u:37": " NyS_1,1.1: pramāṇaprameyasaṃśayaprayojanadṛṣṭāntasiddhāntāvayavatarkanirṇayavādajalpavitaṇḍāhetvābhāsacchalajātinigrahasthānānāṃ tattvajñānān niḥśreyasādhigamaḥ //",
    "GSP29nysvbh1u:38": " nirdeśe yathāvacanaṃ vigrahaḥ/",
    "GSP29nysvbh1u:39": " cārthe dvandvasamāsaḥ/",
    "GSP29nysvbh1u:40": " pramāṇādīnāṃ tattvam iti śaiṣikī ṣaṣṭhī/",
    "GSP29nysvbh1u:41": " tattvasya jñānaṃ niḥśreyasasyādhigama iti karmaṇi ṣaṣṭhau/",
    "GSP29nysvbh1u:42": " ta etāvanto vidyamānārthāḥ,",
    "GSP29nysvbh1u:43": " yeṣām aviparītajñānārtham ihopadeśaḥ/",
    "GSP29nysvbh1u:44": " % vidyamānārthā, ...] p/32",
    "GSP29nysvbh1u:45": " so 'yam anavayavena tantrārtha uddiṣṭo veditavyaḥ/",
    "GSP29nysvbh1u:46": " ātmādeḥ khalu prameyasya tattvajñānān niḥśreyasādhigamaḥ/",
    "GSP29nysvbh1u:47": " tac caitad uttarasūtreṇānūdyata iti/",
    "GSP29nysvbh1u:48": " heyam, tasya nirvartakaṃ hānam ātyantikam,",
    "GSP29nysvbh1u:49": " tasyopāyo 'dhigantavya ity etāni catvāry arthapadāni samyag buddhvā niḥśreyasam adhigacchati/",
    "GSP29nysvbh1u:50": " tatra saṃśayādīnāṃ pṛthagvacanam anarthakam --- saṃśayādayo yathāsambhavaṃ pramāṇeṣu prameyeṣu cāntarbhavanto na vyatiricyanta iti?",
    "GSP29nysvbh1u:51": " satyam etat,",
    "GSP29nysvbh1u:52": " imās tu catasro vidyāḥ pṛthakprasthānāḥ prāṇabhṛtām anugrahāyopadiśyante,",
    "GSP29nysvbh1u:53": " yāsāṃ caturthīyam ānvīkṣikī nyāyavidyā/",
    "GSP29nysvbh1u:54": " % -prasthānāḥ prāṇabhṛtām ... ] p.35",
    "GSP29nysvbh1u:55": " tasyāḥ pṛthakprasthānāḥ saṃśayādayaḥ padārthāḥ/",
    "GSP29nysvbh1u:56": " teṣāṃ pṛthagvacanam antareṇādhyātmavidyāmātram iyaṃ syāt,",
    "GSP29nysvbh1u:57": " yathopaniṣadaḥ/",
    "GSP29nysvbh1u:58": " tasmāt saṃśayādibhiḥ padārthaiḥ pṛthak prasthāpyate/",
    "GSP29nysvbh1u:59": " tatra nānupalabdhe na nirṇīte 'rthe nyāyaḥ pravartate, kiṃ tarhi?",
    "GSP29nysvbh1u:60": " saṃśayite 'rthe/",
    "GSP29nysvbh1u:61": " yathoktaṃ --- ``vimṛśya pakṣapratipakṣābhyām arthāvadhāraṇaṃ nirṇayaḥ'' iti/",
    "GSP29nysvbh1u:62": " vimarśaḥ --- saṃśayaḥ/",
    "GSP29nysvbh1u:63": " pakṣapratipakṣau --- nyāyapravṛttiḥ/",
    "GSP29nysvbh1u:64": " arthāvadhāraṇaṃ --- nirṇayas tattvajñānam iti/",
    "GSP29nysvbh1u:65": " sa ca ``ayaṃ kiṃsvid'' iti vastuvimarśamātram anavadhāraṇaṃ jñānaṃ saṃśayaḥ,",
    "GSP29nysvbh1u:66": " prameye 'ntarbhavann evam arthaṃ pṛthag ucyate/",
    "GSP29nysvbh1u:67": " atha prayojanam --- yena prayuktaḥ pravartate,",
    "GSP29nysvbh1u:68": " tat prayojanam/",
    "GSP29nysvbh1u:69": " yam artham abhīpsan jihāsan vā karmārabhate,",
    "GSP29nysvbh1u:70": " % karmārabhate] p.38",
    "GSP29nysvbh1u:71": " tenānena sarve prāṇinaḥ sarvāṇi karmāṇi sarvāś ca vidyā vyāptāḥ,",
    "GSP29nysvbh1u:72": " tadāśrayaś ca nyāyaḥ pravartate/",
    "GSP29nysvbh1u:73": " kaḥ punar ayaṃ nyāyaḥ?",
    "GSP29nysvbh1u:74": " pramāṇair arthaparīkṣaṇaṃ nyāyaḥ/",
    "GSP29nysvbh1u:75": " pratyakṣāgamāśritam anumānam, sānvīkṣā/",
    "GSP29nysvbh1u:76": " pratyakṣāgamābhyām īkṣitasyānvīkṣaṇam anvīkṣā/",
    "GSP29nysvbh1u:77": " tayā pravarttata ity ānvīkṣikī --- nyāyavidyā --- nyāyaśāstram/",
    "GSP29nysvbh1u:78": " yat punar anumānaṃ pratyakṣāgamaviruddhaṃ nyāyābhāsaḥ sa iti/",
    "GSP29nysvbh1u:79": " tatra vādajalpau saprayojanau/",
    "GSP29nysvbh1u:80": " vitaṇḍā tu parīkṣyate/",
    "GSP29nysvbh1u:81": " vitaṇḍayā pravartamāno vaitaṇḍikaḥ/",
    "GSP29nysvbh1u:82": " sa prayojanam anuyukto yadi pratipadyate so 'sya pakṣaḥ so 'sya siddhānta iti,",
    "GSP29nysvbh1u:83": " vaitaṇḍikatvaṃ jahāti/",
    "GSP29nysvbh1u:84": " atha na pratipadyate nāyaṃ laukiko na parīkṣaka ity āpadyate/",
    "GSP29nysvbh1u:85": " athāpi parapakṣapratiṣedhajñāpanaṃ prayojanaṃ bravīti,",
    "GSP29nysvbh1u:86": " etad api tādṛg eva/",
    "GSP29nysvbh1u:87": " yo jñāpayati yo jānāti yena jñāpyate yac ca jñāpyate etac ca pratipadyate yadi,",
    "GSP29nysvbh1u:88": " tadā vaitaṇḍikatvaṃ jahāti/",
    "GSP29nysvbh1u:89": " atha na pratipadyate,",
    "GSP29nysvbh1u:90": " parapakṣapratiṣedhajñāpanaṃ prayojanam ity etad asya vākyam anarthakaṃ bhavati/",
    "GSP29nysvbh1u:91": " vākyasamūhaś ca sthāpanāhīno vitaṇḍā,",
    "GSP29nysvbh1u:92": " tasya yady abhidheyaṃ pratipadyate,",
    "GSP29nysvbh1u:93": " so 'sya pakṣaḥ sthāpanīyo bhavati/",
    "GSP29nysvbh1u:94": " atha na pratipadyate,",
    "GSP29nysvbh1u:95": " pralāpamātram anarthakaṃ bhavati,",
    "GSP29nysvbh1u:96": " vitaṇḍātvaṃ nivartata iti/",
    "GSP29nysvbh1u:97": " atha dṛṣṭāntaḥ pratyakṣaviṣayo 'rthaḥ,",
    "GSP29nysvbh1u:98": " yatra laukikaparīkṣakāṇāṃ darśanaṃ na vyāhanyate/",
    "GSP29nysvbh1u:99": " sa ca prameyam/",
    "GSP29nysvbh1u:100": " tasya pṛthagvacanaṃ ca tadāśrayāv anumānāgamau,",
    "GSP29nysvbh1u:101": " tasmin sati syātām anumānāgamau asati ca na syātām/",
    "GSP29nysvbh1u:102": " tadāśrayā ca nyāyapravṛttiḥ/",
    "GSP29nysvbh1u:103": " dṛṣṭāntavirodhena ca parapakṣapratiṣedho vacanīyo bhavati,",
    "GSP29nysvbh1u:104": " dṛṣṭāntasamādhinā ca svapakṣaḥ sādhanīyo bhavati/",
    "GSP29nysvbh1u:105": " nāstikaś ca dṛṣṭāntam abhyupagacchann āstikatvaṃ jahāti/",
    "GSP29nysvbh1u:106": " anabhyupagacchan kiṃsādhanaḥ param upālabheteti/",
    "GSP29nysvbh1u:107": " niruktena ca dṛṣṭāntena śakyam abhidhātuṃ ``sādhyasādharmyāt taddharmabhāvī dṛṣṭānta udāharaṇam'' ``tadviparyayād viparītam'' iti/",
    "GSP29nysvbh1u:108": " asty ayam ity anujñāyamāno 'rthaḥ siddhāntaḥ/",
    "GSP29nysvbh1u:109": " sa ca prameyam/",
    "GSP29nysvbh1u:110": " tasya pṛthagvacanaṃ satsu siddhāntabhedeṣu vādajalpavitaṇḍāḥ pravartante,",
    "GSP29nysvbh1u:111": " nāto 'nyatheti/",
    "GSP29nysvbh1u:112": " sādhanīyārthasya yāvati śabdasamūhe siddhiḥ parisamāpyate tasya pañcāvayavāḥ pratijñādayaḥ,",
    "GSP29nysvbh1u:113": " samūham apekṣyāvayavā ucyante/",
    "GSP29nysvbh1u:114": " teṣu pramāṇasamavāyaḥ,",
    "GSP29nysvbh1u:115": " āgamaḥ pratijñā/",
    "GSP29nysvbh1u:116": " hetur anumānam/",
    "GSP29nysvbh1u:117": " udāharaṇaṃ pratyakṣam/",
    "GSP29nysvbh1u:118": " upanayanam upamānam/",
    "GSP29nysvbh1u:119": " sarveṣām ekārthasamavāye sāmarthyapradarśanaṃ nigamanam iti/",
    "GSP29nysvbh1u:120": " so 'yaṃ paramo nyāya iti/",
    "GSP29nysvbh1u:121": " etena vādajalpavitaṇḍāḥ pravartante nāto 'nyatheti/",
    "GSP29nysvbh1u:122": " tadāśrayā ca tattvavyavasthā/",
    "GSP29nysvbh1u:123": " te caite 'vayavāḥ śabdaviśeṣāḥ santaḥ prameye 'ntarbhūtā evamarthaṃ pṛthag ucyanta iti/",
    "GSP29nysvbh1u:124": " tarko na pramāṇasaṃgṛhīto,",
    "GSP29nysvbh1u:125": " na pramāṇāntaram,",
    "GSP29nysvbh1u:126": " pramāṇānām anugrāhakas tattvajñānāya kalpate/",
    "GSP29nysvbh1u:127": " tasyodāharaṇam --- kim idaṃ janma kṛtakena hetunā nirvartyate,",
    "GSP29nysvbh1u:128": " āhosvid akṛtakena,",
    "GSP29nysvbh1u:129": " athākasmikam iti?",
    "GSP29nysvbh1u:130": " % -ākasmikam iti?] p.54",
    "GSP29nysvbh1u:131": " evam avijñāte 'rthe kāraṇopapattyā ūhaḥ pravarttate --- yadi kṛtakena hetunā nirvartyate,",
    "GSP29nysvbh1u:132": " hetūcchedād upapanno 'yaṃ janmocchedaḥ/",
    "GSP29nysvbh1u:133": " athākṛtakena hetunā,",
    "GSP29nysvbh1u:134": " tato hetūcchedasyāśakyatvād anupapanno janmocchedaḥ/",
    "GSP29nysvbh1u:135": " athākasmikam,",
    "GSP29nysvbh1u:136": " ato 'kasmān nirvartyamānaṃ na punar nivartsyatīti nivṛttikāraṇaṃ nopapadyate,",
    "GSP29nysvbh1u:137": " tena janmānuccheda iti/",
    "GSP29nysvbh1u:138": " etasmiṃs tarkaviṣaye karmanimittaṃ janmeti pramāṇāni pravarttamānāni tarkeṇānugṛhante,",
    "GSP29nysvbh1u:139": " tattvajñānaviṣayasya vibhāgāt tattvajñānāya kalpate tarka iti/",
    "GSP29nysvbh1u:140": " so 'yam itthambhūtas tarkaḥ pramāṇasahito vāde sādhanāyopālambhāya cārthasya bhavatīty evam arthaṃ pṛghag ucyate prameyāntarbhūto 'pīti/",
    "GSP29nysvbh1u:141": " nirṇayas tattvajñānaṃ pramāṇānāṃ phalam,",
    "GSP29nysvbh1u:142": " tadavasāno vādaḥ,",
    "GSP29nysvbh1u:143": " tasya pālanārthaṃ jalpaviṭaṇḍe/",
    "GSP29nysvbh1u:144": " tāv etau tarkanirṇayau lokayātrāṃ vahata iti/",
    "GSP29nysvbh1u:145": " so 'yaṃ nirṇayaḥ prameyāntarbhūta evamarthaṃ pṛthag uddīṣṭa iti/",
    "GSP29nysvbh1u:146": " vādaḥ khalu nānāpravaktṛkaḥ pratyadhikaraṇasādhano 'nyatarādhikaraṇanirṇayāvasāno vākyasamūhaḥ/",
    "GSP29nysvbh1u:147": " % vākyasamūhaḥ/] p.58",
    "GSP29nysvbh1u:148": " pṛthag uddiṣṭa upalakṣaṇārtham/",
    "GSP29nysvbh1u:149": " upalakṣitena vyavahāras tattvajñānāya bhavatīti/",
    "GSP29nysvbh1u:150": " ``tadviśeṣau jalpavitaṇḍe tattvādhyavasāyasaṃrakṣaṇārtham'' ity uktam/",
    "GSP29nysvbh1u:151": " nigrahasthānebhyaḥ pṛthag uddhiṣṭā hetvābhāsā vāde codanīyā bhaviṣyantīti/",
    "GSP29nysvbh1u:152": " jalpavitaṇḍayos tu nigrahasthānānīti/",
    "GSP29nysvbh1u:153": " chalajātinigrahasthānānāṃ pṛthagupadeśa upalakṣaṇārtham iti/",
    "GSP29nysvbh1u:154": " upalakṣitānāṃ svavākye parivarjanam,",
    "GSP29nysvbh1u:155": " chalajātinigrahasthānānāṃ paravākye paryanuyogaḥ/",
    "GSP29nysvbh1u:156": " jāteś ca pareṇa prayujyamānāyāḥ sulabhaḥ samādhiḥ,",
    "GSP29nysvbh1u:157": " svayaṃ ca sukaraḥ prayoga iti/",
    "GSP29nysvbh1u:158": " seyam ānvīkṣikī pramāṇādibhiḥ padārthair vibhajyamānā ---",
    "GSP29nysvbh1u:159": " pradīpaḥ sarvavidyānām upāyaḥ sarvakarmaṇām/",
    "GSP29nysvbh1u:160": " āśrayaḥ sarvadharmāṇāṃ vidyoddeśe prakīrtitā//",
    "GSP29nysvbh1u:161": " tad idaṃ tattvajñānaṃ niḥśreyasādhigamārthaṃ yathāvidyaṃ veditavyam/",
    "GSP29nysvbh1u:162": " iha tv adhyātmavidyāyām ātmādijñānaṃ tattvajñānam/",
    "GSP29nysvbh1u:163": " niḥśreyasādhigamo 'pavargaprāptiḥ//1//",
    "GSP29nysvbh1u:164": " tat khalu niḥśreyasaṃ kiṃ tattvajñānāntaram eva bhavati?",
    "GSP29nysvbh1u:165": " nety ucyate/",
    "GSP29nysvbh1u:166": " kiṃ tarhi? tattvajñānāt ---",
    "GSP29nysvbh1u:167": " NyS_1,1.2: duḥkhajanmapravṛttidoṣamithyājñānām uttarottarāpāye tadanantarāpāyād apavargaḥ //",
    "GSP29nysvbh1u:168": " tatrātmādyapavargaparyantaprameye mithyājñānam anekaprakārakaṃ varttate/",
    "GSP29nysvbh1u:169": " ātmani tāvan nāstīti,",
    "GSP29nysvbh1u:170": " anātmani ātmeti duḥkhe sukham iti anitye nityam ity atrāṇe trāṇam iti,",
    "GSP29nysvbh1u:171": " % atrāṇe trāṇam iti] p.76",
    "GSP29nysvbh1u:172": " sabhaye nirbhayam iti,",
    "GSP29nysvbh1u:173": " jugupsite 'bhimatam iti,",
    "GSP29nysvbh1u:174": " hātavye apratihātavyam iti,",
    "GSP29nysvbh1u:175": " pravṛttau nāsti karma,",
    "GSP29nysvbh1u:176": " nāsti karmaphalam iti,",
    "GSP29nysvbh1u:177": " doṣeṣu nāyaṃ doṣanimittaḥ saṃsāra iti,",
    "GSP29nysvbh1u:178": " pretyabhāve nāsti jantur jīvo vā sattva ātmā vā,",
    "GSP29nysvbh1u:179": " yaḥ preyāt,",
    "GSP29nysvbh1u:180": " pretya ca bhaved iti,",
    "GSP29nysvbh1u:181": " animittaṃ janma,",
    "GSP29nysvbh1u:182": " animitto janmoparama ity ādimān pretyabhāvaḥ,",
    "GSP29nysvbh1u:183": " anantaś ceti,",
    "GSP29nysvbh1u:184": " naimittikaḥ sann akarmanimittaḥ pretyabhāva iti,",
    "GSP29nysvbh1u:185": " dehendriyabuddhivedanāsantānocchedapratisandhānābhyāṃ nirātmakaḥ pretyabhāva iti/",
    "GSP29nysvbh1u:186": " apavarge bhīṣmaḥ khalv ayaṃ sarvakāyoparamaḥ,",
    "GSP29nysvbh1u:187": " sarvaviprayoge 'pavarge bahu ca bhadrakaṃ lupyata iti kathaṃ buddhimān sarvasukhocchedam acaitanyam amum apavargaṃ rocayed iti/",
    "GSP29nysvbh1u:188": " etasmān mithyājñānād anukūleṣu rāgaḥ,",
    "GSP29nysvbh1u:189": " pratikūleṣu dveṣaḥ/",
    "GSP29nysvbh1u:190": " rāgadveṣādhikārāc cāsatyerṣyamāyālobhādayo doṣā bhavanti/",
    "GSP29nysvbh1u:191": " doṣaiḥ prayuktaḥ śarīreṇa pravarttamāno hiṃsāsteyapratiṣiddhamaithunāny ācarati,",
    "GSP29nysvbh1u:192": " vācānṛtaparuṣasūcanāsambaddhāni,",
    "GSP29nysvbh1u:193": " manasā paradrohaṃ paradravyābhīpsāṃ nāstikyaṃ ceti/",
    "GSP29nysvbh1u:194": " seyaṃ pāpātmikā pravṛttir adharmāya/",
    "GSP29nysvbh1u:195": " atha śubhā --- śarīreṇa dānaṃ paritrāṇaṃ paricaraṇaṃ ca,",
    "GSP29nysvbh1u:196": " vācā satyaṃ hitaṃ priyaṃ svādhyāyaṃ ceti,",
    "GSP29nysvbh1u:197": " manasā dayām aspṛhāṃ śraddhāṃ ceti/",
    "GSP29nysvbh1u:198": " seyaṃ dharmāya/",
    "GSP29nysvbh1u:199": " atra pravṛttisādhanau dharmādharmau pravṛttiśabdenoktau,",
    "GSP29nysvbh1u:200": " yathānnasādhanāḥ prāṇāḥ ``annaṃ vai prāṇinaḥ prāṇā''iti/",
    "GSP29nysvbh1u:201": " seyaṃ pravṛttiḥ kutsitasyābhipūjitasya ca janmanaḥ kāraṇam/",
    "GSP29nysvbh1u:202": " janma punaḥ śarīrendriyabuddhīnāṃ nikāyaviśiṣṭaḥ prādurbhāvaḥ,",
    "GSP29nysvbh1u:203": " tasmin sati duḥkham/",
    "GSP29nysvbh1u:204": " tat punaḥ pratikūlavedanīyaṃ bādhanā pīḍā tāpa iti/",
    "GSP29nysvbh1u:205": " ta ime mithyājñānādayo duḥkhāntā dharmā avicchedenaiva pravartamānāḥ saṃsāra iti/",
    "GSP29nysvbh1u:206": " yadā tu tattvajñānān mithyājñānam apaiti,",
    "GSP29nysvbh1u:207": " tadā mithyājñānāpāye doṣā apayanti,",
    "GSP29nysvbh1u:208": " doṣāpāye pravṛttir apaiti,",
    "GSP29nysvbh1u:209": " % pravṛttir apaiti,] p.80",
    "GSP29nysvbh1u:210": " pravṛttyapāye janmāpaiti,",
    "GSP29nysvbh1u:211": " janmāpāye duḥkham apaiti,",
    "GSP29nysvbh1u:212": " duḥkhāpāye ca ātyantiko 'pavargo niḥśreyasam iti/",
    "GSP29nysvbh1u:213": " tattvajñānaṃ tu khalu mithyājñānaviparyayeṇa vyākhyātam/",
    "GSP29nysvbh1u:214": " ātmani --- tāvad astīti,",
    "GSP29nysvbh1u:215": " anātmani --- anātmeti,",
    "GSP29nysvbh1u:216": " evaṃ duḥkhe 'nitye 'trāṇe sabhaye jugupsite hātavye ca yathāviṣayaṃ veditavyam,",
    "GSP29nysvbh1u:217": " pravṛttau --- asti karma,",
    "GSP29nysvbh1u:218": " asti karmaphalam iti,",
    "GSP29nysvbh1u:219": " doṣeṣu --- doṣanimitto 'yaṃ saṃsāra iti,",
    "GSP29nysvbh1u:220": " pretyabhāve khalu --- asti jantur jīvaḥ sattva ātmā vā,",
    "GSP29nysvbh1u:221": " yaḥ pretya bhaved iti,",
    "GSP29nysvbh1u:222": " nimittavaj janma,",
    "GSP29nysvbh1u:223": " nimittavān janmoparama ity anādiḥ pretyabhāvo 'pavargānta iti,",
    "GSP29nysvbh1u:224": " naimittikaḥ san pretyabhāvaḥ pravṛttinimitta iti,",
    "GSP29nysvbh1u:225": " sātmakaḥ san dehendriyabuddhivedanāsantānocchedapratisandhānābhyāṃ pravarttata iti,",
    "GSP29nysvbh1u:226": " apavarge śāntaḥ khalv ayaṃ sarvaviprayogaḥ sarvoparamo 'pavargaḥ,",
    "GSP29nysvbh1u:227": " bahu ca kṛcchaṃ ghoraṃ pāpakaṃ lupyata iti kathaṃ buddhimān sarvaduḥkhocchedaṃ sarvaduḥkhāsaṃvidam apavargaṃ na rocayed iti,",
    "GSP29nysvbh1u:228": " % -m apavargaṃ na rocayed iti,] p.83",
    "GSP29nysvbh1u:229": " tad yathā madhuviṣasampṛktānnam anādeyam iti,",
    "GSP29nysvbh1u:230": " evaṃ sukhaṃ duḥkhānuṣaktam anādeyam iti//2//",
    "GSP29nysvbh1u:231": " trividhā cāsya śāstrasya pravṛttiḥ,",
    "GSP29nysvbh1u:232": " --- uddeśo lakṣaṇaṃ parīkṣā ceti/",
    "GSP29nysvbh1u:233": " tatra nāmadheyena padārthamātrasyābhidhānam uddśaḥ/",
    "GSP29nysvbh1u:234": " % nāmadheyena ... uddeśaḥ/] p.84",
    "GSP29nysvbh1u:235": " tatroddiṣṭasya tattvavyavacchedako dharmao lakṣaṇam/",
    "GSP29nysvbh1u:236": " lakṣitasya yathālakṣaṇam upapadyate na veti pramāṇair avadhāraṇaṃ parīkṣā/",
    "GSP29nysvbh1u:237": " tatroddiṣṭasya pravibhaktasya lakṣaṇam ucyate,",
    "GSP29nysvbh1u:238": " % -ddiṣṭasya pravibhaktasya lakṣaṇam ucyate,] p.85",
    "GSP29nysvbh1u:239": " yathā --- pramāṇānāṃ prameyasya ca/",
    "GSP29nysvbh1u:240": " uddhiṣṭasya lakṣitasya ca vibhāgavacanam,",
    "GSP29nysvbh1u:241": " yathā --- chalasya ``vacanavighāto 'rthavikalpopapattyā cchalam'',",
    "GSP29nysvbh1u:242": " ``tat trividham'' iti/",
    "GSP29nysvbh1u:243": " athoddiṣṭasya vibhāgavacanam ---",
    "GSP29nysvbh1u:244": " NyS_1,1.3: pratyakṣānumānopamānaśabdāḥ pramāṇāni //",
    "GSP29nysvbh1u:245": " akṣasyākṣasya prativiṣayaṃ vṛttiḥ pratyakṣam/",
    "GSP29nysvbh1u:246": " vṛttis tu --- sannikarṣaḥ, jñānaṃ vā/",
    "GSP29nysvbh1u:247": " yadā sannikarṣas tadā jñānaṃ pramitiḥ,",
    "GSP29nysvbh1u:248": " yadā jñānam,",
    "GSP29nysvbh1u:249": " tadā hānopādānopekṣābuddhayaḥ phalam/",
    "GSP29nysvbh1u:250": " anumānaṃ --- mitena liṅgena liṅgino 'rthasya paścān mānam anumānam/",
    "GSP29nysvbh1u:251": " upamānaṃ --- sāmīpyajñānaṃ --- yathā gaur evaṃ gavaya iti/",
    "GSP29nysvbh1u:252": " sāmīpyaṃ tu sāmānyayogaḥ/",
    "GSP29nysvbh1u:253": " śabdaḥ --- śabdyate 'nenārtha ity abhidhīyate jñāpyate/",
    "GSP29nysvbh1u:254": " upalabdhisādhanāni pramāṇāni samākhyānirvacanasāmarthyāt boddhavyam/",
    "GSP29nysvbh1u:255": " pramīyate 'neneti karaṇārthābhidhāno hi pramāṇaśabdaḥ/",
    "GSP29nysvbh1u:256": " tadviśeṣasamākhyāyā api tathaiva vyākhyānam/",
    "GSP29nysvbh1u:257": " kiṃ punaḥ pramāṇāni prameyam abhisaṃplavante?",
    "GSP29nysvbh1u:258": " atha pratiprameyaṃ vyavatiṣṭhanta iti?",
    "GSP29nysvbh1u:259": " ubhayathā darśanam,",
    "GSP29nysvbh1u:260": " ``asty ātmā'' ity āptopadeśāt pratīyate,",
    "GSP29nysvbh1u:261": " tatrānumānam --- ``icchādveṣaprayatnasukhaduḥkhajñānāny ātmano liṅgam'' iti,",
    "GSP29nysvbh1u:262": " pratyakṣaṃ --- yuñjānasya yogasamādhijam ``ātmamanasoḥ saṃyogaviśeṣād ātmā pratyakṣa'' iti/",
    "GSP29nysvbh1u:263": " agnir āptopadeśāt pratīyate ``atrāgniḥ''iti,",
    "GSP29nysvbh1u:264": " pratyāsīdatā dhūmadarśanenānumīyate,",
    "GSP29nysvbh1u:265": " pratyāsannena ca pratyakṣata upalabhyate/",
    "GSP29nysvbh1u:266": " vyavasthā punaḥ --- ``agnihotra juhuyāt svargakāmaḥ'' iti,",
    "GSP29nysvbh1u:267": " laukikasya svarge na liṅgadarśanam,",
    "GSP29nysvbh1u:268": " na pratyakṣam/",
    "GSP29nysvbh1u:269": " stanayitnuśabde śrūyamāṇe śabdahetor anumānam,",
    "GSP29nysvbh1u:270": " tatra na pratyakṣam, nāgamaḥ/",
    "GSP29nysvbh1u:271": " pāṇau pratyakṣata upalabhyamāne nānumānam, nāgama iti/",
    "GSP29nysvbh1u:272": " sā ceyaṃ pramitiḥ pratyakṣaparā/",
    "GSP29nysvbh1u:273": " jijñāsitam artham āptopadeśāt pratipadyamāno liṅgadarśanenāpi bubhutsate,",
    "GSP29nysvbh1u:274": " % bubhutsate,] p.93",
    "GSP29nysvbh1u:275": " liṅgadarśanānumitaṃ ca pratyakṣato didṛkṣate,",
    "GSP29nysvbh1u:276": " upalabdhe 'rthe jijñāsā nivarttate/",
    "GSP29nysvbh1u:277": " pūrvoktam udāharaṇam ``agniḥ'' iti/",
    "GSP29nysvbh1u:278": " pramātuḥ pramāṇānāṃ sambhavo 'bhisaṃplavaḥ,",
    "GSP29nysvbh1u:279": " asambhavo vyavastheti//3//",
    "GSP29nysvbh1u:280": " iti trisūtrībhāṣyam/",
    "GSP29nysvbh1u:281": " atha vibhaktānāṃ lakṣaṇavacanam iti/",
    "GSP29nysvbh1u:282": " NyS_1,1.4: indriyārthasannikarṣottpannaṃ jñānam avyapadeśyam avyabhicāri vyavasāyātmakaṃ pratyakṣam //",
    "GSP29nysvbh1u:283": " indriyasyārthena sannikarṣād utpadyate yaj jñānaṃ tat pratyakṣam/",
    "GSP29nysvbh1u:284": " na tarhīdānīm idaṃ bhavati,",
    "GSP29nysvbh1u:285": " ātmā manasā saṃyujyate,",
    "GSP29nysvbh1u:286": " mana indriyeṇa,",
    "GSP29nysvbh1u:287": " indriyam artheneti?",
    "GSP29nysvbh1u:288": " nedaṃ kāraṇāvadhāraṇam --- etāvat pratyakṣe kāraṇam iti,",
    "GSP29nysvbh1u:289": " kiṃ tu viśiṣṭakāraṇavacanam iti/",
    "GSP29nysvbh1u:290": " yat pratyakṣajñānasya viśiṣṭakāraṇaṃ tad ucyate,",
    "GSP29nysvbh1u:291": " yat tu samānam anumānādijñānasya,",
    "GSP29nysvbh1u:292": " na tannivarttata iti/",
    "GSP29nysvbh1u:293": " manasas tarhīndriyeṇa saṃyogo vaktavyaḥ?",
    "GSP29nysvbh1u:294": " bhidyamānasya pratyakṣajñānasya nāyaṃ bhidyata iti samānatvān nokta iti/",
    "GSP29nysvbh1u:295": " yāvad arthaṃ vai nāmadheyaśabdās tair arthasampratyayaḥ,",
    "GSP29nysvbh1u:296": " arthasampratyayāc ca vyavahāraḥ/",
    "GSP29nysvbh1u:297": " tatredam indriyārthasannikarṣād utpannam arthajñānaṃ ``rūpam'' iti vā,",
    "GSP29nysvbh1u:298": " ``rasaḥ'' ity evaṃ vā bhavati,",
    "GSP29nysvbh1u:299": " rūparasaśabdāś ca viṣayanāmadheyam/",
    "GSP29nysvbh1u:300": " tena vyapadiśyate jñānaṃ --- rūpam iti jānīte,",
    "GSP29nysvbh1u:301": " rasa iti jānīte/",
    "GSP29nysvbh1u:302": " nāmadheyaśabdena vyapadiśyamānaṃ sat śābdaṃ prasajyate,",
    "GSP29nysvbh1u:303": " ata āha --- avyapadeśyam iti/",
    "GSP29nysvbh1u:304": " yad idam anupayukte śabdārthasanbandhe 'rthajñānam,",
    "GSP29nysvbh1u:305": " na tat nāmadheyaśabdena vyapadiśyate,",
    "GSP29nysvbh1u:306": " gṛhīte 'pi ca śabdārthasambandhe 'syārthasyāyaṃ śabdo nāmadheyam iti/",
    "GSP29nysvbh1u:307": " yadā tu so 'rtho gṛhyate,",
    "GSP29nysvbh1u:308": " % gṛhyate,] p.111",
    "GSP29nysvbh1u:309": " tadā tat pūrvasmād arthajñānān na viśiṣyate,",
    "GSP29nysvbh1u:310": " tad arthavijñānaṃ tādṛg eva bhavati/",
    "GSP29nysvbh1u:311": " tasya tv arthajñānasyānyaḥ samākhyāśabdo nāstīti,",
    "GSP29nysvbh1u:312": " yena pratīyamānaṃ vyavahārāya lakpeta/",
    "GSP29nysvbh1u:313": " na cāpratīyamānena vyavahāraḥ/",
    "GSP29nysvbh1u:314": " tasmāj jñeyasyārthasya saṃjñāśabdenetikaraṇayuktena nirdiśyate --- rūpam iti jñānam,",
    "GSP29nysvbh1u:315": " rasa iti jñānam iti/",
    "GSP29nysvbh1u:316": " tad evam arthajñānakāle sa na samākhyāśabdo vyāpriyate,",
    "GSP29nysvbh1u:317": " vyavahārakāle tu vyāpriyate/",
    "GSP29nysvbh1u:318": " tasmād aśābdam arthajñānam indriyārthasannikarṣotpannam iti/",
    "GSP29nysvbh1u:319": " grīṣme marīcayo bhaumenoṣmaṇā saṃsṛṣṭāḥ spandamānā dūrasthasya cakṣuṣā sannikṛṣyante,",
    "GSP29nysvbh1u:320": " tatrendriyārthasannikarṣād udakam iti jñānam utpadyate,",
    "GSP29nysvbh1u:321": " tac ca pratyakṣaṃ prasajyata ity ata āha --- avyabhicārīti/",
    "GSP29nysvbh1u:322": " yad atasmiṃs tad iti tad vyabhicāri pratyakṣam iti/",
    "GSP29nysvbh1u:323": " dūrāc cakṣuṣā hy ayam arthaṃ paśyan nāvadhārayati dhūma iti vā reṇur iti vā/",
    "GSP29nysvbh1u:324": " tad etad indriyārthasannikarṣotpannam anavadhāraṇajñānaṃ pratyakṣaṃ prasajyata ity ata āha --- vyavasāyātmakam iti/",
    "GSP29nysvbh1u:325": " na caitan mantavyam --- ātmamanaḥsannikarṣajam evānavadhāraṇajñānam iti/",
    "GSP29nysvbh1u:326": " cakṣuṣā hy ayam arthaṃ paśyan nāvadhārayati,",
    "GSP29nysvbh1u:327": " % hy ayam arthaṃ paśyan nāvadhārayati,] p.122",
    "GSP29nysvbh1u:328": " yathā cendriyeṇopalabdham arthaṃ manasopalabhate,",
    "GSP29nysvbh1u:329": " evam indriyeṇānavadhārayan manasā nāvadhārayati/",
    "GSP29nysvbh1u:330": " yac ca tadindriyānavadhāraṇapūrvakaṃ manasānavadhāraṇaṃ tad viśeṣāpekṣaṃ vimarśamātraṃ saṃśayaḥ,",
    "GSP29nysvbh1u:331": " na pūrvam iti/",
    "GSP29nysvbh1u:332": " sarvatra pratyakṣaviṣaye jñātur indriyeṇa vyavasāyaḥ,",
    "GSP29nysvbh1u:333": " % vyavasāyaḥ,] p.123",
    "GSP29nysvbh1u:334": " paścān manasāanuvyavasāyaḥ,",
    "GSP29nysvbh1u:335": " upahatendriyāṇām anuvyavasāyābhāvād iti/",
    "GSP29nysvbh1u:336": " ātmādiṣu sukhādiṣu ca pratyakṣalakṣaṇaṃ vaktavyam,",
    "GSP29nysvbh1u:337": " anindriyārthasannikarṣajaṃ hi tad iti/",
    "GSP29nysvbh1u:338": " indriyasya vai sato manasa indriyebhyaḥ pṛthagupadeśo dharmabhedāt,",
    "GSP29nysvbh1u:339": " bhautikānīndriyāṇi niyataviṣayāṇi,",
    "GSP29nysvbh1u:340": " % -nīndriyāṇi niyataviṣayāṇi,] p.124",
    "GSP29nysvbh1u:341": " saguṇānāṃ caiṣām indriyabhāva iti,",
    "GSP29nysvbh1u:342": " manas tv abhautikaṃ sarvaviṣayaṃ ca,",
    "GSP29nysvbh1u:343": " nāsya saguṇasyendriyabhāva iti/",
    "GSP29nysvbh1u:344": " sati cendriyārthasannikarṣe sannidhim asannidhiṃ cāsya yugapajjñānānutpattikāraṇaṃ vakṣyāmaḥ iti/",
    "GSP29nysvbh1u:345": " % -m asannidhiṃ ... vakṣyāmaḥ iti/] p.129",
    "GSP29nysvbh1u:346": " manasaś cendriyabhāvān na vācyaṃ lakṣaṇāntaram iti/",
    "GSP29nysvbh1u:347": " tantrāntarasamācārāc caitat pratyetavyam iti/",
    "GSP29nysvbh1u:348": " paramatam apratiṣiddham anumatam iti hi tantrayuktiḥ/",
    "GSP29nysvbh1u:349": " vyākhyātaṃ pratyakṣam//4//",
    "GSP29nysvbh1u:350": " NyS_1,1.5: atha tatpūrvakaṃ trividham anumānaṃ pūrvavac cheṣavat sāmānyato dṛṣṭaṃ ca //",
    "GSP29nysvbh1u:351": " tatpūrvakam ity anena liṅgaliṅginoḥ sambandhadarśanaṃ liṅgadarśanaṃ cābhisambadhyate/",
    "GSP29nysvbh1u:352": " liṅgaliṅginoḥ sambaddhayor darśanena liṅgasmṛtir abhisambadhyate/",
    "GSP29nysvbh1u:353": " smṛtyā liṅgadarśanena cāpratyakṣo 'rtho 'numīyate/",
    "GSP29nysvbh1u:354": " pūrvavad iti --- yatra kāraṇena kāryam anumīyate,",
    "GSP29nysvbh1u:355": " yathā meghonnatyā bhaviṣyati vṛṣṭir iti/",
    "GSP29nysvbh1u:356": " śeṣavat tad --- yatra kāryeṇa kāraṇam anumīyate,",
    "GSP29nysvbh1u:357": " pūrvodakaviparītam udakaṃ nadyāḥ pūrṇatvaṃ śīghratvañ ca dṛṣṭvā srotaso 'numīyate bhūtā vṛṣṭir iti/",
    "GSP29nysvbh1u:358": " sāmānyatodṛṣṭam --- vrajyāpūrvakam anyatra dṛṣṭasya ṇyatra darśanam iti,",
    "GSP29nysvbh1u:359": " % dṛṣṭasya ṇyatra darśanam iti,] p.149",
    "GSP29nysvbh1u:360": " tathā cādityasya,",
    "GSP29nysvbh1u:361": " tasmād asty apratyakṣāpy ādityasya vrajyeti/",
    "GSP29nysvbh1u:362": " atha vā pūrvavad iti --- yatra yathāpūrvaṃ pratyakṣabhūtayor anyataradarśanenānyatarasyānumānam,",
    "GSP29nysvbh1u:363": " 'pratyakṣasyānumānam,",
    "GSP29nysvbh1u:364": " yathā dhūmenāgnir iti/",
    "GSP29nysvbh1u:365": " śeṣavan nāma pariśeṣaḥ,",
    "GSP29nysvbh1u:366": " sa ca prasaktapratiṣedhe ṇyatrāprasaṅgāc chiṣyamāṇe sampratyayaḥ,",
    "GSP29nysvbh1u:367": " yathā sad anityam evamādinā dravyaguṇakarmaṇām aviśeṣeṇa sāmānyaviśeṣasamavāyebhyo vibhaktasya śabdasya,",
    "GSP29nysvbh1u:368": " tasmin dravyakarmaguṇasaṃśaye,",
    "GSP29nysvbh1u:369": " na dravyam,",
    "GSP29nysvbh1u:370": " ekadravyatvāt,",
    "GSP29nysvbh1u:371": " na karma,",
    "GSP29nysvbh1u:372": " śabdāntarahetutvāt,",
    "GSP29nysvbh1u:373": " yas tu śiṣyate so .yam iti śabdasya guṇatvapratipattiḥ/",
    "GSP29nysvbh1u:374": " %śabdasya guṇatvapratipattiḥ/] p.156",
    "GSP29nysvbh1u:375": " sāmānyatodṛṣṭaṃ nāma --- yatrāpratyakṣe liṅgaliṅginoḥ sambandhe kenacid arthena liṅgasya sāmānyād apratyakṣo liṅgī gamyate,",
    "GSP29nysvbh1u:376": " yathecchādibhir ātmā,",
    "GSP29nysvbh1u:377": " icchādayo guṇāḥ,",
    "GSP29nysvbh1u:378": " % guṇāḥ,] p.157",
    "GSP29nysvbh1u:379": " guṇāś ca dravyasaṃsthānāḥ,",
    "GSP29nysvbh1u:380": " tad tad eṣāṃ sthānaṃ sa ātmeti/",
    "GSP29nysvbh1u:381": " vibhāgavacanād eva trividham iti siddhe trividhavacanaṃ mahato mahāviṣayasya nyāyasya laghīyasā sūtreṇopadeśāt paraṃ vākyalāghavaṃ manyamānasyānyasmin vākyalāghave 'nādaraḥ/",
    "GSP29nysvbh1u:382": " tathā cāyam itthaṃbhūtena vākyavikalpena pravṛttaḥ siddhānte chale śabdādiṣu ca bahulaṃ samācāraḥ śāstra iti/",
    "GSP29nysvbh1u:383": " sadviṣayaṃ ca pratyakṣaṃ sadasadviṣayaṃ cānumānam/",
    "GSP29nysvbh1u:384": " kasmāt?/",
    "GSP29nysvbh1u:385": " traikālyagrahaṇāt ---",
    "GSP29nysvbh1u:386": " trikālayuktā arthā anumānena gṛhyante,",
    "GSP29nysvbh1u:387": " bhaviṣyatīty anumīyate,",
    "GSP29nysvbh1u:388": " bhavatīti,",
    "GSP29nysvbh1u:389": " cābhūd iti ca,",
    "GSP29nysvbh1u:390": " asac ca khalv attam anāgataṃ ceti//5//",
    "GSP29nysvbh1u:391": " athopamānam ---",
    "GSP29nysvbh1u:392": " NyS_1,1.6: prasiddhasādharmyāt sādhyasādhanam upamānam //",
    "GSP29nysvbh1u:393": " prajñātena sāmānyāt prajñāpanīyasya prajñāpanam upamānam iti/",
    "GSP29nysvbh1u:394": " yathā gaur evaṃ gavaya iti/",
    "GSP29nysvbh1u:395": " kiṃ punar atropamānena kriyate?",
    "GSP29nysvbh1u:396": " yadā khalv ayaṃ gavā samānadharmaṃ pratipadyate tadā pratyakṣatas tam arthaṃ pratipadyata iti,",
    "GSP29nysvbh1u:397": " samākhyāsambandhapratipattir upamānārtha ity āha/",
    "GSP29nysvbh1u:398": " yathā gaur evaṃ gavaya ity upamāne prayukte gavā samānadharmam artham indriyārthasannikarṣād upalabhamāno 'sya gavayaśabdaḥ saṃjñeti saṃjñāsaṃjñisambandhaṃ pratipadyata iti/",
    "GSP29nysvbh1u:399": " % gaur evaṃ gavaya ... pratipadyata iti] p.170",
    "GSP29nysvbh1u:400": " yathā mudgas tathā mudgaparṇī,",
    "GSP29nysvbh1u:401": " % -parṇī,] p.171",
    "GSP29nysvbh1u:402": " yathā māṣas tathā māṣaparṇīty upamāne prayukte upamānāt saṃjñāsaṃjñisanbandhaṃ pratipadyamānas tām oṣadhīṃ bhaiṣajyāyāharati/",
    "GSP29nysvbh1u:403": " evam anyo 'py upamānasya loke viṣayo bubhutsitavya iti//6//",
    "GSP29nysvbh1u:404": " atha śabdaḥ ---",
    "GSP29nysvbh1u:405": " NyS_1,1.7: āptopadeśaḥ śabdaḥ //",
    "GSP29nysvbh1u:406": " āptaḥ khalu sākṣātkṛtadharmā yathādṛṣṭasyārthasya cikhyāpayiṣayā prayukta upadeṣṭā/",
    "GSP29nysvbh1u:407": " sākṣātkaraṇam arthasyāptiḥ,",
    "GSP29nysvbh1u:408": " tayā pravartata ity āptaḥ/",
    "GSP29nysvbh1u:409": " ṛṣyāryamlecchānāṃ samānaṃ lakṣaṇam/",
    "GSP29nysvbh1u:410": " % samānaṃ lakṣaṇam/] p.176",
    "GSP29nysvbh1u:411": " tathā ca sarveṣāṃ vyavahārāḥ pravarttanta iti/",
    "GSP29nysvbh1u:412": " evam ebhiḥ pramāṇair devamanuṣyatiraścāṃ vyavahārāḥ prakalpante,",
    "GSP29nysvbh1u:413": " nāto 'nyatheti//7//",
    "GSP29nysvbh1u:414": " NyS_1,1.8: sa dvividho dṛṣṭādṛṣ.ārthatvāt //",
    "GSP29nysvbh1u:415": " yasyeha dṛśyate 'rthaḥ sa dṛṣṭārthaḥ/",
    "GSP29nysvbh1u:416": " yasyāmutra pratīyate so 'dṛṣṭārthaḥ/",
    "GSP29nysvbh1u:417": " evam ṛṣilaukikavākyānāṃ vibhāga iti/",
    "GSP29nysvbh1u:418": " kimarthaṃ punar idam ucyate?",
    "GSP29nysvbh1u:419": " sa na manyeta dṛṣṭārtha evāptopadeśaḥ pramāṇam,",
    "GSP29nysvbh1u:420": " arthasyāvadhāraṇād iti,",
    "GSP29nysvbh1u:421": " adṛṣṭārtho 'pi pramāṇam arthasyānumānād iti//8//",
    "GSP29nysvbh1u:422": " kiṃ punar anena pramāṇenārthajātaṃ pramātavyam iti? ---",
    "GSP29nysvbh1u:423": " NyS_1,1.9: ātmaśarīrendriyārthabuddhimanaḥpravṛttidoṣapretyabhāvaphaladuḥkhāpavargās tu prameyam //",
    "GSP29nysvbh1u:424": " tatrātmā sarvasya draṣṭā sarvasya bhoktā sarvajñaḥ sarvānubhāvī/",
    "GSP29nysvbh1u:425": " tasya bhogāyatanaṃ śarīram/",
    "GSP29nysvbh1u:426": " bhogasādhanānīndriyāṇi/",
    "GSP29nysvbh1u:427": " bhoktavyā indriyārthāḥ/",
    "GSP29nysvbh1u:428": " bhogo buddhiḥ/",
    "GSP29nysvbh1u:429": " sarvārthopalabdhau nendriyāṇi prabhavantīti sarvaviṣayam antaḥkaraṇaṃ manaḥ/",
    "GSP29nysvbh1u:430": " śarīrendriyārthabuddhisukhavedanānāṃ nivṛttikāraṇaṃ pravṛttiḥ, doṣāś ca/",
    "GSP29nysvbh1u:431": " nāsyedaṃ śarīram apūrvam anuttaraṃ ca,",
    "GSP29nysvbh1u:432": " pūrvaśarīrāṇām ādir nāsti,",
    "GSP29nysvbh1u:433": " uttareṣām apavargo 'nta iti pretyabhāvaḥ/",
    "GSP29nysvbh1u:434": " sasādhanasukhaduḥkhopabhogaḥ phalam/",
    "GSP29nysvbh1u:435": " duḥkham iti nedam anukūlavedanīyasya sukhasya pratīteḥ pratyākhyānam/",
    "GSP29nysvbh1u:436": " kiṃ tarhi? janmana evedaṃ sasukhasādhanasya duḥkhānuṣaṅgāt duḥkhenāviprayogād vividhabādhanāyogād duḥkham iti samādhibhāvanam upadiśyate/",
    "GSP29nysvbh1u:437": " % -yogād duḥkham ... upadiśyate/] p.183",
    "GSP29nysvbh1u:438": " samāhito bhāvayati,",
    "GSP29nysvbh1u:439": " bhāvayan nirvidyate,",
    "GSP29nysvbh1u:440": " nirviṇṇasya vairāgyam,",
    "GSP29nysvbh1u:441": " viraktasyāpavarga iti/",
    "GSP29nysvbh1u:442": " janmamaraṇaprabandhocchedaḥ sarvaduḥkhaprahāṇam apavarga iti/",
    "GSP29nysvbh1u:443": " asty anyad api dravyaguṇakarmasāmānyaviśeṣasamavāyāḥ prameyam,",
    "GSP29nysvbh1u:444": " tadbhedena cāparisaṅkhyeyam;",
    "GSP29nysvbh1u:445": " asya tu tattvajñānād apavargo mithyājñānāt saṃsāra ity ata etad upadiṣṭaṃ viśeṣeṇeti//9//",
    "GSP29nysvbh1u:446": " tatrātmā tāvat pratyakṣato na gṛhyate/",
    "GSP29nysvbh1u:447": " sa kim āptopadeśamātrād eva pratipadyata iti?",
    "GSP29nysvbh1u:448": " nety ucyate/",
    "GSP29nysvbh1u:449": " anumānāc ca pratipattavya iti/ katham?",
    "GSP29nysvbh1u:450": " NyS_1,1.10: icchādveṣaprayatnasukhaduḥkhajñānāny ātmano liṅgam iti //",
    "GSP29nysvbh1u:451": " yajjātīyasyārthasya sannikarṣāt sukham ātmopalabdhavān,",
    "GSP29nysvbh1u:452": " tajjātīyam evārthaṃ paśyann upādātum icchati,",
    "GSP29nysvbh1u:453": " seyam ādātum icchā ekasyānekārthadarśino darśanapratisandhānād bhavati liṅgam ātmanaḥ/",
    "GSP29nysvbh1u:454": " niyataviṣaye hi buddhibhedamātre na sambhavati,",
    "GSP29nysvbh1u:455": " dehāntaravad iti/",
    "GSP29nysvbh1u:456": " evam ekasyānekārthadarśino darśanapratisandhānāt duḥkhahetau dveṣaḥ,",
    "GSP29nysvbh1u:457": " % -nekārthadarśino ... dveṣaḥ,] p.187",
    "GSP29nysvbh1u:458": " yajjātīyo 'syārthaḥ sukhahetuḥ prasiddhas tajjātīyam arthaṃ paśyann ādātuṃ prayatate/",
    "GSP29nysvbh1u:459": " ekam anekārthadarśinaṃ darśanapratisandhātāram antareṇa na syāt/",
    "GSP29nysvbh1u:460": " niyataviṣaye buddhimātre na sambhavati,",
    "GSP29nysvbh1u:461": " dehāntaravad iti/",
    "GSP29nysvbh1u:462": " etena duḥkhahetau prayatno vyākhyātaḥ/",
    "GSP29nysvbh1u:463": " sukhaduḥkhasmṛtyā cāyaṃ tatsādhanam ādadānaḥ sukham upalabhate duḥkham upalabhate,",
    "GSP29nysvbh1u:464": " sukhaduḥkhe vedayate/",
    "GSP29nysvbh1u:465": " pūrvokta eva hetuḥ/",
    "GSP29nysvbh1u:466": " bubhutsamānaḥ khalv ayaṃ vimṛśati kiṃsvid iti,",
    "GSP29nysvbh1u:467": " vimṛśaṃś ca jānīte idam iti,",
    "GSP29nysvbh1u:468": " tad idaṃ jñānaṃ bubhutsāvimarśābhyām abhinnakartṛkaṃ gṛhyamāṇam ātmaliṅgam/",
    "GSP29nysvbh1u:469": " pūrvokta eva hetur iti/",
    "GSP29nysvbh1u:470": " tatra dehāntaravad iti vibhajyate yathānātmavādino dehāntareṣu niyataviṣayā buddhibhedā na pratisandhīyante tathaikadehaviṣayā api na pratisandhīyeran,",
    "GSP29nysvbh1u:471": " % tathaikadehaviṣayā api na pratisandhīyeran, aviśeṣāt/] p.188",
    "GSP29nysvbh1u:472": " so 'yam ekasattvasya samācāraḥ svayaṃdṛṣṭasya smaraṇam,",
    "GSP29nysvbh1u:473": " nānyaddṛṣṭasya,",
    "GSP29nysvbh1u:474": " nādṛṣṭasyeti/",
    "GSP29nysvbh1u:475": " evaṃ khalu nānāsattvānāṃ samācāro 'nyadṛṣṭam anyo na smaratīti/",
    "GSP29nysvbh1u:476": " tad etad ubyayam aśakyam anātmavādinā vyavasthāpayitum ity evam upapannam asty ātmeti//10//",
    "GSP29nysvbh1u:477": " tasya bhogādhiṣṭhānam ---",
    "GSP29nysvbh1u:478": " NyS_1,1.11: ceṣṭendriyārthāśrayaḥ śarīram //",
    "GSP29nysvbh1u:479": " kathaṃ ceṣṭāśrayaḥ?",
    "GSP29nysvbh1u:480": " īpsitaṃ jihāsitaṃ vārtham adhikṛtyepsājihāsāprayuktasya tadupāyānuṣṭhānalakṣaṇā samīhā ceṣṭā,",
    "GSP29nysvbh1u:481": " sā yatra varttate tac charīram/",
    "GSP29nysvbh1u:482": " % tadupāyānuṣṭhānalakṣaṇā ... tac charīram/] p.194",
    "GSP29nysvbh1u:483": " katham indriyāśrayaḥ?",
    "GSP29nysvbh1u:484": " yasyānugraheṇānugṛhītāni upaghāte copahatāni svaviṣayeṣu sādhvasādhuṣu vartante sa eṣām āśrayaḥ tac charīram/",
    "GSP29nysvbh1u:485": " katham arthāśrayaḥ/",
    "GSP29nysvbh1u:486": " % sa eṣām āśrayaḥ tac charīram/",
    "GSP29nysvbh1u:487": " katham arthāśrayaḥ/] p.195",
    "GSP29nysvbh1u:488": " yasminn āyatane indriyārthasannikarṣād utpannayoḥ sukhaduḥkhayoḥ pratisaṃvedanaṃ pravartate sa eṣām āśrayaḥ,",
    "GSP29nysvbh1u:489": " % sukhaduḥkhayoḥ pratisaṃvedanaṃ pravartate sa eṣām āśrayaḥ,] p.196",
    "GSP29nysvbh1u:490": " tac charīram iti//11//",
    "GSP29nysvbh1u:491": " bhogasādhanāni punaḥ ---",
    "GSP29nysvbh1u:492": " NyS_1,1.12: ghrāṇarasanacakṣustvakśrotrāṇīndriyāṇi bhūtebhyaḥ //",
    "GSP29nysvbh1u:493": " jighraty aneneti ghrāṇaṃ gandhaṃ gṛhṇātīti/",
    "GSP29nysvbh1u:494": " rasayaty aneneti rasanaṃ rasaṃ gṛhṇātīti/",
    "GSP29nysvbh1u:495": " caṣṭe 'neneti cakṣū rūpaṃ paśyatīti/",
    "GSP29nysvbh1u:496": " tvaksthānam indriyaṃ tvak/",
    "GSP29nysvbh1u:497": " tadupacāraḥ sthānād iti/",
    "GSP29nysvbh1u:498": " % tadupacāraḥ sthānād iti/] p.198",
    "GSP29nysvbh1u:499": " śṛṇoty aneneti śrotraṃ śabdaṃ gṛhṇātīti/",
    "GSP29nysvbh1u:500": " evaṃ samākhyānirvacanasāmarthyād bodhyaṃ svaviṣayagrahaṇalakṣaṇānīndriyāṇīti/",
    "GSP29nysvbh1u:501": " bhūtebhya iti/",
    "GSP29nysvbh1u:502": " nānāprakṛtīnām eṣāṃ satāṃ viṣayaniyamaḥ,",
    "GSP29nysvbh1u:503": " naikaprakṛtīnām/",
    "GSP29nysvbh1u:504": " sati ca viṣayaniyame svaviṣayagrahaṇalakṣaṇatvaṃ bhavatīti//12//",
    "GSP29nysvbh1u:505": " kāni punar indriyakāraṇāni?",
    "GSP29nysvbh1u:506": " NyS_1,1.13: pṛthivy āpas tejo vāyur ākāśam iti bhūtāni //",
    "GSP29nysvbh1u:507": " saṃjñāśabdaiḥ pṛthagupadeśo bhūtānāṃ vibhaktānāṃ suvacaṃ kāryaṃ bhaviṣyatīti//13//",
    "GSP29nysvbh1u:508": " ime tu khalu ---",
    "GSP29nysvbh1u:509": " NyS_1,1.14: gandharasarūpasparśaśabdāḥ pṛthivyādiguṇās tadarthāḥ //",
    "GSP29nysvbh1u:510": " pṛthivyādīnāṃ yathāviniyogaṃ guṇā indriyāṇāṃ yathākramam arthā viṣayā iti//14//",
    "GSP29nysvbh1u:511": " acetanasya karaṇasya buddher jñānaṃ vṛttiḥ cetanasyākartur upalabdhir iti yuktiviruddham arthaṃ pratyācakṣāṇaka ivedam āha ---",
    "GSP29nysvbh1u:512": " NyS_1,1.15: buddhir upalabdhir jñānam ity anarthāntaram //",
    "GSP29nysvbh1u:513": " nācetanasya karaṇasya buddher jñānaṃ bhavitum arhati,",
    "GSP29nysvbh1u:514": " tad dhi cetanaṃ syāt,",
    "GSP29nysvbh1u:515": " ekaś cāyaṃ cetano dehendriyasaṃghātavyatirikta iti/",
    "GSP29nysvbh1u:516": " % dehendriyasaṃghātavyatirikta iti/] p.214",
    "GSP29nysvbh1u:517": " prameyalakṣaṇārthasya vākyasyānyārthaprakāśanam upapattisāmarthyād iti//15//",
    "GSP29nysvbh1u:518": " smṛtyanumānāgamasaṃśayapratibhāsvapnajñānohāḥ sukhādipratyakṣam icchādayaś ca manaso liṅgāni/",
    "GSP29nysvbh1u:519": " teṣu satsv ayam api ---",
    "GSP29nysvbh1u:520": " NyS_1,1.16: yupagajjñānānutpattir manaso liṅgam //",
    "GSP29nysvbh1u:521": " anindriyanimittāḥ smṛtyādayaḥ karaṇāntaranimittā bhavitum arhantīti/",
    "GSP29nysvbh1u:522": " yugapac ca khalu ghrāṇādīnāṃ gandhādīnāṃ ca sannikarṣeṣu satsu yugapaj jñānāni notpadyante,",
    "GSP29nysvbh1u:523": " % khalu ghrāṇādīnāṃ ... yugapajjñānāni notpadyante, ] p.216",
    "GSP29nysvbh1u:524": " tenānumīyate,",
    "GSP29nysvbh1u:525": " asti tat tad indriyasaṃyogi sahakāri nimittāntaram avyāpi,",
    "GSP29nysvbh1u:526": " yasyāsannidher notpadyate jñānaṃ sannidheś cotpadyata iti/",
    "GSP29nysvbh1u:527": " % jñānaṃ sannidheś cotpadyata iti/] p.217",
    "GSP29nysvbh1u:528": " manaḥsaṃyogānapekṣasya hīndriyārthasannikarṣasya jñānahetutve yugapad uptadyeran jñānānīti//16//",
    "GSP29nysvbh1u:529": " kramaprāptā tu ---",
    "GSP29nysvbh1u:530": " NyS_1,1.17: pravṛttir vāgbuddhiśarīrārambhaḥ //",
    "GSP29nysvbh1u:531": " mano 'tra buddhir ity abhipretam,",
    "GSP29nysvbh1u:532": " budhyate 'neneti buddhiḥ/",
    "GSP29nysvbh1u:533": " so 'yam ārambhaḥ śarīreṇa vācā manasā ca puṇyaḥ pāpaś ca daśavidhaḥ/",
    "GSP29nysvbh1u:534": " tad etat kṛtabhāṣyaṃ dvitīyasūtra iti//17//",
    "GSP29nysvbh1u:535": " NyS_1,1.18: pravartanālakṣaṇā doṣāḥ //",
    "GSP29nysvbh1u:536": " pravartanā pravṛttihetutvam,",
    "GSP29nysvbh1u:537": " jñātāraṃ hi rāgādayaḥ pravartayanti puṇye pāpe vā/",
    "GSP29nysvbh1u:538": " yatra mithyājñānaṃ tatra rāgadveṣāv iti/",
    "GSP29nysvbh1u:539": " pratyātmavedanīyā hīme doṣāḥ kasmāl lakṣaṇato nirdiśyanta iti?",
    "GSP29nysvbh1u:540": " karmalakṣaṇāḥ khalu raktadviṣṭamūḍhāḥ,",
    "GSP29nysvbh1u:541": " rakto hi tat karma kurute yena karmaṇā sukhaṃ duḥkhaṃ vā labhate,",
    "GSP29nysvbh1u:542": " tathā dviṣṭas tathā mūḍha iti/",
    "GSP29nysvbh1u:543": " rāgadveṣamohā ity ucyamāne bahu noktaṃ bhavatīti//18//",
    "GSP29nysvbh1u:544": " NyS_1,1.19: punarutpattiḥ pretyabhāvaḥ //",
    "GSP29nysvbh1u:545": " utpannasya kvacit sattvanikāye mṛtvā yā punarutpattiḥ sa pretyabhāvaḥ/",
    "GSP29nysvbh1u:546": " utpannasya --- sambaddhasya/",
    "GSP29nysvbh1u:547": " sambandhas tu dehendriyamanobuddhivedanābhiḥ/",
    "GSP29nysvbh1u:548": " punarutpattiḥ --- punar dehādibhiḥ sambandhaḥ/",
    "GSP29nysvbh1u:549": " punar ity abhyāsābhidhānam/",
    "GSP29nysvbh1u:550": " yatra kvacit prāṇabhṛnnikāye vartamānaḥ pūrvopāttān dehādīn jahāti tat praiti/",
    "GSP29nysvbh1u:551": " % pūrvopāttān dehādīn jahāti tat praiti/] p.222",
    "GSP29nysvbh1u:552": " yat tatrānyatra vā dehādīn anyān upādatte tad bhavati/",
    "GSP29nysvbh1u:553": " pretyabhāvaḥ --- mṛtvā punarjanma,",
    "GSP29nysvbh1u:554": " so 'yaṃ janmamaraṇaprabandhābhyāso 'nādir apavargāntaḥ pretyabhāvo veditavya iti//19//",
    "GSP29nysvbh1u:555": " NyS_1,1.20: pravṛttidoṣajanito 'rthaḥ phalam //",
    "GSP29nysvbh1u:556": " sukhaduḥkhasaṃvedanaṃ phalam/",
    "GSP29nysvbh1u:557": " sukhavipākaṃ karma duḥkhavipākaṃ ca/",
    "GSP29nysvbh1u:558": " tat punar dehendriyaviṣayabuddhiṣu satīṣu bhavatīti saha dehādibhiḥ phalam abhipretam/",
    "GSP29nysvbh1u:559": " tathā hi pravṛttidoṣajanito 'rthaḥ phalam etat sarvaṃ bhavati/",
    "GSP29nysvbh1u:560": " % pravṛttidoṣajanito 'rthaḥ phalam etat sarvaṃ bhavati/] p.223",
    "GSP29nysvbh1u:561": " tad etat phalam upātam upātaṃ heyam,",
    "GSP29nysvbh1u:562": " tyaktaṃ tyaktam upādeyam iti nāsya hānopādānayor niṣṭhā paryavasānaṃ vāsti,",
    "GSP29nysvbh1u:563": " sa khalv ayaṃ phalasya hānopādānasrotasohyate loka iti//20//",
    "GSP29nysvbh1u:564": " athaitad eva ---",
    "GSP29nysvbh1u:565": " NyS_1,1.21: bādhanālakṣaṇaṃ duḥkham //",
    "GSP29nysvbh1u:566": " bādhanā pīḍā tāpa iti/",
    "GSP29nysvbh1u:567": " tayānuviddham anuṣaktam avinirbhāgena vartamānaṃ duḥkhayogād duḥkham iti/",
    "GSP29nysvbh1u:568": " so 'yaṃ sarvaṃ duḥkhenānuviddham iti paśyan duḥkhaṃ jihāsur janmani duḥkhadarśī nirvidyate,",
    "GSP29nysvbh1u:569": " nirviṇṇo virajyate,",
    "GSP29nysvbh1u:570": " virakto vimucyate//21//",
    "GSP29nysvbh1u:571": " yatra tu niṣṭhā yatra tu paryavasānaṃ so .yam ---",
    "GSP29nysvbh1u:572": " NyS_1,1.22: tadatyantavimokṣo .pavargaḥ //",
    "GSP29nysvbh1u:573": " tena --- duḥkhena janmanā atyantaṃ vimuktir apavargaḥ/",
    "GSP29nysvbh1u:574": " katham? upāttasya janmano hānam,",
    "GSP29nysvbh1u:575": " anyasya cānupādānam/",
    "GSP29nysvbh1u:576": " etām avasthām aparyantam apavargaṃ vedayante 'pavargavidaḥ/",
    "GSP29nysvbh1u:577": " tad abhayam ajaram amṛtyupadaṃ brahma kṣemaprāptir iti/",
    "GSP29nysvbh1u:578": " nityaṃ sukham ātmano mahattvavan mokṣe vyajyate,",
    "GSP29nysvbh1u:579": " yenābhivyaktenātyantaṃ vimuktaḥ sukhī bhātīti kecin manyante/",
    "GSP29nysvbh1u:580": " teṣāṃ pramāṇābhāvād anupapattiḥ/",
    "GSP29nysvbh1u:581": " na pratyakṣaṃ nānumānaṃ nāgamo vā vidyate nityaṃ sukham ātmano mahattvavan mokṣe 'bhivyajyata iti/",
    "GSP29nysvbh1u:582": " nityasyābhivyaktiḥ --- saṃvedanam,",
    "GSP29nysvbh1u:583": " tasya hetuvacanam/",
    "GSP29nysvbh1u:584": " nityasyābhivyaktiḥ ---saṃvedanam --- jñānam iti,",
    "GSP29nysvbh1u:585": " tasya hetur vācyo yatas tad utpadyata iti/",
    "GSP29nysvbh1u:586": " sukhavan nityam iti cet?",
    "GSP29nysvbh1u:587": " saṃsārasthasya muktenāviśeṣaḥ/",
    "GSP29nysvbh1u:588": " yathā muktaḥ sukhena tatsaṃvedanena ca sannityenopapannas tathā saṃsārastho 'pi prasajyata iti,",
    "GSP29nysvbh1u:589": " ubhayasya nityatvāt/",
    "GSP29nysvbh1u:590": " abhyanujñāne ca dharmādharmaphalena sāhacaryaṃ yaugapadyaṃ gṛhyeta/",
    "GSP29nysvbh1u:591": " yad idam utpattisthāneṣu dharmādharmaphalaṃ sukhaṃ duḥkhaṃ vā saṃvedyate paryāyeṇa,",
    "GSP29nysvbh1u:592": " tasya ca nityasaṃvedanasya ca sahabhāvo yaugapadyaṃ gṛhyeta,",
    "GSP29nysvbh1u:593": " na sukhābhāvo nānabhivyaktir asti,",
    "GSP29nysvbh1u:594": " ubhayasya nityatvāt/",
    "GSP29nysvbh1u:595": " anityatve hetuvacanam/",
    "GSP29nysvbh1u:596": " atha mokṣe nityasya sukhasya saṃvedanam anityam?",
    "GSP29nysvbh1u:597": " yata utpadyate sa hetur vācyaḥ/",
    "GSP29nysvbh1u:598": " ātmamanaḥsaṃyogasya nimittāntarasahitasya hetutvam/",
    "GSP29nysvbh1u:599": " ātmamanaḥsaṃyogo hetur iti cet?",
    "GSP29nysvbh1u:600": " evam api tasya sahakāri nimittāntaraṃ vacanīyam iti/",
    "GSP29nysvbh1u:601": " dharmasya kāraṇavacanam/",
    "GSP29nysvbh1u:602": " yadi dharmo nimittāntaram?",
    "GSP29nysvbh1u:603": " tasya hetur vācyo yataḥ utpadyata iti/",
    "GSP29nysvbh1u:604": " yogasamādhijasya kāryāvasāyavirodhāt prakṣaye saṃvedananivṛttiḥ/",
    "GSP29nysvbh1u:605": " yadi yogasamādhijo dharmo hetuḥ?",
    "GSP29nysvbh1u:606": " % -samādhijo dharmo hetuḥ?] p.229",
    "GSP29nysvbh1u:607": " tasya kāryāvasāyavirodhāt prakṣaye saṃvedanam atyantaṃ nivartate/",
    "GSP29nysvbh1u:608": " asaṃvedane cāvidyamānenāviśeṣaḥ/",
    "GSP29nysvbh1u:609": " yadi dharmakṣayāt saṃvedanoparamo nityaṃ sukhaṃ na saṃvedyata iti?",
    "GSP29nysvbh1u:610": " kiṃ vidyamānaṃ na saṃvedyate,",
    "GSP29nysvbh1u:611": " athāvidyamānam iti nānumānaṃ viśiṣṭe 'stīti/",
    "GSP29nysvbh1u:612": " aprakṣayaś ca dharmasya niranumānam utpattidharmakatvāt/",
    "GSP29nysvbh1u:613": " yogasamādhijo dharmo na kṣīyata iti nāsty anumānam/",
    "GSP29nysvbh1u:614": " utpattidharmakam anityam iti viparyayasya tv anumānam/",
    "GSP29nysvbh1u:615": " yasya tu saṃvedanoparamo nāsti tena saṃvedanahetur nitya ity anumeyam/",
    "GSP29nysvbh1u:616": " nitye ca muktasaṃsārasthayor aviśeṣa ity uktam/",
    "GSP29nysvbh1u:617": " yathā muktasya nityaṃ sukhaṃ tatsaṃvedanahetuś ca,",
    "GSP29nysvbh1u:618": " saṃvedanasya tūparamo nāsti,",
    "GSP29nysvbh1u:619": " kāraṇasya nityatvāt,",
    "GSP29nysvbh1u:620": " tathā saṃsārasthasyāpīti/",
    "GSP29nysvbh1u:621": " evaṃ ca sati dharmādharmaphalena sukhaduḥkhasaṃvedanena sāhacaryaṃ gṛhyeteti/",
    "GSP29nysvbh1u:622": " śarīrādisambandhaḥ pratibandhahetur iti cet?",
    "GSP29nysvbh1u:623": " na, śarīrādīnām upabhogārthatvāt viparyayasya cānanumānāt/",
    "GSP29nysvbh1u:624": " % viparyayasya cānanumānāt/] p.230",
    "GSP29nysvbh1u:625": " syān matam --- saṃsārāvasthasya śarīrādisambandho nityasukhasaṃvedanahetoḥ pratibandhakaḥ,",
    "GSP29nysvbh1u:626": " tenāviśeṣo nāstīti/",
    "GSP29nysvbh1u:627": " etac cāyuktam,",
    "GSP29nysvbh1u:628": " śarīrādayaḥ upabhogārthās te bhogapratibandhaṃ kariṣyantīty anupapannam;",
    "GSP29nysvbh1u:629": " na cāsty anumānam aśarīrasyātmano bhogaḥ kaścid astīti/",
    "GSP29nysvbh1u:630": " iṣṭādhigamārthā pravṛttir iti cet?",
    "GSP29nysvbh1u:631": " na, aniṣṭoparamārthatvāt/",
    "GSP29nysvbh1u:632": " idam anumānam --- iṣṭādhigamārtho mokṣopadeśaḥ pravṛttiś ca mumukṣūṇām,",
    "GSP29nysvbh1u:633": " nobhayam anarthakam iti/",
    "GSP29nysvbh1u:634": " etac cāyuktam,",
    "GSP29nysvbh1u:635": " aniṣṭoparamārtho mokṣopadeśaḥ pravṛttiś ca mumukṣūṇām iti/",
    "GSP29nysvbh1u:636": " neṣṭam aniṣṭenānanuviddhaṃ sambhavatīti iṣṭam apy aniṣṭaṃ sampadyate,",
    "GSP29nysvbh1u:637": " aniṣṭahānāya ghaṭamāna iṣṭam api jahāti,",
    "GSP29nysvbh1u:638": " vivekahānasyāśakyatvād iti/",
    "GSP29nysvbh1u:639": " dṛṣṭātikramaś ca dehādiṣu tulyaḥ/",
    "GSP29nysvbh1u:640": " yathā dṛṣṭam anityaṃ sukhaṃ parityajya nityaṃ sukhaṃ kāmayate,",
    "GSP29nysvbh1u:641": " evaṃ dehendriyabuddhīr anityā dṛṣṭā atikramya muktasya nityā dehendriyabuddhayaḥ kalpayitavyāḥ,",
    "GSP29nysvbh1u:642": " sādhīyaś caivaṃ muktasya caikātmyaṃ kalpitaṃ bhavatīti/",
    "GSP29nysvbh1u:643": " upapattiviruddham iti cet? samānam/",
    "GSP29nysvbh1u:644": " dehādīnāṃ nityatvaṃ pramāṇaviruddhaṃ kalpayitum aśakyam iti?",
    "GSP29nysvbh1u:645": " samānaṃ sukhasyāpi nityatvaṃ pramāṇaviruddhaṃ kalpayitum aśakyam iti/",
    "GSP29nysvbh1u:646": " ātyantike ca saṃsāraduḥkhābhāve sukhavacanād āgame 'pi saty avirodhaḥ/",
    "GSP29nysvbh1u:647": " yady api kaścid āgamaḥ syāt muktasyātyantikaṃ sukham iti?",
    "GSP29nysvbh1u:648": " % kaścid āgamaḥ syāt muktasyātyantikaṃ sukham iti?] p.232",
    "GSP29nysvbh1u:649": " sukhaśabda ātyantike duḥkhābhāve prayukta ity evam upapadyate,",
    "GSP29nysvbh1u:650": " dṛṣṭo hi duḥkhābhāve sukhaśabdaprayogo bahulaṃ loka iti/",
    "GSP29nysvbh1u:651": " nityasukharāgasyāprahāṇe mokṣādhigamābhāvaḥ,",
    "GSP29nysvbh1u:652": " rāgasya bandhanasamājñānāt/",
    "GSP29nysvbh1u:653": " yady ayaṃ mokṣo nityaṃ sukham abhivyajyata iti,",
    "GSP29nysvbh1u:654": " nityasukharāgeṇa mokṣāya ghaṭamāno na mokṣam adhigacchet,",
    "GSP29nysvbh1u:655": " nādhigantum arhatīti/",
    "GSP29nysvbh1u:656": " bandhanasamājñāto hi rāgaḥ/",
    "GSP29nysvbh1u:657": " na ca bandhane saty api kaścin mukta ity upapadyata iti/",
    "GSP29nysvbh1u:658": " prahīṇanityasukharāgasyāpratikūlatvam/",
    "GSP29nysvbh1u:659": " athāsya nityasukharāgaḥ prahīyate,",
    "GSP29nysvbh1u:660": " tasmin prahīṇe nāsya nityasukharāgaḥ pratikūlo bhavati?",
    "GSP29nysvbh1u:661": " yady evam, muktasya nityaṃ sukhaṃ bhavati,",
    "GSP29nysvbh1u:662": " athāpi na bhavati,",
    "GSP29nysvbh1u:663": " nāsyobhayoḥ pakṣayor mokṣādhigamo vikalpyate iti//22//",
    "GSP29nysvbh1u:664": " sthānavata eva tarhi saṃśayasya lakṣaṇaṃ vācyam iti tad ucyate ---",
    "GSP29nysvbh1u:665": " NyS_1,1.23: samānānekadharmopapatter vipratipatter upalabdhyanupalabdhyavyavasthātaś ca viśeṣāpekṣo vimarśaḥ saṃśayaḥ //",
    "GSP29nysvbh1u:666": " samānadharmopapatter viśeṣāpekṣo vimarśaḥ saṃśaya iti/",
    "GSP29nysvbh1u:667": " sthāṇupuruṣayoḥ samānaṃ dharmam ārohapariṇāhau paśyan pūrvadṛṣṭaṃ ca tayor viśeṣam bubhutsamānaḥ kiṃsvid ity anyataraṃ nāvadhārayati,",
    "GSP29nysvbh1u:668": " tadanavadhāraṇaṃ jñānaṃ saṃśayaḥ/",
    "GSP29nysvbh1u:669": " samānam anayor dharmam upalabhe viśeṣam anyatarasya nopalabha ity eṣā buddhir apekṣā ---",
    "GSP29nysvbh1u:670": " % nopalabha ity eṣā buddhir apekṣā ---] p.240",
    "GSP29nysvbh1u:671": " saṃśayasya pravṛttikā vartate,",
    "GSP29nysvbh1u:672": " tena viśeṣāpekṣo vimarśaḥ saṃśayaḥ/",
    "GSP29nysvbh1u:673": " anekadharmopapatter iti/",
    "GSP29nysvbh1u:674": " samānajātīyam asamānajātīyaṃ cānekam/",
    "GSP29nysvbh1u:675": " tasyānekasya dharmopapatteḥ ---",
    "GSP29nysvbh1u:676": " % dharmopapatteḥ ---] p.244",
    "GSP29nysvbh1u:677": " viśeṣasyobayathā dṛṣṭatvāt/",
    "GSP29nysvbh1u:678": " samānajātīyebhyo 'samānajātīyebyaś cārthā viśiṣyante,",
    "GSP29nysvbh1u:679": " gandhavattvāt pṛthivy abādhibyo viśiṣyate guṇakarmabhyaś ca /",
    "GSP29nysvbh1u:680": " asti ca śabde vibhāgajanyatvaṃ viśeṣaḥ/",
    "GSP29nysvbh1u:681": " tasmin dravyaṃ guṇaḥ karma veti sandehaḥ,",
    "GSP29nysvbh1u:682": " viśeṣasyobayathā dṛṣṭatvāt/",
    "GSP29nysvbh1u:683": " % -tvāt] p.249",
    "GSP29nysvbh1u:684": " kiṃ dravyasya sato guṇakarmabhyo viśeṣaḥ,",
    "GSP29nysvbh1u:685": " āhosvid guṇasya sata iti,",
    "GSP29nysvbh1u:686": " atha karmaṇaḥ sata iti?",
    "GSP29nysvbh1u:687": " viśeṣāpekṣā --- anyatamasya vyavasthāpakaṃ dharma nopalaba iti buddhir iti/",
    "GSP29nysvbh1u:688": " vipratipatter iti/",
    "GSP29nysvbh1u:689": " vyāhatam ekārthadarśanaṃ vipratipattiḥ,",
    "GSP29nysvbh1u:690": " vyāghātaḥ --- virodho 'sahabhāva iti/",
    "GSP29nysvbh1u:691": " asty ātmety ekaṃ darśanam,",
    "GSP29nysvbh1u:692": " nāsty ātmety aparam,",
    "GSP29nysvbh1u:693": " na ca sadbhāvāsadbhāvau sahaikatra sambhavataḥ,",
    "GSP29nysvbh1u:694": " na cānyatarasādhako hetur upalabhyate,",
    "GSP29nysvbh1u:695": " tatra tattvānavadhāraṇaṃ saṃśaya iti/",
    "GSP29nysvbh1u:696": " upalabdhyavayavasthātaḥ khalv api sac codakam upalabhyate taḍāgādiṣu,",
    "GSP29nysvbh1u:697": " marīciṣu cāvidyamānam udakam iti,",
    "GSP29nysvbh1u:698": " ataḥ kvacid upalabhyamāne tattvavyavasthāpakasya pramāṇasyānupalabdheḥ kiṃ sad upalabhyate 'thāsad iti saṃśayo bhavati/",
    "GSP29nysvbh1u:699": " anupalabdhyavyavasthātaḥ/",
    "GSP29nysvbh1u:700": " sac ca nopalabyate mūlakīlakodakādi,",
    "GSP29nysvbh1u:701": " asac cānutpannaṃ niruddhaṃ vā,",
    "GSP29nysvbh1u:702": " % nuruddhaṃ vā,] p.250",
    "GSP29nysvbh1u:703": " tataḥ kvacid anupalabhyamāne saṃśayaḥ,",
    "GSP29nysvbh1u:704": " kiṃ san nopalabyate utāsad iti saṃśayo bhavati/",
    "GSP29nysvbh1u:705": " viśeṣāpekṣā pūrvavat/",
    "GSP29nysvbh1u:706": " pūrvaḥ samāno 'nekaś ca dharmo jñeyasthaḥ,",
    "GSP29nysvbh1u:707": " upalabdhyanupalabdhī punar jñātṛsthe,",
    "GSP29nysvbh1u:708": " etāvatā viśeṣeṇa punarvacanam/",
    "GSP29nysvbh1u:709": " % viśeṣeṇa punarvacanam/] p.255",
    "GSP29nysvbh1u:710": " samānadharmādhigamāt samānadharmopapatter viśeṣasmṛtyapekṣo vimarśa iti//23//",
    "GSP29nysvbh1u:711": " sthānavatāṃ lakṣaṇam iti samānam/",
    "GSP29nysvbh1u:712": " NyS_1,1.24: yam arhtam adhikṛtya pravartate tat prayojanam //",
    "GSP29nysvbh1u:713": " yam artham āptavyaṃ hātavyaṃ vā vyavasāya tadāptihānopāyam anutiṣṭhati,",
    "GSP29nysvbh1u:714": " prayojanaṃ tad veditavyam,",
    "GSP29nysvbh1u:715": " pravṛttihetutvāt/",
    "GSP29nysvbh1u:716": " imam artham āpsyāmi hāsyāmi veti vyavasāyo 'rthasyādhikāraḥ,",
    "GSP29nysvbh1u:717": " evaṃ vyavasīyamāno 'rtho 'dhikriyata iti//24//",
    "GSP29nysvbh1u:718": " NyS_1,1.25: laukikaparīkṣakāṇāṃ yasminn arthe buddhisāmyaṃ sa dṛṣṭānataḥ //",
    "GSP29nysvbh1u:719": " lokasāmānyam anatītā laukikā naisargikaṃ vainayikaṃ buddhyatiśayam aprāptāḥ/",
    "GSP29nysvbh1u:720": " tadviparītāḥ parīkṣakāḥ/",
    "GSP29nysvbh1u:721": " tarkeṇa pramāṇair arthaṃ parīkṣitum arhantīti/",
    "GSP29nysvbh1u:722": " yathā yam arthaṃ laukikā budhyante tathā parīkṣakā api,",
    "GSP29nysvbh1u:723": " % yam arthaṃ laukikā ...] p.259",
    "GSP29nysvbh1u:724": " so 'rtho dṛṣṭāntaḥ/",
    "GSP29nysvbh1u:725": " dṛṣṭāntavirodhena hi pratipakṣāḥ pratiṣeddhavyā bhavantīti,",
    "GSP29nysvbh1u:726": " dṛṣṭāntasamādhinā ca svapakṣāḥ sthāpanīyā bhavantīti,",
    "GSP29nysvbh1u:727": " avayaveṣu codāharaṇāya kalpata iti//25//",
    "GSP29nysvbh1u:728": " atha siddhāntaḥ,",
    "GSP29nysvbh1u:729": " idam itthambhūtañ cety abhyanujñāyamānam arthajātaṃ siddham,",
    "GSP29nysvbh1u:730": " siddhasya saṃsthitiḥ siddhāntaḥ,",
    "GSP29nysvbh1u:731": " saṃsthitir itthambhāvavyavasthā dharmaniyamaḥ/",
    "GSP29nysvbh1u:732": " sa khalv ayam ---",
    "GSP29nysvbh1u:733": " NyS_1,1.26: tantrādhikaraṇābhyupagamasaṃsthitiḥ siddhāntaḥ //",
    "GSP29nysvbh1u:734": " tantrārthasaṃsthitiḥ tantrasaṃsthitiḥ,",
    "GSP29nysvbh1u:735": " tantram itaretarābhisambaddhasyārthasamūhasyopadeśaḥ śāstram/",
    "GSP29nysvbh1u:736": " adhikaraṇānuṣaktārthasaṃsthitir adhikaraṇasaṃsthitiḥ,",
    "GSP29nysvbh1u:737": " abhyupagamasaṃsthitir anavadhāritārthaparigrahaḥ,",
    "GSP29nysvbh1u:738": " tadviśeṣaparīkṣaṇāyābhyupagamasiddhāntaḥ/",
    "GSP29nysvbh1u:739": " tantrabhedāt tu khalu",
    "GSP29nysvbh1u:740": " NyS_1,1.27: sa caturvidhaḥ sarvatantrapratitantrādhikaraṇābhyupagamasaṃsthityarthāntarabhāvāt //",
    "GSP29nysvbh1u:741": " tatraitāś catasraḥ saṃsthitayo 'rthoānarabhūtāḥ//27//",
    "GSP29nysvbh1u:742": " tāsām ---",
    "GSP29nysvbh1u:743": " NyS_1,1.28: sarvatantrāviruddhas tantre 'dhikṛto 'rthaḥ sarvatantrasiddhāntaḥ //",
    "GSP29nysvbh1u:744": " yathā ghrāṇādīnīnindriyāṇi gandhādaya indriyārhāḥ pṛthivyādīni bhūtāni pramāṇair arthasya grahaṇam iti//28//",
    "GSP29nysvbh1u:745": " NyS_1,1.29: samānatantrasiddhaḥ pratantrāsiddhaḥ pratitantrasiddhāntaḥ //",
    "GSP29nysvbh1u:746": " yathā nāsata ātmalābhaḥ,",
    "GSP29nysvbh1u:747": " na sata ātmahānam,",
    "GSP29nysvbh1u:748": " niratiśayāś cetanāḥ dehendriyamanaḥsu viṣayeṣu tattatkāraṇeṣu ca viśeṣa iti sāṅkhyānām,",
    "GSP29nysvbh1u:749": " puruṣakarmādinimitto bhūtasargaḥ,",
    "GSP29nysvbh1u:750": " karmahetavo doṣāḥ pravṛttiś ca,",
    "GSP29nysvbh1u:751": " svaguṇaviśiṣṭāś cetanāḥ,",
    "GSP29nysvbh1u:752": " asad utpadyate utpannaṃ nirudhyata iti yogānām//29//",
    "GSP29nysvbh1u:753": " NyS_1,1.30: yatsiddhāv anyaprakaraṇasiddhiḥ so 'dhikaraṇasiddhāntaḥ //",
    "GSP29nysvbh1u:754": " yasyārhtasya siddhāv anye 'rthā anuṣajyante,",
    "GSP29nysvbh1u:755": " na tair vinā so 'rthaḥ sidhyati te 'rthā yadadhiṣṭhānāḥ so 'dhikaraṇasiddhāntaḥ,",
    "GSP29nysvbh1u:756": " % -ṣṭhānāḥ so 'dhikaraṇasiddhāntaḥ,] p.265",
    "GSP29nysvbh1u:757": " yathā dehendriyavyatirikto jñātā ``darśanasparśanābhyām ekārthagrahaṇād'' iti atrānuṣaṅgiṇo",
    "GSP29nysvbh1u:758": " 'rthā indriyanānātvaṃ niyataviṣayāṇīndriyāṇi svaviṣayagrahaṇaliṅgāni jñātur jñānasādhanāni,",
    "GSP29nysvbh1u:759": " gandhādiguṇavyatiriktaṃ dravyaṃ guṇādhikaraṇam aniyataviṣayāś cetanā iti pūrvārthasiddhāv ete 'rhāḥ sidhyanti na tair vinā so 'rthaḥ sambhavatīti//30//",
    "GSP29nysvbh1u:760": " NyS_1,1.31: aparīkṣitābhyupagamāt tadviśeṣaparīkṣaṇam abhyupagamasiddhāntaḥ //",
    "GSP29nysvbh1u:761": " yatra kiñcid arthajātam aparīkṣitam abhyupagamyate,",
    "GSP29nysvbh1u:762": " astu dravyaṃ śabdaḥ sa tu nityo 'thānitya iti?",
    "GSP29nysvbh1u:763": " dravyasya sato nityatānityatā vā tadviśeṣaḥ parīkṣyate,",
    "GSP29nysvbh1u:764": " so 'bhyupagamasiddhāntaḥ svabuddhyatiśayacikhyāpayiṣayā parabuddhyavajñānāc ca pravartata iti//31//",
    "GSP29nysvbh1u:765": " athāvayavāḥ ---",
    "GSP29nysvbh1u:766": " NyS_1,1.32: pratijñāhetūdāharaṇopanayanigamanāny avayavāḥ //",
    "GSP29nysvbh1u:767": " daśāvayavān eke naiyāyikā vākye sañcakṣate,",
    "GSP29nysvbh1u:768": " jijñāsā saṃśayaḥ śakyaprāptiḥ prayojanaṃ saṃśayavyudāsa iti,",
    "GSP29nysvbh1u:769": " te kasmān nocyanta iti/",
    "GSP29nysvbh1u:770": " tatrāpratīyamāne 'rthe pratyayārthasya pravartikā jijñāsā/",
    "GSP29nysvbh1u:771": " apratīyamānam arthaṃ kasmāj jijñāsate?",
    "GSP29nysvbh1u:772": " taṃ tattvato jñātaṃ hāsyāmi vopādāsya upekṣiṣye veti/",
    "GSP29nysvbh1u:773": " tā etā hānopādānopekṣābuddhayas tattvajñānasyārthaṣ tadartham(corr.; -rthaḥ,",
    "GSP29nysvbh1u:774": " stadartham, ed.)",
    "GSP29nysvbh1u:775": " ayaṃ jijñāsate/",
    "GSP29nysvbh1u:776": " sā khalv ayam asādhanam arthasyeti/",
    "GSP29nysvbh1u:777": " jijñāsādhiṣṭhānaṃ saṃśayaś ca vyāhatadharmopasaṅghātāt tattvajñāne pratyāsannaḥ,",
    "GSP29nysvbh1u:778": " vyāhatayor hi dharmayor anyataratattvaṃ bhavitum arhatīti/",
    "GSP29nysvbh1u:779": " sa pṛthag upadiṣṭo 'py asādhanam arthasyeti/",
    "GSP29nysvbh1u:780": " pramātuḥ pramāṇāni prameyādhigamārthāni,",
    "GSP29nysvbh1u:781": " sā śakyaprāptir na sādhakasya vākyasya bhāgena yujyate pratijñādivad iti/",
    "GSP29nysvbh1u:782": " prayojanaṃ tattvāvadhāraṇam arthasādhakasya vākyasya phalaṃ naikadeśa iti/",
    "GSP29nysvbh1u:783": " saṃśayavyudāsaḥ pratipakṣopavarṇanaṃ tatpratiṣedhena tattvajñānābhyanujñānārtham,",
    "GSP29nysvbh1u:784": " na tv ayaṃ sādhakavākyaikadeśa iti/",
    "GSP29nysvbh1u:785": " prakaraṇe tu jijñāsādayaḥ samarthā avadhāraṇīyārthopakārāt/",
    "GSP29nysvbh1u:786": " % tu jijñāsadayaḥ samarthā avadhāraṇīyārthopakārāt/] p.271",
    "GSP29nysvbh1u:787": " tattvārthasādhakabhāvāt tu pratijñādayaḥ sādhakavākyasya bhāgā ekadeśā avayavā iti// 32 //",
    "GSP29nysvbh1u:788": " teṣāṃ tu yathāvibhaktānām ---",
    "GSP29nysvbh1u:789": " NyS_1,1.33: sādhyanirdeśaḥ pratijñā //",
    "GSP29nysvbh1u:790": " prajñāpanīyena dharmeṇa dharmiṇo viśiṣṭasya parigrahavacanaṃ pratijñā sādhyanirdeśaḥ anityaḥ śabda iti//33//",
    "GSP29nysvbh1u:791": " NyS_1,1.34: udāharaṇasādharmyāt sādhyasādhanaṃ hetuḥ //",
    "GSP29nysvbh1u:792": " udāharaṇena sāmānyāt sādhyasya dharmasya sādhanaṃ prajñāpanaṃ hetuḥ,",
    "GSP29nysvbh1u:793": " sādhye pratisandhāya dharmam udāharaṇe ca pratisandhāya tasya sādhanatāvacanaṃ hetuḥ utpattidharmakatvād iti/",
    "GSP29nysvbh1u:794": " % pratisandhāya dharmam ... utpatti-] p.284",
    "GSP29nysvbh1u:795": " % -dharmakatvād iti/] p.288",
    "GSP29nysvbh1u:796": " utpattidharmakam anityaṃ dṛṣṭam iti// 34 //",
    "GSP29nysvbh1u:797": " kim etāvad dhetulakṣaṇam iti?",
    "GSP29nysvbh1u:798": " nety ucyate/ kiṃ tarhi?",
    "GSP29nysvbh1u:799": " NyS_1,1.35: tathā vaidharmyāt //",
    "GSP29nysvbh1u:800": " udāharaṇavaidharmyāc ca sādhyasādhanaṃ hetuḥ/",
    "GSP29nysvbh1u:801": " katham? anityaḥ śabda utpattidharmakatvāt,",
    "GSP29nysvbh1u:802": " anutpattidharmakaṃ nityaṃ yathātmādidravyam iti//35//",
    "GSP29nysvbh1u:803": " NyS_1,1.36: sādhyasādharmyāt taddharmabhāvī dṛṣṭānta udāharaṇam //",
    "GSP29nysvbh1u:804": " sādhyena sādharmyaṃ samānadharmatā/",
    "GSP29nysvbh1u:805": " sādhyasādharmyāt kāraṇāt taddharmabhāvī dṛṣṭānta iti/",
    "GSP29nysvbh1u:806": " % dṛṣṭānta iti/] p.308",
    "GSP29nysvbh1u:807": " tasya dharmas taddharmaḥ,",
    "GSP29nysvbh1u:808": " tasya --- sādhyasya/",
    "GSP29nysvbh1u:809": " sādhyaṃ ca dvividhaṃ dharmiviśiṣṭo vā dharmaḥ śabdasyānityatvam,",
    "GSP29nysvbh1u:810": " dharmaviśiṣṭo vā dharmy anityaḥ śabda iti/",
    "GSP29nysvbh1u:811": " ihottaraṃ tadgrahaṇena gṛhyata iti/",
    "GSP29nysvbh1u:812": " kasmāt? pṛthagdharmavacanāt/",
    "GSP29nysvbh1u:813": " tasya dharmas taddharmas tasya bhāvas taddharmabhāvaḥ sa yasmin dṛṣṭānte vartate sa dṛṣṭāntaḥ sādhyasādharmyād utpattidharmakatvat taddharmabhāvī",
    "GSP29nysvbh1u:814": " sa codāharaṇam iṣyate/",
    "GSP29nysvbh1u:815": " tatra yad utpadyate tad utpattidharmakam/",
    "GSP29nysvbh1u:816": " tac ca bhūtvā na bhavati ātmānaṃ jahāti nirudhyata ity anityam/",
    "GSP29nysvbh1u:817": " evam utpattidharmakatvaṃ sādhanam anityatvaṃ sādhyam/",
    "GSP29nysvbh1u:818": " so 'yam ekasmin dvayor dharmayoḥ sādhyasādhanabhāvaḥ sādharmyād vyavasthita upalabhyate,",
    "GSP29nysvbh1u:819": " taṃ dṛṣṭānta upalabhamānaḥ śabde 'py anuminoti --- śabdo 'py utpattidharmakatvād anityaḥ sthālyādivad iti,",
    "GSP29nysvbh1u:820": " udāhriyate 'nena dharmayoḥ sādhyasādhanabhāva ity udāharaṇam//36//",
    "GSP29nysvbh1u:821": " NyS_1,1.37: tadviparyayād vā viparītam //",
    "GSP29nysvbh1u:822": " dṛṣṭānta udāharaṇam iti prakṛtam/",
    "GSP29nysvbh1u:823": " sādhyavaidharmyād ataddharmabhāvī dṛṣṭānta udāharaṇam iti/",
    "GSP29nysvbh1u:824": " anityaḥ śabda utpattidharmakatvāt anutpattidharmakaṃ nityam ātmādi,",
    "GSP29nysvbh1u:825": " so 'yam ātmādir dṛṭṣṭāntaḥ sādhyavaidharmyād anutpattidharmakatvād ataddharmabhāvī --- yo 'sau sādhyasya dharmo 'nityatvaṃ sa tasmin na bhavatīti/",
    "GSP29nysvbh1u:826": " % dharmo 'nityatvaṃ ...] p.310",
    "GSP29nysvbh1u:827": " atrātmādau dṛṣṭānta utpattidharmakatvasyābhāvād anityatvaṃ na bhavatīty upalabhamānaḥ śabde viparyayam anuminoty utpattidharmakatvasya bhāvād anityaḥ śabda iti/",
    "GSP29nysvbh1u:828": " sādharmyoktasya hetoḥ sādhyasādharmyāt taddharmabhāvī dṛṣṭānta udāharaṇam/",
    "GSP29nysvbh1u:829": " vaidharmyoktasya hetoḥ sādhyavaidharmyād ataddharmabhāvī dṛṣṭānta udāharaṇam/",
    "GSP29nysvbh1u:830": " pūrvasmin dṛṣṭānte yau tau dharmau sādhyasādhanabhūtau paśyati sādhye 'pi tayoḥ sādhyasādhanabhāvam anuminoti/",
    "GSP29nysvbh1u:831": " uttarasmin dṛṣṭānte tayor dharmayor ekasyābhāvād itarasyābhāvaṃ paśyati tayor ekasya bhāvād itarasya bhāvaṃ sādhye 'numinotīti/",
    "GSP29nysvbh1u:832": " tad etad dhetuvābhāseṣu na sambhavatīty ahetavo hetvābhāsāḥ/",
    "GSP29nysvbh1u:833": " % na sambhavatīty ahetavo hetvābhāsāḥ/] p.312",
    "GSP29nysvbh1u:834": " tad idaṃ hetūdāharaṇayoḥ sāmarthyaṃ paramasūkṣmaṃ duḥkhabodhaṃ paṇḍitarūpavedanīyam iti//37//",
    "GSP29nysvbh1u:835": " NyS_1,1.38: udāharaṇāpekṣas tathety upasaṃhāro na tatheti vā sādhyasyopanayaḥ //",
    "GSP29nysvbh1u:836": " udāharaṇāpekṣa udāharaṇatantra udāharaṇavaśaḥ/",
    "GSP29nysvbh1u:837": " vaśaḥ sāmarthyam/",
    "GSP29nysvbh1u:838": " sādhyasādharmyayukte udāharaṇe sthālyādi dravyam utpattidharmakam anityaṃ dṛṣṭam,",
    "GSP29nysvbh1u:839": " tathā śabda utpattidharmaka iti sādhyasya śabdasyotpattidharmakatvam upasaṃhriyate/",
    "GSP29nysvbh1u:840": " % utpattidharmaka iti ...] p.314",
    "GSP29nysvbh1u:841": " sādhyavaidharmyayukte punar udāharaṇa ātmādi dravyam anutpattidharmakaṃ nityaṃ dṛṣṭam,",
    "GSP29nysvbh1u:842": " na ca tathā śabda iti,",
    "GSP29nysvbh1u:843": " anutpattidharmakatvasyopasaṃhārarapratiṣedhenotpattidharmakatvam upasaṃhriyate/",
    "GSP29nysvbh1u:844": " tad idam upasaṃhāradvaitam udāharaṇadvaitād bhavati/",
    "GSP29nysvbh1u:845": " upasaṃhriyate 'neneti copasaṃhāro veditavya iti//38//",
    "GSP29nysvbh1u:846": " dvividhasya punar hetor dvividhasya codāharaṇasyopasaṃhāradvaite ca samānam ---",
    "GSP29nysvbh1u:847": " NyS_1,1.39: hetvapadeśāt pratijñāyāḥ punarvacanaṃ nigamanam //",
    "GSP29nysvbh1u:848": " sādharmyokte vā vaidharmyokte vā yathodāharaṇam upasaṃhriyate,",
    "GSP29nysvbh1u:849": " tasmād utpattidharmakatvād anityaḥ śabda iti nigamanam --- nigamyante 'neneti pratijñāhetūdāharaṇopanayā ekatreti nigamanam/",
    "GSP29nysvbh1u:850": " nigamyante --- samarthyante --- sambadhyante/",
    "GSP29nysvbh1u:851": " tatra sādharmokte tāvad dhetau vākyam anityaḥ śabda iti pratijñā/",
    "GSP29nysvbh1u:852": " utpattidharmakatvād iti hetuḥ/",
    "GSP29nysvbh1u:853": " utpattidharmakaṃ sthālyādi dravyam anityam ity udāharaṇam/",
    "GSP29nysvbh1u:854": " tathā cotpattidharmakaḥ śabda ity upanayaḥ/",
    "GSP29nysvbh1u:855": " tasmād utpattidharmakatvād anityaḥ śabda iti nigamanam/",
    "GSP29nysvbh1u:856": " vaidharmyokte 'py anityaḥ śabda utpattidharmakatvāt,",
    "GSP29nysvbh1u:857": " % utpattidharmakatvāt,] p.316",
    "GSP29nysvbh1u:858": " anutpattidharmakam ātmādi dravyaṃ nityaṃ dṛṣṭam,",
    "GSP29nysvbh1u:859": " na ca tathānutpattidharmakaḥ śabdaḥ tasmād utpattidharmakatvād anityaḥ śabda iti/",
    "GSP29nysvbh1u:860": " avayavasamudāye ca vākye sambhūyetaretarābhisambandhāt pramāṇāny arthān sādhayantīti/",
    "GSP29nysvbh1u:861": " sambhavas tāvat śabdaviṣayā pratijñā,",
    "GSP29nysvbh1u:862": " āptopadeśasya pratyakṣānumānābhyāṃ pratisandhānād anṛṣeś ca svātantryānupapatteḥ/",
    "GSP29nysvbh1u:863": " anumānaṃ hetuḥ,",
    "GSP29nysvbh1u:864": " udāharaṇe sādṛśyapratipatteḥ/",
    "GSP29nysvbh1u:865": " tac codāharaṇabhāṣye vyākhyātam/",
    "GSP29nysvbh1u:866": " pratyakṣaviṣayam udāharaṇaṃ dṛṣṭenādṛṣṭasiddheḥ/",
    "GSP29nysvbh1u:867": " upamānam upanayaḥ tathety upasaṃhārāt,",
    "GSP29nysvbh1u:868": " na ca tatheti vopamānadharmapratiṣedehe viparītadharmopasaṃhārasiddheḥ/",
    "GSP29nysvbh1u:869": " sarveṣām ekārthapratipattau sāmarthyapradarśanaṃ nigamanam iti/",
    "GSP29nysvbh1u:870": " itaretarābhisambandho 'pi --- asatyāṃ pratijñāyām anāśrayā hetvādayo na pravarteran/",
    "GSP29nysvbh1u:871": " asati hetau kasya sādhanabhāvaḥ pradarśyeta/",
    "GSP29nysvbh1u:872": " udāharaṇe sādhye ca kasyopasaṃhāraḥ syāt kasya cāpadeśāt pratijñāyāḥ punarvacanaṃ nigamanaṃ syād iti/",
    "GSP29nysvbh1u:873": " asaty udāharaṇe kena sādharmyaṃ vaidharmyaṃ vā sādhyasādhanam upādīyeta,",
    "GSP29nysvbh1u:874": " kasya vā sādharmyavaśād upasaṃhāraḥ pravarteta/",
    "GSP29nysvbh1u:875": " upanayaṃ cāntareṇa sādhye 'nupasaṃhṛtaḥ sādhako dharmo nārthaṃ sādhayet/",
    "GSP29nysvbh1u:876": " nigamanābhāve cānabhiyuktasambandhānāṃ pratijñādīnām ekārthena pravartanaṃ tatheti pratipādanaṃ kasyeti/",
    "GSP29nysvbh1u:877": " athāvayavārthaḥ --- sādhyasya dharmasya dharmiṇā sambandhopādānaṃ pratijñārthaḥ/",
    "GSP29nysvbh1u:878": " udāharaṇena samānasya viparītasya vā sādhyasya dharmasya sādhakabhāvavacanaṃ hetvarthaḥ/",
    "GSP29nysvbh1u:879": " dharmayoḥ sādhyasādhanabhāvapradarśanam ekatrodāharaṇārthaḥ/",
    "GSP29nysvbh1u:880": " sādhanabhūtasya dharmasya sādhyena dharmeṇa sāmānādhikaraṇyopapādanam upanayārthaḥ/",
    "GSP29nysvbh1u:881": " udāharaṇasthayor dharmayoḥ sādhyasādhanabhāvopapattau sādhye viparītaprasaṅgapratiṣedhārthaṃ nigamanam/",
    "GSP29nysvbh1u:882": " nacaitasyāṃ hetūdāharaṇapariśuddhau satyāṃ sādharmyavaidharmyābhyāṃ pratyavasthānasya vikalyāj jātinigrahasthānabahutvaṃ prakramate/",
    "GSP29nysvbh1u:883": " avyavasthāpya khalu dharmayoḥ sādhyasādhanabhāvam udāharaṇe jātivādī pratyavatiṣṭhate/",
    "GSP29nysvbh1u:884": " vyavasthite tu khalu dharmayoḥ sādhyasādhanabhāve dṛṣṭāntasthe gṛhyamāṇe sādhanabhūtasya dharmasya hetutvenopādānaṃ na sādharmyamātrasya na vaidharmyamātrasya veti// 39 //",
    "GSP29nysvbh1u:885": " % sādhanabhūtasya ...] p.318",
    "GSP29nysvbh1u:886": " ata ūrdhvaṃ tarko lakṣaṇīya ity athedam ucyate ---",
    "GSP29nysvbh1u:887": " NyS_1,1.40: avijñātatattve 'rthe kāraṇopapattitas tattvajñānārtham ūhas tarkaḥ //",
    "GSP29nysvbh1u:888": " avijñāyamānatattve 'rthe jijñāsā tāvaj jāyate jānīyemam artham iti/",
    "GSP29nysvbh1u:889": " atha jijñāsitasya vastuno vyāhatau dharmau vibhāgena vimṛśati ---",
    "GSP29nysvbh1u:890": " % jijñāsitasya vastuno ...] p.321",
    "GSP29nysvbh1u:891": " kiṃsvid ittham āhosvin nettham iti/",
    "GSP29nysvbh1u:892": " vimṛśyamānayor dharmayor ekaṃ kāraṇopapattyānujānāti,",
    "GSP29nysvbh1u:893": " sambhavaty asmin kāraṇaṃ pramāṇaṃ hetur iti kāraṇopapattyā syād evam etan netarad iti/",
    "GSP29nysvbh1u:894": " tatra nidarśanam --- yo 'yaṃ jñātā jñātavyam arthaṃ jānīte taṃ tattvato jānīyeti jijñāsā/",
    "GSP29nysvbh1u:895": " sa kim utpattidharmako 'thānutpattidharmaka iti vimarśaḥ/",
    "GSP29nysvbh1u:896": " vimṛśyamāne 'vijñātatatte 'rthe yasya dharmasyābhyanujñākāraṇam upapadyate tam anujānāti/",
    "GSP29nysvbh1u:897": " yady ayam anutpattidharmakaḥ,",
    "GSP29nysvbh1u:898": " tataḥ svakṛtasya karmaṇaḥ phalam anubhavati jñātā,",
    "GSP29nysvbh1u:899": " duḥkhajanmapravṛttidoṣamithyājñānānām uttaram uttaraṃ pūrvasya pūrvasya kāraṇam,",
    "GSP29nysvbh1u:900": " uttarottarāpāye tadanantarāpāyād apavarga iti syātāṃ saṃsārāpavargau/",
    "GSP29nysvbh1u:901": " % -pavargau/] p.322",
    "GSP29nysvbh1u:902": " utpattidharmake jñātari punar na syātām/",
    "GSP29nysvbh1u:903": " utpannaḥ khalu jñātā dehendriyabuddhivedanābhiḥ sambadhyata iti nāsyedaṃ svakṛtasya",
    "GSP29nysvbh1u:904": " karmaṇaḥ phalam utpannaś ca bhūtvā na bhavatīti tasyāvidyamānasya niruddhasya vā",
    "GSP29nysvbh1u:905": " svakṛtakarmaṇaḥ phalopabhogo nāsti /",
    "GSP29nysvbh1u:906": " tad evam ekasyānekaśarīrayogaḥ śarīraviyogaś cātyantaṃ na syād iti yatra kāraṇam anupapadyamānaṃ paśyati tan nānujānāti/",
    "GSP29nysvbh1u:907": " so 'yam evaṃlakṣaṇa ūhas tarka ity ucyate/",
    "GSP29nysvbh1u:908": " kathaṃ punar ayaṃ tattvajñānārtho na tattvajñānam eveti?",
    "GSP29nysvbh1u:909": " anavadhāraṇāt/",
    "GSP29nysvbh1u:910": " anujānāty ayam ekataraṃ dharmaṃ kāraṇopapattyā,",
    "GSP29nysvbh1u:911": " na tv avadhārayati na vyavasyati na niścinoti evam evedam iti/",
    "GSP29nysvbh1u:912": " kathaṃ tattvajñānārtha iti?",
    "GSP29nysvbh1u:913": " tattvajñānaviṣayābhyanujñālakṣaṇānugrahabhāvitāt prasannād anatarapramāṇasāmarthyāt tattvajñānam utpadyata ity evaṃ tattvajñānārtha iti/",
    "GSP29nysvbh1u:914": " so 'yaṃ tarkaḥ pramāṇāni pratisandadhānaḥ pramāṇābhyanujñānāt pramāṇasahito vāde 'padiṣṭa ity avijñātatattvam anujānāti/",
    "GSP29nysvbh1u:915": " % vāde 'padiṣṭa ...] p.323",
    "GSP29nysvbh1u:916": " yathā so 'rho bhavati tasya tathābhāvaḥ tattvam,",
    "GSP29nysvbh1u:917": " aviparyayo yāthātathyam//40//",
    "GSP29nysvbh1u:918": " etasmiṃś ca tarkaviṣaye ---",
    "GSP29nysvbh1u:919": " NyS_1,1.41: vimṛśya pakṣapratipakṣābhyām arthāvadhāraṇaṃ nirṇayaḥ //",
    "GSP29nysvbh1u:920": " sthāpanā sādhanam,",
    "GSP29nysvbh1u:921": " pratiṣedha upālambhaḥ/",
    "GSP29nysvbh1u:922": " tau sādhanopālambhau pakṣapratipakṣāśrayau vyatiṣaktāv anubandhena pravartamānau pakṣapratipakṣāv ity ucyete/",
    "GSP29nysvbh1u:923": " tayor anyatarasya nivṛttir ekatarasyāvasthānam avaśyambhāvi,",
    "GSP29nysvbh1u:924": " yasyāvasthānaṃ tasyārthāvadhāraṇaṃ nirṇayaḥ/",
    "GSP29nysvbh1u:925": " nedaṃ pakṣapratipakṣābhyām arthāvadhāraṇaṃ sambhavatīti --- eko hi pratijñātam arthaṃ hetutaḥ sthāpayati pratiṣiddhaṃ coddharati dvitīyasya/",
    "GSP29nysvbh1u:926": " dvitīyena sthāpanāhetuḥ pratiṣidhyate tasyaiva pratiṣedhahetuś coddhriyate sa nivartate/",
    "GSP29nysvbh1u:927": " % tasyaiva pratiṣedhahetuś ...] p.330",
    "GSP29nysvbh1u:928": " tasya nivṛttau yo 'vatiṣṭhate tenārthāvadhāraṇaṃ nirṇayaḥ/",
    "GSP29nysvbh1u:929": " ubhābhyām evārthāvadhāraṇam ity āha/",
    "GSP29nysvbh1u:930": " kayā yuktyā?",
    "GSP29nysvbh1u:931": " ekasya sambhavo dvitīyasyāsambhavaḥ/",
    "GSP29nysvbh1u:932": " tāv etau sambhavāsambhavau vimarśaṃ saha nivarttayataḥ --- ubhayasambhave ubhayāsambhave vānivṛtto vimarśa iti/",
    "GSP29nysvbh1u:933": " vimṛśyeti vimarśaṃ kṛtvā/",
    "GSP29nysvbh1u:934": " so 'yaṃ vimarśaḥ pakṣapratipakṣāv avadyotya nyāyaṃ pravartayatīty upādīyata iti/",
    "GSP29nysvbh1u:935": " etac ca viruddhayor ekadharmisthayor boddhavyam/",
    "GSP29nysvbh1u:936": " yatra tu dharmisāmānyagatau viruddhau dharmau hetutaḥ sambhavataḥ tatra samuccayaḥ,",
    "GSP29nysvbh1u:937": " hetuto 'rthasya tathābhāvopapatteḥ/",
    "GSP29nysvbh1u:938": " yathā --- kriyāvad dravyam iti lakṣaṇavacane yasya dravyasya kriyāyogo hetutaḥ sambhavati tat kriyāvat,",
    "GSP29nysvbh1u:939": " yasya na sambhavati tad akriyam iti/",
    "GSP29nysvbh1u:940": " ekadharmisthayoś ca viruddhayor dharmayor ayugapadbhāvinoḥ kālavikalpaḥ/",
    "GSP29nysvbh1u:941": " yathā --- tad eva dravyaṃ kriyāyuktaṃ kriyāvat,",
    "GSP29nysvbh1u:942": " anutpannoparatakriyaṃ punar akriyam iti/",
    "GSP29nysvbh1u:943": " na cāyaṃ nirṇaye niyamo vimṛśyaiva pakṣapratipakṣābhyām arthāvadhāraṇaṃ nirṇaya iti,",
    "GSP29nysvbh1u:944": " kiṃ tv indriyārthasannikarṣotpannapratyakṣe 'rthāvadhāraṇaṃ nirṇaya iti,",
    "GSP29nysvbh1u:945": " parīkṣāviṣaye tu vimṛśya pakṣapratipakṣābhyām arthāvadhāraṇaṃ nirṇayaḥ/",
    "GSP29nysvbh1u:946": " vāde śāstre ca vimarśavarjam// 41 //",
    "GSP29nysvbh1u:947": " iti vātsyāyanīye nyāyabhāṣye prathamādhyāyasya prathamāhnikam/",
    "GSP29nysvbh1u:948": " dvitīyāhnikam",
    "GSP29nysvbh1u:949": " tisraḥ kathā bhavanti --- vādo jalpo vitaṇḍā ceti/ tāsām ---",
    "GSP29nysvbh1u:950": " NyS_1,2.1: pramāṇatarkasādhanopālambhaḥ siddhāntāviruddhaḥ pañcāvayavopapannaḥ pakṣapratipakṣaparigraho vādaḥ //",
    "GSP29nysvbh1u:951": " ekādhikaraṇasthau viruddhau dharmau pakṣapratipakṣau pratyanīkabhāvāt,",
    "GSP29nysvbh1u:952": " asty ātmā nāsty ātmeti/",
    "GSP29nysvbh1u:953": " % -tmeti] p.336",
    "GSP29nysvbh1u:954": " nānādhikaraṇasthau viruddhau na pakṣapratipakṣau,",
    "GSP29nysvbh1u:955": " yathā --- nitya ātmā anityā buddhir iti/",
    "GSP29nysvbh1u:956": " parigraho 'bhyupagamavyavasthā/",
    "GSP29nysvbh1u:957": " so 'yam pakṣapratipakṣaparigraho vādaḥ/",
    "GSP29nysvbh1u:958": " tasya viśeṣanaṃ pramāṇatarkasādhanopālambhaḥ,",
    "GSP29nysvbh1u:959": " pramāṇais tarkeṇa ca sādhanam upālambhaś cāsmin kriyata iti/",
    "GSP29nysvbh1u:960": " sādhanaṃ sthāpanā/",
    "GSP29nysvbh1u:961": " upālambhaḥ pratiṣedhaḥ/",
    "GSP29nysvbh1u:962": " tau sādhanopālambhāv ubhayor api pakṣayor vyatiṣaktāv anubaddhau ca yāvad eko nivṛtta ekataro vyavasthita iti nivṛttasyopālambho vyavasthitasya sādhanam iti/",
    "GSP29nysvbh1u:963": " % ubhayor api ... sādhanam iti/] p.339",
    "GSP29nysvbh1u:964": " jalpe nigrahasthānaviniyogād vāde tatpratiṣedhaḥ/",
    "GSP29nysvbh1u:965": " pratiṣedhe kasyacid abhyanujñānārthaṃ siddhāntāviruddha iti vacanam/",
    "GSP29nysvbh1u:966": " % siddhāntāviruddha iti vacanam/] p.340",
    "GSP29nysvbh1u:967": " ``siddhāntam abhyupetya tadvirodhī viruddha'' iti hetvābhāsasya nigrahasthānasyābhyanujñā vāde/",
    "GSP29nysvbh1u:968": " pañcāvayavopapanna iti",
    "GSP29nysvbh1u:969": " ``hīnam anyatamenāpy avayavena nyūnam'' ``hetūdāharaṇādhikam adhikam'' iti caitayor abhyanujñānārtham iti/",
    "GSP29nysvbh1u:970": " avayaveṣu pramānatarkāntarbhāve pṛthak pramāṇatarkagrahaṇaṃ sādhanopālambhavyatiṣaṅgajñāpanārtham/",
    "GSP29nysvbh1u:971": " anyathobhāv api pakṣau sthāpanāpravṛttau vāda iti syāt/",
    "GSP29nysvbh1u:972": " % pravṛttau vāda iti syāt/] p.342",
    "GSP29nysvbh1u:973": " antareṇāpi cāvayavasambandhaṃ pramāṇāny arthaṃ sādhayantīti dṛṣṭam,",
    "GSP29nysvbh1u:974": " tenāpi kalpena sādhanopālambhau vāde bhavata iti jñāpayati/",
    "GSP29nysvbh1u:975": " ``chalajātinigrahasthānasādhanopālambho jalpa'' iti vacanād vinigraho jalpa iti mā vijñāyi,",
    "GSP29nysvbh1u:976": " chalajātinigrahasthānasādhanopālambha eva jalpaḥ pramāṇatarkasādhanopālambho vād eveti mā vijñāyīty evamarthaṃ pṛthak pramānatarkagrahaṇam iti//",
    "GSP29nysvbh1u:977": " NyS_1,2.2: yathoktopapannaś chalajātinigrahasthānasādhanopālambho jalpaḥ //",
    "GSP29nysvbh1u:978": " yathoktopapanna iti,",
    "GSP29nysvbh1u:979": " pramāṇatarkasādhanopālambhaḥ siddhāntāviruddhaḥ pañcāvayavopapannaḥ pakṣapratipakṣaparigrahaḥ/",
    "GSP29nysvbh1u:980": " chalajātinigrahasthānasādhanopālambha iti,",
    "GSP29nysvbh1u:981": " chalajātinigrahasthānaiḥ sādhanam upālambhaś cāsmin kriyata iti evaṃviśeṣaṇo jalpaḥ/",
    "GSP29nysvbh1u:982": " na khalu vai chalajātinigrahasthānaiḥ sādhanaṃ kasyacid arthasya sambhavati,",
    "GSP29nysvbh1u:983": " pratiṣedhārthataivaiṣāṃ sāmānyalakṣaṇe viśeṣalakṣaṇe ca śrūyate --- ``vacanavighāto",
    "GSP29nysvbh1u:984": " 'rthavikalpopapattyā chalam'' iti ``sādharmyavaidharmyābhyāṃ pratyavasthānaṃ jātiḥ''",
    "GSP29nysvbh1u:985": " ``vipratipattir apratipattiś ca nigrahasthānam'' iti /",
    "GSP29nysvbh1u:986": " % -sthānam'' iti/] p.359",
    "GSP29nysvbh1u:987": " viśeṣalakṣaṇeṣv api yathāsvam iti/",
    "GSP29nysvbh1u:988": " na caitad vijānīyāt pratiṣedhārthatayaivārthaṃ sādhayantīti,",
    "GSP29nysvbh1u:989": " chalajātinigrahasthānopālambho jalpa ity evam apy ucyamāne vijñāyata etad iti/",
    "GSP29nysvbh1u:990": " pramāṇaiḥ sādhanopālambhayoś chalajātinigrahasthānānām aṅgabhāvaḥ svapakṣarakṣaṇārthatvāt/",
    "GSP29nysvbh1u:991": " na svatantrāṇāṃ sādhanabhāvaḥ --- yat tat pramāṇair arthasya sādhanaṃ tatra chalajātinigrahasthānānām aṅgabhāvo rakṣaṇārthatvāt/",
    "GSP29nysvbh1u:992": " tāni hi prayujyamānāni parapakṣavighātena svapakṣaṃ rakṣanti/",
    "GSP29nysvbh1u:993": " % -vighātena svapakṣaṃ rakṣanti/] p.360",
    "GSP29nysvbh1u:994": " tathā coktaṃ ``tattvādhyavasāyasaṃrakṣaṇāthaṃ jalpavitaṇḍe bījaprarohasaṃrakṣaṇārthaṃ kaṇṭakaśākhāvaraṇavat'' iti/",
    "GSP29nysvbh1u:995": " yaś cāsau pramāṇaiḥ pratipakṣasyopālambhas tasya caitāni prayujyamānāni pratiṣedhavighātāt sahakārīṇi bhavanti/",
    "GSP29nysvbh1u:996": " tad evam aṅgībhūtanāṃ chalādīnām upādānaṃ jalpe,",
    "GSP29nysvbh1u:997": " na svatantrāṇāṃ sādhanabhāvaḥ/",
    "GSP29nysvbh1u:998": " upālambhe tu svātantryam apy astīti// 2 //",
    "GSP29nysvbh1u:999": " NyS_1,2.3: sa pratipakṣasthāpanāhīno vvitaṇḍā //",
    "GSP29nysvbh1u:1000": " sa jalpo vitaṇḍā bhavati/",
    "GSP29nysvbh1u:1001": " kiṃviśeṣaṇaḥ?",
    "GSP29nysvbh1u:1002": " pratipakṣasthāpanayā hīnaḥ/",
    "GSP29nysvbh1u:1003": " yau tau samānādhikaraṇau viruddhau dharmau pakṣāv ity uktaṃ tayor ekataraṃ vaitaṇḍiko na sthāpayatīti prapakṣapratiṣedhenaiva pravartata iti/",
    "GSP29nysvbh1u:1004": " astu tarhi sa pratipakṣahīno vitaṇḍā?",
    "GSP29nysvbh1u:1005": " yad vai khalu tat parapratiṣedhalakṣaṇaṃ vākyaṃ sa vaitaṇḍikasya pakṣaḥ,",
    "GSP29nysvbh1u:1006": " na tv asau sādhyaṃ kañcid arthaṃ pratijñāya sthāpayatīti/",
    "GSP29nysvbh1u:1007": " tasmād yathānyāsam evāstv iti// 3 //",
    "GSP29nysvbh1u:1008": " hetulakṣaṇābhāvād ahetavo hetusāmānyād dhetuvad ābhāsamānāḥ/ ta ime ---",
    "GSP29nysvbh1u:1009": " NyS_1,2.4: savyabhicāraviruddhaprakaraṇasamasādhyasamakālātītā hetvābhāsāḥ //",
    "GSP29nysvbh1u:1010": " teṣām ---",
    "GSP29nysvbh1u:1011": " NyS_1,2.5: anaikāntikaḥ savyabhicāraḥ //",
    "GSP29nysvbh1u:1012": " vyabhicāra ekatrāvyavasthitiḥ/",
    "GSP29nysvbh1u:1013": " sahavyabhicāreṇa vartata iti svayabhicāraḥ/",
    "GSP29nysvbh1u:1014": " % -cāraḥ] p.374",
    "GSP29nysvbh1u:1015": " nidarśanam --- nityaḥ śabdo 'sparśatvāt,",
    "GSP29nysvbh1u:1016": " sparśavān kumbho 'nityo dṛṣṭaḥ na ca tathā sparśavān śabdas tasmād asparśatvān nityaḥ śabda iti/",
    "GSP29nysvbh1u:1017": " % tathā sparśavān ...] p.375",
    "GSP29nysvbh1u:1018": " dṛṣṭānte sparśavattvam anityatvaṃ ca dharmau na sādhyasādhanabhūtau gṛhyete sparśavāṃś cāṇur nityaś ceti/",
    "GSP29nysvbh1u:1019": " ātmādau ca dṛṣṭānte",
    "GSP29nysvbh1u:1020": " % dṛṣṭānte] p.376",
    "GSP29nysvbh1u:1021": " ``udāharaṇasādharmyāt sādhyasādhanaṃ hetuḥ'' ity asparśatvād iti hetur nityatvaṃ vyabhicarati,",
    "GSP29nysvbh1u:1022": " asparśā buddhir anityā ceti/",
    "GSP29nysvbh1u:1023": " evaṃ dvividhe 'pi dṛṣṭānte vyabhicārāt sādhyasādhanabhāvo nāstīti lakṣaṇābhāvād ahetur iti/",
    "GSP29nysvbh1u:1024": " nityatvam apy eko 'nto 'nityatvam apy eko ṇta ekasminn ante vidyata iti aikāntikaḥ viparyayād anaikāntika ubhayāntavyāpakatvād iti// 5 //",
    "GSP29nysvbh1u:1025": " NyS_1,2.6: siddhāntam abhyupetya tadvirodhī viruddhaḥ //",
    "GSP29nysvbh1u:1026": " taṃ viruṇaddhīti tadvirodhy abhyupetaṃ siddhāntaṃ vyāhantīti/",
    "GSP29nysvbh1u:1027": " yathā so 'yaṃ vikāro vyakter apaiti nityatvapratiṣedhāt ---",
    "GSP29nysvbh1u:1028": " % vyakter apaiti nityatvapratiṣedhāt] p.378",
    "GSP29nysvbh1u:1029": " na nityo vikāra upapadyata apeto 'pi vikāro 'sti vināśapratiṣedhāt/",
    "GSP29nysvbh1u:1030": " so 'yaṃ nityatvapratiṣedhād iti/",
    "GSP29nysvbh1u:1031": " hetur vyakter apeto 'pi vikāro 'stīty anena svasiddhāntena virudhyate/",
    "GSP29nysvbh1u:1032": " katham? vyaktir ātmalābhaḥ/",
    "GSP29nysvbh1u:1033": " apāyaḥ pracyutiḥ/",
    "GSP29nysvbh1u:1034": " yady ātmalābhāt pracyuto vikāro 'sti nityatvapratiṣedho nopapadyate/",
    "GSP29nysvbh1u:1035": " yad vyakter apetasyāpi vikārasyāstitvaṃ tat khalu nityatvam iti/",
    "GSP29nysvbh1u:1036": " nityatvapratiṣedho nāma vikārasyātmalābhāt pracyuter upapattiḥ/",
    "GSP29nysvbh1u:1037": " % nāma vikārasyātmalābhāt ...] p.379",
    "GSP29nysvbh1u:1038": " yad ātmalābhāt pracyavate tad anityaṃ dṛṣṭam,",
    "GSP29nysvbh1u:1039": " yad asti na tad ātmalābhāt pracyavate/",
    "GSP29nysvbh1u:1040": " astitvaṃ cātmalābhāt pracyutir iti ca viruddhāv etau dharmau na saha sambhavata iti/",
    "GSP29nysvbh1u:1041": " so 'yaṃ hetur yaṃ siddhāntam āśritya pravartate tam eva vyāhantīti// 6 //",
    "GSP29nysvbh1u:1042": " NyS_1,2.7: yasmāt prakaraṇacintā sa nirṇayārtham apadiṣṭaḥ prakaraṇasamaḥ //",
    "GSP29nysvbh1u:1043": " vimarśādhiṣṭhānau pakṣapratipakṣāv ubhāv anavasitau prakaraṇam,",
    "GSP29nysvbh1u:1044": " tasya cintā vimarśāt prabhṛti prāṅ nirṇayād yat samīkṣaṇam,",
    "GSP29nysvbh1u:1045": " % prāṅ nirṇayād yat samīkṣaṇam,] p.381",
    "GSP29nysvbh1u:1046": " sā jijñāsā yatkṛtā sa nirṇayārthaṃ prayukta ubhayapakṣasāmyāt prakaraṇam anativartamānaḥ prakaraṇasamo nirṇayāya na prakalpate/",
    "GSP29nysvbh1u:1047": " prajñāpanaṃ tv anityaḥ śabdo nityadharmānupalabdher iti,",
    "GSP29nysvbh1u:1048": " anupalabhyamānan ity adharmakaṃ nityaṃ dṛṣṭam sthālyādi/",
    "GSP29nysvbh1u:1049": " nityaḥ śabdo vānityadharmānupalabdheḥ anupalabhyamānānityadharmakaṃ nityaṃ dṛṣṭam ākāśādi/",
    "GSP29nysvbh1u:1050": " yatra samāno dharmaḥ saṃśayakāraṇaṃ hetutvenopādīyate sa saṃśayasamaḥ savyabhicāra eva/",
    "GSP29nysvbh1u:1051": " yā tu vimarśasya viśeṣāpekṣitā ubhayapakṣaviśeṣānupalabdhiś ca sā prakaraṇaṃ pravartayati/",
    "GSP29nysvbh1u:1052": " yathā śabde nityadharmo nopalabhyata evam anityadharmo 'pi/",
    "GSP29nysvbh1u:1053": " seyam ubhayapakṣaviśeṣānupalabdhiḥ prakaraṇacintāṃ pravartayati/",
    "GSP29nysvbh1u:1054": " % prakaraṇacintāṃ pravartayati/] p.383",
    "GSP29nysvbh1u:1055": " katham? viparyaye hi prakaraṇanivṛtteḥ --- yadi nityadharmaḥ śabde gṛhyeta na syāt prakaraṇam,",
    "GSP29nysvbh1u:1056": " yadi na syāt prakaraṇam,",
    "GSP29nysvbh1u:1057": " yadi vānityadharmo gṛhyeta evam api nivarteta prakaraṇam/",
    "GSP29nysvbh1u:1058": " so 'yaṃ hetur ubhau pakṣau pravartayann anyatarasya nirṇayāya na prakalpate// 7 //",
    "GSP29nysvbh1u:1059": " NyS_1,2.8: sādhyāviśiṣṭaḥ sādhyatvāt sādhyasamaḥ //",
    "GSP29nysvbh1u:1060": " dravyaṃ chāyeti sādhyam,",
    "GSP29nysvbh1u:1061": " gatimattvād iti hetuḥ sādhyenāviśiṣṭaḥ sādhanīyatvāt sādhyasamaḥ/",
    "GSP29nysvbh1u:1062": " % sādhyasamaḥ/] p.385",
    "GSP29nysvbh1u:1063": " ayam apy asiddhatvāt sādhyavat prajñāpayitavyaḥ/",
    "GSP29nysvbh1u:1064": " sādhyaṃ tāvad etat kiṃ puruṣavac chāyāpi gacchaty āhosvid āvarakadravye saṃsarpaty āvaraṇasantānād asannidhisantāno 'yaṃ tejaso gṛhyata iti/",
    "GSP29nysvbh1u:1065": " % -sannadhisantāno 'yaṃ tejaso gṛhyata iti/] p.386",
    "GSP29nysvbh1u:1066": " sarpatā khalu dravyeṇa yo yas tejobhāga āvriyate tasya tasyāsannidhir evāvicchinno gṛhyata iti/",
    "GSP29nysvbh1u:1067": " āvaraṇaṃ tu prāptipratiṣedhaḥ// 8 //",
    "GSP29nysvbh1u:1068": " NyS_1,2.9: kālātyayāpadiṣṭaḥ kālātītaḥ //",
    "GSP29nysvbh1u:1069": " kālātyayena yukto yasyārthaikadeśo 'padiśyamānasya sa kālātyayāpadiṣṭaḥ kālātīta ity ucyate/",
    "GSP29nysvbh1u:1070": " nidarśanam --- nityaḥ śabdaḥ saṃyogavyaṅgyatvād rūpavat/",
    "GSP29nysvbh1u:1071": " prāg ūrdhvaṃ ca vyakter avasthitaṃ rūpaṃ pradīpaghaṭasaṃyogena vyajyate,",
    "GSP29nysvbh1u:1072": " tathā ca śabdo 'py avasthito bherīdaṇḍasaṃyogena vyajyate dāruparaśusaṃyogena vā,",
    "GSP29nysvbh1u:1073": " tasmāt samyogavyaṅgyatvān nityaḥ śabda iti;",
    "GSP29nysvbh1u:1074": " ayam ahetuḥ kālātyayāpadeśāt/",
    "GSP29nysvbh1u:1075": " vyañjakasya saṃyogasya kālaṃ na vyaṅgyasya rūpasya vyaktir atyeti/",
    "GSP29nysvbh1u:1076": " sati pradīpasaṃyoge rūpasya grahaṇaṃ bhavati,",
    "GSP29nysvbh1u:1077": " na nivṛtte saṃyoge rūpaṃ gṛhyate/",
    "GSP29nysvbh1u:1078": " nivṛtte dāruparaśusaṃyoge dūrasthena śabdaḥ śrūyate vibhāgakāle/",
    "GSP29nysvbh1u:1079": " seyaṃ śabdasya vyaktiḥ saṃyogakālam atyetīti na saṃyoganirmitā bhavati/",
    "GSP29nysvbh1u:1080": " kasmāt? kāraṇābhāvād dhi kāryābhāva iti/",
    "GSP29nysvbh1u:1081": " evam udāharaṇasādharmyasyābhāvād asādhanam ayaṃ hetur hetvābhāsa iti/",
    "GSP29nysvbh1u:1082": " avayavaviparyāsavacanaṃ tu na sūtrārthaḥ/ kasmāt?",
    "GSP29nysvbh1u:1083": " ``yasya yenārthasambandho dūrasthasyāpi tasya saḥ/",
    "GSP29nysvbh1u:1084": " arthato hy asamarthānām ānantaryam akāraṇam//''",
    "GSP29nysvbh1u:1085": " ity etadvacanād viparyāsenokto hetur udāharaṇasādharmyāt tathā vaidharmyāt sādhyasādhanaṃ hetulakṣaṇaṃ na jahāti/",
    "GSP29nysvbh1u:1086": " ajahaddhetulakṣaṇaṃ na hetvābhāso bhavatīti/",
    "GSP29nysvbh1u:1087": " ``avayavaviparyāsavacanam aprāptakālam'' iti nigrahasthānam uktam,",
    "GSP29nysvbh1u:1088": " tad evedaṃ punar ucyata iti,",
    "GSP29nysvbh1u:1089": " atas tan na sūtrārthaḥ// 9 //",
    "GSP29nysvbh1u:1090": " atha chalam",
    "GSP29nysvbh1u:1091": " NyS_1,2.10 : vacanavighāto 'rthavikalpopapattyā chalam //",
    "GSP29nysvbh1u:1092": " na sāmānyalakṣaṇe chalaṃ śakyam udāhartum,",
    "GSP29nysvbh1u:1093": " vibhāge tūdāharaṇāni// 10//",
    "GSP29nysvbh1u:1094": " vibhāgaś ca ---",
    "GSP29nysvbh1u:1095": " NyS_1,2.11 : tat trividhaṃ vākchalaṃ sāmānyacchalam upacāracchalam ceti //",
    "GSP29nysvbh1u:1096": " teṣām ---",
    "GSP29nysvbh1u:1097": " NyS_1,2.12 : aviśeṣābhihite 'rthe vaktur abhiprāyād arthāntarakalpanā vākchalam //",
    "GSP29nysvbh1u:1098": " navakambalo 'yaṃ māṇavaka iti prayogaḥ/",
    "GSP29nysvbh1u:1099": " atra navaḥ kambalo 'syeti vaktur abhiprāyaḥ/",
    "GSP29nysvbh1u:1100": " vigrahe tu viśeṣaḥ, na samāse/",
    "GSP29nysvbh1u:1101": " tatrāyaṃ chalavādī vaktur abhiprāyād avivakṣitam anyam arthaṃ nava kambalā asyeti tāvad abhihitaṃ bhavateti kalpayati,",
    "GSP29nysvbh1u:1102": " % nava kambalā asyeti] p.393",
    "GSP29nysvbh1u:1103": " kalpayitvā cāsambhavena pratiṣedhati eko 'sya kambalaḥ kuto nava kambalā iti/",
    "GSP29nysvbh1u:1104": " tad idaṃ sāmānyaśabde vāci chalaṃ vākchalam iti/",
    "GSP29nysvbh1u:1105": " asya pratyavasthānam --- sāmānyaśabdasyānekārthatve 'nyatarābhidhānakalpanāyāṃ viśeṣavacanam/",
    "GSP29nysvbh1u:1106": " navakambala ity anekārthābhidhānam,",
    "GSP29nysvbh1u:1107": " navaḥ kambalo 'syeti nava kambalā asyeti;",
    "GSP29nysvbh1u:1108": " etasmin prayukte yeyaṃ kalpanā nava kambalā asyety etadbhavatābhihitaṃ tac ca na sambhavatīti,",
    "GSP29nysvbh1u:1109": " etasyām anyatarābhidhānakalpanāyāṃ viśeṣo vaktavyaḥ/",
    "GSP29nysvbh1u:1110": " yasmād viśeṣo 'rthaviśeṣeṣu vijñāyate 'yam artho 'nenābhihita iti/",
    "GSP29nysvbh1u:1111": " sa ca viśeṣo nāsti/",
    "GSP29nysvbh1u:1112": " tasmān mithyābhiyogamātram etad iti/",
    "GSP29nysvbh1u:1113": " prasiddhaś ca loke śabdārthasambandho 'bhidhānābhidheyaniyamaniyogaḥ/",
    "GSP29nysvbh1u:1114": " asyābhidhānasyāyam artho 'bhidheya iti samānaḥ sāmānyaśabdasya,",
    "GSP29nysvbh1u:1115": " viśeṣo viśiṣṭaśabdasya/",
    "GSP29nysvbh1u:1116": " prayuktapūrvāś ceme śabdā arthe prayujyante nāprayuktapūrvāḥ/",
    "GSP29nysvbh1u:1117": " prayogaś cārthasampratyayārthaḥ/",
    "GSP29nysvbh1u:1118": " arthapratyayāc ca vyavahāra iti/",
    "GSP29nysvbh1u:1119": " % iti/] p.394",
    "GSP29nysvbh1u:1120": " tatraivam arthagatyarthe śabdaprayoge sāmarthyāt sāmānyaśabdasya prayoganiyamaḥ/",
    "GSP29nysvbh1u:1121": " ajāṃ grāmaṃ naya sarpir āhāra brāhmaṇaṃ bhojayeti sāmānyaśabdāḥ santo 'rthāvayaveṣu prayujyante sāmārthyat,",
    "GSP29nysvbh1u:1122": " yatrārthakriyācodanā sambhavati tatra pravartante nārthasāmānye,",
    "GSP29nysvbh1u:1123": " kriyādeśanāsambhavāt/",
    "GSP29nysvbh1u:1124": " evam ayaṃ sāmānyaśabdo navakambala iti yo 'rthaḥ sambhavati navaḥ kambalo 'syeti tatra pravartate,",
    "GSP29nysvbh1u:1125": " yas tu na sambhavait nava kambalā asyeti tatra na pravartate/",
    "GSP29nysvbh1u:1126": " so 'yam anupapadyamānārthakalpanayā paravākyopālambho na kalpata iti//12//",
    "GSP29nysvbh1u:1127": " NyS_1,2.13 : sambhavato 'rthasyātisāmānyayogād asambhūtārthakalpanā sāmānyacchalam //",
    "GSP29nysvbh1u:1128": " aho khalv asau brāhmaṇo vidyācaraṇasampanna ity ukte kaścid āha sambhavati brāhmaṇe vidyācaraṇasampad iti/",
    "GSP29nysvbh1u:1129": " % vidyācaraṇasampad iti] p.396",
    "GSP29nysvbh1u:1130": " asya vacanasya vighāto 'rthavikalpopapattyāsambhūtārthakalpanayā kriyate --- yadi brāhmaṇe vidyācaraṃasampat sambhavati vrātye 'pi sambhavet,",
    "GSP29nysvbh1u:1131": " vrātyo 'pi brāhmaṇaḥ,",
    "GSP29nysvbh1u:1132": " so 'py astu vidyācaraṇasampanna iti/",
    "GSP29nysvbh1u:1133": " yad vivakṣitam artham āpnoti cātyeti ca tad atisāmānyam/",
    "GSP29nysvbh1u:1134": " yathā brāhmaṇatvaṃ vidyācaraṇasampadaṃ kvacid āpnoti kvacid atyeti/",
    "GSP29nysvbh1u:1135": " sāmānyanimittaṃ chalaṃ sāmānyacchalam iti/",
    "GSP29nysvbh1u:1136": " asya ca pratyavasthānam --- avivakṣitahetukasya viṣayānuvādaḥ praśaṃsārthatvād vākyasya;",
    "GSP29nysvbh1u:1137": " tad atrāsambhūtārthakalpanānupapattiḥ/",
    "GSP29nysvbh1u:1138": " yathā sambhavanty asmin kṣetre śālaya iti anirākṛtam avivakṣitaṃ ca bījajanma,",
    "GSP29nysvbh1u:1139": " pravṛttiviṣayas tu kṣetraṃ praśasyate;",
    "GSP29nysvbh1u:1140": " so 'yaṃ kṣetrānuvādaḥ nāsmin śālayo vidhīyanta iti;",
    "GSP29nysvbh1u:1141": " bījāt tu śālinirvṛttiḥ satī na vivakṣitā/",
    "GSP29nysvbh1u:1142": " evaṃ sambhavati brāhmaṇe vidyācaraṇasampad iti sampadviṣayo brāhmaṇatvaṃ na sampaddhetuḥ/",
    "GSP29nysvbh1u:1143": " na cātra hetur vivakṣitaḥ/",
    "GSP29nysvbh1u:1144": " viṣayānuvādas tv ayaṃ praśaṃsārthatvād vākyasya,",
    "GSP29nysvbh1u:1145": " sati brāhmaṇatve sampaddhetuḥ samartha iti/",
    "GSP29nysvbh1u:1146": " vis'yaṃ ca praśaṃsatā vākyena yathāhetutaḥ phalanirvṛttir na pratyākhyāyate/",
    "GSP29nysvbh1u:1147": " tad evaṃ sati vacanavighāto 'sambhūtārthakalpanayā nopapadyata iti//",
    "GSP29nysvbh1u:1148": " NyS_1,2.14 : dharmavikalpanirdeśe 'rthasadbhāvapratiṣedha upacāracchalam //",
    "GSP29nysvbh1u:1149": " abhidhānasya dharmo yathārthaprayogaḥ,",
    "GSP29nysvbh1u:1150": " dharmavikalpo 'nyatra dṛṣṭasyānyatra prayogaḥ,",
    "GSP29nysvbh1u:1151": " tasya nirdeśe dharmavikalpanirdeśe/",
    "GSP29nysvbh1u:1152": " yathā mañcāḥ krośantīti arthasadbhāvena pratiṣedhaḥ,",
    "GSP29nysvbh1u:1153": " mañcasthāḥ puruṣāḥ krośanti na tu mañcāḥ krośanti/",
    "GSP29nysvbh1u:1154": " kā punar atrārthavikalpopapattiḥ?",
    "GSP29nysvbh1u:1155": " anyathā prayuktasyānyathārthakalpanam,",
    "GSP29nysvbh1u:1156": " bhaktyā prayoge prādhānyena kalpanam upacāraviṣayaṃ chalam upacāracchalam/",
    "GSP29nysvbh1u:1157": " upacāro nītārthaḥ sahacaraṇādinimittena,",
    "GSP29nysvbh1u:1158": " atadbhāve tadvad abhidhānam upacāra iti/",
    "GSP29nysvbh1u:1159": " atra samādhiḥ --- prasiddhe prayoge vaktur yathābhiprāyaṃ śabdārthayor abhyanujñā pratiṣedhā vā na cchandataḥ/",
    "GSP29nysvbh1u:1160": " pradhānabhūtasya śabdasya bhāktasya ca guṇabhūtasya prayoga ubhayor lokasiddhaḥ/",
    "GSP29nysvbh1u:1161": " siddhe prayoge yathā vaktur abhiprāyas tathā śabdārthāv anujñeyau pratiṣedhyau vā na cchandataḥ/",
    "GSP29nysvbh1u:1162": " yadi vaktā pradhānaśabdaṃ prayuṅkte yathābhūtasyābhyanujñā pratiṣedho vā,",
    "GSP29nysvbh1u:1163": " na cchandataḥ/",
    "GSP29nysvbh1u:1164": " atha guṇabhūtam,",
    "GSP29nysvbh1u:1165": " tadā guṇabhūtasya/",
    "GSP29nysvbh1u:1166": " yatra tu vaktā guṇabhūtaṃ śabdaṃ prayuṅkte pradhānabhūtam abhipretya paraḥ pratiṣedhati,",
    "GSP29nysvbh1u:1167": " svamanīṣayā pratiṣedho 'sau bhavati na paropālambha iti//",
    "GSP29nysvbh1u:1168": " NyS_1,2.15 : vākchalam evopacāracchalaṃ tadaviśeṣāt //",
    "GSP29nysvbh1u:1169": " na vākchalād upacāracchalaṃ bhidyate tasyāpy arthāntarakalpanāyā aviśeṣāt/",
    "GSP29nysvbh1u:1170": " ihāpi sthānyartho guṇaśabdaḥ pradhānaśabdaḥ sthānārtha iti kalpayitvā pratiṣidhyata iti//",
    "GSP29nysvbh1u:1171": " NyS_1,2.16 : na tadarthāntarabhāvāt //",
    "GSP29nysvbh1u:1172": " na vākchalam evopacāracchalam,",
    "GSP29nysvbh1u:1173": " tasyārthasadbhāvapratiṣedhasyārthāntarabhāvāt/",
    "GSP29nysvbh1u:1174": " kutaḥ? arthāntarakalpanātaḥ/",
    "GSP29nysvbh1u:1175": " anyā hy arthāntarakalpanā,",
    "GSP29nysvbh1u:1176": " anyo 'rthasadbhāvapratiṣedha iti//",
    "GSP29nysvbh1u:1177": " NyS_1,2.17 : aviṣeṣe vā kiñcit sādharmyād ekacchalaprasaṅaḥ //",
    "GSP29nysvbh1u:1178": " chalasya dvitvam abhyanujñāya tritvaṃ pratiṣidhyate kiñcit sādharmyāt/",
    "GSP29nysvbh1u:1179": " yathā cāyaṃ hetus tritvaṃ pratiṣedhati tathā dvitvam apy abhyanujñātaṃ pratiṣedhati,",
    "GSP29nysvbh1u:1180": " vidyate hi kiñcit sādharmyaṃ dvayor apīti/",
    "GSP29nysvbh1u:1181": " atha dvitvaṃ kiñcitsādharmyān na nivartate,",
    "GSP29nysvbh1u:1182": " tritvam api na nivartsyati//",
    "GSP29nysvbh1u:1183": " chalalakṣaṇād ūrdhvam ---",
    "GSP29nysvbh1u:1184": " NyS_1,2.18 : sādharmyavaidharmyābhyāṃ pratyavasthānaṃ jātiḥ //",
    "GSP29nysvbh1u:1185": " prayukte hi hetau yaḥ prasaṅgo jāyate sa jātiḥ/",
    "GSP29nysvbh1u:1186": " sa ca prasaṅgaḥ sādharmyavaidharmyābhyāṃ pratyavasthānam upālambhaḥ pratiṣedha iti/",
    "GSP29nysvbh1u:1187": " % sādharmyavaidharmyābhyāṃ ...] p.402",
    "GSP29nysvbh1u:1188": " ``udāharaṇasādharmyāt sādhyasādhanaṃ hetur'' ity asyodāharaṇavaidharmyeṇa pratyavasthānam,",
    "GSP29nysvbh1u:1189": " ``udāharaṇavaidharmyāt sādhyasādhanaṃ hetur'' ity asyodāharaṇasādharmyeṇa pratyavasthānam,",
    "GSP29nysvbh1u:1190": " pratyanīkabhāvāt/",
    "GSP29nysvbh1u:1191": " jāyamāno 'rtho jātir iti//",
    "GSP29nysvbh1u:1192": " NyS_1,2.19 : vipratipattir apratipattiś ca nigrahasthānam //",
    "GSP29nysvbh1u:1193": " viparītā vā kutsitā vā pratipattir vipratipattiḥ/",
    "GSP29nysvbh1u:1194": " vipratipadyamānaḥ parājayaṃ prāpnoti/",
    "GSP29nysvbh1u:1195": " nigrahasthānaṃ khalu parājayaprāptiḥ/",
    "GSP29nysvbh1u:1196": " apratipattis tv ārambhaviṣaye anārambhaḥ/",
    "GSP29nysvbh1u:1197": " pareṇa sthāpitaṃ vā na pratiṣedhati pratiṣedhaṃ vā noddharati/",
    "GSP29nysvbh1u:1198": " asamāsāc ca naite eva nigrahasthāne iti//",
    "GSP29nysvbh1u:1199": " kiṃ punar dṛṣṭāntavaj jātinigrahasthānayor abhedo 'tha siddhāntavad bheda ity ata āha ---",
    "GSP29nysvbh1u:1200": " NyS_1,2.20 : tadvikalpāj jātinigrahasthānabahutvam //",
    "GSP29nysvbh1u:1201": " tasya sādharmyavaidharmyābhyāṃ pratyavasthānasya vikalpāj jātibahutvam,",
    "GSP29nysvbh1u:1202": " tayoś ca vipratipattyapratipattyor vikalpān nigrahasthānabahutvam/",
    "GSP29nysvbh1u:1203": " nānā kalpo vikalpaḥ,",
    "GSP29nysvbh1u:1204": " vividho vā kalpo vikalpaḥ/",
    "GSP29nysvbh1u:1205": " tatra ananubhāṣaṇam ajñānam apratibhā vikṣepo matānujñā paryanuyojyopekṣaṇam ity apratipattir nigrasthānam/",
    "GSP29nysvbh1u:1206": " śeṣas tu vipratipattir iti/",
    "GSP29nysvbh1u:1207": " ime pramāṇādayaḥ padārthā uddiṣṭāḥ,",
    "GSP29nysvbh1u:1208": " yathoddeśaṃ lakṣitāḥ,",
    "GSP29nysvbh1u:1209": " yathālakṣaṇaṃ parīkṣiṣyanta iti trividhā cāsya śāstrasya pravṛttir veditavyeti//",
    "GSP29nysvbh1u:1210": " iti vātsyāyanīye nyāyabhāṣye prathamādhyāyasya dvitīyam āhnikam/",
    "GSP29nysvbh1u:1211": " samāptaś cāyaṃ prathamo 'dhyāyaḥ//",
    "GSP29nysvbh1u:1212": " ata ūrdhvaṃ pramāṇādiparīkṣā/",
    "GSP29nysvbh1u:1213": " sā ca ``vimṛśya pakṣapratipakṣābhyām arthāvadhāraṇaṃ nirṇayaḥ'' ity agre vimarṣa eva parīkṣyate ---",
    "GSP29nysvbh1u:1214": " NyS_2,1.1 : samānānekadharmādhyavasāyād anyataradharmādhyavasāyād vā na saṃśayaḥ //",
    "GSP29nysvbh1u:1215": " samānasya dharmasyādhyavasāyāt saṃśayo na dharmamātrāt/",
    "GSP29nysvbh1u:1216": " atha vā samānam anayor dharmam upalabha iti dharmadharmigrahaṇe saṃśayābhāva iti/",
    "GSP29nysvbh1u:1217": " % -m upalabha iti] p.409",
    "GSP29nysvbh1u:1218": " atha vā samānadharmādhyavasāyād arthāntarabhūte dharmiṇi saṃśayo 'nupapannaḥ,",
    "GSP29nysvbh1u:1219": " na jātu rūpasyārthāntarabhūtasyādhyavasāyād arthāntarabhūte sparśe saṃśaya iti/",
    "GSP29nysvbh1u:1220": " atha vā na adhyavasāyād arthāvadhāraṇād anavadhāraṇajñānaṃ saṃśaya upapadyate kāryakāraṇayoḥ sārūpyābhāvād iti/",
    "GSP29nysvbh1u:1221": " etenānekadharmādhyavasāyād iti vyākhyātam/",
    "GSP29nysvbh1u:1222": " anyataradharmādhyvasāyāc ca saṃśayo na bhavati,",
    "GSP29nysvbh1u:1223": " tato hy anyatarāvadhāraṇam eveti//",
    "GSP29nysvbh1u:1224": " NyS_2,1.2 : vipratipattyavyavasthādhyavasāyāc ca //",
    "GSP29nysvbh1u:1225": " na vipratipattimātrād avyavasthāmātrād vā saṃśayaḥ/",
    "GSP29nysvbh1u:1226": " kiṃ tarhi? vipratipattim upalabhamānasya saṃśayaḥ/",
    "GSP29nysvbh1u:1227": " evam avyavasthāyām apīti/",
    "GSP29nysvbh1u:1228": " atha vāsty ātmety eke nāsty ātmety apare manyanta ity upalabdheḥ kathaṃ saṃśayaḥ syād iti/",
    "GSP29nysvbh1u:1229": " tathopalabdhir avyavasthitā anupalabdhiś cāvyavasthiteti vibhāgenādhyavasite saṃśayo nopapadyata iti//",
    "GSP29nysvbh1u:1230": " NyS_2,1.3 : vipratipattau ca sampratipatteḥ //",
    "GSP29nysvbh1u:1231": " yāṃ ca vipratipattiṃ bhavān saṃśayahetuḥ manyate sā sampratipattiḥ,",
    "GSP29nysvbh1u:1232": " sā hi dvayoḥ pratyanīkadharmaviṣayā/",
    "GSP29nysvbh1u:1233": " tatra yadi vipratipatteḥ saṃśayaḥ,",
    "GSP29nysvbh1u:1234": " sampratipatter eva saṃśaya iti//",
    "GSP29nysvbh1u:1235": " NyS_2,1.4 : avyavasthātmani vyavasthitatvāc cāvyavasthāyāḥ //",
    "GSP29nysvbh1u:1236": " na saṃśayaḥ/",
    "GSP29nysvbh1u:1237": " yadi tāvad iyam avyavasthā ātmani eva vyavasthitā,",
    "GSP29nysvbh1u:1238": " vyavasthānād avyavasthā na bhavatīty anupapannaḥ saṃśayaḥ/",
    "GSP29nysvbh1u:1239": " atha avyavasthātmani na vyavasthitā,",
    "GSP29nysvbh1u:1240": " evam atādātmyād avyavasthā na bhavatīti saṃśayābhāva iti//",
    "GSP29nysvbh1u:1241": " NyS_2,1.5 : tathātyantasaṃśayas taddharmasātatyopapatteḥ //",
    "GSP29nysvbh1u:1242": " yena kalpena bhavān samānadharmopapatteḥ saṃśaya iti manyate,",
    "GSP29nysvbh1u:1243": " tena khalv atyantasaṃśayaḥ prasajyate/",
    "GSP29nysvbh1u:1244": " samānadharmopapatter anucchedāt saṃśayānucchedaḥ/",
    "GSP29nysvbh1u:1245": " na hy ayam ataddharmā dharmī vimṛśyamāṇo gṛhyate,",
    "GSP29nysvbh1u:1246": " satataṃ tu taddharmā bhavatīti//",
    "GSP29nysvbh1u:1247": " asya pratiṣedhaprapañcasya saṅkṣepeṇoddhāraḥ ---",
    "GSP29nysvbh1u:1248": " NyS_2,1.6 : yathoktādhyavasāyād eva tadaviśeṣāpekṣāt saṃśaye nāsaṃśayo nātyantasaṃśayo vā //",
    "GSP29nysvbh1u:1249": " na saṃśayānutpattiḥ saṃśayānucchedaś ca prasajyate/",
    "GSP29nysvbh1u:1250": " katham? yat tāvat samānadharmādhyavasāyaḥ saṃśayahetuḥ na samānadharmamātram iti, evam etat/",
    "GSP29nysvbh1u:1251": " kasmād evaṃ nocyata iti?",
    "GSP29nysvbh1u:1252": " viśeṣāpekṣa iti vacanāt tatsiddheḥ --- viśeṣasyāpekṣā ākaṅkṣā,",
    "GSP29nysvbh1u:1253": " sā cānupalabhyamāne viśeṣe samarthā,",
    "GSP29nysvbh1u:1254": " na coktaṃ samānadharmāpekṣa iti/",
    "GSP29nysvbh1u:1255": " samāne ca dharme katham ākaṅkṣā na bhaved yady ayaṃ pratyakṣaḥ syāt/",
    "GSP29nysvbh1u:1256": " etena sāmarthyena vijñāyate samānadharmādhyavasāyād iti/",
    "GSP29nysvbh1u:1257": " upapattivacanād vā --- samānadharmopapatter ity ucyate na cānyā sadbhāvasaṃvedanād ṛte samānadharmopapattir asti/",
    "GSP29nysvbh1u:1258": " anupalabhyamānasadbhāvo hi samāno dharmo 'vidyamānavad bhavatīti/",
    "GSP29nysvbh1u:1259": " viṣayaśabdena vā viṣayiṇaḥ pratyayasyābhidhānam --- yathā loke dhūmenāgnir anumīyate ity ukte dhūmadarśanenāgnir anumīyata iti jñāyate/",
    "GSP29nysvbh1u:1260": " katham? dṛṣṭvā hi dhūmam athāgnim anuminoti nādṛṣṭveti;",
    "GSP29nysvbh1u:1261": " na ca vākye darśanaśabdaḥ śrūyate,",
    "GSP29nysvbh1u:1262": " anujānāti ca vākyasyārthapratyāyakatvam;",
    "GSP29nysvbh1u:1263": " tena manyāmahe viṣayaśabdena viṣayiṇaḥ pratyayasyābhidhānaṃ boddhānujānāti/",
    "GSP29nysvbh1u:1264": " evam ihāpi samānadharmaśabdena samānadharmādhyvasāyam āheti/",
    "GSP29nysvbh1u:1265": " yathohitvā samānamanayor dharmam upalabha iti dharmadharmigrahaṇe saṃśayābhāva iti,",
    "GSP29nysvbh1u:1266": " pūrvadṛṣṭaviṣayam etat/",
    "GSP29nysvbh1u:1267": " yāv aham arthau pūrvam adrākṣaṃ tayoḥ samānaṃ dharmam upalabhe viśeṣaṃ nopalabha iti,",
    "GSP29nysvbh1u:1268": " kathaṃ nu viśeṣaṃ paśyeyaṃ yenānyataram avadhārayeyam iti/",
    "GSP29nysvbh1u:1269": " na caitat samānadharmopalabdhau dharmadharmigrahaṇamātreṇa nivartata iti/",
    "GSP29nysvbh1u:1270": " yac coktaṃ nārthāntarādhyavasāyād anyatra saṃśaya iti,",
    "GSP29nysvbh1u:1271": " yo hy arthāntarādhyavasāyamātraṃ saṃśayahetum upādadīta sa evaṃ vācya iti/",
    "GSP29nysvbh1u:1272": " yat punar etat kāryakāraṇayoḥ sārūpyābhāvād iti,",
    "GSP29nysvbh1u:1273": " kāraṇasya bhāvābhāvayoḥ kāryasya bhāvābhāvau kāryakāraṇayoḥ sārūpyam/",
    "GSP29nysvbh1u:1274": " % bhāvābhāvau ...] p.415",
    "GSP29nysvbh1u:1275": " yasyotpādād yad utpadyate yasya cānutpādād yan notpadyate tat kāraṇaṃ kāryam itarad ity etat sārūpyam,",
    "GSP29nysvbh1u:1276": " asti ca saṃśayakāraṇe saṃśaye caitad iti/",
    "GSP29nysvbh1u:1277": " etenānekadharmādhyavasāyād iti pratiṣedhaḥ parihṛta iti/",
    "GSP29nysvbh1u:1278": " yat punar etad uktaṃ ``vipratipattyavyavasthādhyavasāyāc ca na saṃśaya'' iti,",
    "GSP29nysvbh1u:1279": " pṛthakpravādayor vyāhatam artham upalabhe viśeṣaṃ ca na jānāmi nopalabhe yenānyataram avadhārayeyam,",
    "GSP29nysvbh1u:1280": " % -r vyāhatam artham upalabhe ...] p.416",
    "GSP29nysvbh1u:1281": " tat ko 'tra viśeṣaḥ syād yenaikataram avadhārayeyam iti saṃśayo vipratipattijanito 'yaṃ na śakyo vipratipattisampratipattimātreṇa nivartayitum",
    "GSP29nysvbh1u:1282": " evam upalabdhyanupalabdhyavyavasthākṛte saṃśaye veditavyam iti/",
    "GSP29nysvbh1u:1283": " yat punar etat vipratipattau ca sampratipatter iti,",
    "GSP29nysvbh1u:1284": " vipratipattiśabdasya yo 'rthaḥ tadadhyavasāyo viśeṣāpekṣaḥ saṃśayahetus tasya ca samākhyāntareṇa na nivṛttiḥ/",
    "GSP29nysvbh1u:1285": " samāne 'dhikaraṇe vyāhatārthau pravādau vipratipattiśabdasyārthaḥ tadadhyavasāyaś ca viśeṣāpekṣaḥ saṃśayahetuḥ/",
    "GSP29nysvbh1u:1286": " na cāsya sampratipattiśabde samākhyāntare yojyamāne saṃśayahetutuvaṃ nivartate/",
    "GSP29nysvbh1u:1287": " tad idam akṛtabuddhisammohanam iti/",
    "GSP29nysvbh1u:1288": " yat punaḥ ``avyavasthātmani vyavasthitatvāc cāvyavasthāyā'' iti,",
    "GSP29nysvbh1u:1289": " saṃśayahetor arthasyāpratiṣedhād avyavasthābhyanujñānāc ca nimittāntareṇa śabdāntarakalpanā vyarthā/",
    "GSP29nysvbh1u:1290": " śabdāntarakalpanāvyavasthā khalv avyavasthā na bhavaty avyavasthātmani vyavasthitatvād iti/",
    "GSP29nysvbh1u:1291": " % -kalpanāvyavasthā khalv ...] p.417",
    "GSP29nysvbh1u:1292": " nānayor upalabdhyanupalabdhyoḥ sadasadviṣayatvaṃ viśeṣāpekṣaṃ saṃśayahetur na bhvatīti pratiṣidhyate yāvatā cāvyavasthātmani vyavasthitā na tāvatātmānaṃ jahāti,",
    "GSP29nysvbh1u:1293": " tāvatā hy anujñātāvyavasthā/",
    "GSP29nysvbh1u:1294": " evam iyaṃ kriyamāṇāpi śabdāntarakalpanā nārthāntaraṃ sādhayatīti/",
    "GSP29nysvbh1u:1295": " yat punar etat ``tathātyantasaṃśayas taddharmasātatyopapatteḥ'' iti,",
    "GSP29nysvbh1u:1296": " nāyaṃ samānadharmādibhya eva saṃśayaḥ/",
    "GSP29nysvbh1u:1297": " kiṃ tarhi? tadviṣayādhyavasāyād viśeṣasmṛtisahitād ity ato nātyantasaṃśaya iti/",
    "GSP29nysvbh1u:1298": " anyataradharmādhyavasāyād vā na saṃśaya iti,",
    "GSP29nysvbh1u:1299": " tan na yuktam;",
    "GSP29nysvbh1u:1300": " viśeṣāpekṣo vimarṣaḥ saṃśaya iti vacanāt/",
    "GSP29nysvbh1u:1301": " viśeṣaś cānyataradharmo na tasminn adhyvasīyamāne viśeṣāpekṣā sambhavatīti//",
    "GSP29nysvbh1u:1302": " NyS_2,1.7 : yathra saṃśayas tatraivam uttarottaraprasaṅgaḥ //",
    "GSP29nysvbh1u:1303": " yatra yatra saṃśayapūrvikā parīkṣā śāstre kathāyāṃ vā,",
    "GSP29nysvbh1u:1304": " tatra tatraivaṃ saṃśaye pareṇa pratiṣiddhe samādhir vācya iti/",
    "GSP29nysvbh1u:1305": " ataḥ sarvaparīkṣāvyāpitvāt prathamaṃ saṃśayaḥ parīkṣita iti//",
    "GSP29nysvbh1u:1306": " atha pramāṇaparīkṣā ---",
    "GSP29nysvbh1u:1307": " NyS_2,1.8 : pratyakṣādīnām aprāmāṇyaṃ traikālyāsiddheḥ //",
    "GSP29nysvbh1u:1308": " pratyakṣādīnāṃ pramāṇatvaṃ nāsti traikālyāsiddheḥ pūrvāparasahabhāvānupapatter ity arthaḥ//",
    "GSP29nysvbh1u:1309": " asya sāmānyavacanasyārthavibhāgaḥ ---",
    "GSP29nysvbh1u:1310": " NyS_2,1.9 : pūrvaṃ hi pramāṇasiddhau nendriyārthasannikarṣāt pratyakṣotpattiḥ //",
    "GSP29nysvbh1u:1311": " gandhādiviṣayaṃ jñānaṃ pratyakṣam,",
    "GSP29nysvbh1u:1312": " tad yadi pūrvam,",
    "GSP29nysvbh1u:1313": " paścād gandhādīnāṃ siddhiḥ,",
    "GSP29nysvbh1u:1314": " nedaṃ gandhādisannikarṣād utpadyata iti//",
    "GSP29nysvbh1u:1315": " NyS_2,1.10 : paścāt siddhau na pramāṇebhyaḥ prameyasiddhiḥ //",
    "GSP29nysvbh1u:1316": " asati pramāṇe kena pramīyamāṇo 'rthaḥ prameyaḥ syāt pramāṇena khalu pramīyamāṇo 'rthaḥ prameyam ity etat sidhyati//",
    "GSP29nysvbh1u:1317": " NyS_2,1.11 : yugapatsiddhau pratyarthaniyatatvāt kramavṛttitvābhāvo buddhīnām //",
    "GSP29nysvbh1u:1318": " yadi pramāṇaṃ prameyaṃ ca yugapadbhavataḥ,",
    "GSP29nysvbh1u:1319": " evam api gandhādiṣv indriyārtheṣu jñānāni pratyarthaniyatāni yugapatsambhavantīti jñānānāṃ pratyakṣaniyatatvāt kramavṛttitvābhāvaḥ/",
    "GSP29nysvbh1u:1320": " yā imā buddhayaḥ krameṇārtheṣu varttante tāsāṃ kramavṛttitvaṃ na sambhavatīti/",
    "GSP29nysvbh1u:1321": " vyāghātaś ca ``yugapaj jñānānutpattir manaso liṅgam'' iti/",
    "GSP29nysvbh1u:1322": " etāvāṃś ca pramāṇaprameyayoḥ sadbhāvaviṣayaḥ sa cānupapanna iti/",
    "GSP29nysvbh1u:1323": " tasmāt pratyakṣādīnāṃ pramāṇatvaṃ na sambhavatīti/",
    "GSP29nysvbh1u:1324": " asya samādhiḥ --- upalabdhihetor upalabdhiviṣayasya cārthasya pūrvāparasahabhāvāniyamād yathādarśanaṃ vibhāgavacanam/",
    "GSP29nysvbh1u:1325": " % yathādadarśanaṃ vibhāgavacanam] p.423",
    "GSP29nysvbh1u:1326": " kavacid upalabdhihetuḥ,",
    "GSP29nysvbh1u:1327": " paścād upalabdhiviṣayaḥ,",
    "GSP29nysvbh1u:1328": " yathādityasya prakāśa utpadyamānānām/",
    "GSP29nysvbh1u:1329": " kvacit pūrvam upalabdhiviṣayaḥ paścād upalabdhihetuḥ,",
    "GSP29nysvbh1u:1330": " yathāvasthitānāṃ pradīpaḥ/",
    "GSP29nysvbh1u:1331": " kvacid upalabdhihetur upalabdhiviṣayaś ca saha bhvataḥ,",
    "GSP29nysvbh1u:1332": " yathā dhūmenāgner grahaṇam iti/",
    "GSP29nysvbh1u:1333": " upalabdhihetuś ca pramāṇaṃ prameyaṃ tūpalabdhiviṣayaḥ/",
    "GSP29nysvbh1u:1334": " evaṃ pramāṇaprameyayoḥ pūrvāparasahabhāve 'niyate yathārtho dṛśyate tathā vibhajya vacanīya iti tatraikāntena pratiṣedhānupapattiḥ,",
    "GSP29nysvbh1u:1335": " sāmānyena khalu vibhajya pratiṣedha ukta iti/",
    "GSP29nysvbh1u:1336": " samākhyāhetos traikālyayogāt tathābhūtā samākhyā/",
    "GSP29nysvbh1u:1337": " yat punar idaṃ paścāt siddhāv asati pramāṇe prameyaṃ na sidhyati,",
    "GSP29nysvbh1u:1338": " pramāṇena pramīyamāṇo 'rthaḥ prameyam iti vijñāyata iti/",
    "GSP29nysvbh1u:1339": " pramāṇam ity etasyāḥ samākhyāyā upalabdhihetutvaṃ nimittam,",
    "GSP29nysvbh1u:1340": " % m ity etasyāḥ samākhyāyā ...] p.424",
    "GSP29nysvbh1u:1341": " tasya traikālyayogaḥ/",
    "GSP29nysvbh1u:1342": " upalabdhim akārṣīt,",
    "GSP29nysvbh1u:1343": " upalabdhiṃ karoti,",
    "GSP29nysvbh1u:1344": " upalabdhiṃ kariṣyatīti samākhyāhetos traikālyayogāt samākhyā tathābhūtā pramito 'nenārthaḥ pramīyate pramāsyata iti pramāṇam; pramitam,",
    "GSP29nysvbh1u:1345": " pramīyate,",
    "GSP29nysvbh1u:1346": " pramāsyate iti ca prameyam/",
    "GSP29nysvbh1u:1347": " evaṃ sati bhaviṣyaty asmin hetuta upalabdhiḥ,",
    "GSP29nysvbh1u:1348": " pramāsyate 'yam arthaḥ prameyam idam ity etat sarvaṃ bhvatīti/",
    "GSP29nysvbh1u:1349": " traikālyānabhyanujñāne ca vyavahārānupapattiḥ/",
    "GSP29nysvbh1u:1350": " yaś caivaṃ nābhyanujānīyāt tasya pācakam ānaya pakṣyati lāvakam ānaya laviṣyatīti vyavahāro nopapadyata iti/",
    "GSP29nysvbh1u:1351": " ``pratyakṣādīnām aprāmāṇyaṃ traikālyāsiddher'' ity evamādi vākyaṃ pramāṇapratiṣedhaḥ/",
    "GSP29nysvbh1u:1352": " tatrāyaṃ praṣṭavyaḥ,",
    "GSP29nysvbh1u:1353": " athānena pratiṣedhena bhavatā kiṃ kriyata iti?",
    "GSP29nysvbh1u:1354": " kiṃ sambhavo nivartyate athāsambhavo jñāpyate iti/",
    "GSP29nysvbh1u:1355": " % sambhavo jñāpyate] p.425",
    "GSP29nysvbh1u:1356": " tad yadi sambhavo nivartyate sati sambhave pratyakṣādīnāṃ pratiṣedhānupapattiḥ/",
    "GSP29nysvbh1u:1357": " athāsambhavo jñāpyate,",
    "GSP29nysvbh1u:1358": " pramāṇalakṣaṇaṃ prāptas tarhi pratiṣedhaḥ pramāṇāsambhavasyopalabdhihetutvād iti//",
    "GSP29nysvbh1u:1359": " kiṃ cātaḥ?",
    "GSP29nysvbh1u:1360": " NyS_2,1.12 : traikālyāsiddheḥ pratiṣedhānupapattiḥ //",
    "GSP29nysvbh1u:1361": " asya tu vibhāgaḥ/",
    "GSP29nysvbh1u:1362": " pūrvaṃ hi pratiṣedhasiddhāv asati pratiṣedhye kim anena pratiṣidhyate paścāt siddhau pratiṣedhyāsiddhiḥ pratiṣedhābhāvād iti/",
    "GSP29nysvbh1u:1363": " yugapatsiddhau pratiṣedhyasiddhyabhyanujñānād anarthakaḥ pratiṣedha iti/",
    "GSP29nysvbh1u:1364": " % -jñānād anarthakaḥ ...] p.426",
    "GSP29nysvbh1u:1365": " pratiṣedhalakṣaṇe ca vākye 'nupapadyamāne siddhaṃ pratyakṣādīnāṃ pramāṇatvam iti//",
    "GSP29nysvbh1u:1366": " katham?",
    "GSP29nysvbh1u:1367": " NyS_2,1.13 : sarvapramāṇapratiṣedhāc ca pratiṣedhānupapattiḥ //",
    "GSP29nysvbh1u:1368": " traikālyāsiddher ity asya hetor yady udāharaṇam upādīyate hetvarthasya sādhakatvaṃ dṛṣṭānte darśayitavyam iti,",
    "GSP29nysvbh1u:1369": " % darśayitavyam iti,] p.428",
    "GSP29nysvbh1u:1370": " na ca tarhi pratyakṣādīnām aprāmāṇyam/",
    "GSP29nysvbh1u:1371": " atha pratyakṣādīnām aprāmāṇyam,",
    "GSP29nysvbh1u:1372": " upādīyamānam apy udāharaṇaṃ nārthaṃ sādhayiṣyatīti so 'yaṃ sarvapramāṇavyāhato hetur ahetuḥ;",
    "GSP29nysvbh1u:1373": " ``siddhāntam abhyupetya tadvirodhī viruddhaḥ'' iti/",
    "GSP29nysvbh1u:1374": " vākyārtho hy asya siddhāntaḥ/",
    "GSP29nysvbh1u:1375": " sa ca vākyārthaḥ pratyakṣādīni nārthaṃ sādhayantītīdaṃ cāvayavānām upādānam arthasya sādhanāyeti/",
    "GSP29nysvbh1u:1376": " atha nopādīyate apradarśitaṃ hetvarthasya dṛṣṭāntena sādhakatvam iti niṣedho nopapadyate hetutvāsiddher iti//",
    "GSP29nysvbh1u:1377": " NyS_2,1.14 : tatprāmāṇye vā na sarvapramāṇavipratiṣedhaḥ //",
    "GSP29nysvbh1u:1378": " pratiṣedhalakṣaṇe svavākye teṣām avayavāśritānāṃ pratyakṣādīnāṃ prāmāṇye 'bhyanujñāyamāne paravākye 'py avayavāśritānāṃ prāmāṇyaṃ prasajyate 'viśeṣād iti/",
    "GSP29nysvbh1u:1379": " evaṃ ca na sarvāṇi pramāṇāni pratiṣidhyanta iti/",
    "GSP29nysvbh1u:1380": " vipratiṣedha iti vīty ayam upasargaḥ sampratipattyarthe,",
    "GSP29nysvbh1u:1381": " na vyāghāte 'rthābhāvād iti//",
    "GSP29nysvbh1u:1382": " NyS_2,1.15 : traikālyāpratiṣedhaś ca śabdād ātodyasiddhivat tatsiddheḥ //",
    "GSP29nysvbh1u:1383": " kim arthaṃ punar idam ucyate?",
    "GSP29nysvbh1u:1384": " pūrvoktanibandhanārtham/",
    "GSP29nysvbh1u:1385": " yat tāvat pūrvoktam upalabdhihetor upalabdhiviṣayasya cārthasya pūrvāparasahabhāvāniyamād yathādarśanaṃ vibhāgavacanam iti,",
    "GSP29nysvbh1u:1386": " tad itaḥ samutthānaṃ yathā vijñāyeta/",
    "GSP29nysvbh1u:1387": " anityam adarśī khalv ayam ṛṣir niyamena pratiṣedhaṃ pratyācaṣṭe --- traikālyasya cāyuktaḥ pratiṣedha iti/",
    "GSP29nysvbh1u:1388": " tatraikāṃ vidhām udāharati śabdād ātodyasiddhivad iti/",
    "GSP29nysvbh1u:1389": " % -d iti] p.431",
    "GSP29nysvbh1u:1390": " yathā paścāt siddhena śabdena pūrvasiddham ātodyam anumīyate,",
    "GSP29nysvbh1u:1391": " sādhyaṃ cātodyaṃ sādhanaṃ ca śabdaḥ,",
    "GSP29nysvbh1u:1392": " antarhite hy ātodye svanato 'numānaṃ bhavatīti vīṇā vādyate veṇuḥ pūryate iti svanaviśeṣeṇa ātodyaviśeṣaṃ pratipadyate;",
    "GSP29nysvbh1u:1393": " tathā pūrvasiddham upalabdhiviṣayaṃ paścāt siddhenopalabdhihetunā pratipadyata iti/",
    "GSP29nysvbh1u:1394": " nidarśanārthatvāc cāsya śeṣayor vidhayor yathoktam udāharaṇaṃ veditavyam iti/",
    "GSP29nysvbh1u:1395": " kasmāt punar iha tan nocyate?",
    "GSP29nysvbh1u:1396": " pūrvoktam upapādyata iti/",
    "GSP29nysvbh1u:1397": " sarvathā tāvad ayam arthaḥ prakāśayitavyaḥ,",
    "GSP29nysvbh1u:1398": " sa iha vā prakāśyeta tatra vā,",
    "GSP29nysvbh1u:1399": " na kaścid viśeṣa iti//",
    "GSP29nysvbh1u:1400": " pramāṇaṃ prameyam iti ca samākhyā samāveśena varttate samākhyānimittavaśāt/",
    "GSP29nysvbh1u:1401": " samākhyānimittaṃ tūpalabdhisādhanaṃ pramāṇam upalabdhiviṣayaś ca prameyam iti/",
    "GSP29nysvbh1u:1402": " yadā ca upalabdhiviṣayaḥ kvacid upalabdhisādhanaṃ bhavati tadā pramāṇaṃ prameyam iti caiko 'rtho 'bhidhīyate/",
    "GSP29nysvbh1u:1403": " asyārthasyāvadyotanārtham idam ucyate ---",
    "GSP29nysvbh1u:1404": " NyS_2,1.16 : prameyā ca tulāprāmāṇyavat //",
    "GSP29nysvbh1u:1405": " gurutvaparimāṇajñānasādhanaṃ tulā pramāṇam,",
    "GSP29nysvbh1u:1406": " jñānaviṣayo guru dravyaṃ suvarṇādi prameyam/",
    "GSP29nysvbh1u:1407": " yathā suvarṇādinā tulāntaraṃ vyavasthāpyate tadā tulāntarapratipattau suvarṇādi pramāṇam tulāntaraṃ prameyam iti/",
    "GSP29nysvbh1u:1408": " evam anavayavena tantrārtha uddiṣṭo veditavyaḥ/",
    "GSP29nysvbh1u:1409": " ātmā tāvad upalabdhiviṣayatvāt prameye paripaṭhitaḥ,",
    "GSP29nysvbh1u:1410": " upalabdhau svātantryāt pramātā/",
    "GSP29nysvbh1u:1411": " buddhir upalabdhisādhanatvāt pramāṇam,",
    "GSP29nysvbh1u:1412": " upalabdhiviṣayatvāt prameyam;",
    "GSP29nysvbh1u:1413": " ubhayābhāvāt tu pramitiḥ/",
    "GSP29nysvbh1u:1414": " evam arthaviśeṣe samākhyāsamāveśo yojyaḥ/",
    "GSP29nysvbh1u:1415": " tathā ca kārakaśabdā nimittavaśāt samāveśena varttanta iti/",
    "GSP29nysvbh1u:1416": " % samāveśena vartanta iti/] p.434",
    "GSP29nysvbh1u:1417": " vṛkṣas tiṣṭhatīti svasthitau svātantryāt kartā/",
    "GSP29nysvbh1u:1418": " vṛkṣaṃ paśyatīti darśanenāptum iṣyamāṇatamatvāt karma/",
    "GSP29nysvbh1u:1419": " % paśyatīti darśanenāptum ...] p.437",
    "GSP29nysvbh1u:1420": " vṛkṣeṇa candramasaṃ jñāpayatīti jñāpakasya sādhakatamatvāt karaṇam/",
    "GSP29nysvbh1u:1421": " % sādhakatamatvāt karaṇam/] p.438",
    "GSP29nysvbh1u:1422": " vṛkṣāyodakam āsiñcatīti āsicyamānenodakena vṛkṣam abhipraitīti sampradānam/",
    "GSP29nysvbh1u:1423": " vṛkṣāt parṇaṃ patatīti ``dhruvam apāye 'pādānam'' ity apādānam/",
    "GSP29nysvbh1u:1424": " vṛkṣe vayāṃsi santīti ``ādhāro 'dhikaraṇam'' ity adhikaraṇam/",
    "GSP29nysvbh1u:1425": " evam ca sati na dravyamātraṃ kārakam,",
    "GSP29nysvbh1u:1426": " na kriyāmātram/",
    "GSP29nysvbh1u:1427": " kiṃ tarhi? kriyāsādhanaṃ kriyāviśeṣayuktaṃ kārakam/",
    "GSP29nysvbh1u:1428": " yat kriyāsādhanaṃ svatantram sa kartā,",
    "GSP29nysvbh1u:1429": " na dravyamātraṃ na kriyāmātram/",
    "GSP29nysvbh1u:1430": " kriyayā vyāptum iṣyamāṇatamaṃ karma,",
    "GSP29nysvbh1u:1431": " % -m iṣyamāṇatamaṃ karma,] p.439",
    "GSP29nysvbh1u:1432": " na dravyamātraṃ na kryāmātram/",
    "GSP29nysvbh1u:1433": " evaṃ sādhakatamādiṣv api/",
    "GSP29nysvbh1u:1434": " evaṃ ca kārakānvākhyānaṃ yathaiva upapattita evaṃ lakṣaṇataḥ/",
    "GSP29nysvbh1u:1435": " kārakānvākhyānam api na dravyamātre na kriyāyām vā/",
    "GSP29nysvbh1u:1436": " kiṃ tarhi? kriyāsādhane kriyāviśeṣayukta iti/",
    "GSP29nysvbh1u:1437": " kārakaśabdaś cāyaṃ pramāṇaṃ prameyam iti,",
    "GSP29nysvbh1u:1438": " sa ca kārakadharmaṃ na hātum arhati//16//",
    "GSP29nysvbh1u:1439": " asti bhoḥ kārakaśabdānāṃ nimittavaśāt samāveṣaḥ/",
    "GSP29nysvbh1u:1440": " pratyakṣādīni ca pramāṇāni upalabdhihetutvāt,",
    "GSP29nysvbh1u:1441": " prameyaṃ copalabdhiviṣayatvāt/",
    "GSP29nysvbh1u:1442": " saṃvedyāni ca pratyakṣādīni pramāṇāni,",
    "GSP29nysvbh1u:1443": " pratyakṣeṇopalabhe anumānenopalabhe upamānenopalabhe āgamenopalabhe/",
    "GSP29nysvbh1u:1444": " pratyakṣaṃ me jñānam ānumānikaṃ me jñānam aupamānikaṃ me jñānam āgamikaṃ me jñānam iti viśeṣā gṛhyante/",
    "GSP29nysvbh1u:1445": " lakṣaṇataś ca jñāpyamānāni jñāyante viśeṣeṇendriyārthasannikarṣotpannaṃ jñānam ity evamādinā/",
    "GSP29nysvbh1u:1446": " seyam upalabdhiḥ pratyakṣādiviṣayā kiṃ pramāṇāntarataḥ athāntareṇa pramāṇāntaram asādhaneti?",
    "GSP29nysvbh1u:1447": " kaś cātra viśeṣaḥ?",
    "GSP29nysvbh1u:1448": " NyS_2,1.17 : pramāṇataḥ siddheḥ pramāṇānāṃ pramāṇāntarasiddhiprasaṅgaḥ //",
    "GSP29nysvbh1u:1449": " yadi pratyakṣādīni pramāṇenopalabhyante,",
    "GSP29nysvbh1u:1450": " yena pramāṇenopalabhyante tat pramāṇāntaram astīti pramāṇāntarasadbhāvaḥ prasajyata iti anavasthām āha tasyāpy anyena tasyāpy anyeneti/",
    "GSP29nysvbh1u:1451": " % -m astīti pramāṇāntarasadbhāvaḥ ...] p.442",
    "GSP29nysvbh1u:1452": " na cānavasthā śakyānujñātum anupapatter iti//",
    "GSP29nysvbh1u:1453": " astu tarhi pramāṇāntaram antareṇa niḥsādhaneti?---",
    "GSP29nysvbh1u:1454": " NyS_2,1.18 : tadvinivṛtter vā pramāṇasiddhivat prameyasiddhiḥ //",
    "GSP29nysvbh1u:1455": " yadi pratyakṣādyupalabdhau pramāṇāntaraṃ nivarttane ātmādyupalabdhāv api pramāṇāntaraṃ nivartsyaty aviśeṣāt//",
    "GSP29nysvbh1u:1456": " evaṃ ca sarvapramāṇavilopa ity ata āha ---",
    "GSP29nysvbh1u:1457": " NyS_2,1.19 : na pradīpaprakāśasiddhivat tatsiddheḥ //",
    "GSP29nysvbh1u:1458": " yathā pradīpaprakāśaḥ pratyakṣāṅgatvād dṛśyadarśane pramāṇam,",
    "GSP29nysvbh1u:1459": " sa ca pratyakṣāntareṇa cakṣuṣaḥ sannikarṣeṇa gṛhyate;",
    "GSP29nysvbh1u:1460": " pradīpabhāvābhāvayor darśanasya tathābhāvād darśanahetur anumīyate,",
    "GSP29nysvbh1u:1461": " tamasi pradīpam upādadīthā ity āptopadeśenāpi pratipadyate;",
    "GSP29nysvbh1u:1462": " evaṃ pratyakṣādīnāṃ yathādarśanaṃ pratyakṣādibhir evopalabdhiḥ/",
    "GSP29nysvbh1u:1463": " indriyāṇi tāvat svaviṣayagrahaṇenaivānumīyante/",
    "GSP29nysvbh1u:1464": " arthāḥ pratyakṣato gṛhyante/",
    "GSP29nysvbh1u:1465": " indriyārthasannikarṣās tv āvaraṇena liṅgenānumīyante/",
    "GSP29nysvbh1u:1466": " indriyārthasannikarṣotpannaṃ jñānam ātmamanasoḥ saṃyogaviśeṣād ātmasamavayāc ca sukhādivad gṛhyate/",
    "GSP29nysvbh1u:1467": " evaṃ pramāṇaviśeṣo vibhajya vacanīyaḥ/",
    "GSP29nysvbh1u:1468": " yathā ca dṛśyaḥ san pradīpaprakāśo dṛśyāntarāṇāṃ darśanahetur iti dṛśyadarśanavyavasthāṃ labhate,",
    "GSP29nysvbh1u:1469": " evaṃ prameyaṃ sat kiñcid arthajātam upalabdhihetutvāt pramāṇaprameyavyvasthāṃ labhate/",
    "GSP29nysvbh1u:1470": " seyaṃ pratyakṣādibhir eva pratyakṣādīnāṃ yathādarśanam upalabdhir na pramāṇāntarataḥ,",
    "GSP29nysvbh1u:1471": " na ca pramāṇam antareṇa niḥsādhaneti/",
    "GSP29nysvbh1u:1472": " tenaiva tasyāgrahaṇam iti cet,",
    "GSP29nysvbh1u:1473": " na; arthabhedasya lakṣaṇasāmānyāt --- pratyakṣādīnāṃ pratyakṣādibhir eva grahaṇam ity ayuktam,",
    "GSP29nysvbh1u:1474": " anyena hy anyasya grahaṇaṃ dṛṣṭam iti/",
    "GSP29nysvbh1u:1475": " na, arthabhedasya lakṣaṇasāmānyāt --- pratyakṣalakṣaṇenāneko 'rthaḥ saṃgṛhītas tatra kenacit kasyacid grahaṇam ity adoṣaḥ/",
    "GSP29nysvbh1u:1476": " evam anumānādiṣv apīti/",
    "GSP29nysvbh1u:1477": " yatoddhṛtenodakenāśayasthasya grahaṇam iti/",
    "GSP29nysvbh1u:1478": " jñātṛmanasoś ca darśanāt --- ahaṃ sukhī ahaṃ duḥkhī ceti tenaiva jñātrā tasyaiva grahaṇaṃ dṛśyate/",
    "GSP29nysvbh1u:1479": " ``yugapajjñānānutpattir manaso liṅgam'' iti ca tenaiva manasā tasyaivānumānaṃ dṛśyate,",
    "GSP29nysvbh1u:1480": " jñātur jñeyasya cābhedo grahaṇasya grāhyasya cābheda iti/",
    "GSP29nysvbh1u:1481": " nimittabhedo 'treti cet samānam --- na nimittāntareṇa vinā jñātā ātmānaṃ jānīte,",
    "GSP29nysvbh1u:1482": " na ca nimittāntareṇa vinā manasā mano gṛhyata iti samānam etat,",
    "GSP29nysvbh1u:1483": " pratyakṣādbhiḥ pratyakṣādīnāṃ grahaṃam ity atrāpy arthabhedo na gṛhyata iti/",
    "GSP29nysvbh1u:1484": " pratyakṣādīnāṃ cāviṣayasyānupapatteḥ --- yadi syāt kiṃcid arthajātaṃ pratyakṣādīnām aviṣayaḥ yat pratyakṣādibhir na śakyaṃ grahītum,",
    "GSP29nysvbh1u:1485": " tasya grahaṇāya pramāṇāntaram upādīyeta,",
    "GSP29nysvbh1u:1486": " tat tu na śakyaṃ kenacid upapādayitum iti/",
    "GSP29nysvbh1u:1487": " pratyakṣādīnāṃ yathādarśanam evedaṃ sac cāsac ca sarvaṃ viṣaya iti//",
    "GSP29nysvbh1u:1488": " NyS_2,1.20 : kvacin nivṛttidarśanād anivṛttidarśanāc ca kvacid anekāntaḥ //",
    "GSP29nysvbh1u:1489": " kecit tu dṛṣṭāntam aparigṛhītaṃ hetunā viśeṣahetum antareṇa sādhyasādhanāyopādadate;",
    "GSP29nysvbh1u:1490": " yathā pradīpaprakāśaḥ pradīpāntaraprakāśam antareṇa gṛhyate tathā pramāṇāni pramāṇāntaram antareṇa gṛhyata iti/ sa cāyam ---",
    "GSP29nysvbh1u:1491": " yathā cāyaṃ prasaṅgo nivṛttidarśanāt pramāṇasādhāyopādīyate/",
    "GSP29nysvbh1u:1492": " evaṃ prameyasādhanāyāpy upādeyo 'viśeṣahetutvāt --- yathā ca sthālyādirūpagrahaṇe pradīpaprakāśaḥ prameyasādhanāyopādīyate,",
    "GSP29nysvbh1u:1493": " % -sādhāyopādīyate,] p.447",
    "GSP29nysvbh1u:1494": " evaṃ pramāṇasādhāyāpy upādeyo viśeṣahetvabhāvāt,",
    "GSP29nysvbh1u:1495": " so 'yaṃ viśeṣahetuparigraham antareṇa dṛṣṭānta ekasmin pakṣe upādeyo na pratipakṣa ity anekāntaḥ/",
    "GSP29nysvbh1u:1496": " ekasmiṃś ca pakṣe dṛṣṭānta ity anekānto viśeṣahetvabhāvād iti/",
    "GSP29nysvbh1u:1497": " viśeṣahetuparigrahe sati upasaṃhārābhyanujñānād apratiṣedhaḥ --- viśeṣahetuparigṛhītas tu dṛṣṭānta ekasmin pakṣe upasaṃhriyamāṇo na śakyo 'nujñātum/",
    "GSP29nysvbh1u:1498": " evaṃ ca saty anekānta ity ayaṃ pratiṣedho na bhavati/",
    "GSP29nysvbh1u:1499": " pratyakṣādīnāṃ pratyakṣādibhir upalabdhāv anavastheti ced,",
    "GSP29nysvbh1u:1500": " na saṃvidviṣayanimittānām upalabdhyā vyavahāropapatteḥ --- pratyakṣeṇārtham upalabhe,",
    "GSP29nysvbh1u:1501": " anumānenārtham upalabhe,",
    "GSP29nysvbh1u:1502": " upamānenārtham upalabhe,",
    "GSP29nysvbh1u:1503": " āgamenārtham upalabhe iti,",
    "GSP29nysvbh1u:1504": " pratyakṣaṃ me jñānam,",
    "GSP29nysvbh1u:1505": " ānumānikaṃ me jñānam,",
    "GSP29nysvbh1u:1506": " aupamānikaṃ me jñānam,",
    "GSP29nysvbh1u:1507": " āgamikaṃ me jñānam iti saṃvidviṣayaṃ saṃvinnimittaṃ copalabhamānasya dharmārthasukhāpavargaprayojanas tatpratyanīkaparivarjanaprayojanaś ca vyavahāra upapadyate,",
    "GSP29nysvbh1u:1508": " so 'yaṃ tāvaty eva nivartate/",
    "GSP29nysvbh1u:1509": " % tāvaty eva nivartate] p.449",
    "GSP29nysvbh1u:1510": " na cāsti vyavahārāntaram anavasthāsādhanīyaṃ yena pratyuktānavasthām upādadīteti//20//",
    "GSP29nysvbh1u:1511": " sāmānyena pramāṇāni parīkṣya viśeṣeṇa parīkṣyante/ tatra ---",
    "GSP29nysvbh1u:1512": " NyS_2,1.21: pratyakṣalakṣaṇānupapattir asamagravacanāt //",
    "GSP29nysvbh1u:1513": " ātmamanaḥsannikarṣo hi kāraṇāntaraṃ noktam iti//21//",
    "GSP29nysvbh1u:1514": " na cāsaṃyukte dravye saṃyogajanyasya guṇasyotpattir iti jñānotpattidarśanād ātmamanaḥsannikarṣaḥ kāraṇam/",
    "GSP29nysvbh1u:1515": " % -d ātmamanaḥsannikarṣaḥ kāraṇam/] p.451",
    "GSP29nysvbh1u:1516": " manaḥsannikarṣānapekṣasya cendriyārthasannikarṣasya jñānakāraṇatve yugapad utpadyeran buddhaya iti manaḥsannikarṣo 'pi kāraṇam/",
    "GSP29nysvbh1u:1517": " tad idaṃ sūtraṃ purastāt kṛtabhāṣyam/",
    "GSP29nysvbh1u:1518": " NyS_2,1.22: nātmamanasoḥ sannikarṣābhāve pratyakṣotpattiḥ //",
    "GSP29nysvbh1u:1519": " ātmamanasoḥ sannikarṣābhāve notpadyate pratyakṣam indriyārthasannikarṣābhāvavad iti//22//",
    "GSP29nysvbh1u:1520": " sati cendriyārthasannikarṣe jñānotpattidarśanāt kāraṇabhāvaṃ bruvataḥ ---",
    "GSP29nysvbh1u:1521": " NyS_2,1.23: digdeśakālākāśeṣv apy evaṃ prasaṅgaḥ //",
    "GSP29nysvbh1u:1522": " digādiṣu satsu jñānabhāvāt tāny api kāraṇānīti?",
    "GSP29nysvbh1u:1523": " akāraṇabhāve 'pi jñānotpattir digādisannidher avarjanīyatvāt --- yadāpy akāraṇaṃ digādīni jñānotpattau,",
    "GSP29nysvbh1u:1524": " tadāpi satsu digādiṣu jñānena bhavitavyam,",
    "GSP29nysvbh1u:1525": " % -diṣu jñānena bhavitavyam,] p.453",
    "GSP29nysvbh1u:1526": " na hi digādīnāṃ sannidhiḥ śakyaḥ parivarjayitum iti/",
    "GSP29nysvbh1u:1527": " tatra kāraṇabhāve hetuvacanam,",
    "GSP29nysvbh1u:1528": " etasmād dhetor digādīni jñānakāraṇānīti//23//",
    "GSP29nysvbh1u:1529": " ātmamanaḥsannikarṣas tarhy upasaṅkhyeya iti/",
    "GSP29nysvbh1u:1530": " tatredam ucyate ---",
    "GSP29nysvbh1u:1531": " NyS_2,1.24: jñānaliṅgatvād ātmano nānavarodhaḥ //",
    "GSP29nysvbh1u:1532": " jñānam ātmaliṅgaṃ tadguṇatvāt/",
    "GSP29nysvbh1u:1533": " na cāsaṃyukte dravye saṃyogajasya guṇasyotpattir astīti//24//",
    "GSP29nysvbh1u:1534": " NyS_2,1.25: tadayaugapadyaliṅgatvāc ca na manasaḥ //",
    "GSP29nysvbh1u:1535": " anavarodha iti varttate/",
    "GSP29nysvbh1u:1536": " yugapaj jñānānutpattir manaso liṅgam ity ucyamāne sidhyaty eva manaḥsannikarṣāpekṣa indriyārthasannikarṣo jñānakāraṇam iti//25//",
    "GSP29nysvbh1u:1537": " NyS_2,1.26: pratyakṣanimittatvāc cendriyārthayoḥ sannikarṣasya svaśabdena vacanam //",
    "GSP29nysvbh1u:1538": " pratyakṣānumānopamānaśabdānāṃ nimittam ātmamanaḥsannikarṣaḥ,",
    "GSP29nysvbh1u:1539": " pratyakṣasyaivendriyārthasannikarṣa ity asamānaḥ,",
    "GSP29nysvbh1u:1540": " asamānatvāt tasya grahaṇam//26//",
    "GSP29nysvbh1u:1541": " NyS_2,1.27: suptavyāsaktamanasāṃ cendriyārthayoḥ sannikarṣanimittatvāt //",
    "GSP29nysvbh1u:1542": " indriyārthasannikarṣasya grahaṇaṃ nātmamanasoḥ sannikarṣasyeti/",
    "GSP29nysvbh1u:1543": " ekadā khalv ayaṃ prabodhakālaṃ praṇidhāya suptaḥ praṇidhānavaśāt prabudhyate/",
    "GSP29nysvbh1u:1544": " yadā tu tīvrau dhvanisparśau prabodhakāraṇaṃ bhavatas tadā prasuptasyendriyasannikarṣanimittaṃ prabodhajñānam utpadyate/",
    "GSP29nysvbh1u:1545": " tatra na jñātur manasaś ca sannikarṣasya prādhānyaṃ bhavati/",
    "GSP29nysvbh1u:1546": " kiṃ tarhi? indriyārthayoḥ sannikarṣasya/",
    "GSP29nysvbh1u:1547": " na hy ātmā jijñāsamānaḥ prayatnena manas tadā prerayatīti/",
    "GSP29nysvbh1u:1548": " ekadā khalv ayaṃ viṣayāntarāsaktamanāḥ saṅkalpavaśād viṣayāntaraṃ jijñāsamānaḥ prayatnapreritena manasā indriyaṃ saṃyojya tad viṣayāntaraṃ jānīte/",
    "GSP29nysvbh1u:1549": " yadā tu khalv asya niḥsaṅkalpasya nirjijñāsasya ca vyāsaktamanaso bāhyaviṣayopanipātanāj jñānam utpadyate tadendriyārthasannikarṣasya prādhānyam/",
    "GSP29nysvbh1u:1550": " % -sannikarṣasya prādhānyam/] p.458",
    "GSP29nysvbh1u:1551": " na hy atrāsau jijñāsamānaḥ prayatnena manaḥ prerayatīti/",
    "GSP29nysvbh1u:1552": " prādhānyāc cendriyārthasannikarṣasya grahaṇaṃ kāryaṃ guṇatvād nātmamanasoḥ sannikarṣasyeti//27//",
    "GSP29nysvbh1u:1553": " prādhānye ca hetvantaram ---",
    "GSP29nysvbh1u:1554": " NyS_2,1.28: taiś cāpadeśo jñānaviśeṣāṇām //",
    "GSP29nysvbh1u:1555": " tair indriyair arthaiś ca vyapadiśyante jñānaviśeṣāḥ/",
    "GSP29nysvbh1u:1556": " katham? ghrāṇena jighrati,",
    "GSP29nysvbh1u:1557": " cakṣuṣā paśyati,",
    "GSP29nysvbh1u:1558": " rasanayā rasayatīti,",
    "GSP29nysvbh1u:1559": " ghrāṇavijñānaṃ cakṣurvijñānaṃ rasanāvijñānaṃ gandhavijñānaṃ rūpavijñānaṃ rasavijñānam iti ca/",
    "GSP29nysvbh1u:1560": " indriyaviṣayaviśeṣāc ca pañcadhā buddhir bhavati/",
    "GSP29nysvbh1u:1561": " ataḥ prādhānyam indriyārthasannikarṣasyeti//28//",
    "GSP29nysvbh1u:1562": " yad uktam indriyārthasannikarṣagrahaṇaṃ kāryam,",
    "GSP29nysvbh1u:1563": " nātmamanasoḥ sannikarṣasyeti, kasmāt?",
    "GSP29nysvbh1u:1564": " suptavyāsaktamanasām indriyārthayoḥ sannikarṣasya jñānanimittatvād iti/ so 'yam ---",
    "GSP29nysvbh1u:1565": " NyS_2,1.29: vyāhatatvād ahetuḥ //",
    "GSP29nysvbh1u:1566": " yadi tāvat kvacid ātmamanasoḥ sannikarṣasya jñānakāraṇatvaṃ neṣyate,",
    "GSP29nysvbh1u:1567": " tadā ``yugapajjñānānutpattir manaso liṅgam'' iti vyāhanyeta/",
    "GSP29nysvbh1u:1568": " nedānīṃ manasaḥ sannikarṣam indriyārthasannikarṣo 'pekṣate/",
    "GSP29nysvbh1u:1569": " % p.460 -yārthasannikarṣo .pekṣate/] p.460",
    "GSP29nysvbh1u:1570": " manaḥsaṃyogānapekṣāyāṃ ca yugapajjñānotpattiprasaṅgaḥ/",
    "GSP29nysvbh1u:1571": " atha mā bhūd vyāghāta iti sarvavijñānānām ātmamanasoḥ sannikarṣaḥ kāraṇam iṣyate,",
    "GSP29nysvbh1u:1572": " tadavastham evedaṃ bhavati;",
    "GSP29nysvbh1u:1573": " jñānakāraṇatvād ātmamanasoḥ sannikarṣasya grahaṇaṃ kāryam iti//29//",
    "GSP29nysvbh1u:1574": " NyS_2,1.30: nārthaviśeṣaprābalyāt //",
    "GSP29nysvbh1u:1575": " nāsti vyāghātaḥ,",
    "GSP29nysvbh1u:1576": " na hy ātmamanaḥsannikarṣasya jñānakāraṇatvaṃ vyabhicarati/",
    "GSP29nysvbh1u:1577": " indriyārthasannikarṣasya prādhānyam upādīyate/",
    "GSP29nysvbh1u:1578": " arthaviśeṣaprābalyād dhi suptavyāsaktamanasāṃ jñānotpattir ekadā bhavati/",
    "GSP29nysvbh1u:1579": " arthaviśeṣaḥ kaścid evendriyārthaḥ,",
    "GSP29nysvbh1u:1580": " tasya prābalyaṃ tīvratāpaṭute/",
    "GSP29nysvbh1u:1581": " tac cārthaviśeṣaprābalyam indriyārthasannikarṣaviṣayaṃ nātmamanasoḥ sannikarṣaviṣayam,",
    "GSP29nysvbh1u:1582": " tasmād indriyārthasannikarṣaḥ pradhānam iti/",
    "GSP29nysvbh1u:1583": " asati praṇidhāne saṅkalpe cāsati suptavyāsaktamanasāṃ yad indriyārthasannikarṣād utpadyate jñānam,",
    "GSP29nysvbh1u:1584": " tatra manaḥsaṃyogo 'pi kāraṇam iti manasi kriyākāraṇaṃ vācyam iti/",
    "GSP29nysvbh1u:1585": " yathaiva jñātuḥ khalv ayam icchājanitaḥ prayatno manasaḥ preraka ātmaguṇaḥ,",
    "GSP29nysvbh1u:1586": " evam ātmani guṇāntaraṃ sarvasya sādhakaṃ pravṛttidoṣajanitam asti,",
    "GSP29nysvbh1u:1587": " yena preritaṃ mana indriyeṇa sambadhyate/",
    "GSP29nysvbh1u:1588": " tena hy apreryamāṇe manasi saṃyogābhāvāj jñānānutpattau sarvārthatāsya nivarttate/",
    "GSP29nysvbh1u:1589": " eṣitavyaṃ cāsya guṇāntarasya dravyaguṇakarmakāraṇatvam,",
    "GSP29nysvbh1u:1590": " anyathā hi caturvidhānām aṇūnāṃ bhūtasūkṣmāṇāṃ manasāṃ ca tato 'nyasya kriyāhetor asambhavāt śarīrendriyaviṣayāṇām anutpattiprasaṅgaḥ//30//",
    "GSP29nysvbh1u:1591": " NyS_2,1.31: pratyakṣam anumānam ekadeśagrahaṇād upalabdheḥ //",
    "GSP29nysvbh1u:1592": " yad idam indriyārthasannikarṣād utpadyate jñānaṃ vṛkṣa iti,",
    "GSP29nysvbh1u:1593": " etat kila pratyakṣam,",
    "GSP29nysvbh1u:1594": " tat khalv anumānam eva/",
    "GSP29nysvbh1u:1595": " kasmāt? ekadeśagrahaṇād vṛkṣasyopalabdheḥ/",
    "GSP29nysvbh1u:1596": " arvāgbhāgam ayaṃ gṛhītvā vṛkṣam upalabhate/",
    "GSP29nysvbh1u:1597": " na caikadeśo vṛkṣaḥ/",
    "GSP29nysvbh1u:1598": " tatra yathā dhūmaṃ gṛhītvā vahnim anuminoti tādṛg eva tad bhavati/",
    "GSP29nysvbh1u:1599": " kiṃ punar gṛhyamāṇād ekadeśād arthāntaram anumeyaṃ manyase?",
    "GSP29nysvbh1u:1600": " avayavasamūhapakṣe avayavāntarāṇi dravyāntarotpattipakṣe tāni cāvavavī ceti/",
    "GSP29nysvbh1u:1601": " avayavasamūhapakṣe tāvad ekadeśagrahaṇād vṛkṣabuddher abhāvaḥ,",
    "GSP29nysvbh1u:1602": " nāgṛhyamāṇam ekadeśāntaraṃ vṛkṣo gṛhyamāṇaikadeśavad iti/",
    "GSP29nysvbh1u:1603": " athaikadeśagrahaṇād ekadeśāntarānumāne samudāyapratisandhānāt tatra vṛkṣabuddhiḥ?",
    "GSP29nysvbh1u:1604": " na tarhi vṛkṣabuddhir anumānam evaṃ sati bhavitum arhatīti/",
    "GSP29nysvbh1u:1605": " % vṛkṣabuddhir anumānam evaṃ sati bhavitum arhatīti/] p.467",
    "GSP29nysvbh1u:1606": " dravyāntarotpattipakṣe nāvayavyanumeyaḥ,",
    "GSP29nysvbh1u:1607": " asyaikadeśasambaddhasyāgrahaṇāt grahaṇe cāviśeṣād anumeyatvābhāvaḥ/",
    "GSP29nysvbh1u:1608": " tasmād vṛkṣabuddhir anumānaṃ na bhavati//31//",
    "GSP29nysvbh1u:1609": " ekadeśagrahaṇam āśritya pratyakṣasyānumānatvam upapādyate/ tac ca ---",
    "GSP29nysvbh1u:1610": " NyS_2,1.32: na, pratyakṣeṇa yāvat tāvad apy upalambhāt //",
    "GSP29nysvbh1u:1611": " na pratyakṣam anumānam, kasmāt?",
    "GSP29nysvbh1u:1612": " pratyakṣeṇaivopalambhāt/",
    "GSP29nysvbh1u:1613": " yat tadekadeśagrahaṇam āśrīyate pratyakṣeṇāsāv upalambhaḥ/",
    "GSP29nysvbh1u:1614": " na copalambho nirviṣayo 'sti/",
    "GSP29nysvbh1u:1615": " yāvac cārthajātaṃ tasya viṣayas tāvad abhyupajñāyamānaṃ pratyakṣavyavasthāpakaṃ bhavati/",
    "GSP29nysvbh1u:1616": " kiṃ punas tato 'nyad arthajātam,",
    "GSP29nysvbh1u:1617": " avayavī samudāyo vā?",
    "GSP29nysvbh1u:1618": " na caikadeśagrahaṇam anumānaṃ bhāvayituṃ śakyaṃ hetvabhāvād iti/",
    "GSP29nysvbh1u:1619": " anyathāpi ca pratyakṣasya nānumānatvaprasaṅgas tatpūrvakatvāt --- pratyakṣapūrvakam anumānam,",
    "GSP29nysvbh1u:1620": " sambaddhāv agnidhūmau pratyakṣato dṛṣṭavato dhūmapratyakṣadarśanād agnāv anumānaṃ bhavati/",
    "GSP29nysvbh1u:1621": " yac ca sambaddhayor liṅgaliṅginoḥ pratyakṣam,",
    "GSP29nysvbh1u:1622": " yac ca liṅgamātrapratyakṣagrahaṇam,",
    "GSP29nysvbh1u:1623": " naitad antareṇa anumānasya pravṛttir asti;",
    "GSP29nysvbh1u:1624": " na tv etad anumānam indriyārthasannikarṣajatvāt/",
    "GSP29nysvbh1u:1625": " na cānumeyasyendriyeṇa sannikarṣād anumānaṃ bhavati/",
    "GSP29nysvbh1u:1626": " so 'ya. pratyakṣānumānayor lakṣaṇabhedo mahān āśrayitavya iti/",
    "GSP29nysvbh1u:1627": " na caikadeśopalabdhir avayavisadbhāvāt/",
    "GSP29nysvbh1u:1628": " na caikadeśopalabdhimātram/",
    "GSP29nysvbh1u:1629": " kiṃ tarhi? ekadeśopalabdhiḥ tatsahacaritāvayavyupalabdhiś ca/",
    "GSP29nysvbh1u:1630": " kasmāt? avayavisadbhāvāt/",
    "GSP29nysvbh1u:1631": " asti hy ayam ekadeśavyatirikto 'vayavī tasyāvayavasthānasyopalabdhikāraṇaprāptasyaikadeśopalabdhāv anupalabdhir anupapanneti/",
    "GSP29nysvbh1u:1632": " akṛtsnagrahaṇād iti cet,",
    "GSP29nysvbh1u:1633": " na kāraṇato 'nyasyaikadeśasyābhāvāt --- na cāvayavāḥ kṛtsnā gṛhyante avayavair evāvayavāntaravyavadhānāt,",
    "GSP29nysvbh1u:1634": " % kṛtsnā gṛhyante avayavair evāvayavāntaravyavadhānāt, ] p.471",
    "GSP29nysvbh1u:1635": " nāvayavī kṛtsno gṛhyata iti,",
    "GSP29nysvbh1u:1636": " nāyaṃ gṛhyamnāṇeṣv avayaveṣu parisamāpta iti,",
    "GSP29nysvbh1u:1637": " seyam ekaddeśopalabdhir anivṛttaiveti/",
    "GSP29nysvbh1u:1638": " kṛtsnam iti vai khalv aśeṣatāyāṃ satyāṃ bhavati,",
    "GSP29nysvbh1u:1639": " akṛtsnam iti śeṣe sati,",
    "GSP29nysvbh1u:1640": " tac caitad avayaveṣu bahuṣv asti avyavadhāne grahaṇād vyavadhāne cāgrahaṇād iti/",
    "GSP29nysvbh1u:1641": " aṅga tu bhavān pṛṣṭo vyācaṣṭāṃ gṛhyamāṇasyāvayavinaḥ kim agṛhītaṃ manyate?",
    "GSP29nysvbh1u:1642": " % bhavān pṛṣṭo ... agṛhītaṃ manyate?] p.472",
    "GSP29nysvbh1u:1643": " yenaikadeśopalabdhiḥ syād iti/",
    "GSP29nysvbh1u:1644": " na hy asya kāraṇebhyo 'nye ekadeśā bhavantīti tatrāvayavavṛttaṃ nopapadyata iti/",
    "GSP29nysvbh1u:1645": " % nopapadyata iti/] p.473",
    "GSP29nysvbh1u:1646": " idaṃ tasya vṛttam --- yeṣām indriyasannikarṣād grahaṇam avayavānāṃ taiḥ saha gṛhyate,",
    "GSP29nysvbh1u:1647": " yeṣām avayavānāṃ vyavadhānād agrahaṇaṃ taiḥ saha na gṛhyate/",
    "GSP29nysvbh1u:1648": " na caitatkṛto 'sti bheda iti/",
    "GSP29nysvbh1u:1649": " samudāyaśeṣatā vā samudāyo vṛkṣaḥ syāt tatprāptir vā,",
    "GSP29nysvbh1u:1650": " ubhayathā grahaṇābhāvaḥ/",
    "GSP29nysvbh1u:1651": " mūlaskandhaśākhāpalāśādīnām aśeṣatā vā samudāyo vṛkṣa iti syāt prāptir vā samudāyinām iti,",
    "GSP29nysvbh1u:1652": " ubhayathā samudāyabhūtasya vṛkṣasya grahaṇaṃ nopapadyata iti/",
    "GSP29nysvbh1u:1653": " avayavais tāvad avayavāntarasya vyavadhānād aśeṣagrahaṇaṃ nopapadyate/",
    "GSP29nysvbh1u:1654": " prāptigrahaṇam api nopapadyate prāptimatām agrahaṇāt/",
    "GSP29nysvbh1u:1655": " seyam ekadeśagrahaṇasahacaritā vṛkṣavuddhir dravyāntarotpattau kalpate na samudayamātre iti//32//",
    "GSP29nysvbh1u:1656": " NyS_2,1.33: sādhyatvād avayavini sandehaḥ //",
    "GSP29nysvbh1u:1657": " yad uktam avayavisadhbāvād iti,",
    "GSP29nysvbh1u:1658": " ayam ahetuḥ sādhyatvāt/",
    "GSP29nysvbh1u:1659": " sādhyaṃ tāvad etat kāraṇebhyo dravyāntaram utpadyata iti,",
    "GSP29nysvbh1u:1660": " anupapāditam etat/",
    "GSP29nysvbh1u:1661": " evaṃ ca sati vipratipattimātraṃ bhavati vipratipatteś cāvayavini saṃśaya iti//33//",
    "GSP29nysvbh1u:1662": " NyS_2,1.34: sarvāgrahaṇam avayavyasiddheḥ //",
    "GSP29nysvbh1u:1663": " yady avayavī nāsti sarvasya grahaṇaṃ nopapadyate/",
    "GSP29nysvbh1u:1664": " kiṃ tat sarvam?",
    "GSP29nysvbh1u:1665": " dravyaguṇakarmasāmānyaviśeṣasamavāyāḥ/",
    "GSP29nysvbh1u:1666": " kathaṃ kṛtvā?",
    "GSP29nysvbh1u:1667": " paramāṇusamavasthānaṃ tāvad darśanaviṣayo na bhavaty atīndriyatvād aṇūnām,",
    "GSP29nysvbh1u:1668": " dravyāntarañ cāvayavibhūtaṃ darśanaviṣayo nāsti,",
    "GSP29nysvbh1u:1669": " darśanaviṣayasthāś ceme dravyādayo gṛhante te niradhiṣṭhānā na gṛhyeran/",
    "GSP29nysvbh1u:1670": " gṛhyante tu kumbho 'yaṃ śyāma eko mahān saṃyuktaḥ spandate asti mṛnmayaś ceti,",
    "GSP29nysvbh1u:1671": " santi ceme guṇādayo dharmā iti/",
    "GSP29nysvbh1u:1672": " tena sarvasya grahaṇāt paśyāmo 'sti dravyāntarabhūto .vayavīti//34//",
    "GSP29nysvbh1u:1673": " NyS_2,1.35: dhāraṇākarṣaṇopapatteś ca //",
    "GSP29nysvbh1u:1674": " avayavy arthāntarabhūta iti/",
    "GSP29nysvbh1u:1675": " saṅgrahakārite vai dhāraṇākarṣaṇe/",
    "GSP29nysvbh1u:1676": " saṃgraho nāma saṃyogasahacaritaṃ guṇāntaraṃ snehadravatvakāritam,",
    "GSP29nysvbh1u:1677": " apāṃ saṃyogād āme kumbhe,",
    "GSP29nysvbh1u:1678": " agnisaṃyogāt pakve/",
    "GSP29nysvbh1u:1679": " yadi tv avayavikārite abhaviṣyatāṃ pāṃśurāśiprabhṛtiśv apy ajñāsyetām/",
    "GSP29nysvbh1u:1680": " dravyāntarānutpattau ca tṛṇopalakāṣṭhādiṣu jatusaṃgṛhīteṣv api nābhāviṣyatām iti/",
    "GSP29nysvbh1u:1681": " athāvayavinaṃ pratyācakṣāṇako mā bhūt pratyakṣalopa ity aṇusañcayaṃ darśanaviṣayaṃ pratijānānaḥ kim anuyoktavya iti/",
    "GSP29nysvbh1u:1682": " ekam idaṃ dravyam ity ekavuddher viṣayaṃ paryanuyojyaḥ --- kim ekabuddhir abhinnārthaviṣayeti āhosvit bhinnārthaviṣayeti/",
    "GSP29nysvbh1u:1683": " abhinnārthaviṣayeti cet ---",
    "GSP29nysvbh1u:1684": " % cet ---] p.500",
    "GSP29nysvbh1u:1685": " arthāntarānujñānād avayavavisiddhiḥ/",
    "GSP29nysvbh1u:1686": " nānārthaviṣayeti cet --- bhinneṣv ekadarśanānupapattiḥ anekasminn eka iti vyāhatā buddhir na dṛśyata iti//35//",
    "GSP29nysvbh1u:1687": " NyS_2,1.36: senāvanavat grahaṇam iti cen nātīndriyatvād aṇūnām //",
    "GSP29nysvbh1u:1688": " yathā senāṅgeṣu vanāṅgeṣu ca dūrād agṛhyamāṇapṛthaktveṣv ekam idam ity upapadyate buddhiḥ evam aṇuṣu sañciteṣv agṛhyamāṇapṛthaktveṣv ekam idam ity upapadyate buddhir iti/",
    "GSP29nysvbh1u:1689": " yathā gṛhyamāṇapṛthaktvānāṃ senāvanāṅgānām ārāt kāraṇāntarataḥ pṛthaktvasyāgrahaṇam,",
    "GSP29nysvbh1u:1690": " yathā gṛhyamāṇajātīnāṃ palāśa iti vā khadira iti vā nārāj jātigrahaṇaṃ bhavati/",
    "GSP29nysvbh1u:1691": " yathā gṛhyamāṇapraspandānāṃ nārāt spandagrahaṇam,",
    "GSP29nysvbh1u:1692": " gṛhyamāṇe cārthajāte pṛthaktvasyāgrahaṇād ekam iti bhāktaḥ pratyayo bhavati,",
    "GSP29nysvbh1u:1693": " na tv aṇūnāṃ gṛhyamāṇapṛthaktvānāṃ kāraṇataḥ pṛthaktvasyāgrahaṇād bhākta ekapratyayaḥ,",
    "GSP29nysvbh1u:1694": " atīndriyatvād aṇūnām iti/",
    "GSP29nysvbh1u:1695": " idam eva ca parīkṣyate kim ekapratyayo ṇusañcayaviṣaya āhosvit neti,",
    "GSP29nysvbh1u:1696": " aṇusañcaya eva senāvanāṅāni/",
    "GSP29nysvbh1u:1697": " na ca parīkṣyamāṇam udāharaṇam iti yuktaṃ sādhyatvād iti/",
    "GSP29nysvbh1u:1698": " dṛṣṭam iti cen na tadviṣayasya parīkṣopapatteḥ/",
    "GSP29nysvbh1u:1699": " yad api manyeta dṛṣṭam idaṃ senāvanāṅgānāṃ pṛthaktvasyāgrahaṇād abhedenaikam iti grahaṇam,",
    "GSP29nysvbh1u:1700": " na ca dṛṣṭaṃ śakyaṃ pratyākhyātum iti,",
    "GSP29nysvbh1u:1701": " tac ca naivam,",
    "GSP29nysvbh1u:1702": " tadviṣayasya parīkṣopapatteḥ --- darśanaviṣaya evāyaṃ parīkṣyate yo 'yam ekam iti pratyayo dṛśyate,",
    "GSP29nysvbh1u:1703": " sa parīkṣyate kiṃ dravyāntaraviṣayo vā athāṇusañcayaviṣaya iti/",
    "GSP29nysvbh1u:1704": " atra darśanam anyatarasya sādhakaṃ na bhavati/",
    "GSP29nysvbh1u:1705": " nānābhāve cāṇūnāṃ pṛthaktvasyāgrahaṇād abhedenaikam iti grahaṇam atasmiṃs tad iti pratyayaḥ,",
    "GSP29nysvbh1u:1706": " yathā sthāṇau puruṣa iti/ tataḥ kim?",
    "GSP29nysvbh1u:1707": " % kim?] p.504",
    "GSP29nysvbh1u:1708": " atasmiṃs tad iti pratyayasya pradhānāpekṣitvāt pradhānasiddhiḥ/",
    "GSP29nysvbh1u:1709": " sthāṇau puruṣa iti pratyayasya kiṃ pradhānam?",
    "GSP29nysvbh1u:1710": " so 'sau puruṣe puruṣapratyayaḥ,",
    "GSP29nysvbh1u:1711": " tasmin sati puruṣasāmānyagrahaṇāt sthāṇau puruṣo .yam iti/",
    "GSP29nysvbh1u:1712": " evaṃ nānābhūteṣv ekam iti sāmānyagrahaṇāt pradhāne sati bhavitum arhati/",
    "GSP29nysvbh1u:1713": " pradhānaṃ ca sarvasyāgrahaṇād iti nopapadyate/",
    "GSP29nysvbh1u:1714": " tasmād abhinna evāyam abhedapratyaya ekam iti/",
    "GSP29nysvbh1u:1715": " indriyāntaraviṣayeṣv abhedapratyayaḥ pradhānam iti ced,",
    "GSP29nysvbh1u:1716": " na viśeṣahetvabhāvād dṛṣṭāntāvyavasthā --- śrotrādiviṣayeṣu śabdādiṣv abhinneṣv ekapratyayaḥ pradhānam anekasminn ekapratyayasyeti/",
    "GSP29nysvbh1u:1717": " evaṃ ca sati dṛṣṭāntopādānaṃ na vyavatiṣṭhate viśeṣahetvabhāvāt/",
    "GSP29nysvbh1u:1718": " aṇuṣu saṃśiteṣv ekapratyayaḥ kim atasmiṃs tad iti pratyayaḥ sthāṇau puruṣapratyayavat,",
    "GSP29nysvbh1u:1719": " athārthasya tathābhāvāt tasmiṃs tad iti pratyayaḥ yathā śabdasyaikatvād ekaḥ śabda iti viśeṣahetuparigrahaṇam antareṇa dṛṣṭāntau saṃśayam āpādayata",
    "GSP29nysvbh1u:1720": " kumbhavatsañcayamātraṃ gandhādayo 'pīty anudāharaṇaṃ gandhādaya iti/",
    "GSP29nysvbh1u:1721": " % -dāharaṇaṃ gandhādaya iti/] p.507",
    "GSP29nysvbh1u:1722": " evaṃ parimāṇasaṃyogaspandajātiviśeṣapratyayān apy anuyoktavyaḥ,",
    "GSP29nysvbh1u:1723": " teṣu caivaṃ prasaṅga iti/",
    "GSP29nysvbh1u:1724": " ekatvabuddhis tasmiṃs tad iti pratyaya iti viśeṣahetur mahad iti pratyayena sāmānādhikaraṇyāt",
    "GSP29nysvbh1u:1725": " --- ekam idaṃ mahac ceti ekaviṣayau pratyayau samānādhikaraṇau bhavataḥ tena vijñāyate",
    "GSP29nysvbh1u:1726": " yan mahat tad ekam iti /",
    "GSP29nysvbh1u:1727": " aṇusamūhātiśayagrahaṇaṃ mahatpratyaya iti cet so .yam amahatsu aṇuṣu mahatpratyayo 'tasmiṃs tad iti pratyayo bhavatīti/",
    "GSP29nysvbh1u:1728": " kiṃ cātaḥ? atasmiṃs tad iti pratyayasya pradhānāpekṣitvāt pradhānasiddhir iti bhavitavyaṃ mahaty eva mahatpratyayeneti/",
    "GSP29nysvbh1u:1729": " aṇuḥ śabdo mahān iti ca vyavasāyāt pradhānasiddhir iti cet,",
    "GSP29nysvbh1u:1730": " na mandatīvratāgrahaṇam iyattānavadhāraṇāt --- yathā dravye aṇuḥ śabdo 'lpo manda ity etasya grahaṇaṃ mahan śabdaḥ paṭus tīvra ity etasya grahaṇam/",
    "GSP29nysvbh1u:1731": " kasmāt? iyattānavadhāraṇāt/",
    "GSP29nysvbh1u:1732": " na hy ayaṃ mahān śabda iti vyavasyann iyān ayam ity avadhārayati,",
    "GSP29nysvbh1u:1733": " yathā badarāmalakabilvādīni/",
    "GSP29nysvbh1u:1734": " saṃyukte ime iti ca dvitvasamānāśrayaprāptigrahaṇam --- dvau samudāyāv āśrayaḥ saṃyogasyeti cet ko 'yaṃ samudāyaḥ?",
    "GSP29nysvbh1u:1735": " prāptir anekasyānekā vā prāptir ekasya samudāya iti cet prāpter agrahaṇaṃ prāptyāśritāyāḥ/",
    "GSP29nysvbh1u:1736": " saṃyukte ime vastunī iti nātra dve prāptī saṃyukte gṛhyete/",
    "GSP29nysvbh1u:1737": " anekasamūhaḥ samudāya iti cet,",
    "GSP29nysvbh1u:1738": " na dvitvena samānādhikaraṇasya grahaṇāt/",
    "GSP29nysvbh1u:1739": " dvāv imau saṃyuktāv arthāv iti grahaṇe sati nānekasamūhāśrayaḥ saṃyogo gṛhyate/",
    "GSP29nysvbh1u:1740": " na ca dvayor aṇvor grahaṇam asti/",
    "GSP29nysvbh1u:1741": " tasmān mahatī dvitvāśrayabhūte dravye saṃyogasya sthānam iti/",
    "GSP29nysvbh1u:1742": " pratyāsattiḥ pratīghātāvasānā saṃyogo nārthāntaram iti cet,",
    "GSP29nysvbh1u:1743": " nārthāntarahetutvāt saṃyogasya/",
    "GSP29nysvbh1u:1744": " śabdarūpādispandānāṃ hetuḥ saṃyogaḥ/",
    "GSP29nysvbh1u:1745": " na ca dravyayor guṇāntaropajananam antareṇa śabde rūpādiṣu spande ca kāraṇatvaṃ gṛhyate,",
    "GSP29nysvbh1u:1746": " tasmād guṇāntaram/",
    "GSP29nysvbh1u:1747": " pratyayaviṣayaś cārthāntaraṃ tatpratiṣedho vā,",
    "GSP29nysvbh1u:1748": " kuṇḍalī gurur akuṇḍalaś chātra iti/",
    "GSP29nysvbh1u:1749": " saṃyogabuddheś ca yady arthāntaraṃ na viṣayaḥ arthāntarapratiṣedhas tarhi viṣayaḥ,",
    "GSP29nysvbh1u:1750": " tatra pratiṣidhyamānavacanam --- saṃyukte dravye iti yad arthāntaram anyatra dṛṣṭam iha pratiṣidhyate tadvaktavyam iti/",
    "GSP29nysvbh1u:1751": " dvayor mahator āśritasya grahaṇān nāṇvāśraya iti/",
    "GSP29nysvbh1u:1752": " jātiviśeṣasya pratyayānuvṛttiliṅgasyāpratyākhyānam,",
    "GSP29nysvbh1u:1753": " pratyākhyāne vā pratyayavyavasthānupapattiḥ/",
    "GSP29nysvbh1u:1754": " vyadhikaraṇasyānabhivyakter adhikaraṇavacanam/",
    "GSP29nysvbh1u:1755": " aṇusamavasthānaṃ viṣaya iti cet prāptāprāptasāmarthyavacanam --- kim aprāpte aṇusamavasthāne tadāśrayo jātiviśeṣo gṛhyate atha prāpte iti/",
    "GSP29nysvbh1u:1756": " aprāpte grahaṇam iti cet vyavahitasyāṇusamavasthānasyāpy upalabdhiprasaṅgaḥ,",
    "GSP29nysvbh1u:1757": " vyavahite 'ṇsamavasthāne tadāśrayo jātiviśeṣo gṛhyeta/",
    "GSP29nysvbh1u:1758": " prāpte grahaṇam iti cet,",
    "GSP29nysvbh1u:1759": " % cet,] p.512",
    "GSP29nysvbh1u:1760": " madhyaparabhāgayor aprāptāv anabhivyaktiḥ/",
    "GSP29nysvbh1u:1761": " yāvat prāptaṃ bhavati tāvaty abhivyaktir iti cet,",
    "GSP29nysvbh1u:1762": " tāvato 'dhikaraṇatvam aṇusamavasthānasya/",
    "GSP29nysvbh1u:1763": " yāvati prāpte jātiviśeṣe gṛhyate tāvad asyādhikaraṇam iti prāptaṃ bhavati/",
    "GSP29nysvbh1u:1764": " tatraikasamudāye pratīyamāne 'rthabhedaḥ/",
    "GSP29nysvbh1u:1765": " evaṃ ca sati yo 'yam aṇusamudāyo vṛkṣa iti pratīyate tatra vṛkṣabahutvaṃ pratīyeta,",
    "GSP29nysvbh1u:1766": " yatra yatra hy aṇusamudāyasya bhāge vṛkṣatvaṃ gṛhyate sa sa vṛkṣa iti/",
    "GSP29nysvbh1u:1767": " tasmāt samuditāṇusamavasthānasyārthāntarasya jātiviśeṣābhivyaktiviṣayatvād avayavyarthāntarabhūta iti//39//",
    "GSP29nysvbh1u:1768": " parīkṣitaṃ pratyakṣam/",
    "GSP29nysvbh1u:1769": " anumānam idānīṃ parīkṣyate ---",
    "GSP29nysvbh1u:1770": " NyS_2,1.37: rodhopaghātasādṛśyebhyo vyabhicārād anumānam apramāṇam //",
    "GSP29nysvbh1u:1771": " apramāṇam iti ekadāpy arthasya na pratipādakam iti/",
    "GSP29nysvbh1u:1772": " rodhād api nadī pūrṇā gṛhyate,",
    "GSP29nysvbh1u:1773": " tadā copariṣṭād vṛṣṭo deva iti mithyānumānam/",
    "GSP29nysvbh1u:1774": " nīḍopaghātād api pipīlikāṇḍasañcāro bhavati,",
    "GSP29nysvbh1u:1775": " tadā ca bhaviṣyati vṛṣṭir iti mithyānumānam iti/",
    "GSP29nysvbh1u:1776": " puruṣo 'pi mayūravāśitam anukaroti tadā 'pi śabdasādṛśyān mithyānumānaṃ bhavati//37//",
    "GSP29nysvbh1u:1777": " NyS_2,1.38: naikadeśatrāsasādṛśyebhyo 'rthāntarabhāvāt //",
    "GSP29nysvbh1u:1778": " nāyam anumānavyabhicāraḥ,",
    "GSP29nysvbh1u:1779": " ananumāne tu khalv ayam anumānābhimānaḥ/",
    "GSP29nysvbh1u:1780": " katham? nāviśiṣṭo liṅgaṃ bhavitum arhati/",
    "GSP29nysvbh1u:1781": " pūrvodakaviśiṣṭaṃ khalu varṣodakaṃ śīgrataratvaṃ srātaso bahutaraphenaphalaparṇakāṣṭhādivahanaṃ copalabhamānaḥ pūrṇatvena nadyā upari vṛṣṭo deva ity anuminoti nodakavṛddhimātreṇa/",
    "GSP29nysvbh1u:1782": " pipīlikāprāyasyāṇḍasañcāre bhaviṣyati vṛṣṭir ity anumīyate na kāsāñcid iti/",
    "GSP29nysvbh1u:1783": " nedaṃ mayūravāśitaṃ tatsadṛśo 'yaṃ śabda iti viśeṣāparijñānān mithyānumānam iti/",
    "GSP29nysvbh1u:1784": " yas tu sadṛśād viśiṣṭāc chabdād viśisṭamayūravāśitaṃ gṛhṇāti tasya viśiṣṭo 'rtho gṛhyamāṇo liṅgam,",
    "GSP29nysvbh1u:1785": " yathā sarpādīnām iti/",
    "GSP29nysvbh1u:1786": " so 'yam anumātur aparādho nānumānasya,",
    "GSP29nysvbh1u:1787": " yo 'rthaviśeṣeṇānumeyam artham aviśiṣṭārthadarśanena bubhutsata iti//38//",
    "GSP29nysvbh1u:1788": " trikālaviṣayam anumānaṃ traikālyagrahaṇād ity uktam/ ata ca ---",
    "GSP29nysvbh1u:1789": " NyS_2,1.39: vartamānābhāvaḥ patataḥ patitapatitavyakālopapatteḥ //",
    "GSP29nysvbh1u:1790": " vṛntāt pracyutasya phalasya bhūmau pratyāsīdato yadūrdhvaṃ sa patito 'dhvā tatsaṃyuktaḥ kālaḥ patitakālaḥ,",
    "GSP29nysvbh1u:1791": " yo 'dhastāt sa patitavyo 'dhvā,",
    "GSP29nysvbh1u:1792": " tatsaṃyuktaḥ kālaḥ patitavyakālaḥ/",
    "GSP29nysvbh1u:1793": " nedānīṃ tṛtīyo 'dhvā vidyate yatra patatīti vartamānaḥ kālo gṛhyeta/",
    "GSP29nysvbh1u:1794": " tasmād vartamānaḥ kālo na vidyata iti//39//",
    "GSP29nysvbh1u:1795": " NyS_2,1.40: tayor apy abhāvo vartamānābhāve tadapekṣatvāt //",
    "GSP29nysvbh1u:1796": " nādhvavyaṅgyaḥ kālaḥ/",
    "GSP29nysvbh1u:1797": " kiṃ tarhi? kriyāvyaṅgyaḥ patatīti/",
    "GSP29nysvbh1u:1798": " yadā patanakriyā vyuparatā bhavati sa kālaḥ patitakālaḥ/",
    "GSP29nysvbh1u:1799": " yadotpatsyate sa patitavyakālaḥ/",
    "GSP29nysvbh1u:1800": " yadā dravye vartamānā kriyā gṛhyate sa vartamānaḥ kālaḥ/",
    "GSP29nysvbh1u:1801": " yadi cāyaṃ dravye vartamānaṃ patanaṃ na gṛhṇāti kasyoparamam utpatsyamānatāṃ vā pratipadyate/",
    "GSP29nysvbh1u:1802": " patitaḥ kāla iti bhūtā kriyā,",
    "GSP29nysvbh1u:1803": " patitavyaḥ kāla iti cotpatsyamānā kriyā,",
    "GSP29nysvbh1u:1804": " ubhayoḥ kālayoḥ kriyāhīnaṃ dravyam;",
    "GSP29nysvbh1u:1805": " adhaḥ patatīti kriyāsambaddham/",
    "GSP29nysvbh1u:1806": " so 'yaṃ kriyādravyayoḥ sambandhaṃ gṛhṇātīti vartamānaḥ kālaḥ,",
    "GSP29nysvbh1u:1807": " tadāśrayau cetarau kālau tadahāve na syātām iti//40//",
    "GSP29nysvbh1u:1808": " athāpi ---",
    "GSP29nysvbh1u:1809": " NyS_2,1.41: nātītānāgatayor itaretarāpekṣā siddhiḥ //",
    "GSP29nysvbh1u:1810": " yady atītānāgatāv itaretarāpekṣau sidhyetāṃ pratipadyemahi vartamānavilopam/",
    "GSP29nysvbh1u:1811": " nātītāpekṣānāgatasiddhiḥ nāpy anāgatāpekṣātītasiddhiḥ/",
    "GSP29nysvbh1u:1812": " kayā yuktyā?",
    "GSP29nysvbh1u:1813": " kena kalpenātītaḥ katham atītāpekṣānāgatasiddhiḥ,",
    "GSP29nysvbh1u:1814": " kena ca kalpenānāgata iti naitac chakyaṃ nirvaktum avyākaraṇīyam etad vartamānalopa iti/",
    "GSP29nysvbh1u:1815": " yac ca manyeta hrasvadīrghayoḥ sthalanimnayoś chāyātapayoś ca yathetaretarāpekṣayā siddhir evam atītānāgatayor iti,",
    "GSP29nysvbh1u:1816": " tan nopapadyate viśeṣahetvabhāvāt/",
    "GSP29nysvbh1u:1817": " dṛṣṭāntavat pratidṛṣṭānto 'pi prasajyate,",
    "GSP29nysvbh1u:1818": " yathā rūpasparśau gandharasau netaretarāpekṣau siddhyataḥ evam atītānāgatāv iti netaretarāpekṣā kasyacit siddhir iti/",
    "GSP29nysvbh1u:1819": " % siddhyataḥ evam ... siddhir iti/] p.523",
    "GSP29nysvbh1u:1820": " yasmād ekābhāve ṇyatarābhāvād ubhayābhāvaḥ --- yady ekasyānyatarāpekṣā siddhir anyatarasyedānīṃ kim apekṣā?",
    "GSP29nysvbh1u:1821": " yady anyatarasyaikāpekṣā siddhir ekasyedānīṃ kim apekṣā?",
    "GSP29nysvbh1u:1822": " evam ekasyābhāve anyataran na sidhyatīty ubhayābhāvaḥ prasajyate//41//",
    "GSP29nysvbh1u:1823": " arthasadbhāvavyaṅgyaś cāyaṃ vartamānaḥ kālaḥ,",
    "GSP29nysvbh1u:1824": " vidyate dravyaṃ vidyate guṇaḥ vidyate karmeti/",
    "GSP29nysvbh1u:1825": " yasya cāyaṃ nāsti, tasya ---",
    "GSP29nysvbh1u:1826": " NyS_2,1.42: vartamānābhāve sarvāgrahaṇaṃ pratyakṣānupapatteḥ //",
    "GSP29nysvbh1u:1827": " pratyakṣam indriyārthasannikarṣajam,",
    "GSP29nysvbh1u:1828": " na cāvidyamānam asad indriyeṇa sannikṛṣyate/",
    "GSP29nysvbh1u:1829": " nacāyaṃ vidyamānaṃ sat kiñcid anujānāti/",
    "GSP29nysvbh1u:1830": " pratyakṣanimittaṃ pratyakṣaviṣayaḥ pratyakṣajñānaṃ sarvaṃ nopapadyate,",
    "GSP29nysvbh1u:1831": " pratyakṣānupapattau tatpūrvakatvād anumānāgamayor anupapattiḥ/",
    "GSP29nysvbh1u:1832": " sarvapramāṇavilope sarvagrahaṇaṃ na bhavatīti//42//",
    "GSP29nysvbh1u:1833": " ubhayathā ca vartamānaḥ kālo gṛhyate kvacid arthasadbhāvavyaṅgyaḥ yathāsti dravyam iti/",
    "GSP29nysvbh1u:1834": " kvacit kriyāsantānavyaṅgyaḥ yathā pacati chinattīti/",
    "GSP29nysvbh1u:1835": " nānāvidhā caikārthā kriyā kriyāsantānaḥ kriyābhyāsaś ca/",
    "GSP29nysvbh1u:1836": " nānāvidhā caikārthā kriyā pacatīti sthālyadhiśrayaṇam udakāsecanaṃ taṇḍulāvapanam edho'pasarpaṇam agnyabhijvālanaṃ darvīghaṭṭanaṃ maṇḍasrāvaṇam adho'vatāraṇam iti/",
    "GSP29nysvbh1u:1837": " chinattīti kriyābhyāsa udyamyodyamya paraśuṃ dāruṇi nipātayan chinattīty ucyate/",
    "GSP29nysvbh1u:1838": " yac cedaṃ pacyamānaṃ chidyamānaṃ ca tat kriyamāṇam,",
    "GSP29nysvbh1u:1839": " tasmin kriyamāṇe ---",
    "GSP29nysvbh1u:1840": " NyS_2,1.43: kṛtatākartavyatopapattes tūbhayathā grahaṇam //",
    "GSP29nysvbh1u:1841": " kriyāsantāno ṇārabdhaś cikīrṣito .āgataḥ kālaḥ pakṣyatīti/",
    "GSP29nysvbh1u:1842": " prayojanāvasānaḥ kriyāsantānoparamaḥ atītaḥ kālaḥ apākṣīd iti/",
    "GSP29nysvbh1u:1843": " % kriyāsantānoparamaḥ atītaḥ kālaḥ apākṛīd iti/] p.526",
    "GSP29nysvbh1u:1844": " ārabdhakriyāsantāno vartamānaḥ kālaḥ pacatīti/",
    "GSP29nysvbh1u:1845": " tatra yā uparatā sā kṛtatā/",
    "GSP29nysvbh1u:1846": " yā cikīrṣitā sā kartavyatā/",
    "GSP29nysvbh1u:1847": " yā vidyamānā sā kriyamāṇatā/",
    "GSP29nysvbh1u:1848": " tad evaṃ kriyāsantānasthas traikālyasamāhāraḥ pacati pacyata iti vartamānagrahaṇena gṛhyate,",
    "GSP29nysvbh1u:1849": " kriyāsantānasya hy atrāvicchedo 'bhidhīyate nārambho noparama iti/",
    "GSP29nysvbh1u:1850": " so 'yam ubhayathā vartamāno gṛhyate apavṛkto vyapavṛktaś cātītānāgatābhyām/",
    "GSP29nysvbh1u:1851": " sthitivyaṅgyaḥ --- vidyate dravyam iti/",
    "GSP29nysvbh1u:1852": " kriyāsantānāvicchedābhidhāyī ca traikālyānvitaḥ --- pacati chinattīti/",
    "GSP29nysvbh1u:1853": " anyaś ca pratyāsattiprabhṛter arthasya vivakṣāyāṃ tadabhidhāyī bahuprakāro lokeṣu utprekṣitavyaḥ/",
    "GSP29nysvbh1u:1854": " tasmād asti vartamānaḥ kāla iti//43//",
    "GSP29nysvbh1u:1855": " NyS_2,1.44: atyantaprāyaikadeśasādharmyād upamānasiddhiḥ //",
    "GSP29nysvbh1u:1856": " atyantasādharmyād upamānaṃ na sidhyati/",
    "GSP29nysvbh1u:1857": " na caivaṃ bhavati yathā gaur evaṃ gaur iti/",
    "GSP29nysvbh1u:1858": " % gaur iti] p.528",
    "GSP29nysvbh1u:1859": " prāyaḥsādharmyād upamānaṃ na sidhyati,",
    "GSP29nysvbh1u:1860": " na hi bhavati yathānaḍvān evaṃ mahiṣa iti/",
    "GSP29nysvbh1u:1861": " ekadeśasādharmyād upamānaṃ na sidhyati,",
    "GSP29nysvbh1u:1862": " na hi sarveṇa sarvam upamīyata iti//44//",
    "GSP29nysvbh1u:1863": " NyS_2,1.45: prasiddhasādharmyād upamānasiddher yathoktadoṣānupapattiḥ //",
    "GSP29nysvbh1u:1864": " na sādharmyasya kṛtsnaprāyālpabhāvam āśrityopamānaṃ pravartate/ kiṃ tarhi?",
    "GSP29nysvbh1u:1865": " prasiddhasādharmyāt sādhyasādhanabhāvam āśritya pravartate/",
    "GSP29nysvbh1u:1866": " yatra caitad asti na tatropamānaṃ pratiṣeddhuṃ śakyam/",
    "GSP29nysvbh1u:1867": " tasmād yathoktadoṣo nopapadyata iti//45//",
    "GSP29nysvbh1u:1868": " astu tarhy upamānam anumānam ---",
    "GSP29nysvbh1u:1869": " NyS_2,1.46: pratyakṣeṇāpratyakṣasiddheḥ //",
    "GSP29nysvbh1u:1870": " yathā dhūmena pratyakṣeṇāpratyakṣasya vahner grahaṇam anumānam,",
    "GSP29nysvbh1u:1871": " evaṃ gavā pratyakṣeṇāpratyakṣasya gavayasya grahaṇam iti nedam anumānād viśiṣyate//46//",
    "GSP29nysvbh1u:1872": " viśiṣyata ity āha/",
    "GSP29nysvbh1u:1873": " kayā yuktyā?",
    "GSP29nysvbh1u:1874": " NyS_2,1.47: nāpratyakṣe gavaye pramāṇārtham upamānasya paśyāmaḥ //",
    "GSP29nysvbh1u:1875": " yadā hy ayam upayuktopamāno godarśī gavayasamānam arthaṃ paśyati tadāyaṃ gavaya ity asya saṃjñāśabdasya vyavasthāṃ pratipadyate na caivam anumānam",
    "GSP29nysvbh1u:1876": " parārthaṃ copamānam --- yasya hy upamānam aprasiddhaṃ tadarthaṃ prasiddhobhayena kriyata iti parārtham upamānam iti cet; na,",
    "GSP29nysvbh1u:1877": " svayam adhyavasāyāt --- bhavati ca bhoḥ svayam adhyavasāyaḥ yathā gaur evaṃ gavaya iti/",
    "GSP29nysvbh1u:1878": " nādhyavasāyaḥ pratiṣidhyate upamānaṃ tu tan na bhavati ``prasiddhasādharmyāt sādhyasādhanam upamānam''/",
    "GSP29nysvbh1u:1879": " na ca yasyobhayaṃ prasiddhaṃ taṃ prati sādhyasādhanabhāavo vidyata iti//47//",
    "GSP29nysvbh1u:1880": " athāpi ---",
    "GSP29nysvbh1u:1881": " NyS_2,1.48: tathety upasaṃhārād upamānasiddher nāviśeṣaḥ //",
    "GSP29nysvbh1u:1882": " tatheti samānadharmopasaṃhārād upamānaṃ sidhyati nānumānam/",
    "GSP29nysvbh1u:1883": " ayaṃ cānayor viśeṣa iti//48//",
    "GSP29nysvbh1u:1884": " NyS_2,1.49: śabdo 'numānam arthasyānupalabdher anumeyatvāt //",
    "GSP29nysvbh1u:1885": " śabdo 'numānam,",
    "GSP29nysvbh1u:1886": " na pramāṇāntaram/",
    "GSP29nysvbh1u:1887": " kasmāt? śabdārthasyānumeyatvāt/",
    "GSP29nysvbh1u:1888": " katham anumeyatvam?",
    "GSP29nysvbh1u:1889": " pratyakṣato 'nupalabdheḥ/",
    "GSP29nysvbh1u:1890": " yathānupalabhyamāno liṅgī mitena liṅgena paścān mīyata iti anumānam/",
    "GSP29nysvbh1u:1891": " evaṃ mitena śabdena paścān mīyate artho 'nupalabhyamāna ity anumānaṃ śabdaḥ//",
    "GSP29nysvbh1u:1892": " itaś cānumānaṃ śabdaḥ/",
    "GSP29nysvbh1u:1893": " NyS_2,1.50: upalabdher advipravṛttitvāt //",
    "GSP29nysvbh1u:1894": " pramāṇāntarabhāve dvipravṛttir upalabdhiḥ,",
    "GSP29nysvbh1u:1895": " anyathā hy upalabdhir anumāne anyathopamāne tad vyākhyātam/",
    "GSP29nysvbh1u:1896": " śabdānumānayos tūpalabdhir advipravṛttiḥ yathānumāne tathā śabde 'pi/",
    "GSP29nysvbh1u:1897": " viśeṣābhāvād anumānaṃ śabda iti//",
    "GSP29nysvbh1u:1898": " NyS_2,1.51: sambandhāc ca //",
    "GSP29nysvbh1u:1899": " śabdo 'numānam iti vartate/",
    "GSP29nysvbh1u:1900": " sambaddhayoś ca śabdārthayoḥ sambandhaprasiddhau śabdopalabdher arthagrahaṇaṃ yathā sambaddhayor liṅgaliṅinoḥ sambandhapratītau liṅgopalabdhau liṅgigrahaṇam iti//",
    "GSP29nysvbh1u:1901": " yat tāvad arthasyānumeyatvād iti tan na---",
    "GSP29nysvbh1u:1902": " NyS_2,1.52: āptopadeśasāmarthyāc chabdād arthasampratyayaḥ //",
    "GSP29nysvbh1u:1903": " svargaḥ apsarasaḥ uttarāḥ kuravaḥ sapta dvīpāḥ samudro lokasanniveśa ity evamāder apratyakṣasyārthasya ca śabdamātrāt pratyayaḥ, kiṃ tarhi?",
    "GSP29nysvbh1u:1904": " āptair ayam uktāḥ śabda ity ataḥ sampratyayaḥ viparyayeṇa sampratyayābhāvāt;",
    "GSP29nysvbh1u:1905": " na tv evam anumānam iti/",
    "GSP29nysvbh1u:1906": " yat punar upalabdher advipravṛttitvād iti,",
    "GSP29nysvbh1u:1907": " ayam eva śabdānumānayor upalabdheḥ pravṛttibhedaḥ;",
    "GSP29nysvbh1u:1908": " tatra viśeṣe saty ahetur viśeṣābhāvād iti/",
    "GSP29nysvbh1u:1909": " yat punar idaṃ sambandhāc ceti,",
    "GSP29nysvbh1u:1910": " asti ca śabdārthayoḥ sambandho 'nujñātaḥ,",
    "GSP29nysvbh1u:1911": " asti ca pratiṣiddhaḥ/",
    "GSP29nysvbh1u:1912": " asyedam iti ṣaṣṭhīviśiṣṭasya vākyasyārthaviśeṣo 'nujñātaḥ,",
    "GSP29nysvbh1u:1913": " prāptilakṣaṇas tu śabdārthayoḥ sambandhaḥ pratiṣiddhaḥ/",
    "GSP29nysvbh1u:1914": " kasmāt? pramāṇato 'nupalabdheḥ---pratyakṣatas tāvac chabdārthaprāpter nopalabdhir atīndriyatvāt/",
    "GSP29nysvbh1u:1915": " yenendriyeṇa gṛhyate śabdas tasya viṣayabhāvam ativṛtto 'rtho na gṛhyate/",
    "GSP29nysvbh1u:1916": " asti cātīndriyaviṣayabhūto 'py arthaḥ samānena cendriyeṇa gṛhyamāṇayoḥ prāptir gṛhyata iti//",
    "GSP29nysvbh1u:1917": " NyS_2,1.53: pūraṇapradāhapāṭanānupalabdheś ca sambandhābhāvaḥ //",
    "GSP29nysvbh1u:1918": " prāptilakṣaṇe ca gṛhyamāṇe sambandhe śabdārthayoḥ śabdāntike vārthaḥ syāt,",
    "GSP29nysvbh1u:1919": " arthāntike vā śabdaḥ syāt,",
    "GSP29nysvbh1u:1920": " ubhayaṃ vobhayatra/",
    "GSP29nysvbh1u:1921": " atha khalv ubhayam?",
    "GSP29nysvbh1u:1922": " sthānakaraṇābhāvād iti cārthaḥ/",
    "GSP29nysvbh1u:1923": " na cāyam anumānato 'py upalabhyate śabdāntike 'rtha iti/",
    "GSP29nysvbh1u:1924": " etasmin pakṣe 'py āsyasthānakaraṇoccāraṇīyaḥ śabdas tadantike 'rtha ity annāgnyasiśabdoccāraṇe pūraṇapāhapāṭanāni gṛhyeran,",
    "GSP29nysvbh1u:1925": " na ca gṛhyante;",
    "GSP29nysvbh1u:1926": " agrahaṇāt nānumeyaḥ prāptilakṣaṇaḥ sambandhaḥ/",
    "GSP29nysvbh1u:1927": " arthāntike śabda iti sthānakaraṇāsambhavād anuccāraṇam---sthānaṃ kaṇṭhādayaḥ,",
    "GSP29nysvbh1u:1928": " karaṇaṃ prayatnaviśeṣaḥ,",
    "GSP29nysvbh1u:1929": " tasyārthāntike 'nupapattir iti/",
    "GSP29nysvbh1u:1930": " ubhayapratiṣedhāc ca nobhayam/",
    "GSP29nysvbh1u:1931": " tasmān na śabdenārthaḥ prāpta iti//",
    "GSP29nysvbh1u:1932": " NyS_2,1.54: śabdārthavyavasthānād apratiṣedhaḥ //",
    "GSP29nysvbh1u:1933": " śabdād arthapratyayasya vyavasthādarśanād anumīyata asti śabdārthasambandho vyavasthākāraṇam/",
    "GSP29nysvbh1u:1934": " asambandhe hi śabdamātrād arthamātre pratyayaprasaṅgaḥ/",
    "GSP29nysvbh1u:1935": " tasmād apratiṣedhaḥ sambandhasyeti//",
    "GSP29nysvbh1u:1936": " atra samādhiḥ---",
    "GSP29nysvbh1u:1937": " NyS_2,1.55: na sāmāyikatvāc chabdārthasampratyayasya //",
    "GSP29nysvbh1u:1938": " na sambandhakāritaṃ śabdārthavyavasthānam/",
    "GSP29nysvbh1u:1939": " kiṃ tarhi? samayakāritam/",
    "GSP29nysvbh1u:1940": " yat tad avocāma asyedam iti ṣaṣṭhīviśiṣṭasya vākyasyārthaviśeṣo 'nujñātaḥ śabdārthayoḥ sambandha iti samayaṃ tam avocāma iti/",
    "GSP29nysvbh1u:1941": " kaḥ punar ayaṃ samayaḥ?",
    "GSP29nysvbh1u:1942": " asya śabdasyedam arthajātam abhidheyam ity abhidhānābhidheyaniyamaniyogaḥ/",
    "GSP29nysvbh1u:1943": " tasminn upayukte śabdād arthasampratyayo bhavati/",
    "GSP29nysvbh1u:1944": " viparyaye hi śabdaśravaṇa 'pi pratyayābhāvaḥ/",
    "GSP29nysvbh1u:1945": " sambandhavādino 'pi cāyam avarjanīya iti/",
    "GSP29nysvbh1u:1946": " prayujyamānagrahaṇāc ca samayopayogo laukikānām/",
    "GSP29nysvbh1u:1947": " samayaparipālanārthaṃ cedaṃ padalakṣaṇāyā vācānvākhyānaṃ vyākaraṇam vākyalakṣaṇāyā vāco 'rthalakṣaṇam,",
    "GSP29nysvbh1u:1948": " % lakṣaṇāyā ... 'rthalakṣaṇam,] p.545",
    "GSP29nysvbh1u:1949": " padasamūho vākyam arthaparisamāprāv iti/",
    "GSP29nysvbh1u:1950": " tad evaṃ prāptilakṣaṇasya śabdārthasambandhasyārthatuṣo 'pi anumānahetur na bhavatīti//55//",
    "GSP29nysvbh1u:1951": " NyS_2,1.56: jātiviśeṣe cāniyamāt //",
    "GSP29nysvbh1u:1952": " sāmāyikaḥ śabdād arthasampratyayo na svābhāvikaḥ/",
    "GSP29nysvbh1u:1953": " ṛṣyāryamlecchānāṃ yathākāmaṃ śabdaviniyogo 'rthapratyāyanāya pravartate/",
    "GSP29nysvbh1u:1954": " svābhāvike hi śabdasyārthapratyāyakatve yathākāmaṃ na syād yathā taijasasya prakāśasya rūpapratyayahetutvaṃ na jātiviśeṣe vyabhicaratīti//56//",
    "GSP29nysvbh1u:1955": " putrakāmeṣṭihavanābhyāseṣu---",
    "GSP29nysvbh1u:1956": " NyS_2,1.57: tadaprāmāṇyam anṛtavyāghātapunaruktadoṣebhyaḥ //",
    "GSP29nysvbh1u:1957": " tasyeti śabdaviśeṣam evādhikurute bhagavān ṛṣiḥ/",
    "GSP29nysvbh1u:1958": " śabdasya pramāṇatvaṃ na sambhavati/",
    "GSP29nysvbh1u:1959": " kasmāt? anṛtadoṣāt---putrakameṣṭau ``putrakāmaḥ putreṣṭyā yajeta'' iti;",
    "GSP29nysvbh1u:1960": " neṣṭau saṃsthitāyāṃ putrajanma dṛśyate/",
    "GSP29nysvbh1u:1961": " dṛṣṭārthasya vākyasyānṛtatvād adṛṣṭārtham api vākyam ``agnihotraṃ juhuyāt svargakāma'' ityādy anṛtam iti jñāyate/",
    "GSP29nysvbh1u:1962": " vihitavyāghātadoṣāc ca,",
    "GSP29nysvbh1u:1963": " havane ``udite hotavyam anudite hotavyam samayādhyuṣite hotavyam'' iti vidhāya vihitaṃ vyāhanti---``śyāvo 'syāhutim abhyavaharati ya udite juhoti,",
    "GSP29nysvbh1u:1964": " śabalo 'syāhutim abhyavaharati yo 'nudite juhoti śyāvaśabalau vāsyāhutim abhyavaharato yaḥ samayādhyuṣite juhoti''/",
    "GSP29nysvbh1u:1965": " vyāghātāc cānyataran mithyeti/",
    "GSP29nysvbh1u:1966": " punaruktadoṣāc ca,",
    "GSP29nysvbh1u:1967": " abhyāse deśyamāne ``triḥ prathamām anvāha trir uttamām'' iti punaruktadoṣo bhavati/",
    "GSP29nysvbh1u:1968": " punaruktaṃ ca pramattavākyam iti/",
    "GSP29nysvbh1u:1969": " tasmād apramāṇaṃ śabdo 'nṛtavyāghātapunaruktadoṣebhya iti//57//",
    "GSP29nysvbh1u:1970": " NyS_2,1.58: na karmakartṛsādhanavaiguṇyāt //",
    "GSP29nysvbh1u:1971": " nānṛtadoṣaḥ putrakāmeṣṭiau/",
    "GSP29nysvbh1u:1972": " kasmāt? karmakartṛsādhanavaiguṇyāt/",
    "GSP29nysvbh1u:1973": " iṣṭyā pitarau saṃyujyamānau putraṃ janayata iti/",
    "GSP29nysvbh1u:1974": " iṣṭeḥ karaṇaṃ sādhanam,",
    "GSP29nysvbh1u:1975": " pitarau kartārau,",
    "GSP29nysvbh1u:1976": " saṃyogaḥ karma,",
    "GSP29nysvbh1u:1977": " trayāṇāṃ guṇayogāt putrajanma,",
    "GSP29nysvbh1u:1978": " vaiguṇyād viparyayaḥ/",
    "GSP29nysvbh1u:1979": " iṣṭyāśrayaṃ tāvad karmavaiguṇyaṃ samīhābhreṣaḥ,",
    "GSP29nysvbh1u:1980": " kartṛvaiguṇyam avidvān prayoktā kapūyācaraṇaś ca/",
    "GSP29nysvbh1u:1981": " sādhanavaiguṇyaṃ havir asaṃkṛtam upahatam iti,",
    "GSP29nysvbh1u:1982": " mantrā nyūnādhikāḥ svaravarṇahīnā iti,",
    "GSP29nysvbh1u:1983": " dakṣiṇā durāgatā hīnā ninditā ceti/",
    "GSP29nysvbh1u:1984": " athopajanāśrayaṃ karmavaiguṇyaṃ mithyāsamprayogaḥ,",
    "GSP29nysvbh1u:1985": " kartṛvaiguṇyaṃ yonivyāpado bījopaghātaś ceti/",
    "GSP29nysvbh1u:1986": " sādhanavaiguṇyam iṣṭāv abhihitam/",
    "GSP29nysvbh1u:1987": " loke ca ``agnikāmo dāruṇī mathnīyāt'' iti vidhivākyam,",
    "GSP29nysvbh1u:1988": " tatra karmavaiguṇyaṃ mithyābhimanthanam,",
    "GSP29nysvbh1u:1989": " kartṛvaiguṇyaṃ prajñāprayatnataḥ pramādaḥ,",
    "GSP29nysvbh1u:1990": " sādhanavaiguṇyam ārdraṃ suṣiraṃ dāviti,",
    "GSP29nysvbh1u:1991": " tatra phalaṃ na niṣpadyata iti nānṛtadoṣaḥ,",
    "GSP29nysvbh1u:1992": " guṇayogena phalaniṣpattidarśanāt/",
    "GSP29nysvbh1u:1993": " na cedaṃ laukikād bhidyate ``putrakāmaḥ putreṣṭyā yajeta'' iti//58//",
    "GSP29nysvbh1u:1994": " NyS_2,1.59: abhyupetya kālabhede doṣavacanāt //",
    "GSP29nysvbh1u:1995": " na vyāghāto havana ity anuvartate/",
    "GSP29nysvbh1u:1996": " yo 'bhyupagataṃ havanakālaṃ bhinatti tato 'nyatra juhoti tatrāyam abhyupagatakālabhede doṣa ucyate ``śyāvo 'syāhutim abhyavaharati ya udite",
    "GSP29nysvbh1u:1997": " tad idaṃ vidhibhreṣe nindāvacanam iti//59//",
    "GSP29nysvbh1u:1998": " NyS_2,1.60: anuvādopapatteś ca //",
    "GSP29nysvbh1u:1999": " punaruktadoṣo 'bhyāse neti prakṛtam/",
    "GSP29nysvbh1u:2000": " anarthako 'bhyāsaḥ punaruktam,",
    "GSP29nysvbh1u:2001": " arthavān abhyāso 'nuvādaḥ/",
    "GSP29nysvbh1u:2002": " yo 'yam abhyāsaḥ ``triḥ prathamām anvāha trir uttamām'' ity anuvāda upapadyate arthavattvāt/",
    "GSP29nysvbh1u:2003": " trirvacanena hi prathamottamayoḥ pañcadaśatvaṃ sāmidhenīnāṃ bhavati/",
    "GSP29nysvbh1u:2004": " % daśatvaṃ sāmidhenīnāṃ bhavati/] p.555",
    "GSP29nysvbh1u:2005": " tathā ca mantrābhivādaḥ ``idam ahaṃ bhrātṛvyaṃ pañcadaśāvareṇa vāgvajreṇāvabodhe",
    "GSP29nysvbh1u:2006": " yo 'smān dveṣṭi yaṃ ca vayaṃ dviṣma'' iti pañcadaśa sāmidhenīr vajramantro 'bhivadati",
    "GSP29nysvbh1u:2007": " tad abhyāsam antareṇa na syād iti //60 //",
    "GSP29nysvbh1u:2008": " NyS_2,1.61: vākyavibhāgasya cārthagrahaṇāt //",
    "GSP29nysvbh1u:2009": " pramāṇaṃ śabdo yathā loke//61//",
    "GSP29nysvbh1u:2010": " vibhāgaś ca brāhmaṇavākyānāṃ trividhaḥ---",
    "GSP29nysvbh1u:2011": " NyS_2,1.62: vidhyarthavādānuvādavacanaviniyogāt //",
    "GSP29nysvbh1u:2012": " tridhā khalu brāhmaṇavākyāni viniyuktāni---vidhivacanāny arthavādavacanāni anuvādavacanānīti//62//",
    "GSP29nysvbh1u:2013": " tatra---",
    "GSP29nysvbh1u:2014": " NyS_2,1.63: vidhir vidhāyakaḥ //",
    "GSP29nysvbh1u:2015": " yad vākyaṃ vidhāyakaṃ codakaṃ sa vidhiḥ/",
    "GSP29nysvbh1u:2016": " vidhis tu niyogo 'nujñā vā/",
    "GSP29nysvbh1u:2017": " yathā ``agnihotraṃ juhuyāt svargakāmaḥ'' ityādi//63//",
    "GSP29nysvbh1u:2018": " NyS_2,1.64: stutir nindā parakṛtiḥ purākalpa ity arthavādaḥ //",
    "GSP29nysvbh1u:2019": " vidheḥ phalavādalakṣaṇā yā praśaṃsā sā stutiḥ sampratyayārthā,",
    "GSP29nysvbh1u:2020": " stūyamānaṃ śraddadhīteti,",
    "GSP29nysvbh1u:2021": " pravartikā ca,",
    "GSP29nysvbh1u:2022": " phalaśravaṇāt pravartate---``sarvajitā vai devāḥ sarvam ajayan sarvasyāptyai sarvasya jityai sarvam evaitenāptenāpnoti sarvaṃ jayati'' iti evamādi/",
    "GSP29nysvbh1u:2023": " aniṣṭaphalavādo nindā varjanārthā ninditaṃ na samācared iti",
    "GSP29nysvbh1u:2024": " sa eṣa vāva prathamo yajño yajñānāṃ yaj jotiṣṭomo ya etenādiṣṭvānyana yajate garttapatyam eva taj jīyate vā pramīyate vā ity evamādiḥ/",
    "GSP29nysvbh1u:2025": " anyakartṛkasya vyāhatasya vidher vādaḥ parakṛtiḥ ``hutvā vapām evāgre 'bhighārayanti",
    "GSP29nysvbh1u:2026": " atha pṛṣad ājyaṃ taduha carakādhvaryavaḥ pṛṣadājyam evāgre 'bhidhārayanti agneḥ prāṇāḥ",
    "GSP29nysvbh1u:2027": " pṛṣadājyastomam ity evam abhidadhati'' ity evamādi /",
    "GSP29nysvbh1u:2028": " aitihyasamācarito vidhiḥ purākalpa iti/",
    "GSP29nysvbh1u:2029": " ``tasmād vā etena brāhmaṇā bahiṣ pavamānaṃ sāmastomama stoṣan yone yajñaṃ pratanavāmahe ity evamādi/",
    "GSP29nysvbh1u:2030": " kathaṃ purākṛtipurākalpāv arthavādāv iti?",
    "GSP29nysvbh1u:2031": " stutinindāvākyenābhisambandhād vidhyāśrayasya kasyacid arthasya dyotanād arthavāda iti//64//",
    "GSP29nysvbh1u:2032": " NyS_2,1.65: vidhivihitasyānuvacanam anuvādaḥ //",
    "GSP29nysvbh1u:2033": " vidhyanuvacanaṃ cānuvādo vihitānuvacanaṃ ca/",
    "GSP29nysvbh1u:2034": " pūrvaḥ śabdānuvādo 'paro 'rthānuvādaḥ/",
    "GSP29nysvbh1u:2035": " yathā punaruktaṃ dvividham evam anuvādo 'pi/",
    "GSP29nysvbh1u:2036": " kimarthaṃ punar vihitam anūdyate?",
    "GSP29nysvbh1u:2037": " adhikārārtham;",
    "GSP29nysvbh1u:2038": " vihitam adhikṛtya stutir bodhyate nindā vā,",
    "GSP29nysvbh1u:2039": " vidhiśeṣo vābhidhīyate/",
    "GSP29nysvbh1u:2040": " vihitānantarārtho 'pi cānuvādā bhavati/",
    "GSP29nysvbh1u:2041": " evam anyad apy utprekṣaṇīyam/",
    "GSP29nysvbh1u:2042": " loke 'pi ca vidhir arthavādo 'nuvāda iti ca trividhaṃ vākyam/",
    "GSP29nysvbh1u:2043": " odanaṃ paced iti vidhivākyam/",
    "GSP29nysvbh1u:2044": " arthavādavākyam---āyurvarco balaṃ sukhaṃ pratibhānaṃ cānne pratiṣṭhitam/",
    "GSP29nysvbh1u:2045": " anuvādaḥ---pacatu pacatu bhavān ity abhyāsaḥ,",
    "GSP29nysvbh1u:2046": " kṣipraṃ pacyatām iti vā;",
    "GSP29nysvbh1u:2047": " aṅga pacyatām ity adhyeṣaṇārtham,",
    "GSP29nysvbh1u:2048": " pacyatām eveti cāvadhāraṇārtham/",
    "GSP29nysvbh1u:2049": " yathā laukike vākye vibhāgenārthagrahaṇāt pramāṇatvam evam vedavākyānām api vibhāgenārthagrahaṇāt pramāṇatvaṃ bhavitum arhatīti//65//",
    "GSP29nysvbh1u:2050": " NyS_2,1.66: nānuvādapunaruktayor viśeṣaḥ śabdābhyāsopapatteḥ //",
    "GSP29nysvbh1u:2051": " punaruktam asādhu sādhur anuvāda iti ayaṃ viśeṣo nopapadyate/",
    "GSP29nysvbh1u:2052": " kasmāt? ubhayatra hi pratītārthaḥ śabdo 'bhyasyate caritārthasya śabdasyābhyāsād ubhayam asādhv iti//66//",
    "GSP29nysvbh1u:2053": " NyS_2,1.67: śīghrataragamanopadeśavad abhyāsān nāviśeṣaḥ //",
    "GSP29nysvbh1u:2054": " nānuvādapunaruktayor aviśeṣaḥ/",
    "GSP29nysvbh1u:2055": " kasmāt? arthavato 'bhyāsasyānuvādabhāvāt/",
    "GSP29nysvbh1u:2056": " arthavān abhyāso 'nuvādaḥ,",
    "GSP29nysvbh1u:2057": " śīghrataragamanopadeśavat/",
    "GSP29nysvbh1u:2058": " śīghraṃ śīghraṃ gamyatām iti kriyātiśayo 'bhyāsenaivocyate/",
    "GSP29nysvbh1u:2059": " %śayo 'bhyāsenaivocyate/] p.564",
    "GSP29nysvbh1u:2060": " udāharaṇārthaṃ cedam/",
    "GSP29nysvbh1u:2061": " evam anyo 'py abhyāsaḥ pacati pacatīti kriyānuparamaḥ/",
    "GSP29nysvbh1u:2062": " grāmo grāmo ramanīya iti vyāptiḥ/",
    "GSP29nysvbh1u:2063": " pari pari trigartebhyo vṛṣṭo deva iti parivarjanam/",
    "GSP29nysvbh1u:2064": " adhy adhi kuḍyaṃ niṣaṇṇam iti sāmīpyam/",
    "GSP29nysvbh1u:2065": " tiktaṃ tiktam iti prakāraḥ/",
    "GSP29nysvbh1u:2066": " evam anuvādasya stutinindāśeṣavidhiṣv adhikārārthatā vihitānantarārthatā ceti//67//",
    "GSP29nysvbh1u:2067": " kiṃ punaḥ pratiṣedhahetūddhārād eva śabdasya pramāṇatvaṃ sidhyati? na, ataś ca---",
    "GSP29nysvbh1u:2068": " NyS_2,1.68: mantrāyurvedaprāmāṇyavac ca tatprāmāṇyam āptaprāmāṇyāt //",
    "GSP29nysvbh1u:2069": " kiṃ punar āyurvedasya prāmāṇyam?",
    "GSP29nysvbh1u:2070": " yat tad āyurvedenopadiśyate idaṃ kṛtveṣṭam adhigacchati,",
    "GSP29nysvbh1u:2071": " idaṃ varjayitvāniṣṭaṃ jahāti,",
    "GSP29nysvbh1u:2072": " tasyānuṣṭhīyamānasya tathābhāvaḥ satyārthatāviparyayaḥ/",
    "GSP29nysvbh1u:2073": " mantrapadānāṃ ca viṣayabhūtāśanipratiṣedhārthānāṃ prayoge 'rthasya tathābhāva etatprāmāṇyam/",
    "GSP29nysvbh1u:2074": " kiṃkṛtam etat?",
    "GSP29nysvbh1u:2075": " āptaprāmāṇyakṛtam/",
    "GSP29nysvbh1u:2076": " kiṃ punar āptānāṃ prāmāṇyam?",
    "GSP29nysvbh1u:2077": " sākṣātkṛtadharmatā bhūtadayā yathābhūtārthacikhyāpayiṣeti/",
    "GSP29nysvbh1u:2078": " % yathābhūtārthacikhyāpayiṣeti/] p.566",
    "GSP29nysvbh1u:2079": " āptāḥ khalu sākṣātkṛtadharmāṇaḥ idaṃ hātavyam idam asya hānihetur idam asyādhigantavyam idam asyādhigamahetuḥ iti bhūtāny anukampante/",
    "GSP29nysvbh1u:2080": " teṣāṃ khalu vai prāṇabhṛtāṃ svayam anavabudhyamānānāṃ nānyad upadeśād avabodhakāraṇam asti/",
    "GSP29nysvbh1u:2081": " %vai prāṇabhṛtāṃ svayam anavabudhyamānānāṃ nānyad upadeśād avabodhakāraṇam asti/] p.567",
    "GSP29nysvbh1u:2082": " na cānavabodhe samīhā varjanaṃ vā,",
    "GSP29nysvbh1u:2083": " na vākṛtvā svastibhāvaḥ,",
    "GSP29nysvbh1u:2084": " nāpy asyānya upakārako 'py asti/",
    "GSP29nysvbh1u:2085": " hanta vayam ebhyo yathādarśanaṃ yathābhūtam upadiśyāmaḥ ta ime śrutvā pratipadyamānā heyaṃ hāsyanty adhigantavyam evādhigamiṣyantīti/",
    "GSP29nysvbh1u:2086": " evam āptopadeśaḥ etena trividhenāptaprāmāṇyena parigṛhīto 'nuṣṭhīyamāno 'rthasya sādhako bhavati;",
    "GSP29nysvbh1u:2087": " evam āptopadeśaḥ pramāṇam/",
    "GSP29nysvbh1u:2088": " evam āptāḥ pramāṇam/",
    "GSP29nysvbh1u:2089": " dṛṣṭārthenāptopadeśenāyurvedenādṛṣṭārtho vedabhāgo 'numātavyaḥ pramāṇam ity āptaprāmāṇyasya hetoḥ samānatvād iti/",
    "GSP29nysvbh1u:2090": " asyāpi caikadeśo ``grāmakāmo yajeta'' ity evamādir dṛṣṭārthaḥ,",
    "GSP29nysvbh1u:2091": " tenānumātavyam iti/",
    "GSP29nysvbh1u:2092": " loke ca bhūyān upadeśāśrayo vyavahāraḥ/",
    "GSP29nysvbh1u:2093": " laukikasyāpy upadeṣṭur upadeṣṭavyārthajñānena parānujighṛkṣayā yathābhūtārthacikhyāpayiṣayā ca prāmāṇyam,",
    "GSP29nysvbh1u:2094": " % jñānena parānujighṛkṣayā yathābhūtārthacikhyāpayiṣayā ca prāmāṇyam,] p.568",
    "GSP29nysvbh1u:2095": " tatparigrahād āptopadeśaḥ pramāṇam iti/",
    "GSP29nysvbh1u:2096": " draṣṭṛpravaktṛsāmānyāc cānumānam/",
    "GSP29nysvbh1u:2097": " ya evāptā vedārthānāṃ draṣṭāraḥ pravaktāraś ca ta evāyurvedaprabhṛtīnām ity āyurvedaprāmāṇyavad vedaprāmāṇyam anumātavyam iti/",
    "GSP29nysvbh1u:2098": " nityatvād vedavākyānāṃ pramāṇatve tatprāmāṇyam āptaprāmāṇyād ity ayuktam/",
    "GSP29nysvbh1u:2099": " śabdasya vācakatvād arthapratipattau pramāṇatvaṃ na nityatvād/",
    "GSP29nysvbh1u:2100": " nityatve hi sarvasya sarveṇa vacanāc chabdārthavyavasthānupapattiḥ/",
    "GSP29nysvbh1u:2101": " nānityatve vācakatvam iti ced na,",
    "GSP29nysvbh1u:2102": " laukikeṣv adarśanāt/",
    "GSP29nysvbh1u:2103": " te 'pi nityā iti cet na,",
    "GSP29nysvbh1u:2104": " anāptopadeśād arthavisaṃvādo 'nupapannaḥ/",
    "GSP29nysvbh1u:2105": " nityatvād dhi śabdaḥ pramāṇam iti/",
    "GSP29nysvbh1u:2106": " %śabdaḥ pramāṇam iti/] p.569",
    "GSP29nysvbh1u:2107": " anityaḥ sa iti cet?",
    "GSP29nysvbh1u:2108": " aviśeṣavacanam/",
    "GSP29nysvbh1u:2109": " anāptopadeśo laukiko na nitya iti kāraṇaṃ vācyam iti/",
    "GSP29nysvbh1u:2110": " yathāyogaṃ cārthasya pratyāyanād nāmadheyaśabdānāṃ loke prāmāṇyaṃ nityatvāt prāmāṇyānupapattiḥ/",
    "GSP29nysvbh1u:2111": " yatrārthe nāmadheyaśabdo niyujyate loke tasya niyogasāmarthyāt pratyāyako bhavati,",
    "GSP29nysvbh1u:2112": " na nityatvāt/",
    "GSP29nysvbh1u:2113": " manvantarayugāntantareṣu cātītānāgateṣu sampradāyābhyāsaprayogāvicchedo vedānāṃ nityatvam,",
    "GSP29nysvbh1u:2114": " % cātītānāgateṣu sampradāyābhyāsaprayogāvicchedo vedānāṃ nityatvam,] p.570",
    "GSP29nysvbh1u:2115": " āptaprāmāṇyāc ca prāmāṇyam;",
    "GSP29nysvbh1u:2116": " laukikeṣu śabdeṣu caitat samānam iti//68//",
    "GSP29nysvbh1u:2117": " iti vātsyāyanīye nyāyābhāṣye dvitīyādhyāyasyādyam āhnikam/",
    "GSP29nysvbh1u:2118": " atha dvitīyādhyāyasya dvitīyam āhnikam",
    "GSP29nysvbh1u:2119": " ayathārthaḥ pramāṇoddeśa iti matvāha---",
    "GSP29nysvbh1u:2120": " NyS_2,2.1: na catuṣṭvam aitihyārthāpattisambhavābhāvaprāmāṇyāt //",
    "GSP29nysvbh1u:2121": " na catvāry eva pramāṇāni/",
    "GSP29nysvbh1u:2122": " kiṃ tarhi? aitihyam arthāpattiḥ sambhavo 'bhāva ity etāny api pramāṇāni,",
    "GSP29nysvbh1u:2123": " % pramāṇāni,] p.573",
    "GSP29nysvbh1u:2124": " tāni kasmān noktāni/",
    "GSP29nysvbh1u:2125": " itihocur ity anirdiṣṭapravaktṛkam pravādapāramparyam aitihyam/",
    "GSP29nysvbh1u:2126": " arthād āpattir arthāpattiḥ/",
    "GSP29nysvbh1u:2127": " āpattiḥ prāptiḥ prasaṅgaḥ/",
    "GSP29nysvbh1u:2128": " yatrābhidhīyamāne 'rthe yo 'nyo 'rthaḥ prasajyate so 'rthāpattiḥ/",
    "GSP29nysvbh1u:2129": " yathā megheṣv asatsu vṛṣṭir na bhavatīti/",
    "GSP29nysvbh1u:2130": " % bhavatīti] p.574",
    "GSP29nysvbh1u:2131": " kim atra prasajyate?",
    "GSP29nysvbh1u:2132": " satsu bhavatīti/",
    "GSP29nysvbh1u:2133": " sambhavo nāmāvinābhāvino 'rthasya sattāgrahaṇād anyasya sattāgrahaṇam/",
    "GSP29nysvbh1u:2134": " yathā droṇasya sattāgrahaṇād āḍhakasya sattāgrahaṇam,",
    "GSP29nysvbh1u:2135": " āḍakasya sattāgrahaṇāt prasthasyeti/",
    "GSP29nysvbh1u:2136": " abhāvo virodhy abhūtaṃ bhūtasya,",
    "GSP29nysvbh1u:2137": " avidyamānaṃ varṣakarma vidyamānasya vāyvabhrasaṃyogasya pratipādakam,",
    "GSP29nysvbh1u:2138": " vidhārake hi vāyvabhrasaṃyoge gurutvād apāṃ patanakarma na bhavatīti//1//",
    "GSP29nysvbh1u:2139": " satyam etāni pramāṇāni,",
    "GSP29nysvbh1u:2140": " na tu pramāṇāntarāṇi/",
    "GSP29nysvbh1u:2141": " pramāṇāntaraṃ ca manyamānena pratiṣedha ucyate/ so 'yam---",
    "GSP29nysvbh1u:2142": " NyS_2,2.2: śabda aitihyānarthāntarabhāvād anumāne 'rthāpattisambhavābhāvānarthāntarabhāvāc cāpratiṣedhaḥ //",
    "GSP29nysvbh1u:2143": " anupapannaḥ pratiṣedhaḥ/",
    "GSP29nysvbh1u:2144": " katham? ``āptopadeśaḥ śabdaḥ'' iti/",
    "GSP29nysvbh1u:2145": " na ca śabdalakṣaṇam aitihyād vyāvartate;",
    "GSP29nysvbh1u:2146": " so 'yaṃ bhedaḥ sāmānyāt saṃgṛhyata iti/",
    "GSP29nysvbh1u:2147": " pratyakṣeṇāpratyakṣasya sambaddhasya pratipattir anumānam/",
    "GSP29nysvbh1u:2148": " % sambaddhasya pratipattir anumānam/] p.576",
    "GSP29nysvbh1u:2149": " tathā cārthāpattisambhavābhāvaḥ/",
    "GSP29nysvbh1u:2150": " vākyārthasampratyayenānabhihitasyārthasya pratyanīkabhāvād grahaṇam arthāpattir anumānam eva/",
    "GSP29nysvbh1u:2151": " avinābhāvavṛttyā ca sambaddhayoḥ samudāyasamudāyinoḥ samudāyenetarasya grahaṇaṃ sambhavaḥ,",
    "GSP29nysvbh1u:2152": " % vṛttyā ca sambaddhayoḥ samudāyasamudāyinoḥ samudāyenetarasya grahaṇaṃ sambhavaḥ,] p.577",
    "GSP29nysvbh1u:2153": " tad apy anumānam eva/",
    "GSP29nysvbh1u:2154": " asmin satīdaṃ nopapadyata iti virodhitve prasiddhe kāryānupapattyā kāraṇasya pratibandhakam anumīyate/",
    "GSP29nysvbh1u:2155": " so 'yaṃ yathārtha eva pramāṇoddeśa iti//2//",
    "GSP29nysvbh1u:2156": " satyam etāni pramāṇāni na tu pramāṇāntarāṇīty uktam,",
    "GSP29nysvbh1u:2157": " atrārthāpatteḥ pramāṇabhāvābhyanujñā nopapadyate/",
    "GSP29nysvbh1u:2158": " tathā hīyam---",
    "GSP29nysvbh1u:2159": " NyS_2,2.3: arthāpattir apramāṇam anaikāntikatvāt //",
    "GSP29nysvbh1u:2160": " asatsu megheṣu vṛṣṭir na bhavatīti satsu bhavatīty etad arthād āpadyate,",
    "GSP29nysvbh1u:2161": " satsv api caikadā na bhavati/",
    "GSP29nysvbh1u:2162": " seyam arthāpattir apramāṇam iti//3//",
    "GSP29nysvbh1u:2163": " nānaikāntikatvam arthāpatteḥ---",
    "GSP29nysvbh1u:2164": " NyS_2,2.4: anarthāpattāv arthāpattyabhimānāt //",
    "GSP29nysvbh1u:2165": " asati kāraṇe kāryaṃ notpadyata iti vākyāt pratyanīkabhūto 'rthaḥ sati kāraṇe kāryam utpadyata ity arthād āpadyate/",
    "GSP29nysvbh1u:2166": " abhāvasya hi bhāvaḥ pratyanīka iti/",
    "GSP29nysvbh1u:2167": " so 'yaṃ kāryotpādaḥ sati kāraṇe 'rthād āpadyamāno na kāraṇasya sattāṃ vyabhicarati/",
    "GSP29nysvbh1u:2168": " na khalv asati kāraṇe kāryam utpadyate tasmān nānaikāntikī/",
    "GSP29nysvbh1u:2169": " yat tu sati kāraṇe nimittapratibandāt kāryaṃ notpadyata iti kāraṇadharmo 'sau na tv arthāpatteḥ prameyam/",
    "GSP29nysvbh1u:2170": " kiṃ tarhy asyāḥ prameyam?",
    "GSP29nysvbh1u:2171": " sati kāraṇe kāryam utpadyata iti yo 'sau kāryotpādaḥ kāraṇasya sattāṃ na vyabhicatati tad asyāḥ prameyam/",
    "GSP29nysvbh1u:2172": " evaṃ tu saty anarthāpattāv arthāpattyabhimānaṃ kṛtvā pratiṣedha ucyata iti/",
    "GSP29nysvbh1u:2173": " % saty anarthāpattāv arthāpattyabhimānaṃ kṛtvā pratiṣedha ucyata iti/] p.580",
    "GSP29nysvbh1u:2174": " NyS_2,2.5: pratiṣedhāprāmāṇyaṃ cānaikāntikatvāt //",
    "GSP29nysvbh1u:2175": " arthāpattir na pramāṇam anaikāntikatvād iti vākyaṃ pratiṣedhaḥ/",
    "GSP29nysvbh1u:2176": " tenānenārthāpatteḥ pramāṇatvaṃ pratiṣidhyate na sadbhāvaḥ,",
    "GSP29nysvbh1u:2177": " evam anaikāntiko bhavati/",
    "GSP29nysvbh1u:2178": " anaikāntikatvād apramāṇenānena na kaścid arthaḥ pratiṣidhyata iti//5//",
    "GSP29nysvbh1u:2179": " atha manyase niyataviṣayeṣv artheṣu svaviṣaye vyabhicāro bhavati,",
    "GSP29nysvbh1u:2180": " na ca pratiṣedhasya sadbhāvo viṣayaḥ? evaṃ tarhi---",
    "GSP29nysvbh1u:2181": " NyS_2,2.6: tatprāmāṇye vā nārthāpattyaprāmāṇyam //",
    "GSP29nysvbh1u:2182": " arthāpatter api kāryotpādena kāraṇasattāyā avyabhicāro viṣayaḥ/",
    "GSP29nysvbh1u:2183": " na ca kāraṇadharmo nimittapratibandhāt kāryānutpādakatvam iti//6//",
    "GSP29nysvbh1u:2184": " abhāvasya tarhi pramāṇabhāvābhyanujñā nopapadyate/ katham iti?",
    "GSP29nysvbh1u:2185": " NyS_2,2.7: nābhāvaprāmāṇyaṃ prameyāsiddheḥ //",
    "GSP29nysvbh1u:2186": " abhāvasya bhūyasi prameye lokasiddhe vaiyātyād ucyate nābhāvaprāmāṇyaṃ prameyāsiddher iti//7//",
    "GSP29nysvbh1u:2187": " athāyam arthabahutvād arthaikadeśa udāhriyate---",
    "GSP29nysvbh1u:2188": " NyS_2,2.8: lakṣiteṣv alakṣaṇalakṣitatvād alakṣitānāṃ tatprameyasiddheḥ //",
    "GSP29nysvbh1u:2189": " tasyābhāvasya sidhyati prameyam/",
    "GSP29nysvbh1u:2190": " katham? lakṣiteṣu vāsaḥsu anupādeyeṣv upādeyānām alakṣitānām alakṣaṇalakṣitatvād lakṣaṇābhāvena lakṣitatvād iti/",
    "GSP29nysvbh1u:2191": " ubhayasannidhāv alakṣitāni vāsāṃsy ānayeti prayukto yeṣu vāsaḥsu lakṣaṇāni na bhavanti tāni lakṣaṇābhāvena pratipadyate,",
    "GSP29nysvbh1u:2192": " pratipadya cānayati,",
    "GSP29nysvbh1u:2193": " pratipattihetuś ca pramāṇam iti//8//",
    "GSP29nysvbh1u:2194": " NyS_2,2.9: asaty arthe nābhāva iti cen nānyalakṣaṇopapatteḥ //",
    "GSP29nysvbh1u:2195": " yatra bhūtvā kiñcin na bhavati tatra tasyābhāva upapadyate/",
    "GSP29nysvbh1u:2196": " na cālakṣiteṣu vāsaḥsu lakṣitāni bhūtvā na bhavanti,",
    "GSP29nysvbh1u:2197": " tasmāt teṣu lakṣaṇābhāvo 'nupapanna iti/",
    "GSP29nysvbh1u:2198": " %'nupapanna iti] p.585",
    "GSP29nysvbh1u:2199": " nānyalakṣaṇopapatteḥ---yathāyam anyeṣu vāsaḥsu lakṣaṇānām upapattiṃ paśyati naivam alakṣiteṣu/",
    "GSP29nysvbh1u:2200": " so 'yaṃ lakṣaṇābhāvaṃ paśyann abhāvenārthaṃ pratipadyata iti//9//",
    "GSP29nysvbh1u:2201": " NyS_2,2.10: tatsiddher alakṣiteṣv ahetuḥ //",
    "GSP29nysvbh1u:2202": " teṣu vāsaḥsu lakṣiteṣu siddhir vidhyamānatā yeṣāṃ bhavati na teṣām abhāvo lakṣaṇānām/",
    "GSP29nysvbh1u:2203": " yāni ca lakṣiteṣu vidyante lakṣaṇāni teṣām alakṣiteṣv abhāva ity ahetuḥ/",
    "GSP29nysvbh1u:2204": " yāni khalu bhavanti teṣām abhāvo vyāhata iti//10//",
    "GSP29nysvbh1u:2205": " NyS_2,2.11: na lakṣaṇāvasthitāpekṣasiddheḥ //",
    "GSP29nysvbh1u:2206": " na brūmo yāni lakṣaṇāni bhavanti teṣām abhāva iti,",
    "GSP29nysvbh1u:2207": " kin tu keṣucil lakṣaṇāny avasthitāni anavasthitāni keṣucit,",
    "GSP29nysvbh1u:2208": " apekṣamāṇo yeṣu lakṣaṇānāṃ bhāvaṃ na paśyati tāni lakṣaṇābhāvena pratipadyata iti//11//",
    "GSP29nysvbh1u:2209": " NyS_2,2.12: prāg utpatter abhāvopapatteś ca //",
    "GSP29nysvbh1u:2210": " abhāvadvaitaṃ khalu bhavati prāk cotpatter avidyamānatā,",
    "GSP29nysvbh1u:2211": " utpannasya cātmano hānād avidyamānatā/",
    "GSP29nysvbh1u:2212": " tatrālakṣiteṣu vāsaḥsu prāg utpatter avidyamānatālakṣaṇo lakṣaṇānām abhāvo netara iti//12//",
    "GSP29nysvbh1u:2213": " ``āptopadeśaḥ śabdaḥ'' iti pramāṇabhāve viśeṣaṇaṃ bruvatā nānāprakāraḥ śabda iti jñāpyate/",
    "GSP29nysvbh1u:2214": " tasmin sāmanyena vicāraḥ---kiṃ nityo 'thānitya iti/",
    "GSP29nysvbh1u:2215": " vimarśahetvanuyoge ca vipratipatteḥ saṃśayaḥ/",
    "GSP29nysvbh1u:2216": " ākāśaguṇaḥ śabdao vibhur nityo 'bhivyaktidharmaka ity eke/",
    "GSP29nysvbh1u:2217": " gandhādisahavṛttir dravyeṣu sanniviṣṭo gandhādivad avasthito 'bhivyaktidharmaka ity apare/",
    "GSP29nysvbh1u:2218": " ākāśaguṇaḥ śabda utpattinirodhadharmako buddhivad ity apare/",
    "GSP29nysvbh1u:2219": " mahābhūtasaṃkṣobhajaḥ śabdo 'nāśrita utpattidharmako nirodhadharmaka ity anye/",
    "GSP29nysvbh1u:2220": " ataḥ saṃśayaḥ kim atra tattvam iti//",
    "GSP29nysvbh1u:2221": " anityaḥ śabda ity uttaram/ katham?---",
    "GSP29nysvbh1u:2222": " NyS_2,2.13: ādhimattvād aindriyakatvāt kṛtakavad upacārāc ca //",
    "GSP29nysvbh1u:2223": " ādir yoniḥ kāraṇam ādīyate asmād iti/",
    "GSP29nysvbh1u:2224": " kāraṇavad anityaṃ dṛṣṭam/",
    "GSP29nysvbh1u:2225": " saṃyogavibhāgajaś ca śabdaḥ kāraṇavattvād anitya iti/",
    "GSP29nysvbh1u:2226": " kā punar iyam arthadeśanā kāraṇavattvād iti?",
    "GSP29nysvbh1u:2227": " utpattidharmakatvāt;",
    "GSP29nysvbh1u:2228": " anityaḥ śabda iti---bhūtvā na bhavati vināśadharmaka iti/",
    "GSP29nysvbh1u:2229": " sāṃśayikam etat---kim utpattikāraṇaṃ saṃyogavibhāgau śabdasya,",
    "GSP29nysvbh1u:2230": " āhosvid abhivyaktikāraṇam ity ata āha---aindriyakatvāt/",
    "GSP29nysvbh1u:2231": " indriyapratyāsattigrāhya aindriyakaḥ/",
    "GSP29nysvbh1u:2232": " kim ayaṃ vyañjakena samānadeśo 'bhivyajyate rūpādivat atha saṃyogajāc chabdāc chabdasantāne sati śrotrapratyāsanno gṛhyata iti?",
    "GSP29nysvbh1u:2233": " saṃyoganivṛttau śabdagrahaṇāt na vyañjakena samānadeśasya grahaṇam---dāruvraścane dāruparaśusaṃyoganivṛttau dūrasthena śabdo gṛhyate/",
    "GSP29nysvbh1u:2234": " na ca vyañjakābhāve vyaṅgyagrahaṇaṃ bhavati,",
    "GSP29nysvbh1u:2235": " % ca vayñjakābhāve vyaṅgyagrahaṇaṃ bhavati,] p.596",
    "GSP29nysvbh1u:2236": " tasmān na vyañjakaḥ saṃyogaḥ,",
    "GSP29nysvbh1u:2237": " utpādake tu saṃyoge saṃyogajāc chabdāc chabdasantāne sati śrotrapratyāsannasya grahaṇam iti yuktaṃ saṃyoganivṛttau śabdasya grahaṇam iti/",
    "GSP29nysvbh1u:2238": " itaś ca śabda utpadyate nābhivyajyate---kṛtakavad upacārāt/",
    "GSP29nysvbh1u:2239": " tīvraṃ mandam iti kṛtakam upacaryate,",
    "GSP29nysvbh1u:2240": " tīvraṃ sukhaṃ mandaṃ sukhaṃ tīvraṃ duḥkhaṃ mandaṃ duḥkham iti,",
    "GSP29nysvbh1u:2241": " upacaryate ca tīvraḥ śabdo mandaḥ śabda iti/",
    "GSP29nysvbh1u:2242": " vyañjakasya tathābhāvād grahaṇasya tīvramandatā rūpavad iti ced na abhibhavopapatteḥ---saṃyogasya",
    "GSP29nysvbh1u:2243": " vyañjakasya tīvramandatayā śabdagrahaṇasya tīvramandatā bhavati na tu śabdo bhidyate",
    "GSP29nysvbh1u:2244": " yathā prakāśasya tīvramandatayā rūpagrahaṇasyeti,",
    "GSP29nysvbh1u:2245": " tac ca na,",
    "GSP29nysvbh1u:2246": " evam abhibhavopapatteḥ---tīvro bherīśabdo mandaṃ tantrīśabdam abhibhavati na mandaḥ/",
    "GSP29nysvbh1u:2247": " na ca śabdagrahaṇam abhibhāvakam,",
    "GSP29nysvbh1u:2248": " śabdaś ca na bhidyate,",
    "GSP29nysvbh1u:2249": " śabde tu bhidyamāne yukto 'bhibhavaḥ/",
    "GSP29nysvbh1u:2250": " tasmād utpadyate śabdo nābhivyajyata iti/",
    "GSP29nysvbh1u:2251": " abhibhavānupapattiś ca vyañjakasamānadeśasyābhivyaktau prāptyabhāvāt---vyañjakena samānadeśe 'bhivyajyate śabda ity etasmin pakṣe nopapadyate",
    "GSP29nysvbh1u:2252": " na hi bherīśabdena tantrīsvanaḥ prāpta iti/",
    "GSP29nysvbh1u:2253": " aprāpte 'bhibhava iti cet śabdamātrābhibhavaprasaṅgaḥ---atha manyeta asatyām prāptāv abhibhavo bhavatīti,",
    "GSP29nysvbh1u:2254": " evaṃ sati yathā bherīśabdaḥ kañcit tantrīsvanam abhibhavati evam antikasthopādānam iva davīyaḥstho pādānān api tantrīsvanān abhibhaved aprāpter",
    "GSP29nysvbh1u:2255": " tatra kvacid eva bheryāṃ praṇāditāyāṃ sarvalokeṣu samānakālās tantrīsvanā na śrūyeran iti/",
    "GSP29nysvbh1u:2256": " nānābhūteṣu śabdasantāneṣu satsu śrotrapratyāsattibhāvena kasyacic chabdasya tīvreṇa mandasyābhibhavo yukta iti/",
    "GSP29nysvbh1u:2257": " % mandasyābhibhavo yukta iti/] p.606",
    "GSP29nysvbh1u:2258": " kaḥ punar ayam abhibhavo nāma?",
    "GSP29nysvbh1u:2259": " grāhyasamānajātīyagrahaṇakṛtam agrahaṇam abhibhavaḥ;",
    "GSP29nysvbh1u:2260": " yatholkāprakāśasya grahaṇārhasyādityaprakāśeneti//13//",
    "GSP29nysvbh1u:2261": " NyS_2,2.14: na ghaṭābhāvasāmānyanityatvān nityeṣv apy anityavad upacārāc ca //",
    "GSP29nysvbh1u:2262": " na khalu ādimattvād anityaḥ śabdaḥ/",
    "GSP29nysvbh1u:2263": " kasmāt? vyabhicārāt/",
    "GSP29nysvbh1u:2264": " ādimataḥ khalu ghaṭābhāvasya dṛṣṭaṃ nityatvam/",
    "GSP29nysvbh1u:2265": " katham ādimān?",
    "GSP29nysvbh1u:2266": " kāraṇavibhāgebhyo hi ghaṭo na bhavati/",
    "GSP29nysvbh1u:2267": " katham asya nityatvam?",
    "GSP29nysvbh1u:2268": " yo 'sau kāraṇavibhāgebhyo na bhavati na tasyābhāvo bhāvena kadācin nivartyata iti/",
    "GSP29nysvbh1u:2269": " yad apy aindriyakatvāt,",
    "GSP29nysvbh1u:2270": " tad api vyabhicarati,",
    "GSP29nysvbh1u:2271": " aindriyakaṃ ca sāmānyaṃ nityaṃ ceti/",
    "GSP29nysvbh1u:2272": " yad api kṛtakavad upacārād iti,",
    "GSP29nysvbh1u:2273": " etad api vyabhicarati;",
    "GSP29nysvbh1u:2274": " nityeṣv anityavad upacāro dṛṣṭaḥ---tathā hi bhavati vṛkṣasya pradeśaḥ kambalasya pradeśaḥ evam ākāśasya pradeśaḥ ātmanaḥ pradeśa iti bhavatīti//14//",
    "GSP29nysvbh1u:2275": " NyS_2,2.15: tattvabhāktayor nānātvasya vibhāgād avyabhicāraḥ //",
    "GSP29nysvbh1u:2276": " nityam ity atra kiṃ tāvat tattvam?",
    "GSP29nysvbh1u:2277": " arthāntarasyānutpattidharmakasyātmahānānupapattir nityatvam,",
    "GSP29nysvbh1u:2278": " tac cābhāve nopapadyate/",
    "GSP29nysvbh1u:2279": " bhāktaṃ tu bhavati yat tatrātmānam ahāsīd yad bhūtvā na bhavati na jātu tat punar bhavati,",
    "GSP29nysvbh1u:2280": " tatra nitya iva nityo ghaṭābhāva ity ayaṃ padārtha iti/",
    "GSP29nysvbh1u:2281": " tatra yathājātīyakaḥ śabdo na tathājātīyakaṃ kāryaṃ kiṃcin nityaṃ dṛśyata ity avyabhicāraḥ//",
    "GSP29nysvbh1u:2282": " yad api sāmānyanityatvād itīndriyapratyāsattigrāhyam aindriyakam iti---",
    "GSP29nysvbh1u:2283": " NyS_2,2.16: santānānumānaviśeṣaṇāt //",
    "GSP29nysvbh1u:2284": " nityeṣv avyabhicāra iti prakṛtam/",
    "GSP29nysvbh1u:2285": " nendriyagrahaṇasāmarthyāc chabdasyānityatvam/",
    "GSP29nysvbh1u:2286": " kiṃ tarhi indriyapratyāsattigrāhyatvāt santānānumānaṃ tenānityatvam iti //",
    "GSP29nysvbh1u:2287": " yad api nityeṣv apy anityavad upacārād iti/ na---",
    "GSP29nysvbh1u:2288": " NyS_2,2.17: kāraṇadravyasya pradeśaśabdenābhidhānāt //",
    "GSP29nysvbh1u:2289": " nityeṣv apy avyabhicāra iti/",
    "GSP29nysvbh1u:2290": " evam ākāśapradeśaḥ ātmapradeśa iti nātrākāśātmanoḥ kāraṇadravyam abhidhīyate yathā kṛtakasya/",
    "GSP29nysvbh1u:2291": " kathaṃ hy avidyamānam abhidhīyate,",
    "GSP29nysvbh1u:2292": " avidyamānatā ca pramāṇato 'nupalabdheḥ/",
    "GSP29nysvbh1u:2293": " kiṃ tarhi tatrābhidhīyate?",
    "GSP29nysvbh1u:2294": " saṃyogasyāvyāpyavṛttitvam---paricchinnena dravyenākāśasya saṃyogo nākāśaṃ vyāpnoti avyāpya vartata iti,",
    "GSP29nysvbh1u:2295": " tad asy kṛtakena dravyeṇa sāmānyam/",
    "GSP29nysvbh1u:2296": " na hy āmalakayoḥ saṃyoga āśrayaṃ vyāpnoti/",
    "GSP29nysvbh1u:2297": " sāmānyakṛtā ca bhaktir ākāśasya pradeśa iti/",
    "GSP29nysvbh1u:2298": " anenātmapradeśo vyākhyātaḥ/",
    "GSP29nysvbh1u:2299": " saṃyogavac ca śabdabuddhyādīnām avyāpyavṛttitvam iti/",
    "GSP29nysvbh1u:2300": " parīkṣitā ca tīvramandatā śabdatattvaṃ na bhaktikṛteti/",
    "GSP29nysvbh1u:2301": " kasmāt punaḥ sūtrakārasyāsminn arthe sūtraṃ na śrūyata iti?",
    "GSP29nysvbh1u:2302": " śīlam idaṃ bhavgavataḥ sūtrakārasya bahuṣv adhikaraṇeṣu dvau pakṣau na vyavasthāpayati tatra śāstrasiddhāntāt tattvāvadhāraṇaṃ pratipattum arhatīti",
    "GSP29nysvbh1u:2303": " śāstrasiddhāntas tu nyāyasamākhyātam anumataṃ bahuśākham anumānam iti//17//",
    "GSP29nysvbh1u:2304": " athāpi khalv idam asti idaṃ nāstīti kuta etat pratipattavyam iti?",
    "GSP29nysvbh1u:2305": " pramāṇata upalabdher anupalabdheś ceti/",
    "GSP29nysvbh1u:2306": " avidyamānas tarhi śabdaḥ---",
    "GSP29nysvbh1u:2307": " NyS_2,2.18: prāg uccāraṇād anupalabdher āvaraṇādyanupalabdheś ca //",
    "GSP29nysvbh1u:2308": " prāg uccāraṇān nāsti śabdaḥ/",
    "GSP29nysvbh1u:2309": " kasmāt? anupalabdheḥ/",
    "GSP29nysvbh1u:2310": " ``sato nupalabdhir āvaraṇādibhyaḥ'' etan nopapadyate/",
    "GSP29nysvbh1u:2311": " kasmāt? āvaraṇādīnām anupalabdhikāraṇānām agrahaṇāt---anenāvṛtaḥ śabdo nopalabhyata",
    "GSP29nysvbh1u:2312": " asannikṛṣṭaś cendriyavyavadhānād ity evamādi anupalabdhikāraṇaṃ na gṛhyata iti so",
    "GSP29nysvbh1u:2313": " 'yam anuccārito nāstīti /",
    "GSP29nysvbh1u:2314": " uccāraṇam asya vyañjakaṃ tadabhāvād prāg uccāraṇād anupalabdhir iti/",
    "GSP29nysvbh1u:2315": " kim idam uccāraṇaṃ nāmeti?",
    "GSP29nysvbh1u:2316": " vivakṣājanitena prayatnena koṣṭhyasya vāyoḥ preritasya kaṇṭhatālvādipratighātaḥ,",
    "GSP29nysvbh1u:2317": " % prayatnena koṣṭhyasya vāyoḥ preritasya kaṇṭhatālvādipratighātaḥ,] p.615",
    "GSP29nysvbh1u:2318": " yathāsthānaṃ pratighātād varṇābhivyaktir iti/",
    "GSP29nysvbh1u:2319": " saṃyogaviśeṣo vai pratighātaḥ,",
    "GSP29nysvbh1u:2320": " pratiṣiddhaṃ ca saṃyogasya vyañjakatvam,",
    "GSP29nysvbh1u:2321": " tasmān na vyañjakābhāvād agrahaṇam,",
    "GSP29nysvbh1u:2322": " api tv abhāvād eveti/",
    "GSP29nysvbh1u:2323": " so 'yam uccāryamāṇaḥ śrūyate śrūyamāṇaś cābhūtvā bhavatīti anumīyate/",
    "GSP29nysvbh1u:2324": " ūrdhvaṃ coccāraṇān na śrūyate sa bhūtvā na bhavati abhāvān na śrūyata iti/",
    "GSP29nysvbh1u:2325": " katham? āvaraṇādyanupalabdher ity uktam/",
    "GSP29nysvbh1u:2326": " tasmād utpattitirobhāvadharmakaḥ śabda iti//18//",
    "GSP29nysvbh1u:2327": " evaṃ ca sati tattvaṃ pāṃśubhir ivāvakirann idam āha---",
    "GSP29nysvbh1u:2328": " NyS_2,2.19: tadanupalabdher anupalambhād āvaraṇopapattiḥ //",
    "GSP29nysvbh1u:2329": " yady anupalambhād āvaraṇaṃ nāsti,",
    "GSP29nysvbh1u:2330": " āvaraṇānupalabdhir api tarhy anupalambhāt nāstīti tasyā abhāvād apratiṣiddham āvaraṇam iti/",
    "GSP29nysvbh1u:2331": " kathaṃ punar jānīte bhavān nāvaraṇānupalabdhir upalabhyata iti?",
    "GSP29nysvbh1u:2332": " % iti] p.616",
    "GSP29nysvbh1u:2333": " kim atra jñeyaṃ pratyātmavedanīyatvāt samānam---ayaṃ khalv āvaraṇam anupalambhamānaḥ pratyātmam eva saṃvedayate nāvaraṇam upalabha iti,",
    "GSP29nysvbh1u:2334": " yathā kuḍyenāvṛtasyāvaraṇam upalabhamānaḥ pratyātmam eva saṃvedayate/",
    "GSP29nysvbh1u:2335": " seyam āvaraṇopalabdhivad āvaraṇānupalabdhir api saṃvedyaiveti/",
    "GSP29nysvbh1u:2336": " evaṃ ca saty apahṛtaviṣayam uttaravākyam astīti//16//",
    "GSP29nysvbh1u:2337": " abhyanujñāvādena tūcyate jātivādinā---",
    "GSP29nysvbh1u:2338": " NyS_2,2.20: anupalambhād apy anupalabdhisadbhāvān nāvaraṇānupapattir anupalambhāt //",
    "GSP29nysvbh1u:2339": " yathānupalambhamānāpy āvaraṇānupalabdhir asti evam anupalabhyamānam apy āvaraṇam",
    "GSP29nysvbh1u:2340": " astīti yady abhyanujānāti bhavān anupalabhyamānāvaraṇānupalabdhir astīti abhyanujñāya",
    "GSP29nysvbh1u:2341": " ca vadati nāsty āvaraṇam anupalambhād iti,",
    "GSP29nysvbh1u:2342": " etasminn apy abhyanujñāvāde pratipattiniyamo nopapadyata iti//20//",
    "GSP29nysvbh1u:2343": " NyS_2,2.21: anupalambhātmakatvād anupalabdher ahetuḥ //",
    "GSP29nysvbh1u:2344": " yad upalabhyate tad asti,",
    "GSP29nysvbh1u:2345": " yan nopalabhyate tan nāsti,",
    "GSP29nysvbh1u:2346": " ity anupalambhātmakam asad iti vyavasthitam/",
    "GSP29nysvbh1u:2347": " upalabdhyabhāvaś cānupalabdhir iti seyam abhāvatvān nopalabhyate/",
    "GSP29nysvbh1u:2348": " sac ca khalv āvaraṇaṃ tasyopalabdhyā bhavitavyaṃ na copalabhyate tasmān nāstīti/",
    "GSP29nysvbh1u:2349": " % khalv āvaraṇaṃ tasyopalabdhyā bhavitavyaṃ na copalabhyate tasmān nāstīti/] p.619",
    "GSP29nysvbh1u:2350": " tatra yad uktaṃ nāvaraṇānupapattir anupalambhād ity ayuktam iti//21//",
    "GSP29nysvbh1u:2351": " atha śabdasya nityatvaṃ pratijānānaḥ kasmād dhetoḥ pratijānīte---",
    "GSP29nysvbh1u:2352": " NyS_2,2.22: asparśatvāt //",
    "GSP29nysvbh1u:2353": " asparśam ākāśaṃ nityaṃ dṛṣṭam iti tathā ca śabda iti//22//",
    "GSP29nysvbh1u:2354": " so 'yam ubhayataḥ savyabhicāraḥ---sparśavāṃś cāṇur nityaḥ,",
    "GSP29nysvbh1u:2355": " asparśaṃ ca karmānityaṃ dṛṣṭam/",
    "GSP29nysvbh1u:2356": " asparśatvād ity etasya sādhyasādharmyeṇodāharaṇam---",
    "GSP29nysvbh1u:2357": " NyS_2,2.23: na karmānityatvāt //",
    "GSP29nysvbh1u:2358": " sādhyavaidharmyeṇodāharaṇam---",
    "GSP29nysvbh1u:2359": " NyS_2,2.24: nāṇunityatvāt //",
    "GSP29nysvbh1u:2360": " ubhayasminn udāharaṇe vyabhicārāṇ na hetuḥ//24//",
    "GSP29nysvbh1u:2361": " ayaṃ tarhi hetuḥ---",
    "GSP29nysvbh1u:2362": " NyS_2,2.25: sampradānāt //",
    "GSP29nysvbh1u:2363": " sampradīyamānam avasthitaṃ dṛṣṭam,",
    "GSP29nysvbh1u:2364": " sampradīyate ca śabda ācaryeṇāntevāsane,",
    "GSP29nysvbh1u:2365": " tasmād avasthita iti//25//",
    "GSP29nysvbh1u:2366": " NyS_2,2.26: tadantarālānupalabdher ahetuḥ //",
    "GSP29nysvbh1u:2367": " yena sampradīyate yasmai ca,",
    "GSP29nysvbh1u:2368": " tayor antarāle 'vasthānam asya kena liṅgenopalabhyate/",
    "GSP29nysvbh1u:2369": " sampradīyamāno 'hy avasthitaḥ sampradātur apaiti sampradānaṃ ca prāpnotīty avarjanīyam etat//26//",
    "GSP29nysvbh1u:2370": " NyS_2,2.27: adhyāpanād apratiṣedhaḥ //",
    "GSP29nysvbh1u:2371": " adhyayanaṃ liṅgam,",
    "GSP29nysvbh1u:2372": " asati sampradāne 'dhyāpanaṃ na syād iti//27//",
    "GSP29nysvbh1u:2373": " NyS_2,2.28: ubhayoḥ pakṣayor anyatarasyādhyāpanād apratiṣedhaḥ //",
    "GSP29nysvbh1u:2374": " samānam adhyāpanam ubhayoḥ pakṣayoḥ saṃśayānivṛtteḥ,",
    "GSP29nysvbh1u:2375": " kim ācāryasthaḥ śabdo 'ntevāsinam āpadyate tad adhyāpanam,",
    "GSP29nysvbh1u:2376": " % m āpadyate tad adhyāpanam,] p.623",
    "GSP29nysvbh1u:2377": " āhosvin nṛtyopadeśavad gṛhītasyānukaraṇam adhyāpanam iti/",
    "GSP29nysvbh1u:2378": " evam adhyāpanam aliṅgaṃ sampradānasyeti//28//",
    "GSP29nysvbh1u:2379": " ayaṃ tarhi hetuḥ---",
    "GSP29nysvbh1u:2380": " NyS_2,2.29: abhyāsāt //",
    "GSP29nysvbh1u:2381": " abhyasyamānam avasthitaṃ dṛṣṭam/",
    "GSP29nysvbh1u:2382": " pañcakṛtvaḥ paśyatīti rūpam avasthitaṃ punaḥ punar dṛśyate/",
    "GSP29nysvbh1u:2383": " bhavati ca śabde 'bhyāsaḥ---daśakṭtvo 'dhīto 'nuvāko viṃśatikṛtvo 'dhīta iti/",
    "GSP29nysvbh1u:2384": " tasmād avasthitasya punaḥ punar uccāraṇam abhyāsa iti//29//",
    "GSP29nysvbh1u:2385": " NyS_2,2.30: nānyatve 'py abhyāsasyopacārāt //",
    "GSP29nysvbh1u:2386": " anavasthāne 'py abhyāsasyābhidhānaṃ bhavati dvir nṛtyatu bhavān trir nṛtyatu bhavān iti,",
    "GSP29nysvbh1u:2387": " dvir anṛtyat trir anṛtyad dvir agnihotraṃ juhoti dvir bhuṅkte//30//",
    "GSP29nysvbh1u:2388": " evaṃ vyabhicārāt pratiṣiddhahetāv anyaśabdasya prayogaḥ pratiṣidhyate---",
    "GSP29nysvbh1u:2389": " NyS_2,2.31: anyad anyasmād ananyatvād ananyad ity anyatābhāvaḥ //",
    "GSP29nysvbh1u:2390": " yad idam anyad iti manyase tat svārthenānanyatvād anyan na bhavati,",
    "GSP29nysvbh1u:2391": " evam anyatāyā abhāvaḥ/",
    "GSP29nysvbh1u:2392": " tatra yad uktam anyatve 'py abhyāsopacārād iti etad ayuktam iti//31//",
    "GSP29nysvbh1u:2393": " śabdaprayogaṃ pratiṣedhataḥ śabdāntaraprayogaḥ pratiṣidhyate---",
    "GSP29nysvbh1u:2394": " NyS_2,2.32: tadabhāve nāsty ananyatā tayor itaretarāpekṣasiddheḥ //",
    "GSP29nysvbh1u:2395": " anyasmād ananyatām upapādayati bhavān,",
    "GSP29nysvbh1u:2396": " upapādya cānyat pratyācaṣṭe ananyad iti ca śabdam anujānāti,",
    "GSP29nysvbh1u:2397": " prayuṅkte cānanyad ity etat samāsapadam,",
    "GSP29nysvbh1u:2398": " anyaśadbo 'yaṃ pratiṣedhena saha samasyate/",
    "GSP29nysvbh1u:2399": " yadi cātrottaraṃ padaṃ nāsti kasyāyaṃ pratiṣedhena saha samāsaḥ?",
    "GSP29nysvbh1u:2400": " tasmāt tayor anyānanyaśabdayor itaro 'nanyaśabda itaram anyaśabdam apekṣamāṇaḥ sidhyatīti tatra yad uktam anyatāyā abhāva iti etad ayuktam iti//32//",
    "GSP29nysvbh1u:2401": " astu tarhīdānīṃ śabdasya nityatvam---",
    "GSP29nysvbh1u:2402": " NyS_2,2.33: vināśakāraṇānupalabdheḥ //",
    "GSP29nysvbh1u:2403": " yad anityaṃ tasya vināśaḥ kāraṇād bhavati yathā loṣṭasya kāraṇadravyavibhāgāt/",
    "GSP29nysvbh1u:2404": " śabdaś ced anityas tasya vināśo yasmāt kāraṇād bhavati tad upalabhyeta,",
    "GSP29nysvbh1u:2405": " na copalabhyate tasmān nitya iti//33//",
    "GSP29nysvbh1u:2406": " NyS_2,2.34: aśravaṇakāraṇānupalabdheḥ satataśravaṇaprasaṅgaḥ //",
    "GSP29nysvbh1u:2407": " yathā vināśakāraṇānupalabdher avināśaprasaṅga evam aśravaṇakāraṇānupalabdheḥ satataṃ śravaṇaprasaṅgaḥ/",
    "GSP29nysvbh1u:2408": " vyañjakābhāvād aśravaṇam iti cet?",
    "GSP29nysvbh1u:2409": " pratiṣiddhaṃ vyañjakam/",
    "GSP29nysvbh1u:2410": " atha vidyamānasya nirnimittam aśravanam iti vidyamānasya nirnimitto vināśa iti/",
    "GSP29nysvbh1u:2411": " samānaś ca dṛṣṭavirodho nimittam antareṇa vināśe cāśravaṇe ceti//34//",
    "GSP29nysvbh1u:2412": " NyS_2,2.35: upalabhyamāne cānupalabhder asattvād anapadeśaḥ //",
    "GSP29nysvbh1u:2413": " anumānāc copalabhyamāne śabdasya vināśakāraṇe vināśakāraṇānupalabdher asattvād ity anapadeśaḥ,",
    "GSP29nysvbh1u:2414": " yathā yasmād viṣāṇī tasmād aśva iti/",
    "GSP29nysvbh1u:2415": " kim anumānam iti cet?",
    "GSP29nysvbh1u:2416": " santānopapattiḥ/",
    "GSP29nysvbh1u:2417": " upapāditaḥ śabdasantānaḥ saṃyogavibhāgajāc chabdāc chabdāntaraṃ tato 'ntat tato 'py anyad iti/",
    "GSP29nysvbh1u:2418": " tatra kāryaḥ śabdaḥ kāraṇaśabdaṃ niruṇaddhi pratighātidravyasaṃyogas tv antyasya śabdasya nirodhakaḥ/",
    "GSP29nysvbh1u:2419": " % pratighātidravyasaṃyogas tv antyasya śabdasya nirodhakaḥ/] p.629",
    "GSP29nysvbh1u:2420": " dṛṣṭaṃ hi tiraḥpratikuḍyam antikasthenāpy aśravaṇaṃ śabdasya śravaṇaṃ dūrasthenāpy asati vyavadhāne iti/",
    "GSP29nysvbh1u:2421": " ghaṇṭāyām abhihanyamānāyāṃ tāras tārataro mando mandatara iti śrutibhedān nānāśabdasantāno 'vicchedena śrūyate/",
    "GSP29nysvbh1u:2422": " tatra nitye śabde ghaṇṭāstham anyagataṃ vāvasthitaṃ santānavṛtti vābhivyaktikāraṇaṃ vācyam,",
    "GSP29nysvbh1u:2423": " % santānavṛtti vābhivyaktikāraṇaṃ vācyam,] p.631",
    "GSP29nysvbh1u:2424": " yena śrutisantāno bhavatīti śabdabhede vāsati śrutibheda upapādayitavya iti/",
    "GSP29nysvbh1u:2425": " anitye tu śabde ghaṇṭāsthaṃ santānavṛtti saṃyogasahakāri nimittāntaraṃ saṃskārabhūtaṃ paṭu mandam anuvartate tastānuvṛttyā śabdasantānānuvṛttiḥ,",
    "GSP29nysvbh1u:2426": " paṭumandabhāvāc ca tīvramandatā śabdasya,",
    "GSP29nysvbh1u:2427": " tatkṛtaś ca śrutibheda iti//35//",
    "GSP29nysvbh1u:2428": " na vai nimittāntaraṃ saṃskāra upalabhyate/",
    "GSP29nysvbh1u:2429": " anupalabdher nāstīti?",
    "GSP29nysvbh1u:2430": " NyS_2,2.36: pāṇinimittapraśleṣāc chabdābhāve nānupalabdhiḥ //",
    "GSP29nysvbh1u:2431": " pāṇikarmaṇā pāṇighaṇṭāpraśleṣo bhavati tasmiṃś ca sati śabdasantāno notpadyate ataḥ śravaṇānupapattiḥ/",
    "GSP29nysvbh1u:2432": " % ataḥ śravaṇānupapattiḥ/] p.634",
    "GSP29nysvbh1u:2433": " tatra pratighātidravyasaṃyogaḥ śabdasya nimittāntaraṃ saṃskārabhūtaṃ niruṇaddhīty anumīyate;",
    "GSP29nysvbh1u:2434": " tasya ca nirodhāc chabdasantāno notpadyate/",
    "GSP29nysvbh1u:2435": " anutpattau śrutivicchedo yathā pratighātidravyasaṃyogād iṣoḥ kriyāhetau saṃskāre niruddhe gamanābhāva iti/",
    "GSP29nysvbh1u:2436": " kampasantānasya sparśanendriyagrāhyasya coparamaḥ/",
    "GSP29nysvbh1u:2437": " kāṃsyapātrādiṣu pāṇisaṃśleṣo liṅgaṃ saṃskārasantānasyeti/",
    "GSP29nysvbh1u:2438": " tasmān nimittāntarasya saṃskārabhūtasya nānupalabdhir iti//36//",
    "GSP29nysvbh1u:2439": " NyS_2,2.37: vināśakāraṇānupalabdheś cāvasthāne tannityatvaprasaṅgaḥ //",
    "GSP29nysvbh1u:2440": " yadi yasya vināśakāraṇaṃ nopalabhyate tad avatiṣṭhate,",
    "GSP29nysvbh1u:2441": " avasthānāc ca tasya nityatvaṃ prasajyate;",
    "GSP29nysvbh1u:2442": " evaṃ yāni khalv imāni śabdaśravaṇāni śabdābhivyaktaya iti matam,",
    "GSP29nysvbh1u:2443": " na teṣāṃ vināśakāraṇaṃ bhavatopapādyate,",
    "GSP29nysvbh1u:2444": " anupapādanād avasthānam avasthānāt teṣāṃ nityatvaṃ prasajyata iti/",
    "GSP29nysvbh1u:2445": " atha naivam,",
    "GSP29nysvbh1u:2446": " na tarhi vināśakāraṇānupalabdheḥ śabdasyāvasthānān nityatvam iti//37//",
    "GSP29nysvbh1u:2447": " kampasamānāśrayasyānunādasya pāṇipraśleṣāt kampavat kāraṇoparamād abhāvaḥ/",
    "GSP29nysvbh1u:2448": " vaiyadhikaraṇye hi pratighātidravyapraśleṣāt samānādhikaraṇasyaivoparamaḥ syād iti---",
    "GSP29nysvbh1u:2449": " NyS_2,2.38: asparśatvād apratiṣedhaḥ //",
    "GSP29nysvbh1u:2450": " yad idaṃ nākāśaguṇaḥ śabda iti pratiṣidhyate ayam anupapannaḥ pratiṣedhaḥ,",
    "GSP29nysvbh1u:2451": " asparśatvāc chabdāśrayasya/",
    "GSP29nysvbh1u:2452": " rūpādisamānadeśasyāgrahaṇe śabdasantānopapatter asparśavyāpidravyāśrayaḥ śabda iti jñāyate na kampasamānāśraya iti//38//",
    "GSP29nysvbh1u:2453": " pratidravyaṃ rūpādibhiḥ saha sanniviṣṭaḥ śabdaḥ samānadeśo vyajyata iti nopapadyate/ katham?---",
    "GSP29nysvbh1u:2454": " NyS_2,2.39: vibhaktyantaropapatteś ca samāse //",
    "GSP29nysvbh1u:2455": " santānopapatteś ceti cārthaḥ/",
    "GSP29nysvbh1u:2456": " tad vyākhyātam/",
    "GSP29nysvbh1u:2457": " yadi rūpādayaḥ śabdāś ca pratidravyaṃ samastāḥ samuditāḥ samuditās tasmin samāse",
    "GSP29nysvbh1u:2458": " samudāye yo yathājātīyakaḥ sanniviṣṭas tasya tathā jātīyasyaiva grahaṇena bhavitavyaṃ śabde rūpādivat /",
    "GSP29nysvbh1u:2459": " tatra yo 'yaṃ vibhāga ekadravye nānārūpā bhinnaśrutayo vidharmāṇaḥ śabdā abhivyajyamānāḥ",
    "GSP29nysvbh1u:2460": " śrūyante yac ca vibhāgāntaraṃ sarūpāḥ samānaśrutayaḥ sadharmāṇaḥ śabdās tīvramandadharmatayā",
    "GSP29nysvbh1u:2461": " bhinnāḥ śrūyante tad ubhayaṃ nopapadyate,",
    "GSP29nysvbh1u:2462": " nānābhūtānām utpadyamānānām ayaṃ dharmo naikasya vyajyamānasyeti/",
    "GSP29nysvbh1u:2463": " % bhūtānām utpadyamānānām ayaṃ dharmo naikasya vyajyamānasyeti/] p.638",
    "GSP29nysvbh1u:2464": " asti cāyaṃ vibhāgo vibhāgāntaraṃ ca,",
    "GSP29nysvbh1u:2465": " tena vibhāgopapatter manyāmahe na pratidravyaṃ rūpādibhiḥ saha śabdaḥ sanniviṣṭo vyajyata iti//39//",
    "GSP29nysvbh1u:2466": " dvividhaś cāyaṃ śabdo varṇātmako dhvanimātraś ca/",
    "GSP29nysvbh1u:2467": " tatra varṇātmani tāvat---",
    "GSP29nysvbh1u:2468": " NyS_2,2.40: vikārādeśopadeśāt saṃśayaḥ //",
    "GSP29nysvbh1u:2469": " dadhy atreti kecit ikāra itvaṃ hitvā yatvam āpadyata iti vikāraṃ manyante/",
    "GSP29nysvbh1u:2470": " kecid ikārasya prayoge viṣayakṛte yad ikāraḥ sthānaṃ jahāti tatra yakārasya prayogaṃ bruvate/",
    "GSP29nysvbh1u:2471": " saṃhitāyāṃ viṣaye ikāro na prayujyate tasya sthāne yakāraḥ prayujyate sa ādeśa iti ubhayam idam upadiśyate/",
    "GSP29nysvbh1u:2472": " tatra na jñāyate kiṃ tattvam iti/",
    "GSP29nysvbh1u:2473": " ādeśopadeśas tattvam/",
    "GSP29nysvbh1u:2474": " vikāropadeśe hy anvayasyāgrahaṇād vikārānanumānam---saty anvaye kiñcin nivartate kiñcid upajāyata iti śakyeta vikāro 'numātum/",
    "GSP29nysvbh1u:2475": " na cānvayo gṛhyate tasmād vikāro nāstīti/",
    "GSP29nysvbh1u:2476": " bhinnakaraṇayoś ca varṇayor aprayoge prayogopapattiḥ---vivṛtakaraṇa ikāra īṣatspṛṣṭakaraṇo yakāraḥ,",
    "GSP29nysvbh1u:2477": " tāv imau pṛthakkaraṇākhyena prayatnenoccāraṇīyau,",
    "GSP29nysvbh1u:2478": " tayor ekasyāprayoge 'nyasya prayoga upapanna iti/",
    "GSP29nysvbh1u:2479": " avikāre cāviśeṣaḥ/",
    "GSP29nysvbh1u:2480": " yatremāv ikārayakārau na vikārabhūtau---yatate,",
    "GSP29nysvbh1u:2481": " yacchati,",
    "GSP29nysvbh1u:2482": " prāyaṃsta, iti,",
    "GSP29nysvbh1u:2483": " ikāra idam iti ca,",
    "GSP29nysvbh1u:2484": " yatra ca vikārabhūtau iṣṭyā dadhy āhareti,",
    "GSP29nysvbh1u:2485": " ubhayatra prayoktur aviśeṣo yatnaḥ śrotuś ca śrutir ity ādeśopapattiḥ/",
    "GSP29nysvbh1u:2486": " prayujyamānāgrahaṇāc ca/",
    "GSP29nysvbh1u:2487": " na khalv ikāraḥ prayujyamāno yakāratām āpadyamāno gṛhyate/",
    "GSP29nysvbh1u:2488": " kiṃ tarhi? ikārasya prayoge yakāraḥ prayujyate,",
    "GSP29nysvbh1u:2489": " tasmād avikāra iti/",
    "GSP29nysvbh1u:2490": " avikāre ca na śabdānvākhyānalopaḥ/",
    "GSP29nysvbh1u:2491": " na vikriyante varṇā iti/",
    "GSP29nysvbh1u:2492": " na caitasmin pakṣe śabdānvākhyānasyāsambhave yena varṇavikāraṃ pratipadyemahīti/",
    "GSP29nysvbh1u:2493": " na khalv varṇasya varṇāntaraṃ kāryam,",
    "GSP29nysvbh1u:2494": " na hi ikārād yakāra utpadyate yakārād vā ikāraḥ/",
    "GSP29nysvbh1u:2495": " pṛthaksthānaprayatnotpādyā hīme varṇāḥ teṣām anyonyasya sthāne prayujyata iti yuktam/",
    "GSP29nysvbh1u:2496": " etāvac caitat pariṇāmo vā vikāraḥ syāt kāryakāraṇabhāvo vā/",
    "GSP29nysvbh1u:2497": " ubhayaṃ ca nāsti tasmāt na santi varṇavikārāḥ/",
    "GSP29nysvbh1u:2498": " varṇasamudāyavikārānupapattivac ca varṇavikārānupapattiḥ---``aster bhūḥ'' ``bruvo",
    "GSP29nysvbh1u:2499": " vacir'' iti yathā varṇasamudāyasya dhātulakṣaṇasya kvacid viṣaye varṇāntarasamudāyo",
    "GSP29nysvbh1u:2500": " na pariṇāmo na kāryaṃ śabdāntarasya sthāne śabdāntaraṃ prayujyate tathā varṇasya",
    "GSP29nysvbh1u:2501": " varṇānataram iti //40 //",
    "GSP29nysvbh1u:2502": " itaś ca na santi varṇavikārāḥ---",
    "GSP29nysvbh1u:2503": " NyS_2,2.41: prakṛtivivṛddhau vikāravivṛddhiḥ //",
    "GSP29nysvbh1u:2504": " prakṛtyanuvidhānaṃ vikāreṣu dṛṣṭam,",
    "GSP29nysvbh1u:2505": " yakāre hrasvadīrghānuvidhānaṃ nāsti yena vikāratvam anumīyata iti//41//",
    "GSP29nysvbh1u:2506": " NyS_2,2.42: nyūnasamādhikopalabdher vikārāṇām ahetuḥ //",
    "GSP29nysvbh1u:2507": " dravyavikārā nyūnāḥ samāḥ adhikāś ca gṛhyante/",
    "GSP29nysvbh1u:2508": " tadvad ayaṃ vikāro nyūnaḥ syād iti//42//",
    "GSP29nysvbh1u:2509": " NyS_2,2.43: dvividhasyāpi hetor abhāvād asādhanaṃ dṛṣṭāntaḥ //",
    "GSP29nysvbh1u:2510": " atra nodāharaṇasādharmyād dhetur asti na vaidharmyāt/",
    "GSP29nysvbh1u:2511": " anupasaṃhṛtaś ca hetunā dṛṣṭānto na sādhaka iti/",
    "GSP29nysvbh1u:2512": " pratidṛṣṭānte cāniyamaḥ prasajyeta/",
    "GSP29nysvbh1u:2513": " yathānuḍuhaḥ sthāne 'śvo voḍhuṃ niyukto na tadvikāro bhavati evam ivarṇasya sthāne yakāraḥ prayukto na vikāra iti/",
    "GSP29nysvbh1u:2514": " na cātra niyamahetur asti---dṛṣṭāntaḥ sādhako na pratidṛṣṭānta iti//43//",
    "GSP29nysvbh1u:2515": " dravyavikārodāharaṇaṃ ca---",
    "GSP29nysvbh1u:2516": " NyS_2,2.44: nātulyaprakṛtīnāṃ vikāravikalpāt //",
    "GSP29nysvbh1u:2517": " atulyānāṃ dravyāṇāṃ prakṛtibhāvo vikalpate vikārāś ca prakṛtīr anuvidhīyante/",
    "GSP29nysvbh1u:2518": " na tv ivarṇam anuvidhīyate yakāraḥ/",
    "GSP29nysvbh1u:2519": " tasmād anudāharaṇaṃ dravyavikāra iti//44//",
    "GSP29nysvbh1u:2520": " NyS_2,2.45: dravyavikāravaiṣamyavad varṇavikāravikalpaḥ //",
    "GSP29nysvbh1u:2521": " yathā dravyabhāvena tulyāyāḥ prakṛter vikāravaiṣamyam,",
    "GSP29nysvbh1u:2522": " evaṃ varṇābhāvena tulyāyāḥ prakṛter vikāravikalpa iti//45//",
    "GSP29nysvbh1u:2523": " NyS_2,2.46: na vikāradharmānupapatteḥ //",
    "GSP29nysvbh1u:2524": " ayaṃ vikāradharmā dravyasāmānye,",
    "GSP29nysvbh1u:2525": " yadātmakaṃ dravyaṃ mṛd vā suvarṇaṃ vā tasyātmano 'nvaye pūrvo vyūho nivartate,",
    "GSP29nysvbh1u:2526": " vyūhāntaraṃ copajāyate;",
    "GSP29nysvbh1u:2527": " taṃ vikāram ācaṣṭe/",
    "GSP29nysvbh1u:2528": " na varṇasāmānye kaścic chabdātmā 'nvayī ya itthaṃ jahāti yatvaṃ cāpadyate/",
    "GSP29nysvbh1u:2529": " tatra yathā sati dravyabhāve vikāravaiṣamye nānaḍuho 'śvo vikāro vikāradharmānupapatteḥ,",
    "GSP29nysvbh1u:2530": " evam ivarṇasya na yakāro vikāro vikāradharmānupapatter iti//46//",
    "GSP29nysvbh1u:2531": " itaś ca na santi varṇavikārāḥ---",
    "GSP29nysvbh1u:2532": " NyS_2,2.47: vikāraprāptānām apunarāpatteḥ //",
    "GSP29nysvbh1u:2533": " anupapannā punarāpattiḥ/",
    "GSP29nysvbh1u:2534": " katham? punarāpatter ananumānād iti/",
    "GSP29nysvbh1u:2535": " ikāro yakāratvam āpannaḥ punar ikāro bhavati,",
    "GSP29nysvbh1u:2536": " na punar ikārasya sthāne yakārasya prayogo 'prayogaś cety atrānumānaṃ nāsti//47//",
    "GSP29nysvbh1u:2537": " ananumānād iti na/",
    "GSP29nysvbh1u:2538": " idaṃ hy anumānam---",
    "GSP29nysvbh1u:2539": " NyS_2,2.48: suvarṇādīnāṃ punarāpatter ahetuḥ //",
    "GSP29nysvbh1u:2540": " suvarṇaṃ kuṇḍalatvaṃ hitvā rucakatvam āpadyate rucakatvaṃ hitvā punaḥ kuṇḍalatvam āpadyate,",
    "GSP29nysvbh1u:2541": " evam ikāro 'pi yakāratvam āpannaḥ punar ikāro bhavatīti//48//",
    "GSP29nysvbh1u:2542": " vyabhicārād ananumānam yathā payo dadhibhāvam āpannaṃ punaḥ na payo bhavati kim evaṃ varṇānāṃ na punarāpattiḥ,",
    "GSP29nysvbh1u:2543": " atha suvarṇavat punarāpattir iti suvarṇodāharaṇopapattiś ca---",
    "GSP29nysvbh1u:2544": " NyS_2,2.49: na tadvikārāṇāṃ suvarṇabhāvāvyatirekāt //",
    "GSP29nysvbh1u:2545": " avasthitaṃ suvarṇaṃ hīyamānena dharmeṇa upajāyamānena ca dharmi bhavati,",
    "GSP29nysvbh1u:2546": " naivaṃ kaścic chabdātmā hīyamānena itvenopajāyamānena yatvena dharmī gṛhyate,",
    "GSP29nysvbh1u:2547": " tasmāt suvarṇodāharaṇaṃ nopapadyata iti//",
    "GSP29nysvbh1u:2548": " varṇatvāvyatirekād varṇavikārāṇām apratiṣedhaḥ/",
    "GSP29nysvbh1u:2549": " varṇavikārā api varṇatvaṃ na vyabhicaranti yathā suvarṇavikāraḥ suvarṇatvam iti/",
    "GSP29nysvbh1u:2550": " sāmānyavato dharmayogo na sāmānyasya/",
    "GSP29nysvbh1u:2551": " kuṇḍalarucakau suvarṇasya dharmau na suvarṇatvasya,",
    "GSP29nysvbh1u:2552": " evam ikārayakārau kasya varṇātmano dharmau?",
    "GSP29nysvbh1u:2553": " varṇatvaṃ sāmānyaṃ na tasyemau dharmau bhavitum arhati/",
    "GSP29nysvbh1u:2554": " na ca nivartamāno dharma upajāyamānasya prakṛtis tatra nivartamāna ikāro na yakārasyopajāyamānasya prakṛtir iti//49//",
    "GSP29nysvbh1u:2555": " itaś ca varṇavikārānupapattiḥ---",
    "GSP29nysvbh1u:2556": " NyS_2,2.50: nityatve 'vikārād anityatve cānavasthānāt //",
    "GSP29nysvbh1u:2557": " nityā varṇā ity etasmin pakṣe ikārayakārau varṇau ity ubhayor nityatvād vikārānupapattiḥ,",
    "GSP29nysvbh1u:2558": " nityatve 'vināśitvāt kaḥ kasya vikāra iti/",
    "GSP29nysvbh1u:2559": " athānityā varṇā iti pakṣaḥ,",
    "GSP29nysvbh1u:2560": " % pakṣaḥ] p.648",
    "GSP29nysvbh1u:2561": " evam apy anavasthānaṃ varṇānām/",
    "GSP29nysvbh1u:2562": " kim idam anavasthānaṃ varṇānām?",
    "GSP29nysvbh1u:2563": " utpadya nirodhaḥ/",
    "GSP29nysvbh1u:2564": " utpadya niruddhe ikāre yakāra utpadyate yakāre cotpadya niruddhe ikāra utpadyata iti kaḥ kasya vikāraḥ?",
    "GSP29nysvbh1u:2565": " tad etad avagṛhya sandhāne sandhāya cāvagrahe veditavyam iti//50//",
    "GSP29nysvbh1u:2566": " nityapakṣe tu tāvat samādhiḥ---",
    "GSP29nysvbh1u:2567": " NyS_2,2.51: nityānām atīndriyatvāt taddharmavikalpāc ca varṇavikārāṇām apratiṣedhaḥ //",
    "GSP29nysvbh1u:2568": " nityā varṇā na vikalpanta iti vipratiṣedhaḥ/",
    "GSP29nysvbh1u:2569": " yathā nityatve sati kiñcid atīndriyaṃ kiñcid indriyagrāhyam,",
    "GSP29nysvbh1u:2570": " indriyagrāhyāś ca varṇāḥ,",
    "GSP29nysvbh1u:2571": " evaṃ nityatve sati kiñcin na vikriyate,",
    "GSP29nysvbh1u:2572": " varṇās tu vikriyanta iti/",
    "GSP29nysvbh1u:2573": " virodhād ahetus taddharmavikalpaḥ/",
    "GSP29nysvbh1u:2574": " nityaṃ nopajāyate nāpaity anupajanāpāyadharmakaṃ nityam anityaṃ punar upajanāpāyayuktam,",
    "GSP29nysvbh1u:2575": " na cāntareṇopajanāpāyau vikāraḥ sambhavati/",
    "GSP29nysvbh1u:2576": " tad yadi varṇā vikriyante,",
    "GSP29nysvbh1u:2577": " nityatvam eṣāṃ nivartate/",
    "GSP29nysvbh1u:2578": " atha nityāḥ,",
    "GSP29nysvbh1u:2579": " vikāradharmatvam eṣāṃ nivartate/",
    "GSP29nysvbh1u:2580": " so 'yaṃ viruddho hetvābhāso dharmavikalpa iti//51//",
    "GSP29nysvbh1u:2581": " anityapakṣe samādhiḥ---",
    "GSP29nysvbh1u:2582": " NyS_2,2.52: anavasthāyitve ca varṇopalabdhivat tadvikārotpattiḥ //",
    "GSP29nysvbh1u:2583": " yathānavasthāyināṃ varṇānāṃ śravaṇaṃ bhavaty evam eṣāṃ vikāro bhavati/",
    "GSP29nysvbh1u:2584": " asambandhād asamarthā arthapratipādikā varṇopalabdhiḥ na vikāreṇa sambandhād asamarthā yā gṛhyamāṇā varṇavikāram anumāpayed iti/",
    "GSP29nysvbh1u:2585": " tatra yādṛg idaṃ yathā gandhaguṇā pṛthivy evaṃ śabdasukhādiguṇāpīti,",
    "GSP29nysvbh1u:2586": " tādṛg etad bhavatīti/",
    "GSP29nysvbh1u:2587": " % guṇā pṛthivy evaṃ śabdasukhādiguṇāpīti,",
    "GSP29nysvbh1u:2588": " tādṛg etad bhavatīti/] p.650",
    "GSP29nysvbh1u:2589": " na ca varṇopalabdhir varṇanivṛttau varṇāntaraprayogasya nivartikā/",
    "GSP29nysvbh1u:2590": " yo 'yam ivarṇanivṛttau yakārasya prayogo yady ayaṃ varṇopalabdhyā nivartate tadā tatropalabhyamānā ivarṇo yatvam āpadyate iti gṛhyeta/",
    "GSP29nysvbh1u:2591": " tasmād varṇopalabdhir ahetur varṇavikārasyeti//52//",
    "GSP29nysvbh1u:2592": " NyS_2,2.53: vikāradharmitve nityatvābhāvāt kālāntare vikāropapatteś cāpratiṣedhaḥ //",
    "GSP29nysvbh1u:2593": " taddharmavikalpād iti na yuktaḥ pratiṣedhaḥ/",
    "GSP29nysvbh1u:2594": " na khalv vikāradharmakaṃ kiñcin nityam upalabhyata iti varṇopalabdhivad iti na yuktaḥ pratiṣedhaḥ/",
    "GSP29nysvbh1u:2595": " avagrahe hi dadhi atreti prayujya ciraṃ sthitvā tataḥ saṃhitāyāṃ prayuṅkte dadhy atreti/",
    "GSP29nysvbh1u:2596": " % prayujya ciraṃ sthitvā tataḥ saṃhitāyāṃ prayuṅkte dadhy atreti/] p.651",
    "GSP29nysvbh1u:2597": " ciranivṛtte cāyam ivarṇe yakāraḥ prayujyamānaḥ kasya vikāra iti pratīyate,",
    "GSP29nysvbh1u:2598": " kāraṇābhāvāt kāryābhāva iti anuyogaḥ prasajyata iti//53//",
    "GSP29nysvbh1u:2599": " itaś ca varṇavikārānupapattiḥ---",
    "GSP29nysvbh1u:2600": " NyS_2,2.54: prakṛtyaniyamāt //",
    "GSP29nysvbh1u:2601": " ikārasthāne yakāraḥ śrūyate yakārasthāne khalv ikāro vidhīyate vidhyatīti/",
    "GSP29nysvbh1u:2602": " tad yadi syāt prakṛtivikārabhāvā varṇānām,",
    "GSP29nysvbh1u:2603": " tasya prakṛtiniyamaḥ syāt/",
    "GSP29nysvbh1u:2604": " dṛṣṭo vikāradharmitve prakṛtiniyama iti//54//",
    "GSP29nysvbh1u:2605": " NyS_2,2.55: aniyame niyamān nāniyamaḥ //",
    "GSP29nysvbh1u:2606": " yo 'yaṃ prakṛter aniyama uktaḥ sa niyato yathāviṣayaṃ vyavasthito niyatatvān niyama iti bhavati,",
    "GSP29nysvbh1u:2607": " evaṃ saty aniyamo nāsti,",
    "GSP29nysvbh1u:2608": " tatra yad uktaṃ prakṛtyaniyamād iti,",
    "GSP29nysvbh1u:2609": " etad ayuktam iti//55//",
    "GSP29nysvbh1u:2610": " NyS_2,2.56: niyamāniyamavirodhād aniyame niyamāc cāpratiṣedhaḥ //",
    "GSP29nysvbh1u:2611": " niyama ity atrārthābhyanujñā,",
    "GSP29nysvbh1u:2612": " aniyama iti tasya pratiṣedhaḥ/",
    "GSP29nysvbh1u:2613": " anujñātaniṣiddhayoś ca vyāghātād anarthāntaratvaṃ na bhavati/",
    "GSP29nysvbh1u:2614": " aniyamaś ca niyatatvāt niyamo na bhavatīti nātrārthasya tathābhāvaḥ pratiṣidhyate/",
    "GSP29nysvbh1u:2615": " kiṃ tarhi? tathābhūtasyārthasya niyamaśabdenābhidhīyamānasya niyatatvān niyamaśabda evopapadyate/",
    "GSP29nysvbh1u:2616": " so 'yaṃ niyamād aniyame pratiṣedho na bhavatīti//56//",
    "GSP29nysvbh1u:2617": " na ceyaṃ varṇavikāropapattiḥ pariṇāmāt kāryakāraṇabhāvād vā/ kiṃ tarhi?",
    "GSP29nysvbh1u:2618": " NyS_2,2.57: guṇāntarāpattyupamardahrāsavṛddhileśaśleśebhyas tu vikāropapatter varṇavikārāḥ //",
    "GSP29nysvbh1u:2619": " sthānyādeśabhāvād aprayogo vikāraśabdārthaḥ,",
    "GSP29nysvbh1u:2620": " sa bhidyate/",
    "GSP29nysvbh1u:2621": " guṇāntarāpattiḥ udāttasyānudātta ity evamādiḥ/",
    "GSP29nysvbh1u:2622": " upamardo nāma ekarūpanivṛttau rūpāntaropajanaḥ/",
    "GSP29nysvbh1u:2623": " hrāso dīrghasya hrasvaḥ/",
    "GSP29nysvbh1u:2624": " vṛddhir hrasvasya dīrghaḥ,",
    "GSP29nysvbh1u:2625": " tayor vā plutaḥ/",
    "GSP29nysvbh1u:2626": " leśo lāghavam,",
    "GSP29nysvbh1u:2627": " sta ity aster vikāraḥ/",
    "GSP29nysvbh1u:2628": " śleṣa āgamaḥ,",
    "GSP29nysvbh1u:2629": " prakṛteḥ pratyayasya vā/",
    "GSP29nysvbh1u:2630": " eta eva viśeṣā vikārā iti/",
    "GSP29nysvbh1u:2631": " eta evādeśāḥ,",
    "GSP29nysvbh1u:2632": " ete ced vikārā upapadyante tarhi varṇavikārā iti//57//",
    "GSP29nysvbh1u:2633": " NyS_2,2.58: te vibhaktyantāḥ padam //",
    "GSP29nysvbh1u:2634": " yathādarśanaṃ vikṛtā varṇā vibhaktyantāḥ padasaṃjñā bhavanti/",
    "GSP29nysvbh1u:2635": " vibhaktir dvayī---nāmiky ākhyātikī ca,",
    "GSP29nysvbh1u:2636": " brāhmaṇaḥ pacatīty udāharaṇam/",
    "GSP29nysvbh1u:2637": " NyS_2,2.58: te vibhaktyantāḥ padam //",
    "GSP29nysvbh1u:2638": " yathādarśanaṃ vikṛtā varṇā vibhaktyantāḥ padasaṃjñā bhavanti/",
    "GSP29nysvbh1u:2639": " vibhaktir dvayī --- nāmiky ākhyātikī ca,",
    "GSP29nysvbh1u:2640": " brāhmaṇaḥ pacatīty udāharaṇam/",
    "GSP29nysvbh1u:2641": " upasarganipātās tarhi na padasaṃjñāḥ lakṣaṇāntaraṃ vācyam iti;",
    "GSP29nysvbh1u:2642": " śiṣyate ca khalu nāmikyā vibhakter avyayāl lopaḥ tayoḥ padasaṃjñārtham iti//58//",
    "GSP29nysvbh1u:2643": " padenārthasampratyaya iti prayojanam,",
    "GSP29nysvbh1u:2644": " nāmapadaṃ cādhikṛtya parīkṣā,",
    "GSP29nysvbh1u:2645": " gaur iti padaṃ khalv idam udāharaṇaṃ tadarthe ---",
    "GSP29nysvbh1u:2646": " NyS_2,2.59: vyaktyākṛtijātisannidhāv upacārāt saṃśayaḥ //",
    "GSP29nysvbh1u:2647": " avinābhāvavṛttiḥ sannidhiḥ/",
    "GSP29nysvbh1u:2648": " avinābhāvena vartamānāsu vyaktyākṛtijātiṣu gaur iti prayujyate,",
    "GSP29nysvbh1u:2649": " tatra na jñāyate kim anyatamaḥ padārthaḥ utaitat sarvam iti//",
    "GSP29nysvbh1u:2650": " śabdasya prayogasāmarthyāt padārthāvadhāraṇam/ tasmāt ---",
    "GSP29nysvbh1u:2651": " NyS_2,2.60: yāśabdasamūhatyāgaparigrahasaṅkhyāvṛddhyapacayavarṇasamāsānubandhānāṃ vyaktāv upacārād vyaktiḥ //",
    "GSP29nysvbh1u:2652": " vyaktiḥ padārthaḥ/",
    "GSP29nysvbh1u:2653": " kasmāt? yāśabdaprabhṛtīnāṃ vyaktāv upacārāt/",
    "GSP29nysvbh1u:2654": " upacāraḥ prayogaḥ/",
    "GSP29nysvbh1u:2655": " yā gaus tiṣṭhati yā gaur niṣaṇṇeiti,",
    "GSP29nysvbh1u:2656": " nedaṃ vākyaṃ jāter abhidhāyakam abhedāt,",
    "GSP29nysvbh1u:2657": " bhedāt tu dravyābhidhāyakam/",
    "GSP29nysvbh1u:2658": " % dravyābhidhāyakam/] p.661",
    "GSP29nysvbh1u:2659": " gavāṃ samūha iti bhedād dravyābhidhānaṃ na jāter abhedāt/",
    "GSP29nysvbh1u:2660": " vaidyāya gāṃ dadatīti dravyasya tyāgo na jāter amūrtatvāt pratikramānukramānupapatteeś ca/",
    "GSP29nysvbh1u:2661": " parigrahaḥ svatvenābhisambandhaḥ,",
    "GSP29nysvbh1u:2662": " kauṇḍinyasya gaur brāhmaṇasya gaur iti;",
    "GSP29nysvbh1u:2663": " dravyābhidhāne dravyabhedāt sambandhabheda ity upapannam,",
    "GSP29nysvbh1u:2664": " abhinnā tu jātir iti/",
    "GSP29nysvbh1u:2665": " saṅkhyā --- daśa gāvo viṃśatir gāva iti bhinnaṃ dravyaṃ saṅkhyāyate,",
    "GSP29nysvbh1u:2666": " na jātir abhedād iti/",
    "GSP29nysvbh1u:2667": " vṛddhiḥ kāraṇavato dravyasyāvayavopacayaḥ avardhata gaur iti;",
    "GSP29nysvbh1u:2668": " niravayavā tu jātir iti/",
    "GSP29nysvbh1u:2669": " etenāpacayo vyākhyātaḥ/",
    "GSP29nysvbh1u:2670": " varṇaḥ --- śuklā gauḥ kapilā gaur iti;",
    "GSP29nysvbh1u:2671": " dravyasya guṇayogo na sāmānyasya/",
    "GSP29nysvbh1u:2672": " samāsaḥ --- gohitaṃ gosukham iti,",
    "GSP29nysvbh1u:2673": " dravyasya sukhādiyogo na jāter iti/",
    "GSP29nysvbh1u:2674": " anubandhaḥ --- sarūpaprajananasantāno gaur gāṃ janayatīti,",
    "GSP29nysvbh1u:2675": " tadutpattidharmatvād dravye yuktaṃ na jātau viparyayād iti/",
    "GSP29nysvbh1u:2676": " dravyaṃ vyaktir iti hi nārthāntaram//60//",
    "GSP29nysvbh1u:2677": " asya pratiṣedhaḥ ---",
    "GSP29nysvbh1u:2678": " NyS_2,2.61: na tadanavasthānāt //",
    "GSP29nysvbh1u:2679": " na vyaktiḥ padārthaḥ/",
    "GSP29nysvbh1u:2680": " kasmāt? anavasthānāt/",
    "GSP29nysvbh1u:2681": " yāśabdaprabhṛtibhir yo viśeṣyate sa gośabdārtho yā gaus tiṣṭhati yā gaur niṣaṇṇeti,",
    "GSP29nysvbh1u:2682": " na dravyamātram aviśiṣṭaṃ jātyā vinābhidhīyate/",
    "GSP29nysvbh1u:2683": " kiṃ tarhi? jātiviśiṣṭam/",
    "GSP29nysvbh1u:2684": " tasmān na vyaktiḥ padārthaḥ /",
    "GSP29nysvbh1u:2685": " evaṃ samūhādiṣu draṣṭavyam//61//",
    "GSP29nysvbh1u:2686": " yadi na vyaktiḥ padārthaḥ kathaṃ tarhi vyaktāv upacāra iti?",
    "GSP29nysvbh1u:2687": " nimittād atadbhāve 'pi tadupacāraḥ/",
    "GSP29nysvbh1u:2688": " dṛśyate khalu ---",
    "GSP29nysvbh1u:2689": " NyS_2,2.62: sahacaraṇasthānatādarthyavṛttamānadhāraṇasāmīpyayogasādhanādhipatyebhyo brāhmaṇamañcakaṭarājasaktu candanagaṅgāśāṭakānnapuruṣeṣv atadbhāve 'pi tadupacāraḥ //",
    "GSP29nysvbh1u:2690": " atadbhāve 'pi tadupacāra iti atacchabdasya tena śabdenābhidhānam iti/",
    "GSP29nysvbh1u:2691": " sahacaraṇād --- yaṣṭikāṃ bhojayeti,",
    "GSP29nysvbh1u:2692": " yaṣtikāsahacarito brāhmaṇo 'bhidhīyata iti/",
    "GSP29nysvbh1u:2693": " sthānāt --- mañcāḥ krośantīti mañcasthāḥ puruṣā abhidhīyante/",
    "GSP29nysvbh1u:2694": " tādarthyāt --- kaṭārtheṣu vīraṇeṣu vyuhyamāneṣu kaṭaṃ karotīti bhavati/",
    "GSP29nysvbh1u:2695": " vṛtāt --- yamo rājā kubero rājeti tadvadvartata iti/",
    "GSP29nysvbh1u:2696": " mānāt --- āḍhakena mitāḥ saktavaḥ āḍhakasaktava iti/",
    "GSP29nysvbh1u:2697": " dhāraṇāt --- tulāyāṃ dhṛtaṃ candanaṃ tulācandanam iti/",
    "GSP29nysvbh1u:2698": " sāmīpyāt --- gaṅgāyāṃ gāvaś carantīti deśo 'bhidhīyate sannikṛṣṭaḥ/",
    "GSP29nysvbh1u:2699": " yogāt --- kṛṣṇena rāgeṇa yuktaḥ śāṭakaḥ kṛṣṇa ity abhidhīyate/",
    "GSP29nysvbh1u:2700": " sādhanāt --- annaṃ prāṇā iti/",
    "GSP29nysvbh1u:2701": " ādhipatyāt --- ayaṃ puruṣaḥ kulam ayaṃ gotram iti/",
    "GSP29nysvbh1u:2702": " tatrāyaṃ sahacaraṇād yogād vā jātiśabdo vyaktau prayjyata iti//62//",
    "GSP29nysvbh1u:2703": " yadi gaur ity asya padasya na vyaktir arthaḥ, astu tarhi ---",
    "GSP29nysvbh1u:2704": " NyS_2,2.63: ākṛtis tadapekṣatvāt sattvavyavasthānasiddheḥ //",
    "GSP29nysvbh1u:2705": " ākṛtiḥ padārthaḥ/",
    "GSP29nysvbh1u:2706": " kasmāt? tadapekṣatvāt sattvavyavasthānisiddheḥ/",
    "GSP29nysvbh1u:2707": " sattvāvayavānāṃ tadavayavānāṃ ca niyato vyūha ākṛtiḥ,",
    "GSP29nysvbh1u:2708": " tasyāṃ gṛhyamāṇāyāṃ sattvavyavasthānaṃ sidhyaty ayam gaur ayaṃ aśva iti,",
    "GSP29nysvbh1u:2709": " nāgṛhyamāṇāyām/",
    "GSP29nysvbh1u:2710": " yasya grahaṇāt sattvavyavasthānaṃ sidhyati taṃ śabdo 'bhidhātum arhati so 'syārtha iti//63//",
    "GSP29nysvbh1u:2711": " tad upapadyate yasya jātyā yogas tad atra jātiviśiṣṭam abhidhīyate gaur iti/na",
    "GSP29nysvbh1u:2712": " cāvayavavyūhasya jātyā yogaḥ/",
    "GSP29nysvbh1u:2713": " kasya tarhi?",
    "GSP29nysvbh1u:2714": " niyatāvayavavyūhasya dravyasya/",
    "GSP29nysvbh1u:2715": " tasmān nākṛtiḥ padārthaḥ/",
    "GSP29nysvbh1u:2716": " astu tarhi jātiḥ padārthaḥ ---",
    "GSP29nysvbh1u:2717": " NyS_2,2.64: vyaktyākṛtiyukte 'py aprasṅgāt prokṣādīnāṃ mṛdagavake jātiḥ //",
    "GSP29nysvbh1u:2718": " jātiḥ padārthaḥ/",
    "GSP29nysvbh1u:2719": " kasmāt? vyaktyākṛtiyukte 'pi mṛdgavake prokṣaṇādīnām aprasaṅgād iti/",
    "GSP29nysvbh1u:2720": " gāṃ prokṣaya gām ānaya gāṃ dehīti naitāni mṛdgavake prayujyante/",
    "GSP29nysvbh1u:2721": " kasmāt? jāter abhāvāt/",
    "GSP29nysvbh1u:2722": " % -r abhāvāt/] p.667",
    "GSP29nysvbh1u:2723": " asti hi tatra vyaktiḥ asty ākṛtiḥ yadabhāvāt tatrāsampratyayaḥ sa padārtha iti//64//",
    "GSP29nysvbh1u:2724": " NyS_2,2.65: nākṛtivyaktyapekṣatvāj jātyabhivyakteḥ //",
    "GSP29nysvbh1u:2725": " jāter abhivyaktir ākṛtivyaktī apekṣate,",
    "GSP29nysvbh1u:2726": " nāgṛhyamāṇāyām ākṛtau vyaktau ca jātimātraṃ śuddhaṃ gṛhyate;",
    "GSP29nysvbh1u:2727": " tasmān na jātiḥ padārtha iti//65//",
    "GSP29nysvbh1u:2728": " na vai padārthena na bhavituṃ śakyam,",
    "GSP29nysvbh1u:2729": " kaḥ khalv idānīṃ padārtha iti?",
    "GSP29nysvbh1u:2730": " NyS_2,2.66: vyaktyākṛtijātayas tu padārthaḥ //",
    "GSP29nysvbh1u:2731": " tuśabdo viśeṣaṇārthaḥ/",
    "GSP29nysvbh1u:2732": " kiṃ viśiṣyate?",
    "GSP29nysvbh1u:2733": " pradhānāṅgabhāvasyāniyamena padārthatvam iti/",
    "GSP29nysvbh1u:2734": " yadā hi bhedavivakṣā viśeṣagatiś ca tadā vyaktiḥ pradhānam aṅgaṃ tu jātyākṛtī/",
    "GSP29nysvbh1u:2735": " yadā tu bhedo 'vivakṣitaḥ sāmānyagatiś ca,",
    "GSP29nysvbh1u:2736": " tadā jātiḥ pradhānam aṅgaṃ tu vyaktyākṛtī/",
    "GSP29nysvbh1u:2737": " tad etad bahulaṃ prayogeṣu/",
    "GSP29nysvbh1u:2738": " ākṛtes tu pradhānabhāva utprekṣitavyaḥ//66//",
    "GSP29nysvbh1u:2739": " kathaṃ punar jñāyate nānā vyaktyākṛtijātaya iti?",
    "GSP29nysvbh1u:2740": " lakṣaṇabhedāt/",
    "GSP29nysvbh1u:2741": " tatra tāvat ---",
    "GSP29nysvbh1u:2742": " NyS_2,2.67: vyaktir guṇaviśeṣāśrayo mūrtiḥ //",
    "GSP29nysvbh1u:2743": " vyajyata iti vyaktir indriyagrāhyeti na sarvaṃ dravyaṃ vyaktiḥ/",
    "GSP29nysvbh1u:2744": " yo guṇaviśeṣāṇāṃ sparśāntānāṃ gurutvaghanatvadravatvasaṃskārāṇām avyāpinaḥ parimāṇasyāśrayo yathāsambhavaṃ tad dravyaṃ mūrtiḥ mūrcchitāvayavatvād",
    "GSP29nysvbh1u:2745": " NyS_2,2.68: ākṛtir jātiliṅgākhyā //",
    "GSP29nysvbh1u:2746": " yayā jātir jātiliṅgāni ca prakhyāyante tām ākṛtiṃ vidyāt/",
    "GSP29nysvbh1u:2747": " sā ca nānyā sattvāvayavānāṃ tadavayavānāṃ ca niyatād vyūhād iti/",
    "GSP29nysvbh1u:2748": " % sattvāvayavānāṃ ... iti/] p.692",
    "GSP29nysvbh1u:2749": " niyatāvayavavyūhāḥ khalu sattvāvayavā jātiliṅgam,",
    "GSP29nysvbh1u:2750": " śirasā pādena gām anuminvanti/",
    "GSP29nysvbh1u:2751": " niyate ca sattvāvayavānāṃ vyūhe sati gotvaṃ prakhyāyata iti/",
    "GSP29nysvbh1u:2752": " anākṛtivyaṅgyāyāṃ jātau mṛtsuvarṇaṃ rajatam ity evamādiṣv ākṛtir nivartate jahāti padārthatvam iti//68//",
    "GSP29nysvbh1u:2753": " NyS_2,2.69: samānaprasavātmikā jātiḥ //",
    "GSP29nysvbh1u:2754": " yā samānaṃ buddhiṃ prasūte bhinneṣv adhikaraṇeṣu,",
    "GSP29nysvbh1u:2755": " yayā bahūnīteretarato na vyāvartante yo 'rtho 'nekatra pratyayānuvṛttinimittaṃ tat sāmānyam/",
    "GSP29nysvbh1u:2756": " yac ca keṣāñcid abhedaṃ kutaścid bhedaṃ karoti tat sāmānyaviśeṣo jātir iti//69//",
    "GSP29nysvbh1u:2757": " iti vātsyāyanīye nyāyabhāṣye dvitīyādhyāyasya dvitīyam āhnikam//",
    "GSP29nysvbh1u:2758": " samāptaś cāyaṃ dvitīyo 'dhyāyaḥ//2//",
    "GSP29nysvbh1u:2759": " tṛtīyo 'dhyāyaḥ prathamāhnikam/",
    "GSP29nysvbh1u:2760": " parīkṣitāni pramāṇāni,",
    "GSP29nysvbh1u:2761": " prameyam idānīṃ parīkṣyate/",
    "GSP29nysvbh1u:2762": " tac cātmādīty ātmā vivicyate,",
    "GSP29nysvbh1u:2763": " kiṃ dehendriyamanobuddhivedanāsaṅghātamātram ātmā āhosvit tadvayatirikta iti /",
    "GSP29nysvbh1u:2764": " kutaḥ saṃśayaḥ vyapadeśyobhayathā siddheḥ/",
    "GSP29nysvbh1u:2765": " kriyākaraṇayoḥ kartrā sambandhasyābhidhānaṃ vyapadeśaḥ/",
    "GSP29nysvbh1u:2766": " % vyapadeśaḥ/] p.709",
    "GSP29nysvbh1u:2767": " sa dvividhaḥ,",
    "GSP29nysvbh1u:2768": " avayavena samudāyasya --- mūlair vṛkṣas tiṣṭhati,",
    "GSP29nysvbh1u:2769": " stambhaiḥ prāsādo dhriyata iti/",
    "GSP29nysvbh1u:2770": " anyenānyasya vyapadeśaḥ --- paraśunā vṛścati,",
    "GSP29nysvbh1u:2771": " pradīpena paśyati/",
    "GSP29nysvbh1u:2772": " asti cāyaṃ vyapadeśaḥ cakṣuṣā paśyati manasā vijānāti buddhyā vicārayati śarīreṇa sukhaduḥkham anubhavatīti /",
    "GSP29nysvbh1u:2773": " tatra nāvadhāryate kim avayavena samudāyasya dehādisaṅghātasya,",
    "GSP29nysvbh1u:2774": " athānyenānyasya tadvyatiriktasya veti//",
    "GSP29nysvbh1u:2775": " anyenāyam anayasya vyapadeśaḥ/ kasmāt?",
    "GSP29nysvbh1u:2776": " NyS_3,1.1: darśanasparśanābhyām ekārthagrahaṇāt //",
    "GSP29nysvbh1u:2777": " darśanena kaścid artho gṛhītaḥ sparśanenāpi so 'rtho gṛhyate --- yam aham adrākṣaṃ cakṣuṣā taṃ sparśanenāpi spṛśāmīti,",
    "GSP29nysvbh1u:2778": " yaṃ cāspārkṣaṃ sparśanena taṃ cakṣuṣā paśyāmīti/",
    "GSP29nysvbh1u:2779": " ekaviṣayau cemau pratyayāv ekakartṛkau pratisandhīyete,",
    "GSP29nysvbh1u:2780": " % cemau pratyayāv ...] p.711",
    "GSP29nysvbh1u:2781": " na ca saṅghātakartṛkau,",
    "GSP29nysvbh1u:2782": " nendriyeṇaikakartṛkau/",
    "GSP29nysvbh1u:2783": " tad yo 'sau cakṣuṣā tvagindriyeṇa caikārthasya grahītā bhinnanimittāv anyakartṛkau pratyayau samānaviṣayau pratisandadhāti so 'rthāntarabhūta",
    "GSP29nysvbh1u:2784": " % yo 'sau cakṣuṣā ...] p.712",
    "GSP29nysvbh1u:2785": " kathaṃ punar nendriyeṇaikakartṛkau?",
    "GSP29nysvbh1u:2786": " indriyaṃ khalu svasvaviṣayagrahaṇam ananyakartṛkaṃ pratisandhātum arhati nendriyāntarasya viṣayāntaragrahaṇam iti/",
    "GSP29nysvbh1u:2787": " kathaṃ na saṅghātakartṛkau?",
    "GSP29nysvbh1u:2788": " ekaḥ khalv ayaṃ bhinnanimittau svātmakartṛkau paryayau pratisaṃhitau vedayate na saṅghātaḥ/",
    "GSP29nysvbh1u:2789": " kasmāt? anivṛttaṃ hi saṅghāte pratyekaṃ viṣayāntaragrahaṇasyāpratisandhānam indriyāntareṇeveti//1//",
    "GSP29nysvbh1u:2790": " NyS_3,1.2: na viṣayavyavasthānāt //",
    "GSP29nysvbh1u:2791": " na dehādisaṅghātād anyaś cetanaḥ/",
    "GSP29nysvbh1u:2792": " kasmāt? viṣayavyavasthānāt/",
    "GSP29nysvbh1u:2793": " vyavasthitaviṣayāṇīndriyāṇi,",
    "GSP29nysvbh1u:2794": " cakṣuṣy asati rūpaṃ na gṛhyate sati ca gṛhyate/",
    "GSP29nysvbh1u:2795": " yac ca yasminn asati na bhavati sati bhavati tasya tad iti vijñāyate/",
    "GSP29nysvbh1u:2796": " % bhavati sati bhavati ...] p.713",
    "GSP29nysvbh1u:2797": " tasmād rūpagrahaṇaṃ cakṣuṣaḥ,",
    "GSP29nysvbh1u:2798": " cakṣū rūpaṃ paśyati/",
    "GSP29nysvbh1u:2799": " evaṃ ghrāṇādiṣv apīti/",
    "GSP29nysvbh1u:2800": " tānīndriyāṇīmāni svasvaviṣayagrahaṇāc cetanāni indriyāṇāṃ bhāvābhāvayor viṣayagrahaṇasya tathābhāvāt/",
    "GSP29nysvbh1u:2801": " evaṃ sati kim anyena cetanena?",
    "GSP29nysvbh1u:2802": " sandhigdhatvād ahetuḥ --- yo 'yam indriyāṇāṃ bhāvābhāvayor viṣayagrahaṇasya tathābhāvaḥ,",
    "GSP29nysvbh1u:2803": " sa kiṃ cetanatvāt,",
    "GSP29nysvbh1u:2804": " āhosvic cetanopakaraṇānāṃ grahaṇanimittatvād iti sandihyate/",
    "GSP29nysvbh1u:2805": " cetanopakaraṇatve 'pīndriyāṇāṃ grahaṇanimittatvād bhavitum arhati//2//",
    "GSP29nysvbh1u:2806": " yac coktaṃ viṣayavyavasthānad iti ---",
    "GSP29nysvbh1u:2807": " NyS_3,1.3: tadvyavasthānād evātmasadbhāvād apratiṣedhaḥ //",
    "GSP29nysvbh1u:2808": " yadi khalv ekam indriyam avyavasthitaviṣayaṃ sarvajñaṃ sarvaviṣayagrāhi cetanaṃ syāt kas tato 'nyaṃ cetanam anumātuṃ śaknuyāt?",
    "GSP29nysvbh1u:2809": " yasmāt tu vyavasthitaviṣayāṇīndriyāṇi tasmāt tebhyo 'nyaś cetanaḥ sarvajñaḥ sarvaviṣayagrāhī viṣayavyavasthitam atīto 'numīyate/",
    "GSP29nysvbh1u:2810": " tatredam abhijñānam apratyākhyeyaṃ cetanavṛttam udāhriyate/",
    "GSP29nysvbh1u:2811": " rūpadarśī khalv ayaṃ rasaṃ gandhaṃ vā pūrvagṛītam anuminoti/",
    "GSP29nysvbh1u:2812": " gandhapratisaṃvedī ca rūparasāv anuminoti/",
    "GSP29nysvbh1u:2813": " evaṃ viṣayaśeṣe 'pi vācyam/",
    "GSP29nysvbh1u:2814": " rūpaṃ dṛṣṭvā (emend.; dṛṣṭā, ed.)",
    "GSP29nysvbh1u:2815": " gandhaṃ jighrati,",
    "GSP29nysvbh1u:2816": " ghrātvā ca gandhaṃ rūpaṃ paśyati/",
    "GSP29nysvbh1u:2817": " tad evam aniyataparyāyaṃ sarvaviṣayagrahaṇam ekacetanādhikaraṇam ananyakartṛkaṃ pratisandhatte,",
    "GSP29nysvbh1u:2818": " % sarvaviṣayagrahaṇam ...] p.715",
    "GSP29nysvbh1u:2819": " pratyakṣānumānāgamasaṃśayān pratyayāṃś ca nānāviṣayān svātmakartṛkān pratisandhāya vedayate,",
    "GSP29nysvbh1u:2820": " sarvaviṣayaṃ ca śāstraṃ pratipadyate,",
    "GSP29nysvbh1u:2821": " artham aviṣayabhūtaṃ śrotrasya kramabhāvino varṇān śrutvā padavākyabhāvena pratisandhāya",
    "GSP29nysvbh1u:2822": " śabdārthavyavasthāṃ ca budhyamāno 'nekaviṣayam arthajātam agrahaṇīyam ekaikenendriyeṇa gṛhṇāti /",
    "GSP29nysvbh1u:2823": " seyaṃ sarvajñasya jñeyāvyavasthānupadaṃ na śakyā parikramitum/",
    "GSP29nysvbh1u:2824": " ākṛtimātraṃ tūdāhṛtam/",
    "GSP29nysvbh1u:2825": " tatra yad uktam indriyacaitanye sati kim aneya cetanena tad ayuktaṃ bhavati //3//",
    "GSP29nysvbh1u:2826": " itaś ca dehādivyatirikta ātmā,",
    "GSP29nysvbh1u:2827": " na dehādisaṅghātamātram",
    "GSP29nysvbh1u:2828": " NyS_3,1.4: śarīradāhe pātakābhāvāt //",
    "GSP29nysvbh1u:2829": " śarīragrahaṇena śarīrendriyabuddhivedanāsaṅghātaḥ prāṇibhūto gṛhyate/",
    "GSP29nysvbh1u:2830": " prāṇibhūtaṃ śarīraṃ dahataḥ prāṇihiṃsākṛtapāpaṃ pātakam ity ucyate;",
    "GSP29nysvbh1u:2831": " tasyābhāvaḥ,",
    "GSP29nysvbh1u:2832": " tatphalena kartur asambandhāt,",
    "GSP29nysvbh1u:2833": " akartuś ca sambandhāt/",
    "GSP29nysvbh1u:2834": " śarīrendriyabuddhivedanāprabandhe khalv anyaḥ saṅghāta utpadyate anyo nirudhyate,",
    "GSP29nysvbh1u:2835": " % nirudhyate,] p.717",
    "GSP29nysvbh1u:2836": " utpādanirodhasantatibhūtaḥ prabandho nānyatvaṃ bādhate dehādisaṅghātasyānyatvādhiṣṭhānatvāt/",
    "GSP29nysvbh1u:2837": " anyatvādhiṣṭhāno hy asau prakhyāyata iti/",
    "GSP29nysvbh1u:2838": " evaṃ ca sati yo dehādisaṅghātaḥ prāṇibhūto hiṃsāṃ karoti nāsau hiṃsāphalena sambadhyate,",
    "GSP29nysvbh1u:2839": " yaś ca sambadhyate na tena hiṃsā kṛtā/",
    "GSP29nysvbh1u:2840": " tad evaṃ sattvabhede kṛtahānam akṛtābhyāgamaḥ prasajyate/",
    "GSP29nysvbh1u:2841": " sati ca sattvotpāde sattvanirodhe cākarmanimittaḥ sattvasarsargaḥ prāpnoti,",
    "GSP29nysvbh1u:2842": " tatra muktyartho brahmacaryavāso na syāt/",
    "GSP29nysvbh1u:2843": " tad yadi dehādisaṅghātamātraṃ sattvaṃ syāt śarīradāhe pātakaṃ na bhavet,",
    "GSP29nysvbh1u:2844": " aniṣṭaṃ caitat/",
    "GSP29nysvbh1u:2845": " tasmād dehādisaṅghātavyatirikta ātmā nitya iti//4//",
    "GSP29nysvbh1u:2846": " NyS_3,1.5: tadabhāvaḥ sātmakapradāhe 'pi tannityatvāt //",
    "GSP29nysvbh1u:2847": " yasyāpi nityenātmanā sātmakaṃ śarīraṃ dahyate tasyāpi śarīradāhe pātakaṃ na bhaved dagdhuḥ/",
    "GSP29nysvbh1u:2848": " % na bhaved dagdhuḥ/] p.721",
    "GSP29nysvbh1u:2849": " kasmāt? nityatvād ātmanaḥ;",
    "GSP29nysvbh1u:2850": " na jātu kaścin nityaṃ hiṃsitum arhati/",
    "GSP29nysvbh1u:2851": " atha hiṃsyate,",
    "GSP29nysvbh1u:2852": " nityatvam asya na bhavati/",
    "GSP29nysvbh1u:2853": " seyam ekasmin pakṣe hiṃsā niṣphalā anyasmiṃs tv anupapanneti//5//",
    "GSP29nysvbh1u:2854": " NyS_3,1.6: na, kāryāśrayakartṛvadhāt //",
    "GSP29nysvbh1u:2855": " na brūmo nityasya sattvasya badho hiṃsā,",
    "GSP29nysvbh1u:2856": " api tv anucchittidharmakasya sattvasya kāryāśrayasya śarīrasya svaviṣayopalabdheś",
    "GSP29nysvbh1u:2857": " ca kartṛṇām indriyāṇām upaghātaḥ pīḍā vaikalyalakṣaṇaḥ prabandhocchedo vā pramāpaṇalakṣaṇo vā vadho hiṃseti /",
    "GSP29nysvbh1u:2858": " kāryaṃ tu sukhaduḥkhasaṃvedanaṃ tasyāyatanam adhiṣṭhānam āśrayaḥ śarīram,",
    "GSP29nysvbh1u:2859": " % tasyāyatanam adhiṣṭhānam ...] p.725",
    "GSP29nysvbh1u:2860": " kāryāśrayasya śarīrasya svaviṣayopalabdheś ca kartṛṇām indriyāṇāṃ badho hiṃsā,",
    "GSP29nysvbh1u:2861": " na nityasyātmanaḥ/",
    "GSP29nysvbh1u:2862": " tatra yad uktam --- ``tadabhāvaḥ sātmakapradāhe 'pi tannityatvād'' ity etad ayuktam/",
    "GSP29nysvbh1u:2863": " yasya sattvocchedo hiṃsā tasya kṛtahānam akṛtābhyāgamaś ceti doṣaḥ/",
    "GSP29nysvbh1u:2864": " etāvac caitat syāt --- sattvocchedo vā hiṃsā,",
    "GSP29nysvbh1u:2865": " anucchittidharmakasya sattvasya kāryāśrayakartṛvadho vā;",
    "GSP29nysvbh1u:2866": " na kalpāntaram asti/",
    "GSP29nysvbh1u:2867": " sattvocchedaś ca pratiṣiddhaḥ,",
    "GSP29nysvbh1u:2868": " tatra kim anyat?",
    "GSP29nysvbh1u:2869": " śeṣaṃ yathābhūtam iti/",
    "GSP29nysvbh1u:2870": " atha vā kāryāśrayakartṛvadhād iti,",
    "GSP29nysvbh1u:2871": " kāryāśrayo dehendriyabuddhisaṅghātaḥ,",
    "GSP29nysvbh1u:2872": " nityasyātmanas tatra sukhaduḥkhapratisaṃvedanam,",
    "GSP29nysvbh1u:2873": " tasyādhiṣṭhānam āśrayaḥ tadāyatanaṃ tad bhavati na tato 'nyad iti sa eva kartā/",
    "GSP29nysvbh1u:2874": " tannimittā hi sukhaduḥkhasaṃvedanasya nivṛttiḥ na tam antareṇeti/",
    "GSP29nysvbh1u:2875": " tasya vadha upaghātaḥ pīḍā pramāpaṇam vā hiṃsā na nityatvenātmocchedaḥ/",
    "GSP29nysvbh1u:2876": " tatra yad uktam --- ``tadabhāvaḥ sātmakapradāhe 'pi tannityatvāt'' etan neti//6//",
    "GSP29nysvbh1u:2877": " itaś ca dehādivyatirikta ātmā ---",
    "GSP29nysvbh1u:2878": " NyS_3,1.7: savyadṛṣṭasyetareṇa pratyabhijñānāt //",
    "GSP29nysvbh1u:2879": " pūrvaparayor vijñānayor ekaviṣaye pratisandhijñānaṃ pratyabhijñānam --- tam evaitarhi",
    "GSP29nysvbh1u:2880": " paśyāmi yam ajñāsiṣam sa evāyam artha iti savyena cakṣuṣā dṛṣṭasyetareṇāpi cakṣuṣā",
    "GSP29nysvbh1u:2881": " pratyabhijñānād yam adrākṣaṃ tam evaitarhi paśyāmīti /",
    "GSP29nysvbh1u:2882": " % yam adrākṣaṃ ...] p.727",
    "GSP29nysvbh1u:2883": " indriyacaitanye tu nānyadṛṣṭam anyaḥ pratyabhijānātīti pratyabhijñānupapattiḥ/",
    "GSP29nysvbh1u:2884": " asti tv idaṃ pratyabhijñanam tasmād indriyavyatiriktaś cetanaḥ//7//",
    "GSP29nysvbh1u:2885": " NyS_3,1.8: naikasmin nāsāsthivyavahite dvitvābhimānāt //",
    "GSP29nysvbh1u:2886": " ekam idaṃ cakṣur madhye nāsāsthivyavahitaṃ tasyāntau gṛhyamāṇau dvitvābhimānaṃ prayojayato madhyavyavahitasya dīrghasyeva//8//",
    "GSP29nysvbh1u:2887": " NyS_3,1.9: ekavināśe dvitīyāvināśān naikatvam //",
    "GSP29nysvbh1u:2888": " ekasminn upahate coddhṛte vā cakṣuṣi dvitīyam avatiṣṭhate cakṣuḥviṣayagrahaṇaliṅgam,",
    "GSP29nysvbh1u:2889": " tasmād ekasya vyavadhānānupapattiḥ//9//",
    "GSP29nysvbh1u:2890": " NyS_3,1.10: avayavanāśe 'py avayavyupalabdher ahetuḥ //",
    "GSP29nysvbh1u:2891": " ekavināśe dvitīyāvināśād ity ahetuḥ/",
    "GSP29nysvbh1u:2892": " kasmāt? vṛkṣasya hi kāsucic chākhāsu chinnāsūpalabhyate eva vṛkṣaḥ//10//",
    "GSP29nysvbh1u:2893": " NyS_3,1.11: dṛṣṭāntavirodhād apratiṣedhaḥ //",
    "GSP29nysvbh1u:2894": " na kāraṇadravyasya vibhāge kāryadravyam avatiṣṭate nityatvaprasaṅgāt/",
    "GSP29nysvbh1u:2895": " bahuṣv avayaviṣu yasya kāraṇāni vibhaktāni tasya vināśaḥ,",
    "GSP29nysvbh1u:2896": " yeṣāṃ kāraṇāny avibhaktāni tāni avatiṣṭhante/",
    "GSP29nysvbh1u:2897": " atha vā dṛśyamānārthavirodho dṛṣṭāntavirodhaḥ/",
    "GSP29nysvbh1u:2898": " mṛtasya hi śiraḥkapāle dvāv avaṭau nāsāsthivyavahitau cakṣuṣaḥ sthāne bhedena gṛhyete na caitad ekasmin nāsāsthivyavahite sambhavati/",
    "GSP29nysvbh1u:2899": " atha vā ekavināśasyāniyamād dvāv imāv arthau,",
    "GSP29nysvbh1u:2900": " tau ca pṛthagāvaraṇopaghātau anumīyete vibhinnav iti/",
    "GSP29nysvbh1u:2901": " % anumīyete vibhinnav iti/] p.731",
    "GSP29nysvbh1u:2902": " avapīḍanāc caikasya cakṣuṣo raśmiviṣayasannikarṣasya bhedād dṛśyabheda iva gṛhyate;",
    "GSP29nysvbh1u:2903": " tac caikatve virudhyate;",
    "GSP29nysvbh1u:2904": " avapīḍananivṛttau cābhinnapratisandhānam iti/",
    "GSP29nysvbh1u:2905": " tasmād ekasya vyavadhānānupapattiḥ//11//",
    "GSP29nysvbh1u:2906": " anumīyate cāyaṃ dehādisaṅghātavyatiriktaś cetana iti ---",
    "GSP29nysvbh1u:2907": " NyS_3,1.12: indriyāntaravikārāt //",
    "GSP29nysvbh1u:2908": " kasyacid amlaphalasya gṛhītatadrasasāhacarye rūpe gandhe vā kenacid indriyeṇa gṛhyamāṇe",
    "GSP29nysvbh1u:2909": " rasanasyendriyāntarasya vikāraḥ rasānusmṛtau rasagardhivartito dantodakasaṃplavabhūto gṛhyate /",
    "GSP29nysvbh1u:2910": " tasyendriyacaitanye 'nupapattiḥ,",
    "GSP29nysvbh1u:2911": " nānyadṛṣṭam anyaḥ smarati//12//",
    "GSP29nysvbh1u:2912": " NyS_3,1.13: na smṛteḥ smartavyaviṣayatvāt //",
    "GSP29nysvbh1u:2913": " smṛtir nāma dharmo nimittād utpadyate,",
    "GSP29nysvbh1u:2914": " tasyāḥ smartavyo viṣayaḥ,",
    "GSP29nysvbh1u:2915": " tatkṛta indriyāntaravikāro nātmakṛta iti//13//",
    "GSP29nysvbh1u:2916": " NyS_3,1.14: tadātmaguṇasadbhāvād apratiṣedhaḥ //",
    "GSP29nysvbh1u:2917": " tasyā ātmaguṇatve sati sadbhāvād apratiṣedha ātmanaḥ/",
    "GSP29nysvbh1u:2918": " yadi smṛtir ātmaguṇaḥ,",
    "GSP29nysvbh1u:2919": " evaṃ sati smṛtir upapadyate nānyad dṛṣṭam anyaḥ samaratīti/",
    "GSP29nysvbh1u:2920": " indriyacaitanye tu nānākartṛkāṇāṃ viṣayagrahaṇānām apratisandhānam,",
    "GSP29nysvbh1u:2921": " pratisandhāne vā viṣayavyavasthānupapattiḥ/",
    "GSP29nysvbh1u:2922": " ekas tu cetano 'nekārthadarśī bhinnanimittaḥ pūrvadṛṣṭam artham smaratīti ekasyānekārthadarśino darśanapratisandhānāt smṛter ātmaguṇatve sati sadbhāvaḥ viparyaye cānupapattiḥ/",
    "GSP29nysvbh1u:2923": " % -pratisandhānāt smṛter ...] p.734",
    "GSP29nysvbh1u:2924": " smṛtyāśrayāḥ prāṇabhṛtāṃ sarve vyavahārāḥ/",
    "GSP29nysvbh1u:2925": " ātmaliṅgam udāharaṇamātram indriyāntaravikāra iti/",
    "GSP29nysvbh1u:2926": " aparisaṅkhyānāś ca smṛtiviṣayasya --- aparisaṅghyāya ca smṛtiviṣayam idam ucyate ``na smṛteḥ smartavyaviṣayatvād'' iti/",
    "GSP29nysvbh1u:2927": " yeyaṃ smṛtir agṛhyamāṇe 'rthe ajñāsiṣam aham amum artham iti,",
    "GSP29nysvbh1u:2928": " etasyā jñātṛjñānaviśiṣṭaḥ pūrvajñāto 'rtho viṣayo nārthamātram,",
    "GSP29nysvbh1u:2929": " jñātavān aham amum artham,",
    "GSP29nysvbh1u:2930": " asav artho mayā jñataḥ,",
    "GSP29nysvbh1u:2931": " asminn arthe mama jñānam abhūd iti caturvidham etadvākyaṃ smṛtiviṣayajñāpakaṃ samānārtham/",
    "GSP29nysvbh1u:2932": " sarvatra khalu jñātā jñānaṃ jñeyaṃ ca gṛhyate/",
    "GSP29nysvbh1u:2933": " atha pratyakṣe 'rthe yā smṛtis tayā trīṇi jñānāni ekasminn arthe pratisandhīyante samānakartṛkāṇi,",
    "GSP29nysvbh1u:2934": " na nānākartṛkāṇi nākartṛkāṇi/",
    "GSP29nysvbh1u:2935": " kiṃ tarhi? ekakartṛkāṇi/",
    "GSP29nysvbh1u:2936": " adrākṣam amum arthaṃ yam evaitarhi paśyāmi/",
    "GSP29nysvbh1u:2937": " adrākṣam iti darśanaṃ darśanasaṃvic ca,",
    "GSP29nysvbh1u:2938": " na khalv asaṃvidite sve darśane syād etad adrakṣam iti/",
    "GSP29nysvbh1u:2939": " te khalv ete dve jñāne,",
    "GSP29nysvbh1u:2940": " yam evaitarhi paśyāmīti tṛtīyaṃ jñānam,",
    "GSP29nysvbh1u:2941": " evam eko 'rthas tribhir jñānair yujyamāno nākartṛko na nānākartṛkaḥ kiṃ tarhi?",
    "GSP29nysvbh1u:2942": " % -s tribhir jñānair ...] p.736",
    "GSP29nysvbh1u:2943": " ekakartṛka iti/",
    "GSP29nysvbh1u:2944": " so 'yaṃ smṛtiviṣayo 'parisaṅkhyāyamāno vidyamānaḥ prajñāto 'rthaḥ pratiṣidhyate --- nāsty ātmā smṛteḥ smartavyaviṣayatvād iti/",
    "GSP29nysvbh1u:2945": " na cedaṃ smṛtimātraṃ smartavyamātraviṣayam vā idaṃ khalu jñānapratisandhānavat smṛtipratisandhānam ekasya sarvaviṣayatvāt/",
    "GSP29nysvbh1u:2946": " eko 'yaṃ jñātā sarvaviṣayaḥ svāni jñānāni pratisandhatte amum arthaṃ jñāsyāmi amum",
    "GSP29nysvbh1u:2947": " artham vijānāmy amum artham ajñāsiṣam amum arthaṃ jijñāsamānaś ciram ajñātvādhyavasyaty ajñāsiṣam iti /",
    "GSP29nysvbh1u:2948": " evaṃ smṛtim api trikālaviśiṣṭāṃ suṣmūrṣāviśiṣṭāṃ ca pratisandhatte/",
    "GSP29nysvbh1u:2949": " saṃskārasantatimātre tu sattve utpadyotpadya saṃskārās tirobhavanti/",
    "GSP29nysvbh1u:2950": " sa nāsty eko 'pi saṃskāro yas trikālaviśiṣṭaṃ jñānaṃ smṛtiṃ cānubhavet/",
    "GSP29nysvbh1u:2951": " na cānubhavam antareṇa jñānasya smṛteś ca pratisandhānam ahaṃ mameti cotpadyate dehāntaravat/",
    "GSP29nysvbh1u:2952": " ato 'numīyate asty ekaḥ sarvaviṣayaḥ pratidehaṃ svajñānaprabandhaṃ smṛtiprabandhaṃ ca pratisandhatta iti,",
    "GSP29nysvbh1u:2953": " yasya dehāntareṣu vṛtter abhāvān na pratisandhānaṃ bhavatīti//14//",
    "GSP29nysvbh1u:2954": " NyS_3,1.15: nātmapratipattihetūnāṃ manasi sambhavāt //",
    "GSP29nysvbh1u:2955": " na dehādisaṅghātavyatirikta ātmā/",
    "GSP29nysvbh1u:2956": " kasmāt? ātmapratipattihetūnāṃ manasi sambhavāt ---``darśanasparśanābhyām ekārthagrahaṇād'' ity evamādīnām ātmapratipādakānāṃ hetūnāṃ manasi sambhavo yataḥ,",
    "GSP29nysvbh1u:2957": " mano hi sarvaviṣayam iti/",
    "GSP29nysvbh1u:2958": " tasmān na śarīrendriyamanobuddhisaṅghātavyatirikta ātmeti//15//",
    "GSP29nysvbh1u:2959": " NyS_3,1.16: jñātur jñānasādhanopapatteḥ saṃjñābhedamātram //",
    "GSP29nysvbh1u:2960": " jñātuḥ khalu jñānasādhanāny upapadyante --- cakṣuṣā paśyati ghrāṇena jighrati sparśanena spṛśati,",
    "GSP29nysvbh1u:2961": " evaṃ mantuḥ sarvaviṣayasya matisādhanam antaḥkaraṇabhūtaṃ sarvaviṣayaṃ vidyate yenāyaṃ manyata iti/",
    "GSP29nysvbh1u:2962": " evaṃ sati jñātary ātmasaṃjñā na mṛṣyate manaḥsaṃjñābhyanujñāyate/",
    "GSP29nysvbh1u:2963": " manasi ca manaḥsaṃjñā na mṛṣyate matisādhanaṃ tv abhyanujñāyate/",
    "GSP29nysvbh1u:2964": " tad idaṃ saṃjñābhedamātraṃ nārthe vivāda iti/",
    "GSP29nysvbh1u:2965": " pratyākhyāne vā sarvendriyavilopaprasaṅaḥ/",
    "GSP29nysvbh1u:2966": " atha mantuḥ sarvaviṣayasya matisādhanaṃ sarvaviṣayaṃ pratyākhyāyate nāstīti,",
    "GSP29nysvbh1u:2967": " evaṃ rūpādiviṣayagrahaṇasādhanāny api na santīti sarvendriyavilopaḥ prasajyata iti//16//",
    "GSP29nysvbh1u:2968": " NyS_3,1.17: niyamaś ca niranumānaḥ //",
    "GSP29nysvbh1u:2969": " yo 'yam niyama iṣyate,",
    "GSP29nysvbh1u:2970": " rūpādigrahaṇasādhanāny asya santi,",
    "GSP29nysvbh1u:2971": " matisādhanaṃ sarvaviṣayaṃ nāstīti,",
    "GSP29nysvbh1u:2972": " ayaṃ niyamo niranumānaḥ/",
    "GSP29nysvbh1u:2973": " nātrānumānam asti yena niyamaṃ pratipadyāmaha iti/",
    "GSP29nysvbh1u:2974": " rūpādibhyaś ca viṣayāntaraṃ sukhādayas tadupalabdhau karaṇāntarasadbhāvaḥ/",
    "GSP29nysvbh1u:2975": " yathā cakṣuṣā gandho na gṛhyata iti karaṇāntaraṃ ghrāṇam evaṃ cakṣur ghrāṇābhyāṃ raso na gṛhyata iti karaṇāntaraṃ rasanam/",
    "GSP29nysvbh1u:2976": " evaṃ śeṣeṣv api/",
    "GSP29nysvbh1u:2977": " tathā cakṣurādibhiḥ sukhādayo na gṛhyanta iti karaṇāntareṇa bhavitavyam/",
    "GSP29nysvbh1u:2978": " % kāraṇāntareṇa bhavitavyam/] p.739",
    "GSP29nysvbh1u:2979": " tac ca jñānāyaugapadyaliṅgam/",
    "GSP29nysvbh1u:2980": " yac ca sukhādyupalabdhau karaṇaṃ tac ca jñānāyaugaoadyaliṅgaṃ tasyendriyam indriyaṃ prati sannidher asannidheḥ ca na yugapaj jñānāny utpadyanta",
    "GSP29nysvbh1u:2981": " tatra yad uktam ``ātmapratipattihetūnāṃ manasi sambhavāt'' iti tad ayuktam//17//",
    "GSP29nysvbh1u:2982": " kiṃ punar ayaṃ dehādisaṅghātād anyo nityaḥ utānitya iti/",
    "GSP29nysvbh1u:2983": " kutaḥ saṃśayaḥ?",
    "GSP29nysvbh1u:2984": " ubhayathā dṛṣṭatvāt saṃśayaḥ/",
    "GSP29nysvbh1u:2985": " vidyamānam ubhayathā bhavati nityam anityaṃ ca/",
    "GSP29nysvbh1u:2986": " pratipādite ca ātmasadbhāve saṃśayānivṛttir iti/",
    "GSP29nysvbh1u:2987": " ātmasadbhāvahetubhir evāsya prāg dehabhedād avasthānaṃ siddham ūrddhvam api dehabhedād avatiṣṭhate/ kutaḥ?",
    "GSP29nysvbh1u:2988": " NyS_3,1.18: pūrvābhyastasmṛtyanubandhāj jātasya harṣabhayaśokasampratipatteḥ //",
    "GSP29nysvbh1u:2989": " jātaḥ khalv ayaṃ kumārako 'smin janmany agṛhīteṣu harṣabhayaśokahetuṣu harṣabhayaśokān pratipadyate liṅgānumeyān/",
    "GSP29nysvbh1u:2990": " te ca smṛtyanubandhād utpadyante nānyathā/",
    "GSP29nysvbh1u:2991": " smṛtyanubandhaś ca pūrvābhyāsam antareṇa na bhavati/",
    "GSP29nysvbh1u:2992": " pūrvābhyāsaś ca pūrvajanmani sati,",
    "GSP29nysvbh1u:2993": " nānyatheti sidhyaty etat avatiṣṭhate 'yam ūrdhvaṃ śarīrabhedād iti//18//",
    "GSP29nysvbh1u:2994": " NyS_3,1.19: padmādiṣu prabodhasammīlanavikāravat tatvikāraḥ //",
    "GSP29nysvbh1u:2995": " yathā padmādiṣv anityeṣu prabodhaḥ sammīlanaṃ vikāro bhavati evam anityasyātmano harṣabhayaśokasampratipattir vikāraḥ syāt/",
    "GSP29nysvbh1u:2996": " hetvabhāvād ayuktam --- anena hetunā padmādiṣu prabodhasammīlanavikāravad anityasyātmano",
    "GSP29nysvbh1u:2997": " harṣādisampratipattir iti nātrodāharaṇasādharmyāt sādhyasādhanaṃ hetur na vaidharmyād",
    "GSP29nysvbh1u:2998": " asti hetvabhāvāt asambaddhārthakam apārthakam ucyata iti /",
    "GSP29nysvbh1u:2999": " dṛṣṭāntāc ca harṣādinimittasyānivṛttiḥ --- yā ceyam āseviteṣu viṣayeṣu harṣādisampratipattiḥ smṛtyanubandhakṛtā pratyātmanaṃ gṛhyate seyaṃ padmādisammīlanadṛṣṭāntena na nivartate/",
    "GSP29nysvbh1u:3000": " yathā ceyaṃ na nivarttate tathā jātasyāpīti/",
    "GSP29nysvbh1u:3001": " kriyājātau ca parṇavibhāgasaṃyogau prabodhasammīlane,",
    "GSP29nysvbh1u:3002": " kriyāhetuś ca kriyānumeyaḥ/",
    "GSP29nysvbh1u:3003": " evaṃ ca sati kiṃ dṛṣṭāntena pratiṣidhyate//19//",
    "GSP29nysvbh1u:3004": " atha nirnimittaḥ padmādiṣu prabodhasammīlanavikāra iti matam evam ātmano 'pi harṣādisampratipattir iti/ tac ca ---",
    "GSP29nysvbh1u:3005": " NyS_3,1.20: noṣṇaśītavarṣākālanimittatvāt pañcātmakavikārāṇām //",
    "GSP29nysvbh1u:3006": " uṣṇādiṣu satsu bhāvād asatsv abhāvāt tannimittāḥ pañcabhūtānugraheṇa nivṛttānāṃ padmādīnāṃ prabodhasammīlanavikārā iti na nirnimittāḥ/",
    "GSP29nysvbh1u:3007": " evaṃ harṣādayo 'pi vikārā nimittad bhavitum arhanti na nimittam antareṇa/",
    "GSP29nysvbh1u:3008": " % nimittad bhavitum arhanti ...] p.745",
    "GSP29nysvbh1u:3009": " na cānyat pūrvābhyastasmṛtyanubandhān nimittam astīti/",
    "GSP29nysvbh1u:3010": " na cotpattitirodhakāraṇānumānam ātmano dṛṣṭāntāt,",
    "GSP29nysvbh1u:3011": " na harṣādīnāṃ nimittam antareṇotpattiḥ,",
    "GSP29nysvbh1u:3012": " noṣṇādivan nimittāntaropādānaṃ harṣādīnām,",
    "GSP29nysvbh1u:3013": " tasmād ayuktam etat//20//",
    "GSP29nysvbh1u:3014": " itaś ca nitya ātmā ---",
    "GSP29nysvbh1u:3015": " NyS_3,1.21: pretyāhārābhyāsakṛtāt stanyābhilāṣāt //",
    "GSP29nysvbh1u:3016": " jātamātrasya vatsasya pravṛttiliṅgaḥ stanyābhilāṣo gṛhyate/",
    "GSP29nysvbh1u:3017": " sa ca nāntareṇāhārābhyāsam/",
    "GSP29nysvbh1u:3018": " kayā yuktyā?",
    "GSP29nysvbh1u:3019": " dṛśyate hi śarīriṇāṃ kṣudhā pīḍyamānānām āhārābhyāsakṛtāt smaraṇānubandhād āhārābhilāṣaḥ/",
    "GSP29nysvbh1u:3020": " na ca pūrvaśarīrābhyāsam antareṇāsau jātamātrasyopapadyate/",
    "GSP29nysvbh1u:3021": " % jātamātrasyopapadyate/] p.746",
    "GSP29nysvbh1u:3022": " tenānumīyate bhūtapūrvaṃ śarīraṃ yatrānenāhāro 'bhyasta iti/",
    "GSP29nysvbh1u:3023": " sa khalv ayam ātmā pūrvaśarīrāt pretya śarīrāntaram āpannaḥ kṣutpīḍitaḥ pūrvābhyastam āhāram anusmaran stanyam abhilaṣati/",
    "GSP29nysvbh1u:3024": " tasmān na dehabhedād ātmā bhidyate bhavaty evorddhvaṃ dehabhedād iti//21//",
    "GSP29nysvbh1u:3025": " NyS_3,1.22: ayaso 'yaskāntābhigamanavat tadupasarpaṇam //",
    "GSP29nysvbh1u:3026": " yathā khalv ayo 'bhyāsam antareṇāyaskāntam upasarpati,",
    "GSP29nysvbh1u:3027": " evam āhārābhyāsam antareṇa bālaḥ stanyam abhilaṣati//22//",
    "GSP29nysvbh1u:3028": " kim idam ayaso 'yaskāntābhisarpaṇaṃ nirnimittam atha nimittād iti?",
    "GSP29nysvbh1u:3029": " nirnimittaṃ tāvat ---",
    "GSP29nysvbh1u:3030": " NyS_3,1.23: nānyatra pravṛttyabhāvāt //",
    "GSP29nysvbh1u:3031": " yadi nirnimittam,",
    "GSP29nysvbh1u:3032": " loṣṭādayo 'py ayaskāntam upasarpeyuḥ/",
    "GSP29nysvbh1u:3033": " na jātu niyame kāraṇam astīti/",
    "GSP29nysvbh1u:3034": " atha nimittāt,",
    "GSP29nysvbh1u:3035": " tat kenopalabhyate iti/",
    "GSP29nysvbh1u:3036": " kriyāliṅgaḥ kriyāhetuḥ,",
    "GSP29nysvbh1u:3037": " kriyāniyamaliṅgaś ca kriyāhetuniyamaḥ,",
    "GSP29nysvbh1u:3038": " tenānyatra pravṛttyabhāvaḥ,",
    "GSP29nysvbh1u:3039": " bālasyāpi niyatam upasarpaṇakriyopalabhyate/",
    "GSP29nysvbh1u:3040": " na ca stanyābhilāṣaliṅgam anyad āhārābhyāsakṛtāt smaraṇāubandhāt/",
    "GSP29nysvbh1u:3041": " nimittaṃ dṛṣṭāntenopapādyate,",
    "GSP29nysvbh1u:3042": " % dṛṣṭāntenopapādyate,] p.748",
    "GSP29nysvbh1u:3043": " na cāsati nimitte kasyacid utpattiḥ/",
    "GSP29nysvbh1u:3044": " na ca dṛṣṭānto dṛṣṭam abhilāṣahetuṃ bādhate/",
    "GSP29nysvbh1u:3045": " tasmād ayaso 'yaskāntābhigamanam adṛṣṭānta iti/",
    "GSP29nysvbh1u:3046": " ayasaḥ khalv api nānyatra pravṛttir bhavati,",
    "GSP29nysvbh1u:3047": " na jātv ayo loṣṭam upasarpati,",
    "GSP29nysvbh1u:3048": " kiṃkṛito 'sya niyama iti?",
    "GSP29nysvbh1u:3049": " yadi kāraṇaniyamāt,",
    "GSP29nysvbh1u:3050": " sa ca kriyāniyamaliṅgaḥ/",
    "GSP29nysvbh1u:3051": " evaṃ bālasyāpi niyataviṣayo 'bhilāṣaḥ kāraṇaniyamād bhavitum arhati/",
    "GSP29nysvbh1u:3052": " tac ca kāraṇam abhyastasmaraṇam anyad veti dṛṣṭena viśiṣyate/",
    "GSP29nysvbh1u:3053": " dṛṣṭo hi śarīriṇām abhastasmaraṇād āhārābhilāṣa iti//23//",
    "GSP29nysvbh1u:3054": " itaś ca nitya ātmā/ kasmāt? ---",
    "GSP29nysvbh1u:3055": " NyS_3,1.24: vītarāgajanmādarśanāt //",
    "GSP29nysvbh1u:3056": " sarāgo jāyata ity arthād āpadyate/",
    "GSP29nysvbh1u:3057": " ayaṃ jāyamāno rāgānubhaddho jāyate,",
    "GSP29nysvbh1u:3058": " rāgasya pūrvānubhūtaviṣayānucintanaṃ yoniḥ,",
    "GSP29nysvbh1u:3059": " pūrvānubhavaś ca viṣayāṇām anyasmin janmani śarīram antareṇa nopapadyate/",
    "GSP29nysvbh1u:3060": " % śarīram antareṇa nopapadyate/] p.749",
    "GSP29nysvbh1u:3061": " so 'yam ātmā pūrvaśarīrānubhūtān viṣayān anusmaran teṣu teṣu rajyate,",
    "GSP29nysvbh1u:3062": " tathā cāyaṃ dvayor janmanoḥ pratisandhiḥ/",
    "GSP29nysvbh1u:3063": " evaṃ pūrvaśarīrasya pūrvatareṇa pūrvatarasya pūrvatamenetyādinānādiś cetanasya śarīrayogaḥ,",
    "GSP29nysvbh1u:3064": " anādiś ca rāgānubandha iti siddhaṃ nityatvam iti//24//",
    "GSP29nysvbh1u:3065": " kathaṃ punar jñāyate pūrvānubhūtaviṣayānucintanajanito jātasya rāgaḥ, na punaḥ ---",
    "GSP29nysvbh1u:3066": " NyS_3,1.25: saguṇadravyotpattivat tadutpattiḥ //",
    "GSP29nysvbh1u:3067": " athotpattidharmakasya dravyasya guṇāḥ kāraṇata utpadyante tathotpattidharmakasyātmano rāgaḥ kutaścid utpadyate/",
    "GSP29nysvbh1u:3068": " atrāyam uditānuvādo nidarśanārthaḥ//25//",
    "GSP29nysvbh1u:3069": " NyS_3,1.26: na, saṅkalpanimittatvād rāgādīnām //",
    "GSP29nysvbh1u:3070": " na khalu saguṇadravyotpattivad utpattir ātmano rāgasya ca/",
    "GSP29nysvbh1u:3071": " kasmāt? saṅkalpanimittatvād rāgādīnām/",
    "GSP29nysvbh1u:3072": " ayaṃ khalu prāṇināṃ viṣayān āsevamānānāṃ saṅkalpajanito rāgo gṛhyate,",
    "GSP29nysvbh1u:3073": " saṅkalpaś ca pūrvānubhūtaviṣayānucintanayoniḥ/",
    "GSP29nysvbh1u:3074": " tenānumīyate jātasyāpi pūrvānubhūtārthacintanakṛto rāga iti/",
    "GSP29nysvbh1u:3075": " ātmotpādādhikaraṇāt tu rāgotpattir bhavantī saṅkalpād anyasmin rāgakāraṇe sati vācyā kāryadravyaguṇavat/",
    "GSP29nysvbh1u:3076": " na cātmotpādaḥ siddho nāpi saṅkalpād anyad rāgakāraṇam asti/",
    "GSP29nysvbh1u:3077": " % nāpi saṅkalpād anyad rāgakāraṇam asti/] p.751",
    "GSP29nysvbh1u:3078": " tasmād ayuktaṃ saguṇadravyotpattivat tayor utpattir iti/",
    "GSP29nysvbh1u:3079": " athāpi saṅkalpād anyad rāgakāraṇaṃ dharmādharmalakṣaṇam adṛṣṭam upādīyate,",
    "GSP29nysvbh1u:3080": " tathāpi pūrvaśarīrayogo 'pratyākhyeyaḥ/",
    "GSP29nysvbh1u:3081": " tatra hi tasya nirvṛttiḥ nāsmin janmani/",
    "GSP29nysvbh1u:3082": " tanmayatvād rāga iti/",
    "GSP29nysvbh1u:3083": " viṣayābhyāsaḥ khalv ayaṃ bhāvanāhetuḥ tanmayatvam ucyate iti/",
    "GSP29nysvbh1u:3084": " jātiviśeṣāc ca rāgaviśeṣa iti/",
    "GSP29nysvbh1u:3085": " karma khalv idaṃ jātiviśeṣanirvartakaṃ tādarthyāt tācchabdyaṃ vijñāyate/",
    "GSP29nysvbh1u:3086": " tasmād anupapannaṃ saṅkalpād anyad rāgakāraṇam iti//26//",
    "GSP29nysvbh1u:3087": " anādiś cetanasya śarīrayoga ity uktam,",
    "GSP29nysvbh1u:3088": " svakṛtakarmanimittaṃ cāsya śarīraṃ sukhaduḥkhādhiṣṭhānam/",
    "GSP29nysvbh1u:3089": " tat parīkṣyate --- kiṃ ghrāṇādivad ekaprakṛtikam uta nānāprakṛtīti/",
    "GSP29nysvbh1u:3090": " kutaḥ saṃśayaḥ?",
    "GSP29nysvbh1u:3091": " vipratipatteḥ saṃśayaḥ/",
    "GSP29nysvbh1u:3092": " pṛthivyādīni bhūtāni saṅkhyāvikalpena śarīraprakṛtir iti pratijānata iti/",
    "GSP29nysvbh1u:3093": " kiṃ tatra tattvam?",
    "GSP29nysvbh1u:3094": " NyS_3,1.27: pārthivaṃ guṇāntaropalabdheḥ //",
    "GSP29nysvbh1u:3095": " tatra mānuṣaṃ pārthivam/",
    "GSP29nysvbh1u:3096": " kasmāt? guṇāntaropalabdheḥ/",
    "GSP29nysvbh1u:3097": " gandhavatī pṛthivī gandhavac ca śarīram/",
    "GSP29nysvbh1u:3098": " abādīnām agandhatvāt tatprakṛtyagandhaṃ syāt/",
    "GSP29nysvbh1u:3099": " na tv idam abādibhir asampṛktayā pṛthivyārabdhaṃ ceṣṭendriyārthāśrayabhāvena kalpate ity ataḥ pañcānāṃ bhūtānāṃ saṃyoge sati śarīraṃ bhavati/",
    "GSP29nysvbh1u:3100": " bhūtasaṃyogo hi mithaḥ pañcānāṃ na niṣiddha iti/",
    "GSP29nysvbh1u:3101": " āpyataijasavāyavyāni lokāntare śarīrāṇi teṣv api bhūtasaṃyogaḥ puruṣārthatantra iti/",
    "GSP29nysvbh1u:3102": " sthālyādidravyaniṣpattāv api niḥsaṃśayo nābādisaṃyogam antarena niṣpattir iti//27//",
    "GSP29nysvbh1u:3103": " NyS_3,1.28: pārthivāpyataijasaṃ tadaguṇopalabdheḥ //",
    "GSP29nysvbh1u:3104": " NyS_3,1.29: niḥśvāsocchvāsopalabdheś cāturbhautikam //",
    "GSP29nysvbh1u:3105": " NyS_3,1.30: gandhakledapākavyūhāvakāśadānebhyaḥ pāñcabhautikam //",
    "GSP29nysvbh1u:3106": " ta ime sandigdhā hetava ity upekṣitavān sūtrakāraḥ/",
    "GSP29nysvbh1u:3107": " kathaṃ sandigdhāḥ?",
    "GSP29nysvbh1u:3108": " sati ca prakṛtibhāve bhūtānāṃ dharmopalabdhir asati ca saṃyogāpratiṣedhāt sannihitānām iti,",
    "GSP29nysvbh1u:3109": " yathā sthālyām udakatejovāyvākāśānām iti/",
    "GSP29nysvbh1u:3110": " tad idam anekabhūtaprakṛti śarīram agandham arasam arūpam asparśaṃ ca prakṛtyanuvidhānāt syāt,",
    "GSP29nysvbh1u:3111": " % -m arūpam asparśaṃ ca prakṛtyanuvidhānāt syāt,] p.755",
    "GSP29nysvbh1u:3112": " na tv idam itthambhūtam/",
    "GSP29nysvbh1u:3113": " tasmāt ``pārthivaṃ guṇāntaropalabdheḥ''//28-29-30//",
    "GSP29nysvbh1u:3114": " NyS_3,1.31: śrutiprāmāṇyāc ca //",
    "GSP29nysvbh1u:3115": " ``sūryaṃ te cakṣurgacchatād'' ity atra mantre ``pṛthivīṃ te śarīram'' iti śrūyate/",
    "GSP29nysvbh1u:3116": " tad idaṃ prakrtau vikārasya pralayābhidhānam iti/",
    "GSP29nysvbh1u:3117": " % prakrtau vikārasya pralayābhidhānam iti/] p.757",
    "GSP29nysvbh1u:3118": " ``sūryaṃ te cakṣuḥ spṛṇomi'' ity atra mantrāntare ``pṛthivīṃ te śarīraṃ spṛṇomīti'' śrūyate/",
    "GSP29nysvbh1u:3119": " seyaṃ kāraṇād vikārasya spṛtir abhidhīyata iti/",
    "GSP29nysvbh1u:3120": " sthālyādiṣu ca tulyajātīyānām ekakāryārambhadarśanād bhinnajātīyānām ekakāryārambhānupapattiḥ//31//",
    "GSP29nysvbh1u:3121": " athedānīm indriyāṇi prameyakrameṇa vicāryante --- kim āvyaktikāny āhosvid bhautikānīti/",
    "GSP29nysvbh1u:3122": " % -nīti/] p.758",
    "GSP29nysvbh1u:3123": " kutaḥ saṃśayaḥ? ---",
    "GSP29nysvbh1u:3124": " NyS_3,1.32: kṛṣṇasāre saty upalambhād vyatiricya copalambhāt saṃśayaḥ //",
    "GSP29nysvbh1u:3125": " kṛṣṇasāraṃ bhautikam,",
    "GSP29nysvbh1u:3126": " tasminn anupahate rūpopalabdhiḥ upahate cānupalabdhir iti/",
    "GSP29nysvbh1u:3127": " vyatiricya kṛṣṇasāram avasthitasya viṣayasya upalambho na kṛṣṇasāraprāptasya/",
    "GSP29nysvbh1u:3128": " na cāprāpyakāritvam indriyāṇām,",
    "GSP29nysvbh1u:3129": " tad idam abhautikatve vibhutvāt sambhavati/",
    "GSP29nysvbh1u:3130": " evam ubhayadharmopalabdheḥ saṃśayaḥ//32//",
    "GSP29nysvbh1u:3131": " % -palabdheḥ saṃśayaḥ//32//] p.759",
    "GSP29nysvbh1u:3132": " abhautikānīty āha/ kasmāt?",
    "GSP29nysvbh1u:3133": " NyS_3,1.33: mahadaṇugrahaṇāt //",
    "GSP29nysvbh1u:3134": " mahad iti mahattaraṃ mahattamaṃ copalabhyate yathā nyagrodhaparvatādi/",
    "GSP29nysvbh1u:3135": " aṇv iti aṇutaram aṇutamaṃ ca gṛhyate yathā nyagrodhadhānādi/",
    "GSP29nysvbh1u:3136": " tadubhayam upalabhyamānaṃ cakṣuṣo bhautikatvaṃ bādhate/",
    "GSP29nysvbh1u:3137": " bhautikaṃ hi yāvat tāvad eva vyāpnoti/",
    "GSP29nysvbh1u:3138": " abhautikaṃ tu vibhutvāt sarvavyāpakam iti//33//",
    "GSP29nysvbh1u:3139": " na mahadaṇugrahaṇamātrād abhautikatvaṃ vibhutvaṃ cendriyāṇāṃ śakyaṃ pratipattum/ idaṃ khalu ---",
    "GSP29nysvbh1u:3140": " NyS_3,1.34: raśmyarthasannikarṣaviśeṣāt tadgrahaṇam //",
    "GSP29nysvbh1u:3141": " tayor mahadaṇvor grahaṇaṃ cakṣūraśmer arthasya ca sannikarṣaviśeṣād bhavati yathā pradīparaśmer arthasya ceti/",
    "GSP29nysvbh1u:3142": " % -r arthasya ceti/] p.763",
    "GSP29nysvbh1u:3143": " raśmyarthasannikarṣaś cāvaraṇaliṅgaḥ/",
    "GSP29nysvbh1u:3144": " cākṣuṣo hi raśmiḥ kuḍyādibhir āvṛtam arthaṃ na prakāśayati yathā pradīparaśmir iti//34//",
    "GSP29nysvbh1u:3145": " āvaraṇānumeyatve satīdam āha ---",
    "GSP29nysvbh1u:3146": " NyS_3,1.35: tadanupalabdher ahetuḥ //",
    "GSP29nysvbh1u:3147": " rūpasparśavad dhi tejaḥ,",
    "GSP29nysvbh1u:3148": " mahattvād anekadravyavattvād rūpavattvāc copalabdhir iti pradīpavat pratyakṣata upalabhyeta cākṣuṣo raśmir yadi syād iti//35//",
    "GSP29nysvbh1u:3149": " NyS_3,1.36: nānumīyamānasya pratyakṣato 'nupalabdhir abhāvahetuḥ //",
    "GSP29nysvbh1u:3150": " sannikarṣapratiṣedhārthenāvaraṇena liṅgenānumīyamānasya raśmer yā pratyakṣato 'nupalabdhir nāsāv abhāvaṃ pratipādayati yathā candramasaḥ parabhāgasya prthivyāś cādhobhāgasya//36//",
    "GSP29nysvbh1u:3151": " NyS_3,1.37: dravyaguṇadharmabhedāc copalabdhiniyamaḥ //",
    "GSP29nysvbh1u:3152": " bhinnaḥ khalv ayaṃ dravyadharmo guṇadharmaś ca,",
    "GSP29nysvbh1u:3153": " mahadanekadravyavac ca viṣaktāvayavam āpyaṃ dravyaṃ pratyakṣato nopalabhyate sparśas tu śīto gṛhyate/",
    "GSP29nysvbh1u:3154": " tasya dravyasyānubandhād hemantaśiśirau kalpyete tathāvidham eva ca taijasaṃ dravyam anudbhūtarūpaṃ saha rūpeṇa nopalabhyate,",
    "GSP29nysvbh1u:3155": " % kalpyete tathāvidham ... nopalabhyate,] p.766",
    "GSP29nysvbh1u:3156": " sparśas tv asyoṣṇa upalabhyate tasya dravyasyānubandhād grīṣmavasantau kalpyete//37//",
    "GSP29nysvbh1u:3157": " yatra tv eṣā bhavati ---",
    "GSP29nysvbh1u:3158": " NyS_3,1.38: anekadravyasamavāyād rūpaviśeṣāc ca rūpopalabdhiḥ //",
    "GSP29nysvbh1u:3159": " tatra rūpaṃ ca dravyaṃ ca tadāśrayaḥ pratyakṣata upalabhyate/",
    "GSP29nysvbh1u:3160": " rūpaviśeṣas tu yadbhāvāt kvacid rūpopalabdhiḥ yadabhāvāc ca dravyasya kvacid anupalabdhiḥ sa rūpadharmo 'yam udbhava samākhyāta iti/",
    "GSP29nysvbh1u:3161": " anudbhūtarūpaś cāyaṃ nāyano raśmiḥ,",
    "GSP29nysvbh1u:3162": " tasmāt pratyakṣato nopalabhyata iti/",
    "GSP29nysvbh1u:3163": " % iti/] p.767",
    "GSP29nysvbh1u:3164": " dṛṣṭaś ca tejaso dharmabhedaḥ,",
    "GSP29nysvbh1u:3165": " udbhūtarūpasparśaṃ pratyakṣaṃ tejo yathā ādityaraśmayaḥ/",
    "GSP29nysvbh1u:3166": " udbhūtarūpam anudbhūtasparśaṃ ca pratyakṣaṃ yathā pradīparaśmayaḥ/",
    "GSP29nysvbh1u:3167": " udbhūtasparśam anudbhūtarūpam apratyakṣaṃ yathābādisaṃyuktaṃ tejaḥ/",
    "GSP29nysvbh1u:3168": " anudbhūtarūpasparśo 'pratyakṣaś cākṣuṣo raśmir iti//38//",
    "GSP29nysvbh1u:3169": " NyS_3,1.39: karmakāritaś cendriyāṇāṃ vyūhaḥ puruṣārthatantraḥ //",
    "GSP29nysvbh1u:3170": " yathā cetanasyārtho viṣayopalabdhibhūtaḥ sukhaduḥkhopalabdhibhūtaś ca kalpyate tathendriyāṇi vyūḍhāni,",
    "GSP29nysvbh1u:3171": " viṣayaprāptyarthaś ca raśmeś cākṣuṣasya vyūhaḥ/",
    "GSP29nysvbh1u:3172": " rūpasparśānabhivyaktiś ca vyavahāraprakḷptyarthā,",
    "GSP29nysvbh1u:3173": " dravyaviśeṣe ca pratīghātād āvaraṇopapattir vyavahārārthā/",
    "GSP29nysvbh1u:3174": " sarvadravyāṇāṃ viśvarūpo vyūha indriyavat karmakāritaḥ puruṣārthatantraḥ/",
    "GSP29nysvbh1u:3175": " karma tu dharmādharmabhūtaṃ cetanasyopabhogārtham iti/",
    "GSP29nysvbh1u:3176": " avyabhicārāc ca pratīghāto bhautikadharmaḥ/",
    "GSP29nysvbh1u:3177": " yaś cātvaraṇopalambhād indriyasya dravyaviśeṣe pratighātaḥ sa bhautikadharmo na bhūtāni vyabhicarati,",
    "GSP29nysvbh1u:3178": " nābautikaṃ pratighātadharmakaṃ dṛṣṭam iti/",
    "GSP29nysvbh1u:3179": " apratighātas tu vyabhicārī bhautikābhautikayoḥ samānatvād iti/",
    "GSP29nysvbh1u:3180": " yad api manyeta pratighātād bhautikānīndriyāṇi,",
    "GSP29nysvbh1u:3181": " apratighātād abhautikānīti prāptam?",
    "GSP29nysvbh1u:3182": " dṛṣṭaś cāpratighātaḥ kācābhrapaṭalasphaṭikāntaritopalabdheḥ/",
    "GSP29nysvbh1u:3183": " tan na yuktam/",
    "GSP29nysvbh1u:3184": " kasmāt? yasmād bhautikam api na pratihanyate,",
    "GSP29nysvbh1u:3185": " kācābhrapaṭalasphaṭikāntaritaprakāśāt pradīparaśmīnām,",
    "GSP29nysvbh1u:3186": " sthālyādiṣu pācakasya tejaso 'pratighātaḥ//39//",
    "GSP29nysvbh1u:3187": " upapadyate ca anupalabdhiḥ kāraṇabhedāt ---",
    "GSP29nysvbh1u:3188": " NyS_3,1.40: madhyandinolkāprakāśānupalabdhivat tadanupalabdhiḥ //",
    "GSP29nysvbh1u:3189": " yathā ``anekadravyeṇa samavāyād rūpaviśeṣāc copalabdhir'' iti saty upalabdhikāraṇe madhyandinolkāprakāśo nopakabhyate ādityaprakāśenābhibhūtaḥ,",
    "GSP29nysvbh1u:3190": " evaṃ mahadanekadravyavattvād rūpaviśeṣāc copalabhir iti saty upalabdhikāraṇe cākṣuṣo raśmir nopalabhyate nimittāntarataḥ//",
    "GSP29nysvbh1u:3191": " tac ca vyākhyātam anudbhūtarūpasparśasya dravyasya pratyakṣato 'nupalabdhir iti//40//",
    "GSP29nysvbh1u:3192": " atyantānupalabdhiś cābhāvakāraṇam/",
    "GSP29nysvbh1u:3193": " yo hi bravīti loṣṭaprakāśo madhyandine ādityaprakāśābhibhavān nopalabhyata iti,",
    "GSP29nysvbh1u:3194": " tasyaitat syāt?",
    "GSP29nysvbh1u:3195": " NyS_3,1.41: na, rātrāv apy anupalabdheḥ //",
    "GSP29nysvbh1u:3196": " apy anumānato 'nupalabdher iti/",
    "GSP29nysvbh1u:3197": " evam atyantānupalabdher loṣṭaprakāśo nāsti,",
    "GSP29nysvbh1u:3198": " na tv evaṃ cakṣuṣo raśmir iti//41//",
    "GSP29nysvbh1u:3199": " upapannarūpā ceyam ---",
    "GSP29nysvbh1u:3200": " NyS_3,1.42: bāhyaprakāśānugrahād viṣayopalabdher anabhivyaktito 'nupalabdhiḥ //",
    "GSP29nysvbh1u:3201": " bāhyena prakāśenānugṛhītaṃ cakṣuḥ viṣayagrāhakaṃ tadabhāve 'nupalabdhiḥ/",
    "GSP29nysvbh1u:3202": " sati ca prakāśānugrahe śītasparśopalabdhau ca satyāṃ tadāśrayasya dravyasya cakṣuṣā 'grahaṇaṃ rūpasyānudbhūtatvāt,",
    "GSP29nysvbh1u:3203": " % prakāśānugrahe ...] p.771",
    "GSP29nysvbh1u:3204": " seyaṃ rūpānabhivyaktito rūpāśrayasya dravyasyānupalabdhir dṛṣṭā/",
    "GSP29nysvbh1u:3205": " tatra yad uktaṃ ``tadanupalabdher ahetur'' iti etad ayuktam//42//",
    "GSP29nysvbh1u:3206": " kasmāt punar abhibhavo 'nupalabdhikāraṇaṃ cākṣuṣasya raśmer nocyata iti?",
    "GSP29nysvbh1u:3207": " NyS_3,1.43: abhivyaktau cābhibhavāt //",
    "GSP29nysvbh1u:3208": " bāhyaprakāśānugrahanirapekṣatāyāṃ ceti cārthaḥ/",
    "GSP29nysvbh1u:3209": " yad rūpam abhivyaktam udbhūtaṃ bāhyaprakāśānugrahaṃ ca nāpekṣate tadviṣayo 'bhibhavaḥ,",
    "GSP29nysvbh1u:3210": " viparyaye 'bhibhavābhāvāt/",
    "GSP29nysvbh1u:3211": " anudbhūtarūpatvāc cānupalabhyamānaṃ bāhyaprakāśānugrahāc copalabhyamānaṃ nābhibhūyata iti/",
    "GSP29nysvbh1u:3212": " % -nupalabhyamānaṃ] p.772",
    "GSP29nysvbh1u:3213": " evam upapannam asti cākṣuṣo raśmir iti//43//",
    "GSP29nysvbh1u:3214": " NyS_3,1.44: naktañcaranayanaraśmidarśanāc ca //",
    "GSP29nysvbh1u:3215": " dṛśyante hi naktaṃ nayanaraśmayo naktañcarāṇāṃ vṛṣadaṃśaprabhṛtīnām,",
    "GSP29nysvbh1u:3216": " tena śeṣasyānumānam iti/",
    "GSP29nysvbh1u:3217": " jātibhedavad indriyabheda iti cet?",
    "GSP29nysvbh1u:3218": " dharmabhedamātraṃ cānupapannam āvaraṇasya prātipratiṣedhārthasya darśanād iti//44//",
    "GSP29nysvbh1u:3219": " indriyārthasannikarṣasya jñānakāraṇatvānupapattiḥ/ kasmāt?",
    "GSP29nysvbh1u:3220": " NyS_3,1.45: aprāpya grahaṇaṃ kācābhrapaṭalasphaṭikāntaritopalabdheḥ //",
    "GSP29nysvbh1u:3221": " tṛṇādi sarpad dravyaṃ kāce abhrapaṭale vā pratihataṃ dṛṣt'm,",
    "GSP29nysvbh1u:3222": " avyavahitena sannikṛṣyate vyāhanyate vai prāptir vyavadhāneneti/",
    "GSP29nysvbh1u:3223": " yadi ca raśmyarthasannikarṣo grahaṇahetuḥ syāt na vyavahitasya sannikarṣa ity agrahaṇaṃ syāt/",
    "GSP29nysvbh1u:3224": " asti ceyaṃ kācābhrapaṭalasphaṭikāntaritopalabdhiḥ sā jñāpayati aprāpyakārīṇīndriyāṇi ata evābhautikāni,",
    "GSP29nysvbh1u:3225": " prāpyakāritvaṃ hi bhautikadharma iti//45//",
    "GSP29nysvbh1u:3226": " NyS_3,1.46: kuḍyāntaritānupalabdher apratiṣedhaḥ //",
    "GSP29nysvbh1u:3227": " aprāpyakaritve satīndriyāṇāṃ kuḍyāntaritasyānupalabdhir na syāt//46//",
    "GSP29nysvbh1u:3228": " prāpyakāritve 'pi tu kācābhrapaṭalasphaṭikāntaritopalabdhir na syāt?",
    "GSP29nysvbh1u:3229": " NyS_3,1.47: apratīghātāt sannikarṣopapattiḥ //",
    "GSP29nysvbh1u:3230": " na ca kāco 'bhrapaṭalaṃ vā nayanaraśmiṃ viṣṭabhnāti so 'pratihanyamānaḥ sannikṛṣyata iti//47//",
    "GSP29nysvbh1u:3231": " yaś ca manyate na bhautikasyāpratighāta iti tan na ---",
    "GSP29nysvbh1u:3232": " NyS_3,1.48: ādityaraśmeḥ sphaṭikāntarite 'pi dāhye .vighātāt //",
    "GSP29nysvbh1u:3233": " ādityaraśmer avighātāt sphaṭikāntarite 'py avighātāt,",
    "GSP29nysvbh1u:3234": " dāhye 'vighātāt/",
    "GSP29nysvbh1u:3235": " avighātād iti ca padābhisambandhād vākyabheda iti/",
    "GSP29nysvbh1u:3236": " prativākyaṃ cārthabheda iti/",
    "GSP29nysvbh1u:3237": " ādityaraśmiḥ kumbhādiṣu na pratihanyate,",
    "GSP29nysvbh1u:3238": " avighātāt kumbhastham udakaṃ tapati/",
    "GSP29nysvbh1u:3239": " prāptau hi dravyāntaraguṇasya uṣṇasya sparśasya grahaṇaṃ tena ca śītasparśābhibhava iti/",
    "GSP29nysvbh1u:3240": " sphaṭikāntarite 'pi prakāśanīye pradīparaśmīnām apratighātaḥ,",
    "GSP29nysvbh1u:3241": " apratighātāt prāptasya grahaṇam iti/",
    "GSP29nysvbh1u:3242": " bharjanakapālādisthaṃ ca dravyam āgneyena tejasā dahyate tatrāvighātāt prāptiḥ,",
    "GSP29nysvbh1u:3243": " prāptau tu dāho nāprāpyakāri teja iti/",
    "GSP29nysvbh1u:3244": " avighātād iti ca kevalaṃ padam upādīyate,",
    "GSP29nysvbh1u:3245": " ko 'yam avighāto nāma?",
    "GSP29nysvbh1u:3246": " avyuhyamānāvayavena vyavadhāyena dravyeṇa sarvato dravyasyāviṣṭhmbhaḥ kriyāhetor apratibandhaḥ prāpter apratiṣedha iti/",
    "GSP29nysvbh1u:3247": " dṛṣṭaṃ hi kalaśaniṣaktānām apāṃ bahiḥ śītasparśasya grahaṇam/",
    "GSP29nysvbh1u:3248": " na cendriyeṇāsannikṛṣṭasya dravyasya sparśopalabdhiḥ/",
    "GSP29nysvbh1u:3249": " dṛṣṭau ca praspandaparisravau/",
    "GSP29nysvbh1u:3250": " tatra kācābhrapaṭalādibhir nayanaraśmer apratighātād vibhidyārthena saha sannikarṣād upapannaṃ grahaṇam iti//48//",
    "GSP29nysvbh1u:3251": " NyS_3,1.49: netaretaradharmaprasaṅgāt //",
    "GSP29nysvbh1u:3252": " kācābhrapaṭalādivad vā kuḍyādibhir apratighātaḥ,",
    "GSP29nysvbh1u:3253": " kuḍyādivad vā kācābhrapaṭalādibhiḥ pratighāta iti prasajyate,",
    "GSP29nysvbh1u:3254": " niyame kāraṇaṃ vācyam iti//49//",
    "GSP29nysvbh1u:3255": " NyS_3,1.50: ādarśodakayoḥ prasādasvābhāvyād rūpopalabdhivat tadupalabdhiḥ //",
    "GSP29nysvbh1u:3256": " ādarśodakayoḥ prasādo rūpaviśeṣaḥ svo dharmo niyamadarśanāt,",
    "GSP29nysvbh1u:3257": " prasādasya vā svo dharmo rūpopalambhanam/",
    "GSP29nysvbh1u:3258": " yathā ādarśapratihatasya parāvṛttasya nayanaraśmeḥ svena mukhena sannikarṣe sati svamukhopalambhanaṃ pratibimbagrahaṇākhyam ādarśarūpānugrahāt tannimittaṃ bhavati,",
    "GSP29nysvbh1u:3259": " % -karṣe sati ...] p.779",
    "GSP29nysvbh1u:3260": " ādarśarūpopaghāte tadabhāvāt,",
    "GSP29nysvbh1u:3261": " kuḍyādiṣu ca pratibimbagrahaṇaṃ na bhavati evaṃ kācābhrapaṭalādibhir avighātaś cakṣūraśmeḥ kuḍyādibhiś ca pratighāto dravyasvabhāvaniyamād iti//50//",
    "GSP29nysvbh1u:3262": " NyS_3,1.51: dṛṣṭānumitānāṃ hi niyogapratiṣedhānupapattiḥ //",
    "GSP29nysvbh1u:3263": " pramāṇasya tattvaviṣayatvāt/",
    "GSP29nysvbh1u:3264": " na khalu bhoḥ parīkṣamāṇena dṛṣṭānumitā arthāḥ śakyā niyoktum evaṃ bhavateti,",
    "GSP29nysvbh1u:3265": " % niyoktum evaṃ bhavateti,] p.780",
    "GSP29nysvbh1u:3266": " nāpi pratiṣeddhum evaṃ na bhavateti/",
    "GSP29nysvbh1u:3267": " na hīdam upapadyate rūpavad gandho 'pi cākṣuṣo bhavatv iti,",
    "GSP29nysvbh1u:3268": " gandhavad vā rūpaṃ cākṣuṣaṃ mā bhūd iti,",
    "GSP29nysvbh1u:3269": " agnipratipattivat dhūmenodakapratipattir api bhavatv iti,",
    "GSP29nysvbh1u:3270": " udakāpratipattivad vā dhūmenāgnipratipattir api mā bhūd iti/",
    "GSP29nysvbh1u:3271": " kiṃ kāraṇam?",
    "GSP29nysvbh1u:3272": " yathā khalv arthā bhavanti ya eṣāṃ svo bhāvaḥ svo dharma iti tathābhūtāḥ pramāṇena pratipadyanta iti/",
    "GSP29nysvbh1u:3273": " tathābhūtaviṣayakaṃ hi pramāṇam iti/",
    "GSP29nysvbh1u:3274": " imau khalu niyogapratiṣedhau bhavatā deśitau kācābhrapaṭalādivad vā kuḍyādibhir apratighāto bhavatu kuḍyādivad vā kācābhrapaṭalādibhir apratighāto mā bhūd iti/",
    "GSP29nysvbh1u:3275": " na, dṛṣṭānumitāḥ khalv ime dravyadharmāḥ,",
    "GSP29nysvbh1u:3276": " pratighātāpratighātayor hy upalabdhī vyavasthāpike/",
    "GSP29nysvbh1u:3277": " vyavahitānupalabdhyānumīyate kuḍyādibhiḥ pratighātaḥ,",
    "GSP29nysvbh1u:3278": " vyavahitopalabdhyānumīyate kācābhrapaṭalādibhir apratighāta iti//51//",
    "GSP29nysvbh1u:3279": " athāpi khalv ekam idam indriyaṃ bahūnīndriyāṇi vā?",
    "GSP29nysvbh1u:3280": " kutaḥ saṃśayaḥ?",
    "GSP29nysvbh1u:3281": " NyS_3,1.52: sthānānyatve nānātvād avayavinānāsthānatvāc ca saṃśayaḥ //",
    "GSP29nysvbh1u:3282": " bahūni dravyāṇi nānāsthānāni dṛśyante,",
    "GSP29nysvbh1u:3283": " nānāsthānaś ca sann eko 'vayavī ceti/",
    "GSP29nysvbh1u:3284": " tenendriyeṣu bhinnasthāneṣu saṃśaya iti//52//",
    "GSP29nysvbh1u:3285": " ekam indriyam ---",
    "GSP29nysvbh1u:3286": " NyS_3,1.53: tvag avyatirekāt //",
    "GSP29nysvbh1u:3287": " tvag ekam indriyam ity āha/",
    "GSP29nysvbh1u:3288": " kasmāt? avyatirekāt/",
    "GSP29nysvbh1u:3289": " na tvacā kiñcid indriyādhiṣṭhānaṃ na prāptam,",
    "GSP29nysvbh1u:3290": " na cāsatyāṃ tvaci kiñcid viṣayagrahaṇaṃ bhavati,",
    "GSP29nysvbh1u:3291": " yayā satvendriyasthānāni vyāptāni yasyāṃ ca satyāṃ viṣayagrahaṇaṃ bhavati sā tvag ekam indriyam iti/",
    "GSP29nysvbh1u:3292": " nendriyāntarārthānupalabdheḥ/",
    "GSP29nysvbh1u:3293": " sparśopalabdhilakṣaṇāyāṃ satyāṃ tvaci gṛhyamāṇe tvagindriyeṇa sparśe indriyāntarārthā rūpādayo na gṛhyante andhādibhiḥ/",
    "GSP29nysvbh1u:3294": " na sparśagrāhakāt indriyād indriyāntaram astīti sparśavad andhādibhir gṛhyeran rūpādayaḥ,",
    "GSP29nysvbh1u:3295": " na ca gṛhyante tasmān naikam indriyaṃ tvag iti/",
    "GSP29nysvbh1u:3296": " tvagavayavaviśeṣeṇa dhūmopalabdhivat tadupalabdhiḥ/",
    "GSP29nysvbh1u:3297": " yathā tvaco 'vayavaviśeṣaḥ kaścic cakṣuṣi sannikṛṣṭo dhūmasparśaṃ gṛhṇāti nānyaḥ,",
    "GSP29nysvbh1u:3298": " evaṃ tvaco 'vayavaviśeṣā rūpādigrāhakās teṣām upaghātād andhādibhir na gṛhyante rūpādaya iti/",
    "GSP29nysvbh1u:3299": " vyāhatatvād ahetuḥ/",
    "GSP29nysvbh1u:3300": " tvagavyatirekād ekam indriyam ity uktvā ``tvag avayavaviśeṣeṇa dhūmopalabdhivad rūpādyupalabdhir'' ity ucyate/",
    "GSP29nysvbh1u:3301": " evaṃ ca sati nānābhūtāni viṣayagrāhakāṇi viṣayavyavasthānāt tadbhāve viṣayagrahaṇasya bhāvāt tadupaghāte cābhāvāt,",
    "GSP29nysvbh1u:3302": " tathā ca pūrvo vāda uttareṇa vādeṇa vyāhanyata iti/",
    "GSP29nysvbh1u:3303": " sandigdhaś cāvyatirekaḥ/",
    "GSP29nysvbh1u:3304": " pṛthivyādibhir api bhūtair indriyādhiṣṭhānāni vyāptāni,",
    "GSP29nysvbh1u:3305": " na ca teṣv asatsu viṣayagrahaṇaṃ bhavatīti/",
    "GSP29nysvbh1u:3306": " tasmān na tvag anyad vā sarvaviṣayam ekam indriyam iti//53//",
    "GSP29nysvbh1u:3307": " NyS_3,1.54: na yugapadarthānupalabdheḥ //",
    "GSP29nysvbh1u:3308": " ātmā manasā sambadhyate,",
    "GSP29nysvbh1u:3309": " mana indriyeṇa,",
    "GSP29nysvbh1u:3310": " indriyaṃ sarvārthaiḥ sannikṛṣṭam iti,",
    "GSP29nysvbh1u:3311": " ātmendriyamanorthasannikarṣebhyo yugapad grahaṇāni syuḥ/",
    "GSP29nysvbh1u:3312": " na ca yugapad rūpādayo gṛhyante tasmān naikam indriyaṃ sarvaviṣayam astīti/",
    "GSP29nysvbh1u:3313": " asāhacaryāc ca viṣayagrahaṇānāṃ naikam indriyaṃ sarvaviṣayakam,",
    "GSP29nysvbh1u:3314": " sāhacarye hi viṣayagrahaṇānām andhādyanupapattir iti//54//",
    "GSP29nysvbh1u:3315": " NyS_3,1.55: vipratiṣedhāc ca na tvag ekā //",
    "GSP29nysvbh1u:3316": " na khalu tvag ekam indriyaṃ vyāghātāt --- tvacā rūpāṇy aprāptāni gṛhyanta ity aprāpyakāritve sparśādiṣv apy evaṃ prasaṅgaḥ/",
    "GSP29nysvbh1u:3317": " sparśādīnāṃ ca prāptānāṃ grahaṇād rūpādīnāṃ prāptānāṃ grahaṇam iti prāptam/",
    "GSP29nysvbh1u:3318": " prāpyāprāpyakāritvam iti cet?",
    "GSP29nysvbh1u:3319": " āvaraṇānupapatter viṣayamātrasya grahaṇam/",
    "GSP29nysvbh1u:3320": " athāpi manyeta prāptāḥ sparśādayas tvacā gṛhyante rūpāṇi tv aprāptānīti?",
    "GSP29nysvbh1u:3321": " evaṃ sati nāsty āvaraṇam,",
    "GSP29nysvbh1u:3322": " āvaraṇānupapatteś ca rūpamātrasya grahaṇaṃ vyavahitasya cāvyavahitasya ceti/",
    "GSP29nysvbh1u:3323": " dūrāntikānuvidhānaṃ ca rūpopalabdhyanupalabdhyor na syāt/",
    "GSP29nysvbh1u:3324": " aprāptaṃ tvacā gṛhyate rūpam iti dūre rūpasyāgrahaṇam antike ca grahaṇam ity etan na syād iti//55//",
    "GSP29nysvbh1u:3325": " pratiṣedhāc ca nānātvasiddhau sthāpanāhetur apy upādīyate ---",
    "GSP29nysvbh1u:3326": " NyS_3,1.56: indriyārthapañcatvāt //",
    "GSP29nysvbh1u:3327": " arthaḥ prayojanam,",
    "GSP29nysvbh1u:3328": " tat pañcavidham indriyāṇām,",
    "GSP29nysvbh1u:3329": " sparśanenendriyeṇa sparśagrahaṇe sati na tenaiva rūpaṃ gṛhyata iti rūpagrahaṇaprayojanaṃ cakṣur anumīyate/",
    "GSP29nysvbh1u:3330": " % tenaiva rūpaṃ gṛhyata iti rūpagrahaṇaprayojanaṃ cakṣur anumīyate/] p.788",
    "GSP29nysvbh1u:3331": " sparśarūpagrahaṇe ca tābhyām eva na gandho gṛhyata iti gandhagrahaṇaprayojanaṃ ghrāṇam anumīyate/",
    "GSP29nysvbh1u:3332": " trayāṇāṃ grahaṇe na tair eva raso gṛhyata iti rasagrahaṇaprayojanaṃ rasanam anumīyate/",
    "GSP29nysvbh1u:3333": " na ca caturṇāṃ grahaṇe tair eva śabdaḥ śrūyata iti śabdagrahaṇaprayojanaṃ śrotram anumīyate/",
    "GSP29nysvbh1u:3334": " evam indriyaprayojanasyānitaretarasādhanasādhyatvāt pañcaivendriyāṇi//56//",
    "GSP29nysvbh1u:3335": " NyS_3,1.57: na, tadarthabahutvāt //",
    "GSP29nysvbh1u:3336": " na khalv indriyārthapañcatvāt pañcendriyāṇīti sidhyati/",
    "GSP29nysvbh1u:3337": " kasmāt? teṣām arthānāṃ bahutvāt/",
    "GSP29nysvbh1u:3338": " bahavaḥ khalv ime indriyārthāḥ,",
    "GSP29nysvbh1u:3339": " sparśās tāvat śītoṣnānuṣṇāśītā iti/",
    "GSP29nysvbh1u:3340": " rūpāṇi śuklaharitādīni/",
    "GSP29nysvbh1u:3341": " gandhā iṣṭāniṣṭopekṣaṇīyāḥ/",
    "GSP29nysvbh1u:3342": " rasāḥ kaṭukādayaḥ,",
    "GSP29nysvbh1u:3343": " śabdā varṇātmāno dhvanimātrāś ca bhinnāḥ/",
    "GSP29nysvbh1u:3344": " tad yasyendriyārthapañcatvāt pañcendriyāṇi tasyendriyārthabahutvād bahūni indriyāṇi prasajyanta iti//57//",
    "GSP29nysvbh1u:3345": " NyS_3,1.58: gandhatvādyavyatirekād gandhādīnām apratiṣedhaḥ //",
    "GSP29nysvbh1u:3346": " gandhatvādibhiḥ svasāmānyaiḥ kṛtavyavasthānāṃ gandhādīnāṃ yāni gandhādigrahaṇāni tāny asamānasādhanasādhyatvād grāhakāntarāṇi na prayojayanti/",
    "GSP29nysvbh1u:3347": " arthasamūho 'numānamukto nārthaikadeśaḥ/",
    "GSP29nysvbh1u:3348": " % -mukto nārthaikadeśaḥ/] p.790",
    "GSP29nysvbh1u:3349": " arthaikadeśaṃ cāśritya viṣayapañcatvamātraṃ bhavān pratiṣedhati tasmād ayukto 'yaṃ pratiṣedha iti/",
    "GSP29nysvbh1u:3350": " kathaṃ punar gandhatvādibhiḥ svasāmānyaiḥ kṛtavyavasthā gandhādaya iti?",
    "GSP29nysvbh1u:3351": " sparśaḥ khalv ayaṃ trividhaḥ śīta uṣṇo 'nuṣṇāśītaś ca sparśatvena svasāmānyena saṃgṛhītaḥ/",
    "GSP29nysvbh1u:3352": " gṛhyamāṇe ca śītasparśe noṣṇasyānuṣṇāśītasya vā sparśasya grahaṇaṃ grāhakāntaraṃ prayojayati sparśabhedānām ekasādhanasādhyatvād yenaiva śītasparśo gṛhyate tenaivetarāv apīti/",
    "GSP29nysvbh1u:3353": " evaṃ gandhatvena gandhānām,",
    "GSP29nysvbh1u:3354": " rūpatvena rūpāṇām,",
    "GSP29nysvbh1u:3355": " rasatvena rasānām,",
    "GSP29nysvbh1u:3356": " śabdatvena śabdānām iti/",
    "GSP29nysvbh1u:3357": " gandhādigrahaṇāni punar asamānasādhanasādhyatvād grāhakāntarāṇāṃ prayojakāni/",
    "GSP29nysvbh1u:3358": " tasmād upapannam indriyārthapañcatvāt pañcendriyāṇīti//58//",
    "GSP29nysvbh1u:3359": " yadi sāmānyaṃ saṅgrāhakam,",
    "GSP29nysvbh1u:3360": " prāptam indriyāṇām ---",
    "GSP29nysvbh1u:3361": " NyS_3,1.59: viṣayatvāvyatirekād ekatvam //",
    "GSP29nysvbh1u:3362": " viṣayatvena hi sāmānyena gandhādayaḥ saṅgṛhītā iti//59//",
    "GSP29nysvbh1u:3363": " NyS_3,1.60: na, buddhilakṣaṇādhiṣṭhānagatyākṛtijñātipañcatvebhyaḥ //",
    "GSP29nysvbh1u:3364": " na khalu viṣayatvena sāmānyena kṛtavyavasthā viṣayā grāhakāntaranirapekṣā ekasādhanagrāhyā anumīyante,",
    "GSP29nysvbh1u:3365": " anumīyante ca pañca gandhādayo gandhatvādibhiḥ svasāmānyaiḥ kṛtavyavasthā indriyāntaragrāhyāḥ,",
    "GSP29nysvbh1u:3366": " tasmād asambaddham etat/",
    "GSP29nysvbh1u:3367": " ayam eva cārtho 'nūdyate buddhilakṣaṇapañcatvād iti/",
    "GSP29nysvbh1u:3368": " buddhaya eva lakṣaṇāni viṣayagrahaṇaliṅgatvāt indriyāṇām,",
    "GSP29nysvbh1u:3369": " tad etat ``indriyārthapañcatvāt'' ity etasmin sūtre kṛtabhāṣyam iti/",
    "GSP29nysvbh1u:3370": " tasmād buddhilakṣaṇapañcatvāt pañcendriyāṇi/",
    "GSP29nysvbh1u:3371": " adhiṣṭhānāny api khalu pañcendriyāṇām,",
    "GSP29nysvbh1u:3372": " sarvaśarīrādhiṣṭhānaṃ sparśanaṃ sparśagrahaṇaliṅgam,",
    "GSP29nysvbh1u:3373": " kṛṣṇasārādhiṣṭhānaṃ cakṣuḥ bahirniḥsṛtaṃ rūpagrahaṇaliṅgam,",
    "GSP29nysvbh1u:3374": " nāsādhiṣṭhānaṃ ghrāṇam,",
    "GSP29nysvbh1u:3375": " jihvādhiṣṭhānaṃ rasanam,",
    "GSP29nysvbh1u:3376": " karṇacchidrādhiṣṭhānaṃ śrotram,",
    "GSP29nysvbh1u:3377": " gandharasarūpasparśaśabdagrahaṇaliṅgatvād iti/",
    "GSP29nysvbh1u:3378": " gatibhedād apīndriyabhedaḥ/",
    "GSP29nysvbh1u:3379": " kṛṣṇasāropanibaddhaṃ cakṣur bahirniḥsṛtya rūpādhikaraṇāni dravyāṇi prāpnoti/",
    "GSP29nysvbh1u:3380": " sparśanādīni tv indriyāṇi viṣayā evāśrayopasarpaṇāt pratyāsīdanti/",
    "GSP29nysvbh1u:3381": " santānavṛttyā śabdasya śrotrapratyāsattir iti/",
    "GSP29nysvbh1u:3382": " ākṛtiḥ khalu parimāṇam iyattā sā pañcadhā/",
    "GSP29nysvbh1u:3383": " svasthānamātrāṇi ghrāṇarasanasparśanāni viṣayagrahaṇenānumeyāni/",
    "GSP29nysvbh1u:3384": " cakṣuḥ kṛṣṇasārāśrayaṃ bahirniḥsṛtaṃ viṣayavyāpi/",
    "GSP29nysvbh1u:3385": " śrotraṃ nānyad ākāśāt,",
    "GSP29nysvbh1u:3386": " tac ca vibhu śabdamātrānubhavānumeyaṃ puruṣasaṃskāropagrahaṇāc cādhiṣṭhānaniyamena śabdasya vyañjakam iti/",
    "GSP29nysvbh1u:3387": " jātir iti yoniṃ pracakṣate/",
    "GSP29nysvbh1u:3388": " pañca khalv indriyayonayaḥ pṛthivyādīni bhūtāni,",
    "GSP29nysvbh1u:3389": " tasmāt prakṛtipañcatvād api pañcendriyāṇīti siddham//60//",
    "GSP29nysvbh1u:3390": " kathaṃ punar jñāyate bhūtaprakṛtīnīndriyāṇi nāvyaktaprakṛtīnīti?",
    "GSP29nysvbh1u:3391": " NyS_3,1.61: bhūtaguṇaviśeṣopalabdhes tādātmyam //",
    "GSP29nysvbh1u:3392": " dṛṣṭo hi vāyvādīnāṃ bhūtānāṃ guṇaviśeṣābhivyaktiniyamaḥ/",
    "GSP29nysvbh1u:3393": " vāyuḥ sparśavyañjakaḥ,",
    "GSP29nysvbh1u:3394": " āpo rasavyañjikāḥ,",
    "GSP29nysvbh1u:3395": " tejo rūpavyañjakam,",
    "GSP29nysvbh1u:3396": " pārthivaṃ kiñcid dravyaṃ kasyacid dravyasya gandhavyañjakam/",
    "GSP29nysvbh1u:3397": " asti cāyam indriyāṇāṃ bhūtaguṇaviśeṣopalabdhiniyamaḥ tena bhūtaguṇaviśeṣopalabdher manyāmahe bhūtaprakṛtīnīndriyāṇi nāvyaktaprakṛtīnīti//61//",
    "GSP29nysvbh1u:3398": " gandhādayaḥ pṛthivyādiguṇā ity uddiṣṭam uddeśaś ca pṛthivyādīnām ekaguṇatve cānekaguṇatve ca samāna ity ata āha ---",
    "GSP29nysvbh1u:3399": " NyS_3,1.62: gandharasarūpasparśaśabdānāṃ sparśaparyantāḥ pṛthivyāḥ //",
    "GSP29nysvbh1u:3400": " NyS_3,1.63: aptejovāyūnāṃ pūrvaṃ pūrvam apohyākāśasyottaraḥ //",
    "GSP29nysvbh1u:3401": " sparśaparyantānām iti vibhaktivipariṇāmaḥ/",
    "GSP29nysvbh1u:3402": " ākāśasyottaraḥ śabdaḥ sparśaparyantebhya iti/",
    "GSP29nysvbh1u:3403": " % iti/] p.796",
    "GSP29nysvbh1u:3404": " kathaṃ tarhi tarabnirdeśaḥ?",
    "GSP29nysvbh1u:3405": " svatantraviniyogasāmarthyāt/",
    "GSP29nysvbh1u:3406": " tenottaraśabdasya parārthābhidhānaṃ vijñāyate/",
    "GSP29nysvbh1u:3407": " uddeśasūtre hi sparśaparyantebhyaḥ paraḥ śabda iti/",
    "GSP29nysvbh1u:3408": " tantraṃ vā sparśasya vivakṣitatvāt --- sparśaparyanteṣu niyukteṣu yo 'nyas taduttaraḥ śabda iti//62-63//",
    "GSP29nysvbh1u:3409": " NyS_3,1.64: na sarvaguṇānupalabdheḥ //",
    "GSP29nysvbh1u:3410": " nāyaṃ guṇaniyogaḥ sādhuḥ/",
    "GSP29nysvbh1u:3411": " kasmāt? yasya bhūtasya ye guṇā na te tadātmakenendriyeṇa sarve upalabhyante/",
    "GSP29nysvbh1u:3412": " pārthivena hi ghrāṇena sparśaparyantā na gṛhyante gandha eva eko gṛhyate evaṃ śeṣeṣv apīti//64//",
    "GSP29nysvbh1u:3413": " kathaṃ tarhīme guṇā viniyoktavyā iti?",
    "GSP29nysvbh1u:3414": " NyS_3,1.65: ekaikaśyenottarottaraguṇasadbhāvād uttarottarāṇāṃ tadanupalabdhiḥ //",
    "GSP29nysvbh1u:3415": " gandhādīnām ekaiko yathākramaṃ pṛthivyādīnām ekaikasya guṇaḥ,",
    "GSP29nysvbh1u:3416": " ataḥ ``tadanupalabdhiḥ'' teṣāṃ tayoḥ tasya cānupalabdhiḥ ---",
    "GSP29nysvbh1u:3417": " % teṣāṃ tayoḥ tasya cānupalabdhiḥ ---] p.798",
    "GSP29nysvbh1u:3418": " ghrāṇena rasarūpasparśānāṃ rasanena rūpasparśayoḥ cakṣuṣā sparśasyeti/",
    "GSP29nysvbh1u:3419": " kathaṃ tarhy anekaguṇāni bhūtāni gṛhyanta iti?",
    "GSP29nysvbh1u:3420": " saṃsargāc cānekaguṇagrahaṇam/",
    "GSP29nysvbh1u:3421": " abādisaṃsargāc ca pṛthivyāṃ rasādayo gṛhyante evaṃ śeṣeṣv apīti//65//",
    "GSP29nysvbh1u:3422": " niyamas tarhi na prāpnoti saṃsargasyāniyamāt caturguṇā pṛthivī triguṇā āpo dviguṇaṃ teja ekaguṇo vāyur iti/",
    "GSP29nysvbh1u:3423": " niyamaś copapadyate/ katham?",
    "GSP29nysvbh1u:3424": " NyS_3,1.66: viṣṭaṃ hy aparaṃ pareṇa //",
    "GSP29nysvbh1u:3425": " pṛthivyādīnāṃ pūrvapūrvam uttareṇottareṇa viṣṭam ataḥ saṃsarganiyama iti/",
    "GSP29nysvbh1u:3426": " tac caitad bhūtasṛṣṭau veditavyaṃ naitarhīti//66//",
    "GSP29nysvbh1u:3427": " NyS_3,1.67: na pārthivāpyayoḥ pratyakṣatvāt //",
    "GSP29nysvbh1u:3428": " neti trisūtrīṃ pratyācaṣṭe/",
    "GSP29nysvbh1u:3429": " kasmāt? pārthivasya dravyasyāpy asya ca pratyakṣaṭvāt/",
    "GSP29nysvbh1u:3430": " mahatvānekadravyatvād rūpāc copalabdhir iti taijasam eva dravyaṃ pratyakṣaṃ syāt na pārthivam āpyaṃ vā rūpābhāvāt/",
    "GSP29nysvbh1u:3431": " taijasavat tu pārthivāpyayoḥ pratyakṣatvāt na saṃsargād anekaguṇagrahaṇaṃ bhūtānām iti/",
    "GSP29nysvbh1u:3432": " bhūtāntararūpakṛtaṃ ca pārthivāpyayoḥ pratyakṣatvaṃ bruvataḥ pratyakṣo vāyuḥ prasajyate niyame vā kāraṇam ucyatām iti/",
    "GSP29nysvbh1u:3433": " rasayor vā pārthivāpyayoḥ pratyakṣatvāt --- pārthivo rasaḥ ṣaḍvidhaḥ,",
    "GSP29nysvbh1u:3434": " āpyo madhura eva;",
    "GSP29nysvbh1u:3435": " na caitat saṃsargād bhavtitum arhati/",
    "GSP29nysvbh1u:3436": " rūpayor vā pārthivāpyayoḥ pratyakṣatvāt taijasarūpānugṛhītayoḥ,",
    "GSP29nysvbh1u:3437": " saṃsarge hi vyañjakam eva rūpaṃ na vyaṅgyam astīti/",
    "GSP29nysvbh1u:3438": " ekānekavidhatve ca pārthivāpyayoḥ pratyakṣatvād rūpayoḥ/",
    "GSP29nysvbh1u:3439": " pārthivaṃ haritalohitapītādyanekavidhaṃ rūpam,",
    "GSP29nysvbh1u:3440": " āpyaṃ tu śuklam aprakāśakam,",
    "GSP29nysvbh1u:3441": " na caitad ekaguṇānāṃ saṃsarge saty upapadyata iti/",
    "GSP29nysvbh1u:3442": " udāharaṇamātraṃ caitat,",
    "GSP29nysvbh1u:3443": " ataḥ paraṃ prapañcaḥ /",
    "GSP29nysvbh1u:3444": " sparśayor vā pārthivataijasayoḥ pratyakṣatvāt/",
    "GSP29nysvbh1u:3445": " pārthivo 'nuṣnāśītaḥ sparśaḥ,",
    "GSP29nysvbh1u:3446": " uṣṇas taijasaḥ pratyakṣaḥ,",
    "GSP29nysvbh1u:3447": " na caitad ekaguṇānām anuṣṇāśītasparśena vāyunā saṃsargeṇopapadyata iti/",
    "GSP29nysvbh1u:3448": " atha vā pārthivāpyayor dravyayor vyvasthitaguṇayoḥ pratyakṣatvāt/",
    "GSP29nysvbh1u:3449": " caturguṇaṃ pārthivaṃ dravyaṃ triguṇam āpyaṃ pratyakṣam,",
    "GSP29nysvbh1u:3450": " tena tatkāraṇam anumīyate tathābhūtam iti/",
    "GSP29nysvbh1u:3451": " tasya kāryaṃ liṅgaṃ kāraṇabhāvād dhi kāryabhāva iti/",
    "GSP29nysvbh1u:3452": " evaṃ taijasavāyavyayor dravyayoḥ pratyakṣatvād guṇavyavasthāyāḥ tatkāraṇe dravye vyavasthānumānam iti/",
    "GSP29nysvbh1u:3453": " dṛṣṭaś ca vivekaḥ pārthivāpyayoḥ pratyakṣatvāt/",
    "GSP29nysvbh1u:3454": " pārthivaṃ dravyam abādibhir viyuktaṃ pratyakṣato gṛhyate,",
    "GSP29nysvbh1u:3455": " % gṛhyate,] p.802",
    "GSP29nysvbh1u:3456": " āpyaṃ ca parābhyām,",
    "GSP29nysvbh1u:3457": " taijasaṃ ca vāyunā,",
    "GSP29nysvbh1u:3458": " na caikaikaguṇaṃ gṛhyata iti/",
    "GSP29nysvbh1u:3459": " niranumānaṃ tu ``viṣṭaṃ hy aparaṃ pareṇa'' ity etad iti/",
    "GSP29nysvbh1u:3460": " nātra liṅgam anumāpakaṃ gṛhyata iti yenaitad evaṃ pratipadyemahi/",
    "GSP29nysvbh1u:3461": " yac coktaṃ viṣṭaṃ hy aparaṃ pareṇeti bhūtasṛṣṭau veditavyaṃ na sāmpratam iti niyamakāraṇābhāvād ayuktam/",
    "GSP29nysvbh1u:3462": " dṛṣṭaṃ ca sāmpratam aparaṃ pareṇa viṣṭam iti,",
    "GSP29nysvbh1u:3463": " vāyunā ca viṣṭaṃ teja iti/",
    "GSP29nysvbh1u:3464": " viṣṭatvaṃ saṃyogaḥ,",
    "GSP29nysvbh1u:3465": " sa ca dvayoḥ samānaḥ,",
    "GSP29nysvbh1u:3466": " vāyunā ca viṣṭatvāt sparśavat tejo na tu tejasā viṣṭatvād rūpavān vāyur iti niyamakāraṇaṃ nāstīti/",
    "GSP29nysvbh1u:3467": " dṛṣṭaṃ ca taijasena sparśena vāyavyasya sparśasyābhibhavād agrahaṇam iti,",
    "GSP29nysvbh1u:3468": " na ca tenaiva tasyābhibhava iti//67//",
    "GSP29nysvbh1u:3469": " tad evaṃ nyāyaviruddhaṃ pravādaṃ pratiṣidhya ``na sarvaguṇānupalabdher'' iti coditaṃ samādhīyate ---",
    "GSP29nysvbh1u:3470": " NyS_3,1.68: pūrvapūrvaguṇotkarṣāt tat tat pradhānam //",
    "GSP29nysvbh1u:3471": " tasmān na sarvaguṇopalabdhiḥ,",
    "GSP29nysvbh1u:3472": " ghrāṇādīnāṃ pūrvaṃ pūrvaṃ gandhāder guṇasyotkarṣāt tat tat pradhānam/",
    "GSP29nysvbh1u:3473": " kā pradhānatā?",
    "GSP29nysvbh1u:3474": " viṣayagrāhakatvam/",
    "GSP29nysvbh1u:3475": " ko guṇotkarṣaḥ?",
    "GSP29nysvbh1u:3476": " abhivyaktau samarthatvam/",
    "GSP29nysvbh1u:3477": " yathā bāhyānāṃ pārthivāpyataijasānāṃ dravyāṇāṃ caturguṇatriguṇadviguṇānāṃ na sarvaguṇavyañjakatvaṃ gandharasarūpotkarṣāt tu yathākramaṃ gandharasarūpavyañjakatvam,",
    "GSP29nysvbh1u:3478": " % bāhyānāṃ ...] p.803",
    "GSP29nysvbh1u:3479": " evaṃ ghrāṇa rasanacakṣuṣā.ṃ caturguṇatriguṇadviguṇānāṃ na sarvaguṇagrāhakatvam,",
    "GSP29nysvbh1u:3480": " gandharasarūpotkarṣāt tu yathākramaṃ gandharasarūpagrāhakatvam/",
    "GSP29nysvbh1u:3481": " tasmād ghrāṇādibhir na sarveṣāṃ guṇānām upalabdhir iti/",
    "GSP29nysvbh1u:3482": " yas tu pratijānīte gandhaguṇatvād ghrāṇaṃ gandhasya grāhakam evaṃ rasanādiṣv apīti,",
    "GSP29nysvbh1u:3483": " tasya yathāguṇayogaṃ ghrāṇādibhir guṇagrahaṇaṃ prasajyata iti//68//",
    "GSP29nysvbh1u:3484": " kiṃkṛtaṃ punar vyavasthānam --- kiñcit pārthivam indriyaṃ na sarvāṇi,",
    "GSP29nysvbh1u:3485": " kānicid āpyataijasavāyavyāni indriyāṇi na sarvāṇīti?",
    "GSP29nysvbh1u:3486": " NyS_3,1.69: tadvyavasthānaṃ tu bhūyastvāt //",
    "GSP29nysvbh1u:3487": " arthanirvṛttisamarthasya pravibhaktasya dravyasya saṃsargaḥ puruṣasaṃskārakārito bhūyastvam/",
    "GSP29nysvbh1u:3488": " dṛṣṭo hi prakarṣe bhūyastvaśabdaḥ,",
    "GSP29nysvbh1u:3489": " yathā prakṛṣṭo viṣayo bhūyān ity ucyate/",
    "GSP29nysvbh1u:3490": " yathā pṛthagarthakriyāsamarthāni puruṣasaṃskāravaśād viṣauṣadhimaṇiprabhṛtīni dravyāṇi nirvartyante,",
    "GSP29nysvbh1u:3491": " na sarvaṃ sarvārtham;",
    "GSP29nysvbh1u:3492": " evaṃ pṛthagviṣayagrahaṇasamarthāni ghrāṇādīni nirvartyante na sarvaviṣayagrahaṇasamarthānīti//69//",
    "GSP29nysvbh1u:3493": " svaguṇān nopalabhanta indriyāṇi/",
    "GSP29nysvbh1u:3494": " kasmād iti cet?",
    "GSP29nysvbh1u:3495": " NyS_3,1.70: saguṇānām indriyabhāvāt //",
    "GSP29nysvbh1u:3496": " svān gandhādīn nopalabhante ghrāṇādīni/",
    "GSP29nysvbh1u:3497": " kena kāraṇeneti cet?",
    "GSP29nysvbh1u:3498": " svaguṇaiḥ saha ghrāṇādīnām indriyabhāvāt/",
    "GSP29nysvbh1u:3499": " ghrāṇaṃ svena gandhena samānārthakāriṇā saha bāhyaṃ gandhaṃ gṛhṇāti tasya svagandhagrahaṇaṃ sahakārivaikalyān na bhavati,",
    "GSP29nysvbh1u:3500": " evaṃ śeṣāṇām api//70//",
    "GSP29nysvbh1u:3501": " yadi punar gandhaḥ sahakārī ca syād ghrāṇasya grāhyaś cety ata āha ---",
    "GSP29nysvbh1u:3502": " NyS_3,1.71: tenaiva tasyāgrahaṇāc ca //",
    "GSP29nysvbh1u:3503": " na guṇopalabdhir indriyāṇām/",
    "GSP29nysvbh1u:3504": " yo brūte --- yathā bāhyaṃ dravyaṃ cakṣuṣā (corr.; cakṣaṣā, ed.)",
    "GSP29nysvbh1u:3505": " gṛhyate tathā tenaiva cakṣuṣā tad eva cakṣur gṛhyatām iti,",
    "GSP29nysvbh1u:3506": " tādṛṅ idam; tulyo hy ubhayatra pratipattihetvabhāva iti//71//",
    "GSP29nysvbh1u:3507": " NyS_3,1.72: na śabdaguṇopalabdheḥ //",
    "GSP29nysvbh1u:3508": " svaguṇān nopalabhanta indriyāṇīti etan na bhavati/",
    "GSP29nysvbh1u:3509": " upalabhyate hi svaguṇaḥ śabdaḥ śrotreṇeti//72//",
    "GSP29nysvbh1u:3510": " NyS_3,1.73: tadupalabdhir itaretaradravyaguṇavaidharmyāt //",
    "GSP29nysvbh1u:3511": " na śabdena guṇena saguṇam ākāśam indriyaṃ bhavati/",
    "GSP29nysvbh1u:3512": " na śabdaḥ śabdasya vyañjakaḥ,",
    "GSP29nysvbh1u:3513": " na ca ghrāṇādīnāṃ svaguṇagrahaṇaṃ pratyakṣam,",
    "GSP29nysvbh1u:3514": " nāpy anumīyate/",
    "GSP29nysvbh1u:3515": " anumīyate tu śrotreṇākāśena śabdasya grahaṇam,",
    "GSP29nysvbh1u:3516": " śabdaguṇatvaṃ ca ākāśasyeti/",
    "GSP29nysvbh1u:3517": " pariśeṣaś cānumānaṃ veditavyam/",
    "GSP29nysvbh1u:3518": " ātmā tāvat śrotā na karaṇam,",
    "GSP29nysvbh1u:3519": " manasaḥ śrotratve badhiratvābhāvaḥ,",
    "GSP29nysvbh1u:3520": " pṛthivyādīnāṃ ghrāṇādibhāve sāmarthyam,",
    "GSP29nysvbh1u:3521": " śrotrabhāve cāsāmarthyam/",
    "GSP29nysvbh1u:3522": " % sāmarthyam,",
    "GSP29nysvbh1u:3523": " śrotrabhāve cāsāmarthyam/] p.808",
    "GSP29nysvbh1u:3524": " asti cedaṃ śrotram ākāśaṃ ca śiṣyate,",
    "GSP29nysvbh1u:3525": " pariśeṣād ākāśaṃ śrotram iti//73//",
    "GSP29nysvbh1u:3526": " iti śrīvātsyāyanīye nyāyabhāṣye tṛtīyādhyāyasyādyam āhnikam//",
    "GSP29nysvbh1u:3527": " atha tṛtīyādhyāyāsya dvitīyam āhnikam",
    "GSP29nysvbh1u:3528": " parīkṣitānīndriyāṇy arthāś ca,",
    "GSP29nysvbh1u:3529": " buddher idānīṃ parīkṣākramaḥ,",
    "GSP29nysvbh1u:3530": " sā kim anityā nityā veti/",
    "GSP29nysvbh1u:3531": " kutaḥ saṃśayaḥ?",
    "GSP29nysvbh1u:3532": " NyS_3,2.1: karmākāśasādharmyāt saṃśayaḥ //",
    "GSP29nysvbh1u:3533": " asparśavattvaṃ tābhyāṃ samāno dharma upalabhyate buddhau,",
    "GSP29nysvbh1u:3534": " viśeṣaś copajanāpāyadharmavattvam,",
    "GSP29nysvbh1u:3535": " viparyayaś ca yathāsvam anityanityayos tasyāṃ buddau nopalabhyate,",
    "GSP29nysvbh1u:3536": " tena saṃśaya iti//1//",
    "GSP29nysvbh1u:3537": " anupapannarūpaḥ khalv ayaṃ saṃśayaḥ/",
    "GSP29nysvbh1u:3538": " sarvaśarīriṇāṃ hi pratyātmavedanīyā anityā buddhiḥ sukhādivat/",
    "GSP29nysvbh1u:3539": " % sukādivat] p.810",
    "GSP29nysvbh1u:3540": " bhavati ca saṃvittiḥ --- jñāsyāmi jānāmi ajñāsiṣam iti/",
    "GSP29nysvbh1u:3541": " na copajanāpāyāv antareṇa traikālyavyāktiḥ,",
    "GSP29nysvbh1u:3542": " tataś ca traikālyavyakter anityā buddhir ity etat śiddham/",
    "GSP29nysvbh1u:3543": " pramāṇasiddhaṃ cedaṃ śāstare 'py uktam --- `indriyārthasannikarṣotpannam',",
    "GSP29nysvbh1u:3544": " `yugapaj jñānānutpattir manaso liṅgam ityevamādi/",
    "GSP29nysvbh1u:3545": " tasmāt saṃśayaprakriyānupapattir iti/",
    "GSP29nysvbh1u:3546": " dṛṣṭipravādopālambhārthan tu prakaraṇam/",
    "GSP29nysvbh1u:3547": " evaṃ hi paśyantaḥ pravadanti sāṅkhyāḥ --- puruṣasyāntaḥkaraṇabhūtā nityā buddhir iti/",
    "GSP29nysvbh1u:3548": " sādhanaṃ ca pracakṣate ---",
    "GSP29nysvbh1u:3549": " NyS_3,2.2: viṣayapratyabhijñānāt //",
    "GSP29nysvbh1u:3550": " kiṃ punar idaṃ pratyabhijñānam?",
    "GSP29nysvbh1u:3551": " yaṃ pūrvam ajñāsiṣam arthaṃ tam imaṃ jānāmīti jñānyoḥ samāne 'rthe pratisandhijñānaṃ pratyabhijñānam,",
    "GSP29nysvbh1u:3552": " etac cāvasthitāyā buddher upapannam/",
    "GSP29nysvbh1u:3553": " nānātve tu buddhibhedeṣūtpannāpavargiṣu pratyabhijñānānupapattiḥ nānyajñātam anyaḥ pratyabhijānātīti//2//",
    "GSP29nysvbh1u:3554": " NyS_3,2.3: sādhyasamatvād ahetuḥ //",
    "GSP29nysvbh1u:3555": " yathā khalu nityatvaṃ buddheḥ sādhyam evaṃ pratyabhijñānam apīti/",
    "GSP29nysvbh1u:3556": " kiṃ kāraṇam?",
    "GSP29nysvbh1u:3557": " cetanadharmasya karaṇe 'nupapattiḥ/",
    "GSP29nysvbh1u:3558": " puruṣadharmaḥ khalv ayaṃ jñānaṃ darśanam upalabdhir bodhaḥ pratyayaḥ adhyavasāya iti/",
    "GSP29nysvbh1u:3559": " % adhyavasāya iti] p.812",
    "GSP29nysvbh1u:3560": " cetano hi pūrvajñātam arthaṃ pratyabhijānāti,",
    "GSP29nysvbh1u:3561": " tasyaitasmād dhetor nityatvaṃ yuktam iti/",
    "GSP29nysvbh1u:3562": " karaṇacaitanyābhyupagame tu cetanasvarūpaṃ vacanīyaṃ nānirdiṣṭasvarūpam ātmāntaraṃ śakyam astīti pratipattum/",
    "GSP29nysvbh1u:3563": " jñānaṃ ced buddher antaḥkaraṇasyābhyupagamyate cetanasyedānīṃ kiṃ svarūpaṃ ko dharmaḥ kiṃ tattvam?",
    "GSP29nysvbh1u:3564": " jñānena ca buddhau vartamānenāyaṃ cetanaḥ kiṃ karotīti?",
    "GSP29nysvbh1u:3565": " cetayate iti cet na,",
    "GSP29nysvbh1u:3566": " jñānād arthāntaravacanam --- puruṣaś cetayate buddhir jānātīti nedaṃ jñānād arthāntaram ucyate,",
    "GSP29nysvbh1u:3567": " cetayate jānīte buddhyate paśyati upalabhate ity eko 'yam artha iti/",
    "GSP29nysvbh1u:3568": " buddhir jñpayatīti cet addhā --- jānīte puruṣo buddhir jñāpayatīti satyam etat/",
    "GSP29nysvbh1u:3569": " evaṃ cābhyupagame jñānaṃ puruṣasyeti siddhaṃ bhavati na buddher antaḥkaraṇasyeti/ %813",
    "GSP29nysvbh1u:3570": " pratipuruṣaṃ ca śabdāntaravyavasthāpratijñāne pratiṣedhahetuvacanam/",
    "GSP29nysvbh1u:3571": " yaś ca pratijānīte --- kaścit puruṣaś cetayate,",
    "GSP29nysvbh1u:3572": " kaścid buddhyate,",
    "GSP29nysvbh1u:3573": " kaścid upalabhate,",
    "GSP29nysvbh1u:3574": " kaścit paśyatīti;",
    "GSP29nysvbh1u:3575": " puruṣāntarāṇi khalv imāni cetano boddhopalabdhā draṣṭeti naikasyaite dharmā iti atra kaḥ pratiṣedhahetur iti?",
    "GSP29nysvbh1u:3576": " arthasyābheda iti cet samānam/",
    "GSP29nysvbh1u:3577": " abhinnārthā ete śabdā iti tatra vyavasthānupapattir ity evaṃ cen manyase,",
    "GSP29nysvbh1u:3578": " samānaṃ bhavati --- puruṣaś cetayate buddhir jānīte ity atrāpy artho na bhidyate tatrobhayoś cetanatvād anyataralopa iti/",
    "GSP29nysvbh1u:3579": " yadi punar budhyate 'nayeti bodhanaṃ buddhiḥ mana evocyate tac ca nityam,",
    "GSP29nysvbh1u:3580": " % evocyate tac ca nityam,] p.814",
    "GSP29nysvbh1u:3581": " astv etad evam,",
    "GSP29nysvbh1u:3582": " na tu manaso viṣayapratyabhijñānān nityatvam/",
    "GSP29nysvbh1u:3583": " dṛṣṭaṃ hi karaṇabhede jñātur ekatvāt pratyabhijñānaṃ `savyadṛṣṭasyetareṇa pratyabhijñānād' iti/",
    "GSP29nysvbh1u:3584": " cakṣurvat pradīpavac ca;",
    "GSP29nysvbh1u:3585": " pradīpāntaradṛṣṭasya pradīpāntareṇa pratyabhijñānam iti/",
    "GSP29nysvbh1u:3586": " tasmāj jñātur ayaṃ nityatve hetur iti//3//",
    "GSP29nysvbh1u:3587": " yac ca manyate buddher avasthitāyā yathāviṣayaṃ vṛttayo jñānāni niścaranti vṛttiś ca vṛttimato nānyeti, tac ca ---",
    "GSP29nysvbh1u:3588": " NyS_3,2.4: na, yugapad agrahaṇāt //",
    "GSP29nysvbh1u:3589": " vṛttivṛttimator ananyatve vṛttimato 'vasthānād vṛttīnām avasthānam iti yānīmāni viṣayagrahaṇāni tāny avatiṣṭanta iti yugapad viṣayāṇāṃ grahaṇaṃ prasajyata iti//4//",
    "GSP29nysvbh1u:3590": " NyS_3,2.5: apratyabhijñāne ca vināśaprasaṅgaḥ //",
    "GSP29nysvbh1u:3591": " atīte ca pratyabhijñāne vṛttimān apy atīta ity antaḥkaraṇasya vināśaḥ prasajyate,",
    "GSP29nysvbh1u:3592": " viparyaye ca nānātvam iti//5//",
    "GSP29nysvbh1u:3593": " avibhu caikaṃ manaḥ paryāyeṇendriyaiḥ saṃyujyata iti ---",
    "GSP29nysvbh1u:3594": " NyS_3,2.6: kramavṛttitvād ayugapad grahaṇam //",
    "GSP29nysvbh1u:3595": " indriyārthānām,",
    "GSP29nysvbh1u:3596": " vṛttivṛttimator nānātvam iti/",
    "GSP29nysvbh1u:3597": " NyS_3,2.7: apratyabhijñānaṃ ca viṣayāntaravyāsaṅgāt //",
    "GSP29nysvbh1u:3598": " apratyabhijñānam anupalabdhiḥ/",
    "GSP29nysvbh1u:3599": " anupalabdhiś ca kasyācid arthasya viṣayāntaravyāsakte manasy upapadyate vṛttivṛttimator nānātvāt,",
    "GSP29nysvbh1u:3600": " ekatve hi anarthako vyāsaṅga iti//7//",
    "GSP29nysvbh1u:3601": " vibhutve cāntaḥkaraṇasya paryāyeṇendriyaiḥ saṃyogaḥ ---",
    "GSP29nysvbh1u:3602": " NyS_3,2.8: na, gatyabhāvāt //",
    "GSP29nysvbh1u:3603": " prāptānīndriyāṇy antaḥkaraṇeneti prāptyarthasya gamanasyābhāvaḥ/",
    "GSP29nysvbh1u:3604": " tatra kramavṛttitvābhāvād ayugapad grahaṇānupapattir iti/",
    "GSP29nysvbh1u:3605": " gatyabhāvāc ca pratiṣiddhaṃ vibhuno 'ntaḥkaraṇasyāyugapadgrahaṇaṃ na liṅgāntareṇānumīyate iti/",
    "GSP29nysvbh1u:3606": " yathā cakṣuṣo gatiḥ pratiṣiddhā sannikṛṣṭaviprakṛṣṭayos tulyakālagrahaṇāt pāṇicandramasor vyavadhānena pratīghāte so'numīyata iti so 'yaṃ nāntaḥ karaṇe vivādo na tasya nityatve/",
    "GSP29nysvbh1u:3607": " % karaṇe vivādo na tasya nityatve] p.819",
    "GSP29nysvbh1u:3608": " siddhaṃ hi mano 'ntaḥkaraṇaṃ nityaṃ ceti/",
    "GSP29nysvbh1u:3609": " kva tarhi vivādaḥ?",
    "GSP29nysvbh1u:3610": " tasya vibhutve,",
    "GSP29nysvbh1u:3611": " tac ca pramāṇato 'nupalabdheḥ pratiṣiddham iti/",
    "GSP29nysvbh1u:3612": " ekaṃ cāntaḥkaraṇaṃ nānā caitā jñānātmakā vṛttayaḥ,",
    "GSP29nysvbh1u:3613": " cakṣurvijñānaṃ ghrāṇavijñānaṃ rūpavijñānaṃ gandhavijñānam/",
    "GSP29nysvbh1u:3614": " etac ca vṛttivṛttimator ekatve 'nupapannam iti/",
    "GSP29nysvbh1u:3615": " puruṣo jānīte nāntaḥkaraṇam iti/",
    "GSP29nysvbh1u:3616": " etena viṣayāntaravyāsaṅgaḥ pratyuktaḥ/",
    "GSP29nysvbh1u:3617": " viṣayāntaragrahaṇalakṣaṇo viṣayāntaravyāsaṅgaḥ puruṣasya nāntaḥkaraṇasyeti,",
    "GSP29nysvbh1u:3618": " kenacid indriyeṇa sannidhiḥ kenacid asannidhir ity ayaṃ tu vyāsaṅgo 'nujñāyate manasa iti//8//",
    "GSP29nysvbh1u:3619": " ekam antaḥkaraṇaṃ nānā vṛttaya iti/",
    "GSP29nysvbh1u:3620": " saty abhede vṛtter idam ucyate ---",
    "GSP29nysvbh1u:3621": " NyS_3,2.9: sphaṭikānyatvābhimānavat tadanyatvābhimānaḥ //",
    "GSP29nysvbh1u:3622": " tasyāṃ vṛttau nānātvābhimānaḥ,",
    "GSP29nysvbh1u:3623": " yathā dravyāntaropahite sphaṭike anyatvābhimāno nīlo lohita iti;",
    "GSP29nysvbh1u:3624": " evaṃ viṣayāntaropadhānād iti/",
    "GSP29nysvbh1u:3625": " na hetvabhāvāt/",
    "GSP29nysvbh1u:3626": " sphaṭikānyatvābhimānavad ayaṃ jñāneṣu nānātvābhimāno gauṇo na punar gandhādyanyatvābhimānavad iti hetur nāsti hetvabhāvād anupapanna iti/",
    "GSP29nysvbh1u:3627": " samāno hetvabhāva iti cet na jñānānāṃ krameṇopajanāpāyadarśanāt --- krameṇa hīndriyārtheṣu jñānāny upajāyante cāpayanti ceti dṛśyate/",
    "GSP29nysvbh1u:3628": " % cāpayanti ceti dṛśyate/] p.822",
    "GSP29nysvbh1u:3629": " tasmād gandhādyanyatvābhimānavad ayaṃ jñāneṣu nānātvābhimāna iti//9//",
    "GSP29nysvbh1u:3630": " sphaṭikānyatvābhimānavad ity etad amṛṣyamāṇaḥ kṣaṇikavādy āha ---",
    "GSP29nysvbh1u:3631": " NyS_3,2.10: sphaṭike 'py aparāparotpatteḥ kṣaṇikatvād vyaktīnām ahetuḥ //",
    "GSP29nysvbh1u:3632": " sphaṭikasyābhedenāvasthitasyopadhānabhedān nānātvābhimāna ity ayam avidyamānahetukaḥ pakṣaḥ/",
    "GSP29nysvbh1u:3633": " kasmāt? sphaṭike 'py aparāparotpatteḥ/",
    "GSP29nysvbh1u:3634": " sphaṭike 'pi anyā vyaktaya utpadyante anyā nirudhyanta iti/",
    "GSP29nysvbh1u:3635": " katham? kṣaṇikatvād vyaktīnām/",
    "GSP29nysvbh1u:3636": " kṣaṇaś cālpīyān kālaḥ kṣaṇasthitikāḥ kṣaṇikāḥ/",
    "GSP29nysvbh1u:3637": " kathaṃ punar gamyate kṣaṇikā vyaktaya iti?",
    "GSP29nysvbh1u:3638": " upacayāpacayaprabandhadarśanāc charīrādiṣu/",
    "GSP29nysvbh1u:3639": " paktinirvṛttasyāhārarasasya śarīre rudhirādibhāvenopacayo 'pacayaś ca prabandhena pravarttate/",
    "GSP29nysvbh1u:3640": " upacayād vyaktīnām utpādaḥ,",
    "GSP29nysvbh1u:3641": " apacayād vyaktinirodhaḥ/",
    "GSP29nysvbh1u:3642": " evaṃ ca saty avayavapariṇāmabhedena vṛddhiḥ śarīrasya kālāntare gṛhyate iti so 'yaṃ vyaktiviśeṣadharmo vyaktimātre veditavya iti//10//",
    "GSP29nysvbh1u:3643": " NyS_3,2.11: niyamahetvabhāvād yathādarśanam abhyanujñā //",
    "GSP29nysvbh1u:3644": " sarvāsu vyaktiṣu upacayāpacayaprabandhaḥ śarīravad iti nāyaṃ niyamaḥ/",
    "GSP29nysvbh1u:3645": " kasmāt? hetvabhāvāt/",
    "GSP29nysvbh1u:3646": " nātra pratyakṣam anumānaṃ vā pratipādakam astīti/",
    "GSP29nysvbh1u:3647": " tasmād yathādarśanam abhyanujñā/",
    "GSP29nysvbh1u:3648": " yatra yatropacayāpacayaprabandho dṛśyate,",
    "GSP29nysvbh1u:3649": " tatra tatra vyaktīnām aparāparotpattir upacayāpacayaprabandhadarśanenābhyanujñāyate,",
    "GSP29nysvbh1u:3650": " % r upacayāpacayaprabandhadarśanenābhyanujñāyate,] p.826",
    "GSP29nysvbh1u:3651": " yathā śarīrādiṣu/",
    "GSP29nysvbh1u:3652": " yatra yatra na dṛśyate tatra tatra pratyākhyāyate yathā grāvaprabhṛtiṣu/",
    "GSP29nysvbh1u:3653": " sphaṭike 'py upacayāpacayaprabandho na dṛśyate,",
    "GSP29nysvbh1u:3654": " tasmād ayuktaṃ sphaṭike 'py aparāprotpattir iti/",
    "GSP29nysvbh1u:3655": " yathā cārkasya kaṭukimnā sarvadravyāṇāṃ kaṭukimānām āpādayet tādṛg etad iti//11//",
    "GSP29nysvbh1u:3656": " yaś cāśeṣanirodhenāpūrvotpādaṃ niranvayaṃ dravyasantāne kṣaṇikatāṃ manyate tasyaitat ---",
    "GSP29nysvbh1u:3657": " NyS_3,2.12: notpattivināśakāraṇopalabdheḥ //",
    "GSP29nysvbh1u:3658": " utpattikāraṇaṃ tāvad upalabhyate avayavopacayo valmīkādīnām,",
    "GSP29nysvbh1u:3659": " vināśakāraṇaṃ copalabhyate ghaṭādīnām avayavavibhāgaḥ/",
    "GSP29nysvbh1u:3660": " % labhyate ghaṭādīnām avayavavibhāgaḥ/] p.827",
    "GSP29nysvbh1u:3661": " yasya tv anapacitāvayavaṃ nirudhyate anupacitāvayavaṃ cotpadyate tasyāśeṣanirodhe niranvaye vāpūrvotpāde na kāraṇam ubhayatrāpy upalabhyate",
    "GSP29nysvbh1u:3662": " NyS_3,2.13: kṣīravināśe kāraṇānupalabdhivad dadhyutpattivac ca tadupapattiḥ //",
    "GSP29nysvbh1u:3663": " yathānupalabhyamānaṃ kṣīravināśakāraṇaṃ dadhyutpattikāraṇaṃ cābhyanujñāyate tathā sphaṭike parāparāsu vyaktiṣu vināśakāraṇam utpādakāraṇaṃ cābhyanujñeyam",
    "GSP29nysvbh1u:3664": " NyS_3,2.14: liṅgato grahaṇān nānupalabdhiḥ //",
    "GSP29nysvbh1u:3665": " kṣīravināśaliṅgaṃ kṣīravināśakāraṇaṃ dadhyutpattiliṅgaṃ dadhyutpattikāraṇaṃ ca gṛhyate 'to nānupalabdhiḥ,",
    "GSP29nysvbh1u:3666": " viparyayas tu sphaṭikādiṣu dravyeṣu aparāparotpattau vyaktīnāṃ na liṅgam astīty anutpattir eveti//14//",
    "GSP29nysvbh1u:3667": " atra kaścit parihāram āha ---",
    "GSP29nysvbh1u:3668": " NyS_3,2.15: na payasaḥ pariṇāmaguṇāntaraprādurbhāvāt //",
    "GSP29nysvbh1u:3669": " payasaḥ pariṇāmo na vināśa ity eka āha/",
    "GSP29nysvbh1u:3670": " pariṇāmaś cāvasthitasya dravyasya pūrvadharmanivṛttau dharmāntarotpattir iti/",
    "GSP29nysvbh1u:3671": " guṇāntaraprādurbhāva ity apara āha/",
    "GSP29nysvbh1u:3672": " satā dravyasya pūrvaguṇanivṛttau guṇāntaram utpadyata iti/",
    "GSP29nysvbh1u:3673": " sa khalv ekapakṣībhāva iva//15//",
    "GSP29nysvbh1u:3674": " atra tu pratiṣedhaḥ ---",
    "GSP29nysvbh1u:3675": " NyS_3,2.16: vyūhāntarād dravyāntarotpattidarśanaṃ pūrvadravyanivṛtter anumānam //",
    "GSP29nysvbh1u:3676": " saṃmūrchanalakṣaṇād avayavavyūhād dravyāntare dadhni utpanne gṛhyamāṇe pūrvaṃ payodravyam avayavavibhāgebhyo nivṛttam ity anumīyate,",
    "GSP29nysvbh1u:3677": " yathā mṛdavayavānāṃ vyūhāntarād dravyāntare sthālyām utpannāyāṃ pūrvaṃ mṛtpiṇḍadravyaṃ mṛdavayavavibhāgebhyo nivarttate iti/",
    "GSP29nysvbh1u:3678": " mṛdvac cāvayavānvayaḥ payodadhnor nāśeṣanirodhe niranvayo dravyāntarotpādo ghaṭata iti//16//",
    "GSP29nysvbh1u:3679": " abhyanujñāya ca niṣkāraṇaṃ kṣīravināśaṃ dadhyutpādaṃ ca pratiṣedha ucyate ---",
    "GSP29nysvbh1u:3680": " NyS_3,2.17: kvacid vināśakāraṇānupalabdheḥ kvacic copalabdher anekāntaḥ //",
    "GSP29nysvbh1u:3681": " kṣīradadhivan niṣkāraṇau vināśotpādau sphaṭikavyaktīnām iti nāyam ekānta iti/",
    "GSP29nysvbh1u:3682": " kasmāt? hetvabhāvāt/",
    "GSP29nysvbh1u:3683": " nātra hetur asti akāraṇau vināśotpādau sphaṭikādivyaktīnāṃ kṣīradadhivat,",
    "GSP29nysvbh1u:3684": " na punar yathā vināśakāraṇabhāvāt kumbhasya vināśa utpattikāraṇabhāvāc cotpattiḥ evaṃ sphaṭikādivyaktīnāṃ vināśotpattikāraṇabhāvād vināśotpattibhāva",
    "GSP29nysvbh1u:3685": " niradhiṣṭhānaṃ ca dṛṣṭāntavacanam/",
    "GSP29nysvbh1u:3686": " gṛhyamāṇayor vināśotpādayoḥ sphaṭikādiṣu syād ayam āśrayavān dṛṣṭāntaḥ kṣīravināśakāraṇānupalabdhivad dadhyutpattivac ceti,",
    "GSP29nysvbh1u:3687": " tau tu na gṛhyete/",
    "GSP29nysvbh1u:3688": " tasmān niradhiṣṭhāno 'yaṃ dṛṣṭānta iti/",
    "GSP29nysvbh1u:3689": " abhyanujñāya ca sphaṭikasyotpādavināśau yo 'tra sādhakas tasyābhyanujñānād apratiṣedhaḥ/",
    "GSP29nysvbh1u:3690": " kumbhavan na niṣkāraṇau vināśotpādau sphaṭikādīnām ity anujñeyo 'yaṃ dṛṣṭāntaḥ pratiṣeddham aśakyatvāt/",
    "GSP29nysvbh1u:3691": " kṣīradadhivat tu niṣkāraṇau vināśotpādāv iti śakyo 'yaṃ pratiṣeddhuṃ kāraṇato vināśotpattidarśanāt/",
    "GSP29nysvbh1u:3692": " kṣīradadhnor vināśotpattī paśyatā tatkāraṇam anumeyaṃ kāryaliṅgaṃ hi kāraṇam iti//17//",
    "GSP29nysvbh1u:3693": " upapannam anityā buddhir iti/",
    "GSP29nysvbh1u:3694": " idaṃ tu cintyate kasyeyaṃ buddhir ātmeindriyamano 'rthānāṃ guṇa iti/",
    "GSP29nysvbh1u:3695": " prasiddho 'pi khalv ayam arthaḥ parīkaṣāśeṣaṃ pravarttayāmīti prakriyate/",
    "GSP29nysvbh1u:3696": " so 'yaṃ buddhau sannikarṣotpatteḥ saṃśayaḥ viśeṣasyāgrahaṇād iti/",
    "GSP29nysvbh1u:3697": " tatrāyaṃ viśeṣaḥ",
    "GSP29nysvbh1u:3698": " NyS_3,2.18: nendriyārthayos tadvināśe 'pi jñānāvasthānāt //",
    "GSP29nysvbh1u:3699": " nendriyāṇām vā guṇo jñānaṃ teṣāṃ vināśo 'pi jñānasya bhāvāt/",
    "GSP29nysvbh1u:3700": " bhavati khalv idam indriye 'rthe ca vinaṣṭe jñānam adrākṣam iti/",
    "GSP29nysvbh1u:3701": " na ca jñātari vinaṣthe jñānaṃ bhavitum arhati/",
    "GSP29nysvbh1u:3702": " anyat khalu vai tad indriyārthasannikarṣajaṃ jñānaṃ yad indriyārthavināśe na bhavati/",
    "GSP29nysvbh1u:3703": " % bhavati] p.851",
    "GSP29nysvbh1u:3704": " idam anyad ātmamanaḥsannikarṣajam,",
    "GSP29nysvbh1u:3705": " tasya yukto bhāva iti/",
    "GSP29nysvbh1u:3706": " smṛtiḥ khalv iyam adrākṣam iti pūrvadṛṣṭaviṣayā/",
    "GSP29nysvbh1u:3707": " na ca vijñātari naṣṭe pūrvopalabdheḥ smaraṇaṃ yuktam,",
    "GSP29nysvbh1u:3708": " na cānyadṛṣṭam anyaḥ smarati/",
    "GSP29nysvbh1u:3709": " na ca manasi jñātary abhyupagamyamāne śakyam indriyārthayor jñātṛtvaṃ pratipādayitum//18//",
    "GSP29nysvbh1u:3710": " āstu tarhi manoguṇā jñānam ---",
    "GSP29nysvbh1u:3711": " NyS_3,2.19: yugapaj jñeyānupalabdheś ca na manasaḥ //",
    "GSP29nysvbh1u:3712": " yugapaj jñeyānupalabdhir antaḥkaraṇasya liṅgam,",
    "GSP29nysvbh1u:3713": " tatra yugapaj jṇeyānupalabdhyā yad anumīyate antaḥkaraṇam,",
    "GSP29nysvbh1u:3714": " na tasya guṇo jñānam/",
    "GSP29nysvbh1u:3715": " kasya tarhi?",
    "GSP29nysvbh1u:3716": " jñasya vaśitvāt/",
    "GSP29nysvbh1u:3717": " vaśī jñātā vaśyaṃ karaṇam,",
    "GSP29nysvbh1u:3718": " jñānaguṇatve ca karaṇabhāvanivṛttiḥ/",
    "GSP29nysvbh1u:3719": " ghrāṇādisādhanasya ca jñātur gandhādijñānabhāvād anumīyate antaḥkaraṇasādhanasya sukhādijñānaṃ smṛtiś ceti/",
    "GSP29nysvbh1u:3720": " tatra yaj jñānaguṇaṃ manaḥ sa ātmā,",
    "GSP29nysvbh1u:3721": " yat tu sukhādyupalabdhisādhanam antaḥkaraṇaṃ manas tad iti saṃjñābhedamātraṃ nārthabheda iti/",
    "GSP29nysvbh1u:3722": " yugapaj jñeyopalabdheś ca yogina iti vā cārthaḥ/",
    "GSP29nysvbh1u:3723": " yogī khalu ṛddhau prādurbhūtāyāṃ vikaraṇadharmā nirmāya sendriyāṇi śarīrāntarāṇi teṣu yugapaj jñeyāny upalabhate/",
    "GSP29nysvbh1u:3724": " tac caitad vibhau jñātary upapadyate nāṇau manasīti/",
    "GSP29nysvbh1u:3725": " vibhutve vā manaso jñānasya nātmaguṇatvapratiṣedhaḥ/",
    "GSP29nysvbh1u:3726": " vibhu ca manastadantaḥkaraṇabhūtam iti tasya sarvendriyair yugapat saṃyogād yugapaj jñānāny utpadyerann iti//19//",
    "GSP29nysvbh1u:3727": " NyS_3,2.20: tadātmaguṇatve 'pi tulyam //",
    "GSP29nysvbh1u:3728": " vibhur ātmā sarvendriyaiḥ saṃyukta iti yugapaj jñānotpattiprasaṅga iti//20//",
    "GSP29nysvbh1u:3729": " NyS_3,2.21: indriyair manasaḥ sannikarṣābhāvāt tadanutpattiḥ //",
    "GSP29nysvbh1u:3730": " gandhādyupalabdher indriyārthasannikarṣavad indriyamanaḥsannikarṣo 'pi kāraṇam,",
    "GSP29nysvbh1u:3731": " tasya cāyaugapadyam aṇutvān manasaḥ/",
    "GSP29nysvbh1u:3732": " ayaugapadyād anutpattir yugapaj jñānānām ātmaguṇatve 'pīti//21//",
    "GSP29nysvbh1u:3733": " yadi punar ātmendriyārthasannikarṣamātrād gandhādijñānam utpadyeta?",
    "GSP29nysvbh1u:3734": " NyS_3,2.22: notpattikāraṇānapadeśāt //",
    "GSP29nysvbh1u:3735": " ātmendriyasannikarṣamātrād gandhādijñānam utpadyate iti,",
    "GSP29nysvbh1u:3736": " nātrotpattikāraṇam apadiśyate yenaitat pratipadyemahīti//22//",
    "GSP29nysvbh1u:3737": " NyS_3,2.23: vināśakāraṇānupalabdheś cāvasthāne tannityatvaprasaṅgaḥ //",
    "GSP29nysvbh1u:3738": " ``tadātmaguṇatve 'pi tulyam'' ity etad anena samuccīyate/",
    "GSP29nysvbh1u:3739": " dvividho hi guṇanāśahetuḥ,",
    "GSP29nysvbh1u:3740": " guṇānām āśrayābhāvo virodhī ca guṇaḥ/",
    "GSP29nysvbh1u:3741": " nityatvād ātmano 'nupapannaḥ pūrvaḥ,",
    "GSP29nysvbh1u:3742": " virodhī ca buddher guṇo na gṛhyate --- tasmād ātmaguṇatve sati buddher nityatvaprasaṅgaḥ//23//",
    "GSP29nysvbh1u:3743": " NyS_3,2.24: anityatvagrahād buddher buddhyantarād vināśaḥ śabdavat //",
    "GSP29nysvbh1u:3744": " anityā buddhir iti sarvaśarīriṇāṃ pratyātmavedanīyam etat/",
    "GSP29nysvbh1u:3745": " gṛhyate ca buddhisantānaḥ tatra buddher buddhyantaraṃ virodhī guṇa ity anumīyate yathā śabdasantāne śabdaḥ śabdāntaravirodhīti//24//",
    "GSP29nysvbh1u:3746": " asaṅkhyeyeṣu jñānakāriteṣu saṃskāreṣu smṛtihetuṣv ātmasamaveteṣv ātmamanasoś ca sannikarṣe",
    "GSP29nysvbh1u:3747": " samāne smṛtihetau sati na kāraṇasyāyaugapadyam astīti yugapat smṛtayaḥ prādurbhaveyuḥ",
    "GSP29nysvbh1u:3748": " yadi buddhir ātmaguṇaḥ syād iti /",
    "GSP29nysvbh1u:3749": " tatra kaścit sannikarṣasyāyaugapadyam upapādayiṣyann āha ---",
    "GSP29nysvbh1u:3750": " NyS_3,2.25: jñānasamavetātmapradeśasannikarṣān manasaḥ smṛtyutpatter na yugapadutpattiḥ //",
    "GSP29nysvbh1u:3751": " jñānasādhanaḥ saṃskāro jñānam ity ucyate jñānasaṃskṛtair ātmapradeśaiḥ paryāyeṇa manaḥ sannikṛṣyate/",
    "GSP29nysvbh1u:3752": " ātmamanaḥsannikarṣāt smṛtayo 'pi paryāyeṇa bhavantīti//25//",
    "GSP29nysvbh1u:3753": " NyS_3,2.26: nāntaḥśarīravṛttitvān manasaḥ //",
    "GSP29nysvbh1u:3754": " sadehasyātmano manasā saṃyogo vipacyamānakarmāśayasahito jīvanam iṣyate/",
    "GSP29nysvbh1u:3755": " tatrāsya prāk prāyaṇād antaḥśarīre vartamānasya manasaḥ śarīrād bahirjñānasaṃskṛtair ātmapradeśaiḥ saṃyogo nopapadyata iti//26//",
    "GSP29nysvbh1u:3756": " NyS_3,2.27: sādhyatvād ahetuḥ //",
    "GSP29nysvbh1u:3757": " vipacyamānakarmāśayamātraṃ jīvanam,",
    "GSP29nysvbh1u:3758": " evaṃ ca sati sādhyam antaḥśarīravṛttitvaṃ manasa iti//27//",
    "GSP29nysvbh1u:3759": " NyS_3,2.28: smarataḥ śarīradhāraṇopapatter apratiṣedhaḥ //",
    "GSP29nysvbh1u:3760": " susmūrṣayā khalv ayaṃ manaḥ praṇidadhānaś cirād api kaṃcid arthaṃ smarati,",
    "GSP29nysvbh1u:3761": " smarataś ca śarīradhāraṇaṃ dṛśyate/",
    "GSP29nysvbh1u:3762": " ātmamanaḥsannikarṣajaś ca prayatno dvividhaḥ --- dhārakaḥ prerakaś ca,",
    "GSP29nysvbh1u:3763": " niḥsṛte ca śarīrād bahir manāsi dhārakasya prayatnasyābhāvād gurutvāt patanaṃ syāt śarīrasya smarata iti//28//0",
    "GSP29nysvbh1u:3764": " NyS_3,2.29: na tadāśugatitvān manasaḥ //",
    "GSP29nysvbh1u:3765": " āśugati manaḥ tasya bahiḥśarīrātmapradeśena jñānasaṃskṛtena sannikarṣaḥ,",
    "GSP29nysvbh1u:3766": " pratyāgatasya ca prayatnotpādanam ubhayaṃ yujyata iti/",
    "GSP29nysvbh1u:3767": " utpādya vā dhārakaṃ prayatnaṃ śarīrān niḥsaraṇaṃ manasaḥ,",
    "GSP29nysvbh1u:3768": " atas tatropapannaṃ dhāraṇam iti//29//",
    "GSP29nysvbh1u:3769": " NyS_3,2.30: na smaraṇakālāniyamāt //",
    "GSP29nysvbh1u:3770": " kiñcit kṣipraṃ smaryate kiñcic cireṇa/",
    "GSP29nysvbh1u:3771": " yadā cireṇa,",
    "GSP29nysvbh1u:3772": " tadā susmūrṣayā manasi dhāryamāṇe cintāprabandhe sati kasyacid arthasya liṅgabhūtasya cintanam ārādhitaṃ smṛtihetur bhavati/",
    "GSP29nysvbh1u:3773": " tatraitac ciraniścarite manasi nopapadyata iti/",
    "GSP29nysvbh1u:3774": " śarīrasaṃyogānapekṣaś cātmamanaḥsaṃyogo na smṛtihetuḥ śarīrasya bhogāyatanatvāt/",
    "GSP29nysvbh1u:3775": " upabhogāyatanaṃ puruṣasya jñātuḥ śarīraṃ na tato niścaritasya manasa ātmasaṃyogamātraṃ jñānasukhādīnām utpattau kalpate,",
    "GSP29nysvbh1u:3776": " kḷptau vā śarīravaiyarthyam iti//30//",
    "GSP29nysvbh1u:3777": " NyS_3,2.31: ātmapreraṇayadṛcchājñatābhiś ca na saṃyogaviśeṣaḥ //",
    "GSP29nysvbh1u:3778": " ātmapreraṇena vā manaso bahiḥ śarīrāt saṃyogaviśeṣaḥ syāt,",
    "GSP29nysvbh1u:3779": " yadṛcchayā vā,",
    "GSP29nysvbh1u:3780": " ākasmikatayā jñatayā vā manasaḥ?",
    "GSP29nysvbh1u:3781": " sarvathā cānupapattiḥ/",
    "GSP29nysvbh1u:3782": " katham? smartavyatvāt,",
    "GSP29nysvbh1u:3783": " icchātaḥ smaraṇāj jñānāsambhavāc ca/",
    "GSP29nysvbh1u:3784": " yadi tāvad ātmā amuṣyārthasya smṛtihetuḥ saṃskāraḥ amuṣminn ātmadeśe samavetas tena manaḥ saṃyujyatām iti manaḥ prerayati tadā smṛta evāsāv artho bhavati na smartavyaḥ/",
    "GSP29nysvbh1u:3785": " na cātmapratyakṣa ātmapradeśaḥ saṃskāro vā,",
    "GSP29nysvbh1u:3786": " tatrānupapannātmapratyakṣeṇa saṃvittir iti/",
    "GSP29nysvbh1u:3787": " susmūrṣayā cāyaṃ manaḥ praṇidadhānaś cirād api kañcid arthaṃ smarati nākasmāt,",
    "GSP29nysvbh1u:3788": " jñatvaṃ ca manaso nāsti jñānapratiṣedhād iti//31//",
    "GSP29nysvbh1u:3789": " etac ca ---",
    "GSP29nysvbh1u:3790": " NyS_3,2.32: vyāsaktamanasaḥ pādavyathanena saṃyogaviśeṣeṇa samānam //",
    "GSP29nysvbh1u:3791": " yadā khalv ayaṃ vyāsaktamanāḥ kvacid deśe śarkarayā kaṇṭakena vā pādavyathanam āpnoti tadā ātmamanaḥ saṃyogaviśeṣa eṣitavyaḥ,",
    "GSP29nysvbh1u:3792": " dṛṣṭaṃ hi duḥkhaṃ duḥkhavedanaṃ ceti/",
    "GSP29nysvbh1u:3793": " tatrāyaṃ samānaḥ pratiṣedhaḥ/",
    "GSP29nysvbh1u:3794": " yadṛcchayā tu na viśeṣo nākasmikī kriyā nākasmikaḥ saṃyoga iti/",
    "GSP29nysvbh1u:3795": " karmādṛṣṭam upabhogārthaṃ kriyāhetur iti cet samānam/",
    "GSP29nysvbh1u:3796": " karmādṛṣṭaṃ puruṣasthaṃ puruṣopabhogārthaṃ manasi kriyāhetuḥ evaṃ duḥkhaṃ duḥkhasaṃvedanaṃ ca sidhyatīty evaṃ cen manyase,",
    "GSP29nysvbh1u:3797": " samānam --- smṛtihetāv api saṃyogaviśeṣo bhavitum arhati/",
    "GSP29nysvbh1u:3798": " tatra yad uktam ``ātmapreraṇayadṛcchājñatābhiś ca na saṃyogaviśeṣaḥ'' ity ayam apratiṣedha iti/",
    "GSP29nysvbh1u:3799": " pūrvas tu pratiṣedho ``nāntaḥśarīravṛttitvān manasa'' iti//32//",
    "GSP29nysvbh1u:3800": " kaḥ khalv idānīṃ kāraṇayaugapadyasadbhāve yugapad asmaraṇasya hetur iti?",
    "GSP29nysvbh1u:3801": " NyS_3,2.33: praṇidhānaliṅgādijñānānām ayugapadbhāvād yugapad asmaraṇam //",
    "GSP29nysvbh1u:3802": " yathā khalv ātmamanasoḥ sannikarṣaḥ saṃskāraś ca smṛtihetur evaṃ praṇidhānaṃ liṅgādijñānāni tāni ca na yugapadbhavanti tatkṛtā smṛtīnāṃ yugapad anutpattir iti/",
    "GSP29nysvbh1u:3803": " pratibhavat tu praṇidhānādyanapekṣe smārte yaugapadyaprasaṅgaḥ/",
    "GSP29nysvbh1u:3804": " yat khalv idaṃ prātibham iva jñānaṃ praṇidhānādyanapekṣaṃ smārttam utpadyate kadācit tasya yugapadutpattiprasaṅgo hetvabhāvāt/",
    "GSP29nysvbh1u:3805": " sataḥ smṛtihetor asaṃvedanāt prātibhena samānābhimānaḥ/",
    "GSP29nysvbh1u:3806": " bahvarthaviṣaye vai cintāprabandhe kaścid evārthaḥ kasyacit smṛtihetuḥ,",
    "GSP29nysvbh1u:3807": " % cintāprabandhe kaścid evārthaḥ kasyacit smṛtihetuḥ,] p.864",
    "GSP29nysvbh1u:3808": " tasyānucintanāt tasya smṛtir bhavati/",
    "GSP29nysvbh1u:3809": " na cāyaṃ smartā sarvaṃ smṛtihetuṃ saṃvedayate evaṃ me smṛtir utpanneti/",
    "GSP29nysvbh1u:3810": " asaṃvedanāt prātibham iva jñānam idaṃ smārtam iti abhimanyate,",
    "GSP29nysvbh1u:3811": " na tv asti praṇidhānādyanapekṣaṃ smārtam iti/",
    "GSP29nysvbh1u:3812": " prātibhe katham iti cet puruṣakarmaviśeṣād upabhogavan niyamaḥ/",
    "GSP29nysvbh1u:3813": " prātibham idānīṃ jñānaṃ yugapat kasmān notpadyate?",
    "GSP29nysvbh1u:3814": " yathopabhogārthaṃ karma yugapadupabhogaṃ na karoti evaṃ puruṣakarmaviśeṣaḥ pratibhāhetur na yugapad anekaṃ prātibhaṃ jñānam utpādayati/",
    "GSP29nysvbh1u:3815": " hetvabhāvād ayuktam iti cet,",
    "GSP29nysvbh1u:3816": " na karaṇasya pratyayaparyāye sāmarthyāt/",
    "GSP29nysvbh1u:3817": " ``upabhogavan niyama'' ity asti dṛṣṭānto hetur nāstīti cen manyase?",
    "GSP29nysvbh1u:3818": " na, karaṇasya pratyayaparyāye sāmarthyāt/",
    "GSP29nysvbh1u:3819": " naikasmin jñeye yugapad anekaṃ jñānam utpadyate,",
    "GSP29nysvbh1u:3820": " na cānekasmin/",
    "GSP29nysvbh1u:3821": " tad idaṃ dṛṣṭena pratyayaparyāyeṇānumeyaṃ karaṇasāmarthyam itthambhūtam iti na jñātuḥ vikaraṇadharmaṇo dehanānātve pratyayayaugapadyād iti/",
    "GSP29nysvbh1u:3822": " % pratyayaparyāyeṇānumeyaṃ karaṇasāmarthyam itthambhūtam iti na jñātuḥ vikaraṇadharmaṇo dehanānātve pratyayayaugapadyād iti/] p.865",
    "GSP29nysvbh1u:3823": " ayaṃ ca dvitīyaḥ pratiṣedhaḥ,",
    "GSP29nysvbh1u:3824": " avasthitaśarīrasya cānekajñānasamavāyād ekapradeśe yugapad anekārthasmaraṇaṃ syāt/",
    "GSP29nysvbh1u:3825": " kvacid deśe 'vasthitaśarīrasya jñātur indriyārthaprabandhena jñānam anekam ekasminn ātmapradeśe samavaiti/",
    "GSP29nysvbh1u:3826": " tena yadā manaḥ saṃyujyate tadā jñātapūrvasyānekasya yugapat smaraṇaṃ prasajyate pradeśasaṃyogaparyāyābhāvād iti/",
    "GSP29nysvbh1u:3827": " ātmapradeśānām adravyāntaratvād ekārthasamavāyasyāviśeṣe sati smṛtiyaugapadyapratiṣedhānupapattiḥ/",
    "GSP29nysvbh1u:3828": " śabdasantāne tu śrotrādhiṣṭhānapratyāsattyā śabdaśravaṇavat saṃskārapratyāsattyā manasaḥ smṛtyutpatter na yugapad utpattiprasaṅgaḥ/",
    "GSP29nysvbh1u:3829": " pūrva eva tu pratiṣedho nānekajñānasamavāyād ekapradeśe yugapat smṛtiprasaṅga iti//33//",
    "GSP29nysvbh1u:3830": " puruṣadharmo jñānam antaḥkaraṇasyecchādveṣaprayatnasukhaduḥkhāni dharmā iti kasyacid darśanam,",
    "GSP29nysvbh1u:3831": " tat pratiṣidhyate ---",
    "GSP29nysvbh1u:3832": " NyS_3,2.34: jñasyecchādveṣanimittatvād ārambhanivṛttyoḥ //",
    "GSP29nysvbh1u:3833": " ayaṃ khalu jānāti tāvad idaṃ me sukhasādhanam idaṃ me duḥkhasādhanam iti jñātvā svasya sukhasādhanam āptum icchati,",
    "GSP29nysvbh1u:3834": " duḥkhasādhanaṃ hātum icchati,",
    "GSP29nysvbh1u:3835": " prāptīcchāprayuktasyāsya sukhasādhanāvāptaye samīhāviśeṣa ārambhaḥ,",
    "GSP29nysvbh1u:3836": " jihāsāprayuktasya duḥkhasādhanaparivarjanaṃ nivṛttiḥ,",
    "GSP29nysvbh1u:3837": " evaṃ jñānecchāprayatnadveṣasukhaduḥkhānām ekenābhisambandhaḥ/",
    "GSP29nysvbh1u:3838": " ekakartṛkatvaṃ jñānecchāpravṛttīnāṃ samānāśrayatvaṃ ca/",
    "GSP29nysvbh1u:3839": " tasmāj jñasyecchādveṣaprayatnasukhaduḥkhāni dharmā nācetanasyeti/",
    "GSP29nysvbh1u:3840": " ārambhanivṛttyoś ca pratyagātmani dṛṣṭatvāt paratrānumānaṃ veditavyam iti//34//",
    "GSP29nysvbh1u:3841": " atra bhūtacaitanika āha ---",
    "GSP29nysvbh1u:3842": " NyS_3,2.35: talliṅgatvād icchādveṣayoḥ pārthivādyeṣv pratiṣedhaḥ //",
    "GSP29nysvbh1u:3843": " ārambhanivṛttiliṅgāv icchādveṣāv iti yasyārambhanivṛttī tasyecchādveṣau tasya jñānam",
    "GSP29nysvbh1u:3844": " iti prāptaṃ pārthivāpy ataijasavāyavīyānāṃ śarīrāṇām ārambhanivṛttidarśanād icchādveṣajñānair",
    "GSP29nysvbh1u:3845": " yoga iti caitanyam //35 //",
    "GSP29nysvbh1u:3846": " NyS_3,2.36: paraśvādiṣv ārambhanivṛttidarśanāt //",
    "GSP29nysvbh1u:3847": " śarīre caitanyanivṛttiḥ/",
    "GSP29nysvbh1u:3848": " ārambhanivṛttidarśanād icchādveṣajñānair yoga iti prāptaṃ paraśvādeḥ karaṇasyārambhanivṛttidarśanāc caitanyam iti/",
    "GSP29nysvbh1u:3849": " atha śarīrasyecchādibhir yogaḥ,",
    "GSP29nysvbh1u:3850": " paraśvādes tu karaṇasyārambhanivṛttī vyabhicarataḥ,",
    "GSP29nysvbh1u:3851": " na tarhy ayaṃ hetuḥ pārthivāpy ataijasavāyavīyānāṃ śarīrāṇām ārambhanivṛttidarśanād icchādveṣajñānair yoga iti/",
    "GSP29nysvbh1u:3852": " ayaṃ tarhy anyo 'rthaḥ --- talliṅgatvād icchādveṣayoḥ pārthivādyeṣv apratiṣedhaḥ/",
    "GSP29nysvbh1u:3853": " pṛthivyādīnāṃ bhūtānām ārambhas tāvat trasasthāvaraśarīreṣu tadavayavavyūhaliṅgaḥ pravṛttiviśeṣaḥ loṣṭādiṣu ca liṅgābhāvāt pravṛttiviśeṣābhāvo",
    "GSP29nysvbh1u:3854": " ārambhanivṛttiliṅgāv icchādveṣāv iti pārthivādyeṣv aṇuṣu taddarśanād icchādveṣayogas tadyogāj jñānayoga iti siddhaṃ bhūtacaitanyam iti/",
    "GSP29nysvbh1u:3855": " kumbhādiṣv anupalabdher ahetuḥ/",
    "GSP29nysvbh1u:3856": " kumbhādimṛdavayavānāṃ vyūhaliṅgaḥ pravṛttiviśeṣa ārambhaḥ,",
    "GSP29nysvbh1u:3857": " sikatādiṣu pravṛttiviśeṣābhāvo nivṛttiḥ/",
    "GSP29nysvbh1u:3858": " na ca mṛtsikatānām ārambhanivṛttidarśanād icchādveṣaprayatnajñānair yogaḥ/",
    "GSP29nysvbh1u:3859": " tasmāt talliṅgatvād icchādveṣayor ity ahetur iti//36//",
    "GSP29nysvbh1u:3860": " NyS_3,2.37: niyamāniyamau tu tadviśeṣakau //",
    "GSP29nysvbh1u:3861": " tayor icchādveṣayor niyamāniyamau viśeṣakau bhedakau/",
    "GSP29nysvbh1u:3862": " jñasyecchādveṣanimitte pravṛttinivṛttī na svāśraye/",
    "GSP29nysvbh1u:3863": " % pravṛttinivṛttī na svāśraye/] p.870",
    "GSP29nysvbh1u:3864": " kiṃ tarhi? prayojyāśraye/",
    "GSP29nysvbh1u:3865": " tatra prayujyamāneṣu bhūteṣu pravṛttinivṛttī staḥ na sarveṣv ity aniyamopapattiḥ/",
    "GSP29nysvbh1u:3866": " yasya tu jñatvād bhūtānām icchādveṣanimitte ārambhanivṛttī svāśraye tasya niyamaḥ syāt,",
    "GSP29nysvbh1u:3867": " yathā bhūtānāṃ guṇāntaranimittā pravṛttir guṇapratibandhāc ca nivṛttir bhūtamātre bhavati niyamena,",
    "GSP29nysvbh1u:3868": " evaṃ bhūtamātre jñānecchādveṣanimitte pravṛttinivṛttī svāśraye syātām,",
    "GSP29nysvbh1u:3869": " na tu bhavataḥ tasmāt prayojakāśritā jñānecchādveṣaprayatnāḥ,",
    "GSP29nysvbh1u:3870": " prayojyāśraye tu pravṛttinivṛttīti siddham/",
    "GSP29nysvbh1u:3871": " ekaśarīre tu jñātṛbahutvaṃ niranumānam/",
    "GSP29nysvbh1u:3872": " bhūtacaitanikasyaikaśarīre bahūni bhūtāni jñānecchādveṣaprayatnaguṇānīti jñātṛbahutvaṃ prāptam/",
    "GSP29nysvbh1u:3873": " om iti bruvataḥ pramāṇaṃ nāsti,",
    "GSP29nysvbh1u:3874": " yathā nānāśarīreṣu nānā jñātāro buddhyādiguṇavyavasthānāt,",
    "GSP29nysvbh1u:3875": " evam ekaśarīre 'pi buddhyādivyavasthānumānaṃ syāj jñātṛbahutvasyeti/",
    "GSP29nysvbh1u:3876": " dṛṣṭaś ca anyaguṇanimittaḥ pravṛttiviśeṣo bhūtānāṃ so 'numānam anyatrāpi/",
    "GSP29nysvbh1u:3877": " dṛṣṭaḥ karaṇalakṣaṇeṣu bhūteṣu paraśvādiṣu upādānalakṣaṇeṣu ca mṛtprabhṛtiṣv anyaguṇanimittaḥ pravṛttiviśeṣaḥ/",
    "GSP29nysvbh1u:3878": " so 'numānam anyatrāpi trasasthāvaraśarīreṣu/",
    "GSP29nysvbh1u:3879": " tadavayavavyūhaliṅgaḥ pravṛttiviśeṣo bhūtānām anyaguṇanimitta iti/",
    "GSP29nysvbh1u:3880": " sa ca guṇaḥ prayatnasamānāśrayaḥ saṃskāro dharmādharmasamākhyātaḥ sarvārthaḥ puruṣārthārādhanāya prayojako bhūtānāṃ prayatnavad iti/",
    "GSP29nysvbh1u:3881": " ātmāstitvahetubhir ātmanityatvahetubhiś ca bhūtacaitanyapratiṣedhaḥ kṛto veditavyaḥ/",
    "GSP29nysvbh1u:3882": " ``nendriyārthayos tadvināśe 'pi jjānāvasthānād''iti ca samānaḥ pratiṣedha iti/",
    "GSP29nysvbh1u:3883": " kriyāmātraṃ kriyoparamamātraṃ cārambhanivṛttī ity abhipretyoktam ``talliṅgatvād icchādveṣayoḥ pārthivādyeṣv apratiṣedhaḥ''/",
    "GSP29nysvbh1u:3884": " anyathā tv ime ārambhanivṛttī ākhyāte,",
    "GSP29nysvbh1u:3885": " na ca tathāvidhe pṛthivyādiṣu dṛśyete/",
    "GSP29nysvbh1u:3886": " tasmād ayuktam ``talliṅgatvād icchādveṣayoḥ pārthivādyeṣv apratiṣedha''iti//37",
    "GSP29nysvbh1u:3887": " bhūtendriyamanasāṃ samānaḥ pratiṣedhaḥ,",
    "GSP29nysvbh1u:3888": " manas tūdāharaṇamātram/",
    "GSP29nysvbh1u:3889": " NyS_3,2.38: yathoktahetutvāt pāratantryād akṛtābhyāgamāc ca na manasaḥ //",
    "GSP29nysvbh1u:3890": " ``icchādveṣaprayatnasukhaduḥkhajñānāny ātmano liṅgam''ity ataḥ prabhṛti yathoktaṃ saṅgṛhyate,",
    "GSP29nysvbh1u:3891": " tena bhūtendriyamanasāṃ caitanyapratiṣedhaḥ/",
    "GSP29nysvbh1u:3892": " pāratantryāt --- paratantrāṇi bhūtendriyamanāṃsi dhāraṇapreraṇavyūhanakriyāsu prayatnavaśāt pravarttante,",
    "GSP29nysvbh1u:3893": " caitanye punaḥ svatantrāṇi syur iti/",
    "GSP29nysvbh1u:3894": " akṛtābhyāgamāc ca --- ``pravṛttir vāgbuddhiśarīrārambha''iti caitanye bhūtendriyamanasāṃ parakṛtaṃ karma puruṣeṇopabhujyata iti syāt,",
    "GSP29nysvbh1u:3895": " acaitanye tu tatsādhanasya svakṛtakarmaphalopabhogaḥ puruṣasyety upapadyata iti//38//",
    "GSP29nysvbh1u:3896": " athāyaṃ siddhopasaṃgrahaḥ ---",
    "GSP29nysvbh1u:3897": " NyS_3,2.39: pariśeṣād yathoktahetūpapatteś ca //",
    "GSP29nysvbh1u:3898": " ātmaguṇo jñānam iti prakṛtam/",
    "GSP29nysvbh1u:3899": " pariśeṣo nāma `prasaktapratiṣedhe anyatrāprasaṅgāc chiṣyamāṇe sampratyayaḥ''/",
    "GSP29nysvbh1u:3900": " bhūtendriyamanasāṃ pratiṣedhe dravyāntaraṃ na prasajyate śiṣyate cātmā tasya guṇo jñānam iti jñāyate/",
    "GSP29nysvbh1u:3901": " yathoktahetūpapatteś ceti ``darśanasparśanābhyām ekārthagrahaṇād''ityevamādīnām ātmapratipattihetūnām apratiṣedhād iti/",
    "GSP29nysvbh1u:3902": " pariśeṣajñāpanārthaṃ prakṛtasthāpanādijñānārthaṃ ca yathoktahetūpapattivacanam iti/",
    "GSP29nysvbh1u:3903": " atha vā upapatteś ceti hetvantaram evedam/",
    "GSP29nysvbh1u:3904": " nityaḥ khalv ayam ātmā,",
    "GSP29nysvbh1u:3905": " yasmād ekasmin śarīre dharmaṃ caritvā kāyasya bhedāt svarge deveṣūpapadyate,",
    "GSP29nysvbh1u:3906": " adharmaṃ caritvā dehabhedāt narakeṣūpapadyata iti/",
    "GSP29nysvbh1u:3907": " upapattiḥ śarīrāntaraprāptilakṣaṇā,",
    "GSP29nysvbh1u:3908": " sā sati sattve nitye cāśrayavatī,",
    "GSP29nysvbh1u:3909": " buddhiprabandhamātre tu nirātmake nirāśrayā nopapadyata iti/",
    "GSP29nysvbh1u:3910": " ekasattvādhiṣṭhānaś cānekaśarīrayogaḥ saṃsāra upapadyate,",
    "GSP29nysvbh1u:3911": " śarīraprabandhocchedaś cāpavargo muktir ity upapadyate/",
    "GSP29nysvbh1u:3912": " buddhisantatimātre tv ekasattvānupapatter na kaścid dīrgham adhvānaṃ sandhāvati na kaścic charīraprabandhād vimucyata iti saṃsārāpavargānupapattir",
    "GSP29nysvbh1u:3913": " buddhisantatimātre ca sattvabhedāt sarvam idaṃ prāṇivyavahārajātam apratisaṃhitam avyāvṛttam apariniṣṭhaṃ ca syāt,",
    "GSP29nysvbh1u:3914": " % -jātam apratisaṃhitam avyāvṛttam apariniṣṭhaṃ ca syāt,] p.876",
    "GSP29nysvbh1u:3915": " tataḥ smaraṇābhāvāt nānyadṛṣṭam anyaḥ smaratīti/",
    "GSP29nysvbh1u:3916": " smaraṇaṃ ca khalu pūrvajñātasya samānena jñātrā grahaṇam ajñāsiṣam amum arthaṃ jñeyam iti/",
    "GSP29nysvbh1u:3917": " so .yam eko jñātā pūrvajñātam arthaṃ gṛhṇāti tac cāsya grahaṇaṃ smaraṇam iti,",
    "GSP29nysvbh1u:3918": " tad buddhiprabandhamātre nirātmake nopapadyate//39//",
    "GSP29nysvbh1u:3919": " NyS_3,2.40: smaraṇaṃ tv ātmano jñasvābhāvyāt //",
    "GSP29nysvbh1u:3920": " upapadyata iti/",
    "GSP29nysvbh1u:3921": " ātmana eva smaraṇaṃ na buddhisantatimātrasyeti/",
    "GSP29nysvbh1u:3922": " tuśabdo 'vadhāraṇe/",
    "GSP29nysvbh1u:3923": " katham? jñasvabhāvatvāt/",
    "GSP29nysvbh1u:3924": " jña iti asya svabhāvaḥ svo dharmaḥ/",
    "GSP29nysvbh1u:3925": " ayaṃ khalu jñāsyati jānāti ajñāsīd iti trikālaviṣayeṇānekena jñānena sambadhyate,",
    "GSP29nysvbh1u:3926": " % jñāsyati jānāti ... sambadhyate,] p.877",
    "GSP29nysvbh1u:3927": " tac cāsya trikālaviṣayaṃ jñānaṃ pratyātmavedanīyaṃ jñāsyāmi jānāmi ajñāsiṣam iti varttate,",
    "GSP29nysvbh1u:3928": " tad yasyāyaṃ svo dharmas tasya smaraṇaṃ na buddhiprabandhamātrasya nirātmakasyeti//40//",
    "GSP29nysvbh1u:3929": " smṛtihetūnām ayaugapadyād yugapad asmaraṇam ity uktam/",
    "GSP29nysvbh1u:3930": " atha kebhyaḥ smṛtir utpadyata iti?",
    "GSP29nysvbh1u:3931": " smṛtiḥ khalu ---",
    "GSP29nysvbh1u:3932": " NyS_3,2.41: praṇidhānanibandhābhyāsaliṅgalakṣaṇasādṛśyaparigrahāśrayāśritasambandhānantaryaviyogaikakāryavirodhātiśayaprāptivyavadhānasukhaduḥkhecchādveṣabhayārthitvakriyārāgadharmādharmanimittebhyaḥ",
    "GSP29nysvbh1u:3933": " susmūrṣayā manaso dhāraṇaṃ praṇidhānaṃ susmūrṣitaliṅgacintanaṃ cārthasmṛtikāraṇam/",
    "GSP29nysvbh1u:3934": " nibandhaḥ khalv ekagranthopayamo 'rthānām,",
    "GSP29nysvbh1u:3935": " ekagranthopayatāḥ khalv arthā anyonyasmṛtihetava ānupūrvyeṇetarathā vā bhavantīti/",
    "GSP29nysvbh1u:3936": " % ānupūrvyeṇetarathā vā bhavatīti/] p.878",
    "GSP29nysvbh1u:3937": " dhāraṇaśāstrakṛto vā prajñāteṣu vastuṣu smartavyānām upanikṣepo nibandha iti/",
    "GSP29nysvbh1u:3938": " abhyāsas tu samāne viṣaye jñānānām abhyāvṛttiḥ,",
    "GSP29nysvbh1u:3939": " abhyāsajanitaḥ saṃskāra ātmaguṇo 'bhyāsaśabdenocyate,",
    "GSP29nysvbh1u:3940": " sa ca smṛtihetuḥ samāna iti/",
    "GSP29nysvbh1u:3941": " liṅgaṃ punaḥ saṃyogi samavāyy ekārthasamavāyi virodhi ceti/",
    "GSP29nysvbh1u:3942": " yathā dhūmo 'gneḥ,",
    "GSP29nysvbh1u:3943": " gor viṣāṇam,",
    "GSP29nysvbh1u:3944": " pāṇiḥ pādasya,",
    "GSP29nysvbh1u:3945": " rūpaṃ sparśasya abhūtaṃ bhūtasyeti/",
    "GSP29nysvbh1u:3946": " lakṣaṇaṃ paśvavayavasthaṃ gotrasya smṛtihetuḥ,",
    "GSP29nysvbh1u:3947": " vidānām idaṃ gargāṇām idam iti/",
    "GSP29nysvbh1u:3948": " sādṛśyaṃ citragataṃ pratirūpakaṃ devadattasyetyevamādi/",
    "GSP29nysvbh1u:3949": " parigrahāt svena vā svāmī svāminā vā svaṃ smaryate/",
    "GSP29nysvbh1u:3950": " āśrayād grāmaṇyā tadadhīnaṃ saṃsmarati/",
    "GSP29nysvbh1u:3951": " āśritāt tadadhīnena grāmaṇyam iti/",
    "GSP29nysvbh1u:3952": " sambandhād antevāsinā yuktaṃ guruṃ smarati,",
    "GSP29nysvbh1u:3953": " ṛtvijā yājyam iti/",
    "GSP29nysvbh1u:3954": " % yājyam iti/] p.879",
    "GSP29nysvbh1u:3955": " ānantaryād iti karaṇīyeṣv artheṣu/",
    "GSP29nysvbh1u:3956": " viyogād yena viyujyate tadviyogapratisaṃvedī bhṛśaṃ smarati/",
    "GSP29nysvbh1u:3957": " ekakāryāt kartrantaradarśanāt kartrantare smṛtiḥ/",
    "GSP29nysvbh1u:3958": " virodhāt, vijigīṣamāṇayor anyataradarśanād anyataraḥ smaryate/",
    "GSP29nysvbh1u:3959": " atiśayād yenātiśaya utpāditaḥ/",
    "GSP29nysvbh1u:3960": " prāpteḥ yato 'nena kiṃcit prāptam āptavyaṃ vā bhavati tam abhīkṣṇaṃ smarati/",
    "GSP29nysvbh1u:3961": " vyavadhānāt kośādibhir asiprabhṛtīni smaryante/",
    "GSP29nysvbh1u:3962": " % kośādibhir asiprabhṛtīni smaryante/] p.880",
    "GSP29nysvbh1u:3963": " sukhaduḥkhābhyāṃ taddhetuḥ smaryate/",
    "GSP29nysvbh1u:3964": " icchādveṣābhyāṃ yam icchati yaṃ ca dveṣṭi taṃ smarati/",
    "GSP29nysvbh1u:3965": " bhayād yato bibheti/",
    "GSP29nysvbh1u:3966": " arthitvād yenārthī bhojanenācchādanena vā/",
    "GSP29nysvbh1u:3967": " kriyayā rathena rathakāraṃ smarati/",
    "GSP29nysvbh1u:3968": " rāgād yasyāṃ striyāṃ rakto bhavati tām abhīkṣṇaṃ smarati/",
    "GSP29nysvbh1u:3969": " dharmāj jātyantarasmaraṇam iha cādhītaśrutāvadhāraṇam iti/",
    "GSP29nysvbh1u:3970": " adharmāt prāganubhūtaduḥkhasādhanaṃ smarati/",
    "GSP29nysvbh1u:3971": " na caiteṣu nimitteṣu yugapat saṃvedanāni bhavantīti yugapad asmaraṇam iti/",
    "GSP29nysvbh1u:3972": " nidarśanaṃ cedaṃ smṛtihetūnāṃ na parisaṅkhyānam iti//41//",
    "GSP29nysvbh1u:3973": " anityāyāṃ ca buddhāv utpannāpavargitvāt kālāntarāvāsthānāc ca anityānāṃ saṃśayaḥ kim utpatpannāpavargiṇī buddhiḥ śabdavat āhosvit kālāntarāvasthāyinī kumbhavad iti/",
    "GSP29nysvbh1u:3974": " utpannāpavargiṇīti pakṣaḥ parigṛhyate/kasmāt?",
    "GSP29nysvbh1u:3975": " NyS_3,2.42: karmānavasthāyigrahaṇāt //",
    "GSP29nysvbh1u:3976": " karmaṇo 'navasthāyino grahaṇād iti/",
    "GSP29nysvbh1u:3977": " kṣiptasyeṣor āpatanāt kriyāsantāno gṛhyate,",
    "GSP29nysvbh1u:3978": " pratyarthaniyamāc ca buddhīnāṃ kriyāsantānavad buddhisantānoupapattir iti/",
    "GSP29nysvbh1u:3979": " avasthitagrahaṇe ca vyavadhīyamānasya pratyakśanivṛtteḥ/",
    "GSP29nysvbh1u:3980": " avasthite ca kumbhe gṛhyamāṇe santānenaiva buddhir vartate prāg vyavadhānāt tena vyavahite pratyakṣaṃ jñānaṃ nivartate,",
    "GSP29nysvbh1u:3981": " % santānena iva buddhir ... j,",
    "GSP29nysvbh1u:3982": " jānaṃ nivartate,] p.882",
    "GSP29nysvbh1u:3983": " kālāntarāvasthāne tu buddher dṛśyavyavadhāne 'pi pratyakṣam avatiṣṭheteti/",
    "GSP29nysvbh1u:3984": " smṛtiś cāliṅgaṃ buddhyavasthāne saṃskārasya buddhijasya smṛtihetutvāt/",
    "GSP29nysvbh1u:3985": " yaś ca manyeta avatiṣṭhate buddhiḥ dṛṣṭā hi buddhiviṣaye smṛtiḥ sā ca buddhāv anityāyāṃ kāraṇābhāvān na syād iti/",
    "GSP29nysvbh1u:3986": " tad idam aliṅgam/",
    "GSP29nysvbh1u:3987": " kasmāt? buddhijo hi saṃskāro guṇāntaraṃ smṛtihetur na buddhir iti/",
    "GSP29nysvbh1u:3988": " hetvabhāvād ayuktam iti cet?",
    "GSP29nysvbh1u:3989": " buddhyavasthānāt pratyakṣatve smṛtyabhāvaḥ/",
    "GSP29nysvbh1u:3990": " yāvad avatiṣṭhate buddhis tāvad asau boddhavyārthiḥ pratyakṣaḥ pratyskṣe ca smṛtir anupapanna iti//42//",
    "GSP29nysvbh1u:3991": " NyS_3,2.43: avyaktagrahaṇam anavasthāyitvād vidyutsampāte rūpāvyaktagrahaṇvat //",
    "GSP29nysvbh1u:3992": " yady utpannāpavargiṇī buddhiḥ prāptam avyaktaṃ boddhavyasya grahaṇam,",
    "GSP29nysvbh1u:3993": " yathā vidyutsampāte vaidyutasya prakāśasyānavasthānād avyaktaṃ rūpagrahaṇam iti;",
    "GSP29nysvbh1u:3994": " vyaktaṃ tu dravyāṇāṃ grahaṇaṃ tasmād ayuktam etad iti//43//",
    "GSP29nysvbh1u:3995": " NyS_3,2.44: hetūpādanāt pratiṣeddhavyābhyanujñā //",
    "GSP29nysvbh1u:3996": " utapannāpavargiṇī buddhir iti pratiṣeddhavyaṃ tad eva abhyanujñāyate vidyutsampāte rūpāvyaktagrahaṇavad iti/",
    "GSP29nysvbh1u:3997": " yatrāvyaktagrahaṇaṃ tatrotpannāpavargiṇī buddhir iti/",
    "GSP29nysvbh1u:3998": " grahaṇahetuvikalpād grahaṇavikalpo na buddhivikalpāt/",
    "GSP29nysvbh1u:3999": " yad idaṃ kvacid avyaktaṃ kvacid vyaktaṃ grahaṇam ayaṃ vikalpo grahaṇahetuvikalpāt yatrānavasthito grahaṇahetuḥ tatrāvyaktaṃ grahaṇam yatra avasthitas tatra vyaktam,",
    "GSP29nysvbh1u:4000": " na tu buddher avasthānānavasthānābhyām iti/",
    "GSP29nysvbh1u:4001": " kasmāt? arthagrhaṇaṃ hi buddhiḥ yat tadarthagrahaṇam avyaktaṃ vyaktaṃ vā buddhiḥ sā iti/",
    "GSP29nysvbh1u:4002": " viśeṣāgrahaṇe ca sāmānyagrahaṇamātram avyaktagrahaṇaṃ tatra viṣayāntare buddhyanatarānutpattir nimittābhāvāt/",
    "GSP29nysvbh1u:4003": " yatra samānadharmayuktaś ca dharmī gṛhyate viśeṣadharmayuktaś ca tad vyaktam grahaṇam,",
    "GSP29nysvbh1u:4004": " yatra tu viśeṣe 'gṛhyamāṇe sāmānyagrahaṇamātraṃ tad avyaktaṃ grahaṇam/",
    "GSP29nysvbh1u:4005": " samānadharmayogāc ca viśiṣthadharmayogo viṣayāntaram,",
    "GSP29nysvbh1u:4006": " tatra yad grahaṇaṃ na bhavati tad grahaṇanimittābhāvād na buddher anavasthānād iti/",
    "GSP29nysvbh1u:4007": " yathāviṣayaṃ ca grahaṇaṃ vyaktam eva pratyarthaniyatatvāc ca buddhīnām/",
    "GSP29nysvbh1u:4008": " sāmānyaviṣayaṃ ca grahaṇaṃ svaviṣayaṃ prati vyaktaṃ viśeṣaviṣayaṃ ca grahaṇaṃ svaviṣayaṃ prati vyaktaṃ pratyarthaniyatā hi buddhayaḥ,",
    "GSP29nysvbh1u:4009": " tad idam avyaktagrahaṇaṃ deśitaṃ kva viṣaye buddhyanavasthānakāritaṃ syyad iti?",
    "GSP29nysvbh1u:4010": " dharmiṇas tu dharmabhede buddhinānātvasya bhāvābhāvābhyāṃ tadupapattiḥ/",
    "GSP29nysvbh1u:4011": " dharmiṇaḥ khalv arthasya samānāś ca dharmā viśiṣṭāś ca,",
    "GSP29nysvbh1u:4012": " teṣu pratyarthaniyatā nānābuddayaḥ,",
    "GSP29nysvbh1u:4013": " tā ubhayo yadi dharmiṇi vartante tadā vyakataṃ grahaṇaṃ dharmiṇam abhipretya/",
    "GSP29nysvbh1u:4014": " yadā tu sāmānyagrahaṇamātraṃ tadāvyaktaṃ grahaṇam iti/",
    "GSP29nysvbh1u:4015": " evaṃ dharmiṇam abhipretya vyaktāvyakatayor grahaṇayor upapattir iti//44//",
    "GSP29nysvbh1u:4016": " na cedam avyaktaṃ grahaṇaṃ budder boddhavyasya vānavasthāyitvād upapadyate iti/ idaṃ hi ---",
    "GSP29nysvbh1u:4017": " NyS_3,2.45: na pradīpārciḥsantattsabhivyaktagrahaṇavat tadgrahaṇam //",
    "GSP29nysvbh1u:4018": " anavasthāyitve 'pi buddhes teṣāṃ grahaṇaṃ vyaktaṃ pratipattavyam/",
    "GSP29nysvbh1u:4019": " katham? pradīpārciḥsantatyabhivyaktagrahaṇavat/",
    "GSP29nysvbh1u:4020": " pradīpārciṣāṃ santatyā vartamānānāṃ grahaṇānavasthānaṃ grāhyānavasthānaṃ ca pratyarthaniyatatvād buddhīnāṃ yāvanti pradīpārcīṃṣi tāvatyo buddaya",
    "GSP29nysvbh1u:4021": " dṛśyate cātra vyaktaṃ pradīpārciṣām grahaṇam iti//45//",
    "GSP29nysvbh1u:4022": " cetanā śarīraguṇaḥ sati śarīre bhāvād asati ca abhāvād iti",
    "GSP29nysvbh1u:4023": " NyS_3,2.46: dravye svaguṇaparaguṇopalabdheḥ saṃśayaḥ //",
    "GSP29nysvbh1u:4024": " sāṃśayikaḥ sati bhāvaḥ,",
    "GSP29nysvbh1u:4025": " svaguṇo 'psu dravatvam upalabhyate,",
    "GSP29nysvbh1u:4026": " paraguṇaś coṣṇatā,",
    "GSP29nysvbh1u:4027": " tenāyaṃ saṃśayaḥ kiṃ śarīraguṇaś cetanā śarīre gṛhyata atha dravyāntaraguṇa iti//46//",
    "GSP29nysvbh1u:4028": " na śarīraguṇaś cetanā, kasmāt?",
    "GSP29nysvbh1u:4029": " NyS_3,2.47: yāvad dravyabhāvitvād rūpādīnām //",
    "GSP29nysvbh1u:4030": " na rūpādihīnaṃ śarīraṃ gṛhyate cetanāhīnan tu gṛhyate yathoṣṇatāhīnā āpaḥ,",
    "GSP29nysvbh1u:4031": " tasmān na śarīraguṇaś cetaneti/",
    "GSP29nysvbh1u:4032": " saṃskāravad iti ced na kāraṇānucchedāt/",
    "GSP29nysvbh1u:4033": " yathāvidhe dravye saṃskāraḥ tathāvidha evoparamo na,",
    "GSP29nysvbh1u:4034": " tatra kāraṇocchedād atyantaṃ saṃskārānupapattir bhavati/",
    "GSP29nysvbh1u:4035": " yathāvidhe śarīre cetanā gṛhyate tathāvidhe evātyantoparamaś cetanāyā gṛhyate/",
    "GSP29nysvbh1u:4036": " tasmāt saṃskāravad ity asamaḥ samādhiḥ/",
    "GSP29nysvbh1u:4037": " athāpi śarīrasthaṃ cetanotpattikāraṇaṃ syāt?",
    "GSP29nysvbh1u:4038": " dravyāntarasthaṃ vā?",
    "GSP29nysvbh1u:4039": " ubhayasthaṃ vā?",
    "GSP29nysvbh1u:4040": " tan na, niyamahetvabhāvāt/",
    "GSP29nysvbh1u:4041": " śarīrasthena kadācic cetanotpadyate kadācin neti niyame hetur nāstīti/",
    "GSP29nysvbh1u:4042": " dravyāntarasthena ca śarīra eva cetanotpadyate na loṣṭādiṣv ity atra na niyame hetur astīti/",
    "GSP29nysvbh1u:4043": " ubhayasthasya nimittatve śarīrasamānajātīyadravye cetanā notpadyate śarīra eva cotpadyate iti niyame hetur nāstīti//47//",
    "GSP29nysvbh1u:4044": " yac ca manyeta sati śyāmādiguṇe dravye śyāmādyuparamo dṛṣṭaḥ evaṃ cetanoparamaḥ syād iti ---",
    "GSP29nysvbh1u:4045": " NyS_3,2.48: na, pākajaguṇāntarotpatteḥ //",
    "GSP29nysvbh1u:4046": " nātyantaṃ rūpoparamo dravyasya,",
    "GSP29nysvbh1u:4047": " śyāme rūpe nivṛtte pākajaṃ guṇāntaraṃ raktaṃ rūpam utpadyate,",
    "GSP29nysvbh1u:4048": " śarīre tu cetanāmātroparamo 'tyantam iti//48//",
    "GSP29nysvbh1u:4049": " athāpi ---",
    "GSP29nysvbh1u:4050": " NyS_3,2.49: pratidvandvisiddheḥ pākajānām apratiṣedhaḥ //",
    "GSP29nysvbh1u:4051": " yāvatsu dravyeṣu pūrvaguṇapratidvandvisiddhis tāvatsu pākajotpattir dṛśyate pūrvaguṇaiḥ saha pākajānām avasthānasyāgrahaṇāt/",
    "GSP29nysvbh1u:4052": " na ca śarīre cetanāpratidvandvisiddhau sahānavasthāyi guṇāntaraṃ gṛhyate yenānumīyeta tena cetanāyā virodhaḥ/",
    "GSP29nysvbh1u:4053": " tasmād apratiṣiddhā cetanā yāvac charīraṃ varteta,",
    "GSP29nysvbh1u:4054": " na tu vartate,",
    "GSP29nysvbh1u:4055": " tasmān na śarīraguṇaś cetanā iti//49//",
    "GSP29nysvbh1u:4056": " itaś ca na śarīraguṇaś cetanā ---",
    "GSP29nysvbh1u:4057": " NyS_3,2.50: śarīravyāpitvāt //",
    "GSP29nysvbh1u:4058": " śarīraṃ śarīrāvayavāś ca sarve cetanotpattyā vyāptā iti na kvacid anutpattiś cetanāyāḥ,",
    "GSP29nysvbh1u:4059": " śarīravac charīrāvayavāś cetanā iti prāptaṃ cetanabahutvam/",
    "GSP29nysvbh1u:4060": " tatra yathā pratiśarīraṃ cetanabahutve sukhaduḥkhajñānānāṃ vyavasthā liṅgam evam ekaśarīre 'pi syāt,",
    "GSP29nysvbh1u:4061": " na tu bhavati,",
    "GSP29nysvbh1u:4062": " tasmān na śarīraguṇaś cetaneti//50//",
    "GSP29nysvbh1u:4063": " yad uktaṃ na kvacic charīrāvayave cetanāyā anutpattir iti sā ---",
    "GSP29nysvbh1u:4064": " NyS_3,2.51: na keśanakhādiṣv anupalabdheḥ //",
    "GSP29nysvbh1u:4065": " keśeṣu nakhādiṣu cānutpattiś cetanāyā iti anupapannaṃ śarīravyāpitvam iti//51//",
    "GSP29nysvbh1u:4066": " NyS_3,2.52: tvakparyantatvāc charīrasya keśanakhādiṣv aprasaṅgaḥ //",
    "GSP29nysvbh1u:4067": " indriyāśrayatvaṃ śarīralakṣaṇam,",
    "GSP29nysvbh1u:4068": " tvakparyantaṃ jīvamanaḥsukhaduḥkhasaṃvittyāyatanabhūtaṃ śarīram,",
    "GSP29nysvbh1u:4069": " tasmān na keśādiṣu cetanotpadyate/",
    "GSP29nysvbh1u:4070": " arthakāritas tu śarīropanibandhaḥ keśādīnām iti//52//",
    "GSP29nysvbh1u:4071": " itaś ca na śarīraguṇaś cetanā ---",
    "GSP29nysvbh1u:4072": " NyS_3,2.53: śarīragunavaidharmyāt //",
    "GSP29nysvbh1u:4073": " dvividhaḥ śarīraguṇaḥ --- apratyakṣaś ca gurutvam,",
    "GSP29nysvbh1u:4074": " indriyagrāhyaś ca rūpādiḥ,",
    "GSP29nysvbh1u:4075": " vidhāntaraṃ tu cetanā,",
    "GSP29nysvbh1u:4076": " nāpratyakṣā saṃvedyatvāt,",
    "GSP29nysvbh1u:4077": " nendriyagrāhyā manoviṣayatvāt/",
    "GSP29nysvbh1u:4078": " tasmād dravyāntaraguṇa iti//53//",
    "GSP29nysvbh1u:4079": " NyS_3,2.54: na rūpādīnām itaretaravaidharmyāt //",
    "GSP29nysvbh1u:4080": " yathā itaretaravidharmāṇo rūpādayo na śarīraguṇatvaṃ jahaty evaṃ rūpādivaidharmyāc cetanā śarīraguṇatvaṃ na hāsyatīti//54//",
    "GSP29nysvbh1u:4081": " NyS_3,2.55: aindriyakatvād rūpādīnām apratiṣedhaḥ //",
    "GSP29nysvbh1u:4082": " apratyaksatvāc ceti/",
    "GSP29nysvbh1u:4083": " yathetaretaravidharmāṇo rūpādayo na dvaividhyam ativartante tathā rūpādivaidharmyāc cetanā na dvaividhyam ativarteta yadi śarīraguṇaḥ syād iti/",
    "GSP29nysvbh1u:4084": " ativarttate tu,",
    "GSP29nysvbh1u:4085": " tasmān na śarīraguṇa iti/",
    "GSP29nysvbh1u:4086": " bhūtendriyamanasāṃ jñānapratiṣedhāt siddhe saty ārambho viśeṣajñāpanārthaḥ,",
    "GSP29nysvbh1u:4087": " bahudhā parīkṣyamāṇaṃ tattvaṃ suniścitataraṃ bhavatīti//55//",
    "GSP29nysvbh1u:4088": " parīkṣitā buddhiḥ,",
    "GSP29nysvbh1u:4089": " manasa idānīṃ parīkṣākramaḥ/",
    "GSP29nysvbh1u:4090": " tat kiṃ pratiśarīram ekam anekam iti vicāre ---",
    "GSP29nysvbh1u:4091": " NyS_3,2.56: jñānāyaugapadyād ekaṃ manaḥ //",
    "GSP29nysvbh1u:4092": " asti khalu vai jñānāyaugapadyam ekaikasyendriyasya yathāviṣayam,",
    "GSP29nysvbh1u:4093": " karaṇasyaikapratyayanirvṛttau sāmarthyāt,",
    "GSP29nysvbh1u:4094": " na tadekatve manaso liṅgam/",
    "GSP29nysvbh1u:4095": " yat tu khalv idam indriyāntarāṇāṃ viṣayāntareṣu jñānāyaugapadyam iti tal liṅgam/",
    "GSP29nysvbh1u:4096": " kasmāt? sambhavati khalu vai bahuṣu manaḥsv indriyamanaḥsaṃyogayaugapadyam iti jñānayaugapadyaṃ syāt,",
    "GSP29nysvbh1u:4097": " na tu bhavati/",
    "GSP29nysvbh1u:4098": " tasmād viṣaye pratyayaparyāyād ekaṃ manaḥ//56//",
    "GSP29nysvbh1u:4099": " NyS_3,2.57: na yugapad anekakriyopalabdheḥ //",
    "GSP29nysvbh1u:4100": " ayaṃ khalv adhyāpako 'dhīte vrajati kamaṇḍaluṃ dhārayati panthānaṃ paśyati śṛṇoty āraṇyajān śabdān bibhyad vyālaliṅgāni bubhutsate smarati ca gantavyaṃ sthānīyam iti/",
    "GSP29nysvbh1u:4101": " kramasyāgrahaṇād yugapad etāḥ kriyā iti prāptaṃ manaso bahutvam iti//57//",
    "GSP29nysvbh1u:4102": " NyS_3,2.58: alātacakradarśanavat tadupalabdhir āśusañcārāt //",
    "GSP29nysvbh1u:4103": " āśusañcārād alātasya bhramato vidyamānaḥ kramo na gṛhyate/",
    "GSP29nysvbh1u:4104": " kramasyāgrahaṇād avicchedabuddhyā cakravad buddhir bhavatīti/",
    "GSP29nysvbh1u:4105": " % -vicchedabuddhyā cakravad buddhir bhavatīti/] p.898",
    "GSP29nysvbh1u:4106": " tathā buddhīnāṃ kriyāṇāṃ cāśuvṛttitvād vidyamānaḥ kramo na gṛhyate kramasyāgrahaṇād yugapat kriyā bhavanntīty abhimāno bhavati/",
    "GSP29nysvbh1u:4107": " kiṃ punaḥ kramasyāgrahaṇād yugapat kriyābhimānaḥ,",
    "GSP29nysvbh1u:4108": " atha yugapadbhāvād eva yugapadanekakriyopalabdhir iti nātra viśeṣapratipatteḥ kāraṇam ucyata iti/",
    "GSP29nysvbh1u:4109": " uktam indriyāntarāṇāṃ viṣayāntareṣu paryāyeṇa buddhayo bhavantīti tac cāpratyākhyeyam ātmapratyakṣatvāt/",
    "GSP29nysvbh1u:4110": " athāpi dṛṣṭaśrutān arthān cintayataḥ krameṇa buddhayo vartante na yugapad anenānumātavyam iti/",
    "GSP29nysvbh1u:4111": " varṇapadavākyabuddhīnāṃ tadarthabuddhīnāṃ cāśuvṛttitvāt kramasyāgrahaṇam/",
    "GSP29nysvbh1u:4112": " katham? vākyastheṣu khalu varṇeṣūccaratsu prativarṇaṃ tāvac chravaṇaṃ bhavati,",
    "GSP29nysvbh1u:4113": " śrutaṃ varṇam ekam anekaṃ vā padabhāvena sa pratisandhatte,",
    "GSP29nysvbh1u:4114": " pratisandhāya padaṃ vyavasyati,",
    "GSP29nysvbh1u:4115": " padavyavasāyena smṛtyā padārthaṃ pratipadyate,",
    "GSP29nysvbh1u:4116": " padasamūhapratisandhānāc ca vākyaṃ vyavasyati,",
    "GSP29nysvbh1u:4117": " sambaddhāṃś ca padārthān gṛhītvā vākyārthaṃ pratipadyate/",
    "GSP29nysvbh1u:4118": " na cāsāṃ krameṇa vartamānānāṃ buddhīnām āśuvṛttitvāt kramo gṛhyate,",
    "GSP29nysvbh1u:4119": " tad etad anumānam anyatra buddhikriyāyaugapadyābhimānasyeti/",
    "GSP29nysvbh1u:4120": " na cāsti muktasaṃśayā yugapad utpattir buddhīnāṃ yayā manasāṃ bahutvam ekaśarīre 'numīyeta iti//58//",
    "GSP29nysvbh1u:4121": " NyS_3,2.59: yathoktahetutvāc cāṇu //",
    "GSP29nysvbh1u:4122": " aṇu mana ekaṃ ceti dharmasamuccayo jñānāyaugapadyāt/",
    "GSP29nysvbh1u:4123": " mahattve manasaḥ sarvendriyasaṃyogād yugapad viṣayagrahaṇaṃ syād iti//59//",
    "GSP29nysvbh1u:4124": " manasaḥ khalu bhoḥ sendriyasya śarīre vṛttilābho nānyatra śarīrāt/",
    "GSP29nysvbh1u:4125": " jñātuś ca puruṣasya śarīrāyatanā buddhyādayo viṣayopabhogo jihāsitahānam īpsitāvāptiś ca sarve ca śarīrāśrayā vyavahārāḥ/",
    "GSP29nysvbh1u:4126": " tatra khalu vipratipatteḥ saṃśayaḥ --- kim ayaṃ puruṣakarmanimittaḥ śarīrasarga āhosvid bhūtamātrād akarmanimitta iti/",
    "GSP29nysvbh1u:4127": " śrūyate khalv atra vipratipattir iti/",
    "GSP29nysvbh1u:4128": " tatredaṃ tattvam ---",
    "GSP29nysvbh1u:4129": " NyS_3,2.60: pūrvakṛtaphalānubandhāt tadutpattiḥ //",
    "GSP29nysvbh1u:4130": " pūrvaśarīre yā pravṛttir vāgbuddhiśarīrārambhalakṣaṇā tat pūrvakṛtaṃ karmoktam,",
    "GSP29nysvbh1u:4131": " tasya phalaṃ tajjanitau dharmādharmau/",
    "GSP29nysvbh1u:4132": " % tajjanitau dharmādharmau/] p.900",
    "GSP29nysvbh1u:4133": " tatphalasyānubandha ātmasamavetasyāvasthānam,",
    "GSP29nysvbh1u:4134": " tena prayuktebhyo bhūebyas tasyotpattiḥ śarīrasya,",
    "GSP29nysvbh1u:4135": " na svatantrebhya iti/",
    "GSP29nysvbh1u:4136": " yad adhiṣṭhāno 'yam ātmā 'yam aham iti manyamāno yatrābhiyukto yatropabhogatṛṣṇayā viṣayānupalabhamāno dharmādharmau saṃskaroti tad asya śarīram,",
    "GSP29nysvbh1u:4137": " tena saṃskāreṇa dharmādharmalakṣaṇena bhūtasahite patite 'smin śarīra uttaraṃ niṣpadyate,",
    "GSP29nysvbh1u:4138": " niṣpannasya cāsya pūrvaśarīravat puruṣārthakriyā,",
    "GSP29nysvbh1u:4139": " puruṣasya ca pūrvaśarīravat pravṛttir iti karmāpekṣebhyo bhūtebhyaḥ śarīrasarge saty etad upapadyata iti/",
    "GSP29nysvbh1u:4140": " % pravṛttir iti karmāpekṣebhyo ... upapadyata iti/] p.901",
    "GSP29nysvbh1u:4141": " dṛṣṭā ca puruṣaguṇena prayatnena prayuktebhyo bhūtebhyaḥ puruṣārthkriyāsamarthānāṃ dravyāṇāṃ rathaprabhṛtīnām utpattiḥ/",
    "GSP29nysvbh1u:4142": " tathānumātavyaṃ śarīram api puruṣārthakriyāsamartham utpadyamānaṃ puruṣasya guṇāntarāpekṣebhyo bhūtebhya utpadyata iti//60//",
    "GSP29nysvbh1u:4143": " atra nāstika āha ---",
    "GSP29nysvbh1u:4144": " NyS_3,2.61: bhūtebhyo mūrtyupādānavat tadupādānam //",
    "GSP29nysvbh1u:4145": " yathā karmanirapekṣebhyo bhūtebhyo nirvṛttā mūrtayaḥ sikatāśarkarāpāṣāṇagairikāñjanaprabhṛtayaḥ",
    "GSP29nysvbh1u:4146": " puruṣārthakāritvād upādīyante tathā karmanirapekṣebhyo bhūtebhyaḥ śarīram utpannaṃ",
    "GSP29nysvbh1u:4147": " puruṣārthakāritvād upādīyate iti //61 //",
    "GSP29nysvbh1u:4148": " NyS_3,2.62: na, sādhyasamatvāt //",
    "GSP29nysvbh1u:4149": " yathā śarīrotpattir akarmanimittā sādhyā tathā sikatāśarkarāpāṣāṇagairikāñjanaprabhṛtīnām",
    "GSP29nysvbh1u:4150": " apy akarmanimittaḥ sargaḥ sādhyaḥ sādhyasamatvād asādhanam iti ``bhūtebhyo mūrtyupādānavad''",
    "GSP29nysvbh1u:4151": " iti cānena sādhyam //62 //",
    "GSP29nysvbh1u:4152": " NyS_3,2.63: notpattinimittatvān mātāpitroḥ //",
    "GSP29nysvbh1u:4153": " viṣamaś cāyam upanyāsaḥ/",
    "GSP29nysvbh1u:4154": " kasmāt? nirbījā imā mūrtaya utpadyante bījapūrvikā tu śarīrotpattiḥ/",
    "GSP29nysvbh1u:4155": " mātāpitṛśabdena lohitaretasī bījabhūte gṛhyete/",
    "GSP29nysvbh1u:4156": " tatra sattvasya garbhavāsānubhavanīyaṃ karma pitroś ca putraphalānubhavanīye karmaṇī mātur garbhāśraye śarīrotpattiṃ bhūtebhyaḥ prayojayantīty upapannaṃ bījānuvidhānam iti//63//",
    "GSP29nysvbh1u:4157": " NyS_3,2.64: tathāhārasya //",
    "GSP29nysvbh1u:4158": " utpattinimittatvād iti prakṛtam/",
    "GSP29nysvbh1u:4159": " bhuktaṃ pītam āhāraḥ tasya paktinirvṛttaṃ rasadravyaṃ mātṛśarīre copacīyate bīje garbhāśayasthe bījasamānapākam,",
    "GSP29nysvbh1u:4160": " mātrayā copacayo bīje yāvad vyūhasamarthaḥ sañcaya iti/",
    "GSP29nysvbh1u:4161": " sañcitaṃ ca kalalārbudamāṃsapeśīkaṇḍarāśiraḥpāṇyādinā ca vyūhenendriyādhiṣṭhānabhedena vyuhyate,",
    "GSP29nysvbh1u:4162": " vyūhe ca garbhanāḍyāvatāritaṃ rasadravyam upacīyate yāvat prasavasamartham iti/",
    "GSP29nysvbh1u:4163": " na cāyam annapānasya sthālyādigatasya kalpata iti/",
    "GSP29nysvbh1u:4164": " etasmāt kāraṇāt karmanimittatvaṃ śarīrasya vijñāyata iti//64//",
    "GSP29nysvbh1u:4165": " NyS_3,2.65: prāptau cāniyamāt //",
    "GSP29nysvbh1u:4166": " na sarvo dampatyoḥ saṃyogo garbhādhānahetur dṛśyate tatrāsati karmaṇi na bhavati sati ca bhavatīty anupapanno niyamābhāva iti/",
    "GSP29nysvbh1u:4167": " karmanirapekṣeṣu bhūteṣu śarīrotpattihetuṣu niyamaḥ syāt na hy atra kāraṇābhāva iti//65//",
    "GSP29nysvbh1u:4168": " athāpi ---",
    "GSP29nysvbh1u:4169": " NyS_3,2.66: śarīrotpattinimittavat saṃyogotpattinimittaṃ karma //",
    "GSP29nysvbh1u:4170": " yathā khalv idaṃ śarīraṃ dhātuprāṇasaṃvāhinīnāṃ nāḍīnāṃ śukrāntānāṃ dhātūnāṃ ca snāyutvagasthiśirāpeśīkalalakaṇḍarāṇāṃ",
    "GSP29nysvbh1u:4171": " ca śirobāhūdarāṇāṃ sakthnāṃ ca koṣṭhagānāṃ vātapittakaphānāṃ ca mukhahṛdayāmāśayapakvāśayādhaḥsrotasāṃ",
    "GSP29nysvbh1u:4172": " ca paramaduḥkhasampādanīyena sanniveśena vyūhanam aśakyaṃ pṛthivyādibhiḥ karmanirapekṣair",
    "GSP29nysvbh1u:4173": " utpādayitum iti karmanimittā śarīrotpattir iti vijñāyate;",
    "GSP29nysvbh1u:4174": " evaṃ ca pratyātmaniyatasya nimittasyābhāvān niratiśayair ātmabhiḥ sambandhāt sarvātmanāṃ",
    "GSP29nysvbh1u:4175": " ca samānaiḥ pṛthivyādibhir utpāditaṃ śarīraṃ pṛthivyādigatasya ca niyamahetor abhāvāt",
    "GSP29nysvbh1u:4176": " sarvātmanāṃ sukhaduḥkhasaṃvittyāyatanaṃ samānaṃ prāptam /",
    "GSP29nysvbh1u:4177": " yat tu pratyātmaṃ vyavatiṣṭhate tatra śarīrotpattinimittaṃ karma vyavashtāhetur iti vijñāyate/",
    "GSP29nysvbh1u:4178": " paripacyamāno hi pratyātmaniyataḥ karmāśayo yasminn ātmani vartate tasyaivopabhogāyatanaṃ śarīram utpādya vyavasthāpayati/",
    "GSP29nysvbh1u:4179": " tad evaṃ ``śarīrotpattinimittavat saṃyoganimittaṃ karma'' iti vijñāyate/",
    "GSP29nysvbh1u:4180": " pratyātmavyavasthānaṃ tu śarīrasyātmanā saṃyogaṃ pracakṣmaha iti//66//",
    "GSP29nysvbh1u:4181": " NyS_3,2.67: etenāniyamaḥ pratyuktaḥ //",
    "GSP29nysvbh1u:4182": " yo .yam akarmanimitte śarīrasarge saty aniyama ity ucyate,",
    "GSP29nysvbh1u:4183": " ayaṃ ``śarīrotpattinimittavat saṃyogotpattinimittaṃ karma'' iti anena pratyuktaḥ/",
    "GSP29nysvbh1u:4184": " % -nimittavat saṃyogotpattinimittaṃ ... pratyuktaḥ/] p.908",
    "GSP29nysvbh1u:4185": " kas tāvad ayaṃ niyamaḥ?",
    "GSP29nysvbh1u:4186": " yathaikasyātmanaḥ śarīraṃ tathā sarveṣām iti niyamaḥ/",
    "GSP29nysvbh1u:4187": " anyasyānyathānyasyānyathety aniyamo bhedo vyāvṛttir viśeṣa iti/",
    "GSP29nysvbh1u:4188": " % -ty aniyamo bhedo vyāvṛttir viśeṣa iti/] p.909",
    "GSP29nysvbh1u:4189": " dṛṣṭā ca janmavyāvṛttir uccābhijano nikṛṣṭābhijana iti,",
    "GSP29nysvbh1u:4190": " praśastaṃ nindatam iti,",
    "GSP29nysvbh1u:4191": " vyādhibahulam arogam iti,",
    "GSP29nysvbh1u:4192": " samagraṃ vikalam iti,",
    "GSP29nysvbh1u:4193": " pīḍābahulaṃ sukhabahulam iti,",
    "GSP29nysvbh1u:4194": " puruṣātiśayalakṣaṇopapannaṃ viparītam iti,",
    "GSP29nysvbh1u:4195": " praśastalakṣaṇaṃ ninditalakṣaṇam iti,",
    "GSP29nysvbh1u:4196": " paṭvindriyaṃ mṛḍvindriyam iti/",
    "GSP29nysvbh1u:4197": " sūkṣmaś ca bhedo 'parimeyaḥ/",
    "GSP29nysvbh1u:4198": " so 'yam janmabhedaḥ pratyātmaniyatāt karmabhedād upapadyate,",
    "GSP29nysvbh1u:4199": " asati karmabhede pratyātmaniyate niratiśayatvād ātmanāṃ samānatvāc ca pṛthivyādīnāṃ pṛthivyādigatasya niyamahetor ahbāvāt sarvaṃ sarvātmanāṃ",
    "GSP29nysvbh1u:4200": " na tv idam itthambhūtaṃ janma/",
    "GSP29nysvbh1u:4201": " tasmān nākarmanittā śarīrotpattir iti/",
    "GSP29nysvbh1u:4202": " upapannaś ca tadviyogaḥ karmakṣayopapatteḥ/",
    "GSP29nysvbh1u:4203": " karmanimitte śarīrasarge tena śarīreṇātmano viyoga upapannaḥ/",
    "GSP29nysvbh1u:4204": " kasmāt? karmakṣayopapatteḥ/",
    "GSP29nysvbh1u:4205": " upapadyate khalu karmakṣayaḥ samyagdarśanāt prakṣīṇe mohe vītarāgaḥ punarbhavahetukarma",
    "GSP29nysvbh1u:4206": " kāyavāṅmanobhir na karotīty uttarasyānupacayaḥ pūrvopacitasya vipākapratisaṃvedanāt prakṣayaḥ /",
    "GSP29nysvbh1u:4207": " evaṃ prasavahetor abhāvāt patire 'smin śarīre punaḥ śarīrāntarānupapatter apratisandhiḥ/",
    "GSP29nysvbh1u:4208": " akarmanimitte tu śarīrasarge bhūtakṣayānupapattes tadviyogānupapattir iti//67//",
    "GSP29nysvbh1u:4209": " NyS_3,2.68: tad adṛṣṭakāritam iti cet punas tatprasaṅgo 'pavarge //",
    "GSP29nysvbh1u:4210": " adarśanaṃ khalv adṛṣṭam ity ucyata adṛṣṭakāritā bhūtebhyaḥ śarīrotpattiḥ/",
    "GSP29nysvbh1u:4211": " na jātv anutpanne śarīre draṣṭā nirāyatano dṛśyaṃ paśyati/",
    "GSP29nysvbh1u:4212": " tac cāsya dṛśyaṃ dvividhaṃ viṣayaś ca nānātvaṃ cāvyaktātmanaḥ,",
    "GSP29nysvbh1u:4213": " tadarthaḥ śarīrasargaḥ/",
    "GSP29nysvbh1u:4214": " tasminn avasite caritārthāni bhūtāni na śarīram utpādayantīty upapannaḥ śarīraviyoga ity evaṃ cen manyase,",
    "GSP29nysvbh1u:4215": " ``punas tat prasaṅgo 'pavarge'' --- punaḥ śarīrotpattiḥ prasajyata iti/",
    "GSP29nysvbh1u:4216": " yā cānutpanne śarīre darśanānutpattir adarśanābhimatā yā cāpavarge śarīranivṛttau",
    "GSP29nysvbh1u:4217": " darśanānutpattir adarśanabhūtā naitayor adarśanayoḥ kvacid viśeṣa ity adarśanasyānivṛtter",
    "GSP29nysvbh1u:4218": " apavarge punaḥ śarīrotpattiprasaṅga iti /",
    "GSP29nysvbh1u:4219": " caritārthatā viśeṣa iti cet na karaṇākaraṇayor ārambhadarśanāt/",
    "GSP29nysvbh1u:4220": " caritārthāni bhūtāni darśanāvasānān na śarīrāntaram ārabhanta ity ayaṃ viśeṣa evaṃ ced ucyate; na,",
    "GSP29nysvbh1u:4221": " karaṇākaraṇayor ārambhadarśanāt --- caritārthānāṃ bhūtānāṃ viṣayopalabdhikaraṇāt",
    "GSP29nysvbh1u:4222": " punaḥ punaḥ śarīrārambho dṛśyate prakṛtipuruṣayor nānātvadarśanasyākaraṇān nirarthakaḥ",
    "GSP29nysvbh1u:4223": " śarīrārambhaḥ punaḥ punar dṛśyate /",
    "GSP29nysvbh1u:4224": " tasmād akarmanimittāyāṃ bhūtasṛṣṭau na darśanārthā śarīrotpattir yuktā,",
    "GSP29nysvbh1u:4225": " yuktā tu karmanimitte sarge darśanārthā śarīrotpattiḥ/",
    "GSP29nysvbh1u:4226": " karmavipākasaṃvedanaṃ darśanam iti/",
    "GSP29nysvbh1u:4227": " tad adṛṣṭakāritam iti cet?",
    "GSP29nysvbh1u:4228": " kasyacid darśanam adṛṣṭaṃ nāma paramāṇūnāṃ guṇaviśeṣaḥ kriyāhetus tena preritāḥ paramāṇavaḥ",
    "GSP29nysvbh1u:4229": " sammūrcchitāḥ śarīram utpādayantīti tan manaḥ samāviśati svaguṇenādṛṣṭena preritaṃ",
    "GSP29nysvbh1u:4230": " samanaske śarīre draṣṭur upalabdhir bhavatīti /",
    "GSP29nysvbh1u:4231": " etasmin vai darśane guṇānucchedāt punas tatprasaṅgo 'pavarge/",
    "GSP29nysvbh1u:4232": " apavarge śarīrotpattiḥ paramāṇuguṇasyādṛṣṭasyānucchedyatvād iti//68//",
    "GSP29nysvbh1u:4233": " NyS_3,2.69: manaḥkarmanimittatvāc ca saṃyogāvyucchedaḥ //",
    "GSP29nysvbh1u:4234": " manoguṇenādṛṣṭena samāveśite manasi saṃyogavyucchedo na syāt,",
    "GSP29nysvbh1u:4235": " tac ca kiṃkṛtaṃ śarīrād apasarpaṇaṃ manasa iti?",
    "GSP29nysvbh1u:4236": " karmāśayakṣaye tu karmāśayāntarād vipacyamānād apasarpaṇopapattir iti/",
    "GSP29nysvbh1u:4237": " adṛṣṭād evāpasarpaṇam iti cet --- yo 'dṛṣṭaḥ śarīropasarpaṇahetuḥ sa evāpasarpaṇahetur apīti?",
    "GSP29nysvbh1u:4238": " na, ekasya jīvanaprāyaṇahetutvānupapatteḥ --- evaṃ ca saty ekam adṛṣṭaṃ jīvanaprāyaṇayor hetur iti prāptam,",
    "GSP29nysvbh1u:4239": " naitad upapadyate//69//",
    "GSP29nysvbh1u:4240": " NyS_3,2.70: nityatvaprasaṅgaś ca prāyaṇānupapatteḥ //",
    "GSP29nysvbh1u:4241": " vipākasaṃvedanāt karmāśayakṣaye śarīrapātaḥ prāyaṇam,",
    "GSP29nysvbh1u:4242": " karmāśayāntarāc ca punarjanma/",
    "GSP29nysvbh1u:4243": " bhūtamātrāt tu karmanirapekṣāc charīrotpattau kasya kṣayāc charīrapātaḥ prāyaṇam iti?",
    "GSP29nysvbh1u:4244": " prāyaṇānupapatteḥ khalu vai nityatvaprasaṅgaṃ vidmaḥ/",
    "GSP29nysvbh1u:4245": " yādṛcchike tu prāyaṇe prāyaṇabhedānupapattir iti//70//",
    "GSP29nysvbh1u:4246": " punas tatprasaṅgo 'pavarga ity etat samādhitsur āha ---",
    "GSP29nysvbh1u:4247": " NyS_3,2.71: aṇuśyāmatānityatvavad etat syāt //",
    "GSP29nysvbh1u:4248": " yathāṇoḥ śyāmatā nityā agnisaṃyogena pratiṣiddhā na punar utpadyata evam adṛṣṭakāritaṃ śarīram apavarge punar notpadyata iti// 71 //",
    "GSP29nysvbh1u:4249": " NyS_3,2.72: nākṛtābhyāgamaprasaṅgāt //",
    "GSP29nysvbh1u:4250": " nāyam asti dṛṣṭāntaḥ/",
    "GSP29nysvbh1u:4251": " kasmāt? akṛtābhyāgamaprasaṅgāt/",
    "GSP29nysvbh1u:4252": " akṛtaṃ pramāṇato 'nupapannam,",
    "GSP29nysvbh1u:4253": " tasyābhyāgamo 'bhyupapattir vyavasāyaḥ,",
    "GSP29nysvbh1u:4254": " etacchraddadhānena pramāṇato ṇupapannaṃ mantavyam/",
    "GSP29nysvbh1u:4255": " tasmān nāyaṃ dṛṣṭānto na pratyakṣaṃ na cānumānaṃ kiṃcid ucyata iti/",
    "GSP29nysvbh1u:4256": " tad idaṃ dṛṣṭāntasya sādhyasamatvam abhidhīyata iti/",
    "GSP29nysvbh1u:4257": " atha vā nākṛtābhyāgamaprasaṅgāt/",
    "GSP29nysvbh1u:4258": " aṇuśyāmatādṛṣṭāntenākarmanimittāṃ śarīrotpattiṃ samādadhānasyākṛtābhyāgamaprasaṅgaḥ/",
    "GSP29nysvbh1u:4259": " akṛte sukhaduḥkhahetau karmaṇi puruṣasya sukhaṃ duḥkham abhyāgacchatīti prasajyeta/",
    "GSP29nysvbh1u:4260": " om iti bruvataḥ pratyakṣānumānāgamavirodhaḥ/",
    "GSP29nysvbh1u:4261": " pratyakṣavirodhas tāvat --- bhinnam idaṃ sukhaduḥkhaṃ pratyātmavedanīyatvāt pratyakṣaṃ sarvaśarīriṇām/",
    "GSP29nysvbh1u:4262": " ko bhedaḥ? tīvraṃ mandaṃ ciram āśu nānāprakāram ekaprakāram ity evam ādir viśeṣaḥ/",
    "GSP29nysvbh1u:4263": " na cāsti pratyātmaniyataḥ sukhaduḥkhahetuviśeṣaḥ,",
    "GSP29nysvbh1u:4264": " na cāsati hetuviśeṣe phalaviśeṣo dṛśyate/",
    "GSP29nysvbh1u:4265": " karmanimitte tu sukhaduḥkhayoge karmaṇāṃ tīvramandatopapatteḥ karmasañcayānāṃ cotkarṣāpakarṣabhāvāt nānāvidhaikavidhabhāvāc ca karmaṇāṃ sukhaduḥkhabhedopapattiḥ/",
    "GSP29nysvbh1u:4266": " so 'yaṃ hetubhedābhāvād dṛṣṭaḥ sukhaduḥkhabhedo na syād iti pratyakṣavirodhaḥ/",
    "GSP29nysvbh1u:4267": " tathānumānavirodhaḥ --- dṛṣṭaṃ hi puruṣaguṇavyavasthānāt sukhaduḥkhavyavasthānam/",
    "GSP29nysvbh1u:4268": " yaḥ khalu cetanāvān sādhananirvartanīyaṃ sukhaṃ buddhvā tad īpsan sādhanāvāptaye prayatate sa sukhena yujyate na viparītaḥ/",
    "GSP29nysvbh1u:4269": " yaś ca sādhananirvartanīyaṃ duḥkhaṃ buddhvā taj jihāsuḥ sādhanaparivarjanāya yatate sa ca duḥkhena tyajyate na viparītaḥ/",
    "GSP29nysvbh1u:4270": " asti cedaṃ yatnam antareṇa cetanānāṃ sukhaduḥkhavyavasthānaṃ tenāpi cetanaguṇāntaravyavasthākṛtena bhavitavyam ity anumānam/",
    "GSP29nysvbh1u:4271": " % -mānam/] p.918",
    "GSP29nysvbh1u:4272": " tad etad akarmanimitte sukhaduḥkhayoge virudhyata iti/",
    "GSP29nysvbh1u:4273": " tac ca guṇāntaram asaṃvedyatvād adṛṣṭaṃ vipākakālāniyamāc cāvyavasthitam/",
    "GSP29nysvbh1u:4274": " buddhyādayas tu saṃvedyāś cāpavargiṇaś ceti/",
    "GSP29nysvbh1u:4275": " athāgamavirodhaḥ --- bahu khalv idam ārṣam ṛṣīṇām upadeśajātam anuṣṭhānaparivarjanāśrayam,",
    "GSP29nysvbh1u:4276": " upadeśaphalaṃ ca śarīriṇāṃ varṇāśramavibhāgeṇānuṣṭhānalakṣaṇā pravṛttiḥ,",
    "GSP29nysvbh1u:4277": " parivarjanalakṣaṇā nivṛttiḥ/",
    "GSP29nysvbh1u:4278": " tac cobhayam etasyāṃ dṛṣṭau ``nāsti karma sucaritaṃ duścaritaṃ vā?",
    "GSP29nysvbh1u:4279": " karmanimittaḥ puruṣāṇāṃ sukhaduḥkhayogaḥ'' iti virudhyate/",
    "GSP29nysvbh1u:4280": " seyaṃ pāpiṣṭhānāṃ mithyādṛṣṭiḥ --- akarmanimittā śarīrasṛṣṭir akarmanimittaḥ sukhaduḥkhayoga iti//72//",
    "GSP29nysvbh1u:4281": " iti śrīvātsyāyanīye nyāyabhāṣye tṛtīyādhyāyasya dvitīyam āhnikam// 2 //",
    "GSP29nysvbh1u:4282": " samāptaś cāyaṃ tṛtīyo 'dhyāyaḥ// 3 //",
    "GSP29nysvbh1u:4283": " nyāyadarśanam atha caturthādhyāyasyādyam āhnikam",
    "GSP29nysvbh1u:4284": " manaso 'nantaraṃ pravṛttiḥ parīkṣitavyā/",
    "GSP29nysvbh1u:4285": " tatra khalu yāvad dharmādharmāśrayaśarīrādi parīkṣitam,",
    "GSP29nysvbh1u:4286": " sarvā sā pravṛtteḥ parīkṣety āha ---",
    "GSP29nysvbh1u:4287": " NyS_4,1.1: pravṛttir yathoktā //",
    "GSP29nysvbh1u:4288": " tathā parīkṣiteti//1//",
    "GSP29nysvbh1u:4289": " pravṛttyanantarās tarhi doṣāḥ parīkṣyantām ity ata āha ---",
    "GSP29nysvbh1u:4290": " NyS_4,1.2: tathā doṣāḥ //",
    "GSP29nysvbh1u:4291": " parīkṣitā iti/",
    "GSP29nysvbh1u:4292": " buddhisamānāśrayatvād ātmaguṇāḥ,",
    "GSP29nysvbh1u:4293": " pravṛttihetutvāt punarbhavapratisandhānasāmarthyāc ca saṃsārahetavaḥ,",
    "GSP29nysvbh1u:4294": " saṃsārasyānāditvād anādinā prabandhena pravartante,",
    "GSP29nysvbh1u:4295": " mithyājñānanivṛttis tattvajñānāt tannivṛttau rāgadveṣaprabandhocchyede 'pavarga iti/",
    "GSP29nysvbh1u:4296": " prādurbhāvatirodhānadharmakā ityevamādyuktam doṣāṇām iti//2//",
    "GSP29nysvbh1u:4297": " pravartanālakṣaṇā doṣā ity uktam,",
    "GSP29nysvbh1u:4298": " tathā ceme mānerṣyāsūyāvicikitsāmatsarādayaḥ,",
    "GSP29nysvbh1u:4299": " te kasmān nopasaṅkhyāyante ity ata āha ---",
    "GSP29nysvbh1u:4300": " NyS_4,1.3: tattrairāśyaṃ rāgadveṣamohārthāntarabhāvāt //",
    "GSP29nysvbh1u:4301": " teṣāṃ doṣāṇāṃ trayo rāśayas trayaḥ pakṣāḥ/",
    "GSP29nysvbh1u:4302": " rāgapakṣaḥ --- kāmo matsaraḥ spṛhā tṛṣṇā lobha iti/",
    "GSP29nysvbh1u:4303": " dveṣapakṣaḥ --- krodha īrṣyā asūyā droho 'marṣa iti/ mohapakṣo",
    "GSP29nysvbh1u:4304": " mithyājñānaṃ vicikitsā mānaḥ pramāda iti/",
    "GSP29nysvbh1u:4305": " trairāśyān nopasaṅkhyāyante iti/",
    "GSP29nysvbh1u:4306": " lakṣaṇasya tarhy abhedāt tritvam anupapannam?",
    "GSP29nysvbh1u:4307": " nānupapannam,",
    "GSP29nysvbh1u:4308": " rāgadveṣamohārthāntarabhāvāt;",
    "GSP29nysvbh1u:4309": " āsaktilakṣaṇo rāgaḥ,",
    "GSP29nysvbh1u:4310": " amarṣalakṣaṇo dveṣaḥ,",
    "GSP29nysvbh1u:4311": " mithyāpratipattilakṣaṇo moha iti/",
    "GSP29nysvbh1u:4312": " etat pratyātmavedanīyaṃ sarvaśarīriṇām --- vijānāty ayaṃ śarīrī rāgam utpannam ``asti me 'dhyātmaṃ rāgadharma'' iti/",
    "GSP29nysvbh1u:4313": " virāgaṃ ca vijānāti ---``nāsti me 'dhyātmaṃ rāgadharma'' iti/",
    "GSP29nysvbh1u:4314": " evam itarayor apīti/",
    "GSP29nysvbh1u:4315": " mānerṣyāsūyāprabhṛtayas tu trairāśyam anupatitā iti nopasaṅkhyāyante//3//",
    "GSP29nysvbh1u:4316": " NyS_4,1.4: naikapratyanīkabhāvāt //",
    "GSP29nysvbh1u:4317": " nārthāntaraṃ rāgādayaḥ/",
    "GSP29nysvbh1u:4318": " kasmāt? ekapratyanīkabhāvāt --- tattvajñānaṃ samyaṅmatir āryaprajñā sambodha ity ekam idaṃ pratyanīkaṃ trayāṇām iti//4//",
    "GSP29nysvbh1u:4319": " NyS_4,1.5: vyabhicārād ahetuḥ //",
    "GSP29nysvbh1u:4320": " ekapratyanīkāḥ pṛthivyāṃ śyāmādayo 'gnisaṃyogenaikena,",
    "GSP29nysvbh1u:4321": " ekayonayaś ca pākajā iti//5//",
    "GSP29nysvbh1u:4322": " sati cārthāntarabhāve ---",
    "GSP29nysvbh1u:4323": " NyS_4,1.6: teṣāṃ mohaḥ pāpīyān nāmūḍhasyetarotpatteḥ //",
    "GSP29nysvbh1u:4324": " mohaḥ pāpaḥ,",
    "GSP29nysvbh1u:4325": " pāpataro vā dvāv abhipretyoktam/",
    "GSP29nysvbh1u:4326": " kasmāt? nāmūḍhasyetarotpatteḥ ---",
    "GSP29nysvbh1u:4327": " % -tarotpatteḥ ---] p.929",
    "GSP29nysvbh1u:4328": " amūḍhasya rāgadveṣā notpadyante mūḍhasya tu yathāsaṅkalpam utpattiḥ,",
    "GSP29nysvbh1u:4329": " viṣayeṣu rañjanīyāḥ saṅkalpā rāgahetavaḥ,",
    "GSP29nysvbh1u:4330": " kopanīyāḥ saṅkalpā dveṣahetavaḥ,",
    "GSP29nysvbh1u:4331": " ubhaye ca saṅkalpā na mithyāpratipattilakṣaṇatvān mohād anye,",
    "GSP29nysvbh1u:4332": " tāv imau mohayonī rāgadveṣāv iti/",
    "GSP29nysvbh1u:4333": " tattvajñānāc ca mohanivṛttau rāgadveṣānutpattir ity ekapratyanīkabhāvopapattiḥ/",
    "GSP29nysvbh1u:4334": " evaṃ ca kṛtvā tattvajñānād ``duḥkhajanmapravṛttidoṣamithyājñānānām uttarottarāpāye tadanantarābhāvād apavarga'' iti vyākhyātam iti//6//",
    "GSP29nysvbh1u:4335": " prāptas tarhi ---",
    "GSP29nysvbh1u:4336": " NyS_4,1.7: nimittanaimittikabhāvād arthāntarabhāvo doṣebhyaḥ //",
    "GSP29nysvbh1u:4337": " anyad dhi nimittam anyac ca naimittikam iti doṣanimittatvād adoṣo moha iti//7//",
    "GSP29nysvbh1u:4338": " NyS_4,1.8: na doṣalakṣaṇāvarodhān mohasya //",
    "GSP29nysvbh1u:4339": " pravarttanālakṣaṇā doṣā ity anena doṣalakṣaṇenāvarudhyate doṣeṣu moha iti//8//",
    "GSP29nysvbh1u:4340": " NyS_4,1.9: nimittanaimittikopapatteś ca tulyajātīyānām apratiṣedhaḥ //",
    "GSP29nysvbh1u:4341": " dravyāṇāṃ guṇānāṃ vānekavidhavikalpo nimittanaimittikabhāve tulyajātīyānāṃ dṛṣṭa iti//9//",
    "GSP29nysvbh1u:4342": " doṣānantaraṃ pretyabhāvaḥ,",
    "GSP29nysvbh1u:4343": " tasyāsiddhir ātmano nityatvāt --- na khalu nityaṃ kiṃcij jāyate mriyate vā iti janmamaraṇayor nityatvād ātmano 'nupapattiḥ,",
    "GSP29nysvbh1u:4344": " ubhayaṃ ca pretyabhāva iti tatrāyaṃ siddhānuvādaḥ ---",
    "GSP29nysvbh1u:4345": " NyS_4,1.10: ātmanityatve pretyabhāvasiddhiḥ //",
    "GSP29nysvbh1u:4346": " nityo 'yam ātmā praiti pūrvaśarīraṃ jahāti mriyate iti,",
    "GSP29nysvbh1u:4347": " pretya ca pūrvaśarīraṃ hitvā",
    "GSP29nysvbh1u:4348": " bhavati jāyate śarīrāntaram upādatta iti/",
    "GSP29nysvbh1u:4349": " tac caitad ubhayaṃ ``punar utpattiḥ pretyabhāvaḥ'' ity atroktaṃ pūrvaśarīraṃ hitvā śarīrāntaropādānaṃ pretyabhāvaḥ iti tac caitannityatve sambhavatīti/",
    "GSP29nysvbh1u:4350": " yasya tu sattvotpādaḥ sattvanirodhaḥ pretyabhāvaḥ tasya kṛtahānam akṛtābhyāgamaś ca doṣaḥ/",
    "GSP29nysvbh1u:4351": " ucchedahetuvāde ṛṣyupadeśāś cānarthakā iti//10//",
    "GSP29nysvbh1u:4352": " katham utpattir iti cet ---",
    "GSP29nysvbh1u:4353": " NyS_4,1.11: vyaktād vyaktānāṃ pratyakṣaprāmāṇyāt //",
    "GSP29nysvbh1u:4354": " kena prakāreṇa kiṃdharmakāt kāraṇād vyaktaṃ śarīrādy utpadyata iti?",
    "GSP29nysvbh1u:4355": " vyaktād bhūtasamākhyātāt pṛthivyāditaḥ paramasūkṣmān nityād vyaktaṃ śarīrendriyaviṣayopakaraṇādhāraṃ prajñātaṃ dravyam utpadyate/",
    "GSP29nysvbh1u:4356": " vyaktaṃ ca khalv indriyagrāhyaṃ tatsāmānyāt kāraṇam api vyaktam/",
    "GSP29nysvbh1u:4357": " kiṃ sāmānyam?",
    "GSP29nysvbh1u:4358": " rūpādiguṇayogaḥ rūpādiguṇayuktebhyaḥ pṛthivyādibhyo nityebhyo rūpādiguṇayuktaṃ śarīrādy utpadyate/",
    "GSP29nysvbh1u:4359": " % -vyādibhyo nityebhyo rūpādiguṇayuktaṃ śarīrādy utpadyate/] p.934",
    "GSP29nysvbh1u:4360": " pratyakṣaprāmāṇyāt --- dṛṣṭo hi rūpādiguṇayuktebhyo mṛtprabhṛtibhyas tathābhūtasya dravyasyotpādaḥ,",
    "GSP29nysvbh1u:4361": " tena cādṛṣṭasyānumānam iti/",
    "GSP29nysvbh1u:4362": " rūpādīnām anvayadarśanāt prakṛtivikārayoḥ,",
    "GSP29nysvbh1u:4363": " pṛthivyādīnāṃ nityānām atīndriyāṇāṃ kāraṇabhāvo 'numīyata iti//11//",
    "GSP29nysvbh1u:4364": " NyS_4,1.12: na ghaṭād ghaṭāniṣpatteḥ //",
    "GSP29nysvbh1u:4365": " idam api pratyakṣam --- na khalu vyaktād ghaṭād vyakto ghaṭa utpadyamāno dṛśyate iti,",
    "GSP29nysvbh1u:4366": " vyaktād vyaktasyānutpattidarśanān na vyaktaṃ kāraṇam iti//12//",
    "GSP29nysvbh1u:4367": " NyS_4,1.13: vyaktād ghaṭaniṣpatter apratiṣedhaḥ //",
    "GSP29nysvbh1u:4368": " na brūmaḥ sarvaṃ sarvasya kāraṇam iti,",
    "GSP29nysvbh1u:4369": " kin tu yad utpadyate vyaktaṃ dravyaṃ tat tathābhūtād evotpadyate iti/",
    "GSP29nysvbh1u:4370": " vyaktaṃ ca tanmṛddravyaṃ kapālasaṃjñakaṃ yato ghaṭa utpadyate/",
    "GSP29nysvbh1u:4371": " na caitannihnuvānaḥ kvacid abhyanujñāṃ labdhum arhatīti/",
    "GSP29nysvbh1u:4372": " tad etat tattvam//13//",
    "GSP29nysvbh1u:4373": " ataḥ paraṃ prāvādukānāṃ dṛṣṭayaḥ pradarśyante ---",
    "GSP29nysvbh1u:4374": " NyS_4,1.14: abhāvād bhāvotpattir nānupamṛdya prādurbhāvāt //",
    "GSP29nysvbh1u:4375": " asataḥ sad utpadyate ity ayaṃ pakṣaḥ/",
    "GSP29nysvbh1u:4376": " kasmāt? upamṛdya prādurbhāvāt/",
    "GSP29nysvbh1u:4377": " upamṛdya bījam aṅkura utpadyate nānupamṛdya,",
    "GSP29nysvbh1u:4378": " na ced vījopamardo 'ṅkurakāraṇam anupamarde 'pi bījasyāṅkurotpattiḥ syād iti//14//",
    "GSP29nysvbh1u:4379": " atrābhidhīyate ---",
    "GSP29nysvbh1u:4380": " NyS_4,1.15: vyāghātād aprayogaḥ //",
    "GSP29nysvbh1u:4381": " upamṛdya prādurbhāvād ity ayuktaḥ prayogo vyāghātāt/",
    "GSP29nysvbh1u:4382": " yad upamṛdnāti na tad upamṛdya prādurbhavitum arhati vidyamānatvāt/",
    "GSP29nysvbh1u:4383": " yac ca prādurbhavati na tenāprādurbhūtenāvidyamānenopamarda iti//15//",
    "GSP29nysvbh1u:4384": " NyS_4,1.16: nātītānāgatayoḥ kārakaśabdaprayogāt //",
    "GSP29nysvbh1u:4385": " atīte cānāgate cāvidyamāne kārakaśabdāḥ prayujyante/",
    "GSP29nysvbh1u:4386": " putro janiṣyate,",
    "GSP29nysvbh1u:4387": " janiṣyamāṇaṃ putram abhinandati,",
    "GSP29nysvbh1u:4388": " putrasya janiṣyamāṇasya nāma karoti,",
    "GSP29nysvbh1u:4389": " abhūt kumbhaḥ,",
    "GSP29nysvbh1u:4390": " bhinnaṃ kumbham anuśocati,",
    "GSP29nysvbh1u:4391": " bhinnasya kumbhasya kapālāni,",
    "GSP29nysvbh1u:4392": " ajātāḥ putrāḥ pitaraṃ tāpayantīti bahulaṃ bhāktāḥ prayogā dṛśyante/",
    "GSP29nysvbh1u:4393": " kā punar iyaṃ bhaktiḥ?",
    "GSP29nysvbh1u:4394": " ānantaryaṃ bhaktiḥ,",
    "GSP29nysvbh1u:4395": " ānantaryasāmarthyād upamṛdya prādurbhāvārthaḥ,",
    "GSP29nysvbh1u:4396": " prādurbhaviṣyann aṅkura upamṛdnātīti bhāktaṃ kartṛtvam iti//16//",
    "GSP29nysvbh1u:4397": " NyS_4,1.17: na vinaṣṭebhyo 'niṣpatteḥ //",
    "GSP29nysvbh1u:4398": " na vinaṣṭād bījād aṅkura utpadyate iti tasmān nābhāvād bhāvotpattir iti//17//",
    "GSP29nysvbh1u:4399": " NyS_4,1.18: kramanirdeśād apratiṣedhaḥ //",
    "GSP29nysvbh1u:4400": " upamardaprādurbhāvayoḥ paurvāparyaniyamaḥ kramaḥ,",
    "GSP29nysvbh1u:4401": " sa khalv abhāvād bhāvotpatter hetur nirdiśyate;",
    "GSP29nysvbh1u:4402": " sa ca na pratiṣidhyate iti/",
    "GSP29nysvbh1u:4403": " vyāhatavyūhānām avayavānāṃ pūrvavyūhanivṛttau vyūhāntarād dravyaniṣpattir nābhāvāt/",
    "GSP29nysvbh1u:4404": " bījāvayavāḥ kutaścin nimittāt prādurbhūtakriyāḥ pūrvavyūhaṃ jahati vyūhāntaraṃ cāpadyante vyūhāntarād aṅkura utpadyate/",
    "GSP29nysvbh1u:4405": " dṛśyante khalu avayavās tatsaṃyogāś cāṅkurotpattihetavaḥ/",
    "GSP29nysvbh1u:4406": " na cānivṛtte pūrvavyūhe bījāvayavānāṃ śakyaṃ vyūhāntareṇa bhavitum ity upamardaprādurbhāvayoḥ paurvāparyaniyamaḥ kramaḥ,",
    "GSP29nysvbh1u:4407": " % -m ity upamardaprādurbhāvayoḥ paurvāparyaniyamaḥ kramaḥ,] p.940",
    "GSP29nysvbh1u:4408": " tasmān nābhāvād bhāvotpattir iti/",
    "GSP29nysvbh1u:4409": " na cānyad bījāvayavebhyo 'ṅkurotpattikāraṇam ity upapadyte bījopādānaniyama iti//18//",
    "GSP29nysvbh1u:4410": " athāpara āha ---",
    "GSP29nysvbh1u:4411": " NyS_4,1.19: īśvaraḥ kāraṇaṃ puruṣakarmāphalyadarśanāt //",
    "GSP29nysvbh1u:4412": " puruṣo 'yaṃ samīhamāno nāvaśyaṃ samīhāphalaṃ prāpnoti tenānumīyate parādhīnaṃ puruṣasya karmaphalārādhanam iti,",
    "GSP29nysvbh1u:4413": " yadadhīnaṃ sa īśvaraḥ/",
    "GSP29nysvbh1u:4414": " tasmād īśvaraḥ kāraṇam iti//19//",
    "GSP29nysvbh1u:4415": " NyS_4,1.20: na puruṣakarmābhāve phalāniṣpatteḥ //",
    "GSP29nysvbh1u:4416": " īśvarādhīnā cet phalaniṣpattiḥ syād api tarhi puruṣasya samīhām antareṇa phalaṃ niṣpadyeteti//20//",
    "GSP29nysvbh1u:4417": " NyS_4,1.21: tatkāritatvād ahetuḥ //",
    "GSP29nysvbh1u:4418": " puruṣakāram īśvaro 'nugṛhṇāti,",
    "GSP29nysvbh1u:4419": " phalāya puruṣasya yatamānasyeśvaraḥ phalaṃ sampādayatīti/",
    "GSP29nysvbh1u:4420": " yadā na sampādayati tadā puruṣakarmāphalaṃ bhavatīti/",
    "GSP29nysvbh1u:4421": " tasmād īśvarakāritatvāt ahetuḥ puruṣakarmābhāve phalāniṣpatter iti/",
    "GSP29nysvbh1u:4422": " guṇaviśiṣṭam ātmāntaram īśvaraḥ/",
    "GSP29nysvbh1u:4423": " tasya ātmakalpāt kalpāntarānupapattiḥ,",
    "GSP29nysvbh1u:4424": " adharmamithyājñānapramādahānyā dharmajñānasamādhisampadā ca viśiṣṭam ātmāntaram īśvaraḥ,",
    "GSP29nysvbh1u:4425": " tasya ca dharmasamādhiphalam aṇimādyaṣṭavidham aiśvaryam/",
    "GSP29nysvbh1u:4426": " saṅkalpānuvidhāyī cāsya dharmaḥ pratyātmavṛttīn dharmādharmasañcayān pṛthivyādīni ca bhūtāni pravartayati/",
    "GSP29nysvbh1u:4427": " evaṃ ca svakṛtābhyāgamasyālopena nirmāṇaprākāmyam īśvarasya svakṛtakarmaphalaṃ veditavyam/",
    "GSP29nysvbh1u:4428": " āptakalpaś cāyam --- yathā pitāpatyānāṃ tathā pitṛbhūta īśvaro bhūtānām/",
    "GSP29nysvbh1u:4429": " na cātmakalpād anyaḥ kalpaḥ sambhavati/",
    "GSP29nysvbh1u:4430": " na tāvad asya buddhiṃ vinā kaścid dharmo liṅgabhūtaḥ śakya upapādayitum/",
    "GSP29nysvbh1u:4431": " āgamāc ca draṣṭā boddhā sarvajñātā īśvara iti/",
    "GSP29nysvbh1u:4432": " buddhyādibhiś cātmaliṅgair nirupākhyam īśvaraṃ pratyakṣānumānāgamaviṣayātītaṃ kaḥ śakta upapādayitum/",
    "GSP29nysvbh1u:4433": " % liṅgair nirupākhyam īśvaraṃ pratyakṣānumānāgamaviṣayātītaṃ kaḥ śakta upapādayitum/] p.945",
    "GSP29nysvbh1u:4434": " svakṛtābhyāgamalopena ca pravartamānasyāsya yad uktaṃ pratiṣedhajātam akarmanimitte śarīrasarge tat sarvaṃ prasajyate iti//21//",
    "GSP29nysvbh1u:4435": " apara idānīm āha ---",
    "GSP29nysvbh1u:4436": " NyS_4,1.22: animittato bhāvotpattiḥ kaṇṭakataikṣṇyādidarśanāt //",
    "GSP29nysvbh1u:4437": " animittā śarīrādyutpattiḥ kasmāt?",
    "GSP29nysvbh1u:4438": " kaṇṭakataikṣṇyādidarśanāt/",
    "GSP29nysvbh1u:4439": " kaṇṭakasya",
    "GSP29nysvbh1u:4440": " taikṣṇyam, parvatadhātūnāṃ citratā,",
    "GSP29nysvbh1u:4441": " grāvṇāṃ ślakṣṇatā,",
    "GSP29nysvbh1u:4442": " nirnimittaṃ ca upādānavac ca dṛṣṭaṃ tathā śarīrādisargo .pīti//22//",
    "GSP29nysvbh1u:4443": " NyS_4,1.23: animittanimittatvān nānimittataḥ //",
    "GSP29nysvbh1u:4444": " animittato bhāvotpattir ity ucyate yataś cotpadyate tannimittam/",
    "GSP29nysvbh1u:4445": " animittasya nimittatvān nānimittā bhāvotpattir iti//23//",
    "GSP29nysvbh1u:4446": " NyS_4,1.24: nimittānimittayor arthāntarabhāvād apratiṣedhaḥ //",
    "GSP29nysvbh1u:4447": " anyad dhi nimittam anyac ca nimittapratyākhyānam,",
    "GSP29nysvbh1u:4448": " na ca pratyākhyānam eva pratyākhyeyaṃ",
    "GSP29nysvbh1u:4449": " yathānudakaḥ kamaṇḍalur iti nodakapratiṣedha udakaṃ bhavatīti/",
    "GSP29nysvbh1u:4450": " sa khalv ayaṃ vādo 'karmanimittaḥ śarīrādisarga ity etasmān na bhidyate,",
    "GSP29nysvbh1u:4451": " abhedāt tatpratiṣedhenaiva pratiṣiddho veditavya iti//24//",
    "GSP29nysvbh1u:4452": " anye tu manyante ---",
    "GSP29nysvbh1u:4453": " NyS_4,1.25: sarvam anityam utpattivināśadharmakatvāt //",
    "GSP29nysvbh1u:4454": " kim anityaṃ nāma?",
    "GSP29nysvbh1u:4455": " yasya kadācid bhāvas tad anityam/",
    "GSP29nysvbh1u:4456": " utpattidharmakam anutpannaṃ nāsti vināśadharmakaṃ ca vinaṣṭaṃ nāsti/",
    "GSP29nysvbh1u:4457": " kiṃ punaḥ sarvam?",
    "GSP29nysvbh1u:4458": " bhautikaṃ ca śarīrādi",
    "GSP29nysvbh1u:4459": " abhautikaṃ ca buddhyādi,",
    "GSP29nysvbh1u:4460": " tad ubhayam utpattivināśadharmakaṃ vijñāyate,",
    "GSP29nysvbh1u:4461": " tasmāt tat sarvam anityam iti//25//",
    "GSP29nysvbh1u:4462": " NyS_4,1.26: nānityatānityatvāt //",
    "GSP29nysvbh1u:4463": " yadi tāvat sarvasyānityatā nityā,",
    "GSP29nysvbh1u:4464": " tannityatvān na sarvam anityam/",
    "GSP29nysvbh1u:4465": " athānityā tasyām avidyamānāyāṃ sarvaṃ nityam iti//26//",
    "GSP29nysvbh1u:4466": " NyS_4,1.27: tadanityatvam agner dāhyaṃ vināśyānuvināśavat //",
    "GSP29nysvbh1u:4467": " tasyā anityatāyā apy anityatvam/",
    "GSP29nysvbh1u:4468": " katham? yathā agnir dāhyaṃ vināśyānuvinaśyati evaṃ sarvasyānityatā sarvaṃ vināśyānuvinaśyatīti//27//",
    "GSP29nysvbh1u:4469": " NyS_4,1.28: nityasyāpratyākhyānaṃ yathopalabdhi vyavasthānāt //",
    "GSP29nysvbh1u:4470": " ayaṃ khalu vādo nityaṃ pratyācaṣṭe,",
    "GSP29nysvbh1u:4471": " nityasya ca pratyākhyānam anupapannam/",
    "GSP29nysvbh1u:4472": " kasmāt? yathopalabdhi vyavasthānāt/",
    "GSP29nysvbh1u:4473": " yasyotpattivināśadharmakatvam upalabhyate pramāṇatas tad anityam,",
    "GSP29nysvbh1u:4474": " yasya nopalabhyate tadviparītam/",
    "GSP29nysvbh1u:4475": " na ca paramasūkṣmāṇāṃ bhūtānām ākāśakāladigātmamanasāṃ tadguṇānāṃ ca keṣāñcit sāmānyaviśeṣasamavāyānāṃ cotpattivināśadharmakatvaṃ pramāṇata",
    "GSP29nysvbh1u:4476": " tasmān nityāny etānīti//28//",
    "GSP29nysvbh1u:4477": " ayam anya ekāntaḥ ---",
    "GSP29nysvbh1u:4478": " NyS_4,1.29: sarvaṃ nityaṃ pañcabhūtanityatvāt //",
    "GSP29nysvbh1u:4479": " bhūtamātram idaṃ sarvaṃ tāni ca nityāni bhūtocchedānupapatter iti//29//",
    "GSP29nysvbh1u:4480": " NyS_4,1.30: notpattivināśakāraṇopalabdheḥ //",
    "GSP29nysvbh1u:4481": " utpattikāraṇaṃ copalabhyate vināśakāraṇaṃ ca,",
    "GSP29nysvbh1u:4482": " tat sarvanityatve vyāhanyate iti//30//",
    "GSP29nysvbh1u:4483": " NyS_4,1.31: tallakṣaṇāvarodhād apratiṣedhaḥ //",
    "GSP29nysvbh1u:4484": " yasyotpattivināśakāraṇam upalabhyate iti manyase,",
    "GSP29nysvbh1u:4485": " na tad bhūtalakṣaṇahīnam arthāntaraṃ gṛhyate,",
    "GSP29nysvbh1u:4486": " bhūtalakṣaṇāvarodhād bhūtamātram idam ity ukto 'yaṃ pratiṣedha iti//31//",
    "GSP29nysvbh1u:4487": " NyS_4,1.32: notpattitatkāraṇopalabdheḥ //",
    "GSP29nysvbh1u:4488": " kāraṇasamānaguṇasyotpattiḥ kāraṇaṃ copalabhyate/",
    "GSP29nysvbh1u:4489": " na caitad ubhayaṃ nityaviṣayam,",
    "GSP29nysvbh1u:4490": " na cotpattitatkāraṇopalabdhiḥ śakyā pratyākhyātum,",
    "GSP29nysvbh1u:4491": " na cāviṣayā kācid upalabdhiḥ/",
    "GSP29nysvbh1u:4492": " upalabdhisāmarthyāt kāraṇena samānaguṇaṃ kāryam utpadyate ity anumīyate,",
    "GSP29nysvbh1u:4493": " sa khalūpalabdher viṣaya iti/",
    "GSP29nysvbh1u:4494": " evaṃ ca tallakṣaṇāvarodhopapattir iti/",
    "GSP29nysvbh1u:4495": " utpattivināśakāraṇaprayuktasya jñātuḥ prayatno dṛṣṭa iti/",
    "GSP29nysvbh1u:4496": " prasiddhaś cāvayavī taddharmā/",
    "GSP29nysvbh1u:4497": " utpattivināśadharmā cāvayavī siddha iti/",
    "GSP29nysvbh1u:4498": " śabdakarmabuddhyādīnāṃ cāvyāptiḥ/",
    "GSP29nysvbh1u:4499": " pañcabhūtanityatvāt tallakṣaṇāvarodhāc cety anena śabdakarmabuddhisukhaduḥkhecchādveṣaprayatnāś ca na vyāptāḥ tasmād anekāntaḥ/",
    "GSP29nysvbh1u:4500": " svapnaviṣayābhimānavan mithyopalabdhir iti cet bhūtopalabdhau tulyam/",
    "GSP29nysvbh1u:4501": " yathā svapne viṣayābhimāna evam utpattikāraṇābhimāna iti/",
    "GSP29nysvbh1u:4502": " evaṃ caitad bhūtopalabdhau tulyaṃ pṛthivyādyupalabdhir api svapnaviṣayābhimānavat prasajyate/",
    "GSP29nysvbh1u:4503": " pṛthivyādyabhāve sarvavyavahāravilopa iti cet tad itaratra samānam --- utpattivināśakāraṇopalabdhiviṣayasyāpy abhāve sarvavyavahāravilopa iti,",
    "GSP29nysvbh1u:4504": " so 'yaṃ nityānām atīndriyatvād aviṣayatvāc cotpattivināśayoḥ svapnaviṣayābhimānavad ity ahetur iti//32//",
    "GSP29nysvbh1u:4505": " avasthitasyopādānasya dharmamātraṃ nivartate dharmamātram upajāyate sa khalūtpattivināśayor viṣayaḥ/",
    "GSP29nysvbh1u:4506": " % -śayor viṣayaḥ/] p.971",
    "GSP29nysvbh1u:4507": " yac copajāyate tat prāg apy upajananād asti,",
    "GSP29nysvbh1u:4508": " yac ca nivartate tan nivṛttam apy astīti,",
    "GSP29nysvbh1u:4509": " evaṃ ca sarvasya nityatvam iti?",
    "GSP29nysvbh1u:4510": " NyS_4,1.33: na vyavasthānupapatteḥ //",
    "GSP29nysvbh1u:4511": " ayam upajanaḥ iyaṃ nivṛttir iti vyavasthā nopapadyate,",
    "GSP29nysvbh1u:4512": " upajātanivṛttayor vidyamānatvāt/",
    "GSP29nysvbh1u:4513": " ayaṃ dharma upajāto 'yaṃ nivṛtta iti sadbhāvāviśeṣād avyavasthā,",
    "GSP29nysvbh1u:4514": " idānīm upajananivṛttī nedānīm iti kālavyavasthā nopapadyate sarvadā vidyamānatvāt asya dharmasyopajananivṛttī nāsyeti vyavasthānupapattiḥ,",
    "GSP29nysvbh1u:4515": " % -jananivṛttī nāsyeti vyavasthānupapattiḥ,] p.972",
    "GSP29nysvbh1u:4516": " ubhyor aviśeṣāt/",
    "GSP29nysvbh1u:4517": " anāgato 'tīta iti ca kālavyavasthānupapattiḥ,",
    "GSP29nysvbh1u:4518": " vartamānasya sadbhāvalakṣaṇatvāt/",
    "GSP29nysvbh1u:4519": " avidyamānasyātmalābha upajano vidyamānasyātmahānaṃ nivṛttir ity etasmin sati naite doṣāḥ/",
    "GSP29nysvbh1u:4520": " tasmād yad uktaṃ prāg apy upajanād asti nivṛttaṃ cāsti tad ayuktam iti//33//",
    "GSP29nysvbh1u:4521": " ayam anya ekāntaḥ ---",
    "GSP29nysvbh1u:4522": " NyS_4,1.34: sarvaṃ pṛthag bhāvalakṣaṇapṛthaktvāt //",
    "GSP29nysvbh1u:4523": " sarvaṃ nānā na kaścid eko bhāvo vidyate/",
    "GSP29nysvbh1u:4524": " kasmāt? bhāvalakṣaṇapṛthaktvāt --- bhāvasya lakṣaṇam abhidhānam,",
    "GSP29nysvbh1u:4525": " yena lakṣyate bhāvaḥ sa samākhyāśabdaḥ,",
    "GSP29nysvbh1u:4526": " tasya pṛthagviṣayatvāt/",
    "GSP29nysvbh1u:4527": " sarvo bhāvasamākhyāśabdaḥ samūhavācī,",
    "GSP29nysvbh1u:4528": " kumbha iti saṃjñāśabdo gandharasarūpasparśasamūhe budhnapārśvagrīvādisamūhe ca varttate,",
    "GSP29nysvbh1u:4529": " nidarśanamātraṃ cedam iti//34//",
    "GSP29nysvbh1u:4530": " NyS_4,1.35: nānekalakṣaṇair ekabhāvaniṣpatteḥ //",
    "GSP29nysvbh1u:4531": " anekavidhalakṣaṇair iti madhyamapadalopī samāsaḥ/",
    "GSP29nysvbh1u:4532": " gandhādibhiś ca guṇair budhnādibhiś cāvayavaiḥ sambaddha eko bhāvo niṣpadyate,",
    "GSP29nysvbh1u:4533": " guṇavyatiriktaṃ ca dravyam avayavātiriktaś cāvayavīti/",
    "GSP29nysvbh1u:4534": " vibhaktanyāyaṃ caitad ubhayam iti//35//",
    "GSP29nysvbh1u:4535": " athāpi ---",
    "GSP29nysvbh1u:4536": " NyS_4,1.36: lakṣaṇavyavasthānād evāpratiṣedhaḥ //",
    "GSP29nysvbh1u:4537": " na kaścid eko bhāva ity ayuktaḥ pratiṣedhaḥ/",
    "GSP29nysvbh1u:4538": " kasmāt? lakṣaṇavyavasthānād eva/",
    "GSP29nysvbh1u:4539": " yad iha lakṣaṇaṃ bhāvasya saṃjñāśabdabhūtaṃ tad ekasmin vyavasthitam,",
    "GSP29nysvbh1u:4540": " yaṃ kumbham adrākṣaṃ taṃ spṛśāmi yam evāsprākṣaṃ taṃ paśyāmīti nāṇusamūho gṛhyate iti/",
    "GSP29nysvbh1u:4541": " aṇusamūhe cāgṛhyamāṇe yad gṛhyate tad ekam eveti/",
    "GSP29nysvbh1u:4542": " athāpy etad anūktam nāsty eko bhāvo yasmāt samudāyaḥ,",
    "GSP29nysvbh1u:4543": " ekānupapatter nāsty eva samūhaḥ --- nāsty eko bhāvo yasmāt samūhe bhāvaśabdaprayogaḥ;",
    "GSP29nysvbh1u:4544": " ekasya cānupapatteḥ",
    "GSP29nysvbh1u:4545": " samūho nopapadyate ekasamuccayo hi samūha iti/",
    "GSP29nysvbh1u:4546": " vyāhatatvād anupapannaṃ --- nāsty eko bhāva iti yasya pratiṣedhaḥ pratijñāyate,",
    "GSP29nysvbh1u:4547": " samūhe bhāvaśabdaprayogād iti hetuṃ bruvatā sa evābhyanujñāyate,",
    "GSP29nysvbh1u:4548": " ekasamuccayo hi samūha iti/",
    "GSP29nysvbh1u:4549": " samūhe bhāvaśabdaprayogād iti ca samūham āśritya pratyekaṃ samūhipratiṣedho nāsty eko bhāva iti/",
    "GSP29nysvbh1u:4550": " so 'yam ubhayato vyāghātād yatkiñcanavāda iti//36//",
    "GSP29nysvbh1u:4551": " ayam apara ekāntaḥ ---",
    "GSP29nysvbh1u:4552": " NyS_4,1.37: sarvam abhāvo bhāveṣv itaretarābhāvasiddheḥ //",
    "GSP29nysvbh1u:4553": " yāvad bhāvajātaṃ tat sarvam abhāvaḥ/",
    "GSP29nysvbh1u:4554": " kasmāt? bhāveṣv itaretarābhāvasiddheḥ/",
    "GSP29nysvbh1u:4555": " ``asan gaur aśvātmanā'' anaśvo gauḥ ``asann aśvo gavātmanā agaur aśvaḥ'' ity asatpratyayasya pratiṣedhasya ca bhāvaśabdena sāmānādhikaraṇyāt sarvam abhāva iti//37//",
    "GSP29nysvbh1u:4556": " pratijñāvākye padayoḥ pratijñāhetvoś ca vyāghātād ayuktam/",
    "GSP29nysvbh1u:4557": " anekasyāśeṣatā sarvaśabdasyārtho,",
    "GSP29nysvbh1u:4558": " bhāvapratiṣedhaś cābhāvaśabdasyārthaḥ/",
    "GSP29nysvbh1u:4559": " pūrvaṃ sopākhyam uttaraṃ nirupākhyaṃ tatra",
    "GSP29nysvbh1u:4560": " samupākhyāyamānaṃ kathaṃ nirupākhyam abhāvaḥ syād iti?",
    "GSP29nysvbh1u:4561": " na jātv abhāvo nirupākhyo 'nekatayāśeṣatayā śakyaḥ pratijñātum iti/",
    "GSP29nysvbh1u:4562": " sarvam etad abhāva iti cet --- yad idaṃ sarvam iti manyase tadabhāva iti?",
    "GSP29nysvbh1u:4563": " evaṃ cet anivṛtto vyāghātaḥ,",
    "GSP29nysvbh1u:4564": " anekam aśeṣaṃ ceti nābhāve pratyayena śakyaṃ bhavitum/",
    "GSP29nysvbh1u:4565": " asti cāyaṃ pratyayaḥ sarvam iti,",
    "GSP29nysvbh1u:4566": " tasmān nābhāva iti/",
    "GSP29nysvbh1u:4567": " pratijñāhetvoś ca vyāghātaḥ --- sarvam abhāva iti bhāvapratiṣedhaḥ pratijñā,",
    "GSP29nysvbh1u:4568": " bhāveṣv itaretarābhāvasiddher iti hetuḥ/",
    "GSP29nysvbh1u:4569": " bhāveṣv itaretarābhāvam anujñāyāśritya ca itaretarābhāvasiddhyā sarvam abhāva ity ucyate/",
    "GSP29nysvbh1u:4570": " yadi sarvam abhāvo bhāveṣv itaretarābhāvasiddher iti nopapadyate/",
    "GSP29nysvbh1u:4571": " atha bhāveṣv itaretarābhāvasiddhiḥ,",
    "GSP29nysvbh1u:4572": " sarvam abhāva iti nopapadyate/",
    "GSP29nysvbh1u:4573": " sūtreṇa cābhisambandhaḥ/",
    "GSP29nysvbh1u:4574": " NyS_4,1.38: na svabhāvasiddher bhāvānām //",
    "GSP29nysvbh1u:4575": " na sarvam abhāvaḥ/",
    "GSP29nysvbh1u:4576": " kasmāt? svena bhāvena sadbhāvād bhāvānām/",
    "GSP29nysvbh1u:4577": " svena dharmeṇa bhāvā bhavantīti pratijñāyate/",
    "GSP29nysvbh1u:4578": " kaś ca svo dharmo bhāvānām?",
    "GSP29nysvbh1u:4579": " dravyaguṇakarmaṇāṃ sadādisāmānyam,",
    "GSP29nysvbh1u:4580": " dravyāṇāṃ kriyāvad ityevamādiviśeṣaḥ,",
    "GSP29nysvbh1u:4581": " sparśaparyantāḥ pṛthivyā iti ca;",
    "GSP29nysvbh1u:4582": " pratyekaṃ cānanto bhedaḥ/",
    "GSP29nysvbh1u:4583": " sāmānyaviśeṣasamavāyānāṃ ca viśiṣṭā dharmā gṛhyante/",
    "GSP29nysvbh1u:4584": " so 'yam abhāvasya nirupākhyatvāt sampratyāyako 'rthabhedo na syāt?",
    "GSP29nysvbh1u:4585": " asti tv ayam,",
    "GSP29nysvbh1u:4586": " tasmān na sarvam abhāva iti/",
    "GSP29nysvbh1u:4587": " atha vā na svabhāvasiddher bhāvānām iti svarūpasiddher iti/",
    "GSP29nysvbh1u:4588": " gaur iti prayujyamāne śabde jātiviśiṣṭaṃ dravyaṃ gṛhyate,",
    "GSP29nysvbh1u:4589": " nābhāvamātram/",
    "GSP29nysvbh1u:4590": " yadi ca sarvam abhāvaḥ gaur ity abhāvaḥ pratīyeta,",
    "GSP29nysvbh1u:4591": " gośabdena cābhāva ucyeta/",
    "GSP29nysvbh1u:4592": " yasmāt tu gośabdaprayoge dravyaviśeṣaḥ pratīyate nābhāvas tasmād ayuktam iti/",
    "GSP29nysvbh1u:4593": " atha vā na svabhāvasiddher iti/",
    "GSP29nysvbh1u:4594": " asan gaur aśvātmaneti gavātmanā kasmān nocyate?",
    "GSP29nysvbh1u:4595": " avacanād gavātmanā gaur astīti svabhāvasiddhiḥ,",
    "GSP29nysvbh1u:4596": " anaśvo 'śva iti vā gaur agaur iti vā kasmān nocyate?",
    "GSP29nysvbh1u:4597": " avacanāt svena rūpeṇa vidyamānatā dravyasyeti vijñāyate/",
    "GSP29nysvbh1u:4598": " avyatirekapratiṣedhe ca bhāvena asatpratyayasāmānādhikaraṇyam bhāve saṃyogādisambandho vyatirekaḥ/",
    "GSP29nysvbh1u:4599": " atra avyatirekaḥ abhedākhyasambandhaḥ tatpratiṣedhe sadā ca asatpratyayasāmānādhikaraṇyam,",
    "GSP29nysvbh1u:4600": " yathā na santi kuṇḍe badarāṇīti/",
    "GSP29nysvbh1u:4601": " asan gaur aśvātmanā anaśvo gaur iti ca gavāśvayor avyatirekaḥ pratiṣidhyate gavāśvayor ekatvaṃ nāstīti/",
    "GSP29nysvbh1u:4602": " tasmin pratiṣidhyamāne bhāvena gavā sāmānādhikaraṇyam asatpratyayasya asan gaur aśvātmaneti,",
    "GSP29nysvbh1u:4603": " yathā na santi kuṇḍe badarāṇīti kuṇḍe badarasaṃyoge pratiṣidhyamāne sadbhir asatpratyayasya sāmānādhikaraṇyam iti//38//",
    "GSP29nysvbh1u:4604": " NyS_4,1.39: na svabhāvasiddhir āpekṣikatvāt //",
    "GSP29nysvbh1u:4605": " apekṣākṛtam āpekṣikam/",
    "GSP29nysvbh1u:4606": " hrasvāpekṣākṛtaṃ dīrghaṃ dīrghāpekṣākṛtaṃ hrasvam,",
    "GSP29nysvbh1u:4607": " na svenātmanāvasthitaṃ kiñcit/",
    "GSP29nysvbh1u:4608": " kasmāt? apekṣāsāmarthyāt/",
    "GSP29nysvbh1u:4609": " tasmān na svabhāvasiddhir bhāvānām iti//39//",
    "GSP29nysvbh1u:4610": " NyS_4,1.40: vyāhatatvād ayuktam //",
    "GSP29nysvbh1u:4611": " yadi hrasvāpekṣākṛtaṃ dīrghaṃ hrasvam anāpekṣikam/",
    "GSP29nysvbh1u:4612": " kim idānīm apekṣya hrasvam iti gṛhyate?",
    "GSP29nysvbh1u:4613": " atha dīrghāpekṣākṛtaṃ hrasvam,",
    "GSP29nysvbh1u:4614": " dīrgham anāpekṣikam?",
    "GSP29nysvbh1u:4615": " evam itaretarāśrayayor ekābhāve anyatarābhāvād ubhayābhāva iti apekṣāvyavasthānupapannā/",
    "GSP29nysvbh1u:4616": " % retarāśrayayor ekābhāve anyatarābhāvād ubhayābhāva iti apekṣāvyavasthānupapannā/] p.984",
    "GSP29nysvbh1u:4617": " svabhāvasiddhāv asatyāṃ samayoḥ parimaṇḍalayor vā dravyayor āpekṣike dīrghatvahrasvatve kasmān na bhavataḥ?",
    "GSP29nysvbh1u:4618": " apekṣāyām anapekṣāyāṃ ca dravyayor abhedaḥ/",
    "GSP29nysvbh1u:4619": " yāvatī dravye apekṣamāṇe tāvatī evānapekṣamāṇe nānyataratra bhedaḥ/",
    "GSP29nysvbh1u:4620": " āpekṣikatve tu saty anyataratra viśeṣopajanaḥ syād iti/",
    "GSP29nysvbh1u:4621": " kim apekṣāsāmarthyam iti cet?",
    "GSP29nysvbh1u:4622": " dvayor grahaṇe 'tiśayagrahaṇopapattiḥ/",
    "GSP29nysvbh1u:4623": " dve dravye paśyann ekatra vidyamānam atiśayaṃ gṛhṇāti tad dīrgham iti vyavasyati,",
    "GSP29nysvbh1u:4624": " yac ca hīnaṃ gṛhṇāti tad dhrasvam iti vyavasyatīti/",
    "GSP29nysvbh1u:4625": " etac cāpekṣāsāmarthyam iti//40//",
    "GSP29nysvbh1u:4626": " atheme saṅkhyaikāntavādāḥ ---",
    "GSP29nysvbh1u:4627": " sarvam ekaṃ sadaviśeṣāt/",
    "GSP29nysvbh1u:4628": " sarvaṃ dvedhā nityānityabhedāt/",
    "GSP29nysvbh1u:4629": " sarvaṃ tredhā jñātā jñānaṃ jñeyam iti/",
    "GSP29nysvbh1u:4630": " sarvaṃ caturddhā pramātā pramāṇaṃ prameyaṃ pramitir iti/",
    "GSP29nysvbh1u:4631": " evaṃ yathāsambhavam anye 'pīti/",
    "GSP29nysvbh1u:4632": " tatra parīkṣā ---",
    "GSP29nysvbh1u:4633": " NyS_4,1.41: saṅkhyaikāntāsiddhiḥ kāraṇānupapattyupapattibhyām //",
    "GSP29nysvbh1u:4634": " yadi sādhyasādhanayor nānātvam,",
    "GSP29nysvbh1u:4635": " ekānto na siddhyati vyatirekāt/ atha",
    "GSP29nysvbh1u:4636": " sādhyasādhanayor abhedaḥ?",
    "GSP29nysvbh1u:4637": " evam apy ekānto na sidhyati sādhanābhāvāt,",
    "GSP29nysvbh1u:4638": " na hi hetum antareṇa kasyacit siddhir iti//41//",
    "GSP29nysvbh1u:4639": " NyS_4,1.42: na kāraṇāvayavabhāvāt //",
    "GSP29nysvbh1u:4640": " na saṅkhyaikāntānām asiddhiḥ kasmāt?",
    "GSP29nysvbh1u:4641": " kāraṇasyāvayavabhāvāt/",
    "GSP29nysvbh1u:4642": " avayavaḥ kaścit sādhanabhūta ity avyatirekaḥ/",
    "GSP29nysvbh1u:4643": " evaṃ dvaitādīnām apīti//42//",
    "GSP29nysvbh1u:4644": " NyS_4,1.43: niravayavatvād ahetuḥ //",
    "GSP29nysvbh1u:4645": " kāraṇasyāvayavabhāvād ity ahetuḥ/",
    "GSP29nysvbh1u:4646": " kasmāt? sarvam ekam ity anapavargeṇa pratijñāya kasyacid ekatvam ucyate,",
    "GSP29nysvbh1u:4647": " tatra vyapavṛkto 'vayavaḥ sādhanabhūto nopapadyate/",
    "GSP29nysvbh1u:4648": " evaṃ dvaitādiṣv apīti/",
    "GSP29nysvbh1u:4649": " te khalv ime saṅkhyaikāntā yadi viśeṣakāritasyārthabhedavistārasya pratyākhyānena varttante,",
    "GSP29nysvbh1u:4650": " pratyakṣānumānāgamavirodhān mithyāvādā bhavanti/",
    "GSP29nysvbh1u:4651": " athābhyanujñānena varttante?",
    "GSP29nysvbh1u:4652": " samānadharmakārito 'rthasaṃgraho viśeṣakāritaś cārthabheda iti evam ekāntatvaṃ jahatīti/",
    "GSP29nysvbh1u:4653": " te khalv ete tattvajñānapravivekārtham ekāntāḥ parīkṣitā iti//43//",
    "GSP29nysvbh1u:4654": " pretyabhāvānantaraṃ phalam, tasmin ---",
    "GSP29nysvbh1u:4655": " NyS_4,1.44: sadyaḥ kālāntare ca phalaniṣpatteḥ saṃśayaḥ //",
    "GSP29nysvbh1u:4656": " pacati dogdhīti sadyaḥ phalamodanapayasī,",
    "GSP29nysvbh1u:4657": " karṣati vapatīti kālāntare phalaṃ",
    "GSP29nysvbh1u:4658": " śasyādhigama iti/",
    "GSP29nysvbh1u:4659": " asti ceyaṃ kriyā agnihotraṃ juhuyāt svargakāma iti etasyāḥ",
    "GSP29nysvbh1u:4660": " phale saṃśayaḥ/",
    "GSP29nysvbh1u:4661": " na sadyaḥ kālāntaropabhogyatvāt /",
    "GSP29nysvbh1u:4662": " svargaḥ phalaṃ śrūyate,",
    "GSP29nysvbh1u:4663": " tac ca bhinne 'smin dehabhedād utpadyate iti/",
    "GSP29nysvbh1u:4664": " na sadyaḥ grāmādikāmānāmü@ārambhaphalam iti//44//",
    "GSP29nysvbh1u:4665": " NyS_4,1.45: kālāntareṇāniṣpattir hetuvināśāt //",
    "GSP29nysvbh1u:4666": " dhvastāyāṃ pravṛttau pravṛtteḥ phalaṃ na kāraṇam antareṇotpattum arhati,",
    "GSP29nysvbh1u:4667": " na khalu vai vinaṣṭāt kāraṇāt kiñcid utpadyate iti//45//",
    "GSP29nysvbh1u:4668": " NyS_4,1.46: prāṅ niṣpatter vṛkṣaphalavat tat syāt //",
    "GSP29nysvbh1u:4669": " yathā phalārthinā vṛkṣamūle sekādi parikarma kriyate,",
    "GSP29nysvbh1u:4670": " tasmiṃś ca pradhvaste pṛthivīdhātur abdhātunā saṃgṛhīta āntareṇa tejasā pacyamāno rasadravyaṃ nirvartayati,",
    "GSP29nysvbh1u:4671": " sa dravyabhūto raso vṛkṣānugataḥ pākaviśiṣṭo vyūhaviśeṣeṇa sanniviśamānaḥ parṇādi phalaṃ nirvartayati,",
    "GSP29nysvbh1u:4672": " evaṃ pariṣekādi karma cārthavat/",
    "GSP29nysvbh1u:4673": " na ca vinaṣṭāt phalaniṣpattiḥ/",
    "GSP29nysvbh1u:4674": " tathā pravṛttyā saṃskāro dharmādharmalakṣaṇo janyate,",
    "GSP29nysvbh1u:4675": " sa jāto nimittāntarānugṛhītaḥ kālāntare phalaṃ niṣpādayatīti/",
    "GSP29nysvbh1u:4676": " uktañ caitat ``pūrvakṛtaphalānubandhāt tadutpattir'' iti//46//",
    "GSP29nysvbh1u:4677": " tad idaṃ prāṅ niṣpatter niṣpadyamānam---",
    "GSP29nysvbh1u:4678": " NyS_4,1.47: nāsan na san na sadasat sadasator vaidharmyāt //",
    "GSP29nysvbh1u:4679": " prāṅ niṣpatter niṣpattidharmakaṃ nāsat,",
    "GSP29nysvbh1u:4680": " upādānaniyamāt/",
    "GSP29nysvbh1u:4681": " kasyacid utpattaye kiñcid upādeyaṃ na sarvaṃ sarvasyety asadbhāve niyamo nopapadyate iti/",
    "GSP29nysvbh1u:4682": " na sat, prāṅ utpatter vidyamānasyotpattir anupapanneti/",
    "GSP29nysvbh1u:4683": " na, sadasat sadasator vaidharmyāt",
    "GSP29nysvbh1u:4684": " sad ity arthābhyanujñā,",
    "GSP29nysvbh1u:4685": " asad iti arthapratiṣedhaḥ,",
    "GSP29nysvbh1u:4686": " etayor vyāghāto vaidharmyaṃ vyāghātād avyatirekānupapattir iti//47//",
    "GSP29nysvbh1u:4687": " prāg utpatter utpattidharmakam asad ity addhā/ kasmāat?",
    "GSP29nysvbh1u:4688": " NyS_4,1.48: utpādavyayadarśanāt //",
    "GSP29nysvbh1u:4689": " yat punaruktaṃ prāg utpatteḥ kāryaṃ nāsad upādānaniyamād iti---",
    "GSP29nysvbh1u:4690": " NyS_4,1.49: buddhisiddhaṃ tu tad asat //",
    "GSP29nysvbh1u:4691": " idam asyotpattaye samarthaṃ na sarvam iti prāg utpatter niyatakāraṇaṃ kāryaṃ buddhyā",
    "GSP29nysvbh1u:4692": " siddham utpattiniyamadarśanāt/",
    "GSP29nysvbh1u:4693": " tasmād upādānaniyamasyopapattiḥ sati tu kārye prāg utpatter utpattir eva nāstīti//49//",
    "GSP29nysvbh1u:4694": " NyS_4,1.50: āśrayavyatirekād vṛkṣaphalotpattivad ity ahetuḥ //",
    "GSP29nysvbh1u:4695": " mūlasekādi parikarma phalaṃ cobhayaṃ vṛkṣāśrayam,",
    "GSP29nysvbh1u:4696": " karma ceha śarīre,",
    "GSP29nysvbh1u:4697": " phalaṃ cāmutra ity āśrayavyatirekād ahetur iti//50//",
    "GSP29nysvbh1u:4698": " NyS_4,1.51: prīter ātmāśrayatvād apratiṣedhaḥ //",
    "GSP29nysvbh1u:4699": " prītir ātmapratyakṣatvād ātmāśrayā,",
    "GSP29nysvbh1u:4700": " tadāśrayam eva karma dharmasaṃjñitam,",
    "GSP29nysvbh1u:4701": " dharmasyātmaguṇatvāt tasmād āśrayavyatirekānupapattir iti//51//",
    "GSP29nysvbh1u:4702": " NyS_4,1.52: na putrapaśustrīparicchadahiraṇyānnādiphalanirdeśāt //",
    "GSP29nysvbh1u:4703": " putrādi phalaṃ nirdiśyate na prītiḥ,",
    "GSP29nysvbh1u:4704": " ``grāmakāmo yajeta'' ``putrakāmo yajete''ti tatra yad uktaṃ prītiḥ phalam ity etad ayuktam iti//52//",
    "GSP29nysvbh1u:4705": " NyS_4,1.53: tatsambandhāt phalaniṣpattes teṣu phalavadupacāraḥ //",
    "GSP29nysvbh1u:4706": " putrādisambandhāt phalaṃ prītilakṣaṇam utpadyate iti putrādiṣu phalavadupacāraḥ,",
    "GSP29nysvbh1u:4707": " yathānne prāṇaśabdo ``annaṃ vai prāṇāḥ''iti//53//",
    "GSP29nysvbh1u:4708": " phalānantaraṃ duḥkham uddiṣṭam,",
    "GSP29nysvbh1u:4709": " uktaṃ ca ``bādhanālakṣaṇaṃ duḥkham''iti/",
    "GSP29nysvbh1u:4710": " tat kim idaṃ pratyātmavedanīyasya sarvajantupratyakṣasya sukhasya pratyākhyānam,",
    "GSP29nysvbh1u:4711": " āhosvid anyaḥ kalpa iti?",
    "GSP29nysvbh1u:4712": " anya ity āha/",
    "GSP29nysvbh1u:4713": " katham? na vai sarvalokasākṣikaṃ sukhaṃ śakyaṃ pratyākhyātum/",
    "GSP29nysvbh1u:4714": " ayaṃ tu janmamaraṇaprabandhānubhavanimittād duḥkhān nirviṇṇasya duḥkhaṃ jihāsato duḥkhasaṃjñābhāvanopadeśo duḥkhahānārtha iti/",
    "GSP29nysvbh1u:4715": " % bhāvanopadeśo duḥkhahānārtha iti/] p.1007",
    "GSP29nysvbh1u:4716": " kayā yuktyā?",
    "GSP29nysvbh1u:4717": " sarve khalu sattvanikāyāḥ sarvāṇy utpattisthānāni sarvaḥ punarbhavo bādhanānuṣakto duḥkhasāhacaryād bādhanālakṣaṇaṃ duḥkham ity uktam ṛṣibhiḥ,",
    "GSP29nysvbh1u:4718": " duḥkhasaṃjñābhāvanam upadiśyate atra ca hetur upādīyate---",
    "GSP29nysvbh1u:4719": " NyS_4,1.54: vividhabādhanāyogād duḥkham eva janmotpattiḥ //",
    "GSP29nysvbh1u:4720": " janma jāyate iti śarīrendriyabuddhayaḥ śarīrādīnāṃ ca saṃsthānaviśiṣṭānāṃ prādurbhāva utpattiḥ/",
    "GSP29nysvbh1u:4721": " vividhā ca bādhanā,",
    "GSP29nysvbh1u:4722": " hīnā madhyamā utkṛṣṭā ceti/",
    "GSP29nysvbh1u:4723": " utkṛṣṭā nārakiṇām,",
    "GSP29nysvbh1u:4724": " tiraścāṃ tu madhyamā,",
    "GSP29nysvbh1u:4725": " manuṣyāṇāṃ tu hīnā,",
    "GSP29nysvbh1u:4726": " devānāṃ hīnatarā vītarāgāṇāṃ ca/",
    "GSP29nysvbh1u:4727": " evaṃ sarvam utpattisthānaṃ vividhabādhanānuṣaktaṃ paśyataḥ sukhe tatsādhaneṣu ca śarīrendriyabuddhiṣu duḥkhasaṃjñā vyavatiṣṭhate/",
    "GSP29nysvbh1u:4728": " % buddhiṣu duḥkhasaṃjñā vyavatiṣṭhate/] p.1008",
    "GSP29nysvbh1u:4729": " duḥkhasaṃjñāvyavasthānāt sarvalokeṣv anabhiratisaṃjñā bhavati/",
    "GSP29nysvbh1u:4730": " anabhiratisaṃjñām upāsīnasya sarvalokaviṣayā tṛṣṇā vicchidyate,",
    "GSP29nysvbh1u:4731": " tṛṣṇāprahāṇāt sarvaduḥkhād vimucyate iti/",
    "GSP29nysvbh1u:4732": " yathā viṣayogāt payo viṣam iti budhyamāno nopādatte,",
    "GSP29nysvbh1u:4733": " anupādadāno maraṇaduḥkhaṃ nāpnoti//54//",
    "GSP29nysvbh1u:4734": " duḥkhoddeśas tu na sukhasya pratyākhyānam, kasmāt?",
    "GSP29nysvbh1u:4735": " NyS_4,1.55: na sukhasyāntarālaniṣpatteḥ //",
    "GSP29nysvbh1u:4736": " na khalv ayaṃ duḥkhoddeśaḥ sukhasya pratyākhyānam/",
    "GSP29nysvbh1u:4737": " kasmāt, sukhasyāntarālaniṣpatteḥ/",
    "GSP29nysvbh1u:4738": " niṣpadyate khalu bādhanāntarāleṣu sukhaṃ pratyātmavedanīyaṃ śarīriṇām,",
    "GSP29nysvbh1u:4739": " tad aśakyaṃ pratyākhyātum iti//55//",
    "GSP29nysvbh1u:4740": " arthāpi---",
    "GSP29nysvbh1u:4741": " NyS_4,1.56: bādhanānivṛtter vedayataḥ paryeṣaṇadoṣād apratiṣedhaḥ //",
    "GSP29nysvbh1u:4742": " sukhasya, duḥkhoddeśeneti prakaraṇāt paryeṣaṇaṃ prārthanā viṣayārjanatṛṣṇā,",
    "GSP29nysvbh1u:4743": " paryeṣaṇasya doṣo yad ayaṃ vedayamānaḥ prārthayate tac cāsya prārthitaṃ na sampadyate,",
    "GSP29nysvbh1u:4744": " sampadya vā vipadyate,",
    "GSP29nysvbh1u:4745": " nyūnaṃ vā sampadyate,",
    "GSP29nysvbh1u:4746": " bahupratyanīkaṃ vā sampadyate iti etasmāt paryeṣaṇadoṣān nānāvidho mānasaḥ santāpo bhavati evaṃ vedayataḥ paryeṣaṇadoṣād bādhanāyā anivṛttiḥ/",
    "GSP29nysvbh1u:4747": " bādhanānivṛtter duḥkhasaṃjñābhāvanam upadiśyate /",
    "GSP29nysvbh1u:4748": " anena kāraṇena duḥkhaṃ janma na tu sukhasyābhāvād iti/",
    "GSP29nysvbh1u:4749": " athāpy etad anūktam---",
    "GSP29nysvbh1u:4750": " ``kāmaṃ kāmayamānasya yadā kāmaḥ samṛdhyati/",
    "GSP29nysvbh1u:4751": " athainam aparaḥ kāmaḥ kṣipram eva prabādhate//''",
    "GSP29nysvbh1u:4752": " ``api ced udanemi samantād bhūmim imāṃ labhate sagavāśvām/",
    "GSP29nysvbh1u:4753": " na sa tena dhanena dhanaiṣī tṛpyati kin nu sukhaṃ dhanakāme//'' iti//56//",
    "GSP29nysvbh1u:4754": " NyS_4,1.57: duḥkhavikalpe sukhābhimānāc ca //",
    "GSP29nysvbh1u:4755": " duḥkhasaṃjñābhāvanopadeśaḥ kriyate/",
    "GSP29nysvbh1u:4756": " ayaṃ khalu sukhasaṃvedane vyavasthitaḥ sukhaṃ paramapuruṣārthaṃ manyate,",
    "GSP29nysvbh1u:4757": " na sukhād anyan niḥśreyasam asti sukhe prāpte caritārthaḥ kṛtakaraṇīyo bhavati/",
    "GSP29nysvbh1u:4758": " mithyāsaṅkalpāt sukhe tatsādhaneṣu ca viṣayeṣu saṃrajyate,",
    "GSP29nysvbh1u:4759": " saṃraktaḥ sukhāya ghaṭate,",
    "GSP29nysvbh1u:4760": " ghaṭamānasyāsya janmajarāvyādhiprāyaṇāniṣṭasaṃyogeṣṭaviyogaprārthitānupapattinimittam anekavidhaṃ yāvad duḥkham utpadyate,",
    "GSP29nysvbh1u:4761": " taṃ duḥkhavikalpaṃ sukham ity abhimanyate/",
    "GSP29nysvbh1u:4762": " sukhāṅgabhūtaṃ dukham,",
    "GSP29nysvbh1u:4763": " na duḥkham anāsādya śakyaṃ sukham avāptum,",
    "GSP29nysvbh1u:4764": " tādarthyāt sukham evedam iti sukhasaṃjñopahataprajño jāyasva ceti saṃdhāvatīti saṃsāraṃ",
    "GSP29nysvbh1u:4765": " nātivarttate/",
    "GSP29nysvbh1u:4766": " tad asyāḥ sukhasaṃjñāyāḥ pratipakṣo duḥkhasaṃjñābhāvanam upadiśyate,",
    "GSP29nysvbh1u:4767": " *duḥkhānuṣaṅgād (corr.;",
    "GSP29nysvbh1u:4768": " duḥkhānusaṅgād, ed.)",
    "GSP29nysvbh1u:4769": " duḥkhaṃ janmeti,",
    "GSP29nysvbh1u:4770": " na sukhasyābhāvāt/",
    "GSP29nysvbh1u:4771": " yady evaṃ kasmād duḥkhaṃ janmeti nocyate?",
    "GSP29nysvbh1u:4772": " so 'yam evaṃ vācye yad evam āha duḥkham eva janmeti tena sukhābhāvaṃ jñāpayatīti janma vinigrahārthīyo vai khalv ayam evaśabdaḥ/",
    "GSP29nysvbh1u:4773": " katham? na duḥkhaṃ janma svarūpataḥ,",
    "GSP29nysvbh1u:4774": " kiṃ tu duḥkhopacārāt;",
    "GSP29nysvbh1u:4775": " evaṃ sukham apīti etad anenaiva nirvarttyate na tu duḥkham eva janmeti//57//",
    "GSP29nysvbh1u:4776": " duḥkhoddeśānantaram apavargaḥ,",
    "GSP29nysvbh1u:4777": " sa pratyākhyāyate---",
    "GSP29nysvbh1u:4778": " NyS_4,1.58: ṛṇakleśapravṛttyanubandhād apavargābhāvaḥ //",
    "GSP29nysvbh1u:4779": " ṛṇānubandhān nāsty apavargaḥ---``jāyamāno ha vai brāhmaṇas tribhir ṛṇair ṛṇavān jāyate,",
    "GSP29nysvbh1u:4780": " brahmacaryeṇa ṛṣibhyo yajñena devebhyaḥ prajayā pitṛbhya'' iti ṛṇāni,",
    "GSP29nysvbh1u:4781": " teṣām anubandhaḥ svakarmabhiḥ sambandhaḥ,",
    "GSP29nysvbh1u:4782": " karmasambandhavacanāt ``jarāmaryaṃ vā etat satraṃ yad agnihotraṃ darśapūrṇam āsau ca'' iti ``jarayā ha vā eṣa tasmāt satrād vimucyate mṛtyunā ha vā'' iti *ṛṇānubandhād (corr.;",
    "GSP29nysvbh1u:4783": " ṛṇānuvandhād, ed.)",
    "GSP29nysvbh1u:4784": " apavargānuṣṭhānakālo nāstīty apavargābhāvaḥ/",
    "GSP29nysvbh1u:4785": " kleśānubandhān nāsty apavargaḥ kleśānubaddha evāyaṃ mriyate,",
    "GSP29nysvbh1u:4786": " kleśānubaddhaś ca jāyate nāsya kleśānubandhavicchedo gṛhyate/",
    "GSP29nysvbh1u:4787": " pravṛttyanubandhān nāsty apavargaḥ---janmaprabhṛty ayaṃ yāvat prāyaṇaṃ vāgbuddhiśarīrārambheṇāvimukto gṛhyate,",
    "GSP29nysvbh1u:4788": " tatra yad uktaṃ ``duḥkhajanmapravṛttidoṣamithyājñānānām uttarottarāpāye tadanantarābhāvād apavarga'' iti,",
    "GSP29nysvbh1u:4789": " tad anupapannam iti//58//",
    "GSP29nysvbh1u:4790": " atrābhidhīyate/",
    "GSP29nysvbh1u:4791": " yat tāvad ṛṇānubandhād iti ṛṇair iva ṛṇair iti---",
    "GSP29nysvbh1u:4792": " NyS_4,1.59: pradhānaśabdānupapatter guṇaśabdenānuvādo nindāpraśaṃsopapatteḥ //",
    "GSP29nysvbh1u:4793": " ṛṇair iti nāyaṃ pradhānaśabdaḥ/",
    "GSP29nysvbh1u:4794": " yatra khalv ekaḥ pratyādeyaṃ dadāti,",
    "GSP29nysvbh1u:4795": " dvitīyaś ca pratideyaṃ gṛhṇāti tatrāsya dṛṣṭatvāt pradhānam ṛṇaśabdaḥ/",
    "GSP29nysvbh1u:4796": " na caitad ihopapadyate,",
    "GSP29nysvbh1u:4797": " pradhānaśabdānupapatteḥ,",
    "GSP29nysvbh1u:4798": " guṇaśabdenāyam anuvāda ṛṇair iva ṛṇair iti/",
    "GSP29nysvbh1u:4799": " % nupapatteḥ guṇaśabdenāyam anuvāda ṛṇair iva ṛṇair iti/] p.1015",
    "GSP29nysvbh1u:4800": " prayuktopamaṃ caitad yathāgnir māṇavaka iti---anyatra dṛṣṭaś cāyam ṛṇaśabda iha prayujyate,",
    "GSP29nysvbh1u:4801": " yathāgniśabdo māṇavake/",
    "GSP29nysvbh1u:4802": " kathaṃ guṇaśabdenānuvādaḥ?",
    "GSP29nysvbh1u:4803": " nindāpraśaṃsopapatteḥ/",
    "GSP29nysvbh1u:4804": " karmalope ṛṇīva ṛṇādānān nindyate,",
    "GSP29nysvbh1u:4805": " karmānuṣṭhāne ca ṛṇīva ṛṇadānāt praśasyate sa evopamārtha iti/",
    "GSP29nysvbh1u:4806": " jāyamāna iti guṇaśabdo viparyaye 'nadhikārāt/",
    "GSP29nysvbh1u:4807": " jāyamāno ha vai brāhmaṇa iti ca guṇaśabdo gṛhasthaḥ sampadyamāno jāyamāna iti;",
    "GSP29nysvbh1u:4808": " yadāyaṃ gṛhastho jāyate tadā karmabhir adhikriyate mātṛto jāyamānasyānadhikārāt/",
    "GSP29nysvbh1u:4809": " yadā tu mātṛto jāyate kumāro na tadā karmabhir adhikriyate arthinaḥ śaktasya cādhikārāt/",
    "GSP29nysvbh1u:4810": " arthinaḥ karmabhir adhikāraḥ karmavidhau kāmasaṃyogas mṛteḥ ``agnihotraṃ juhuyāt svargakāma'' ity evamādi/",
    "GSP29nysvbh1u:4811": " śaktasya ca (3*)",
    "GSP29nysvbh1u:4812": " pravṛttisambhavāt śaktasya karmabhir adhikāraḥ pravṛttisambhavāt/",
    "GSP29nysvbh1u:4813": " (4*) śaktaḥ khalu vihite karmaṇi pravarttate netara iti/",
    "GSP29nysvbh1u:4814": " ubhayābhāvas tu pradhānaśabdārthe/",
    "GSP29nysvbh1u:4815": " mātṛto jāyamāne kumāre ubhayam arthitā śaktiś ca na bhavatīti/",
    "GSP29nysvbh1u:4816": " na bhidyate ca laukikād vākyād vaidikaṃ vākyaṃ prekṣāpūrvakāripuruṣapraṇītatvena/",
    "GSP29nysvbh1u:4817": " tatra laukikas tāvad aparīkṣako 'pi na *jātamātraṃ (corr.;",
    "GSP29nysvbh1u:4818": " jātaprātraṃ, ed.)",
    "GSP29nysvbh1u:4819": " kumārakam evaṃ brūyād adhīṣva yajasva brahmacaryaṃ careti/",
    "GSP29nysvbh1u:4820": " kuta evam ṛṣir upapannānavadyavādī upadeśārthena prayukta upadiśati?",
    "GSP29nysvbh1u:4821": " na khalu vai narttako 'ndheṣu pravarttate na gāyako badhireṣv iti/",
    "GSP29nysvbh1u:4822": " upadiṣṭārthavijñānaṃ copadeśaviṣayaḥ/",
    "GSP29nysvbh1u:4823": " yaś copadiṣṭam arthaṃ vijānāti taṃ praty upadeśaḥ kriyate,",
    "GSP29nysvbh1u:4824": " na caitad asti jāyamānakumāraka iti/",
    "GSP29nysvbh1u:4825": " gārhasthyaliṅgaṃ ca mantrabrāhmaṇaṃ karma abhivadati/",
    "GSP29nysvbh1u:4826": " yac ca mantrabrāhmaṇaṃ karma abhivadati tat patnīsambandhādinā gārhasthyaliṅgenopapannam,",
    "GSP29nysvbh1u:4827": " tasmād gṛhastho 'yaṃ jāyamāno 'bhidhīyate iti/",
    "GSP29nysvbh1u:4828": " arthitvasya cāvipariṇāme jarāmaryavādopapattiḥ/",
    "GSP29nysvbh1u:4829": " yāvac cāsya phalenārthitvaṃ na vipariṇamate na nivartate tāvad anena karmānuṣṭheyam ity upapadyate jarāmaryavādas taṃ pratīti/",
    "GSP29nysvbh1u:4830": " jarayā ha vety āyuṣasü@turīyasya caturthasya pravrajyāyuktasya vacanaṃ ``jarayā ha vā eṣa etasmād vimucyate'' iti/",
    "GSP29nysvbh1u:4831": " āyuṣas turīyaṃ caturthaṃ pravrajyāyuktaṃ jarety ucyate,",
    "GSP29nysvbh1u:4832": " tatra hi pravrajyā vidhīyate;",
    "GSP29nysvbh1u:4833": " atyantajarāsaṃyoge jarayā ha vety anarthakam/",
    "GSP29nysvbh1u:4834": " ``aśakto vimucyate'' ity etad api nopapadyate,",
    "GSP29nysvbh1u:4835": " svayam aśaktasya bāhyāṃ śaktim āha---``antevāsī vā juhuyād brahmaṇā sa parikrītaḥ,",
    "GSP29nysvbh1u:4836": " kṣīrahotā vā jahuyād dhanena sa parikrīta'' iti/",
    "GSP29nysvbh1u:4837": " athāpi vihitaṃ vānūdyeta kāmād vārthaḥ parikalpyeta?",
    "GSP29nysvbh1u:4838": " vihitānuvacanaṃ nyāyyam iti/",
    "GSP29nysvbh1u:4839": " ṛṇavān ivāsvatantro gṛhasthaḥ karmasu pravarttate ity upapannaṃ vākyasya",
    "GSP29nysvbh1u:4840": " sāmarthyam/",
    "GSP29nysvbh1u:4841": " phalasya hi sādhanāni prayatnaviṣayo na phalam,",
    "GSP29nysvbh1u:4842": " tāni sampannāni phalāya kalpante/",
    "GSP29nysvbh1u:4843": " vihitaṃ ca jāyamānam,",
    "GSP29nysvbh1u:4844": " vidhīyate ca jāyamānam,",
    "GSP29nysvbh1u:4845": " tena yaḥ sambaddhyate so 'yaṃ jāyamāna iti/",
    "GSP29nysvbh1u:4846": " pratyakṣavidhānābhāvād iti cen na,",
    "GSP29nysvbh1u:4847": " pratiṣedhasyāpi pratyakṣavidhānābhāvād iti/",
    "GSP29nysvbh1u:4848": " pratyakṣato vidhīyate *gārhasthyaṃ (corr.;",
    "GSP29nysvbh1u:4849": " gārhathyaṃ, ed.)",
    "GSP29nysvbh1u:4850": " brāhmaṇena,",
    "GSP29nysvbh1u:4851": " yadi cāśramāntaram abhaviṣyat tad api vyadhāsyata",
    "GSP29nysvbh1u:4852": " pratyakṣataḥ,",
    "GSP29nysvbh1u:4853": " pratyakṣavidhānābhāvān nāsty āśramāntaram iti/",
    "GSP29nysvbh1u:4854": " na, pratiṣedhasyāpi pratyakṣto vidhānābhāvāt/",
    "GSP29nysvbh1u:4855": " na pratiṣedho 'pi vai brāhmaṇena pratyakṣato vidhīyate --- na santy āśramāntarāṇi eka eva gṛhasthāśrama iti pratiṣedhasya pratyakṣato 'śravaṇād ayuktam etad iti/",
    "GSP29nysvbh1u:4856": " adhikārāc ca vidhānaṃ vidyāntaravat/",
    "GSP29nysvbh1u:4857": " yathā śāstrāntarāṇi sve sve 'dhikāre pratyakṣato vidhāyakāni nārthāntarābhāvād evam idaṃ brāhmaṇaṃ gṛhasthaśāstraṃ sve 'dhikāre pratyakṣato vidhāyakaṃ nāśramāntarāṇām abhāvād iti/",
    "GSP29nysvbh1u:4858": " ṛgbrāhmaṇaṃ cāpavargābhidhāyy abhidhīyate/",
    "GSP29nysvbh1u:4859": " ṛcaś ca brāhmaṇāni cāpavargābhivādīni bhavanti/",
    "GSP29nysvbh1u:4860": " ṛcaś ca tāvat ---",
    "GSP29nysvbh1u:4861": " ``karmabhir mṛtyum ṛṣayo niṣeduḥ prajāvanto draviṇam icchamānāḥ/",
    "GSP29nysvbh1u:4862": " athāpare ṛṣayo manīṣiṇaḥ paraṃ karmabhyo 'mṛtatvam ānaśuḥ//''",
    "GSP29nysvbh1u:4863": " ``na karmaṇā na prajayā dhanena tyāgenaike amṛtatvam ānaśuḥ/",
    "GSP29nysvbh1u:4864": " pareṇa nākaṃ nihitaṃ guhāyāṃ vibhrājate yad yatayo viśanti//''",
    "GSP29nysvbh1u:4865": " ``vedāham etaṃ puruṣaṃ mahāntam ādityavarṇaṃ tamasaḥ parastāt/",
    "GSP29nysvbh1u:4866": " tam eva viditvātimṛtyum eti nānyaḥ panthā vidyate 'yanāya//''",
    "GSP29nysvbh1u:4867": " atha brāhmaṇāni ---",
    "GSP29nysvbh1u:4868": " ``trayo dharmaskandhāḥ ---yajño 'dhyayanaṃ dānam iti prathamas tapa eva dvitīyo brahmacāry",
    "GSP29nysvbh1u:4869": " ācāryakulavāsīti tṛtīyo 'tyantam ātmānam ācāryakule 'vasādayan sarve evaite puṇyalokā",
    "GSP29nysvbh1u:4870": " bhavanti brahmasaṃstho 'mṛtatvam eti /''",
    "GSP29nysvbh1u:4871": " ``etam eva pravrājino lokam icchantaḥ pravrajantīti''/",
    "GSP29nysvbh1u:4872": " atho khalv āhuḥ kāmamaya evāyaṃ puruṣa iti sa yathākāmo bhavati tatkratur bhavati yatkratur bhavati tat karma kurute yat karma kurute tad abhisaṃpadyate/''",
    "GSP29nysvbh1u:4873": " iti karmabhiḥ saṃsaraṇam uktvā prakṛtam anyad upadiśanti ``iti nu kāmayamāno 'thākāmayamāno",
    "GSP29nysvbh1u:4874": " yo 'kāmo niṣkāma ātmakāma āptakāmo bhavati na tasya prāṇā utkrāmanti ihaiva samavalīyante",
    "GSP29nysvbh1u:4875": " brahmaiva san brahmāpy etīti'' /",
    "GSP29nysvbh1u:4876": " tatra yad uktam ṛṇānubandhād apavargābhāva ity etad ayuktam iti/",
    "GSP29nysvbh1u:4877": " ``ye catvāraḥ pathayo devayānā'' iti ca cāturāśramyaśruter aikāśramyān upapattiḥ//59//",
    "GSP29nysvbh1u:4878": " phalārthinaś cedaṃ brāhmaṇaṃ ``jarāmaryaṃ vā etat satraṃ yad agnihotram. darśapūrṇam āsau ceti'' katham?",
    "GSP29nysvbh1u:4879": " NyS_4,1.60: samāropaṇād ātmany apratiṣedhaḥ //",
    "GSP29nysvbh1u:4880": " ``prājāpatyām iṣṭaṃ nirūpya tasyāṃ sarvavedasaṃ hutvā ātmany agnīn samāropya brāhmaṇaḥ pravrajed'' iti *śrūyate (corr.; śrūyate, ed.)/",
    "GSP29nysvbh1u:4881": " tena vijānīmaḥ prajāvittalokaiṣaṇābhyo vyutthitasya nivṛtte phalārthitve samāropaṇaṃ vidhīyate iti/",
    "GSP29nysvbh1u:4882": " evaṃ ca brāhmaṇāni ``so 'nyad vratam upākariṣyamāṇo yājñavalkyo maitreyīm iti hovāca pravrajiṣyan vā are aham asmāt sthānād asmi hanta te 'nayā kātyāyanyā sahāntaṃ karavāṇīti/",
    "GSP29nysvbh1u:4883": " athāpy uktānuśāsanāsi maitreyi etāvad are khalv amṛtatvam iti hoktvā yājñavalkyaḥ pravavrājeti''",
    "GSP29nysvbh1u:4884": " NyS_4,1.61: pātracayāntānupapatteś ca phalābhāvaḥ //",
    "GSP29nysvbh1u:4885": " jarāmarye ca karmaṇy aviśeṣeṇa kalpyamāne sarvasya pātracayāntāni karmāṇīti prasajyate,",
    "GSP29nysvbh1u:4886": " tatraiṣaṇāvyutthānaṃ na śrūyeta/",
    "GSP29nysvbh1u:4887": " ``etad dha sma vai tat pūrve brāhmaṇā anūcānā vidvāṃsaḥ prajāṃ na kāmayante kiṃ prajayā",
    "GSP29nysvbh1u:4888": " kariṣyāmo yeṣāṃ no 'yam ātmāyaṃ loka iti te ha sma putraiṣaṇāyāś ca vittaiṣaṇāyāś",
    "GSP29nysvbh1u:4889": " ca lokaiṣaṇāyāś ca vyutthāyātha bhikṣācaryaṃ carantīti'' /",
    "GSP29nysvbh1u:4890": " eṣaṇābhyaś ca vyutthitasya pātracayāntāni karmāṇi nopapadyante iti nāviśeṣeṇa karttuḥ prayojakaṃ phalaṃ bhavatīti/",
    "GSP29nysvbh1u:4891": " cāturāśramyavidhānāc cetihāsapurāṇadharmaśāstreṣv aikāśramyānupapattiḥ/",
    "GSP29nysvbh1u:4892": " tad apramāṇam iti ced na,",
    "GSP29nysvbh1u:4893": " pramāṇena prāmāṇyābhyanujñānāt --- pramāṇena khalu brāhmaṇenetihāsapurāṇasya prāmāṇyam",
    "GSP29nysvbh1u:4894": " abhyanujñāyate ``te vā khalv ete atharvāṅgirasa etad itihāsapurāṇam abhyavadann itihāsapurāṇaṃ",
    "GSP29nysvbh1u:4895": " pañcamaṃ vedānāṃ veda iti'' /",
    "GSP29nysvbh1u:4896": " tasmād ayuktam etadaprāmāṇyam iti/",
    "GSP29nysvbh1u:4897": " aprāmāṇye ca dharmaśāstrasya prāṇabhṛtāṃ vyavahāralopāl lokocchedaprasaṅgaḥ/",
    "GSP29nysvbh1u:4898": " draṣṭṛpravaktṛsāmāṇyāc cāprāmānyānupapattiḥ/",
    "GSP29nysvbh1u:4899": " ye eva mantrabrāhmaṇasya draṣṭāraḥ pravaktāraś ca,",
    "GSP29nysvbh1u:4900": " te khalv itihāsapurāṇasya dharmaśāstrasya ceti/",
    "GSP29nysvbh1u:4901": " viṣayavyavasthānāc ca yathāviṣayaṃ prāmāṇyam/",
    "GSP29nysvbh1u:4902": " anyo mantrabrāhmaṇasya viṣayo 'nyac cetihāsapurāṇadharmaśāstrāṇām iti/",
    "GSP29nysvbh1u:4903": " yajño mantrabrāhmaṇasya,",
    "GSP29nysvbh1u:4904": " lokavṛttam itihāsapurāṇasya,",
    "GSP29nysvbh1u:4905": " lokavyavahāravyavasthānaṃ dharmaśāstrasya viṣayaḥ/",
    "GSP29nysvbh1u:4906": " tatraikena na sarvaṃ vyavasthāpyate iti yathāviṣayam etāni pramāṇānīndriyādivad iti//61//",
    "GSP29nysvbh1u:4907": " yat punar etat kleśānubandhasyāvicchedād iti ---",
    "GSP29nysvbh1u:4908": " NyS_4,1.62: suṣuptasya svapnādarśane kleśābhāvād apavargaḥ //",
    "GSP29nysvbh1u:4909": " yathā suṣuptasya khalu svapnādarśane rāgānubandhaḥ sukhaduḥkhānubandhaś ca vicchidyate tathāpavarge 'pīti/",
    "GSP29nysvbh1u:4910": " etac ca brahmavido muktasyātmano rūpam udāharantīti//62//",
    "GSP29nysvbh1u:4911": " yad api pravṛttyanubandhād iti ---",
    "GSP29nysvbh1u:4912": " NyS_4,1.63: na pravṛttiḥ pratisandhānāya hīnakleśasya //",
    "GSP29nysvbh1u:4913": " prakṣīṇeṣu rāgadveṣamoheṣu pravṛttir na pratisandhānāya/",
    "GSP29nysvbh1u:4914": " pratisandhis tu pūrvajanmanivṛttau punarjanma,",
    "GSP29nysvbh1u:4915": " tac cādṛṣṭakāritam,",
    "GSP29nysvbh1u:4916": " tasyāṃ prahīṇāyāṃ pūrvajanmābhāve janmāntarābhāvo 'pratisandhānam apavargaḥ/",
    "GSP29nysvbh1u:4917": " karmavaiphalyaprasaṅga iti ced na,",
    "GSP29nysvbh1u:4918": " karmavipākapratisaṃvedanasyāpratyākhyānāt/",
    "GSP29nysvbh1u:4919": " pūrvajanmanivṛttau punarjanma na bhavatīty ucyate,",
    "GSP29nysvbh1u:4920": " na tu karmavipākapratisaṃvedanaṃ pratyākhyāyate,",
    "GSP29nysvbh1u:4921": " sarvāṇi pūrvakarmāṇi hy ante janmani pipacyanta iti//63//",
    "GSP29nysvbh1u:4922": " NyS_4,1.64: na kleśasantateḥ svābhāvikatvāt //",
    "GSP29nysvbh1u:4923": " nopapadyate kleśānubandhavicchedaḥ, kasmāt?",
    "GSP29nysvbh1u:4924": " kleśasantateḥ svābhāvikatvāt/",
    "GSP29nysvbh1u:4925": " anādir iyaṃ kleśasantatiḥ,",
    "GSP29nysvbh1u:4926": " na cānādiḥ śakya ucchetum iti//64//",
    "GSP29nysvbh1u:4927": " atra kaścit parīhāram āha ---",
    "GSP29nysvbh1u:4928": " NyS_4,1.65: prāg utpatter abhāvānityatvavat svābhāvike 'py anityatvam //",
    "GSP29nysvbh1u:4929": " yathānādiḥ prāg utpatter abhāva utpannena bhāvena nivartyate,",
    "GSP29nysvbh1u:4930": " evaṃ svābhāvikī kleśasantatir anityeti//65//",
    "GSP29nysvbh1u:4931": " apara āha ---",
    "GSP29nysvbh1u:4932": " NyS_4,1.66: aṇuśyāmatā 'nytyatvavad vā //",
    "GSP29nysvbh1u:4933": " yathānādir aṇuśyāmatā atha cāgnisaṃyogād anityā,",
    "GSP29nysvbh1u:4934": " tathā kleśasantatir apīti/",
    "GSP29nysvbh1u:4935": " sataḥ khalu dharmo nityatvam anityatvaṃ ca,",
    "GSP29nysvbh1u:4936": " tattvaṃ bhāve abhāve bhāktam iti/",
    "GSP29nysvbh1u:4937": " anādir aṇuśyāmateti hetvabhāvād ayuktam/",
    "GSP29nysvbh1u:4938": " anutpattidharmakam anityam iti nātra hetur astīti//66//",
    "GSP29nysvbh1u:4939": " ayaṃ tu samādhiḥ ---",
    "GSP29nysvbh1u:4940": " NyS_4,1.67: na, saṅkalpanimittatvāc ca rāgādīnām //",
    "GSP29nysvbh1u:4941": " karmanimittatvād itaretaranimittatvāc ceti samuccayaḥ/",
    "GSP29nysvbh1u:4942": " mithyāsaṅkalpebhyo rañjanīyakopanīyamohanīyebhyo rāgadveṣamohā utpadyante,",
    "GSP29nysvbh1u:4943": " karma ca sattvanikāyanirvartakaṃ naiyamikān rāgadveṣamohān nirvarttayati,",
    "GSP29nysvbh1u:4944": " niyamadarśanāt/",
    "GSP29nysvbh1u:4945": " dṛśyate hi kaścit sattvanikāyo rāgabahulaḥ kaścid dveṣabahulaḥ kaścin mohabahula iti/",
    "GSP29nysvbh1u:4946": " itaretaranimittā ca rāgādīnām utpattiḥ/",
    "GSP29nysvbh1u:4947": " mūḍho rajyati mūḍhaḥ kupyati rakto muhyati kupito muhyati/",
    "GSP29nysvbh1u:4948": " sarvamithyāsaṅkalpānāṃ tattvajñānād anutpattiḥ kāraṇānutpātau ca kāryānutpatter iti rāgādīnām atyantam anutpattir iti/",
    "GSP29nysvbh1u:4949": " anādiś ca kleśasantatir ity ayuktam,",
    "GSP29nysvbh1u:4950": " sarve ime khalv ādhyātmikā bhāvā anādinā prabandhena pravarttante śarīrādayaḥ,",
    "GSP29nysvbh1u:4951": " na jātv atra kaścid anutpannapūrvaḥ prathamata utpadyate 'nyatra tattvajñānāt/",
    "GSP29nysvbh1u:4952": " na caivaṃ saty anutpattidharmakaṃ kiñcid avyayadharmakaṃ pratijñāyate iti/",
    "GSP29nysvbh1u:4953": " karma ca sattvanikāyanirvartakaṃ tattvajñānakṛtān mithyāsaṅkalpavighātān na rāgādyutpattinimittaṃ bhavati,",
    "GSP29nysvbh1u:4954": " sukhaduḥkhasaṃvittiḥ phalaṃ tu bhavatīti//67//",
    "GSP29nysvbh1u:4955": " atha caturthādhyāyasya dvitīyam āhnikam/",
    "GSP29nysvbh1u:4956": " kiṃ nu khalu bhoḥ yāvanto viṣayās tāvatsu pratyekaṃ tattvajñānam utpadyate,",
    "GSP29nysvbh1u:4957": " atha kvacid utpadyata iti/",
    "GSP29nysvbh1u:4958": " kaś cātra viśeṣaḥ?",
    "GSP29nysvbh1u:4959": " na tāvad ekaikatra yāvad viṣayam utpadyate jñeyānām ānantyāt/",
    "GSP29nysvbh1u:4960": " nāpi kvacid utpadyate,",
    "GSP29nysvbh1u:4961": " yatra notpadyate tatrānivṛtto moha iti mohaśeṣaprasaṅgaḥ/",
    "GSP29nysvbh1u:4962": " na cānyaviṣayeṇa tattvajñānenānyaviṣayo mohaḥ śakyaḥ pratiṣeddhum iti/",
    "GSP29nysvbh1u:4963": " mithyājñānaṃ vai khalu moho na tattvajñānasyānutpattimātram/",
    "GSP29nysvbh1u:4964": " tac ca mithyājñānaṃ yatra viṣaye pravartamānaṃ saṃsārabījaṃ bhavati sa viṣayas tattvato jñeya iti/",
    "GSP29nysvbh1u:4965": " kiṃ punas tan mithyājñānam?",
    "GSP29nysvbh1u:4966": " anātmany ātmagrahaḥ,",
    "GSP29nysvbh1u:4967": " aham asmīti moho 'haṅkāra iti/",
    "GSP29nysvbh1u:4968": " anātmānaṃ khalv aham asmīti paśyato dṛṣṭir ahaṅkāra iti/",
    "GSP29nysvbh1u:4969": " kiṃ punas tadarthajātaṃ yadviṣayo 'haṅkāraḥ?",
    "GSP29nysvbh1u:4970": " śarīrendriyamanovedanābuddhayaḥ/",
    "GSP29nysvbh1u:4971": " kathaṃ tadviṣayo 'haṅkāraḥ saṃsārabījaṃ bhavati?",
    "GSP29nysvbh1u:4972": " % bhavati?] p.1037",
    "GSP29nysvbh1u:4973": " ayaṃ khalu śarīrādyarthajātam aham asmīti vyavasitaḥ taducchedenātmocchedaṃ manyamāno 'nucchedatṛṣṇāpariplutaḥ punaḥ punas tad upādatte,",
    "GSP29nysvbh1u:4974": " tad upādadāno janmamaraṇāya yatate,",
    "GSP29nysvbh1u:4975": " tenāviyogān nātyantaṃ duḥkhād vimucyata iti/",
    "GSP29nysvbh1u:4976": " yas tu duḥkhaṃ duḥkhāyatanaṃ duḥkhānuṣaktaṃ sukhaṃ ca sarvam idaṃ duḥkham iti paśyati sa duḥkhaṃ parijānati/",
    "GSP29nysvbh1u:4977": " parijñātaṃ ca duḥkhaṃ prahīṇaṃ bhavaty anupādānāt saviṣānnavat/",
    "GSP29nysvbh1u:4978": " evaṃ doṣān karma ca duḥkhahetur iti paśyati/",
    "GSP29nysvbh1u:4979": " na cāprahīṇeṣu doṣeṣu duḥkhaprabandhocchedena śakyaṃ bhavitum iti doṣān jahāti,",
    "GSP29nysvbh1u:4980": " prahīṇeṣu ca doṣeṣu na pravṛttiḥ pratisandhānāyety uktam/",
    "GSP29nysvbh1u:4981": " pretyabhāvaphaladuḥkhāni ca jñeyāni vyavasthāpayati karma ca doṣāṃś ca praheyān/",
    "GSP29nysvbh1u:4982": " apavargo 'dhigantavyas tasyādhigamopāyas tattvajñānam/",
    "GSP29nysvbh1u:4983": " evaṃ catasṛbhir vidhābhiḥ prameyaṃ vibhaktam āsevamānasyābhyasyato bhāvayataḥ samyagdarśanaṃ yathābhūtāvabodhas tattvajñānam utpadyate/",
    "GSP29nysvbh1u:4984": " evaṃ ca ---",
    "GSP29nysvbh1u:4985": " NyS_4,2.1: doṣanimittānāṃ tattvajñānād ahaṅkāranivṛttiḥ //",
    "GSP29nysvbh1u:4986": " śarīrādiduḥkhāntaṃ prameyaṃ doṣanimittaṃ tadviṣayatvān mithyājñānasya/",
    "GSP29nysvbh1u:4987": " tad idaṃ tattvajñānaṃ tadviṣayam utpannam ahaṅkāraṃ nivartayati samānaviṣaye tayor virodhāt/",
    "GSP29nysvbh1u:4988": " evaṃ tattvajñānād ``duḥkhajanmapravṛttidoṣamithyājñānānām uttarottarāpāye tadanantarābhāvād apavarga'' iti/",
    "GSP29nysvbh1u:4989": " sa cāyaṃ śāstrārthasaṃgraho 'nūdyate nāpūrvo vidhīyate iti//1//",
    "GSP29nysvbh1u:4990": " prasaṅkhyānānupūrvī tu khalu ---",
    "GSP29nysvbh1u:4991": " NyS_4,2.2: doṣanimittaṃ rūpādayo viṣayāḥ saṅkalpakṛtāḥ //",
    "GSP29nysvbh1u:4992": " kāmaviṣayā indriyārthā iti rūpādaya ucyante/",
    "GSP29nysvbh1u:4993": " te mithyā saṅkalpyamānā rāgadveṣamohān pravartayanti,",
    "GSP29nysvbh1u:4994": " tān pūrvaṃ prasañcakṣīta/",
    "GSP29nysvbh1u:4995": " tāṃś ca prasañcakṣāṇasya rūpādiviṣayo mithyāsaṅkalpo nivartate/",
    "GSP29nysvbh1u:4996": " tannivṛttāv adhyātmaṃ śarīrādi prasañcakṣīta/",
    "GSP29nysvbh1u:4997": " tatprasaṅkhyānād adhyātmaviṣayo 'haṅkāro nivartate/",
    "GSP29nysvbh1u:4998": " % -d adhyātmaviṣayo 'haṅkāro] p.1040",
    "GSP29nysvbh1u:4999": " so 'yam adhyātmaṃ bahiś ca viviktacitto viharan mukta ity ucyate//2//",
    "GSP29nysvbh1u:5000": " ataḥ paraṃ kācit saṃjñā heyā kācid bhāvayitavyety upadiśyate,",
    "GSP29nysvbh1u:5001": " nāthanirākaraṇam arthopādānaṃ vā/ katham iti? ---",
    "GSP29nysvbh1u:5002": " NyS_4,2.3: tannimittaṃ tv avayavyabhimānaḥ //",
    "GSP29nysvbh1u:5003": " teṣāṃ doṣāṇāṃ nimittaṃ tv avayavyabhimānaḥ/",
    "GSP29nysvbh1u:5004": " sā ca khalu strīsaṃjñā sapariṣkārā puruṣasya,",
    "GSP29nysvbh1u:5005": " puruṣasaṃjñā ca striyāḥ sapariṣkārā nimittasaṃjñā anuvyañjanasaṃjñā ca/",
    "GSP29nysvbh1u:5006": " % ca/] p.1041",
    "GSP29nysvbh1u:5007": " nimittasaṃjñā --- rasanāśrotram,",
    "GSP29nysvbh1u:5008": " dantoṣṭham,",
    "GSP29nysvbh1u:5009": " cakṣurnāsikam/",
    "GSP29nysvbh1u:5010": " anuvyañjanasaṃjñā --- itthaṃ daṇḍā ittham oṣṭhāv iti/",
    "GSP29nysvbh1u:5011": " seyaṃ saṃjñā kāmaṃ vardhayati tadanuṣaktāṃś ca doṣān vivarjanīyān,",
    "GSP29nysvbh1u:5012": " varjanaṃ tv asyāḥ/",
    "GSP29nysvbh1u:5013": " bhedenāvayavasaṃjñā --- keśalomamāṃsaśoṇitāsthisnāyuśirākaphapittoccārādisaṃjñā;",
    "GSP29nysvbh1u:5014": " % -śoṇitāsthi...] p.1042",
    "GSP29nysvbh1u:5015": " tām aśubhasaṃjñety ācakṣate/",
    "GSP29nysvbh1u:5016": " tām asya bhāvayataḥ kāmarāgaḥ prahīyate/",
    "GSP29nysvbh1u:5017": " saty eva ca dvividhe viṣaye kācit saṃjñā bhāvanīyā kācit parivarjanīyety upadiśyate,",
    "GSP29nysvbh1u:5018": " yathā viṣasampṛkte 'nne 'nnasaṃjñopādānāya viṣasaṃjñā prahāṇāyeti//3//",
    "GSP29nysvbh1u:5019": " athedānīm arthaṃ nirākariṣyatāvayavinirākaraṇam upapādyate ---",
    "GSP29nysvbh1u:5020": " NyS_4,2.4: vidyāvidyādvaividhyāt saṃśayaḥ //",
    "GSP29nysvbh1u:5021": " sadasator upalambhād vidyā dvividhā,",
    "GSP29nysvbh1u:5022": " sadasator anupalambhād avidyāpi dvividhā/",
    "GSP29nysvbh1u:5023": " upalambhyamāne 'vayavini vidyādvaividhyāt saṃśayaḥ,",
    "GSP29nysvbh1u:5024": " anupalabhyamāne cāvidyādvaividhyāt saṃśayaḥ/",
    "GSP29nysvbh1u:5025": " so 'yam avayavī *yad upalabhyate (following ṭhakur,",
    "GSP29nysvbh1u:5026": " yady apalabhyate ṛinsen)",
    "GSP29nysvbh1u:5027": " athāpi nopalabhyate na kathañcana saṃśayān mucyata iti//4//",
    "GSP29nysvbh1u:5028": " NyS_4,2.5: tadasaṃśayaḥ pūrvahetuprasiddhatvāt //",
    "GSP29nysvbh1u:5029": " tasminn anupapannaḥ saṃśayaḥ/",
    "GSP29nysvbh1u:5030": " kasmāt? pūrvoktahetūnām apratiṣedhād asti dravyāntarārambha iti//5//",
    "GSP29nysvbh1u:5031": " NyS_4,2.6: vṛttyanupapatter api na saṃśayaḥ //",
    "GSP29nysvbh1u:5032": " vṛttyanupapatter api tarhi saṃśayānupapattir nāsty avayavīti//6//",
    "GSP29nysvbh1u:5033": " tad vibhajate ---",
    "GSP29nysvbh1u:5034": " NyS_4,2.7: kṛtsnaikadeśāvṛttitvād avayavānām avayavyabhāvaḥ //",
    "GSP29nysvbh1u:5035": " ekaiko 'vayavo na tāvat kṛtsne 'vayavini vartate,",
    "GSP29nysvbh1u:5036": " tayoḥ parimāṇabhedād avayavāntarasambandhābhāvaprasaṅgāc ca/",
    "GSP29nysvbh1u:5037": " nāpy avayavyekadeśena,",
    "GSP29nysvbh1u:5038": " na hy asyānye avayavā ekadeśabhūtāḥ santīti//7//",
    "GSP29nysvbh1u:5039": " athāvayaveṣv evāvayavī vartate---",
    "GSP29nysvbh1u:5040": " NyS_4,2.8: teṣu cāvṛtter avayavyabhāvaḥ //",
    "GSP29nysvbh1u:5041": " na tāvat pratyavayavaṃ vartate,",
    "GSP29nysvbh1u:5042": " tayoḥ parimāṇabhedād dravyasya caikadravyatvaprasaṅgāt/",
    "GSP29nysvbh1u:5043": " nāpy ekadeśaiḥ sarveṣu anyāvayavābhāvāt/",
    "GSP29nysvbh1u:5044": " tad evaṃ na yuktaḥ saṃśayo nāsty avayavīti//",
    "GSP29nysvbh1u:5045": " NyS_4,2.9: pṛthak cāvayavebhyo 'vṛtteḥ //",
    "GSP29nysvbh1u:5046": " avayavyabhāva iti vartate/",
    "GSP29nysvbh1u:5047": " na cāyaṃ pṛthag avayavebhyo vartate agrahaṇāt nityatvaprasaṅgāc ca/",
    "GSP29nysvbh1u:5048": " tasmān nāsty avayavīti//",
    "GSP29nysvbh1u:5049": " NyS_4,2.10: na cāvayavyavayavāḥ //",
    "GSP29nysvbh1u:5050": " na cāvayavānāṃ dharmo 'vayavī/",
    "GSP29nysvbh1u:5051": " kasmāt? dharmamātrasya dharmibhir avayavaiḥ pūrvavat sambandhānupapatteḥ/",
    "GSP29nysvbh1u:5052": " pṛthak cāvayavebhyo dharmibhyo dharmasyāgrahaṇād iti samānam//10//",
    "GSP29nysvbh1u:5053": " NyS_4,2.11: ekasmin bhedābhāvād bhedaśabdaprayogānupapatter apraśnaḥ //",
    "GSP29nysvbh1u:5054": " kiṃ pratyavayavaṃ kṛtsno 'vayavī vartate athaikadeśeneti nopapadyate praśnaḥ/",
    "GSP29nysvbh1u:5055": " kasmāt? ekasmin bhedābhāvād bhedaśabdaprayogānupapatteḥ/",
    "GSP29nysvbh1u:5056": " kṛtsnam ity anekasyāśeṣābhidhānam,",
    "GSP29nysvbh1u:5057": " ekadeśa iti nānātve kasyacid abhidhānam/",
    "GSP29nysvbh1u:5058": " tāv imau kṛtsnaikadeśaśabdau bhedaviṣayau naikasminn avayaviny uapapadyete bhedābhāvād iti//11//",
    "GSP29nysvbh1u:5059": " anyāvayavābhāvān naikadeśena vartata ity ahetuḥ---",
    "GSP29nysvbh1u:5060": " NyS_4,2.12: avayavāntarabhāve 'py avṛtter ahetuḥ //",
    "GSP29nysvbh1u:5061": " avayavāntarābhāvād iti/",
    "GSP29nysvbh1u:5062": " yady api ekadeśo 'vayavāntarabhūtaḥ syāt tathāpy avayave 'vayavāntaraṃ vartate nāvayavīti anyo 'vayavīti/",
    "GSP29nysvbh1u:5063": " % -vāntaraṃ vartate ...] p.1050",
    "GSP29nysvbh1u:5064": " anyāvayavabhāve 'py avṛtter avayavino naikadeśena vṛttir anyāvayavābhāvād ity ahetuḥ/",
    "GSP29nysvbh1u:5065": " vṛttiḥ katham iti cet?",
    "GSP29nysvbh1u:5066": " ekasyānekatrāśrayāśritasambandhalakṣaṇā prāptiḥ/",
    "GSP29nysvbh1u:5067": " āśrayāśritabhāvaḥ katham iti cet?",
    "GSP29nysvbh1u:5068": " yasya yato 'nyatrātmalābhānupapattiḥ sa āśrayaḥ/",
    "GSP29nysvbh1u:5069": " na kāraṇadravyebhyo 'nyatra kāryadravyam ātmānaṃ labhate viparyayas tu kāraṇadravyeṣv iti/",
    "GSP29nysvbh1u:5070": " nityeṣu katham iti cet,",
    "GSP29nysvbh1u:5071": " anityeṣu darśanāt siddham,",
    "GSP29nysvbh1u:5072": " nityeṣu dravyeṣu katham āśrayāśrayibhāva iti cet?",
    "GSP29nysvbh1u:5073": " anityeṣu dravyaguṇeṣu darśanād āśrayāśritabhāvasya nityeṣu siddhir iti/",
    "GSP29nysvbh1u:5074": " tasmād avayavyabhimānaḥ pratiṣidhyate niḥśreyasakāmasya,",
    "GSP29nysvbh1u:5075": " nāvayavī,",
    "GSP29nysvbh1u:5076": " yathā rūpādiṣu mithyāsaṅkalpo na rūpādaya iti//12//",
    "GSP29nysvbh1u:5077": " sarvāgrahaṇam avayavyasiddher iti pratyavasthito 'py etad āha ---",
    "GSP29nysvbh1u:5078": " NyS_4,2.13: keśasamūhe taimirikopalabdhivat tadupalabdhiḥ //",
    "GSP29nysvbh1u:5079": " yathaikaikaḥ keśas taimirikeṇa nopalabhyate keśasamūhas tūpalabhyate,",
    "GSP29nysvbh1u:5080": " tathaikaiko 'ṇur nopalabhyate aṇusañcayas tūpalabhyate,",
    "GSP29nysvbh1u:5081": " tad idam aṇusamūhaviṣayaṃ grahaṇam iti//13//",
    "GSP29nysvbh1u:5082": " NyS_4,2.14: svaviṣayān atikrameṇendiryasya paṭumandabhāvād viṣayagrahaṇasya tathābhāavo nāviṣaye pravṛttiḥ //",
    "GSP29nysvbh1u:5083": " yathāviṣayam indriyāṇāṃ paṭumandabhāvād viṣayagrahaṇānāṃ paṭumandabhāvo bhavati/",
    "GSP29nysvbh1u:5084": " cakṣuḥ khalu prakṛṣyamāṇaṃ nāviṣayaṃ gandhaṃ gṛhṇāti,",
    "GSP29nysvbh1u:5085": " nikṛṣyamāṇaṃ ca na svaviṣayāt pracyavate/",
    "GSP29nysvbh1u:5086": " so 'yaṃ taimirikaḥ kaścic cakṣur viṣayaṃkeśaṃ na gṛhṇāti,",
    "GSP29nysvbh1u:5087": " kaścid gṛhṇāti keśasamūham/",
    "GSP29nysvbh1u:5088": " ubhayaṃ hy ataimimirikeṇa caks.uṣā gṛhyate/",
    "GSP29nysvbh1u:5089": " paramāṇavas tv atīndriyā indriyāviṣayabhūtā na kenacid indriyeṇa gṛhyante,",
    "GSP29nysvbh1u:5090": " samuditās tu gṛhyante,",
    "GSP29nysvbh1u:5091": " ity aviṣaye pravṛttir indriyasya prasajyeta/",
    "GSP29nysvbh1u:5092": " na jātv arthāntaram aṇubhyo gṛhyata iti/",
    "GSP29nysvbh1u:5093": " te khalv ime paramāṇavaḥ sannihitā gṛhyamāṇā atīndriyatvaṃ jahati,",
    "GSP29nysvbh1u:5094": " viyuktāś cāgṛhyamāṇā indriyaviṣayatvaṃ na labhanta iti/",
    "GSP29nysvbh1u:5095": " so 'yaṃ dravyāntarānutpattāv atimahān vyāghāta ity upapadyate dravyāantaram yad grahaṇasya viṣaya iti/",
    "GSP29nysvbh1u:5096": " sañcayamātraṃ viṣaya iti cen na,",
    "GSP29nysvbh1u:5097": " sañcayasya saṃyogabhāvāt tasya cātīndriyasyāgrahaṇād ayuktam/",
    "GSP29nysvbh1u:5098": " sañcayaḥ khalv anekasya saṃyogaḥ,",
    "GSP29nysvbh1u:5099": " sa ca gṛhyamāṇāśrayo gṛhyate nātīndriyāśrayaḥ,",
    "GSP29nysvbh1u:5100": " bhavati hīdam anena saṃyuktam iti/",
    "GSP29nysvbh1u:5101": " tasmād yuktam etad iti/",
    "GSP29nysvbh1u:5102": " gṛhyamāṇasya cendriyeṇa viṣayasyāvaraṇādyanupalabdhikāraṇam upalabhyate/",
    "GSP29nysvbh1u:5103": " tasmān nendriyadaurbalyād anupalabdhir aṇūnām,",
    "GSP29nysvbh1u:5104": " yathā nendriyadaurbalyāc cakṣuṣānupalabdhir gandhādīnām iti//14//",
    "GSP29nysvbh1u:5105": " NyS_4,2.15: avayavāvayaviprasaṅgaś caivam ā pralayāt //",
    "GSP29nysvbh1u:5106": " yaḥ khalv avayavino 'vayaveṣu vṛttipratiṣedhād abhāvaḥ so 'yam avayavasyāvayaveṣu prasajyamānaḥ sarvapralayāya vā kalpeta,",
    "GSP29nysvbh1u:5107": " niravayavād vā paramāṇuto nivarteta/",
    "GSP29nysvbh1u:5108": " ubhayathā copalabdhiviṣayasyābhāvaḥ,",
    "GSP29nysvbh1u:5109": " tadabhāvād upalabhyabhāvaḥ/",
    "GSP29nysvbh1u:5110": " upalabhyāśrayaś cāyaṃ vṛttipratiṣedhaḥ,",
    "GSP29nysvbh1u:5111": " sa āśrayaṃ vyāghnan ātmaghātāya kalpata iti//15//",
    "GSP29nysvbh1u:5112": " athāpi ---",
    "GSP29nysvbh1u:5113": " NyS_4,2.16: na pralayo 'nusadbhāvāt //",
    "GSP29nysvbh1u:5114": " avayavavibhāgam āśritya vṛttipratiṣedhād abhāvaḥ prasajyamāno niravayavāt paramāṇor nivartate na sarvapralayāya kalpate,",
    "GSP29nysvbh1u:5115": " niravayavatvaṃ tu paramāṇor vibhāgair alpataraprasaṅgasya yato nālpīyas tatrāvasthānāt/",
    "GSP29nysvbh1u:5116": " loṣṭasya khalu pravibhajyamānāvayavasyālpataram alpatamam uttaram uttaraṃ bhavati/",
    "GSP29nysvbh1u:5117": " sa cāyam alpataraprasaṅgaḥ yasmān nālpataram asti yaḥ paramo 'lpas tatra nivartate,",
    "GSP29nysvbh1u:5118": " yataś ca nālpīyo 'sti taṃ parama'nuṃ pracakṣmahe iti//16\\\\",
    "GSP29nysvbh1u:5119": " NyS_4,2.17: paraṃ vā truṭeḥ //",
    "GSP29nysvbh1u:5120": " avayavavibhāgasyānavasthānād dravyāṇām asaṅkhyeyatvāt truṭitvanivṛttir iti//17//",
    "GSP29nysvbh1u:5121": " athedānīm ānupalambhikaḥ sarvaṃ nāstīti manyamāna āha ---",
    "GSP29nysvbh1u:5122": " NyS_4,2.18: ākāśavyatibhedāt tadanupapattiḥ //",
    "GSP29nysvbh1u:5123": " tasyāṇor niravayavasya nityasyānupapattiḥ/",
    "GSP29nysvbh1u:5124": " kasmāt? ākāśavyatibhedāt/",
    "GSP29nysvbh1u:5125": " antar bahiś cāṇur ākāśena samāviṣṭo vyatibhinnaḥ,",
    "GSP29nysvbh1u:5126": " vyatibhedāt sāvayavaḥ,",
    "GSP29nysvbh1u:5127": " sāvayavatvād anitya iti//18//",
    "GSP29nysvbh1u:5128": " NyS_4,2.19: ākāśāsarvagatatvaṃ vā //",
    "GSP29nysvbh1u:5129": " athaitan neṣyate --- paramāṇor antar nāsty ākāśam ity asarvagatatvaṃ prasajyata iti//19//",
    "GSP29nysvbh1u:5130": " NyS_4,2.20: antar bahiś ca kāryadravyasya kāraṇāntaravacanād akārye tadabhāvaḥ //",
    "GSP29nysvbh1u:5131": " ``antar'' iti pihitaṃ kāraṇāntaraiḥ kāraṇam ucyate/",
    "GSP29nysvbh1u:5132": " ``bahir'' iti ca vyavadhāyakam avyavahitaṃ kāraṇam evocyate/",
    "GSP29nysvbh1u:5133": " tad etat kāryadravyasya sambhavati,",
    "GSP29nysvbh1u:5134": " nāṇor akāryatvāt/",
    "GSP29nysvbh1u:5135": " akārye hi paramāṇāv antar bahir ity asyābhāvaḥ/",
    "GSP29nysvbh1u:5136": " % hi paramāṇāv ...] p.1061",
    "GSP29nysvbh1u:5137": " yatra cāsya bhāvo 'nukāryaṃ tat,",
    "GSP29nysvbh1u:5138": " na paramāṇuḥ,",
    "GSP29nysvbh1u:5139": " yato hi nālpataram asti sa paramāṇur iti//20//",
    "GSP29nysvbh1u:5140": " NyS_4,2.21: śabdasaṃyogavibhavāc ca sarvagatam //",
    "GSP29nysvbh1u:5141": " yatra kvacid utpannāḥ śabdā vibhavanty ākāśe --- tadāśrayā bhavanti,",
    "GSP29nysvbh1u:5142": " manobhiḥ paramāṇubhis tatkāryaiś ca saṃyogā vibhavanty ākāśe,",
    "GSP29nysvbh1u:5143": " nāsaṃyuktam ākāśena kiñcin mūrtadravyam upalabhyate,",
    "GSP29nysvbh1u:5144": " tasmān nāsarvagatam iti//21//",
    "GSP29nysvbh1u:5145": " NyS_4,2.22: avyūhāviṣṭambhavibhutvāni cākāśadharmāḥ //",
    "GSP29nysvbh1u:5146": " saṃsarpatā pratighātinā dravyeṇa na vyuhyate,",
    "GSP29nysvbh1u:5147": " yathā kāṣṭhenodakam/",
    "GSP29nysvbh1u:5148": " kasmāt? niravayavatvāt/",
    "GSP29nysvbh1u:5149": " sarpac ca pratighāti na viṣṭambhāti --- nāsya kriyāhetuṃ guṇaṃ pratibadhnāti/",
    "GSP29nysvbh1u:5150": " kasmāt? asparśatvāt/",
    "GSP29nysvbh1u:5151": " viparyaye hi viṣṭambho dṛṣṭa iti sa bhavān sāvayave sparśavati dravye dṛṣṭaṃ dharmaṃ viparīte nāśāṅkitum arhati/",
    "GSP29nysvbh1u:5152": " aṇvavayavasyāṇutaratvaprasaṅgād anukāryapratiṣedhaḥ/",
    "GSP29nysvbh1u:5153": " sāvayavatve cāṇor aṇvavayavo 'nutara iti prasajyate/",
    "GSP29nysvbh1u:5154": " kasmāt? kāryakāraṇadravyayoḥ parimāṇabhedadarśanāt/",
    "GSP29nysvbh1u:5155": " tasmād aṇvavayavasyāṇutaratvam,",
    "GSP29nysvbh1u:5156": " yas tu sāvayavo 'nukāryaṃ tad iti/",
    "GSP29nysvbh1u:5157": " tasmād anukāryam idaṃ pratiṣidhyata iti/",
    "GSP29nysvbh1u:5158": " kāraṇavibhāgāc ca kāryasyānityatvam,",
    "GSP29nysvbh1u:5159": " nākāśavyatibhedāt/",
    "GSP29nysvbh1u:5160": " loṣṭasyāvayavavibhāgād anityatvam,",
    "GSP29nysvbh1u:5161": " nākāśasamāveṣād iti//22//",
    "GSP29nysvbh1u:5162": " NyS_4,2.23: mūrtimatāṃ ca saṃsthānopapatter avayavasadbhāvaḥ //",
    "GSP29nysvbh1u:5163": " paricchinnānāṃ hi sparśavatāṃ saṃsthānaṃ trikoṇaṃ caturasraṃ samaṃ parimaṇḍalam ity upapadyate,",
    "GSP29nysvbh1u:5164": " yat tat saṃsthānaṃ so 'vayavasanniveṣaḥ,",
    "GSP29nysvbh1u:5165": " parimaṇḍalāś cāṇavas tasmāt sāvayavā iti//23//",
    "GSP29nysvbh1u:5166": " NyS_4,2.24: saṃyogopapatteś ca //",
    "GSP29nysvbh1u:5167": " madhye sann aṇuḥ pūrvāparābhyām aṇubhyām saṃyuktas tayor vyavadhānaṃ kurute/",
    "GSP29nysvbh1u:5168": " vyavadhānenānumīyate pūrvabhāgena pūrveṇāṇunā saṃyujyate,",
    "GSP29nysvbh1u:5169": " parabhāgena pareṇāṇunā saṃyujyate,",
    "GSP29nysvbh1u:5170": " yau tau pūrvāparau bhāgau tāv asyāvayavau,",
    "GSP29nysvbh1u:5171": " evaṃ sarvataḥ saṃyujyamānasya sarvato bhāgā avayavā iti/",
    "GSP29nysvbh1u:5172": " yat tāvan ``mūrtimatāṃ saṃsthānopapatter avayavasadbhāva'' iti? atroktam/",
    "GSP29nysvbh1u:5173": " kim uktam? vibhāge 'lpataraprasaṅgasya yato nālpīyas tatra nivṛtter aṇavayavasya cāṇutaratvaprasaṅgād aṇukāryapratiṣedha iti/",
    "GSP29nysvbh1u:5174": " yat punar etat saṃyogopapatteś ceti?",
    "GSP29nysvbh1u:5175": " sparśavattvād vyavadhānam āśrayasya cāvyāptyā bhāgabhaktiḥ/",
    "GSP29nysvbh1u:5176": " uktaṃ cātra sparśavān aṇuḥ sparśavator aṇvoḥ pratighātād vyavadhāyako na sāvayavatvāt/",
    "GSP29nysvbh1u:5177": " sparśavattvāc ca vyavadhāne saty aṇusaṃyogo nāśrayaṃ vyāpnotīti bhāgabhaktir bhavati bhāgavānn ivāyam iti/",
    "GSP29nysvbh1u:5178": " uktaṃ cātra vibhāge 'lpataraprasaṅgasya yato nālpīyas tatrāvasthānāt tadavayavasya cāṇutaratvaprasaṅgād aṇukāryapratiṣedha iti//24//",
    "GSP29nysvbh1u:5179": " mūrtimatāṃ ca saṃsthānopapatteḥ saṃyogopapatteś ca paramāṇūnāṃ sāvayavatvam iti hetvoḥ ---",
    "GSP29nysvbh1u:5180": " NyS_4,2.25: anavasthākāritvād anavasthānupapatteś cāpratiṣedhaḥ //",
    "GSP29nysvbh1u:5181": " yāvan mūrtimad yāvac ca saṃyujyate tat sarvaṃ sāvayavam ity anavasthākāriṇāv imau hetū,",
    "GSP29nysvbh1u:5182": " sā cānavasthā nopapadyate/",
    "GSP29nysvbh1u:5183": " satyām anavasthāyāṃ satyau hetū syātām,",
    "GSP29nysvbh1u:5184": " tasmād apratiṣedho 'yaṃ niravayavatvasyeti/",
    "GSP29nysvbh1u:5185": " vibhāgasya ca vibhajyamānahānir nopapadyate tasmāt pralayāntatā nopapadyata iti/",
    "GSP29nysvbh1u:5186": " anavasthāyāṃ ca pratyadhikaraṇaṃ dravyāvayavānām ānantyāt parimāṇabhedānāṃ gurutvasya cāgraḥaṇam samānaparimāṇatvaṃ cāvayavāvayavinoḥ paramaṇvavayavibhāgād ūrdhvam iti//25//",
    "GSP29nysvbh1u:5187": " yad idaṃ bhavān buddhīr āśritya buddhiviṣayāḥ santīti manyate mithyābuddhaya etāḥ,",
    "GSP29nysvbh1u:5188": " yadi hi tattvabuddhayaḥ syur buddhyā vivecane yāthātmyaṃ buddhiviṣayāṇām upalabhyeta ---",
    "GSP29nysvbh1u:5189": " NyS_4,2.26: buddhyā vivecanāt tu bhāvānāṃ yāthātmyānupalabdhis tantvapakarṣaṇe paṭasadbhāvānupalabdhivat tadanupalabdhiḥ //",
    "GSP29nysvbh1u:5190": " yathāyaṃ tantur ayaṃ tantur iti pratyekaṃ tantuṣu vivicyamāneṣu nārthāntaraṃ kiñcid upalabhyate --- yat paṭabuddher viṣayaḥ syāt,",
    "GSP29nysvbh1u:5191": " yāthātmyānupalabdher asati viṣaye paṭabuddhir bhavantī mithyābuddhir bhavati,",
    "GSP29nysvbh1u:5192": " evaṃ sarvatreti// 26 //",
    "GSP29nysvbh1u:5193": " NyS_4,2.27: vyāhatatvād ahetuḥ //",
    "GSP29nysvbh1u:5194": " yadi buddhyā vivecanaṃ bhāvānāṃ na sarvabhāvānāṃ yāthātmyānupalabdhiḥ/",
    "GSP29nysvbh1u:5195": " atha sarvabhāvānāṃ yāthātmyānupalabdhir na buddhyā vivecanam/",
    "GSP29nysvbh1u:5196": " bhāvānāṃ buddhyā vivecanaṃ yāthātmyānupalabdhiś ceti vyāhanyate/",
    "GSP29nysvbh1u:5197": " % yāthātmyānupalabdhiś ceti vyāhanyate/] p.1074",
    "GSP29nysvbh1u:5198": " tad uktam --- ``avayavāvayaviprasaṅgaś caivam ā pralayād'' iti// 27 //",
    "GSP29nysvbh1u:5199": " NyS_4,2.28: tadāśrayatvād apṛthaggrahaṇam //",
    "GSP29nysvbh1u:5200": " kāryadravyaṃ kāraṇadravyāśritaṃ tat kāraṇebhyaḥ pṛthaṅ nopalabhyate,",
    "GSP29nysvbh1u:5201": " viparyaye pṛthaggrahaṇāt,",
    "GSP29nysvbh1u:5202": " yatrāśrayāśritabhāvo nāsti tatra pṛthaggrahaṇam iti/",
    "GSP29nysvbh1u:5203": " buddhyā vivecanāt tu bhāvānāṃ pṛthaggrahaṇam atīndriyeṣv aṇuṣu,",
    "GSP29nysvbh1u:5204": " yad indriyeṇa gṛhyate tad etayā buddhyā vivicyamānam anyad iti// 28 //",
    "GSP29nysvbh1u:5205": " NyS_4,2.29: pramāṇataś cārthapratipatteḥ //",
    "GSP29nysvbh1u:5206": " buddhyā vivecanād bhāvānāṃ yāthātmyopalabdhiḥ,",
    "GSP29nysvbh1u:5207": " yad asti yathā ca yan nāsti yathā ca tat sarvaṃ pramāṇata upalabdhyā sidhyati,",
    "GSP29nysvbh1u:5208": " yā ca pramāṇata upaloabdhis tad buddhyā vivecanaṃ bhāvānām,",
    "GSP29nysvbh1u:5209": " tena sarvaśāstrāṇi sarvakarmāṇi sarve ca śarīriṇāṃ vyavahārā vyāptāḥ/",
    "GSP29nysvbh1u:5210": " parīkṣamāṇo hi buddhyādhyavasyatīdam astīdaṃ nāstīti tatra na sarvabhāvānupapattiḥ// 29 //",
    "GSP29nysvbh1u:5211": " NyS_4,2.30: pramāṇānupapattyupapattibhyām //",
    "GSP29nysvbh1u:5212": " evaṃ ca sati sarvaṃ nāstīti nopapadyate, kasmāt?",
    "GSP29nysvbh1u:5213": " pramāṇānupapattyupapattibhyām/",
    "GSP29nysvbh1u:5214": " yadi sarvaṃ nāstīti pramāṇam upapadyate,",
    "GSP29nysvbh1u:5215": " sarvaṃ nāstīti etad vyāhanyate/",
    "GSP29nysvbh1u:5216": " atha pramāṇaṃ nopapadyate,",
    "GSP29nysvbh1u:5217": " sarvaṃ nāstīty asya kathaṃ siddhiḥ?",
    "GSP29nysvbh1u:5218": " atha pramāṇam antareṇa siddhiḥ,",
    "GSP29nysvbh1u:5219": " sarvam astīty asya kathaṃ na siddhiḥ?// 30 //",
    "GSP29nysvbh1u:5220": " NyS_4,2.31: svapnaviṣayābhimānavad ayaṃ pramāṇaprameyābhimānaḥ //",
    "GSP29nysvbh1u:5221": " yathā svapne na viṣayāḥ santy atha cābhimāno bhavati,",
    "GSP29nysvbh1u:5222": " evaṃ na pramāṇāni prameyāṇi ca santy atha ca pramāṇaprameyābhimāno bhavati// 31 //",
    "GSP29nysvbh1u:5223": " NyS_4,2.32: māyāgandharvanagaramṛgatṛṣṇikāvad vā //",
    "GSP29nysvbh1u:5224": " NyS_4,2.33: hetvabhāvād asiddhiḥ //",
    "GSP29nysvbh1u:5225": " svapnānte viṣayābhimānavat pramāṇaprameyābhimāno na punar jāgaritānte viṣayopalabdhivad ity atra hetur nāsti/",
    "GSP29nysvbh1u:5226": " hetvabhāvād asiddhiḥ/",
    "GSP29nysvbh1u:5227": " svapnānte cāsanto viṣayā upalabhyanta ity atrāpi hetvabhāvaḥ/",
    "GSP29nysvbh1u:5228": " pratibodhe 'nupalambhād iti cet?",
    "GSP29nysvbh1u:5229": " pratibodhaviṣayopalambhād apratiṣedhaḥ/",
    "GSP29nysvbh1u:5230": " yadi pratibodhe ṇupalambhāt svapne viṣayā na santīti,",
    "GSP29nysvbh1u:5231": " tarhi ya ime pratibuddhena viṣayā upalabhyanta upalambhāt santīti/",
    "GSP29nysvbh1u:5232": " viparyaye hi hetusāmarthyam/",
    "GSP29nysvbh1u:5233": " upalambhāt sadbhāve saty anupalambhād abhāvaḥ siddhyati,",
    "GSP29nysvbh1u:5234": " ubhayathā tv abhāve nānupalambhasya sāmarthyam asti,",
    "GSP29nysvbh1u:5235": " yathā pradīpasyābhāvād rūpasyādarśanam iti,",
    "GSP29nysvbh1u:5236": " tatra bhāvenābhāvaḥ samarthyata iti/",
    "GSP29nysvbh1u:5237": " svapnāntavikalpe ca hetuvacanam/",
    "GSP29nysvbh1u:5238": " svapnaviṣayābhimānavad iti bruvatā svapnāntavikalpe hetur vācyaḥ/",
    "GSP29nysvbh1u:5239": " kaścit svapno bhayopasaṃhitaḥ,",
    "GSP29nysvbh1u:5240": " kaścit pramodopasaṃhitaḥ,",
    "GSP29nysvbh1u:5241": " kaścid ubhayaviparītaḥ,",
    "GSP29nysvbh1u:5242": " kadācit svapnam eva na paśyatīti/",
    "GSP29nysvbh1u:5243": " nimittavatas tu svapnaviṣayābhimānasya nimittavikalpād vikalpopapattiḥ// 33 //",
    "GSP29nysvbh1u:5244": " NyS_4,2.34: smṛtisaṅkalpavac ca svapnaviṣayābhimānaḥ //",
    "GSP29nysvbh1u:5245": " pūrvopalabdhaviṣayaḥ/",
    "GSP29nysvbh1u:5246": " yathā smṛtiś ca saṅkalpaś ca pūrvopalabdhaviṣayau na tasya pratyākhyānāya kalpete tathā svapne viṣayagrahaṇaṃ pūrvopalabdhaviṣayaṃ na tasya pratyākhyānāya kalpata iti/",
    "GSP29nysvbh1u:5247": " % kalpata iti] p.1084",
    "GSP29nysvbh1u:5248": " evaṃ dṛṣṭaviṣayaś ca svapnānto jāgaritāntena/",
    "GSP29nysvbh1u:5249": " yaḥ suptaḥ svapnaṃ paśyati sa eva jāgrat svapnadarśanāni pratisandhatta idam adrākṣam iti/",
    "GSP29nysvbh1u:5250": " tatra jāgradbuddhivṛttivaśāt svapnaviṣayābhimāno mithyeti vyavasāyaḥ/",
    "GSP29nysvbh1u:5251": " sati ca pratisandhāne yā jāgrato buddhivṛttis tadvaśād ayaṃ vyavasāyaḥ svapnaviṣayābhimāno mithyeti/",
    "GSP29nysvbh1u:5252": " ubhayāviśeṣe tu sādhanānarthakyam/",
    "GSP29nysvbh1u:5253": " yasya svapnāntajāgaritāntayor aviśeṣas tasya svapnaviṣayābhimānavad iti sādhanam anarthakaṃ tadāśrayapratyākhyānāt/",
    "GSP29nysvbh1u:5254": " atasmiṃs tad iti ca vyavasāyaḥ pradhānāśrayaḥ/",
    "GSP29nysvbh1u:5255": " apuruṣe sthāṇau puruṣa iti vyavasāyaḥ,",
    "GSP29nysvbh1u:5256": " sa pradhānāśrayaḥ,",
    "GSP29nysvbh1u:5257": " na khalu puruṣe 'nupalabdhe puruṣa ity apuruṣe vyavasāyo bhavati,",
    "GSP29nysvbh1u:5258": " evaṃ svapnaviṣayasya vyavasāyo hastinam adrākṣaṃ parvatam adrākṣam iti pradhānāśrayo bhavitum arhati// 34 //",
    "GSP29nysvbh1u:5259": " evaṃ ca sati ---",
    "GSP29nysvbh1u:5260": " NyS_4,2.35: mithyopalabdhivināśas tattvajñānāt svapnaviṣayābhimānapraṇāśavat pratibodhe //",
    "GSP29nysvbh1u:5261": " sthāṇau pruṣo 'yam iti vyavasāyo mithyopalabdhiḥ atasmiṃs tad iti jñānam,",
    "GSP29nysvbh1u:5262": " sthāṇau sthāṇur iti vyavasāyas tattvajñānam/",
    "GSP29nysvbh1u:5263": " tattvajjānena ca mithyopalabdhir nivartyate,",
    "GSP29nysvbh1u:5264": " nārthaḥ sthāṇupuruṣasāmānyalakṣaṇaḥ/",
    "GSP29nysvbh1u:5265": " yathā pratibodhe yā jñānavṛttis tayā svapnaviṣayābhimāno nivartyate nārtho viṣayasāmānyalakṣaṇaḥ,",
    "GSP29nysvbh1u:5266": " tathā māyāgandharvanagaramṛgatṛṣṇikāṇām api yā buddhayo 'tasmiṃs tad iti vyavasāyās tatrāpy anenaiva kalpena mithyopalabdhivināśas tattvajñānān nārthapratiṣedha iti/",
    "GSP29nysvbh1u:5267": " upādānavac ca māyādiṣu mithyājñānam/",
    "GSP29nysvbh1u:5268": " prajñāpanīyasarūpaṃ ca dravyam upādāya sādhanavān aparasya mithyādhyavasāyaṃ karoti sā māyā,",
    "GSP29nysvbh1u:5269": " nīhāraprabhṛtīnāṃ nagarasarūpasanniveśe dūrān nagarabuddhir utpadyate viparyaye tadabhāvāt,",
    "GSP29nysvbh1u:5270": " sūryamarīciṣu bhaumenoṣmaṇā saṃsṛṣṭeṣu spandamāneṣūdakabuddhir bhavati sāmānyagrahaṇāt,",
    "GSP29nysvbh1u:5271": " antikasthasya viparyaye tadabhāvāt/",
    "GSP29nysvbh1u:5272": " kvacit kadācit kasyacic ca bhāvān nānimittaṃ mithyājñānam/",
    "GSP29nysvbh1u:5273": " dṛṣṭaṃ ca buddhidvaitaṃ māyāprayoktuḥ parasya ca,",
    "GSP29nysvbh1u:5274": " dūrānikasthayor gandharvanagaramṛgatṛṣṇikāsu,",
    "GSP29nysvbh1u:5275": " suputapratibuddhayoś ca svapnaviṣaye/",
    "GSP29nysvbh1u:5276": " tad etat sarvasyābhāve nirupākhyatāyāṃ nirātmakatve nopapadyata iti// 35 //",
    "GSP29nysvbh1u:5277": " NyS_4,2.36: buddheś caivaṃ nimittasadbhāvopalambhāt //",
    "GSP29nysvbh1u:5278": " mithyābuddheś cārthavad apratiṣedhaḥ/",
    "GSP29nysvbh1u:5279": " kasmāt? nimittopalambhāt,",
    "GSP29nysvbh1u:5280": " sadbhāvopalambhāc ca/",
    "GSP29nysvbh1u:5281": " upalabhyate hi mithyābuddhinimittaṃ mithyābuddhiś ca pratyātmam utpannā gṛhyate saṃvedyatvāt,",
    "GSP29nysvbh1u:5282": " tasmān mithyābuddhir apy astīti// 36 //",
    "GSP29nysvbh1u:5283": " NyS_4,2.37: tattvapradhānabhedāc ca mithyābuddher dvaividhyopapattiḥ //",
    "GSP29nysvbh1u:5284": " tattvaṃ sthāṇur iti,",
    "GSP29nysvbh1u:5285": " pradhānaṃ puruṣa iti/",
    "GSP29nysvbh1u:5286": " tattvapradhānayor alopād bhedāt sthāṇau puruṣa iti mithyābuddhir utpadyate sāmānyagrahaṇāt/",
    "GSP29nysvbh1u:5287": " evaṃ patākāyāṃ balāketi,",
    "GSP29nysvbh1u:5288": " loṣṭe kapota iti na tu samāne viṣaye mithyābuddhīnāṃ samāveśaḥ sāmānyagrahaṇavyavasthānāt/",
    "GSP29nysvbh1u:5289": " yasya tu nirātmakaṃ nirupākhyaṃ sarvaṃ tasya samāveśaḥ prasajyate/",
    "GSP29nysvbh1u:5290": " gandhādau ca prameye gandhādibuddayo mithyābhimatās tattvapradhānayoḥ sāmānyagrahaṇasya cābhāvāt tattvabuddhaya eva bhavanti/",
    "GSP29nysvbh1u:5291": " tasmād ayuktam etat --- pramāṇaprameyabuddhayo mithyeti// 37 //",
    "GSP29nysvbh1u:5292": " doṣanimittānāṃ tattvajñānād ahaṅkāranivṛttir ity uktam/",
    "GSP29nysvbh1u:5293": " atha kathaṃ tattvajñānam utpadyata iti?",
    "GSP29nysvbh1u:5294": " NyS_4,2.38: samādhiviśeṣābhyāsāt //",
    "GSP29nysvbh1u:5295": " sa tu pratyāhṛtasyendriyebhyo manaso dhārakeṇa prayatnena dhāryamāṇasyātmanā saṃyogas tattvabubhutsāviśiṣṭaḥ/",
    "GSP29nysvbh1u:5296": " % saṃyogas tattvabubhutsāviśiṣṭaḥ/] p.1091",
    "GSP29nysvbh1u:5297": " sati hi tasminn indriyārtheṣu buddhayo notpadyante,",
    "GSP29nysvbh1u:5298": " tadabhyāsavaśāt tattvabuddhir utpadyate// 38 //",
    "GSP29nysvbh1u:5299": " yad uktaṃ ``sati hi tasminn indriyārtheṣu buddhayo notpadyanta'' ity etat ---",
    "GSP29nysvbh1u:5300": " NyS_4,2.39: nārthaviśeṣaprābalyāt //",
    "GSP29nysvbh1u:5301": " anicchato 'pi buddhyutpatter naitad yuktam/",
    "GSP29nysvbh1u:5302": " kasmāt? arthaviśeṣaprābalyāt/",
    "GSP29nysvbh1u:5303": " abubhutsamānasyāpi buddhyutpattir dṛṣṭā yathā stanayitnuśabdaprabhṛtiṣu;",
    "GSP29nysvbh1u:5304": " tatra samādhiviśeṣo nopapadyate// 39 //",
    "GSP29nysvbh1u:5305": " NyS_4,2.40: kṣudādibhiḥ pravartanāc ca //",
    "GSP29nysvbh1u:5306": " kṣutpipāsābhyāṃ śītoṣṇābhyāṃ vyādhibhiś cānicchato 'pi buddhayaḥ pravartante tasmād aikāgryānupapattir iti// 40 //",
    "GSP29nysvbh1u:5307": " astv etat samādhiṃ vihāya vyutthānaṃ vyutthānanimittaṃ samādhipratyanīkaṃ ca,",
    "GSP29nysvbh1u:5308": " sati tv etasmin ---",
    "GSP29nysvbh1u:5309": " NyS_4,2.41: pūrvakṛtaphalānubandhāt tadutpattiḥ //",
    "GSP29nysvbh1u:5310": " pūrvakṛto janmāntaropacitas tattvajñānahetur dharmapravivekaḥ phalānubandho *yogābhyāsasāmarthyaṃ (corr.;",
    "GSP29nysvbh1u:5311": " gogābhyāsa-, ed.)",
    "GSP29nysvbh1u:5312": " , niṣphale hy abhyāse nābhyāsam ādriyeran/",
    "GSP29nysvbh1u:5313": " dṛṣṭaṃ hi laukikeṣu karmasv abhyāsasāmarthyam// 41 //",
    "GSP29nysvbh1u:5314": " pratyanīkaparihārārthaṃ ca ---",
    "GSP29nysvbh1u:5315": " NyS_4,2.42: araṇyaguhāpulinādiṣu yogābhyāsopadeśaḥ //",
    "GSP29nysvbh1u:5316": " yogābhyāsajanito dharmo janmāntare 'py anuvartate/",
    "GSP29nysvbh1u:5317": " pracayakāṣṭhāgate tattvajñānahetau dharme prakṛṣṭāyāṃ samādhibhāvanāyāṃ tattvajñānam utpadyata iti/",
    "GSP29nysvbh1u:5318": " dṛṣṭaś ca samādhinārthaviśeṣaprābalyābhibhavaḥ ``nāham etad aśrauṣaṃ nāham etad ajñāsiṣam anyatra me mano 'bhūd'' ity āha laukika iti// 42 //",
    "GSP29nysvbh1u:5319": " yady arthaviśeṣaprābalyād anicchato 'pi buddhyutpattir anujñāyate ---",
    "GSP29nysvbh1u:5320": " NyS_4,2.43: apavarge 'py evaṃ prasaṅgaḥ //",
    "GSP29nysvbh1u:5321": " muktasyāpi bāhyārthasāmarthyād buddhaya utpadyerann iti// 43 //",
    "GSP29nysvbh1u:5322": " NyS_4,2.44: na, niṣpannāvaśyambhāvitvāt //",
    "GSP29nysvbh1u:5323": " karmavaśān niṣpanne śarīre ceṣṭendriyārthāśraye nimittabhāvād avaśyambhāvī buddhīnām utpādaḥ/",
    "GSP29nysvbh1u:5324": " na ca prabalo 'pi san bāhyo ṛtha ātmano buddhyutpāde samartho bhavati tasyendriyeṇa saṃyogād buddhyutpāde sāmarthyaṃ dṛṣṭam iti// 44 //",
    "GSP29nysvbh1u:5325": " NyS_4,2.45: tadabhāvaś cāpavarge //",
    "GSP29nysvbh1u:5326": " tasya buddhinimittāśrayasya śarīrendriyasya dharmādharmābhāvād abhāvo 'pavarge/",
    "GSP29nysvbh1u:5327": " tatra yad uktam ``apavarge 'py evaṃ prasaṅga'' iti,",
    "GSP29nysvbh1u:5328": " tad ayuktam/",
    "GSP29nysvbh1u:5329": " tasmāt sarvaduḥkhavimokṣo 'pavargaḥ/",
    "GSP29nysvbh1u:5330": " yasmāt sarvaduḥkhabījaṃ sarvaduḥkhāyatanaṃ cāpavarge vicchidyate tasmāt sarveṇa duḥkhena vimuktir apavargaḥ/",
    "GSP29nysvbh1u:5331": " na nirbījaṃ nirāyatanaṃ ca duḥkham utpadyata iti// 45 //",
    "GSP29nysvbh1u:5332": " NyS_4,2.46: tadarthaṃ yamaniyamābhyām ātmasaṃskāro yogāc cādhyātmavidhyupāyaiḥ //",
    "GSP29nysvbh1u:5333": " tasyāpavargasyādhigamāya yamaniyamābhyām ātmasaṃskāraḥ/",
    "GSP29nysvbh1u:5334": " yamaḥ samānam āśramiṇāṃ dharmasādhanam,",
    "GSP29nysvbh1u:5335": " niyamas tu viśiṣṭam/",
    "GSP29nysvbh1u:5336": " ātmasaṃskāraḥ punar adharmahānaṃ dharmopacayaś ca/",
    "GSP29nysvbh1u:5337": " yogaśāstrāc cādhyātmavidhiḥ pratipattavyaḥ/",
    "GSP29nysvbh1u:5338": " sa punas tapaḥ prāṇāyāmaḥ pratyāhāro dhyānaṃ dhāraṇeti/",
    "GSP29nysvbh1u:5339": " indriyaviṣayeṣu prasaṃkhyānābhyāso rāgadveṣaprahāṇārthaḥ/",
    "GSP29nysvbh1u:5340": " upāyas tu yogācāravidhānam iti// 46 //",
    "GSP29nysvbh1u:5341": " NyS_4,2.47: jñānagrahaṇābhyāsas tadvidyaiś ca saha saṃvādaḥ //",
    "GSP29nysvbh1u:5342": " tadartham iti prakṛtam/",
    "GSP29nysvbh1u:5343": " jñāyate 'neneti jñānam ātmavidyāśāstraṃ tasya grahaṇam adhyayanadhāraṇe,",
    "GSP29nysvbh1u:5344": " abhyāsaḥ satatakriyādhyayanaśravaṇacintanāni/",
    "GSP29nysvbh1u:5345": " tadvidyaiś ca saha saṃvāda iti prajñāparipākārtham,",
    "GSP29nysvbh1u:5346": " paripākas tu saṃśayacchedanam avijñātārthabodho 'dhyavasitābhyanujñānam iti/",
    "GSP29nysvbh1u:5347": " samayāvādaḥ saṃvādaḥ// 47 //",
    "GSP29nysvbh1u:5348": " tadvidyaiś ca saha saṃvāda ity avibhaktārthaṃ vacanaṃ vibhajyate ---",
    "GSP29nysvbh1u:5349": " NyS_4,2.48: taṃ śiṣyagurusabrahmacāriviśiṣṭaśreyo'rthibhir anasūyibhir abhyupeyāt //",
    "GSP29nysvbh1u:5350": " etan nigadenaiva nītārtham iti// 48 //",
    "GSP29nysvbh1u:5351": " yadi ca manyeta pakṣapratipakṣaparigrahaḥ pratikūlaḥ parasyeti ---",
    "GSP29nysvbh1u:5352": " NyS_4,2.49: pratipakṣahīnam api vā prayojanārhtam arthitve //",
    "GSP29nysvbh1u:5353": " tam abhyupeyād iti vartate/",
    "GSP29nysvbh1u:5354": " parataḥ prajñām upāditsamānas tattvabubhutsāprakāśanena svapakṣam anavasthāpayan svadarśanaṃ pariśodhayed iti/",
    "GSP29nysvbh1u:5355": " anyonyapratyanīkāni ca prāvādukānāṃ darśanāni// 49 //",
    "GSP29nysvbh1u:5356": " svapakṣarāgeṇa caike nyāyam ativartante, tatra ---",
    "GSP29nysvbh1u:5357": " NyS_4,2.50: tattvādhyavasāyasaṃrakṣaṇārthaṃ jalpavitaṇḍe bījaprarohasaṃrakṣaṇārthaṃ kaṇṭakaśākhāvaraṇavat //",
    "GSP29nysvbh1u:5358": " anutpannatattvajñānānām aprahīṇadoṣāṇāṃ tadarthaṃ ghaṭamānānām etad iti// 50 //",
    "GSP29nysvbh1u:5359": " vidyānirvedādibhiś ca pareṇāvajñāyamānasya ---",
    "GSP29nysvbh1u:5360": " NyS_4,2.51: tābhyāṃ vigṛhya kathanam //",
    "GSP29nysvbh1u:5361": " vigṛhyeti vijigīṣayā,",
    "GSP29nysvbh1u:5362": " na tattvabubhutsayeti/",
    "GSP29nysvbh1u:5363": " tad etad vidyāpālārthaṃ na lābhapūjākhyātyartham iti// 51 //",
    "GSP29nysvbh1u:5364": " iti śrīvātsyāyanīye nyāyabhāṣye caturtho 'dhyāyaḥ samāptaḥ// 4 //",
    "GSP29nysvbh1u:5365": " % p.1101 (corr.; 1200, ed.)",
    "GSP29nysvbh1u:5366": " nyāyadarśanam",
    "GSP29nysvbh1u:5367": " atha pañcamādhyāyasyādyam āhnikam",
    "GSP29nysvbh1u:5368": " sādharmyavaidharmyābhyāṃ pratyavasthānasya ``vikalpāj jātibahutvam'' iti saṅkṣepeṇaoktam,",
    "GSP29nysvbh1u:5369": " tad vistareṇa vibhajyate --- tāḥ khalv imā jātayaḥ sthāpanāhetau prayukte caturviṃśatiḥ pratiṣedhahetavaḥ/",
    "GSP29nysvbh1u:5370": " NyS_5,1.1: sādharmyavaidharmyotkarṣāpakarṣavarṇyāvarṇyavikalpasādhyaprāptyaprāptiprasaṅgapratidṛṣṭāntānutpattisaṃśayaprakaraṇāhetvarthāpattyaviśeṣopapattyupalabdhyanupalabdhyanityanityakāryasamāḥ",
    "GSP29nysvbh1u:5371": " sādharmyeṇa pratyavasthānam aviśiṣyamāṇaṃ sthāpanāhetutaḥ sādharmyasamaḥ/",
    "GSP29nysvbh1u:5372": " aviśeṣaṃ tatra tatrodāhariṣyāmaḥ/",
    "GSP29nysvbh1u:5373": " evaṃ vaidharmyasamaprabhṛtayo 'pi nirvaktavyāḥ//1//",
    "GSP29nysvbh1u:5374": " lakṣaṇaṃ tu ---",
    "GSP29nysvbh1u:5375": " NyS_5,1.2: sādharmyavaidharmyābhyām upasaṃhāre taddharmaviparyayopapatteḥ sādharmyavaidharmyasamau //",
    "GSP29nysvbh1u:5376": " sādharmyeṇopasaṃhāre sādhyadharmaviparyayopapatteḥ sādharmyeṇaiva pratyavasthānam aviśiṣyamāṇaṃ sthāpanāhetutaḥ sādharmyasamaḥ pratiṣedhaḥ/",
    "GSP29nysvbh1u:5377": " nidarśanam kriyāvān ātmā,",
    "GSP29nysvbh1u:5378": " dravyasya kriyāhetuguṇayogāt/",
    "GSP29nysvbh1u:5379": " dravyaṃ loṣṭaḥ kriyāhetuguṇayuktaḥ kriyāvān,",
    "GSP29nysvbh1u:5380": " tathā cātmā,",
    "GSP29nysvbh1u:5381": " tasmāt kriyāvān iti/",
    "GSP29nysvbh1u:5382": " evam upasaṃhṛte paraḥ sādharmyeṇaiva pratyavatiṣṭhate niṣkriya ātmā vibhuno dravyasya niṣkriyatvād,",
    "GSP29nysvbh1u:5383": " vibhu cākāśaṃ niṣkriyaṃ ca,",
    "GSP29nysvbh1u:5384": " tathā cātmā,",
    "GSP29nysvbh1u:5385": " tasmān niṣkriya iti/",
    "GSP29nysvbh1u:5386": " % -n niṣkriya iti/] p.1106",
    "GSP29nysvbh1u:5387": " na cāsti viśeṣahetuḥ kriyāvatsādharmyāt kriyāvatā bhavitavyam,",
    "GSP29nysvbh1u:5388": " na punar akriyasādharmyād niṣkriyeṇeti/",
    "GSP29nysvbh1u:5389": " viśeṣahetvabhāvāt sādharmyasamaḥ pratiṣedho bhavati/",
    "GSP29nysvbh1u:5390": " atha vaidharmyasamaḥ --- kriyāhetuguṇayukto loṣṭaḥ paricchinno dṛṣṭo na ca tathātmā,",
    "GSP29nysvbh1u:5391": " tasmān na loṣṭavat kriyāvān iti/",
    "GSP29nysvbh1u:5392": " na cāsti viśeṣahetuḥ kriyāvatsādharmyāt kriyāvatā bhavitavyaṃ na punaḥ kriyāvadvaidharmyād akriyeṇeti,",
    "GSP29nysvbh1u:5393": " viśeṣahetvabhāvād vaidharmyasamaḥ/",
    "GSP29nysvbh1u:5394": " vaidharmyeṇa copasaṃhāraḥ --- niṣkriya ātmā vibhutvāt,",
    "GSP29nysvbh1u:5395": " kriyāvad dravyam avibhu dṛṣṭaṃ yathā loṣṭaḥ,",
    "GSP29nysvbh1u:5396": " na ca tathātmā,",
    "GSP29nysvbh1u:5397": " tasmān niṣkriya iti/",
    "GSP29nysvbh1u:5398": " vaidharmyeṇa pratyavasthānam --- niṣkriyaṃ dravyam ākāśaṃ kriyāhetuguṇarahitaṃ dṛṣṭam,",
    "GSP29nysvbh1u:5399": " na ca tathātmā,",
    "GSP29nysvbh1u:5400": " tasmān na niṣkriya iti/",
    "GSP29nysvbh1u:5401": " na cāsti viśeṣahetuḥ kriyāvadvaidharmyān niṣkriyeṇa bhavitavyaṃ na punar akriyavaidharmyāt kriyāvateti viśeṣahetvabhāvād vaidharmyasamaḥ/",
    "GSP29nysvbh1u:5402": " atha sādharmyasamaḥ --- kriyāvān loṣṭaḥ kriyāhetuguṇayukto dṛṣṭaḥ,",
    "GSP29nysvbh1u:5403": " tathā cātmā,",
    "GSP29nysvbh1u:5404": " tasmāt kriyāvān iti/",
    "GSP29nysvbh1u:5405": " na cāsti viśeṣahetuḥ kriyāvadvaidharmyān niṣkriyo na punaḥ kriyāvatsādharmyāt kriyāvān iti viśeṣahetvabhāvāt sādharmyasamaḥ//",
    "GSP29nysvbh1u:5406": " anayor uttaram ---",
    "GSP29nysvbh1u:5407": " NyS_5,1.3: gotvād gosiddhivat tatsiddhiḥ //",
    "GSP29nysvbh1u:5408": " sādharmyamātreṇa vaidharmyamātreṇa ca sādhyasādhane pratijñāyamāne syād avyavasthā,",
    "GSP29nysvbh1u:5409": " sā tu dharmaviśeṣe nopapadyate,",
    "GSP29nysvbh1u:5410": " gosādharmyād gotvāj jātiviśeṣād gauḥ sidhyati,",
    "GSP29nysvbh1u:5411": " na tu sāsnādisambandhāt/",
    "GSP29nysvbh1u:5412": " aśvādivaidharmyād gotvād eva gauḥ sidhyati,",
    "GSP29nysvbh1u:5413": " na guṇādibhedāt/",
    "GSP29nysvbh1u:5414": " tac caitat kṛtavyākhyānam avayavaprakaraṇe/",
    "GSP29nysvbh1u:5415": " pramāṇānām abhisambandhāc caikārthakāritvaṃ samānaṃ vākya iti/",
    "GSP29nysvbh1u:5416": " hetvābhāsāśrayā khalv iyam avyavastheti//",
    "GSP29nysvbh1u:5417": " NyS_5,1.4: sādhyadṛṣṭāntayor dharmavikalpād ubhayasādhyatvāc cotkarṣāpakarṣavarṇyāvarṇyavikalpasādhyasamāḥ //",
    "GSP29nysvbh1u:5418": " dṛṣṭāntadharmaṃ sādhye samāsañjayata utkarṣasamaḥ/",
    "GSP29nysvbh1u:5419": " yadi kriyāhetuguṇayogāl loṣṭavat kriyāvān ātmā,",
    "GSP29nysvbh1u:5420": " loṣṭavad eva sparśavān api prāpnoti/",
    "GSP29nysvbh1u:5421": " atha na sparśavān,",
    "GSP29nysvbh1u:5422": " loṣṭavat kriyāvān api na prāpnoti,",
    "GSP29nysvbh1u:5423": " viparyaye vā viśeṣo vaktavya iti/",
    "GSP29nysvbh1u:5424": " sādhye dharmābhāvaṃ dṛṣṭāntāt prasañjayato 'pakarṣasamaḥ/",
    "GSP29nysvbh1u:5425": " loṣṭaḥ khalu kriyāvān avibhur dṛṣṭaḥ,",
    "GSP29nysvbh1u:5426": " % -vibhur dṛṣṭaḥ,] p.1110",
    "GSP29nysvbh1u:5427": " kāmam ātmāpi kriyāvān avibhur astu,",
    "GSP29nysvbh1u:5428": " viparyaye vā viśeṣo vaktavya iti/",
    "GSP29nysvbh1u:5429": " khyāpanīyo varṇyo viparyayād avarṇyaḥ/",
    "GSP29nysvbh1u:5430": " tāv etau sādhyadṛṣṭāntadharmau viparyasyato varṇyāvarṇyasamau bhavataḥ/",
    "GSP29nysvbh1u:5431": " sādhanadharmayukte dṛṣṭānte dharmāntaravikalpāt sādhyadharmavikalpaṃ prasañjayato vikalpasamaḥ/",
    "GSP29nysvbh1u:5432": " kriyāhetuguṇayuktaṃ kiñcid guru yathā loṣṭaḥ,",
    "GSP29nysvbh1u:5433": " kiṃcil laghu yathā vāyuḥ,",
    "GSP29nysvbh1u:5434": " evaṃ kriyāhetuguṇayuktaṃ kiñcit kriyāvat syāt yathā loṣṭaḥ,",
    "GSP29nysvbh1u:5435": " kiñcid akriyaṃ yathātmā,",
    "GSP29nysvbh1u:5436": " viśeṣo vā vācya iti/",
    "GSP29nysvbh1u:5437": " hetvādyavayavasāmarthyayogī dharmaḥ sādhyaḥ,",
    "GSP29nysvbh1u:5438": " taṃ dṛṣṭānte prasañjayataḥ sādhyasamaḥ/",
    "GSP29nysvbh1u:5439": " yadi yathā loṣṭas tathātmā,",
    "GSP29nysvbh1u:5440": " prāptas tarhi yathātmā tathā loṣṭa iti/",
    "GSP29nysvbh1u:5441": " sādhyaś cāyam ātmā kriyāvān iti kāmaṃ loṣṭo 'pi sādhyaḥ/",
    "GSP29nysvbh1u:5442": " atha naivam,",
    "GSP29nysvbh1u:5443": " na tarhi yathā loṣṭaḥ tathātmā//4//",
    "GSP29nysvbh1u:5444": " eteṣām uttaram ---",
    "GSP29nysvbh1u:5445": " NyS_5,1.5: kiñcitsādharmyād upasaṃhārasiddher vaidharmyād apratiṣedhaḥ //",
    "GSP29nysvbh1u:5446": " alabhyaḥ siddhasya nihnavaḥ/",
    "GSP29nysvbh1u:5447": " siddhaṃ ca kiñcitsādharmyād upamānaṃ yathā gaus tathā gavaya iti/",
    "GSP29nysvbh1u:5448": " % iti/] p.1114",
    "GSP29nysvbh1u:5449": " tatra na labhyo gogavayayor dharmavikalpaś codayitum/",
    "GSP29nysvbh1u:5450": " evaṃ sādhake dharme dṛṣṭāntādisāmarthyayukte na labhyaḥ sādhyadṛṣṭāntayor dharmavikalpād vaidharmyāt pratiṣedho vaktum iti//5//",
    "GSP29nysvbh1u:5451": " NyS_5,1.6: sādhyātideśāc ca dṛṣṭāntopapatteḥ //",
    "GSP29nysvbh1u:5452": " yatra laukikaparīkṣakāṇāṃ buddhisāmyaṃ tenāviparīto 'rtho 'tidiśyate prajñāpanārtham/",
    "GSP29nysvbh1u:5453": " evaṃ sādhyātideśād dṛṣṭānte upapadyamāne sādhyatvam anupapannam iti//6//",
    "GSP29nysvbh1u:5454": " NyS_5,1.7: prāpya sādhyam aprāpya vā hetoḥ prāptyāviśiṣṭatvād aprāptyāsādhakatvāc ca prāptyaprāptisamau //",
    "GSP29nysvbh1u:5455": " hetuḥ prāpya vā sādhyaṃ sādhayed aprāpya vā?",
    "GSP29nysvbh1u:5456": " na tāvat prāpya prāptyām aviśiṣṭatvād asādhakaḥ/",
    "GSP29nysvbh1u:5457": " dvayor vidyamānayoḥ prāptau satyāṃ kiṃ kasya sādhakaṃ sādhyaṃ vā?",
    "GSP29nysvbh1u:5458": " aprāpya sādhakaṃ na bhavati,",
    "GSP29nysvbh1u:5459": " nāprāptaḥ pradīpaḥ prakāśayatīti/",
    "GSP29nysvbh1u:5460": " prāptyā pratyavasthānaṃ prāptisamaḥ,",
    "GSP29nysvbh1u:5461": " aprāptyā pratyavasthānam aprāptisamaḥ//7//",
    "GSP29nysvbh1u:5462": " anayor uttaram ---",
    "GSP29nysvbh1u:5463": " NyS_5,1.8: ghaṭādiniṣpattidarśanāt pīḍane cābhicārād apratiṣedhaḥ //",
    "GSP29nysvbh1u:5464": " ubhayathā khalv ayuktaḥ pratiṣedhaḥ kartṛkaraṇādhikaraṇāni prāpya mṛdaṃ ghaṭādikāryaṃ niṣpādayanti,",
    "GSP29nysvbh1u:5465": " abhicārāc ca pīḍane sati dṛṣṭam aprāpya sādhakatvam iti//8//",
    "GSP29nysvbh1u:5466": " NyS_5,1.9: dṛṣṭāntasya kāraṇānapadeśāt pratyavasthānāc ca pratidṛṣṭāntena prasaṅgapratidṛṣṭāntasamau //",
    "GSP29nysvbh1u:5467": " sādhanasyāpi sādhanaṃ vaktavyam iti prasaṅgena pratyavasthānaṃ prasaṅgasamaḥ pratiṣedhaḥ/",
    "GSP29nysvbh1u:5468": " kriyāhetuguṇayogī kriyāvān loṣṭa iti hetur nāpadiśyate,",
    "GSP29nysvbh1u:5469": " na ca hetum antereṇa siddhir astīti/",
    "GSP29nysvbh1u:5470": " pratidṛṣṭāntena pratyavasthānaṃ pratidṛṣṭāntasamaḥ/",
    "GSP29nysvbh1u:5471": " kriyāvān ātmā kriyāhetuguṇayogād loṣṭavad ity ukte pratidṛṣṭānta upādīyate --- kriyāhetuguṇayuktam ākāśaṃ niṣkriyaṃ dṛṣṭam iti/",
    "GSP29nysvbh1u:5472": " kaḥ punar ākāśasya kriyāhetuguṇaḥ?",
    "GSP29nysvbh1u:5473": " vāyunā saṃyogaḥ saṃskārāpekṣaḥ,",
    "GSP29nysvbh1u:5474": " vāyuvanaspatisaṃyogavad iti//9//",
    "GSP29nysvbh1u:5475": " anayor uttaram ---",
    "GSP29nysvbh1u:5476": " NyS_5,1.10: pradīpaopādānaprasaṅgavinivṛttivat tadvinivṛttiḥ //",
    "GSP29nysvbh1u:5477": " idaṃ tāvad ayaṃ pṛṣṭo vaktum arhati,",
    "GSP29nysvbh1u:5478": " atha ke pradīpam upādadate,",
    "GSP29nysvbh1u:5479": " kimarthaṃ veti?",
    "GSP29nysvbh1u:5480": " didṛkṣamāṇā dṛśyadarśanārtham iti/",
    "GSP29nysvbh1u:5481": " atha pradīpaṃ didṛkṣamāṇāḥ pradīpāntaraṃ kasmān nopādadate?",
    "GSP29nysvbh1u:5482": " antareṇāpi pradīpāntaraṃ dṛśyate pradīpaḥ,",
    "GSP29nysvbh1u:5483": " tatra pradīpadarśanārthaṃ pradīpopādānaṃ nirarthakam/",
    "GSP29nysvbh1u:5484": " atha dṛṣṭāntaḥ kimartham ucyata iti?",
    "GSP29nysvbh1u:5485": " aprajñātasya jñāpanārtham iti/",
    "GSP29nysvbh1u:5486": " atha dṛṣṭānte kāraṇāpadeśaḥ kimarthaṃ deśyate?",
    "GSP29nysvbh1u:5487": " yadi prajñāpanārtham,",
    "GSP29nysvbh1u:5488": " prajñāto dṛṣṭāntaḥ/",
    "GSP29nysvbh1u:5489": " sa khalu ``laukikaparīkṣakāṇāṃ yasminn arthe buddhisāmyaṃ sa dṛṣṭānta'' iti/",
    "GSP29nysvbh1u:5490": " tatprajñāpanārthaḥ kāraṇāpadeśo nirarthaka iti prasaṅgasamasyottaram//10//",
    "GSP29nysvbh1u:5491": " atha pratidṛṣṭāntasamasyottaram ---",
    "GSP29nysvbh1u:5492": " NyS_5,1.11: pratidṛṣṭāntahetutve ca nāhetur dṛṣṭāntaḥ //",
    "GSP29nysvbh1u:5493": " pratidṛṣṭāntaṃ bruvatā na viśeṣahetur apadiśyate,",
    "GSP29nysvbh1u:5494": " --- anena prakāreṇa pratidṛṣṭānataḥ sādhako na dṛṣṭānta iti/",
    "GSP29nysvbh1u:5495": " evaṃ pratidṛṣṭāntahetutve nāhetur dṛṣṭānta ity upapadyate/",
    "GSP29nysvbh1u:5496": " sa ca katham ahetur na syāt?",
    "GSP29nysvbh1u:5497": " yady apratiṣiddhaḥ sādhakaḥ syād iti//11//",
    "GSP29nysvbh1u:5498": " NyS_5,1.12: prāgutpatteḥ kāraṇābhāvād anutpattisamaḥ //",
    "GSP29nysvbh1u:5499": " anityaḥ śabdaḥ prayatnānantarīyakatvād ghaṭavad ity ukte apara āha --- prāgutpatter anutpanne śabde prayatnānantarīyakatvam anityatvakāraṇaṃ",
    "GSP29nysvbh1u:5500": " tadabhāvāt nityatvaṃ prāptam,",
    "GSP29nysvbh1u:5501": " nityasya cotpattir nāsti/",
    "GSP29nysvbh1u:5502": " anutpattyā pratyavasthānam anutpattisamaḥ//12//",
    "GSP29nysvbh1u:5503": " asyottaram ---",
    "GSP29nysvbh1u:5504": " NyS_5,1.13: tathābhāvād utpannasya kāraṇopapatter na kāraṇapratiṣedhaḥ //",
    "GSP29nysvbh1u:5505": " tathābhāvād utpannasyeti/",
    "GSP29nysvbh1u:5506": " utpannaḥ khalv ayaṃ śabda iti bhavati/",
    "GSP29nysvbh1u:5507": " prāgutapatteḥ śabda eva nāsti,",
    "GSP29nysvbh1u:5508": " utpannasya śabdabhāvāc chabdasya sataḥ prayatnānantarīyakatvam anityatvakāraṇam upapadyate,",
    "GSP29nysvbh1u:5509": " kāraṇopapatter ayukto 'yaṃ doṣaḥ ``prāgutpatteḥ kāraṇābhāvād'' iti//13//",
    "GSP29nysvbh1u:5510": " NyS_5,1.14: sāmānyadṛṣṭāntayor aindriyakatve samāne nityānityasādharmyāt saṃśayasamaḥ //",
    "GSP29nysvbh1u:5511": " anityaḥ śabdaḥ prayatnānantarīyakatvād ghaṭavad ity ukte hetau saṃśayena pratyavatiṣṭate --- sati prayatnānantarīyakatve asty evāsya nityena sāmānyena sādharmyam aindriyakatvam,",
    "GSP29nysvbh1u:5512": " asti ca ghaṭenānityena,",
    "GSP29nysvbh1u:5513": " ato nityānityasādharmyād anivṛttiḥ saṃśaya iti//14//",
    "GSP29nysvbh1u:5514": " asyottaram ---",
    "GSP29nysvbh1u:5515": " NyS_5,1.15: sādharmyāt saṃśaye na saṃśayo vaidharmyād ubhayathā vā saṃśaye 'tyantasaṃśayaprasaṅgo nityatvānabhyupagamāc ca sāmānysyāpratiṣedhaḥ",
    "GSP29nysvbh1u:5516": " viśeṣād vaidharmyād avadhāryamāṇe 'rthe puruṣa iti,",
    "GSP29nysvbh1u:5517": " na sthāṇupuruṣasādharmyāt saṃśayo 'vakāśaṃ labhate/",
    "GSP29nysvbh1u:5518": " evaṃ vaidharmyād viśeṣāt prayatnānantarīyakatvād avadhāryamāṇe śabdasyānityatve nityānityasādharmyāt saṃśayo 'vakāśaṃ na labhate/",
    "GSP29nysvbh1u:5519": " yadi vai labhate,",
    "GSP29nysvbh1u:5520": " tataḥ sthāṇupuruṣasādharmyānucchedād atyantaṃ saṃśayaḥ syāt/",
    "GSP29nysvbh1u:5521": " gṛhyamāṇe ca viśeṣe nityaṃ sādharmyaṃ saṃśayahetur iti nābhyupagamyate/",
    "GSP29nysvbh1u:5522": " na hi gṛhyamāṇe puruṣasya viśeṣe sthāṇupuruṣasādharmyaṃ saṃśayahetur bhavati//15//",
    "GSP29nysvbh1u:5523": " NyS_5,1.16: ubhayasādharmyāt prakriyāsiddheḥ prakaraṇasamaḥ //",
    "GSP29nysvbh1u:5524": " ubhayena nityena cānityena ca sādharmyāt pakṣapratipakṣayoḥ pravṛttiḥ prakriyā/",
    "GSP29nysvbh1u:5525": " anityaḥ śabdaḥ prayatnānantarīyakatvād ghaṭavad ity ekaḥ pakṣaṃ pravarttayati,",
    "GSP29nysvbh1u:5526": " dvitīyaś ca nityasādharmyāt pratipakṣaṃ pravarttayati --- nityaḥ śabdaḥ śrāvaṇatvāt śabdatvavad iti/",
    "GSP29nysvbh1u:5527": " evaṃ ca sati prayatnānantarīyakatvād iti hetur anityasādharmyeṇa ucyamāno na prakaraṇam ativarttate,",
    "GSP29nysvbh1u:5528": " prakaraṇānativṛtter nirṇayānativartanam/",
    "GSP29nysvbh1u:5529": " samānaṃ caitan nityasādharmyeṇocyamāṇe hetau/",
    "GSP29nysvbh1u:5530": " tad idaṃ prakaraṇānativṛttyā pratyavasthānaṃ prakaraṇasamaḥ/",
    "GSP29nysvbh1u:5531": " samānaṃ caitad vaidharmye 'pi,",
    "GSP29nysvbh1u:5532": " ubhayavaidharmyāt prakriyāsiddheḥ prakaraṇasama iti//16//",
    "GSP29nysvbh1u:5533": " asyottaram ---",
    "GSP29nysvbh1u:5534": " NyS_5,1.17: pratipakṣāt prakaraṇasiddheḥ pratiṣedhānupapattiḥ pratipakṣopapatteḥ //",
    "GSP29nysvbh1u:5535": " ubhayasādharmyāt prakriyāsiddhiṃ bruvatā pratipakṣāt prakriyāsiddhir uktā bhavati/",
    "GSP29nysvbh1u:5536": " yady ubhayasādharmyam,",
    "GSP29nysvbh1u:5537": " tatra ekataraḥ pratipakṣa ity evaṃ saty upapannaḥ pratipakṣo bhavati/",
    "GSP29nysvbh1u:5538": " pratipakṣopapatter anupapannaḥ pratiṣedhaḥ,",
    "GSP29nysvbh1u:5539": " yadi pratipakṣopapattiḥ pratiṣedho nopapadyate,",
    "GSP29nysvbh1u:5540": " atha pratiṣedhopapattiḥ pratipakṣo nopapadyate,",
    "GSP29nysvbh1u:5541": " pratipakṣopapattiḥ pratiṣedhopapattiś ceti vipratiṣiddham iti/",
    "GSP29nysvbh1u:5542": " tattvānavadhāraṇāc ca prakriyāsiddhir viparyaye prakaraṇāvasānāt,",
    "GSP29nysvbh1u:5543": " tattvāvadhāraṇe hy avasitaṃ prakaraṇaṃ bhavatīti//17//",
    "GSP29nysvbh1u:5544": " NyS_5,1.18: traikālyāsiddher hetor ahetusamaḥ //",
    "GSP29nysvbh1u:5545": " hetuḥ sādhanam,",
    "GSP29nysvbh1u:5546": " tat sādhyāt pūrvaṃ paścāt saha vā bhavet/",
    "GSP29nysvbh1u:5547": " yadi pūrvaṃ sādhanam,",
    "GSP29nysvbh1u:5548": " asati sādhye kasya sādhanam?",
    "GSP29nysvbh1u:5549": " atha paścād,",
    "GSP29nysvbh1u:5550": " asati sādhane kasyedaṃ sādhyam?",
    "GSP29nysvbh1u:5551": " atha yugapat sādhyasādane,",
    "GSP29nysvbh1u:5552": " dvayor vidyamānayoḥ kiṃ kasya sādhanaṃ kiṃ kasya sādhyam iti hetur ahetunā na viśiṣyate/",
    "GSP29nysvbh1u:5553": " ahetunā sādharmyāt pratyavasthānam ahetusamaḥ//18//",
    "GSP29nysvbh1u:5554": " asyottaram ---",
    "GSP29nysvbh1u:5555": " NyS_5,1.19: na hetutaḥ sādhyasiddhes traikālyāsiddhiḥ //",
    "GSP29nysvbh1u:5556": " na traikālyāsiddhiḥ/",
    "GSP29nysvbh1u:5557": " kasmāt? hetutaḥ sādhyasiddheḥ/",
    "GSP29nysvbh1u:5558": " nirvartanīyasya nirvṛttir vijñeyasya vijñānam ubhayaṃ kāraṇato dṛśyate,",
    "GSP29nysvbh1u:5559": " so 'yaṃ mahān pratyakṣaviṣaya udāharaṇam iti/",
    "GSP29nysvbh1u:5560": " yat tu khalūktam asati sādhye kasya sādhanam iti?",
    "GSP29nysvbh1u:5561": " yat tu nirvatyate yac ca vijñāpyate tasyeti//19//",
    "GSP29nysvbh1u:5562": " NyS_5,1.20: pratiṣedānupapatteś ca pratiṣeddhavyāpratiṣedhaḥ //",
    "GSP29nysvbh1u:5563": " pūrvaṃ paścād yugapad vā pratiṣedha iti nopapadyate,",
    "GSP29nysvbh1u:5564": " pratiṣedhānupapatteḥ sthāpanāhetuḥ siddha iti//20//",
    "GSP29nysvbh1u:5565": " NyS_5,1.21: arthāpattitaḥ pratipakṣasiddher arthāpattisamaḥ //",
    "GSP29nysvbh1u:5566": " anityaḥ śabdaḥ prayatnānantarīyakatvād ghaṭavad iti sthāpite pakṣe arthāpattyā pratipakṣaṃ sādhayato 'rthāpattisamaḥ/",
    "GSP29nysvbh1u:5567": " yadi prayatnānantarīyakatvād anityasādharmyād anityaḥ śabda iti,",
    "GSP29nysvbh1u:5568": " arthād āpadyate nityasādharmyān nitya iti,",
    "GSP29nysvbh1u:5569": " asti cāsya nityena sādharmyam asparśatvam iti//21//",
    "GSP29nysvbh1u:5570": " asyottaram ---",
    "GSP29nysvbh1u:5571": " NyS_5,1.22: anuktasyārthāpatteḥ pakṣahāner upapattir anuktatvād anaikānatikatvāc cārthāpatteḥ //",
    "GSP29nysvbh1u:5572": " anupapādya sāmarthyam anuktam arthād āpadyate iti bruvataḥ pakṣahāner upapattir anuktatvāt,",
    "GSP29nysvbh1u:5573": " anityapakṣasiddhāv arthād āpannaṃ nityapakṣasya hānir iti/",
    "GSP29nysvbh1u:5574": " anaikānatikatvāc cārthāpatteḥ/",
    "GSP29nysvbh1u:5575": " ubhayapakṣasamā ceyam arthāpattiḥ/",
    "GSP29nysvbh1u:5576": " yadi nityasādharmyād asparśatvād ākāśavac ca nityaḥ śabdaḥ arthād āpannam anityasādharmyāt prayatnānantarīyakatvād anitya iti/",
    "GSP29nysvbh1u:5577": " na ceyaṃ viparyayamātrād ekāntenārthāpattiḥ/",
    "GSP29nysvbh1u:5578": " na khalu vai ghaṇasya grāvṇaḥ patanam ity arthād āpadyate --- dravāṇām apāṃ patanābhāva iti//22//",
    "GSP29nysvbh1u:5579": " NyS_5,1.23: ekadharmopapatter aviśeṣe sarvāviśeṣaprasaṅgāt sadbhāvaupapatter aviśeṣasamaḥ //",
    "GSP29nysvbh1u:5580": " eko dharmaḥ prayatnānantarīyakatvaṃ śabdaghaṭayor upapadyata ity aviśeṣe ubhayor anityatve,",
    "GSP29nysvbh1u:5581": " sarvasyāviśeṣaḥ prasajyate/",
    "GSP29nysvbh1u:5582": " katham? sadbhāvopapatteḥ/",
    "GSP29nysvbh1u:5583": " eko dharmaḥ sadbhāvaḥ sarvasyopapadyate,",
    "GSP29nysvbh1u:5584": " sadbhāvopapatteḥ sarvāviśeṣaprasaṅgāt pratyavasthānam aviśeṣasamaḥ//23//",
    "GSP29nysvbh1u:5585": " asyottaram ---",
    "GSP29nysvbh1u:5586": " NyS_5,1.24: kvacit taddharmopapatteḥ kvacic cānupapatteḥ pratiṣedhābhāvaḥ //",
    "GSP29nysvbh1u:5587": " yathā sādhyadṛṣṭāntayor ekadharmasya prayatnānantarīyakatvasyopapatter anityatvaṃ dharmāntaram aviśeṣaḥ,",
    "GSP29nysvbh1u:5588": " naivaṃ sarvabhāvānāṃ sadbhāvopapattinimittaṃ dharmāntaram asti,",
    "GSP29nysvbh1u:5589": " yena aviśeṣaḥ syāt/",
    "GSP29nysvbh1u:5590": " atha matam anityatvam eva dharmānataraṃ sadbhāvopapattinimittaṃ bhāvānāṃ sarvatra syād iti,",
    "GSP29nysvbh1u:5591": " evaṃ khalu vai kalpyamāne anityāḥ sarve bhāvāḥ sadbhāvopapatter iti pakṣaḥ prāpnoti/",
    "GSP29nysvbh1u:5592": " tatra pratijñārthavyatiriktam anyad udāharaṇaṃ nāsti,",
    "GSP29nysvbh1u:5593": " anudāharaṇaś ca hetur nāstīti/",
    "GSP29nysvbh1u:5594": " pratijñaiekadeśasya codāharaṇatvam anupapannam,",
    "GSP29nysvbh1u:5595": " % -jñaikadeśasya ...] p.1135",
    "GSP29nysvbh1u:5596": " na hi sādhyam udāharaṇaṃ bhavati/",
    "GSP29nysvbh1u:5597": " sataś ca nityānityabhāvāt anityatvānupapattiḥ/",
    "GSP29nysvbh1u:5598": " tasmāt sadbhāvopapatteḥ sarvāviśeṣaprasaṅga iti nirabhidheyam etad vākyam iti/",
    "GSP29nysvbh1u:5599": " sarvabhāvānāṃ sadbhāvopapatter anityatvam iti bruvatā 'nujñātaṃ śabdasyānityatvam,",
    "GSP29nysvbh1u:5600": " tatrānupapannaḥ pratiṣedha iti//24//",
    "GSP29nysvbh1u:5601": " NyS_5,1.25: ubhayakāraṇopapatter upapattisamaḥ //",
    "GSP29nysvbh1u:5602": " yady anityatvakāraṇam upapadyate śabdasyety anityaḥ śabdo nityatvakāraṇam apy upapadyate 'syāsparśatvam iti nityatvam apy upapadyate/",
    "GSP29nysvbh1u:5603": " ubhayasyānityatvasya nityatvasya ca kāraṇopapattyā pratyavasthānam upapattisamaḥ//",
    "GSP29nysvbh1u:5604": " asyottaram ---",
    "GSP29nysvbh1u:5605": " NyS_5,1.26: upapattikāraṇābhyanujñānād apratiṣedhaḥ //",
    "GSP29nysvbh1u:5606": " ubhayakāraṇopapatter iti bruvatā nānityatvakāraṇopapatter anityatvaṃ pratiṣidhyate,",
    "GSP29nysvbh1u:5607": " yadi pratiṣidhyate nobhayakāraṇopapattiḥ syāt/",
    "GSP29nysvbh1u:5608": " ubhayakāraṇopapattivacanād anityatvakāraṇopapattir abhyanujñāyate,",
    "GSP29nysvbh1u:5609": " abhyanujñānād anupapannaḥ pratiṣedhaḥ/",
    "GSP29nysvbh1u:5610": " vyāghātāt pratiṣedha iti cet,",
    "GSP29nysvbh1u:5611": " samāno vyāghātaḥ/",
    "GSP29nysvbh1u:5612": " ekasya nityatvānityatvaprasaṅgaṃ vyāhataṃ bruvatoktaṃ pratiṣedha iti cet?",
    "GSP29nysvbh1u:5613": " svapakṣaparapakṣayoḥ samāno vyāghātaḥ,",
    "GSP29nysvbh1u:5614": " sa ca naikatarasya sādhaka iti//26//",
    "GSP29nysvbh1u:5615": " NyS_5,1.27: nirdiṣṭakāraṇābhāve 'py upalambhād upalabdhisamaḥ //",
    "GSP29nysvbh1u:5616": " nirdiṣṭasya prayatnānantarīyakatvasyānityatvakāraṇasyābhāve 'pi vāyunodanād vṛkṣaśākhābhaṅgajasya śabdasyānityatvam upalabhyate/",
    "GSP29nysvbh1u:5617": " % vṛkṣaśākhābhaṅgajasya ...] p.1138",
    "GSP29nysvbh1u:5618": " nirdiṣṭasya sādhanasyābhāve 'pi sādhyadharmopalabdhyā pratyavasthānam upalabdhisamaḥ//27//",
    "GSP29nysvbh1u:5619": " asyottaram ---",
    "GSP29nysvbh1u:5620": " NyS_5,1.28: kāraṇāntarād api taddharmopapatter apratiṣedhaḥ //",
    "GSP29nysvbh1u:5621": " prayatnānantarīyakatvād iti bruvatā kāraṇata utpattir abhidhīyate,",
    "GSP29nysvbh1u:5622": " na kāryasya kāraṇaniyamaḥ/",
    "GSP29nysvbh1u:5623": " yadi ca kāraṇāntarād apy utpadyamānasya śabdasya tad anityatvam upapadyate,",
    "GSP29nysvbh1u:5624": " kim atra pratiṣidhyata iti//28//",
    "GSP29nysvbh1u:5625": " na prāg uccāraṇād vidyamānasya śabdasyānupalabdhiḥ, kasmāt ?",
    "GSP29nysvbh1u:5626": " āvaraṇāadyanupalabdheḥ/",
    "GSP29nysvbh1u:5627": " yathā vidyamānasyodakāder arthasyāvaraṇāder anupalabdhiḥ naivaṃ śabdasyāgrahaṇakāraṇenāvaraṇādinānupalabdhiḥ/",
    "GSP29nysvbh1u:5628": " gṛhyeta caitad asyāgrahaṇakāraṇam udakādivat, na gṛhyate/",
    "GSP29nysvbh1u:5629": " tasmād udakādiviparītaḥ śabdo 'nupalabhyamāna iti/",
    "GSP29nysvbh1u:5630": " NyS_5,1.29: tadanupalabdher anupalambhād abhāvasiddhau tadviparītopapatter anupalabdhisamaḥ //",
    "GSP29nysvbh1u:5631": " teṣām āvaraṇādīnām anupalabdhir nopalabhyate/",
    "GSP29nysvbh1u:5632": " anupalambhān nāstīty abhāvo 'syāḥ sidhyati/",
    "GSP29nysvbh1u:5633": " abhāvasiddhau hetvabhāvāt tadviparītam astitvam āvaraṇādīnām avadhāryate/",
    "GSP29nysvbh1u:5634": " tadviparītopapatter yatpratijñātaṃ ``na prāg uccāraṇād vidyamānasya śabdasyānupalabdhir ity'' etan na sidhyati/",
    "GSP29nysvbh1u:5635": " so 'yaṃ hetur ``āvaraṇādyanupalabdher'' ity āvaraṇādiṣu cāvaraṇādyanupalabdhau ca samayānupalabdhyā pratyavasthito 'nupalabdhisamo bhavati//29//",
    "GSP29nysvbh1u:5636": " asyottaram ---",
    "GSP29nysvbh1u:5637": " NyS_5,1.30: anupalambhāatmakatvād anupalabdher ahetuḥ //",
    "GSP29nysvbh1u:5638": " āvaraṇādyanupalabdhir nāsti,",
    "GSP29nysvbh1u:5639": " anupalambhād ity ahetuḥ/",
    "GSP29nysvbh1u:5640": " kasmāt? anupalambhātmakatvād anupalabdheḥ/",
    "GSP29nysvbh1u:5641": " upalambhābhāvamātratvād anupalabdheḥ/",
    "GSP29nysvbh1u:5642": " yad asti tad upalabdher viṣayaḥ,",
    "GSP29nysvbh1u:5643": " upalabdhyā tad astīti pratijñāyate/",
    "GSP29nysvbh1u:5644": " yan nāsti tad anupalabdher viṣayaḥ,",
    "GSP29nysvbh1u:5645": " anupalabhyamānaṃ nāstīti pratijñāyate/",
    "GSP29nysvbh1u:5646": " so 'yam āvaraṇādyanupalabheḥ anupalambha upalabdhyabhāve 'nupalabdhau svaviṣaye pravarttamāno na svaviṣayaṃ pratiṣedhati/",
    "GSP29nysvbh1u:5647": " apratiṣiddhā cāvaraṇādyanupalabdhir hetutvāya kalpate/",
    "GSP29nysvbh1u:5648": " āvaraṇādīni tu vidyamānatvād upalabdher viṣayāḥ,",
    "GSP29nysvbh1u:5649": " teṣām upalabdhyā bhavitavyam/",
    "GSP29nysvbh1u:5650": " yat tāni nopalabhyante,",
    "GSP29nysvbh1u:5651": " tad upalabdheḥ svaviṣayapratipādikāyā abhāvād anupalambhād anupalabdher viṣayo gamyate --- na santy āvaraṇādīni śabdasyāgrahaṇakāraṇānīti/",
    "GSP29nysvbh1u:5652": " anupalambhāt tv anupalabhiḥ sidhyati,",
    "GSP29nysvbh1u:5653": " viṣayaḥ sa tasyeti//30//",
    "GSP29nysvbh1u:5654": " NyS_5,1.31: jñānavikalpānāṃ ca bhāvābhāvasaṃvedanād adhyātmam //",
    "GSP29nysvbh1u:5655": " ahetur iti varttate/",
    "GSP29nysvbh1u:5656": " śarīre śarīre jñānavikalpānāṃ bhāvābhāvau saṃvedanīyau/",
    "GSP29nysvbh1u:5657": " asti me saṃśayajñānaṃ nāsti me saṃśayajñānam iti/",
    "GSP29nysvbh1u:5658": " evaṃ pratyakṣānumānāgamasmṛtijñāneṣu/",
    "GSP29nysvbh1u:5659": " seyam āvaraṇāadyanupalabdhir upalabdhyabhāvaḥ svasaṃvedyaḥ --- nāsti me śabdasyāvaraṇādyupalabdhir iti nopalabhyante śabdasyāgrahaṇakāraṇāny",
    "GSP29nysvbh1u:5660": " tatra yad uktaṃ tad anupalabdher anupalambhād abhāvasiddhir iti,",
    "GSP29nysvbh1u:5661": " etan nopapadyate//31//",
    "GSP29nysvbh1u:5662": " NyS_5,1.32: sādharmyāt tulyadharmopapatteḥ sarvānityatvaprasaṅgād anityasamaḥ //",
    "GSP29nysvbh1u:5663": " anityena ghaṭena sādharmyād anityaḥ śabda iti bruvato 'sti ghaṭenānityena sarvabhāvānāṃ sādharmyam iti sarvasyānityatvam aniṣṭaṃ sampadyate/",
    "GSP29nysvbh1u:5664": " so 'yam anityatvena pratyavasthānād anityasama iti//32//",
    "GSP29nysvbh1u:5665": " asyottaram ---",
    "GSP29nysvbh1u:5666": " NyS_5,1.33: sādharmyād asiddheḥ pratiṣedhāsiddhiḥ pratiṣedhyasādharmyāt //",
    "GSP29nysvbh1u:5667": " pratijñādyavayavayuktaṃ vākyaṃ pakṣanivartakaṃ pratipakṣalakṣaṇaṃ pratiṣedhaḥ/",
    "GSP29nysvbh1u:5668": " tasya pakṣeṇa pratiṣedhyena sādharmyaṃ pratijñādiyogaḥ/",
    "GSP29nysvbh1u:5669": " tad yady anityasādharmyād anityatvasyāsiddhiḥ,",
    "GSP29nysvbh1u:5670": " sādharmyād asiddheḥ pratiṣedhasyāpy asiddhiḥ,",
    "GSP29nysvbh1u:5671": " pratiṣedhyena sādharmyād iti//33//",
    "GSP29nysvbh1u:5672": " NyS_5,1.34: dṛṣṭānte ca sādhyasādhanabhāvena prajñātasya dharmasya hetutvāt tasya cobhayathābhāvān nāviśeṣaḥ //",
    "GSP29nysvbh1u:5673": " dṛṣṭānte yaḥ khalu dharmaḥ sādhyasādhanabhāvena prajñāyate,",
    "GSP29nysvbh1u:5674": " sa hetutvenābhidhīyate/",
    "GSP29nysvbh1u:5675": " sa cobhayathā bhavati,",
    "GSP29nysvbh1u:5676": " % cobhayathā bhavati,] p.1146",
    "GSP29nysvbh1u:5677": " --- kenacit samānaḥ,",
    "GSP29nysvbh1u:5678": " kutaścid viśiṣṭaḥ/",
    "GSP29nysvbh1u:5679": " sāmānyāt sādharmyaṃ viśeṣāc ca vaidharmyam/",
    "GSP29nysvbh1u:5680": " evaṃ sādharmyaviśeṣo hetuḥ,",
    "GSP29nysvbh1u:5681": " nāviśeṣeṇa sādharmyamātraṃ vaidharmyamātraṃ vā/",
    "GSP29nysvbh1u:5682": " sādharmyamātraṃ vaidharmyamātraṃ cāśritya bhavān āha --- ``sādharmyāt tulyadharmopapatteḥ sarvānityatvaprasaṅgād anityasam'' iti,",
    "GSP29nysvbh1u:5683": " etad ayuktam iti/",
    "GSP29nysvbh1u:5684": " aviśeṣasamapratiṣedhe ca yad uktaṃ tad api veditavyam//34//",
    "GSP29nysvbh1u:5685": " NyS_5,1.35: nityam anityabhāvād anitye nityatvopapatter nityasamaḥ //",
    "GSP29nysvbh1u:5686": " anityaḥ śabda iti pratijñāyate/",
    "GSP29nysvbh1u:5687": " tad anityatvaṃ kiṃ śabde nityam athānityam?",
    "GSP29nysvbh1u:5688": " yadi tāvat sarvadā bhavati?",
    "GSP29nysvbh1u:5689": " dharmasya sadā bhāvād dharmiṇo 'pi sadā bhāva iti nityaḥ śabda iti/",
    "GSP29nysvbh1u:5690": " atha na sarvadā bhavati?",
    "GSP29nysvbh1u:5691": " anityatvasyābhāvān nityaḥ śabdaḥ/",
    "GSP29nysvbh1u:5692": " evaṃ nityatvena pratyavasthānān nityasamaḥ//35//",
    "GSP29nysvbh1u:5693": " asyottaram ---",
    "GSP29nysvbh1u:5694": " NyS_5,1.36: pratiṣedhye nityam anityabhāvād anitye 'nityatvopapatteḥ pratiṣedhābhāvaḥ //",
    "GSP29nysvbh1u:5695": " pratiṣedhye śabde nityam anityatvasya bhāvād ity ucyamāne 'nujñātaṃ śabdasyānityatvam,",
    "GSP29nysvbh1u:5696": " anityatvopapatteś ca ``nānityaḥ śabda'' iti pratiṣedho nopapadyate/",
    "GSP29nysvbh1u:5697": " atha nābhyupagamyate,",
    "GSP29nysvbh1u:5698": " nityam anityatvasya bhāvād iti hetur na bhavatīti hetvabhāvāt pratiṣedhānupapattir iti/",
    "GSP29nysvbh1u:5699": " utapannasya nirodhād abhāvaḥ śabdasyānityatvam,",
    "GSP29nysvbh1u:5700": " tatra paripraśnānupapattiḥ/",
    "GSP29nysvbh1u:5701": " yo 'yaṃ paripraśnaḥ --- tad anityatvaṃ kiṃ śabde sarvadā bhavati atha neti,",
    "GSP29nysvbh1u:5702": " ayam anupapannaḥ/",
    "GSP29nysvbh1u:5703": " kasmāt? utpannasya yo nirodhād abhāvaḥ śabdasya tad anityatvam;",
    "GSP29nysvbh1u:5704": " evaṃ ca saty adhikaraṇādheyavibhāgo vyāghātān nāstīti/",
    "GSP29nysvbh1u:5705": " nityānityatvavirodhāc ca/",
    "GSP29nysvbh1u:5706": " nityatvam anityatvaṃ ca ekasya dharmiṇo dharmāv iti virudhyete,",
    "GSP29nysvbh1u:5707": " na sambhavataḥ/",
    "GSP29nysvbh1u:5708": " % ekasya dharmiṇo ...] p.1150",
    "GSP29nysvbh1u:5709": " tatra yad uktaṃ --- nityam anityatvasya bhāvān nitya eva,",
    "GSP29nysvbh1u:5710": " tad avartamānārtham uktam iti//36//",
    "GSP29nysvbh1u:5711": " NyS_5,1.37: prayatnakāryānekatvāt kāryasamaḥ //",
    "GSP29nysvbh1u:5712": " prayatnānantarīyakatvād anityaḥ śabda iti/",
    "GSP29nysvbh1u:5713": " yasya prayatnānantaram ātmalābhaḥ tat khalv abhūtvā bhavati,",
    "GSP29nysvbh1u:5714": " yathā ghaṭādikāryam;",
    "GSP29nysvbh1u:5715": " anityam iti ca bhūtvā na bhavatīty etad vijñāyate/",
    "GSP29nysvbh1u:5716": " evam avasthite prayatnakāryānekatvād iti pratiṣedha ucyate/",
    "GSP29nysvbh1u:5717": " prayatnānantaram ātmalābhaś ca dṛṣṭo ghaṭādīnām,",
    "GSP29nysvbh1u:5718": " vyavadhānāpohāc cābhivyaktir vyavahitānām/",
    "GSP29nysvbh1u:5719": " tat kiṃ prayatnānantaram ātmalābhaḥ śabdasyāho 'bhivyaktir iti viśeṣo nāsti/",
    "GSP29nysvbh1u:5720": " kāryāviśeṣeṇa pratyavasthānam kāryasamaḥ//37//",
    "GSP29nysvbh1u:5721": " asyottaram ---",
    "GSP29nysvbh1u:5722": " NyS_5,1.38: kāryānyatve prayatnāhetutvam anupalabdhikāraṇopapatteḥ //",
    "GSP29nysvbh1u:5723": " sati kāryānyatve anupalabdhikāraṇopapatteḥ prayatnasyāhetutvaṃ śabdasyābhivyaktau/",
    "GSP29nysvbh1u:5724": " yatra prayatnānantaram abhivyaktis tatrānupalabdhikāraṇaṃ vyavadhānam upapadyate,",
    "GSP29nysvbh1u:5725": " vyavadhānāpohāc ca prayatnānantarabhāvino 'rthasyopalabdhilakṣaṇā 'bhivyaktir bhavatīti,",
    "GSP29nysvbh1u:5726": " % prayatnānantarabhāvino ...] p.1153",
    "GSP29nysvbh1u:5727": " na tu śabdasyānupalabdhikāraṇaṃ kiñcid upapadyate,",
    "GSP29nysvbh1u:5728": " yasya prayatnānantaram apohāc chabdasyopalabhilakṣaṇā 'bhivyaktir bhavatīti,",
    "GSP29nysvbh1u:5729": " tasmād utpadyate śabdo nābhivyajyate iti//38//",
    "GSP29nysvbh1u:5730": " hetoś ced anaikāntikatvam upapadyate anaikātikatvād asādhakaḥ syād iti/",
    "GSP29nysvbh1u:5731": " yadi cānaikāntikatvād asādhakatvam ---",
    "GSP29nysvbh1u:5732": " NyS_5,1.39: pratiṣedhe 'pi samāno doṣaḥ //",
    "GSP29nysvbh1u:5733": " pratiṣedho 'py anaikāntikaḥ,",
    "GSP29nysvbh1u:5734": " kiñcit pratiṣedhati kiñcin neti anaikāntikatvād asādhaka iti/",
    "GSP29nysvbh1u:5735": " atha vā śabdasyānityatvapakṣe prayatnānantaram utpādo nābhivyaktir iti viśeṣahetvabhāvaḥ,",
    "GSP29nysvbh1u:5736": " nityatvapakṣe 'pi prayatnānantaram abhivyaktir notpāda iti viśeṣahetvabhāvaḥ/",
    "GSP29nysvbh1u:5737": " so 'yam ubhayapakṣasamo viśeṣahetvabhāva ity ubhayam apy anaikātikam iti//39//",
    "GSP29nysvbh1u:5738": " NyS_5,1.40: sarvatraivam //",
    "GSP29nysvbh1u:5739": " sarveṣu sādharmyaprabhṛtiṣu pratiṣedhahetuṣu yatra yatrāviśeṣo dṛśyate tatrobhayoḥ pakṣayoḥ samaḥ prasajyata iti//40//",
    "GSP29nysvbh1u:5740": " NyS_5,1.41: pratiṣedhavipratiṣedhe pratiṣedhadoṣavad doṣaḥ //",
    "GSP29nysvbh1u:5741": " yo 'yaṃ pratiṣedhe 'pi samāno doṣo 'naikāntikatvam āpadyate so 'yaṃ pratiṣedhasya vipratiṣedhe 'pi samānaḥ/",
    "GSP29nysvbh1u:5742": " % vipratiṣedhe 'pi samānaḥ/] p.1156",
    "GSP29nysvbh1u:5743": " tatrānityaḥ śabdaḥ prayatnānantarīyakatvād iti sādhanavādinaḥ sthāpanā prathamaḥ pakṣaḥ/",
    "GSP29nysvbh1u:5744": " ``prayatnakāryānekatvāt kāryasama'' iti dūṣaṇavādinaḥ pratiṣedhahetunā dvitīyaḥ pakṣaḥ/",
    "GSP29nysvbh1u:5745": " sa ca pratiṣedha ity ucyate/",
    "GSP29nysvbh1u:5746": " tasyāsya pratiṣedhe 'pi samāno doṣa iti tṛtīyaḥ pakṣaḥ vipratiṣedha ucyate/",
    "GSP29nysvbh1u:5747": " tasmin pratiṣedhavipratiṣedhe 'pi samāno doṣo 'naikāntikatvaṃ caturthaḥ pakṣaḥ//41//",
    "GSP29nysvbh1u:5748": " NyS_5,1.42: pratiṣedhaṃ sadoṣam abhyupetya pratiṣedhavipratiṣedhe samāno doṣaprasaṅgo matānujñā //",
    "GSP29nysvbh1u:5749": " pratiṣedhaṃ dvitīyaṃ pakṣaṃ sadoṣam abhyupetya taduddhāram akṛtvānujñāya pratiṣedhavipratiṣedhe",
    "GSP29nysvbh1u:5750": " tṛtīyapakṣe samānam anaikāntikatvam iti samānaṃ dūṣaṇaṃ prasañjayato dūṣaṇavādino",
    "GSP29nysvbh1u:5751": " matānujñā prasajyata iti pañcamaḥ pakṣaḥ //42 //",
    "GSP29nysvbh1u:5752": " NyS_5,1.43: svapakṣalakṣaṇāpekṣopapattyupasaṃhāre hetunirdeśe parapakṣadoṣābhyupagamāt samāno doṣaḥ //",
    "GSP29nysvbh1u:5753": " sthāpanāpakṣe prayatnakāryānekatvād iti doṣaḥ sthāpanāhetuvādinaḥ svapakṣalakṣaṇo bhavati/",
    "GSP29nysvbh1u:5754": " kasmāt? svapakṣasamutthatvāt/",
    "GSP29nysvbh1u:5755": " so 'yaṃ svapakṣalakṣaṇaṃ doṣam apekṣamāṇo 'nuddhṛtyānujñāya pratiṣedhe 'pi samāno doṣa ity upapadyamānaṃ doṣaṃ parapakṣe upasaṃharati/",
    "GSP29nysvbh1u:5756": " itthaṃ cānaikāntikaḥ pratiṣedha iti hetuṃ nirdiśati/",
    "GSP29nysvbh1u:5757": " tatra svapakṣalakṣaṇāpekṣayopapadyamānadoṣopasaṃhāre hetunirdeśe ca saty anena parapakṣadoṣo 'bhyupagato bhavati/",
    "GSP29nysvbh1u:5758": " kathaṃ kṛtvā?",
    "GSP29nysvbh1u:5759": " yaḥ pareṇa prayatnakāryānekatvād ityādinānaikāntikadoṣa uktaḥ,",
    "GSP29nysvbh1u:5760": " tam anuddhṛtya pratiṣedhe 'pi samāno doṣa ity āha/",
    "GSP29nysvbh1u:5761": " evaṃ sthāpanāṃ sadoṣām abhyupetya pratiṣedhe 'pi samānaṃ doṣaṃ prasañjayataḥ parapakṣābhyupagamāt samāno doṣo bhavati/",
    "GSP29nysvbh1u:5762": " % prasañjayataḥ parapakṣābhyupagamāt...] p.1158",
    "GSP29nysvbh1u:5763": " yathā parasya pratiṣedhaṃ sadoṣam abhyupetya pratiṣedhavipratiṣedhe 'pi samāno doṣaprasaṅgo matānujñā prasajyata iti,",
    "GSP29nysvbh1u:5764": " tathāsyāpi sthāpanāṃ sadoṣām abhyupetya pratiṣedhe 'pi samānaṃ doṣaṃ prasañjayato matānujñā prasajyata iti/",
    "GSP29nysvbh1u:5765": " sa khalv ayaṃ ṣaṣṭhaḥ pakṣaḥ/",
    "GSP29nysvbh1u:5766": " tatra khalu sthāpanāhetuvādinaḥ prathamatṛtīyapañcamapakṣāḥ,",
    "GSP29nysvbh1u:5767": " pratiṣedhahetuvādinaḥ dvitīyacaturthaṣaṣṭhapakṣāḥ/",
    "GSP29nysvbh1u:5768": " teṣāṃ sādhvasādhutāyāṃ mīmāṃsyamānāyāṃ caturthaṣaṣṭhayor arthāviśeṣāt punaruktadoṣaprasaṅgaḥ/",
    "GSP29nysvbh1u:5769": " caturthapakṣe samānadoṣatvaṃ parasyocyate --``pratiṣedhavipratiṣedhe pratiṣedhadoṣavad doṣa'' iti/",
    "GSP29nysvbh1u:5770": " ṣaṣṭhe 'pi ``parapakṣadoṣābhyupagamāt samāno doṣa'' iti samānadoṣatvam evocyate,",
    "GSP29nysvbh1u:5771": " nārthaviśeṣaḥ kaścid asti/",
    "GSP29nysvbh1u:5772": " samānas tṛṭīyapañcamayoḥ punaruktadoṣaprasaṅgaḥ,",
    "GSP29nysvbh1u:5773": " tṛṭīyapakṣe 'pi ``pratiṣedhe 'pi samāno doṣa'' iti samānatvam abhyupagamyate/",
    "GSP29nysvbh1u:5774": " pañcamapakṣe 'pi ``pratiṣedhavipratiṣedhe samāno doṣaprasaṅgo'' 'bhyupagamyate,",
    "GSP29nysvbh1u:5775": " nārthaviśeṣaḥ kaścid ucyata iti/",
    "GSP29nysvbh1u:5776": " tatra pañcamaṣaṣṭhapakṣayor arthāviśeṣāt punaruktadoṣaprasaṅgaḥ,",
    "GSP29nysvbh1u:5777": " tṛtīyacaturthayor matānujñā,",
    "GSP29nysvbh1u:5778": " prathamadvitīyayor viśeṣahetvabhāva iti ṣaṭpakṣyām ubhayor asiddhiḥ/",
    "GSP29nysvbh1u:5779": " kadā ṣaṭpakṣī?",
    "GSP29nysvbh1u:5780": " yadā ``pratiṣedhe 'pi samāno doṣa'' ity evaṃ pravarttate/",
    "GSP29nysvbh1u:5781": " tadobhayoḥ pakṣayor asiddhiḥ/",
    "GSP29nysvbh1u:5782": " yadā tu ``kāryānyatve prayatnāhetutvam anupalabdhikāraṇopapatter'' ity anena tṛṭīyapakṣo yujyate,",
    "GSP29nysvbh1u:5783": " % tṛtīyapakṣo yujyate,] p.1159",
    "GSP29nysvbh1u:5784": " tadā viśeṣahetuvacanāt ``prayatnānantaram ātmalābhaḥ śabdasya,",
    "GSP29nysvbh1u:5785": " nābhivyaktir'' iti siddhaḥ prathamapakṣo na ṣaṭpakṣī pravartata iti//43//",
    "GSP29nysvbh1u:5786": " iti śrīvātsyāyanīye nyāyabhāṣye pañcamādhyāyasyādyam āhnikam/",
    "GSP29nysvbh1u:5787": " nyāyadarśanam",
    "GSP29nysvbh1u:5788": " pañcamādhyāyasya dvitīyam āhnikam",
    "GSP29nysvbh1u:5789": " vipratipattyapratipattyor vikalpān nigrahasthānabahutvam iti saṅkṣepeṇoktam,",
    "GSP29nysvbh1u:5790": " tad idānīṃ vibhajanīyam/",
    "GSP29nysvbh1u:5791": " nigrahasthānāni khalu parājayavastūny aparādhādhikaraṇāni prāyeṇa pratijñādyavayavāśrayāṇi tattvavādinam atattvavādinaṃ cābhisaṃplavante/",
    "GSP29nysvbh1u:5792": " % prāyeṇa ... cābhisaṃplavante/] p.1162",
    "GSP29nysvbh1u:5793": " teṣāṃ vibhāgaḥ ---",
    "GSP29nysvbh1u:5794": " NyS_5,2.1: pratijñāhāniḥ pratijñāntaraṃ pratijñāvirodhaḥ pratijñāsannyāso hetvantaram",
    "GSP29nysvbh1u:5795": " arthāntaraṃ nirarthakam avijñātārtham apārthakam aprāptakālaṃ nyūnam adhikaṃ punaruktam",
    "GSP29nysvbh1u:5796": " ananubhāṣaṇam ajñānam apratibhā vikṣepo matānujñā paryanuyojyopekṣaṇaṃ niranuyojyānuyogo",
    "GSP29nysvbh1u:5797": " 'pasiddhānto hetvābhāsāś ca nigrahasthānāni //",
    "GSP29nysvbh1u:5798": " tānīmāni dvāviṃśatidhā vibhajya, lakṣyante ---",
    "GSP29nysvbh1u:5799": " NyS_5,2.2: pratidṛṣṭāntadharmābhyanujñā svadṛṣṭānte pratijñāhāniḥ //",
    "GSP29nysvbh1u:5800": " sādhyadharmapratyanīkena dharmeṇa pratyavasthite pratidraṣṭāntadharmaṃ svadṛṣṭānte 'bhyanujānan pratijñāṃ jahātīti pratjñāhāniḥ/",
    "GSP29nysvbh1u:5801": " nidarśanam --- ``aindriyakatvād anityaḥ śabdo ghaṭavad'' ity kṛte apara āha -- dṛṣṭam aindriyakatvaṃ sāmānye nitye,",
    "GSP29nysvbh1u:5802": " kasmān na tathā śabda iti pratyavasthite idam āha ---",
    "GSP29nysvbh1u:5803": " % pratyavasthite idam āha ---] p.1164",
    "GSP29nysvbh1u:5804": " yady aindriyakaṃ sāmānyaṃ nityaṃ kāmaṃ ghaṭo nityo 'stv iti/",
    "GSP29nysvbh1u:5805": " sa khalv ayaṃ sādhakasya dṛṣṭāntasya nityatvaṃ prasañjayan nigamanāntam eva pakṣaṃ jahāti,",
    "GSP29nysvbh1u:5806": " pakṣaṃ jahatpratijñāṃ jahātīty ucyate,",
    "GSP29nysvbh1u:5807": " pratijñāśrayatvāt pakṣasyeti//2//",
    "GSP29nysvbh1u:5808": " NyS_5,2.3: pratijñātārthapratiṣedhe dharmavikalpāt tadarthanirdeśaḥ pratijñāntaram //",
    "GSP29nysvbh1u:5809": " pratijñātārtho ``anityaḥ śabda aindriyakatvād ghaṭavad'' ity ukte yo 'sya pratiṣedhaḥ pratidṛṣṭāntena hetuvyabhicāraḥ --- sāmānyam aindriyakaṃ nityam iti,",
    "GSP29nysvbh1u:5810": " tasmiṃś ca pratijñātārthapratiṣedhe,",
    "GSP29nysvbh1u:5811": " ``dharmavikalpād'' iti dṛṣṭāntapratidṛṣṭāntayoḥ sādharmyayoge dharmabhedāt sāmānyam aindriyakaṃ sarvagatam aindriyakas tv asarvagato ghaṭa iti",
    "GSP29nysvbh1u:5812": " ``tadarthanirdeśa'' iti sādhyasiddhyartham/",
    "GSP29nysvbh1u:5813": " katham? yathā ghaṭo 'sarvagata evaṃ śabdo 'py asarvagato ghaṭavad evānitya iti/",
    "GSP29nysvbh1u:5814": " tatrānityaḥ śabda iti pūrvā pratijñā,",
    "GSP29nysvbh1u:5815": " asarvagata iti dvitīyā pratijñā pratijñāntaram/",
    "GSP29nysvbh1u:5816": " tat kathaṃ nigrahasthām iti?",
    "GSP29nysvbh1u:5817": " na pratijñāyāḥ sādhanaṃ pratijñāntaram,",
    "GSP29nysvbh1u:5818": " kiṃ tu hetudṛṣṭāntau sādhanaṃ pratijñāyāḥ,",
    "GSP29nysvbh1u:5819": " tad etad asādhanopādānam anarthakam iti/",
    "GSP29nysvbh1u:5820": " ānarthakyān nigrahasthānam iti//3//",
    "GSP29nysvbh1u:5821": " NyS_5,2.4: pratijñāhetvor virodhaḥ pratijñāvirodhaḥ //",
    "GSP29nysvbh1u:5822": " guṇavyatiriktaṃ dravyam iti pratijñā,",
    "GSP29nysvbh1u:5823": " ``rūpādito 'rthāntarasyānupalabdher'' iti hetuḥ/",
    "GSP29nysvbh1u:5824": " so 'yaṃ pratijñāhetvor virodhaḥ/",
    "GSP29nysvbh1u:5825": " katham? yadi guṇavyatiriktaṃ dravyam,",
    "GSP29nysvbh1u:5826": " rūpādibhyo 'rthāntarasyānupalabdhir nopapadyate/",
    "GSP29nysvbh1u:5827": " atha rūpādibhyo 'rthāntarasyānupalabdhiḥ,",
    "GSP29nysvbh1u:5828": " guṇavyatiriktaṃ dravyam iti nopapadyate/",
    "GSP29nysvbh1u:5829": " % nopapadyate/] p.1171",
    "GSP29nysvbh1u:5830": " guṇavyatiriktaṃ ca dravyaṃ rūpādibhyaś cārthāntarasyānupalabdhir iti virudhyate --- vyāhanyate na sambhavatīti//4//",
    "GSP29nysvbh1u:5831": " NyS_5,2.5: pakṣapratiṣedhe pratijñātārthāpanayanaṃ pratijñāsannyāsaḥ //",
    "GSP29nysvbh1u:5832": " anityaḥ śabda aindriyakatvād ity ukte paro brūyāt sāmānyam aindriyakaṃ na cānityam,",
    "GSP29nysvbh1u:5833": " evaṃ śabdo 'py aindriyako na cānitya iti/",
    "GSP29nysvbh1u:5834": " evaṃ pratiṣiddhe pakṣe yadi brūyāt --- ``ka punar āhānityaḥ śabda'' iti,",
    "GSP29nysvbh1u:5835": " so 'yaṃ pratijñātārthanihnavaḥ pratijñāsannyāsa iti//5//",
    "GSP29nysvbh1u:5836": " NyS_5,2.6: aviśeṣokte hetau pratiṣiddhe viśeṣam icchato hetvantaram //",
    "GSP29nysvbh1u:5837": " nidarśanam --- ekaprakṛtīdaṃ vyaktam iti pratijñā/",
    "GSP29nysvbh1u:5838": " kasmād dhetoḥ?",
    "GSP29nysvbh1u:5839": " ekaprakṛtīnāṃ vikārāṇāṃ parimāṇāt/",
    "GSP29nysvbh1u:5840": " mṛtpūrvakāṇāṃ śarāvādīnāṃ dṛṣṭaṃ parimāṇam,",
    "GSP29nysvbh1u:5841": " yāvān prakṛter vyūho bhavati tāvān vikāra iti/",
    "GSP29nysvbh1u:5842": " dṛṣṭaṃ ca prativikāraṃ parimāṇam/",
    "GSP29nysvbh1u:5843": " asti cedaṃ parimāṇam prativyaktaṃ tadekaprakṛtīnāṃ vikārāṇāṃ parimāṇāt paśyāmo vyaktam idam ekaprakṛtīti/",
    "GSP29nysvbh1u:5844": " asya vyabhicāreṇa pratyavasthānaṃ --- nānāprakṛtīnām ekaprakṛtīnāṃ ca vikārāṇāṃ dṛṣṭaṃ parimāṇam iti/",
    "GSP29nysvbh1u:5845": " evaṃ pratyavasthite āha --- ekaprakṛtisamanvaye sati śarāvādivikārāṇāṃ parimāṇadarśanāt/",
    "GSP29nysvbh1u:5846": " sukhaduḥkhamohasamanvitaṃ hīdaṃ vyaktaṃ parimitaṃ gṛhyate,",
    "GSP29nysvbh1u:5847": " --- tatra prakṛtyantararūpasamanvayābhāve saty ekaprakṛtitvam iti/",
    "GSP29nysvbh1u:5848": " tad idam aviśeṣokte hetau pratiṣiddhe viśeṣaṃ bruvato hetvantaraṃ bhavati/",
    "GSP29nysvbh1u:5849": " sati ca hetvantarabhāve pūrvasya hetor asādhakatvān nigrahasthānam/",
    "GSP29nysvbh1u:5850": " hetvantaravacane sati yadi hetvarthanidarśano dṛṣṭānta upādīyate,",
    "GSP29nysvbh1u:5851": " % dṛṣṭānta upādīyate,] p.1175",
    "GSP29nysvbh1u:5852": " nedaṃ vyaktam ekaprakṛti bhavati,",
    "GSP29nysvbh1u:5853": " prakṛtyantaropādānāt/",
    "GSP29nysvbh1u:5854": " atha nopādīyate,",
    "GSP29nysvbh1u:5855": " dṛṣṭānte hetvarthasyānidarśitasya sādhakabhāvānupapatter ānarthakyād dhetor anivṛttaṃ nigrahasthānam iti//6//",
    "GSP29nysvbh1u:5856": " NyS_5,2.7: prakṛtād arthād apratisambaddhārtham arthāntaram //",
    "GSP29nysvbh1u:5857": " yathoktalakṣaṇe pakṣapratipakṣaparigrahe (corr.;",
    "GSP29nysvbh1u:5858": " pakṣapatipakṣa-, ed.)",
    "GSP29nysvbh1u:5859": " hetutaḥ sādhyasiddhau prakṛtāyāṃ brūyāt --- nityaḥ śabdo 'sparśatvād iti hetuḥ/",
    "GSP29nysvbh1u:5860": " hetur nāma hinoter dhātos tuni pratyaye kṛdantaṃ padam/",
    "GSP29nysvbh1u:5861": " padaṃ ca nāmākhyātopasarganipātāḥ/",
    "GSP29nysvbh1u:5862": " abhidheyasya kriyāntarayogād viśiṣyamāṇarūpaḥ śabdo ``nāma''/",
    "GSP29nysvbh1u:5863": " kriyākārakasamudāyaḥ kārakasaṅkhyāviśiṣṭakriyākālayogābhidhāyākhyātam,",
    "GSP29nysvbh1u:5864": " dhātvarthamātraṃ ca kālābhidhānaviśiṣṭam/",
    "GSP29nysvbh1u:5865": " prayogeṣv arthād abhidyamānārūpā nipātāḥ/",
    "GSP29nysvbh1u:5866": " % -rūpā nipātāḥ/] p.1177",
    "GSP29nysvbh1u:5867": " upasṛjyamānāḥ kriyāvadyotakā upasargā ity evamādi/",
    "GSP29nysvbh1u:5868": " tadarthāntaraṃ veditavyam iti//7//",
    "GSP29nysvbh1u:5869": " NyS_5,2.8: varṇakramanirdeśavan nirarthakam //",
    "GSP29nysvbh1u:5870": " yathā 'nityaḥ śabdaḥ --- kacaṭatapāḥ,",
    "GSP29nysvbh1u:5871": " javagaḍadaśatvāt,",
    "GSP29nysvbh1u:5872": " jhabhañ ghaḍhadhaṣavad iti ----",
    "GSP29nysvbh1u:5873": " evamprakāraṃ nirarthakam/",
    "GSP29nysvbh1u:5874": " abhidhānābhidheyabhāvānupapattau arthagater abhāvād varṇā eva krameṇa nirdiśyanta iti//8//",
    "GSP29nysvbh1u:5875": " NyS_5,2.9: pariṣatprativādibhyāṃ trir abhihitam apy avijñātam avijñātārtham //",
    "GSP29nysvbh1u:5876": " yad vākyaṃ pariṣadā prativādinā ca trir abhihitam api na vijñāyate śliṣṭaśabdam apratītaprayogam atidrutoccaritam ity evamādinā kāraṇena,",
    "GSP29nysvbh1u:5877": " % -pratītaprayogam ... kāraṇena,] p.1179",
    "GSP29nysvbh1u:5878": " tadavijñātam avijñātārtham asāmarthyasaṃvaraṇāya prayuktam iti nigrahasthānam iti//9//",
    "GSP29nysvbh1u:5879": " NyS_5,2.10: paurvāparyāyogād apratisambaddhārtham apārthakam //",
    "GSP29nysvbh1u:5880": " yatrānekasya padasya vākyasya vā paurvāparyeṇānvayayogo nāstīty asambaddhārthatvagṛhyate,",
    "GSP29nysvbh1u:5881": " tat samudāyārthasyāpāyād apārthakam/",
    "GSP29nysvbh1u:5882": " yathā --- daśa dāḍimāni, ṣaḍ apūpāḥ;",
    "GSP29nysvbh1u:5883": " kuṇḍam, ajājinam,",
    "GSP29nysvbh1u:5884": " palalapiṇḍaḥ,",
    "GSP29nysvbh1u:5885": " atha raurukam etad,",
    "GSP29nysvbh1u:5886": " kumāryāḥ pāyaṃ tasyāḥ pitā 'pratiśīna iti//10//",
    "GSP29nysvbh1u:5887": " NyS_5,2.11: avayavaviparyāsavacanam aprāptakālam //",
    "GSP29nysvbh1u:5888": " pratijñādīnām avayavānāṃ yathālakṣaṇam arthavaśāt kramaḥ,",
    "GSP29nysvbh1u:5889": " tatrāvayavaviparyāsena vacanam aprāaptakālam asambaddhārthaṃ nigrahasthānam iti//11//",
    "GSP29nysvbh1u:5890": " NyS_5,2.12: hīnam anyatamenāpy avayavena nyūnam //",
    "GSP29nysvbh1u:5891": " pratijñādīnām avayavānām anyatamenāpy avayavena hīnaṃ nyūnaṃ nigrahasthānam,",
    "GSP29nysvbh1u:5892": " sādhanābhāve sādhyāsiddhir iti//12//",
    "GSP29nysvbh1u:5893": " NyS_5,2.13: hetūdāharaṇādhikam adhikam //",
    "GSP29nysvbh1u:5894": " ekena kṛtatvād anyatarasyānarthakyam iti,",
    "GSP29nysvbh1u:5895": " tad etan niyamābhupagame veditavyam iti//13//",
    "GSP29nysvbh1u:5896": " NyS_5,2.14: śabdārthayoḥ punar vacanaṃ punaruktam anyatrānuvādāt //",
    "GSP29nysvbh1u:5897": " anyatrānuvādāt śabdapunaruktam arthapunaruktaṃ vā,",
    "GSP29nysvbh1u:5898": " nityaḥ śabdo nityaḥ śabda iti śabdapunaruktam/",
    "GSP29nysvbh1u:5899": " arthapunaruktam --- anityaḥ śabdo nirodhadharmako dhvanir iti/",
    "GSP29nysvbh1u:5900": " anuvāde tv apunaruktaṃ śabdābhyāsād arthaviśeṣopapatteḥ/",
    "GSP29nysvbh1u:5901": " yathā hetvapadeśāt pratijñāyāḥ punar vacanaṃ nigamanam iti//14//",
    "GSP29nysvbh1u:5902": " NyS_5,2.15: arthād āpannasya svaśabdena punarvacanam //",
    "GSP29nysvbh1u:5903": " punaruktam iti prakṛtam/",
    "GSP29nysvbh1u:5904": " nidarśanam --- utpattidharmakatvād anityam ity uktvā arthād āpannasya yo 'bhidhāyakaḥ śabdas tena svaśabdena brūyād anutpattidharmakaṃ nityam",
    "GSP29nysvbh1u:5905": " % -pannasya yo ... nityam iti,] p.1188",
    "GSP29nysvbh1u:5906": " tac ca punarukataṃ veditavyam/",
    "GSP29nysvbh1u:5907": " arthasampratyayārthe śabdaprayoge pratītaḥ so 'rtho 'rthāpttyeti//15//",
    "GSP29nysvbh1u:5908": " NyS_5,2.16: vijñātasya pariṣadā,",
    "GSP29nysvbh1u:5909": " trir abhihitasyāpy apratyuccāraṇam ananubhāṣaṇam //",
    "GSP29nysvbh1u:5910": " vijñātasya vākyārthasya pariṣadā,",
    "GSP29nysvbh1u:5911": " prativādinā trir abhihitasya yad apratyauccāraṇaṃ tad ananubhāṣaṇaṃ nāma nigrahasthānam iti/",
    "GSP29nysvbh1u:5912": " apratyuccārayan kimāśrayaṃ parapakṣapratiṣedhaṃ brūyāt//16//",
    "GSP29nysvbh1u:5913": " NyS_5,2.17: avijñātaṃ cājñānam //",
    "GSP29nysvbh1u:5914": " vijñātārthasya pariṣadā,",
    "GSP29nysvbh1u:5915": " prativādinā trir abhihitasya yad avijñātaṃ tad ajñānaṃ nāma nigrahasthānam iti/",
    "GSP29nysvbh1u:5916": " ayaṃ khalv avijñāya kasya pratiṣedhaṃ brūyād iti//17//",
    "GSP29nysvbh1u:5917": " NyS_5,2.18: uttarasyāpratipattir apratibhā //",
    "GSP29nysvbh1u:5918": " parapakṣapratiṣedha uttaram,",
    "GSP29nysvbh1u:5919": " tad yadā na pratipadyate tadā nigṛhīto bhavati//18//",
    "GSP29nysvbh1u:5920": " NyS_5,2.19: kāryavyāsaṅgāt kathāvicchedo vikṣepaḥ //",
    "GSP29nysvbh1u:5921": " yatra kartavyaṃ vyāsajya kathāṃ vyavacchinatti --- idaṃ me karaṇīyaṃ vidyate,",
    "GSP29nysvbh1u:5922": " tasmin avasite paścāt kathayāmīti,",
    "GSP29nysvbh1u:5923": " vikṣepo nāma nigrahasthānam/",
    "GSP29nysvbh1u:5924": " ekanigrahāvasānāyāṃ kathāyāṃ svayam eva kathāntaraṃ pratipadyata iti//19//",
    "GSP29nysvbh1u:5925": " NyS_5,2.20: svapakṣe doṣābhyupagamāt parapakṣe doṣaprasaṅgo matānujñā //",
    "GSP29nysvbh1u:5926": " yaḥ pareṇa coditaṃ doṣaṃ svapakṣe 'bhyupagamyānuddhṛtya vadati --- bhavatpakṣe 'pi samāno doṣa iti,",
    "GSP29nysvbh1u:5927": " % doṣa iti,] p.1194",
    "GSP29nysvbh1u:5928": " sa svapakṣe doṣābhyupagamāt parapakṣe doṣaṃ prasañjayan paramatam anujānātīti matānujñāṃ nāma nigrahasthānam āpadyata iti//20//",
    "GSP29nysvbh1u:5929": " NyS_5,2.21: nigrahasthānaprāptasyānigrahaḥ paryanuyojyopekṣaṇam //",
    "GSP29nysvbh1u:5930": " paryanuyojyo nāma nigrahopapattyā codanīyaḥ,",
    "GSP29nysvbh1u:5931": " tasyopekṣaṇaṃ nigrahasthānaṃ prāpto 'sīty ananuyogaḥ/",
    "GSP29nysvbh1u:5932": " etac ca kasya parājaya ity anuyuktayā pariṣadā vacanīyam,",
    "GSP29nysvbh1u:5933": " na khalu nigrahaṃ prāptaḥ svakaupīnaṃ vivṛṇuyād iti//21//",
    "GSP29nysvbh1u:5934": " NyS_5,2.22: anigrahasthāne nigrahasthānābhiyogo niranuyojyānuyogaḥ //",
    "GSP29nysvbh1u:5935": " nigrahasthālakṣaṇasya mithyādhyavasāyād anigrahasthāne nigṛhīto 'sīti paraṃ bruvan niranuyojyānuyojgān nigṛhīto veditavya iti//22//",
    "GSP29nysvbh1u:5936": " NyS_5,2.23: siddhāntam abhyupetyāniyamāt kathāprasaṅgo 'pasiddhāntaḥ //",
    "GSP29nysvbh1u:5937": " kasyacid arthasya tathābhāvaṃ pratijñāya pratijñātārthaviparyayād aniyamāt kathāṃ prasañjayato 'pasiddhānto veditavyaḥ/",
    "GSP29nysvbh1u:5938": " yathā na sad ātmānaṃ jahāti,",
    "GSP29nysvbh1u:5939": " na sato vināśo,",
    "GSP29nysvbh1u:5940": " nāsad ātmānaṃ labhate,",
    "GSP29nysvbh1u:5941": " nāsad utpadyata iti siddhāntam abhyupetya svapakṣaṃ vyavasthāpayati --- ekaprakṛtīdaṃ vyaktaṃ vikārāṇām anvayadarśanāt/",
    "GSP29nysvbh1u:5942": " mṛdanvitānāṃ śarāvādīnāṃ dṛṣṭam ekaprakṛtitvam,",
    "GSP29nysvbh1u:5943": " tathā cāyaṃ vyaktabhedaḥ sukhaduḥkhamohānvito dṛśyate/",
    "GSP29nysvbh1u:5944": " tasmāt samanvayadarśanāt sukhādibhir ekaprakṛtīdaṃ viśvam iti/",
    "GSP29nysvbh1u:5945": " evam uktavān anuyujyate --- atha pratṛtir vikāra iti kathaṃ lakṣitavyam iti/",
    "GSP29nysvbh1u:5946": " yasyāvasthitasya dharmāntaranivṛttau dharmāntaraṃ pravartate,",
    "GSP29nysvbh1u:5947": " sā prakṛtiḥ/",
    "GSP29nysvbh1u:5948": " yad dharmāntaraṃ pravartate nivartate vā sa vikāra iti/",
    "GSP29nysvbh1u:5949": " so 'yaṃ pratijñātārthaviparyāsād aniyamāt kathāṃ prasañjayati/",
    "GSP29nysvbh1u:5950": " pratijñātaṃ khalv anena --- nāsad āvirbhavati,",
    "GSP29nysvbh1u:5951": " na sat tirobhavatīti/",
    "GSP29nysvbh1u:5952": " sadasatoś ca tirobhāvāvirbhāvam antareṇa na kasyacit pravṛttiḥ pravṛttyuparamaś ca bhavati/",
    "GSP29nysvbh1u:5953": " mṛdi khalv avasthitāyāṃ bhaviṣyati śarāvādilakṣaṇaṃ dharmāntaram iti pravṛttir bhavati,",
    "GSP29nysvbh1u:5954": " abhūd iti ca pravṛttyuparamaḥ/",
    "GSP29nysvbh1u:5955": " tad etad mṛddharmāṇām api na syāt/",
    "GSP29nysvbh1u:5956": " evaṃ pratyavasthito yadi sataś cātmahānam asataś cātmalābham abhyupaiti,",
    "GSP29nysvbh1u:5957": " tad asyāpasiddhānato nigrahasthānaṃ bhavati/",
    "GSP29nysvbh1u:5958": " atha nābhyupaiti,",
    "GSP29nysvbh1u:5959": " pakṣo 'sya na sidhyati//23//",
    "GSP29nysvbh1u:5960": " NyS_5,2.24: hetvābhāsāś ca yathoktāḥ //",
    "GSP29nysvbh1u:5961": " hetvābhāsāś ca nigrahasthānāni/",
    "GSP29nysvbh1u:5962": " kiṃ punar lakṣaṇāntarayogād hetvābhāsā nigrahasthānatvam āpannāḥ yathā pramāṇāni prameyatvam ity ata āha --- yathoktā iti/",
    "GSP29nysvbh1u:5963": " hetvābhāsalakṣaṇenaiva nigrahasthānabhāva iti/",
    "GSP29nysvbh1u:5964": " ta ime pramāṇādayaḥ padārthā uddiṣṭā lakṣitāḥ parīkṣitāś ceti//24//",
    "GSP29nysvbh1u:5965": " yo 'kṣapādam ṛṣiṃ nyāyaḥ pratyabhād vadatāṃ varam/",
    "GSP29nysvbh1u:5966": " tasya vātsyāyana idaṃ bhāṣyajātam avartayat//",
    "GSP29nysvbh1u:5967": " iti śrīvātsyāyanīye nyāyabhāṣye pañcamo 'dhyāyaḥ/"
}