{
    "T06abhsubhu:0": " Abhidharmasamuccayabhāṣyam",
    "T06abhsubhu:1": " I [lakṣaṇasamuccayo nāma prathamaḥ samuccayaḥ]",
    "T06abhsubhu:2": " oṃ namo ratnatrayāya /",
    "T06abhsubhu:3": " kimarthamidaṃ śāstramārabdham /",
    "T06abhsubhu:4": " skandhādīnārabhya kati kasmādityevamādiṣu cintāsthāneṣu kauśalyakaraṇārtham /",
    "T06abhsubhu:5": " tathāhyanena kauśalyena dvividho 'nuśaṃso labhyate - manaskārānuśaṃsaṃḥ sāṃkathyaviniścayānuśaṃsaśca /",
    "T06abhsubhu:6": " tatra manaskārānuśaṃsaḥ śamathānukūlyādvipaśyanāvṛddhayānukūlyācca veditavyaḥ /",
    "T06abhsubhu:7": " śamathānukūlyaṃ punareṣu sthāneṣu kṛtakauśalasya niḥsaṃdehatayā yatheṣṭamālaṃbane aikāgrayayogena sukhaṃ cittasamādhānataḥ /",
    "T06abhsubhu:8": " vipaśyanāvṛddhayānu kūlyaṃ bahubhiḥ prakāraiḥ jñeyaparīkṣayā prajñāprakarṣagamanataḥ /",
    "T06abhsubhu:9": " sāṃkathyaviniścayānuśaṃsa eṣu sthāneṣu kuśalasya sarvapraśnavyākaraṇaśaktiyogādvaiśāradyapratilaṃbhato draṣṭavyaḥ //",
    "T06abhsubhu:10": " pañcākārātmavastūdbhāvanatāmupādāyetyatracaturākāramātmano vastvityātmavastu /",
    "T06abhsubhu:11": " pañcamaṃ tvātmalakṣaṇameva vastvityātmavastviti veditavyam /",
    "T06abhsubhu:12": " saparigrahadehagrahaṇena bāhyasyādhyātmikasya ca rūpaskandhasya grahaṇaṃ veditavyam /",
    "T06abhsubhu:13": " vedanādīnāmupabhogāditvaṃ tallakṣaṇanirdeśe jñāpayiṣyate /",
    "T06abhsubhu:14": " tadāśrayātmasvavastu vijñānam,",
    "T06abhsubhu:15": " teṣāṃ saparigrahadehādīnāmāśrayamātmalakṣaṇaṃ vastvityarthaḥ /",
    "T06abhsubhu:16": " tathāhi loke prāyeṇa vijñāne ātmagrāhaḥ,",
    "T06abhsubhu:17": " śeṣeṣvātmīyagrāha iti //",
    "T06abhsubhu:18": " dehaparigrahābhyāmiti cakṣu[rādī] ndriyaṣaṭkena rūpādiviṣayaṣaṭkena ca /",
    "T06abhsubhu:19": " ṣaḍākāro 'tīto vartamānaścopabhogo vijñānaṣaṭkam,",
    "T06abhsubhu:20": " tasya dhāraṇamāśrayālaṃbana bhāvataḥ /",
    "T06abhsubhu:21": " ityevaṃ taddhā raṇatvena dvādaśānāmindriyaviṣayāṇāṃ dhātutvam /",
    "T06abhsubhu:22": " (Abhidh-s-bh 2) vijñānānāṃ punarupabhogalakṣaṇa dhāraṇatvena dhātutvaṃ veditavyam /",
    "T06abhsubhu:23": " yathātītapratyutpannāḥ cakṣurādaya upabhogalakṣaṇadhārakā naivamanāgatāḥ - 2 //",
    "T06abhsubhu:24": " āyadvāramātratvādindriyārthamātragrahaṇena dvādaśaivāyatanāni vyavasthā pitāni,",
    "T06abhsubhu:25": " na tūpabhogalakṣaṇaṃ vijñānaṣaṭkamiti //",
    "T06abhsubhu:26": " upādānaṃ chando rāgaśca /",
    "T06abhsubhu:27": " tatra chando 'bhilāṣaḥ,",
    "T06abhsubhu:28": " rāgo 'dhyavasānam /",
    "T06abhsubhu:29": " chandenānāgatamātmabhāvamabhilāṣamukhenopādatte,",
    "T06abhsubhu:30": " yenānāgatān skandhānabhinirvarttayati /",
    "T06abhsubhu:31": " rāgena vartamānamātmabhāvamadhyavasānamukhenopādatte,",
    "T06abhsubhu:32": " yena vartamānān skandhānna parityajati /",
    "T06abhsubhu:33": " tasmādetadeva dvayamupādānamityucyate /",
    "T06abhsubhu:34": " tatra skandhavannirdeśa iti /",
    "T06abhsubhu:35": " upādānena yuktāstasmātsopādānadharmā iti veditavyam //",
    "T06abhsubhu:36": " sparśena rūpāṇāmanyathībhāvo veditavyaḥ /",
    "T06abhsubhu:37": " yā deśe ityabhi mukhapradeśe /",
    "T06abhsubhu:38": " idaṃ cedaṃ cetyasthiśaṃkalādikaṃ jñeyavastusabhāgaṃ pratibimbam /",
    "T06abhsubhu:39": " evaṃ caivaṃ ceti varṇasaṃsthānabhedaiḥ citrīkārateti tathāsaṃjñā /",
    "T06abhsubhu:40": " śubhānāṃ karmaṇāṃ sukho 'nubhavaḥ phalavipākaḥ /",
    "T06abhsubhu:41": " aśubhānāṃ duḥkhaḥ /",
    "T06abhsubhu:42": " ubhayeṣāmaduḥkhāsukhaḥ /",
    "T06abhsubhu:43": " tathāhi śubhānāmaśubhānāṃ vā vipāka ālayavijñānaṃ nityamupekṣayaiva saṃprayuktaṃ bhavati /",
    "T06abhsubhu:44": " saiva cātropekṣā vipākaḥ /",
    "T06abhsubhu:45": " sukhaduḥkhayostu vipākajatvādvipākopacāraḥ /",
    "T06abhsubhu:46": " dṛṣṭaśrutatamavijñātānarthāniti dṛṣṭaṃ yacca kṣuṣānubhūtam,",
    "T06abhsubhu:47": " śrutaṃ yacchrotreṇānubhūtam,",
    "T06abhsubhu:48": " mataṃ yatsvayamabhyūhitamevaṃ caivaṃ ca bhavitavyamiti,",
    "T06abhsubhu:49": " vijñātaṃ yatpratyātmamanubhūtamiti /",
    "T06abhsubhu:50": " vyavaharatītyabhilāpaiḥ prāpa[ya]tītyarthaḥ //",
    "T06abhsubhu:51": " nānāvasthāsu ceti sukhaduḥkhādyāsu //",
    "T06abhsubhu:52": " yena cakṣuṣā rūpāṇi dṛṣṭavānityatītavijñānopabhogadhārakatvena dhātutva darśayati /",
    "T06abhsubhu:53": " paśyatīti vartamānavijñānopabhogadhārakatvena /",
    "T06abhsubhu:54": " yacca tasya cakṣuṣo bījamupacitamālayavijñānaṃ yata āyatyāṃ cakṣunirvartiṣyate,",
    "T06abhsubhu:55": " vaipākyaṃ ca yato nirvṛttam,",
    "T06abhsubhu:56": " tadapi dvividhaṃ bījaṃ cakṣurdhāturityucyate,",
    "T06abhsubhu:57": " cakṣuṣo hetutvāt /",
    "T06abhsubhu:58": " yaccakṣurdhātoḥ rūpe ādhipatyamiti rūpīndriyādhipatyena bāhyaviṣayanirvartanāt /",
    "T06abhsubhu:59": " (Abhidh-s-bh 3)",
    "T06abhsubhu:60": " taddhātuvaddraṣṭavyaṃ tacca yathāyogamiti yena cakṣuṣā rūpāṇi drakṣyati yacca tadbījamityevamādi yojayitavyam //",
    "T06abhsubhu:61": " catvāri ca mahābhūtānyupādāyeti /",
    "T06abhsubhu:62": " kathamupādāyarūpam /",
    "T06abhsubhu:63": " catvāri mahābhūtānyupādāya jananasaṃniśrayapratiṣṭhopastaṃbhopabṛṃhaṇahetutvena /",
    "T06abhsubhu:64": " jananādi hetutvaṃ punarbhūtānāmupādāyarūpe pañcavidhaṃ hetutvamadhikṛtya /",
    "T06abhsubhu:65": " utpattihetutvaṃ tairvinā tadanutpatteḥ /",
    "T06abhsubhu:66": " vṛttihetutvaṃ bhūtāni pratyākhyāyopādāyarūpasya pṛthagdeśāvaṣṭambhasāmarthyābhāvāt /",
    "T06abhsubhu:67": " anuvṛttihetutvaṃ bhūtavikāreṇa tatpratiṣṭhitopādāyarūpavikriyāgamanāt /",
    "T06abhsubhu:68": " sthitihetutvaṃ sadṛśotpattikāle bhūtairupādāyarūpasaṃtānasyānupacchedayogena saṃdhāraṇāt /",
    "T06abhsubhu:69": " upacayahetutvaṃ vṛttikāle bhūtairūpādāyarūpāpyāyanāditi /",
    "T06abhsubhu:70": " nīlādīnāṃ pañcaviṃśatīnāṃ rūpāṇāṃ vyavasthānaṃ ṣaḍbhirākārairveditavyam /",
    "T06abhsubhu:71": " lakṣaṇataḥ saṃniveśato 'nugrahopaghātataḥ kriyāsaṃniśrayataḥ kriyālakṣaṇataḥ maṇḍanataśca caturṇā daśānāmaṣṭānāmekaikasya ca yathākramam /",
    "T06abhsubhu:72": " tatrābhyavakāśastadanyaprativārakaspraṣṭavyarahito yo deśaḥ /",
    "T06abhsubhu:73": " nabho yadupariṣṭānnīlaṃ dṛśyate //",
    "T06abhsubhu:74": " śabdavyavasthānaṃ lakṣaṇato 'nugrahopaghātataḥ hetuprabhedato deśanāprabhedato vyavahāraprabhedataśca /",
    "T06abhsubhu:75": " lakṣaṇataḥ śrotrendriyagrāhyo yo 'rtha iti /",
    "T06abhsubhu:76": " deśanāprabhedato lokaprasiddhādayastrayaḥ /",
    "T06abhsubhu:77": " śeṣaṃ yathāyogaṃ veditavyam /",
    "T06abhsubhu:78": " tatropāttamahābhūtahetukastadyathā vākchabdaḥ /",
    "T06abhsubhu:79": " anupāttamahābhūtahetukastadyathā vṛkṣaśabdaḥ /",
    "T06abhsubhu:80": " tadubhayastadyathā hastamṛdaṅgaśabdaḥ /",
    "T06abhsubhu:81": " lokaprasiddho laukikabhāṣāsaṃgṛhītaḥ /",
    "T06abhsubhu:82": " siddhopanīta āryerdeśitaḥ /",
    "T06abhsubhu:83": " parikalpitastīrthyerdeśitaḥ /",
    "T06abhsubhu:84": " āryānāryavyāvahārikau tudṛṣṭādīnaṣṭau vyavahārānadhikṛtya veditavyau //",
    "T06abhsubhu:85": " gandhavyavasthānaṃ svalakṣaṇato 'nugrahopaghātataḥ prabhedataśca //",
    "T06abhsubhu:86": " rasavyavasthānamapyevameva veditavyam //",
    "T06abhsubhu:87": " tatra sahajo gandhaścandanādonām,",
    "T06abhsubhu:88": " sāṃyogiko dhūpayuktyadīnām,",
    "T06abhsubhu:89": " pāriṇāmikaḥ pakvaphalādīnāmiti /",
    "T06abhsubhu:90": " spraṣṭavyaikadeśavyavasthānamāmarśanata ātulanataḥ sparśanata āpīḍanataḥ saṃsargato dhātuvaiṣamyasāmyataśca /",
    "T06abhsubhu:91": " abvāyusaṃsargācchītam /",
    "T06abhsubhu:92": " (Abhidh-s-bh 4) appṛthavīsaṃsargātpicchalam /",
    "T06abhsubhu:93": " viśrāmo balamūrjā ca dhātusāmyāt /",
    "T06abhsubhu:94": " ūrjā punarvaiśāradyaṃ veditavyam /",
    "T06abhsubhu:95": " tṛptirubhayathā /",
    "T06abhsubhu:96": " śeṣā jighatsādayo dhātuvaiṣamyādveditavyāḥ //",
    "T06abhsubhu:97": " ābhisāṃkṣepikaṃ paramāṇurūpam /",
    "T06abhsubhu:98": " ābhyavakāśikaṃ tadeva yathoktaṃ tadanyaprativārakaspraṣṭavyarahitam /",
    "T06abhsubhu:99": " sāmādānikamavijñaptirūpam /",
    "T06abhsubhu:100": " parikalpitaṃ pratibimbarūpam /",
    "T06abhsubhu:101": " vaibhūtvikaṃ vimokṣadhyāyigocaraṃ yadrūpam /",
    "T06abhsubhu:102": " vedanāskandhavyavasthānamāśrayataḥ svabhāvata āśrayasaṃkalanataḥ saṃkleśavyavadānataśca /",
    "T06abhsubhu:103": " tatra rūpāśrayasaṃkalanataḥ kāyikīvedanāvyavasthānam /",
    "T06abhsubhu:104": " arūpyāśrayasaṃkalanataścaitasikīvedanāvyavasthānam /",
    "T06abhsubhu:105": " saṃkleśataḥ sāmiṣādīnām,",
    "T06abhsubhu:106": " vyavadānato nirāmiṣādīnāṃ vyavasthānaṃ veditavyam /",
    "T06abhsubhu:107": " tattṛṣṇāviyukteti visaṃyuktā visaṃyogyānukūlā ca veditavyā //",
    "T06abhsubhu:108": " avyavahārakuśalasyāśikṣitabhāṣatayā rūpe saṃjñā bhavati na tu rūpamiti /",
    "T06abhsubhu:109": " tasmādanimittasaṃjñetyucyate /",
    "T06abhsubhu:110": " animittadhātusamāpannasya rūpādisarvanimittāpagate 'nimitte nirvāṇe saṃjñānimittasaṃjñā /",
    "T06abhsubhu:111": " bhavāgrasamāpannasyāpaṭutvenālaṃbanānimittīkaraṇādanimittasaṃjñā /",
    "T06abhsubhu:112": " parīttaḥ kāmadhātuḥ nikṛṣṭa tvāt /",
    "T06abhsubhu:113": " mahadgato rūpadhātustata utkṛṣṭatvāt /",
    "T06abhsubhu:114": " apramāṇe ākāśa vijñānānantyāyatane 'paryantatvāt /",
    "T06abhsubhu:115": " tasmāttadālaṃbanāḥ saṃjñāḥ parīttādisaṃjñā veditavyāḥ /",
    "T06abhsubhu:116": " vedanāsaṃjñāvarjyānāṃ sarveṣāṃ caitasikānāṃ cittaviprayuktānāṃ ca saṃskāraskandhalakṣaṇatve",
    "T06abhsubhu:117": " cetanāmātrasyaiva tannidaśe grahaṇaṃ tatpūrvakatvāditareṣāmiti kāraṇajñāpanārthamāha",
    "T06abhsubhu:118": " - yayā kuśalatvāya cetayata ityevamādi /",
    "T06abhsubhu:119": " tatra kuśalā vakṣyamāṇāḥ śraddhādayaḥ /",
    "T06abhsubhu:120": " saṃkleśā rāgādayaḥ kleśopakleśāḥ /",
    "T06abhsubhu:121": " avasthābhedataḥ cetanāpreritasaṃskārāvasyāsu prajñaptāḥ cittaviprayuktāḥ saṃskārāḥ //",
    "T06abhsubhu:122": " cetanādīnāṃ caitasikānāṃ lakṣaṇataḥ karmataśca nirdeśo veditavyaḥ /",
    "T06abhsubhu:123": " tatra cetanāyāḥ cittābhisaṃskāro manaskarmeti lakṣaṇanirdeśaḥ /",
    "T06abhsubhu:124": " kuśalākuśalāvyākṛteṣu cittapreraṇakarmiketi karmanirdeśaḥ /",
    "T06abhsubhu:125": " tathāhi (Abhidh-s-bh 5)",
    "T06abhsubhu:126": " yathābhisaṃskāraṃ kuśalādiṣu dharmeṣu cittasya pravṛttirbhavatīti /",
    "T06abhsubhu:127": " ālaṃbane cittadhāraṇaṃ tatraiva punaḥ punarāvarjanaṃ veditavyam /",
    "T06abhsubhu:128": " ata eva samādhilābhī mana(ḥ)",
    "T06abhsubhu:129": " saṃskāralābhītyucyate /",
    "T06abhsubhu:130": " vijñānotpattāvindriyasya sukhādivedanotpattyanukūlo yo vikārastadākāraḥ sparśo veditavyaḥ /",
    "T06abhsubhu:131": " tattadupasaṃhitā kartukāmateti darśanaśravaṇādisarvakriyecchāsaṃgrahārtham /",
    "T06abhsubhu:132": " yathāniścayaṃ dhāraṇā evametannānyathetyadhimuktiḥ /",
    "T06abhsubhu:133": " ata eva tatpradhāno 'nyaiḥ saṃhartu na śakyate saṃstutaṃ vastu pūrvānubhūtaṃ veditavyam /",
    "T06abhsubhu:134": " avikṣepakarmikatvaṃ punaḥ smṛterālaṃbanābhilapane sati cittāvikṣepatāmupādāya /",
    "T06abhsubhu:135": " cittasyaikāgratāvikṣepaḥ /",
    "T06abhsubhu:136": " jñānasaṃniśrayadānaṃ samāhitacittasya yathābhūtajñānāt /",
    "T06abhsubhu:137": " saṃśayavyāvartanaṃ prajñayā dharmān pravicinvato niścayalābhāt /",
    "T06abhsubhu:138": " astitve 'bhisaṃpratyayākārā śraddhā /",
    "T06abhsubhu:139": " guṇatve prasādākārā /",
    "T06abhsubhu:140": " śakyatve 'bhilāṣākārā,",
    "T06abhsubhu:141": " śakyaṃ mayā prāptuṃ niṣpādayituṃ veti /",
    "T06abhsubhu:142": " hryādayaḥ sugamatvānna vibhajyante /",
    "T06abhsubhu:143": " upapattiprātilambhikaṃ śrutacintāmayaṃ bhāvanāmayaṃ ca yathākramaṃ vipākāgamādhigamarūpaṃ veditavyam /",
    "T06abhsubhu:144": " pratisaṃkhyāprajñā dhairyasahitā /",
    "T06abhsubhu:145": " sthāmavānvīryavānutsāhī dṛḍhaparākramo 'nikṣiptadhuraḥ kuśaleṣu dharmeṣvityevamādisūtrapadāni yathākramaṃ saṃnāhādiṣvabhyutsāhavastuṣu yojayitavyāni",
    "T06abhsubhu:146": " paripūraṇaṃ yathā maulaṃ praveśaḥ /",
    "T06abhsubhu:147": " niṣpādanaṃ tasyaiva suparikarmakṛtatvam /",
    "T06abhsubhu:148": " sarvāvaraṇaniṣkarṣaṇaṃ tadvaśenāśrayaparivṛttito draṣṭavyam /",
    "T06abhsubhu:149": " sarvakuśalabhāvanāyā vīryādipūrvakatvātteṣvapramādaprajñapti /",
    "T06abhsubhu:150": " sāsravā dharmā āsravā āsravasthānīyāśca viṣayā iha veditavyāḥ /",
    "T06abhsubhu:151": " cittasamatādibhirupekṣāyā ādimadhyāvasānāvasthā vyākhyātāḥ /",
    "T06abhsubhu:152": " tathāhyupekṣayā yuktaṃ cittaṃ layādiveṣamyābhāvādāditaḥ samam /",
    "T06abhsubhu:153": " tato 'nabhisaṃskāreṇa vahanātpraśaṭham /",
    "T06abhsubhu:154": " tataḥ saṃkleśāśaṅkābhāvādanābhogāvasthitamiti /",
    "T06abhsubhu:155": " a vihiṃsā pyadveṣāvyatirekāt prajñaptisatī veditavyā /",
    "T06abhsubhu:156": " duḥkhasaṃjananakarmaka iti tṛṣṇāvaśena pañcopādānaskandha nirvartanāt /",
    "T06abhsubhu:157": " asparśavihāra āghātacittasya duḥkhavihārāt /",
    "T06abhsubhu:158": " agauravaṃ guruṣu guṇavatsu ca stabdhatā /",
    "T06abhsubhu:159": " duḥkhotpattiḥ (Abhidh-s-bh 6)",
    "T06abhsubhu:160": " punarbhavotpattirvedi tavyā /",
    "T06abhsubhu:161": " mithyāniścayairviparītaṃ jñānam /",
    "T06abhsubhu:162": " vicikitsā saṃśayaḥ /",
    "T06abhsubhu:163": " saṃkleśotpattiḥ rāgādikleśasamudācāraḥ /",
    "T06abhsubhu:164": " tatsaṃniśrayadānaṃ mūḍhasya sarvakleśapravṛtteriti /",
    "T06abhsubhu:165": " ratneṣu vimatirmārgasatye nirodhasatye ca yathāyogam /",
    "T06abhsubhu:166": " tayā kuśalapakṣe 'pravṛttiralabdhaniścayasyānārambhāt //",
    "T06abhsubhu:167": " madhyamā pratipacchāśvatocchedagrāhavarjitaṃ pratītyasamutpādajñānam /",
    "T06abhsubhu:168": " śīlavrataṃ kudṛṣṭipūrvakaṃ veditavyama /",
    "T06abhsubhu:169": " śramavaiphalyaṃ tenāniryāṇāt /",
    "T06abhsubhu:170": " nāsti dattaṃ nāstīṣṭaṃ nāsti kṛtaṃ nāsti sucaritaṃ nāsti duścaritamityayaṃ hetvapavādaḥ /",
    "T06abhsubhu:171": " nāsti duścaritasucaritānāṃ karmaṇāṃ phalavipāka iti phalāpavādaḥ /",
    "T06abhsubhu:172": " nāstyayaṃ loko nāsti paraloko nāsti mātā nāsti pitā nāsti sattva upapāduka iti kriyāpavādaḥ,",
    "T06abhsubhu:173": " lokāntaragamanāgamanakriyāyā bījādhānakriyāyāḥ pratisaṃdhibandhakriyāyāścāpavādāt /",
    "T06abhsubhu:174": " na santi loke 'rhanta ityevamādi sadvastunāśanam /",
    "T06abhsubhu:175": " tadanyadyat kiṃcidviparītadarśanaṃ tanmithyāparikalpanaṃ veditavyam /",
    "T06abhsubhu:176": " kuśalamūlasamucchedo viśiṣṭāyā eva mithyādṛṣṭerna sarvasyāḥ /",
    "T06abhsubhu:177": " pañcaskandhātmake jñeye ātmātmīyasvabhāvasamāropikā satkāyadṛṣṭiḥ /",
    "T06abhsubhu:178": " ātmanityānityaviśeṣasamāropikāntagrāhadṛṣṭiḥ /",
    "T06abhsubhu:179": " kudṛṣṭāvagratā samāropako dṛṣṭiparāmarśaḥ /",
    "T06abhsubhu:180": " tatraiva śuddhisamāropakaḥ śīlavrataparāmarśaḥ /",
    "T06abhsubhu:181": " ekā yadbhūyaseti mithyāvikalpikā yā nāvaśyamapavādikatvāt /",
    "T06abhsubhu:182": " lakṣaṇato dvābhyāmantagrāhamithyādṛṣṭibhyām,",
    "T06abhsubhu:183": " saparivārataḥ sarvābhyaḥ /",
    "T06abhsubhu:184": " rūpādayo nātmā,",
    "T06abhsubhu:185": " tadvilakṣaṇatvāt na hi te ātmalakṣaṇā iti /",
    "T06abhsubhu:186": " na teṣvātmā,",
    "T06abhsubhu:187": " anityatādoṣāt /",
    "T06abhsubhu:188": " na hyāśrayābhāve āśritaṃ bhavatīti /",
    "T06abhsubhu:189": " na rūpavānātmā,",
    "T06abhsubhu:190": " asvātantryadoṣaprasaṅgāt /",
    "T06abhsubhu:191": " na tebhyo 'nyatrātmā,",
    "T06abhsubhu:192": " nirdehatādoṣāt /",
    "T06abhsubhu:193": " na hi vinā dehenā tmaparikalpa upalabhyata iti /",
    "T06abhsubhu:194": " asvātantryatādoṣaḥ teṣvavaśavartanāt /",
    "T06abhsubhu:195": " athaivaṃvidhamātmānaṃ (Abhidh-s-bh 7)",
    "T06abhsubhu:196": " kaścitparikalpayet tathāpi nopapadyate 'rūpādika ātmā,",
    "T06abhsubhu:197": " ayatnato mokṣadoṣāt /",
    "T06abhsubhu:198": " dehādibandhanābhāve hi svarasenaiva mokṣaḥ syāditi //",
    "T06abhsubhu:199": " rūpāmātmeti samanupaśyati vedanāṃ saṃjñāṃ saṃskārān vijñānamātmeti samanupaśyatītyetāḥ pañcātmadṛṣṭayaḥ /",
    "T06abhsubhu:200": " śeṣāḥ pañcadaśātmīyadṛṣṭayaḥ //",
    "T06abhsubhu:201": " rūpavān yāvadvijñānavāniti saṃbandhenātmīyatā,",
    "T06abhsubhu:202": " sā hi tatsaṃvandhāttadvān bhavatīti /",
    "T06abhsubhu:203": " ātmīyaṃ rūpaṃ yāvadvijñānamiti vaśavarttyātmīyatāmupādāya,",
    "T06abhsubhu:204": " yasya hi yadvaśena vartate dāne viniyoge vā tasya tadātmīyamityucyate /",
    "T06abhsubhu:205": " rūpe yāvadvijñāne ātmetyavinirbhāgavṛttyātmīyatā,",
    "T06abhsubhu:206": " ayamātmāeṣvanusṛto vistṛtaḥ prakṣipto 'ṅgāṅgānusārigata iti parikalpanāt //",
    "T06abhsubhu:207": " anirūpitavastukatvaṃ punā rūpamityevamādilakṣaṇaṃ nirūpayata ātmadṛṣṭeranavakāśāt /",
    "T06abhsubhu:208": " tadyathā rajjuṃ sarpato gṛhṇāti kaścit sahasā,",
    "T06abhsubhu:209": " na punā rajjuriti nirūpayaṃstāṃ sarpato gṛhṇīyāditi //",
    "T06abhsubhu:210": " krodhādayaḥ prajñaptisanto veditavyāḥ,",
    "T06abhsubhu:211": " pratighātādivyatirekeṇābhāvāt //",
    "T06abhsubhu:212": " tadūrdhvamiti krodhādūrdhvam /",
    "T06abhsubhu:213": " akṣāntirapakārāmarṣaṇam /",
    "T06abhsubhu:214": " dharmataiṣā yadavadyaṃ praticchādayataḥ kaukṛtyam,",
    "T06abhsubhu:215": " ataścāsparśavihāra iti /",
    "T06abhsubhu:216": " uccapragāḍhapāruṣyavacanaṃ paramarmaghaṭṭanayogena pratyakṣaravāditā /",
    "T06abhsubhu:217": " asaṃlekho mātsaryeṇānupayujyamānānāmapyupakaraṇānāṃ saṃnicayādveditavyaḥ /",
    "T06abhsubhu:218": " bhūtadoṣavimālanā anyenānyasya pratisaraṇaṃ veditavyam /",
    "T06abhsubhu:219": " samyagavavādalābhaparipanthakarmakatvaṃ yathābhūtamātmānamanāviṣkṛtyāvavādāyogyatvāt /",
    "T06abhsubhu:220": " dīrghāyuṣkalakṣaṇagrahaṇaṃ tadvikalpanādamaravitarkapūrvakaṃ jīvitamadotpatteḥ /",
    "T06abhsubhu:221": " anyatamānyatamā sāsravā saṃpattiḥ kulavalarūpamedhābuddhibhogaiśvaryādikā veditavyā /",
    "T06abhsubhu:222": " rāgāṃśikaṃ nāndīsaumanasyaṃ saṃkliṣṭo harṣaviśeṣaḥ /",
    "T06abhsubhu:223": " śubhanimittamanusarato rāgānukūlaṃ pūrvahasitaramitakrīḍitānusmaraṇāt cittasyānupaśamo veditavyaḥ kausīdyasaṃniśrayadānakarmakatvamaśraddadhānasya (Abhidh-s-bh 8)",
    "T06abhsubhu:224": " prayogacchandābhāvāt /",
    "T06abhsubhu:225": " asaṃviditā kāyavākcittacaryābhikramapratikramādiṣu samyagapratyavekṣitatayā veditavyā /",
    "T06abhsubhu:226": " evaṃ hyasya karaṇīyākaraṇīyājñānā dāpattayo bhavantīti //",
    "T06abhsubhu:227": " svabhāvavikṣepaḥ pañcavijñānakāyāḥ,",
    "T06abhsubhu:228": " prakṛtyaivādhyātmaṃ samādhātumaśakyatvāt /",
    "T06abhsubhu:229": " bahirdhāvikṣepaḥ śrutādikuśale prayuktasya tadālaṃbanādbahiḥ kāmaguṇeṣu cittagamanaṃ veditavyam /",
    "T06abhsubhu:230": " adhyātmavikṣepaḥ samādhiprayuktasyaiva taccyutikarau layauddhatyamāsvādanā ca /",
    "T06abhsubhu:231": " nimittavikṣepaḥ pare māṃ guṇavattayā saṃbhāvayiṣyantītyetannimittametadartha kuśalaprayuktasya śanaiḥ tatparihāṇito veditavyaḥ /",
    "T06abhsubhu:232": " dauṣṭhulya vikṣepo 'haṃkārādidauṣṭhulyavaśādutpannotpanneṣu sukhādiṣu vediteṣvahaṃ mama asmīti vā karaṇāt kuśalapakṣāpariśuddhito veditavyaḥ",
    "T06abhsubhu:233": " āditastathodgrahaṇamudgrahaḥ /",
    "T06abhsubhu:234": " vyavakiraṇā tadūrdhvaṃ tena cittasaṃtānasya miśrībhāvaḥ /",
    "T06abhsubhu:235": " nimittīkāraḥ tasyaiva veditasya punaḥ punaścitrīkāro veditavyaḥ /",
    "T06abhsubhu:236": " manaskāravikṣepaḥ samāpattyantaraṃ vā samāpadyamānasya dhyānāntaraṃ vā saṃśrayataḥ pūrvasmāddhyutthānato veditavyaḥ /",
    "T06abhsubhu:237": " vairāgyaparipanthakarmaka ityupakleśātmakaṃ vikṣepamadhikṛtya //",
    "T06abhsubhu:238": " middhanimittaṃ tadyathā daurbalyam,",
    "T06abhsubhu:239": " śramaḥ,",
    "T06abhsubhu:240": " kāyagauravaḥ,",
    "T06abhsubhu:241": " andhakāranimittasya manasikaraṇam,",
    "T06abhsubhu:242": " sarvārambhāṇāmadhyupekṣaṇam punaḥ punastatkālanidrābhyāsaḥ,",
    "T06abhsubhu:243": " mantrabalena parainidropasaṃhārastathā saṃvāhanādibhirveti /",
    "T06abhsubhu:244": " mohāṃśika iti samādhito viśeṣaṇārtham /",
    "T06abhsubhu:245": " kuśalā(di)bhāvavacanaṃ na tvavaśyaṃ mohātmaka iti kṛtvā /",
    "T06abhsubhu:246": " kāla iti rātryā madhyame yāme /",
    "T06abhsubhu:247": " akālastato 'nyaḥ /",
    "T06abhsubhu:248": " yuktaṃ kāle yathānujñam,",
    "T06abhsubhu:249": " akāle 'pi glānasya karmaṇyatārtha vā /",
    "T06abhsubhu:250": " ayuktastato 'nyaḥ /",
    "T06abhsubhu:251": " kṛtyātipattisaṃniśrayadānamupakleśātmakasya middhasya veditavyaḥ /",
    "T06abhsubhu:252": " anabhipretaṃ karaṇamabhipretapūrvikā sucaritaduścaritakriyā,",
    "T06abhsubhu:253": " anabhipretaṃ karaṇaṃ parairbalādavaṣṭabhya kāryamāṇasya kleśābhibhavādvā yathāyogaṃ veditavyam /",
    "T06abhsubhu:254": " mohāṃśika ityupakleśasaṃgṛhītaḥ /",
    "T06abhsubhu:255": " kāle yāvanna prativiramati,",
    "T06abhsubhu:256": " akāle tadūrdhvam /",
    "T06abhsubhu:257": " yuktaṃ sthāne,",
    "T06abhsubhu:258": " ayuktamasthāne /",
    "T06abhsubhu:259": " cetanāṃ vā niśritya prajñāṃ vetyanabhyūhābhyūhāvasthāyāṃ yathākramam /",
    "T06abhsubhu:260": " (Abhidh-s-bh 9) paryeṣaṇākārā manaso 'bhijalpanā vitarkaḥ pratyavekṣaṇākārā manaso 'bhijalpanānuvicāra iti //",
    "T06abhsubhu:261": " tāveva vitarkavicārau saṃvadhyete,",
    "T06abhsubhu:262": " audārikasūkṣmavyavasthānādanayoḥ //",
    "T06abhsubhu:263": " tadyathālobhasya lobhaprahāṇam,",
    "T06abhsubhu:264": " śraddhāyā āśraddhayaprahāṇam /",
    "T06abhsubhu:265": " rāgapratipakṣo vairāgyam,",
    "T06abhsubhu:266": " tasya paripanthakaraṇam,",
    "T06abhsubhu:267": " tasya tena tadutpattāvantarāyakaraṇāt /",
    "T06abhsubhu:268": " evaṃ krodhādīnāmapyupakleśānāṃ maitryādyātmīyaratipakṣāntarāyakaraṇaṃ veditavyam //",
    "T06abhsubhu:269": " cittaviprayuktānāṃ saṃskārāṇāmadhiṣṭhānataḥ svabhāvataḥ prajñaptitaśca nirdeśo veditavyaḥ /",
    "T06abhsubhu:270": " asaṃjñisamāpattinirodhasamāpattī bhūmito 'pi niḥsaraṇavihārasaṃjñāpūrvakābhyāṃ manaskārābhyāmapi nirdiṣṭe /",
    "T06abhsubhu:271": " āsaṃjñikaṃ manaskāravarjyairebhireva /",
    "T06abhsubhu:272": " śeṣā adhiṣṭhānādibhistribhireva /",
    "T06abhsubhu:273": " tatra kuśalākuśalānāṃ dharmāṇāmityadhiṣṭhānanirdeśaḥ /",
    "T06abhsubhu:274": " ācayāpacaya iti svabhāvanirdeśaḥ /",
    "T06abhsubhu:275": " tathāhyācaye 'dhimātraiḥ śraddhādibhiḥ samanvāgata ityucyate /",
    "T06abhsubhu:276": " apacaye sati mṛdubhiriti /",
    "T06abhsubhu:277": " prāptiḥ pratilambhaḥ samāgama iti prajñaptiriti prajñaptinirdeśaḥ /",
    "T06abhsubhu:278": " evamanyeṣvapi yathāyogaṃ yojayitavyam //",
    "T06abhsubhu:279": " śubhakṛtsnavītarāgasyeti tṛtīyadhyānavītarāgasya /",
    "T06abhsubhu:280": " uparyavītarāgasyeti caturthadhyānāvītarāgasya /",
    "T06abhsubhu:281": " niḥsaraṇasaṃjñāpūrvakeṇeti mokṣasaṃjñāpūrvakeṇa /",
    "T06abhsubhu:282": " asthāvarāṇāmiti pravṛttivijñānasaṅgṛhītānām /",
    "T06abhsubhu:283": " nirodha iti samāpatticittakṛtaḥ kālāntaramasthāvaracittacaittasamudācāranirodho āśrayasyāvasthāviśeṣo nirudhyate 'neneti kṛtvā /",
    "T06abhsubhu:284": " nirodhasamāpattāvuparyavītarāgasyetyavacanai bhavāgravīta rāgasyārhato 'pi tatsaṃbhavāt /",
    "T06abhsubhu:285": " tadekatyānāṃ ca sthāvarāṇāmiti kliṣṭamanaḥsaṃgṛhītānām /",
    "T06abhsubhu:286": " ete ca samāpattī bhūmitaḥ manaskārato 'dhiṣṭhānataḥ svabhāvataḥ prajñaptitaśca nirdeṣṭe āsaṃjñikaṃ manaskāravarjairebhireva /",
    "T06abhsubhu:287": " śeṣā adhiṣṭhānādibhistribhireva //",
    "T06abhsubhu:288": " nikāyasabhāga ekajanmikaḥ skandhasaṃtānaḥ /",
    "T06abhsubhu:289": " sthitikālaniyama iyantaṃ kālamanenāsmin nikāyasabhāge 'vasthātavyaṃ varṣaśataṃ varṣasahasraṃ veti karmakṛtaḥ sāmarthyaviśeṣaḥ /",
    "T06abhsubhu:290": " (Abhidh-s-bh 10)",
    "T06abhsubhu:291": " tasmistasmin sattvanikāya iti devamanuṣyādiṣu sattvajātiṣu /",
    "T06abhsubhu:292": " ātmabhāvasadṛśatāyāmityekajātīyatāyām /",
    "T06abhsubhu:293": " bāhyasyāpi rūpasya jātimattve nikāyasabhāgamātragrahaṇaṃ sattvasaṃtāne lakṣaṇaprajñaptijñāpanārtham /",
    "T06abhsubhu:294": " bāhyaṃ hi rūpaṃ saṃvarttavivarttaprabhāvitamā dhyātmikāstu jātijarādiprabhāvitā iti /",
    "T06abhsubhu:295": " prabandhavināśo maraṇaṃ veditavyam /",
    "T06abhsubhu:296": " ete ca jātyādayo na pratikṣaṇaṃ veditavyāḥ kiṃtarhi prabandhāvasthāsviti /",
    "T06abhsubhu:297": " svabhāvādhivacanaṃ cakṣuḥ śrotraṃ devo manuṣya ityevamādi /",
    "T06abhsubhu:298": " viśeṣādhivacanaṃ sarvasaṃskārā anityāḥ sarvasattvā mariṣyantītyevamādi /",
    "T06abhsubhu:299": " tadubhayāśrayeṣvi ti svabhāvaviśeṣādhivacanāśrayeṣvakṣareṣu a i u ityevamādiṣu /",
    "T06abhsubhu:300": " etāvacca sarvaṃ yaduta svabhāvo viśeṣastadubhayavyavahāraśca,",
    "T06abhsubhu:301": " tatsarvamebhiranuvyavahriyata iti /",
    "T06abhsubhu:302": " ata ete nāmapadavyañjanakāyā vyavasthāpitāḥ /",
    "T06abhsubhu:303": " paryāyākṣaraṇatāmupādāyeti yathā cakṣuścakṣurityetasmātparyāyādanyeṣvapi netrākṣinayanalocanādiṣu paryāyāntareṣu kṣarati,",
    "T06abhsubhu:304": " tairapi tatsaṃjñānāt /",
    "T06abhsubhu:305": " naivaṃ a ityetadakṣaraṃ a ityetaṃ paryāyaṃ mukttvā paryāyāntareṇa śakyate jñāpayitum,",
    "T06abhsubhu:306": " ataḥ paryāyākṣaraṇādakṣarāaṇi /",
    "T06abhsubhu:307": " kṣaraṇaṃ punargamanaṃ veditavyam //",
    "T06abhsubhu:308": " prabandhānupacchede pravṛttivyavasthānamekasmin kṣaṇe vyavacchinne vā tadupacārābhāvāt hetuphalanānātvamiṣṭasya phalasya sucaritamaniṣṭasya duścaritamityevamādi /",
    "T06abhsubhu:309": " phalānāṃ pṛthak pṛthaganyonyahetukatvam /",
    "T06abhsubhu:310": " hetuphalasārūpyamanyatve 'pi yadyasya phalaṃ yujyate /",
    "T06abhsubhu:311": " tadyathā dānasya bhogasaṃpadityevamādi /",
    "T06abhsubhu:312": " ekaikasyaiva pravṛttirayugapatpravṛttirveditavyā /",
    "T06abhsubhu:313": " hetuphalasya prabandhena pravṛttau satyāṃ yattatra hetuphalamutpannaniruddhaṃ so 'tītaḥ kāla iti prajñapyate,",
    "T06abhsubhu:314": " yadanutpannaṃ so 'nāgataḥ kālaḥ,",
    "T06abhsubhu:315": " yadutpannāniruddhaṃ sa pratyutpannaḥ kāla iti /",
    "T06abhsubhu:316": " hetuphalasya digvyāptau deśopacāraḥ /",
    "T06abhsubhu:317": " rūpasaṃgṛhītaṃ cātra hetuphalaṃ veditavyamarūpiṇāṃ digvyāpanasāmarthyābhāvāt /",
    "T06abhsubhu:318": " pratyekaśo bhede saṃkhyetyabhinnaikātmakatve dvitrisaṃkhyādyanupapatteḥ /",
    "T06abhsubhu:319": " hetuphalapratyayānāṃ (Abhidh-s-bh 11)",
    "T06abhsubhu:320": " samavadhānaṃ tadyathā vijñānākhyasya hi hetuphalasyendriyāparibhedo vipayābhāsagamanaṃ tajjñānaṃ manaskārapratyupasthānaṃ ceti /",
    "T06abhsubhu:321": " evamanyatrāpi yojitavyam //",
    "T06abhsubhu:322": " ityevamete cittaviprayuktāḥ saṃskārāṇāṃ dharmāṇāmavasthāsu prajñapanātsarve prajñaptisanto veditavyāḥ /",
    "T06abhsubhu:323": " tatra kuśalākuśalādyācayāpacayāvasthāyāmekaḥ /",
    "T06abhsubhu:324": " cittacaitasikāpravṛttyavasthāyāṃ trayaḥ /",
    "T06abhsubhu:325": " sthityavasthāyāmekaḥ /",
    "T06abhsubhu:326": " sādṛśyāvasthāyāmekaḥ /",
    "T06abhsubhu:327": " lakṣaṇāvasthāyāṃ catvāraḥ /",
    "T06abhsubhu:328": " vyavahārāvasthāyāṃ trayaḥ /",
    "T06abhsubhu:329": " alābhāvasthāyāmekaḥ /",
    "T06abhsubhu:330": " hetuphalāvasthāyāṃ śeṣā iti /",
    "T06abhsubhu:331": " hetuphalaṃ punaratra sarva saṃskṛtaṃ veditavyam /",
    "T06abhsubhu:332": " tato 'nyasyotpādāddhetuḥ /",
    "T06abhsubhu:333": " anyatastadutpādāt phalamiti //",
    "T06abhsubhu:334": " skandhādīnāṃ samudācāre tadbījaparipuṣṭirvāsanetyucyate /",
    "T06abhsubhu:335": " sarvabījakaṃ teṣāmeva skandhādīnāmutpattibījairyuktatvāt /",
    "T06abhsubhu:336": " ālīyante tasmin dharmā bījataḥ,",
    "T06abhsubhu:337": " sattvā vātmagrāheṇetyālayavijñānam /",
    "T06abhsubhu:338": " pūrvakarmanirmitatvāt vipākavijñānam /",
    "T06abhsubhu:339": " punaḥ punaḥ pratisaṃdhibandhe ātmabhāvopādānā dādānavijñānam /",
    "T06abhsubhu:340": " tatpunaretaccittamityucyate,",
    "T06abhsubhu:341": " sarvadharmavāsanācittatvāt //",
    "T06abhsubhu:342": " tadetadālayavijñānamastīti kathaṃ vijñāyate /",
    "T06abhsubhu:343": " yasmāttena vinā",
    "T06abhsubhu:344": " upāttamādi spaṣṭatvaṃ bījaṃ karma na yujyate /",
    "T06abhsubhu:345": " kāyiko 'nubhavo 'citte samāpattī cyutistathā //",
    "T06abhsubhu:346": " etasyāścoddānagāthāyā vibhāgastadyathā viniścayasaṃgrahaṇyāma ṣṭābhirākārairālayavijñānasyāstitā pratyetavyā /",
    "T06abhsubhu:347": " tadyathāntareṇālayavijñānaṃ āśrayopādānāsaṃbhavataḥ ādipravṛtyasaṃbhavataḥ spaṣṭapravṛttyasaṃbhavato",
    "T06abhsubhu:348": " bījatvāsaṃbhavataḥ karmāsaṃbhavataḥ kāyikānubhavāsaṃbhavatācittakasamāpattyasaṃbhavato",
    "T06abhsubhu:349": " vijñānacyutyasaṃbhavataśca //",
    "T06abhsubhu:350": " (Abhidh-s-bh 12)",
    "T06abhsubhu:351": " kena kāraṇenāśrayopādānaṃ na yujyate /",
    "T06abhsubhu:352": " āha pañcabhiḥ kāraṇaiḥ /",
    "T06abhsubhu:353": " tathāhi ālayavijñānaṃ pūrvasaṃskārahetukam /",
    "T06abhsubhu:354": " cakṣurādipravṛttivijñānaṃ punarvartamānapratyayahetukam /",
    "T06abhsubhu:355": " yathoktam indriyaviṣayamanaskāravaśādvijñānānāṃ pravṛttirbhavatīti vistareṇa /",
    "T06abhsubhu:356": " idaṃ prathamaṃ kāraṇam /",
    "T06abhsubhu:357": " api ca kuśalākuśalāḥ ṣaḍvijñānakāyā upalabhyante /",
    "T06abhsubhu:358": " idaṃ dvitīyaṃ kāraṇam /",
    "T06abhsubhu:359": " api ca ṣaṇṇāṃ vijñānakāyānāṃ sā jātirnopalabhyate yāvyākṛtavipākasaṃgṛhītā syāt /",
    "T06abhsubhu:360": " idaṃ tṛtīyaṃ kāraṇam /",
    "T06abhsubhu:361": " api ca pratiniyatāśrayāḥ ṣaḍvijñānakāyāḥ pravartante,",
    "T06abhsubhu:362": " tatra yena yenāśrayeṇa yadvijñānaṃ pravartate tadeva tenopāttaṃ syādavaśiṣṭasyānupāttateti na yujyate,",
    "T06abhsubhu:363": " upāttatāpi na yujyate vijñānavirahitatayā /",
    "T06abhsubhu:364": " idaṃ caturtha kāraṇam /",
    "T06abhsubhu:365": " api ca punaḥ punarāśrayasyopādāna doṣaḥ prasajyate /",
    "T06abhsubhu:366": " tathāhi cakṣurvijñānamekadā pravartate ekadā na pravarttate evamavaśiṣṭāni /",
    "T06abhsubhu:367": " idaṃ pañcamaṃ kāraṇam /",
    "T06abhsubhu:368": " iti pūrvakarmapravarttamānapratyahetuto 'pi kuśalākuśalato 'pi tajjātyanupalaṃbhato 'pi pratiniyatāśrayato 'pi punaḥ punarupādānadoṣato 'pi na yujyate //",
    "T06abhsubhu:369": " kena kāraṇenādipravṛttisaṃbhavo na yujyate /",
    "T06abhsubhu:370": " sa cetkaścidvadedyadyālaya vijñānamasti tena dvayoḥ vijñānayoḥ yugapatpravṛttirbhaviṣyati /",
    "T06abhsubhu:371": " sa idaṃ syādvacanīyaḥ - adoṣa eva bhavāndoṣasaṃjñī /",
    "T06abhsubhu:372": " tathāhi bhavatyeva dvayorvijñānayoryugapatpravṛttiḥ /",
    "T06abhsubhu:373": " tatkasya hetoḥ /",
    "T06abhsubhu:374": " tathāhyekatyasya yugapadradṣṭukāmasya yāvadvijñātukāmasyādita itaretaravijñānapravṛttirna yujyate /",
    "T06abhsubhu:375": " tathāhi tatra manaskāro 'pi nirviśiṣṭa indriyamapi viṣayo 'pi //",
    "T06abhsubhu:376": " kena kāraṇenāsatyāṃ yugapadvijñānapravṛttau manovijñānasya cakṣurādivijñānasahānucarasya spaṣṭatvaṃ na saṃbhavati /",
    "T06abhsubhu:377": " tathāhi yasmin samaye 'tītamanubhūtaṃ viṣayaṃ samanusmarati tasmin samaye 'vispaṣṭo manovijñānapracāro bhavati na tu tathā vartamānaviṣayo manaḥpracāro 'vispaṣṭo bhavati /",
    "T06abhsubhu:378": " ato 'pi yugapatpravṛttirvā yujyate 'vispaṣṭatvaṃ vā manovijñānasya //",
    "T06abhsubhu:379": " kena kāraṇena bījatvaṃ na saṃbhavati ṣaṇṇāṃ vijñānakāyānāmanyonyam /",
    "T06abhsubhu:380": " tathāhi kuśalānantaramakuśalamutpadyate,",
    "T06abhsubhu:381": " akuśalānantaraṃ kuśalam,",
    "T06abhsubhu:382": " tadubhayānantaramavyākṛtam,",
    "T06abhsubhu:383": " hīnadhātukānantaraṃ madhyadhātukam,",
    "T06abhsubhu:384": " madhyadhātukānantaraṃ praṇītadhātukam,",
    "T06abhsubhu:385": " evaṃ praṇītadhātukānantaraṃ yāvaddhīnadhātukam,",
    "T06abhsubhu:386": " sāsravānantaramanāsravam,",
    "T06abhsubhu:387": " anāsravānantaraṃ (Abhidh-s-bh 13)",
    "T06abhsubhu:388": " sāsravam, laukikānantaraṃ lokottaram,",
    "T06abhsubhu:389": " lokottarānantaraṃ laukikam /",
    "T06abhsubhu:390": " na ca teṣāṃ tathā bījatvaṃ yujyate /",
    "T06abhsubhu:391": " dīrghakālasamucchinnāpi ca saṃtatiścireṇa kālena pravartate,",
    "T06abhsubhu:392": " tasmādapi na yujyate //",
    "T06abhsubhu:393": " kena kāraṇenāsatyāṃ yugapadvijñānapravṛttau karma na saṃbhavati /",
    "T06abhsubhu:394": " tathāhi samāsataścaturvidhaṃ karma - bhājanavijñaptirāśrayavijñaptirahamiti vijñaptirviṣayavijñaptiśceti /",
    "T06abhsubhu:395": " etā vijñaptayaḥ kṣaṇe kṣaṇe yugapatpravartamānā upalabhyante /",
    "T06abhsubhu:396": " na caikasya vijñānasyaikasmin kṣaṇe idamevaṃrūpaṃ vyatibhinnaṃ karma yujyate //",
    "T06abhsubhu:397": " kena kāraṇenāsatyālayavijñāne kāyiko 'nubhavo na yujyate /",
    "T06abhsubhu:398": " tathāhyekatyasya yoniśo vāyoniśo vā cintayato vānuvitarkayato vā samāhitacetaso vāsamāhitacetaso",
    "T06abhsubhu:399": " vā ye kāye kāyānubhavā utpadyante 'nekavidhā bahunānāprakārāste na bhaveyurupalabhyante ca /",
    "T06abhsubhu:400": " tasmādapyastyālayavijñānam //",
    "T06abhsubhu:401": " kena kāraṇe nāsatyālayavijñāne 'cittā samāpattirna saṃbhavati /",
    "T06abhsubhu:402": " tathāhya saṃjñisamāpannasya vā nirodhasamāpannasya vā vijñānameva kāyādapakrāntaṃ syāt /",
    "T06abhsubhu:403": " nānapakrāntaṃ tataḥ kālakriyaiva bhavet /",
    "T06abhsubhu:404": " yathoktam bhagavatā - “vijñānaṃ cāsya kāyādanapakrāntaṃ bhavatī“ti //",
    "T06abhsubhu:405": " kena kāraṇenāsatyālayavijñāne cyutirapi na yujyate /",
    "T06abhsubhu:406": " tathāhi cyavamānasya vijñāna mūrdhvadehaṃ vā śotikurvan vijahāti,",
    "T06abhsubhu:407": " adhodehaṃ vā /",
    "T06abhsubhu:408": " na ca manovijñānaṃ kadācinna pravartate /",
    "T06abhsubhu:409": " ato 'pyālayavijñānasyaiva dehopādāna kasya vigamāddehaśītatā upa[la]bhyate dehāpratisaṃvedanā ca /",
    "T06abhsubhu:410": " na tu manovijñānasya /",
    "T06abhsubhu:411": " ato 'pi na yujyate //",
    "T06abhsubhu:412": " mano nirvacanata ālaṃbanataḥ saṃprayogataḥ pravṛttikālataśca nirdiṣṭaṃ veditavyam /",
    "T06abhsubhu:413": " mārgasaṃmukhībhāve tadabhāvaḥ,",
    "T06abhsubhu:414": " paramārthajñānasyātmadṛṣṭisamudācāreṇātyantavirodhāt /",
    "T06abhsubhu:415": " tadūrdhvamālayavijñānātpravṛttiḥ,",
    "T06abhsubhu:416": " śaikṣasyāprahīṇatvāt /",
    "T06abhsubhu:417": " asaṃjñisamāpattito (Abhidh-s-bh 14)",
    "T06abhsubhu:418": " nirodhasamāpatteḥ śāntataratvaṃ tadasamudācārādeva veditavyam /",
    "T06abhsubhu:419": " samanantaraniruddhaṃ mano 'numatamiti kṛtvānantaraṃ matamityarthaḥ //",
    "T06abhsubhu:420": " vijñānasyāśrayata ālaṃbanataḥ svabhāvataśca vyavasthānaṃ veditavyam //",
    "T06abhsubhu:421": " dhātvāyatanānāṃ nāsti pṛthaglakṣaṇavyavasthānam,",
    "T06abhsubhu:422": " skandhanirdeśa eva cakṣurādīnāmuktalakṣaṇatvāt /",
    "T06abhsubhu:423": " tasmātskandhebhya eva niṣkṛṣya dhātavo vyavasthāpyante,",
    "T06abhsubhu:424": " dhātubhya āyatanāni //",
    "T06abhsubhu:425": " yattu skandhairasaṃgṛhītamasaṃskṛtaṃ tadaṣṭadhāvyavasthāpya iti /",
    "T06abhsubhu:426": " tathatāyāstraividhyamāśrayaprakārabhedānna svabhāvabhedāditi veditavyam /",
    "T06abhsubhu:427": " ananyathīma vatā sadaiva bhāvanāṃ nirātmatayā draṣṭavyā /",
    "T06abhsubhu:428": " saṃkleśāpracāratāmupādāyeti tenālabanena saṃkleśavastunaḥ saṃkleśaśūnyīkaraṇāt /",
    "T06abhsubhu:429": " yadāpi saṃkliṣṭetyucyate tadāpyāgantukastatropakleśo veditavyaḥ /",
    "T06abhsubhu:430": " katamaḥ punarāgantukastatropakleśaḥ /",
    "T06abhsubhu:431": " anapoddhṛtagrāhyagrāhakabījasya paratantracittasya dvayākārā pravṛttiḥ /",
    "T06abhsubhu:432": " na dharmatā cittasya /",
    "T06abhsubhu:433": " prakṛtiprabhāsvarā hi sarvadharmāṇāṃ dharmateti /",
    "T06abhsubhu:434": " nimittāni rūpaṃ vedanā yāvadbodhiriti prapañcitāni,",
    "T06abhsubhu:435": " teṣāṃ tatropaśamādanimittam /",
    "T06abhsubhu:436": " bhūtaṃ yadaviparītam,",
    "T06abhsubhu:437": " tasya koṭiḥ paryantaḥ,",
    "T06abhsubhu:438": " nairātmyātpareṇa tattvāparyepaṇāt /",
    "T06abhsubhu:439": " ākāśaṃ rūpābhāva iti rūpasyava viparyayeṇābhāvalakṣaṇo yo dharmo manovijñānaviṣayastadākāśam /",
    "T06abhsubhu:440": " manovijñānaviṣayatva punaḥ dharmadhātvadhikāratvena veditavyam /",
    "T06abhsubhu:441": " rūpasyaivetyavadhāraṇādvedanādisādhāraṇāstathatāpratisaṃkhyāpratisaṃkhyāni[ro]dhānityatāḥ paryudāsyante /",
    "T06abhsubhu:442": " śaśavipāṇādīnāmatyantamabhāvo na teṣāṃ viparyayeṇa vijñāyate /",
    "T06abhsubhu:443": " yasmātta evātyantaṃ na saṃbhavantīti /",
    "T06abhsubhu:444": " te 'pi śaśaviṣāṇādayo nāsyaiva vidyamānasya rūpasya viparyayeṇa, (Abhidh-s-bh 15)",
    "T06abhsubhu:445": " vedanādisādhāraṇatvāt /",
    "T06abhsubhu:446": " tasmādrūpasyaiva viparyayeṇetyucyate /",
    "T06abhsubhu:447": " abhāvalakṣaṇavacanena vedanādonāmarūpiṇāṃ paryudāsaḥ /",
    "T06abhsubhu:448": " na hi te 'bhāvalakṣaṇā iti /",
    "T06abhsubhu:449": " yo nirodho na ca visaṃyoga ityanuśayāsamuddhātāt /",
    "T06abhsubhu:450": " viparyayādvisaṃyogaḥ //",
    "T06abhsubhu:451": " dvayamidaṃ prahātavyam - kleśāśca tadāśrayabhūtaṃ ca vastu veditam /",
    "T06abhsubhu:452": " tatpunarveditaṃ dvividham - vaikārikamavaikārikaṃ ca,",
    "T06abhsubhu:453": " sukhaduḥkhamaduḥkhāsukhaṃ ca yathākramam /",
    "T06abhsubhu:454": " tatra kleśaprahāṇāt pratisaṃkhyānirodhavyavasthānam /",
    "T06abhsubhu:455": " dvividhaveditaprahāṇādyathākramamāniñjyasya saṃjñāvedayitanirodhasya ca vyavasthānam /",
    "T06abhsubhu:456": " tatra kleśaprahāṇaṃ tatpakṣadauṣṭhulyāpagamādāśrayaparivṛttiḥ,",
    "T06abhsubhu:457": " veditaprahāṇaṃ tatpratipakṣabhūtāyāḥ samāpatterāvaraṇāpagamādāśrayaparivṛttiḥ /",
    "T06abhsubhu:458": " ata eva dvitīye dhyāne duḥkhanirodhasyāsaṃskṛtā[vya]vasthānam,",
    "T06abhsubhu:459": " vaikārikasya veditasyāśeṣamaprahāṇāt //",
    "T06abhsubhu:460": " rūpaskandhena daśarūpiṇo dhātavaḥ saṃgṛhītāḥ,",
    "T06abhsubhu:461": " dharmadhātunā sa eva,",
    "T06abhsubhu:462": " mana āyatanena sapta vijñānadhātava ityevaṃ sarvadharmāstrayo bhavanti //",
    "T06abhsubhu:463": " evaṃ vyavasthāpiteṣu skandhadhātvāyataneṣvānuṣaṃgikametadvayutpādyate //",
    "T06abhsubhu:464": " cakṣuḥśrotraghrāṇānāṃ pratyekaṃ dvitve sati kathaṃ dhātūnāṃ naikaviṃśatitvam /",
    "T06abhsubhu:465": " yadyapi caiṣāṃ dvitvaṃ na tu dhātvantaratvam,",
    "T06abhsubhu:466": " lakṣaṇasādharmyeṇobhayoścakṣurlakṣaṇatvāt,",
    "T06abhsubhu:467": " kṛtyasādharmyeṇobhayoścakṣurvijñānakṛtyatvāt /",
    "T06abhsubhu:468": " evaṃ śrotraghrāṇayoryojyam /",
    "T06abhsubhu:469": " dvayordvayostu nirvṛttirāśrayaśobhārtham /",
    "T06abhsubhu:470": " evaṃ suvibhaktasamobhayapārśva āśrayaḥ śobhano nānyathā //",
    "T06abhsubhu:471": " kimekaikameva cakṣurniśritya cakṣurvijñānamutpadyate nityamāhosviddva api /",
    "T06abhsubhu:472": " dve apītyucyate,",
    "T06abhsubhu:473": " spaṣṭagrahaṇāt /",
    "T06abhsubhu:474": " yathā dvayoścakṣuṣorunmiṣitayoḥ rūpagrahaṇaṃ spaṣṭaṃ bhavati na tathaikasminneveti /",
    "T06abhsubhu:475": " tadyathā ekasminnapavarake dvayoḥ pradīpayorekaṃ prabhāpratānaṃ spaṣṭataraṃ dvau pradīpau niśritya varttate /",
    "T06abhsubhu:476": " tadvadatrāpi nayo draṣṭavyaḥ //",
    "T06abhsubhu:477": " ekaikenendriyadvāreṇa vicitraviṣayapratyupasthāne tatprakāreṣu kiṃ krameṇa vijñānānyutpadyante āhosyidyugapadekam /",
    "T06abhsubhu:478": " yugapadekameva vicitrākāraṃ vijñānaṃ veditavyam /",
    "T06abhsubhu:479": " jihvāsaṃprāpte kavaḍe jihvākāyavijñānayornityaṃ yugapadutpattirveditavyā //",
    "T06abhsubhu:480": " (Abhidh-s-bh 16)",
    "T06abhsubhu:481": " śabdasyoccheditvānna deśāntareṣvaparāparotpattisaṃtānena deśāntaragamanamasti kiṃtarhi sakṛt /",
    "T06abhsubhu:482": " yathā svaprade śamavaṣṭabhya pradīpapratānavat śabdapratānasyotpādo draṣṭavyaḥ /",
    "T06abhsubhu:483": " yattvāsannatiraskṛtasya śabdasyāspaṣṭaṃ śravaṇaṃ bhavati tacchabdasya pratighātitvādāvaraṇasauṣiryasvalpoktito veditavyam //",
    "T06abhsubhu:484": " ṣaṇṇāṃ vijñānānāṃ kati vijñānāni savikalpakāni katyavikalpakāni /",
    "T06abhsubhu:485": " tribhistāvadvikalpaiḥ manovijñānamekaṃ savikalpakam /",
    "T06abhsubhu:486": " trayo vikalpāḥsvabhāvavikalpo 'nusmaraṇavikalpo 'bhinirūpaṇāvikalpaśca /",
    "T06abhsubhu:487": " tatra svabhāvavikalpaḥ pratyutpanneṣu saṃskāreṣvanubhūyamāneṣu yaḥ svalakṣaṇākāro vikalpaḥ /",
    "T06abhsubhu:488": " anusmaraṇavikalpo yo 'nubhūtapūrvasaṃskārākāraḥ /",
    "T06abhsubhu:489": " abhinirūpaṇāvikalpo yo 'tītānāga tapratyutpanneṣu viparokṣeṣvabhyūhanākāro vikalpaḥ //",
    "T06abhsubhu:490": " api khalu sapta vikalpāḥ ālaṃbane svarasavāho vikalpaḥ sanimitto 'nimittaḥ paryeṣakaḥ pratyavekṣakaḥ kliṣṭo 'kliṣṭaśca vikalpaḥ /",
    "T06abhsubhu:491": " tatra ādyo vikalpaḥ pañca vijñānakāyāḥ,",
    "T06abhsubhu:492": " acitrayitvālaṃbanaṃ yathāsvaṃ viṣayeṣu svarasenaiva vahanāt /",
    "T06abhsubhu:493": " sanimittaḥ svabhāvānusmaraṇavikalpo vartamānātītaviṣayacitrīkaraṇāt /",
    "T06abhsubhu:494": " animitto 'nāgataviṣayo manorathākāro vikalpaḥ śeṣā abhinirūpaṇāvikalpasvabhāvā veditavyāḥ /",
    "T06abhsubhu:495": " tathāhyekadābhyūhamānaḥ paryeṣate,",
    "T06abhsubhu:496": " ekadā pratyavekṣate,",
    "T06abhsubhu:497": " ekadā kliṣṭo bhavati,",
    "T06abhsubhu:498": " ekadākliṣṭa iti //",
    "T06abhsubhu:499": " yadā rūpādiprativijñaptikaṃ vijñānaṃ tatkena kāraṇena cakṣurādivijñānamityucyate na rūpādibhijñānamiti /",
    "T06abhsubhu:500": " pañcavidhavigrahopapatteḥ rūpādivacanānupapattiḥ /",
    "T06abhsubhu:501": " kathamiti /",
    "T06abhsubhu:502": " cakṣuṣi vijñānaṃ cakṣurvijñānam,",
    "T06abhsubhu:503": " āśrayadeśe vijñānotpattitaḥ,",
    "T06abhsubhu:504": " sati ca tasmistadbhāvāt /",
    "T06abhsubhu:505": " tathāhi sati cakṣuṣi cakṣurvijñānamavaśyamutpadyate anandhānāmanandhato 'ndhakārasyāpi darśanāt /",
    "T06abhsubhu:506": " na rūpe satyavaśyam,",
    "T06abhsubhu:507": " andhānāmadarśanāditi /",
    "T06abhsubhu:508": " cakṣuṣā vijñānaṃ cakṣuvijñānam,",
    "T06abhsubhu:509": " tadvaśenāvikṛte 'pi rūpe vijñānasya vikriyāgamanatvāt /",
    "T06abhsubhu:510": " tadyathā kāmalavyādhyupahatena (Abhidh-s-bh 17)",
    "T06abhsubhu:511": " cakṣuṣā nīlādirūpeṣvapi pītadarśanameva bhavatīti /",
    "T06abhsubhu:512": " cakṣuṣo vijñānaṃ cakṣurvijñānam,",
    "T06abhsubhu:513": " vijñānabījānubandhāccakṣuṣastannirvṛtteḥ /",
    "T06abhsubhu:514": " cakṣuṣe vijñānam,",
    "T06abhsubhu:515": " tasmai hitāhi[ta]tvāt /",
    "T06abhsubhu:516": " tathāhi vijñānasaṃprayuktenānubhavenendriyasyānugraha upaghāto vā bhavati,",
    "T06abhsubhu:517": " na viṣayasyeti /",
    "T06abhsubhu:518": " cakṣurvijñānaṃ cakṣurvijñānam,",
    "T06abhsubhu:519": " ubhayoḥ sattvasaṃkhyātatvāt na tvavaśyaṃ rūpasyeti //",
    "T06abhsubhu:520": " kiṃ tāvaccakṣū rūpāṇi paśyatīti veditavyamatha vijñānam /",
    "T06abhsubhu:521": " naikaṃ nāparaṃ paśyatīti veditavyam,",
    "T06abhsubhu:522": " nirvyāpāratvāt dharmāṇām /",
    "T06abhsubhu:523": " sāmagrayāṃ tu satyāṃ darśanaprajñaptiḥ /",
    "T06abhsubhu:524": " api khalu ṣaḍbhirākāraiḥ cakṣuṣo rūpadarśane prādhānyaṃ veditavyaṃ na vijñānasya /",
    "T06abhsubhu:525": " katamaiḥ ṣaḍbhiḥ /",
    "T06abhsubhu:526": " utpattikāraṇa (ta)",
    "T06abhsubhu:527": " ḥ, cakṣuṣastadutpatteḥ /",
    "T06abhsubhu:528": " tatpadasthānataḥ,",
    "T06abhsubhu:529": " darśanasya cakṣurāśrayaṇāt /",
    "T06abhsubhu:530": " acalavṛttitaḥ,",
    "T06abhsubhu:531": " cakṣuṣo nityamekajātīyatvāt /",
    "T06abhsubhu:532": " svatantravṛttitaḥ,",
    "T06abhsubhu:533": " pratikṣaṇamutpattipratyayasāmagryanapekṣatvāt /",
    "T06abhsubhu:534": " śobhāvṛttitaḥ,",
    "T06abhsubhu:535": " tenāśrayaśobhanāt /",
    "T06abhsubhu:536": " āgamataḥ, “cakṣuṣā rūpāṇi dṛṣṭve” ti vacanāt /",
    "T06abhsubhu:537": " etacca yathoktaṃ sarva vijñānasya na saṃbhavatīti /",
    "T06abhsubhu:538": " calavṛttitvaṃ tvasya bahuprakārotpattito veditavyam //",
    "T06abhsubhu:539": " yathā dhātuṣvāyataneṣu cāsaṃskṛtaṃ vyavasthāpitamevaṃ kasmānna skandheṣvapi vyavasthāpitam /",
    "T06abhsubhu:540": " skandhārthāsaṃbhavāt /",
    "T06abhsubhu:541": " rūpādīnāmatītādiprakārābhisaṃkṣepeṇa rāśyarthaḥ skandhārtho nirdiṣṭaḥ /",
    "T06abhsubhu:542": " sa ca nityasya na saṃbhavatīti na skandheṣvasaṃskṛtavyavasthānam //",
    "T06abhsubhu:543": " kena kāraṇena ta eva dharmā skandhadhātvāyatanamukhaiḥ pṛthagdeśitāḥ /",
    "T06abhsubhu:544": " vineyānāṃ samāsavyāsanirdeśakauśalyotpādanārtham /",
    "T06abhsubhu:545": " tathāhi skandhanirdeśe ye rūpavijñāne samāsena nirdiṣṭe te dhātvāyataneṣvekādaśadhā /",
    "T06abhsubhu:546": " saptadhā ca bhittvā vyāsena (Abhidh-s-bh 18)",
    "T06abhsubhu:547": " nirdiṣṭe yathāyogam /",
    "T06abhsubhu:548": " ye tu tatra vedanādayo vyastāḥ te dhātvāyataneṣu dharmadhātvāyatanatvena samastā iti /",
    "T06abhsubhu:549": " api khalu lakṣaṇamātravyavasthānataḥ skandhanirdeśaḥ,",
    "T06abhsubhu:550": " grāhyagrāhakagrahaṇavyavasthānato dhātunirdeśaḥ,",
    "T06abhsubhu:551": " grahaṇāya dvārabhūtasya grāhyagrāhakamātrasya vyavasthānata āyatananirdeśo veditavyaḥ /",
    "T06abhsubhu:552": " samāptamānuṣaṃgikam //",
    "T06abhsubhu:553": " ataḥ paraṃ mūlagranthasyaivārthanirdeśo draṣṭavyaḥ /",
    "T06abhsubhu:554": " arhataścaramaṃ cakṣuḥ parinirvāṇakāle paścimam /",
    "T06abhsubhu:555": " tatra dhātuḥ,",
    "T06abhsubhu:556": " cakṣurantarasyāhetutvāt /",
    "T06abhsubhu:557": " ārūpyopapannasya pṛthagjanasya cakṣurheturiti tataḥ pracyutya rūpiṇi dhātāvupapadyamānasya yasmādālayavijñānasaṃniviṣṭāccakṣurbījācca kṣurnirvartiṣyate,",
    "T06abhsubhu:558": " na tvāryasya punaranāgamanāditi //",
    "T06abhsubhu:559": " kāyadhāturna kāya ārūpyopapannasya pṛthagjanasya yaḥ kāyadhāturityetadatra vaktavyam,",
    "T06abhsubhu:560": " aṇḍagatādīnāṃ kāyasaṃbhavāt pranaṣṭakāyasya cājīvi[ta]svāditi //",
    "T06abhsubhu:561": " syānmanodhāturna mana ityatrāsaṃjñisamāpanna syāgrahaṇam,",
    "T06abhsubhu:562": " kliṣṭamanaḥsadbhāvāt //",
    "T06abhsubhu:563": " jāto bhūtaḥ nirvṛtti vṛddhi cādhikṛtya yathākramam //",
    "T06abhsubhu:564": " ārūpyāvacareṇa manasārūpyāvacarān svabhūmikānanāsravāṃśca dharmān vijānātītyāryaśrāvakamadhikṛtya /",
    "T06abhsubhu:565": " bāhyakaḥ pṛthagjanaḥ svabhūmikāneva vijānātīti /",
    "T06abhsubhu:566": " iha dhārmikastu kaścitpūrvaśrutaparibhāvanāvaśādūrdhvabhūmikānapyālaṃbate tadutpādanārtham //",
    "T06abhsubhu:567": " yathā rūpaṃ tathānubhava iti sukhādivedanīyādindriyārthadvayātsukhādivedanotpatteḥ /",
    "T06abhsubhu:568": " yathā vedayate tathā saṃjānīta iti yathānubhavaṃ nimittodgrahaṇāt /",
    "T06abhsubhu:569": " yathā saṃjānīte tathā cetayati yathāsaṃjñaṃ karmābhisaṃskaraṇāt /",
    "T06abhsubhu:570": " yathā cetayate tathā vijñānaṃ tatra tatropagaṃ bhavatīti yathābhisaṃskāraṃ viṣayeṣu gatyantareṣu ca vijñānapariṇāmāt //",
    "T06abhsubhu:571": " (Abhidh-s-bh 19)",
    "T06abhsubhu:572": " yatra saṃkliśyate vyavadāyate ceti sendriye kāye /",
    "T06abhsubhu:573": " yenānubhaveneti sāmiṣanirāmiṣādyena yathākramam /",
    "T06abhsubhu:574": " yena nimittagrahaṇābhisaṃskāreṇetyayoniśo yoniśaśca pravṛttena /",
    "T06abhsubhu:575": " yatsaṃkliśyate vyavadāyate ceti cittadauṣṭhulyādauṣṭhulyopapattitaḥ //",
    "T06abhsubhu:576": " ekādaśavidhāttṛṣṇāprakārādrūpādīnāmatītādiprakāravyavasthāna veditavyam /",
    "T06abhsubhu:577": " sā punaḥ apekṣātṛṣṇā abhinandanātṛṣṇā adhyavasānatṛṣṇā āmatṛṣṇā viṣayatṛṣṇā kāmatṛṣṇā samāpattitṛṣṇā duścaritaduḥkhatṛṣṇā sucaritasukhatṛṣṇā viprakṛṣṭatṛṣṇā sanikṛṣṭatṛṣṇā ca /",
    "T06abhsubhu:578": " asyāḥ tṛṣṇāyā ālaṃbanatvena yathākramamatītādayaḥ prakārā yojitavyāḥ /",
    "T06abhsubhu:579": " aparaḥ paryāyaḥ /",
    "T06abhsubhu:580": " utpannānutpannabhedato grāhakagrāhyabhedato bahirmukhāntarmukhabhedataḥ kliṣṭākliṣṭabhedato viprakṛṣṭasaṃnikṛṣṭabhedataśvātītādīni yathāyogaṃ veditavyāni /",
    "T06abhsubhu:581": " tatrotpannamatītaṃ pratyutpannaṃ ca /",
    "T06abhsubhu:582": " anutpannamanāgatam /",
    "T06abhsubhu:583": " vahirmukhamasamāhitabhūmikam /",
    "T06abhsubhu:584": " antarmukhaṃ samāhitabhūmikam /",
    "T06abhsubhu:585": " śiṣṭaḥ sugamatvānna vibhaktaḥ /",
    "T06abhsubhu:586": " duḥkhavaipulyalakṣaṇatāmupādāyeti rūpādisaṃniśrayeṇa jātthādiduḥkhapratānāt /",
    "T06abhsubhu:587": " saṃkleśabhārodvahanaṃ rūpādyāśritatvāt kleśādisaṃkleśasya /",
    "T06abhsubhu:588": " tadyathā loke yena śarīrapradeśena bhāra uhyate tatra skandhopacāro dṛṣṭaḥ,",
    "T06abhsubhu:589": " skandhena bhāramuddhahatīti //",
    "T06abhsubhu:590": " sarvadharmabījārtha iti hetvarthamadhikṛtyālayavijñāne /",
    "T06abhsubhu:591": " kāryakāraṇabhāvadhāraṇamaṣṭādaśasu dhātuṣu ṣaṇṇāṃ vijñānadhātūnāmindriyārthadhātūnāṃ,",
    "T06abhsubhu:592": " ca yathākramam /",
    "T06abhsubhu:593": " sarvaprakāradharmasaṃgrahaṇena sūtrāntaranirdiṣṭānāṃ pṛthivīdhātvādīnāmanyeṣāmapi dhātūnāmeṣvevāṣṭādaśasu yathāyogaṃ saṃgrahaṇādveditavyam //",
    "T06abhsubhu:594": " bījārthaḥ sarvaprakāradharmasaṃgrahārthaścāyatanārtho 'pi veditavyaḥ //",
    "T06abhsubhu:595": " rūpādānāṃ phenapiṇḍo pamatvamasato riktataḥ tucchato 'sārataśca (Abhidh-s-bh 20)",
    "T06abhsubhu:596": " khyānādveditavyam /",
    "T06abhsubhu:597": " eteṣāṃ punaḥ sūtrapadānāmartha ātmaśucisukhanityaviparyāsapratipakṣeṇa yathākramamanātmatāmupādāyetyevamādibhiḥ padarveditavyaḥ //",
    "T06abhsubhu:598": " kathaṃ kati kimarthibhiriti praśnatrayavyavasthāpanaṃ lakṣaṇavastusaṃmohayoḥ samāropasya ca prahāṇārtham /",
    "T06abhsubhu:599": " tatra kathaṃ dravyasaditi dravyasato lakṣaṇanirdeśena tatsaṃmohaḥ prahīyate /",
    "T06abhsubhu:600": " sarvāṇi dravyasantītyanena vastusaṃmohaḥ prahīyate ātmadravyābhiniveśatyājanārthamityanena samāropaḥ prahīyate /",
    "T06abhsubhu:601": " evamanyatrāpi yojyam /",
    "T06abhsubhu:602": " abhilāpanirapekṣa indriyagocarastadyathā rūpaṃ vedanetyevamādikaṃ nāmnācitrayitvā yasyārthasya grahaṇaṃ bhavati /",
    "T06abhsubhu:603": " tadanyanirapekṣastadyathārthāntaramanapekṣya yatra tadbuddhirbhavati /",
    "T06abhsubhu:604": " na yathā ghaṭādiṣu rūpādīnapekṣya ghaṭādibuddhiriti //",
    "T06abhsubhu:605": " saṃkleśālaṃbanaṃ saṃvṛtisat saṃkleśavṛttyarthena /",
    "T06abhsubhu:606": " ātmā saṃkleśasya nimittamityabhiniveśatyājanārtham //",
    "T06abhsubhu:607": " viśuddhaye ālaṃbanaṃ paramārthasat paramajñānagocarārthena /",
    "T06abhsubhu:608": " sarvāṇi ṣaramārthasantītiti tathatāvyatirekātsarvadharmāṇām //",
    "T06abhsubhu:609": " yena saṃkliśyate vyavadāyate ceti rāgādibhiścetasikaiḥ śraddhādibhiśceti veditavyam /",
    "T06abhsubhu:610": " yā ca tatrāvastheti rūpacittacetasikāvasthāsu prajñaptāścittaviprayuktāḥ saṃskārāḥ /",
    "T06abhsubhu:611": " yacca vyavadānamityasaṃskṛtaṃ vyavadānaṃ veditavyam /",
    "T06abhsubhu:612": " tacca yathāyogam /",
    "T06abhsubhu:613": " punastrayodaśavidhasya vijñānasya yo viṣayaḥ tajjñeyamanena pradarśitam /",
    "T06abhsubhu:614": " tatpunaḥ śrutamayaṃ jñānaṃ cintāmayaṃ jñānaṃ laukikabhāvanāmayaṃ jñānaṃ paramārthajñānaṃ",
    "T06abhsubhu:615": " paracittajñānaṃ dharmajñānam anvayajñānaṃ duḥkhajñānaṃ samudayajñānaṃ nirodhajñānaṃ",
    "T06abhsubhu:616": " mārgajñānaṃ kṣayānutpādajñānaṃ mahāyānajñānaṃ ca /",
    "T06abhsubhu:617": " ete 'nye ca yathākramamadhimuktijñānādīni veditavyāni /",
    "T06abhsubhu:618": " tatra paracittajñānaṃ parātma jñānam,",
    "T06abhsubhu:619": " parātmacittaviṣayāt /",
    "T06abhsubhu:620": " dharmajñānamadharajñānam,",
    "T06abhsubhu:621": " satyeṣvādita (Abhidh-s-bh 21) utpādāt /",
    "T06abhsubhu:622": " anvayajñānamūrdhvajñānam,",
    "T06abhsubhu:623": " dharmajñānādūrdhvamutpādāt /",
    "T06abhsubhu:624": " vidūṣaṇāyāsamutthāpanāyānutpāde jñāne niṣṭhāyāṃ mahārtheṣu jñānaṃ tadvidūṣaṇajñānaṃ yāvanmahārthajñānamiti yojayitavyam /",
    "T06abhsubhu:625": " mahārthatvaṃ punaḥ svaparārthatvāt //",
    "T06abhsubhu:626": " tatra avikalpanataḥ pañcabhirvijñānakāyaiḥ /",
    "T06abhsubhu:627": " vikalpanataḥ manovijñānena /",
    "T06abhsubhu:628": " hetuta ālayavijñānam /",
    "T06abhsubhu:629": " pravṛttitastadanyadvijñānam nimittata indriyārthāḥ /",
    "T06abhsubhu:630": " naimittikato vijñānāni /",
    "T06abhsubhu:631": " vipakṣapratipakṣataḥ sarāgaṃ vigatarāgaṃ sadveṣaṃ vigatadveṣamityevamādi /",
    "T06abhsubhu:632": " sūkṣmaprabhedataḥ saptavidhadurvijñānavijñaptibhedāt /",
    "T06abhsubhu:633": " saptavidhādurvijñānā vijñāptistadyathā asaṃviditavijñaptiḥ bhājanavijñaptiḥ,",
    "T06abhsubhu:634": " sarvakālamaparicchinnākāratvāt citrākāravijñaptirekasyāneka ākāro vicitraśceti durvyavasthāpanādasyāḥ sūkṣmatvam /",
    "T06abhsubhu:635": " sahabhāvavijñaptirekakālotpannāti vijñānāni kathaṃ pṛthagyathāsvaṃ viṣayaṃ paricchindantīti durvyavasthāpanātsūkṣmatvam /",
    "T06abhsubhu:636": " sūkṣmatvamiti sarvatrādhikṛtaṃ veditavyam /",
    "T06abhsubhu:637": " vipakṣapratipakṣalaghuparivṛttivijñaptiḥ kathaṃ rāgādisamastabandhanaṃ cittaṃ tanmuhureva sakṛdvītarāgādikaṃ bhavatīti /",
    "T06abhsubhu:638": " vāsanāvijñaptiḥ kathaṃ karmabhiḥ samudācaradbhiḥ cittaṃ vāsyate,",
    "T06abhsubhu:639": " na ca tasmādanyā sā vāsanā,",
    "T06abhsubhu:640": " nāpi tanmātrameva,",
    "T06abhsubhu:641": " phaladānaṃ ca prati krameṇa vṛttilābha iti /",
    "T06abhsubhu:642": " pratisaṃdhivijñaptiḥ kathamanekaprakārātmabhāvanirvartakakarmaparibhāvitaṃ sadvijñānaṃ",
    "T06abhsubhu:643": " tathāpyaparisphuṭāyāṃ maraṇāvasthāyāṃ sahasā prabuddhayānyatarakarmavāsanāmanyatarasyāṃ",
    "T06abhsubhu:644": " gatau pratisaṃdhi vadhnānīti /",
    "T06abhsubhu:645": " muktavijñaptiḥ kathamarhataścittaṃ paramaṃ niṣprapañcaṃ dharmatāprāptaṃ saṃsārocitasarvaprakārasāśravacaryā",
    "T06abhsubhu:646": " samatikrāntamanenākāreṇa vartata iti durvyavasthāpanādasyāḥ sūkṣmatvaṃ veditavyam /",
    "T06abhsubhu:647": " draṣṭādigrahaṇena draṣṭā śrotā ghrātā svādayitā spraṣṭā vijñātā cetyeṣāṃ grahaṇaṃ veditavyam //",
    "T06abhsubhu:648": " abhijñeyaṃ ṣaṇṇāmabhijñānāṃ viṣaya /",
    "T06abhsubhu:649": " gamanaviśeṣaprabhāvitatvādṛddhayabhijñāyāstadviṣayasya saṃkrāntito 'bhijñeyatvam /",
    "T06abhsubhu:650": " (Abhidh-s-bh 22) sarāgādinimittajñānāccaritapraveśāt /",
    "T06abhsubhu:651": " atītajanmaparaṃparāgamanajñānādāgatitaḥ /",
    "T06abhsubhu:652": " anāgatotpattigamanajñānāt gatitaḥ /",
    "T06abhsubhu:653": " traidhātukanirmokṣopāyajñānānnisaraṇataḥ /",
    "T06abhsubhu:654": " sarvāṇyabhijñeyānyantyānāṃ tisṛṇāṃ savaṃviṣayatvāt /",
    "T06abhsubhu:655": " tatra rūpīti rūpaṃ tasya dharmasyātmasvabhāvastasmādasau rūpī,",
    "T06abhsubhu:656": " na tu rūpāntareṇa yuktatvāt /",
    "T06abhsubhu:657": " yāvaduktaṃ syādrūpasvabhāva iti /",
    "T06abhsubhu:658": " bhūtāśrayato 'pīti rūpāntarayogādapi rūpitvamiti darśayati,",
    "T06abhsubhu:659": " upādāyarūpasya bhūtarūpeṇa yogādbhatarūpāṇāṃ ca parasparamiti /",
    "T06abhsubhu:660": " nāndīsamudaya iti nāndyeva yasya samudayastadrūpi,",
    "T06abhsubhu:661": " na tu yathā vedanādīnāṃ pūrvikā ca nāndo samudayaḥ,",
    "T06abhsubhu:662": " pratyutpannaśca sparśādiriti /",
    "T06abhsubhu:663": " sapradeśataḥ sāvayavatvāt /",
    "T06abhsubhu:664": " deśavyāptito dikṣu pratyāsparaṇāt /",
    "T06abhsubhu:665": " deśopadeśato 'muṣyāṃ diśīti vyavadeṣṭuṃ śakyatvāt deśagocarataḥ kasmiścitpradeśe sthitasyālaṃbanībhāvāt /",
    "T06abhsubhu:666": " dvayasamagocarataḥ sattvadvayasya kasmiścitpradeśe sthitasyālaṃ vanobhāvāt /",
    "T06abhsubhu:667": " dvayasamagocarataḥ sattvadvayasya samamālaṃ vanībhāvānna tvevamarūpiṇo yathātmānubhavaṃ paraiḥ parigrahītumaśakyatvāditi /",
    "T06abhsubhu:668": " saṃbandhataścakṣurvijñānā dīnāmapi paryāyeṇa rūpitvam,",
    "T06abhsubhu:669": " rūpīndriyasaṃbandhāt /",
    "T06abhsubhu:670": " anubandhata ārūpyāṇāṃ pṛthagjanānāṃ rūpabījānubandhāt /",
    "T06abhsubhu:671": " prarūpaṇato vitarkavicārāṇāmālaṃbanaprarūpaṇāt /",
    "T06abhsubhu:672": " vyābādhanataḥ pañcānāṃ skandhānāṃ pāṇyādisaṃsparśaiḥ śokādibhiśca yathāyogaṃ rūpaṇāt bādhanādityarthaḥ /",
    "T06abhsubhu:673": " saṃprāpaṇato deśanāyā arthanirūpaṇāt /",
    "T06abhsubhu:674": " saṃcayavyavasthānataḥ paramāṇorūrdhvarūpasya sāvayavavyavasthānāt /",
    "T06abhsubhu:675": " bahirmukhataḥ kāmāvacarasya rūpasya kāmaguṇatṛṣṇāsaṃbhūtatvāt /",
    "T06abhsubhu:676": " antarmukhato rūpāvacarasya rūpasya samāpatticittatṛṣṇāsaṃbhūtatvādata evāsya manomayatvaṃ veditavyam /",
    "T06abhsubhu:677": " āyatataḥ pṛthagjanasya pūrvāntāparāntayoḥ paryantavyavasthānābhāvāt /",
    "T06abhsubhu:678": " paricchinnataḥ śaikṣasya rūpasya paryantīkṛtasaṃsāratvāt /",
    "T06abhsubhu:679": " tatkālato 'śaikṣarūpasya pratyutatpannabhavamātrāvaśeṣāt /",
    "T06abhsubhu:680": " (Abhidh-s-bh 23) nidarśanato buddhādirūpasya saṃdarśanamātratvādaniṣpannatāmupādāya //",
    "T06abhsubhu:681": " tatra sarvāṇi rūpīṇi vyāvādhanarūpitvena /",
    "T06abhsubhu:682": " yathāyogaṃ śeṣairveditavyam /",
    "T06abhsubhu:683": " bahirmukhatādayastu ṣaḍ rūpibhedā vedanādisādhāraṇā veditavyāḥ /",
    "T06abhsubhu:684": " śiṣṭasya rūpivat prabheda iti /",
    "T06abhsubhu:685": " iti katham /",
    "T06abhsubhu:686": " yathā rūvitadātmato 'pīti vistareṇa rūpītyuktaṃ tathā sanidarśanatadātmato 'pi sanidarśanaṃ vistareṇa yojayitavyam /",
    "T06abhsubhu:687": " tatra sarvāṇi sanidarśanāni sarvanidarśanasaṃbandhādinārūpiṇāmapi sanidarśanatvāt //",
    "T06abhsubhu:688": " āvṛṇotyāvri yata iti gamanapratibandhārthena /",
    "T06abhsubhu:689": " āvṛṇotītyetāvati vaktavye āvriyate ceti vacanaṃ prabhādirūpasya sapratighatvavyavasthāpanārtham /",
    "T06abhsubhu:690": " taddhyāvriyata eva nāvṛṇotītyeṣā tasya jātireṣa svabhāva ityarthaḥ /",
    "T06abhsubhu:691": " paramāṇorūrdhvamityekasya paramāṇorapratighatvāt /",
    "T06abhsubhu:692": " yanna samādhivaśavarti rūpamiti samādhivaśena vartamānasyāpratighatvāt samacittakadevatāvata /",
    "T06abhsubhu:693": " prakopapadasthānaṃ yatrāśraya ālaṃbane vā dveṣa utpadyate /",
    "T06abhsubhu:694": " anena ca sapratighārthena sarvāṇisapratighāni /",
    "T06abhsubhu:695": " yathāyogaṃ veti śeṣaiḥ //",
    "T06abhsubhu:696": " āsravatadātmata āsravāṇāṃ sāsravatvamāsravasvabhāvena yuktatvāt /",
    "T06abhsubhu:697": " āsravasaṃbandhatastatsahabhuvāṃ citacaittānāṃ cakṣurādīnāṃ cāsravasaṃprayuktatvādāsrava [śraya]tvācca yathākramam /",
    "T06abhsubhu:698": " āsravabandhataḥ kuśalasāsravāṇāṃ tadvaśena punarbhavanirvartanāt /",
    "T06abhsubhu:699": " āsravānubandhato 'nyabhūmikānāmapyanyabhūmikāsravadauṣṭhulyāśrayatvāt /",
    "T06abhsubhu:700": " āsravānukūlyata iti kleśadauṣṭhulyānugatatve 'pi nirvedyabhāgīyānāmanāsravatvavyavasthāpanārtham,",
    "T06abhsubhu:701": " sarvabhavavaimukhyena (Abhidh-s-bh 24)",
    "T06abhsubhu:702": " tatpratipakṣatvāt /",
    "T06abhsubhu:703": " āsravānvayato 'rhatāṃ skandhānāṃ paurvajānmikakleśasaṃbhūtatvāt //",
    "T06abhsubhu:704": " pañcaskandhāḥ sāsravāḥ /",
    "T06abhsubhu:705": " pañcadaśa ghātavo 'ntyāṃstrīn hitvā /",
    "T06abhsubhu:706": " daśāyatanānyantye dve hitvāḥ /",
    "T06abhsubhu:707": " trayāṇāṃ dhātūnāṃ dvayoścāyatanayoḥ pradeśaḥ saparivāramāryamārgamasaṃskṛtaṃ ca hitvā //",
    "T06abhsubhu:708": " śastrādānādiraṇahetavo rāgādayo raṇāḥ /",
    "T06abhsubhu:709": " yāvanti sāsravāṇi tāvanti saraṇāṇītyevamādi tadānubaṃdhyārthena veditavyam //",
    "T06abhsubhu:710": " punarbhavādhyavasānahetavo rāgādaya āmiṣam /",
    "T06abhsubhu:711": " kathaṃ dveṣasya - punarbhavādhyavasānahetutvam /",
    "T06abhsubhu:712": " vyāvadānikadharmadveṣeṇa punarbhavādhyavasānāt //",
    "T06abhsubhu:713": " kāmaguṇādhyavasānahetavo rāgādayo gredhaḥ /",
    "T06abhsubhu:714": " kīdṛśena dveṣeṇa tadadhyavasānam /",
    "T06abhsubhu:715": " naiṣkramyadveṣeṇa //",
    "T06abhsubhu:716": " kāmakāreṇa saṃmukhībhāvo vimukhībhāvaśca nāsaṃskṛtasya saṃbhavati nityatvāt /",
    "T06abhsubhu:717": " naivasaṃskṛtanāsaṃskṛtasya dvayāvyatirekādyaduktam - dvayamidaṃ saṃskṛtaṃ cāsaṃskṛtaṃ ceti /",
    "T06abhsubhu:718": " tatkathaṃ dvayamevameva bhavatīti /",
    "T06abhsubhu:719": " kāmakārasaṃmukhībhāvārthena saṃskṛtameveti vaktavyam /",
    "T06abhsubhu:720": " karmakleśānabhisaṃskṛtatārthenāsaṃskṛtameveti /",
    "T06abhsubhu:721": " na dvayādvayatiricyate //",
    "T06abhsubhu:722": " tatpratibhāsamiti traidhātukaparyāpannākāram,",
    "T06abhsubhu:723": " tathatādipratibhāsasyaikāntenānucitatvena lokottaratvāt /",
    "T06abhsubhu:724": " skandhānāmekadeśaṃ samyagjñānasaṃgṛhītaṃ lokottarapratibhāsāṃśca pṛṣṭhalabdhān sthāpayitvā /",
    "T06abhsubhu:725": " taccāsaṃskṛtaṃ ca sthāpayitvā trayāṇāṃ dhātūnāṃ dvayoścāyatanayoḥ pradeśo draṣṭavyaḥ //",
    "T06abhsubhu:726": " (Abhidh-s-bh 25)",
    "T06abhsubhu:727": " traidhātukapratipakṣa āryamārgaḥ /",
    "T06abhsubhu:728": " sa punaḥ śrāvakapratyekabuddhānāṃ nityādicaturvidhaviparyāsapratipakṣatvādaviparyāsanirvikalpatayā nirvikalpaḥ /",
    "T06abhsubhu:729": " bodhisattvānāṃ rūpādisarvadharmaprapañcapratipakṣatvānniṣprapañcanirvikalpatayā nirvikalpaḥ /",
    "T06abhsubhu:730": " asaṃskṛtaṃ tu sarvavikalpāpasthānānnirvikalpaḥ /",
    "T06abhsubhu:731": " ādyutpannaṃ pratisaṃdhikāle /",
    "T06abhsubhu:732": " prabandhotpannaṃ tata ūrdhvam /",
    "T06abhsubhu:733": " upacayotpannaṃ caturvidhenopacayena svapnāhārabrahmacaryasamāpattihetukena /",
    "T06abhsubhu:734": " āśrayatvotpannamadhyātmakamindriyam /",
    "T06abhsubhu:735": " vikārotpannaṃ sukhā divedanotpattau tadanukūla indriyapariṇāmaḥ /",
    "T06abhsubhu:736": " paripākotpannaṃ jīrṇāvastham /",
    "T06abhsubhu:737": " hānyutpannaṃ sugateścyutvādurgatāvutpadyamānasya /",
    "T06abhsubhu:738": " viśeṣotpannaṃ viparyayāt /",
    "T06abhsubhu:739": " prabhāsvarotpannaṃ krīḍāpramoṣakāṇāṃ manaḥpradūṣakāṇāṃ nirmāṇaratīnāṃ paranirmitavaśavartināṃ",
    "T06abhsubhu:740": " rūpārūpyāvacarāṇāṃ ca devānāṃ pramodabāhulyādbhogeṣu vihāre ca svavaśavarttanādyathāyogam /",
    "T06abhsubhu:741": " aprabhāsvarotpannaṃ tadanyat /",
    "T06abhsubhu:742": " saṃkrāntyutpannaṃ gamanāvasthāyām /",
    "T06abhsubhu:743": " sabījotpannamarhataścaramān skandhān varjayitvā /",
    "T06abhsubhu:744": " abījotpannaṃ caramāḥ skandhāḥ /",
    "T06abhsubhu:745": " pratibimbavibhutvanidarśanotpannaṃ jñeyaṃ vastu sabhāgaṃ vaimokṣikaṃ tāthāgataṃ ca rūpaṃ yathākramam /",
    "T06abhsubhu:746": " paraṃparotpannaṃ janmaprabandhe /",
    "T06abhsubhu:747": " kṣaṇabhaṅgotpannaṃ pratikṣaṇaṃ saṃskārāṇāṃ lakṣaṇam /",
    "T06abhsubhu:748": " saṃyogaviyogotpannaṃ priyāpriyasaṃyogaviyogāvasthāyāṃ cittasya ca sarāgavigatarāgādyavasthāyām /",
    "T06abhsubhu:749": " avasthāntarotpannaṃ kalalādyavasthāsu vyādhyādyavasthāsu ca /",
    "T06abhsubhu:750": " cyutopapādotpannaṃ sattvalokaḥ /",
    "T06abhsubhu:751": " saṃvartavivartotpannaṃ bhājanalokaḥ /",
    "T06abhsubhu:752": " pūrvakālotpannaṃ pūrvakālabhavaḥ /",
    "T06abhsubhu:753": " maraṇakālotpannaṃ maraṇakālabhavaḥ /",
    "T06abhsubhu:754": " antarotpanamantarābhavaḥ /",
    "T06abhsubhu:755": " pratisaṃdhikālotpannamupapattibhavaḥ //",
    "T06abhsubhu:756": " rūpasaṃskāraskandhaikadeśa itīndriyalakṣaṇaḥ saṃprayuktalakṣaṇaśca yathākramam /",
    "T06abhsubhu:757": " dharmadhātvāyatanaikadeśaḥ saṃprayuktasvabhāvaḥ /",
    "T06abhsubhu:758": " bhoktātmā iṣṭāniṣṭānāṃ viṣayāṇāmupalaṃbhārthena veditavyaḥ /",
    "T06abhsubhu:759": " aprāptagrāhakaṃ cakṣuḥ śrotraṃ manaśca /",
    "T06abhsubhu:760": " prāptagrāhakaṃ tadanyadindriyam /",
    "T06abhsubhu:761": " svalakṣaṇasya vartamānasya pratyekaṃ pratiniyatasya viṣayasya grāhakaṃ pañcendriyajam /",
    "T06abhsubhu:762": " svasāmānyalakṣaṇasya (Abhidh-s-bh 26)",
    "T06abhsubhu:763": " sarvakālasya sarvasya viṣayasya grāhakaṃ ṣaṣṭhendriyajam //",
    "T06abhsubhu:764": " pratyayasāmagrayā vijñānasyotpattimadhikṛtya prajñaptyāṃ grāhakopacāro veditavyaḥ,",
    "T06abhsubhu:765": " na tu bhūtārthena vyāpāratvād dharmāṇāmiti /",
    "T06abhsubhu:766": " yattāvadgrāhakaṃ grāhyamapi tat cakṣurādīnāmapi manovijñānena grāhyatvāt /",
    "T06abhsubhu:767": " grāhakagocara evetyavadhāraṇaṃ caitasikavyudāsārtham //",
    "T06abhsubhu:768": " śrutacintāmayatadanudharmapratipattisaṃgṛhītasyābahirmukhatvam,",
    "T06abhsubhu:769": " niṣyandadharmahetukatvāt,",
    "T06abhsubhu:770": " tadvaśena nirvāṇādyālaṃbanato draṣṭavyam /",
    "T06abhsubhu:771": " niṣyandadharmaḥ punarbuddhādīnāmadhigamānvayā deśanā veditavyā /",
    "T06abhsubhu:772": " catvāro dhātavo ghrāṇavijñānadhāturgandhadhāturjihvāvijñānadhātuḥ rasadhātuśca /",
    "T06abhsubhu:773": " dve āyatane gandharasāyatane tadanyeṣāmekadeśaḥ kāmadhātusaṃgṛhītaḥ //",
    "T06abhsubhu:774": " daśānāṃ dhātūnāmiti saptānāṃ vijñānadhātūnāṃ rūpaśabdadharmadhātūnāṃ ca /",
    "T06abhsubhu:775": " caturṇāmāyatanānāmiti rūpaśabdamanodharmāyatanānām //",
    "T06abhsubhu:776": " hetuphalopayogata ityutpannatvānniruddhatvācca yathākramam /",
    "T06abhsubhu:777": " saṃkleśavyavadānakāritrasamatikrāntata iti pratyutpannarāgādiśraddhādivaccittasaṃkleśavyavadānasāmarthyābhāvāt /",
    "T06abhsubhu:778": " hetuparigrahavināśato vāsanāṃ sthāpayitvā vinaṣṭatvāt /",
    "T06abhsubhu:779": " phalasvalakṣaṇabhāvābhāvato vartamāne kāle tadāhitavāsanāsadbhāvāttadādhāyakadravyābhāvācca /",
    "T06abhsubhu:780": " smarasaṃkalpādīnāṃ nimittatvamālaṃbanamātra bhāvādaveditavyam /",
    "T06abhsubhu:781": " sarveṣāmekadeśo 'nāgatapratyutpannāsaṃskṛtavarjaḥ //",
    "T06abhsubhu:782": " hetau satyanutpannata ityasaṃskṛtādviśeṣaṇārtham,",
    "T06abhsubhu:783": " taddhayanutpannamapi sanna hetumaditi /",
    "T06abhsubhu:784": " labdhasvalakṣaṇato 'nirvṛttasvabhāvatvāt /",
    "T06abhsubhu:785": " hetuphalānupayogatastadbījasyākṛtakṛtyatvāt tasya cānutpannatvāt //",
    "T06abhsubhu:786": " hetuphalopayogānupayogataḥ punaranivartyatvādasthitatvācca /",
    "T06abhsubhu:787": " atītānāgataprabhāvananimittataḥ pratyutpannamadhiṣṭhāyātītānāgataprajñapteḥ /",
    "T06abhsubhu:788": " yattāmavasthāṃ (Abhidh-s-bh 27)",
    "T06abhsubhu:789": " prāpsyati tadanāgatam /",
    "T06abhsubhu:790": " yatprāptaṃ tadatītamiti /",
    "T06abhsubhu:791": " kāritrapratyupasthānataścakṣurādīnāṃ vijñānāśrayādibhāvāt //",
    "T06abhsubhu:792": " atītanirdeśādhikāreṇedamapi jñāpyate - kimartha bhagavatātītādīnyeva trīṇi kathāvastūni vyavasthāpitāni na nirvāṇamiti /",
    "T06abhsubhu:793": " nirvāṇasya pratyātmavedanīyatayā nirabhilāpyatāmupādāya kathayitumaśakyatvādityarthaḥ,",
    "T06abhsubhu:794": " dṛṣṭaśrutamatavijñātavyavahārāṇāṃ bhūtabhavyavartamānādhiṣṭhānatvāt /",
    "T06abhsubhu:795": " daśānāṃ dhātūnāṃ vijñānadhātūnāṃ rūpaśabdadharmadhātūnāṃ ca /",
    "T06abhsubhu:796": " caturṇāmāyatanānāṃ rūpaśabdamanodharmāyatanānām /",
    "T06abhsubhu:797": " teṣveveti śraddhādiṣu /",
    "T06abhsubhu:798": " prakṛtyāpratisaṃkhyāyeti svarasena,",
    "T06abhsubhu:799": " vinā kalyāṇamitrādibalenetyarthaḥ /",
    "T06abhsubhu:800": " ruciḥ saṃtiṣṭhata iti na kevalaṃ rucirevopapattiprātilambhikā kiṃ tarhi saha taiḥ śraddhādibhiriti /",
    "T06abhsubhu:801": " kuśalasya bhāvanā sarve śrutamayādayaḥ kuśalā dharmāveditavyāḥ /",
    "T06abhsubhu:802": " svargāḍhyakulopapattiparigrahābhyāmabhyudayahetuṃ darśyati /",
    "T06abhsubhu:803": " vyavadānānukalyaparigraheṇa prāptihetumiti /",
    "T06abhsubhu:804": " vidūṣaṇāpratipakṣādayaḥ parastānnirdekṣyante /",
    "T06abhsubhu:805": " tadanyaḥ kleśopakleśo duścaritasamutthāpaka iti sa punaryaḥ kāmā[va]caro 'naiḥsargikaḥ,",
    "T06abhsubhu:806": " naiḥsargikastu yo duścaritasamutthāpakaḥ so 'ku[śa]laḥ /",
    "T06abhsubhu:807": " tadanyo nivṛtāvyākṛto veditavyaḥ /",
    "T06abhsubhu:808": " hiṃsāpūrvakaṃ caityaṃ pratiṣṭhāpayati yatrorabhramahiṣādayo hanyante /",
    "T06abhsubhu:809": " kudṛṣṭipūrvakaṃ yatrānaśanādibhiḥ puṇyārthino varārthinaśca kliśyanta iti /",
    "T06abhsubhu:810": " ākṣepakaṃ vā paripūrakaṃ veti durgatimadhikṛtya /",
    "T06abhsubhu:811": " sugatau tu paripūrakameva,",
    "T06abhsubhu:812": " yenātropapanno dāridrayādikaṃ vyasanaṃ pratyanubhavati /",
    "T06abhsubhu:813": " kuśalāntarāyikā dharmā abhīkṣṇaṃ gaṇasaṃnipātādayaḥ //",
    "T06abhsubhu:814": " aṣṭau dhātavaścakṣuḥ śrotraghrāṇājihvākāyagandharasaspraṣṭavyadhātavaḥ /",
    "T06abhsubhu:815": " aṣṭāvāyatanāni tānyeva /",
    "T06abhsubhu:816": " aduṣṭāprasannacitasyeti kuśalākuśalaviparyayaṃ darśa[ya]ti /",
    "T06abhsubhu:817": " taireva parigṛhītā iti tadākāratvena manojalpasukhavṛttatvāt /",
    "T06abhsubhu:818": " teṣāmevābhilāpavāsaneti nāma kāyādibhiścitavāsanāyatyāmabhilāpapravṛttaye /",
    "T06abhsubhu:819": " tatparigṛhīteścittacaitasikairdharmairyatsamutthāpitamityapraduṣṭāprasannacittasya nāmādyabhilāpākārai[ḥ] /",
    "T06abhsubhu:820": " akliṣṭākuśalacetaso yadyasya (Abhidh-s-bh 28)",
    "T06abhsubhu:821": " na kliṣṭaṃ nāpi kuśalaṃ ceto bhavati,",
    "T06abhsubhu:822": " tata airyāpathikādyavyākṛtaṃ bhavatyanyathā kuśalākuśalaṃ yathāyogamiti /",
    "T06abhsubhu:823": " yathāpi tadapratisaṃkhyāyeti kuśalatvādviśepayati,",
    "T06abhsubhu:824": " akliṣṭacitta ityakuśalatvāt /",
    "T06abhsubhu:825": " pratisaṃkhyāya bhaiṣajyaṃ niṣevate sarvavyādhipratipakṣeṇārogyārtham /",
    "T06abhsubhu:826": " adhigamaniṣyandato 'vyākṛtaṃ nirmāṇacittaṃ sahajāmiti yaiścittacaitasikaiḥ vikrīḍanārthaṃ nirmāṇaṃ nirmemīyate /",
    "T06abhsubhu:827": " sattvahitārtha tu kuśalaṃ veditavyamiti //",
    "T06abhsubhu:828": " nidarśanataḥ kuśalādikaṃ yadbuddhādayo vineyārthavaśātsaṃdarśayanti /",
    "T06abhsubhu:829": " aku[śa]lasya kathaṃ saṃdarśanam /",
    "T06abhsubhu:830": " corādi nirmāya tadanyasattvabhīṣaṇārtha karacaraṇaśiraśchedādisaṃdarśanāt //",
    "T06abhsubhu:831": " avītarāgasyeti pradeśavairāgyeṇāpyayuktasyāsamādhilābhina ityarthaḥ /",
    "T06abhsubhu:832": " itarathā hyanāgamyaṃ kāmapratisaṃyuktaṃ prāpnuyāt /",
    "T06abhsubhu:833": " saha samādhilābhāt prahāṇābhirativipakṣabhūtasya dauṣṭhu[lya]sya prahāṇāt pradeśavairāgyamastīti veditavyam /",
    "T06abhsubhu:834": " bāhyaṃ tviha rūpādikamavītarāgakarmādhipatyanirvṛttatvāt kāmapratisaṃyuktam /",
    "T06abhsubhu:835": " sarvasattvasādhāraṇakarmādhipatyasaṃbhūtavacanamavītarāgakarmaṇā rūpārūpyāvacareṣvapi vījino 'stitvāt /",
    "T06abhsubhu:836": " catvāro dhātavo gandharasaghrāṇajihvāvijñānadhātavaḥ /",
    "T06abhsubhu:837": " dve āyatane gandharasāyatane /",
    "T06abhsubhu:838": " tadanyeṣāmekadeśaḥ rūpārūpyāvacarānāsravavarjaḥ /",
    "T06abhsubhu:839": " caturo dhātūn dve cāyatane sthāpayitvānantaroktāni /",
    "T06abhsubhu:840": " tadanyeṣāṃ skandhadhātvāyatanānāmekadeśaḥ kāmarūpyāvacarānāsravavarjyaḥ /",
    "T06abhsubhu:841": " (Abhidh-s-bh 29)",
    "T06abhsubhu:842": " caturṇā skandhānāṃ vedanādīnām /",
    "T06abhsubhu:843": " trayāṇāṃ dhātūnāṃ manodharmamanovijñānadhātūnām /",
    "T06abhsubhu:844": " dvayorāyatanayormanodharmāyatanayoḥ /",
    "T06abhsubhu:845": " pradeśaḥ kāmarūpāvacarānāsravavarjyaḥ /",
    "T06abhsubhu:846": " ekadeśavairāgyaṃ bhūmimadhikṛtya yāvadaṣṭamasya kleśaprakārasya prahāṇāt /",
    "T06abhsubhu:847": " sakalavairāgyaṃ nava [ma]sya prahāṇāt /",
    "T06abhsubhu:848": " satkāyavairāgyaṃ vā punaradhikṛtya śaikṣasyaikadeśavairāgyamaśaikṣasya sakalavairāgyaṃ veditavyam /",
    "T06abhsubhu:849": " prativedhavairāgyaṃ darśanamārgeṇa /",
    "T06abhsubhu:850": " upaghātavairāgyaṃ laukikena mārgeṇa /",
    "T06abhsubhu:851": " samuddhātavairāgyaṃ lokottareṇeti veditavyam /",
    "T06abhsubhu:852": " daśavairāgyāṇītyatra prātikūlyārtho vairāgyārtho veditavyo nāvaśyaṃ prahāṇārthaḥ /",
    "T06abhsubhu:853": " uccataraṃ sthānaṃ prāptavato nihīnesthāne ityuccataraṃ nagaraśraiṣṭhayādisthānaṃ prāptavato grāmamahattarādisthāne nihīne /",
    "T06abhsubhu:854": " bālānāṃ nirvāṇa iti tasya śāntatvājñānāt satkāyābhiṣvaṅgācca /",
    "T06abhsubhu:855": " pratilabdhadarśanamārgasya traidhātuka iti saṃskāraduḥkhatāṃ parijñātavataḥ sarvasāsrava[va]stunirvedāt /",
    "T06abhsubhu:856": " prakṛtyā vairāgyaṃ prakṛtivairāgyaṃ yāvatprahāṇena vairāgyaṃ prahāṇavairāgyamiti padavigrahajātirveditavyā //",
    "T06abhsubhu:857": " mokṣaprayuktasya kuśalaṃ śaikṣamiti saṃbhṛtasaṃbhārāvasthāyāḥ prabhṛtimokṣārtha prayuktasya veditavyam /",
    "T06abhsubhu:858": " saṃbhṛtasaṃbhārāvasthā punarādhigāmikamokṣabhāgīyāvasthā veditavyā /",
    "T06abhsubhu:859": " daśānāṃ dhātūnāṃ vijñānarūpaśabdadharmadhātūnām /",
    "T06abhsubhu:860": " caturṇāmāyatanānāṃ rūpaśabdamanodharmāyatanānām /",
    "T06abhsubhu:861": " (Abhidh-s-bh 30)",
    "T06abhsubhu:862": " śikṣāyāṃ niṣṭhāgatasyetyadhiśīlamadhicittamadhiprajñaṃ ca śikṣāyāṃ niṣṭhāgatasyārhata ityarthaḥ //",
    "T06abhsubhu:863": " pṛthagjanasya kuśalādikamiti mokṣaprayuktavarjasya /",
    "T06abhsubhu:864": " sa hi śikṣāyā[ma]bhiśikṣaṇācchaikṣa ucyata iti /",
    "T06abhsubhu:865": " śaikṣasya kliṣṭāvyākṛtamityatra kliṣṭamakuśalaṃ nivṛtāvyākṛtaṃ ca yathāsaṃbhavam /",
    "T06abhsubhu:866": " avyākṛtaṃ punaranivṛtāvyākṛtaṃ veditavyam //",
    "T06abhsubhu:867": " parikalpitā kliṣṭā dṛṣṭirasaddharmaśravaṇapūrvikā pañca daṣṭayaḥ /",
    "T06abhsubhu:868": " parikalpitagrahaṇaṃ sahajasatkāyāntagrāhadṛṣṭivyudāsārtham /",
    "T06abhsubhu:869": " antagrāhadṛṣṭiḥ kīdṛśī sahajā /",
    "T06abhsubhu:870": " ucchedadṛṣṭiryato 'bhisamayaprayuktasyottrāso bhavatyatha kastarhi me ātmeti /",
    "T06abhsubhu:871": " dṛṣṭisthānaṃ dṛṣṭisahabhuvo dharmāstadvījaṃ ca tathaiva vicikitsāsthānamapi veditavyam /",
    "T06abhsubhu:872": " ye ca dṛṣṭau vipratipannāḥ kleśopakleśā iti ye dṛṣṭimukhena pravṛttā tadālaṃbanāśca rāgādayaḥ /",
    "T06abhsubhu:873": " sarveṣāmekadeśo bhāvanāprahātavyānāsravavarjaḥ //",
    "T06abhsubhu:874": " darśanaprahātavyāviparyayeṇa sāsravā iti parikalpitakliṣṭadṛṣṭayādikādanye sāsravā ityarthaḥ /",
    "T06abhsubhu:875": " atra punaḥ sāsravagrahaṇena nirvedhabhāgīyānāmapi grahaṇaṃ veditavyaṃ dauṣṭhulyānubandhārthena /",
    "T06abhsubhu:876": " sarveṣāmekadeśaḥ darśanaprahātavyānāsravavarjaḥ //",
    "T06abhsubhu:877": " skandhānāmekadeśo 'prahātavyaḥ,",
    "T06abhsubhu:878": " lokottaro mārgastatpṛṣṭalabdhaśca /",
    "T06abhsubhu:879": " daśānāṃ [dhātūnāṃ caturṇā cāyatanānām (ekadeśa)",
    "T06abhsubhu:880": " iti] sa cā saṃskṛtaṃ ca /",
    "T06abhsubhu:881": " kīdṛśo rūpaśabdadhātū na prahātavyau /",
    "T06abhsubhu:882": " aśaikṣasya kuśala kāyavākkarmasvabhāvau /",
    "T06abhsubhu:883": " (Abhidh-s-bh 31)",
    "T06abhsubhu:884": " avidyāpratyayāḥ saṃskārā ityevamādi /",
    "T06abhsubhu:885": " tatra asmin satīdaṃ bhavati nirīhapratyayotpattitāmupādāya /",
    "T06abhsubhu:886": " sati kevalaṃ pratyaye phalaṃ bhavati,",
    "T06abhsubhu:887": " na tu phalotpādanaṃ prati pratyayasya kācidīhetyarthaḥ /",
    "T06abhsubhu:888": " asyotpādādidamutpadyate anityapratyayotpattitāmupādāya,",
    "T06abhsubhu:889": " na hyanutpādikāraṇāt kiṃcidutpadyamānaṃ kārya siddhamiti kṛtvā /",
    "T06abhsubhu:890": " avidyāpratyayāḥ saṃskārā ityevamādi samarthapratyayotpattitāmupādāya nirīhakatvānityatve 'pi sati na yataḥ kutaścit pratyayāt sarvameva phalamutpadyate,",
    "T06abhsubhu:891": " kiṃtarhi samarthāt /",
    "T06abhsubhu:892": " tadyathāvidyātaḥ saṃskārā yāvajjātito jarāmaraṇamiti //",
    "T06abhsubhu:893": " yānyavidyādīni dvādaśāṅgāni vibhaktāni tānyeva punaḥ samasya catvāryaṅgāni bhavantyākṣepā ṅgādīni /",
    "T06abhsubhu:894": " etāvacca pravṛttinirdeśe nirdeṣṭavyam yaduta hetukāle yenākṣipyate yaccākṣipyate phalakāle yenābhinirvartyate yaccābhinirvatyate tadetatsarvamebhiraṅgainirdiṣṭaṃ veditavyam /",
    "T06abhsubhu:895": " tatra ākṣepakāṅgamavidyāsaṃskārā vijñānaṃ ca,",
    "T06abhsubhu:896": " anāgatajanmābhinirvṛttaye satyeṣvajñānapūrvakeṇa karmaṇā cittavāsanārthena /",
    "T06abhsubhu:897": " ākṣiptāṅgaṃ nāmarūpaṃ ṣaḍāyatanaṃ sparśo vedanā ca,",
    "T06abhsubhu:898": " tayā cittavāsanayā nāmarūpādīnā māyatyāṃ pūrvotarasaṃniśrayakrameṇābhinirvṛtaye bījapuṣṭitaḥ /",
    "T06abhsubhu:899": " abhinirvartakāṅgaṃ tṛṣṇā upādānaṃ bhavaśca,",
    "T06abhsubhu:900": " aprahīṇakāmādi tṛṣṇādivasena kāmādiṣu sucaritaduścaritaprakāraratipūrvakeṇa chandarāgeṇa",
    "T06abhsubhu:901": " sopādāne vijñāne sati maraṇāvasthāyāṃ phaladānaṃ prati chandarāgānurūpyāntarakarmavāsanābhimukhībhāvāt /",
    "T06abhsubhu:902": " abhinirvṛttyaṅgaṃ jātirjarāmaṇaṃ ca,",
    "T06abhsubhu:903": " tena prakāreṇa karmāntaravāsanābhimukhye satyanyatarasmin gatiyonyādibhedabhinne nikāyasabhāge yathākṣipte nāmarūpādinirvṛtteḥ /",
    "T06abhsubhu:904": " jātijarāmaraṇavacanaṃ saṃskṛtalakṣaṇatrayādhikāreṇodvejanārtham /",
    "T06abhsubhu:905": " (Abhidh-s-bh 32) jarāmaraṇasyaikāṅgakaraṇaṃ vināpi jarāṃ maraṇasaṃbhavāt /",
    "T06abhsubhu:906": " na tvevaṃ jarāyujāyāṃ yonau vinā nāmarūpādibhiḥ ṣaḍāyatanādīnāṃ saṃbhava ityeṣāṃ pṛthagaṅgīkaraṇaṃ veditavyam //",
    "T06abhsubhu:907": " aṅgapratya[yatvavya]vasthānaṃ caturaḥ pratyayānadhikṛtya /",
    "T06abhsubhu:908": " tatra tāvadavidyā saṃskārāṇāṃ pūrvotpannāvāsanato hetupratyayaḥ,",
    "T06abhsubhu:909": " tatparibhāvitasaṃtānotpannānāṃ karmaṇāṃ punarbhavābhisaṃskaraṇasāmarthyāt tatkālasamudācāriṇī /",
    "T06abhsubhu:910": " āvedhataḥ samanantarapratyayaḥ,",
    "T06abhsubhu:911": " tadākṣepakaviśeṣeṇa saṃskārasrotānupravṛtteḥ /",
    "T06abhsubhu:912": " manaskārata ālaṃbanapratyayaḥ,",
    "T06abhsubhu:913": " mūḍhāvasthāyā agratādibhirayoniśomanaskārālaṃbanībhāvāt /",
    "T06abhsubhu:914": " sahabhāvato 'dhipatipratyayaḥ,",
    "T06abhsubhu:915": " tadādhipatyena tatsaṃprayuktāyāścetanāyā viparītālaṃbanābhisaṃskaraṇāt /",
    "T06abhsubhu:916": " avidyā bhave sattvān saṃmohayati,",
    "T06abhsubhu:917": " tadāvṛtteḥ pūrvāntāparāntamadhyāntānāṃ yathābhūtāparijñānāt /",
    "T06abhsubhu:918": " yata evaṃ vicikitsati - kiṃ nvahamabhūvamati[te] 'dhvanyāhosvinnābhūvamityevamādi /",
    "T06abhsubhu:919": " pratyayaśca bhavati saṃskārāṇām tadvaśena punarbhavikakarmopacayāt /",
    "T06abhsubhu:920": " saṃskārā gatiṣu sattvāna vibhajanti,",
    "T06abhsubhu:921": " karmavaśena sattvānāṃ gatyantaragamanavaicitryāt /",
    "T06abhsubhu:922": " pratyayāśca bhavanti vijñānasya vāsanāyāḥ,",
    "T06abhsubhu:923": " āyatyā nāmarūpābhinirvṛttaye bījapoṣaṇāt /",
    "T06abhsubhu:924": " vijñānaṃ karmabandhaṃ dhārayati,",
    "T06abhsubhu:925": " saskārā hitavāsanāsahotpatteḥ /",
    "T06abhsubhu:926": " pratyayaśca bhavati nāmarūpasya,",
    "T06abhsubhu:927": " mātuḥ kukṣau vijñānāvakrāntyā nāmarūpavivṛddhigamanāt /",
    "T06abhsubhu:928": " nāmarūpamātmabhāvaṃ sattvān grāhayati tannivṛttyā sattvānāṃ nikāyasabhāgāntarabha janāt /",
    "T06abhsubhu:929": " nāmarūpādīnāṃ ṣaḍāyatanādipratyayabhāvaḥ pūrvāṅgasaṃniśrayeṇottarāṅganirvṛttito draṣṭavyaḥ /",
    "T06abhsubhu:930": " ṣaḍāyatanamātmabhāvaparipūriṃ (Abhidh-s-bh 33)",
    "T06abhsubhu:931": " ca sattvān grāhayati,",
    "T06abhsubhu:932": " tannivṛttāvindriyāntarāvaikalyāt /",
    "T06abhsubhu:933": " pratyayaśca bhavati sparśasya /",
    "T06abhsubhu:934": " sparśo viṣayopabhoge sattvān pravartayati,",
    "T06abhsubhu:935": " tanmukhena sukhavedanīyāditrividhaviṣayopabhogāt /",
    "T06abhsubhu:936": " pratyayaśca bhavati vedanāyāḥ /",
    "T06abhsubhu:937": " vedanā janmopabhoge ca sattvān pravartayati,",
    "T06abhsubhu:938": " tadadhiṣṭhāneneṣṭādikarmavipākopabhogāt /",
    "T06abhsubhu:939": " pratyayaśca bhavati tṛṣṇāyāḥ,",
    "T06abhsubhu:940": " tatsaṃprayogādyabhilāṣamukhena tṛṣṇotpatteḥ /",
    "T06abhsubhu:941": " tṛṣṇā janmani sattvānākarṣati,",
    "T06abhsubhu:942": " tadvaśena janmāntarasroto 'nupacchedāt /",
    "T06abhsubhu:943": " pratyayaśca bhavatyupādānasya,",
    "T06abhsubhu:944": " āsvādaprārthanāmukhena kāmādiṣu chandarāgapravṛtteḥ /",
    "T06abhsubhu:945": " upādānaṃ punarbhavādānāya sopādānaṃ ca sattvānāṃ vijñānaṃ karoti,",
    "T06abhsubhu:946": " narakādigativiśiṣṭapunarbhavapratisaṃdhaye karmavāsanāniyamāt /",
    "T06abhsubhu:947": " pratyayaśca bhavati bhavasya,",
    "T06abhsubhu:948": " tadvaśena saṃskāravāsanayovṛttilābhāt /",
    "T06abhsubhu:949": " bhavaḥ punarbhave sattvānabhimukhīkaroti,",
    "T06abhsubhu:950": " anantaragatyantarāvāhanāt pratyayaśca bhavati jāteḥ,",
    "T06abhsubhu:951": " tato nikāyasabhāgāntaranirvṛtteḥ /",
    "T06abhsubhu:952": " jātirnāmarūpādyānupūrvyā sattvānabhinirvartayati,",
    "T06abhsubhu:953": " uttarottarāvasthāntarāvāhanāt /",
    "T06abhsubhu:954": " pratyayaśca bhavati jarāmaraṇasya,",
    "T06abhsubhu:955": " jātau satyāṃ tatprabandhasyānyathātvavināśasaṃbhavāt /",
    "T06abhsubhu:956": " jarāmaraṇaṃ punaḥpunarvayaḥ pariṇāmena jīvitapariṇāmena ca sattvān yojayati,",
    "T06abhsubhu:957": " yauvanāyuṣovināśena yojanāt //",
    "T06abhsubhu:958": " vijñānasya karma[saṃ]kleśasaṃgrahaṇaṃ saṃskāravāsanāprabhāvitatvādvijñānāṅgasyaḥ",
    "T06abhsubhu:959": " niṣkartṛkārtha īśvarādikartṛrahitatvāt /",
    "T06abhsubhu:960": " sahetukārtho 'vidyādihetukatvāt /",
    "T06abhsubhu:961": " niḥsatvārthaḥ svayamanātmatvāt /",
    "T06abhsubhu:962": " paratantrārthaḥ pratyayādhīnatvāt /",
    "T06abhsubhu:963": " nirīhakārthaḥ pratyayānāṃ nirvyāpāratvāt /",
    "T06abhsubhu:964": " anityārtho 'śāśvatatvāt /",
    "T06abhsubhu:965": " kṣaṇikārtha utpattikālāt pareṇānavasthānāt /",
    "T06abhsubhu:966": " hetuphalaprabandhānupacchedārthaḥ kāraṇakṣaṇa nirodhasamakālaṃ kāryakṣaṇotpādāt /",
    "T06abhsubhu:967": " (Abhidh-s-bh 34) anurūpahetuphalaparigrahārthaḥ sarvataḥ sarvasyāsaṃbhavāt /",
    "T06abhsubhu:968": " vicitrahetuphalārtho 'nekaikajātīyātkāraṇādekānekajātīyakāryotpatteḥ /",
    "T06abhsubhu:969": " pratiniyatahetuphalārthaḥ saṃtānāntarāphalanāt //",
    "T06abhsubhu:970": " punarebhirevārthaḥ pratītyasamutpādasya pañcavidhaṃ gāmbhīrya veditavyam /",
    "T06abhsubhu:971": " hetugāmbhīrya viṣamahetvahetuvādapratipakṣena dvābhyāmarthābhyām /",
    "T06abhsubhu:972": " lakṣaṇagāmbhīrya nirātmakatayaikārthena /",
    "T06abhsubhu:973": " utpattigāmbhīrya pratyayebhyaḥ phalotpattāvapyatatkṛtatayā dvābhyāmarthābhyām /",
    "T06abhsubhu:974": " sthitigāmbhīryamavyavasthitānāṃ sthityābhāsanāddvābhyāmarthābhyām /",
    "T06abhsubhu:975": " pravṛttigāmbhīryaṃ hetuphalapravṛttidurvijñānatvāccaturbhirarthairiti //",
    "T06abhsubhu:976": " antareṇa eva kartāraṃ karma kriyā cāsti tatphalopabhogaścetyayamatra karmaphalāvipraṇāśo veditavyaḥ //",
    "T06abhsubhu:977": " na svayaṃkṛto dharmo 'nutpannasyābhāvādyenāsau kriyeta /",
    "T06abhsubhu:978": " na parakṛtaḥ pratyayānāmakartṛkatvāt /",
    "T06abhsubhu:979": " nobhayakṛta etenaiva kāraṇadvayena /",
    "T06abhsubhu:980": " nāsvayaṃkārāpa[ra]kārahetusamutpannaḥ hetupratyayānāṃ phalotpattau sāmarthyāt //",
    "T06abhsubhu:981": " aparaḥ paryāyaḥ /",
    "T06abhsubhu:982": " na svayaṃkṛtaḥ pratyayāpekṣaṇāt /",
    "T06abhsubhu:983": " na parakṛtaḥ satsvapi pratyayeṣu nirvījasyānutpādāt /",
    "T06abhsubhu:984": " nobhayakṛtastadubhayonirīhakatvāt /",
    "T06abhsubhu:985": " nāhetusamutpanno bījapratyayānāṃ śaktisadbhā[vā]diti /",
    "T06abhsubhu:986": " bhavati hyapi-",
    "T06abhsubhu:987": " svabījatvānna parataḥ na svayaṃ tadapekṣaṇāt /",
    "T06abhsubhu:988": " niśceṣṭatvānna ca dvābhyāṃ tacchakternāpyahetutaḥ // iti /",
    "T06abhsubhu:989": " na svayaṃ na parato dvividhakoṭipratikṣepe 'pi gambhīraḥ pratītyasamutpādaḥ syāt prāgeva yatra catasro 'pi koṭayaḥ pratikṣipyante,",
    "T06abhsubhu:990": " tasmādetasya paramagāmbhīrya veditavyam //",
    "T06abhsubhu:991": " (Abhidh-s-bh 35)",
    "T06abhsubhu:992": " vijñānotpattiprabhedataścakṣuḥpratītyarūpāṇi cotpadyate cakṣurvijñānamityevamādi /",
    "T06abhsubhu:993": " vyutpattiprabhedataḥ satvalokamadhikṛtya,",
    "T06abhsubhu:994": " avidyāpratyayāḥ saṃskārā ityevamādi /",
    "T06abhsubhu:995": " bāhyavasyotpattiprabhedato bījaṃ pratītyāṅkuraḥ,",
    "T06abhsubhu:996": " aṅkuraṃ pratītya kāṇḍaḥ /",
    "T06abhsubhu:997": " tathā nāpatrapuṣpaphalāni yojyāni /",
    "T06abhsubhu:998": " saṃvartavivartaprabhedataḥ sarvasattvasādhāraṇakarmādhipatyaṃ pratītya mahāpṛthivyādīnāmutpādāt /",
    "T06abhsubhu:999": " āhāropastambhaprabhedataścatura āhārān pratītya traidhātuke satvānāmavasthānāt /",
    "T06abhsubhu:1000": " iṣṭāniṣṭagativibhāgaprabhedataḥ sucaritaduścarite pratītya sugatidurgatigamanāt /",
    "T06abhsubhu:1001": " viśuddhiprabhedato mokṣabhāgīyāni pratītya nirvedhabhāgīyotpattito yāvaddarśanabhāvanāmārgānupūrvyārhattvaprāptitaḥ,",
    "T06abhsubhu:1002": " parato vā ghoṣaṃ pratītyādhyātmaṃ ca yoniśo manaskāraṃ samyagdṛṣṭistato yāvatsarvāsravakṣaya iti /",
    "T06abhsubhu:1003": " prabhāvaprabhedato 'dhigamaṃ pratītyābhijñādayo vaiśeṣikā guṇā iti /",
    "T06abhsubhu:1004": " ebhiḥ prabhedaivistareṇa saṃskārāṇāṃ pratītyasamutpādo 'nusartavyaḥ //",
    "T06abhsubhu:1005": " [saṃ]kleśānulomapratiloma iti pravṛtyānupūrvīmadhikṛtya,",
    "T06abhsubhu:1006": " avidyāpratyayāḥ saṃskārā ityevamādyanulomanirdeśaḥ /",
    "T06abhsubhu:1007": " jarāmaraṇaṃjarāmara[ṇa]samudayo [jarāmaraṇanirodho] jarāmaraṇanirodhagāminī pratipaditi satyavyavasthānamadhikṛtya pratilomanirdeśo veditavyaḥ",
    "T06abhsubhu:1008": " [vyavadānānulomapratilomata iti] tadyathāvidyānirodhāt saṃskāranirodha ityevamādi vyavadānānulomanirdeśaḥ /",
    "T06abhsubhu:1009": " kasminnasati na jarāmaraṇaṃ bhavati kasya nirodhājjarāmaraṇanirodha iti pratilomanirdeśataḥ //",
    "T06abhsubhu:1010": " hetupratyaya ālayavijñānaṃ kuśalavāsanā ca sāsravānāsravāṇāṃ ca saṃskārāṇāṃ yathākramam /",
    "T06abhsubhu:1011": " ālayavijñānaṃ punardvividham - vaipākikamābhisaṃskārikaṃ ca /",
    "T06abhsubhu:1012": " tatra vaipākikamupapattiprātilambhikānāṃ hetupratyayaḥ /",
    "T06abhsubhu:1013": " ābhisaṃskārikaṃ prāyogikānāmāyatyāṃ cālayavijñānāntarasya hetupratyayo draṣṭavyaḥ /",
    "T06abhsubhu:1014": " ābhisaṃskārikaṃ punarālayavijñānaṃ tajjānmikapravṛttivijñānasamudācāravāsitaṃ veditavyam /",
    "T06abhsubhu:1015": " kuśalavāsanā mokṣabhāgīyānāṃ vāsanā (Abhidh-s-bh 36) draṣṭavyā /",
    "T06abhsubhu:1016": " teṣāṃ lokottarābhyupagamaniṣyandadharmanaimittikatastadvāsanāyā lokottaradharmahetutvaṃ veditavyam //",
    "T06abhsubhu:1017": " api khalu svabhāvato 'pītyevamādinā ṣaḍḍhetavo hetupratyaya iti darśayati /",
    "T06abhsubhu:1018": " tatra svabhāvataḥ prabhedataśca kāraṇahetorvyavasthānam /",
    "T06abhsubhu:1019": " śeṣaiḥ padaiḥ yathākramaṃ sahabhūsaṃprayuktasabhāgasarvatragavipākahetūnāṃ vyavasthānaṃ veditavyam /",
    "T06abhsubhu:1020": " hetusvabhāvamadhikṛtya kāraṇahetuvyavasthānātsarvahetavaḥ kāraṇahetāvantarbhūtā veditavyāḥ /",
    "T06abhsubhu:1021": " sahāyādiviśeṣaprabhāvanārtha tu pṛthagvyavasthānam /",
    "T06abhsubhu:1022": " kāraṇahetuprabhede vijñānasāmagrayādikaṃ yannirdiṣṭamudāharaṇamātraṃ taddraṣṭavyam,",
    "T06abhsubhu:1023": " tayā diśānyasyāpi tajjātīyasyābhyūhanārtham /",
    "T06abhsubhu:1024": " tatra utpattikāraṇaṃ tataḥ kāryasyābhūtvā prādurbhāvāt /",
    "T06abhsubhu:1025": " sthitikāraṇamutpannasya prabandhānupacchedāt /",
    "T06abhsubhu:1026": " dhṛtikāraṇaṃ pātapratibandhāt /",
    "T06abhsubhu:1027": " prakāśanakāraṇamāvṛtasyābhivyañjanāt /",
    "T06abhsubhu:1028": " vikārakāraṇaṃ tatsaṃtānasyānyathātvāpādanāt /",
    "T06abhsubhu:1029": " viyogakāraṇaṃ saṃbandhasya dvaidhīkaraṇāt /",
    "T06abhsubhu:1030": " pariṇatikāraṇaṃ tadavayavānāṃ deśāntarasaṃcaraṇāt /",
    "T06abhsubhu:1031": " saṃpratyayakāraṇaṃ tena viparokṣānumānāt /",
    "T06abhsubhu:1032": " saṃpratyāyanakāraṇaṃ tena samyaṅniścayāt /",
    "T06abhsubhu:1033": " prāpaṇakāraṇaṃ tenādhigamāt /",
    "T06abhsubhu:1034": " vyavahārakāraṇaṃ yathānāmadheyaṃ nimittodgrahaṇenābhiniviśyānuvyavaharaṇāt /",
    "T06abhsubhu:1035": " apekṣākāraṇamanyatrecchotpattinimittatvāt /",
    "T06abhsubhu:1036": " ākṣepakāraṇaṃ tadanvayāvasthāntaraparāparabhāvina āvedhakatvāt /",
    "T06abhsubhu:1037": " ābhinirvṛttikāraṇamanantarabhāvino janakatvāt /",
    "T06abhsubhu:1038": " parigrahakāraṇaṃ svabījotpādina upodvalatvāt /",
    "T06abhsubhu:1039": " āvāhanakāraṇaṃ tadānukūlyenākarṣaṇāt /",
    "T06abhsubhu:1040": " pratiniyamakāraṇaṃ bhinnasvabhāvatayānyonyaphalatvāt /",
    "T06abhsubhu:1041": " sahakārikāraṇaṃ svakāryanirvartane (Abhidh-s-bh 37)",
    "T06abhsubhu:1042": " kāraṇāntarāpekṣaṇāt /",
    "T06abhsubhu:1043": " virodhikāraṇaṃ vidhnakaraṇāt /",
    "T06abhsubhu:1044": " avirodhikāraṇaṃ tadviparyayeṇa veditavyam //",
    "T06abhsubhu:1045": " tadyathā bhūtāni bhautikaṃ ceti yathāsaṃbhavaṃ na tvavaśyaṃ sarvatra saṃghāte catvāri mahābhūtāni bhavanti rūpādikaṃ vā bhautikam /",
    "T06abhsubhu:1046": " ityato yadyatrāsti tattena sahotpadyate nānyonyaṃ vineti //",
    "T06abhsubhu:1047": " sahāyanaiyamyena sahabhūheturvyavasthāpitaḥ /",
    "T06abhsubhu:1048": " bhūtāni bhautikaṃ cetyudāharaṇamātrametadveditavyam,",
    "T06abhsubhu:1049": " cittacaitasikānāmanyonyamavinābhāvaniyamāt /",
    "T06abhsubhu:1050": " yadyevaṃ saṃprayuktahetoḥ pṛthagvyavasthānaṃ na prāpnoti,",
    "T06abhsubhu:1051": " cittacaitasikānāṃ sahabhūhetāvantarbhāvāt /",
    "T06abhsubhu:1052": " yadyapyetadevaṃ tathāpyanyenārthena /",
    "T06abhsubhu:1053": " ye dharmāḥ sahabhāvenālaṃbanaṃ pratipadyante nānyatama vaikalyena te saṃpratipattitaḥ saṃprayuktakaheturvyavasthāpyate,",
    "T06abhsubhu:1054": " na sahabhāvamātreṇa,",
    "T06abhsubhu:1055": " tadyathā cittai caitasikāśca //",
    "T06abhsubhu:1056": " pūrvabhāvitānāmiti pūrvābhyastānāṃ pūrvaṃ samudācaritānāmityarthaḥ /",
    "T06abhsubhu:1057": " yā aparānte uttarottarā puṣṭataratamā pravṛttiriti taiḥ paripoṣitabījānāṃ tadanvayānāmanāgate kāle viśiṣṭotpattito draṣṭavyā /",
    "T06abhsubhu:1058": " evamayaṃ sabhāgahetuḥ sadṛśānāṃ puṣṭinimittatvena vyavasthāpitaḥ //",
    "T06abhsubhu:1059": " sarvatragaheturna kevalaṃ sadṛśasyaiva puṣṭaye kiṃ tarhi yasya kasyacidrāgādeḥ kleśasyābhyāsena",
    "T06abhsubhu:1060": " sarveṣāṃ dveṣādīnāṃ prabandhapuṣṭayā dṛḍhīkāro bhavatyato vandhanagāḍhīkaraṇānmokṣaprāptiparipanthārthenāsya",
    "T06abhsubhu:1061": " vyavasthānaṃ veditavyam //",
    "T06abhsubhu:1062": " vipākahetuḥ punarāyatyāmekāntavisadṛśasyaivānivṛttāvyākṛtasyātmabhāvasaṃgra hītavyavipākasyākṣepakatvāt parigrahārthena vyavasthāpitaḥ /",
    "T06abhsubhu:1063": " kuśalasāsravagrahaṇamanāsravāṇāṃ janmavirodhitvenānākṣepakatvāt //",
    "T06abhsubhu:1064": " nairantaryasamanantarato 'pīti nāvaśyaṃ kṣaṇanairantarya kiṃtarhi cittāntaranairantaryamapyatra nairantarya draṣṭavyam /",
    "T06abhsubhu:1065": " itarathā hyacittikasamāpattau vyutthānacittasya samāpatticittaṃ na samanantarapratyayaḥ syāt /",
    "T06abhsubhu:1066": " bhavati ca /",
    "T06abhsubhu:1067": " tasmādekasmin saṃtāne paścimasya cittasya pūrvakaṃ cittaṃ cittāntareṇānantaritaṃ (Abhidh-s-bh 38)",
    "T06abhsubhu:1068": " samanantarapratyayaḥ /",
    "T06abhsubhu:1069": " yathā cittamevaṃ caitasikā api veditavyāḥ /",
    "T06abhsubhu:1070": " sabhāgavisabhāgacittacaittotpattisama[na]ntarato 'pīti kuśalāḥ cittacettāḥ kuśalānāṃ sabhāgānāmakuśalāvyākṛtānāṃ ca visabhāgānāmanantarotpannānāṃ samanantarapratyayaḥ /",
    "T06abhsubhu:1071": " evaṃ kuśalāvyākṛtāḥ svānyaprakārāṇāṃ yojayitavyāḥ /",
    "T06abhsubhu:1072": " tadyathā kāmāvacarā kāmāvacarāṇāṃ rūpārūpyāvacarānāsravāṇāṃ cānantarotpannānāṃ samanantarapratyayaḥ /",
    "T06abhsubhu:1073": " evaṃ rūpāvacarādayo 'pi pṛthagpṛthagrūpāvacarādonāṃ kāmāvacarādīnāṃ cā[na]ntarotpannānāmiti yojayitavyam //",
    "T06abhsubhu:1074": " kiṃ khalu sarvasya cintasyānantaraṃ sarva cittamutpadyate,",
    "T06abhsubhu:1075": " ahosvidasti pratiniyamaḥ /",
    "T06abhsubhu:1076": " astītyucyate /",
    "T06abhsubhu:1077": " avaitasya cittasyānantaramidaṃ cedaṃ ca cittamutpadyata ityucyamāne bahuvaktavyaṃ jāyate /",
    "T06abhsubhu:1078": " tasmātsāmānyena cittotpattau lakṣaṇamātraṃ vyavasthāpyate /",
    "T06abhsubhu:1079": " tadyathā daśabhirbalaiścittasyotpādo veditavyaḥ - paricayabalena chandabalena prayogabalena",
    "T06abhsubhu:1080": " samāpattibalena ''vedhabalena hetubalena viṣayabalena smṛtibalena manaskārabalena",
    "T06abhsubhu:1081": " pratisaṃdhibalena ca /",
    "T06abhsubhu:1082": " paricayabalaṃ punastrividham - mṛdu madhyamadhimātraṃ ca /",
    "T06abhsubhu:1083": " samāpattisthitivyutthānanimittānāmanupalakṣitatvānmṛdu /",
    "T06abhsubhu:1084": " upalakṣitānāṃ svaparicitta tvānmadhyam /",
    "T06abhsubhu:1085": " suparicitatopalakṣitatvādadhimātram /",
    "T06abhsubhu:1086": " tatra mṛdunā paricayabalena dhyānārūpyāṇāma[nu]pūrvyasamāpattirveditavyā /",
    "T06abhsubhu:1087": " madhyena vyutkrāntakasamāpattirekāntarikayogena /",
    "T06abhsubhu:1088": " adhimātreṇa yatheṣṭaṃ sarvāṇi vā vyutkrāmyānulomaṃ pratilomaṃ ca samāpattirveditavyā /",
    "T06abhsubhu:1089": " chandabalena dvitīyadhyānalābhī prathamaṃ dhyānaṃ samāpanno yadyākāṃkṣati dvitīyadhyānabhūmikaṃ vyutthānacittamāmukhīkarotyatha nā kāṃkṣati kāmāvacaraṃ kuśalamanivṛtāvyākṛtaṃ vā /",
    "T06abhsubhu:1090": " evamanyatrāpi vistareṇa yojyam /",
    "T06abhsubhu:1091": " prayogabalena kāmāvacarasya kuśalasyavānantaraṃ tatprathamato rūpāvacaraṃ cittamutpadyate /",
    "T06abhsubhu:1092": " anāgamyasya kuśalasyānantaraṃ maulam /",
    "T06abhsubhu:1093": " maulasya kuśalasyānantaraṃ dvitīyadhyānasamāpannakamityevamādi vistareṇa yāvadbhavāgrāt veditavyam /",
    "T06abhsubhu:1094": " samāpattibalena śuddhakaṃ samāpannasya kadācicchuddhakamevotpadyate (Abhidh-s-bh 39)",
    "T06abhsubhu:1095": " kadācitkliṣṭam /",
    "T06abhsubhu:1096": " āvedhavalena samādhervyutthāya caratastāvatsamāhitabhūmikaṃ cittam[a]samāhitakṣaṇānantaravyatibhinnamanuvartate yāvattadvirodhikleśasamudācārātparihīṇa iti /",
    "T06abhsubhu:1097": " tadvirodhi kleśasaṃprayuktasya punaścittasya hetvādibhiśca turbhirbalaiḥ samudācāro",
    "T06abhsubhu:1098": " veditavyaḥ - tatra tāvaddhetubalena yadyavaśyaṃ bhūmiparihāṇisaṃvartanīyamāvaraṇaṃ",
    "T06abhsubhu:1099": " pūrvamupacitaṃ bhavati,",
    "T06abhsubhu:1100": " viṣayabalena yadi rāgādyutpatyanukūlaḥ śubhādinimittaḥ prabhāvotkaṭaviṣaya ābhāsasamāgato bhavati,",
    "T06abhsubhu:1101": " smṛtivalena yadi smaraṇasaṃkalpairatītānviṣayān prapañcayati,",
    "T06abhsubhu:1102": " manaskārabalena yadi mīmāṃsāmanaskāreṇānyatarānyataracchubhanimittaṃ manasikarotīti /",
    "T06abhsubhu:1103": " pratisaṃdhibalena nava maraṇacittānyātmabhāvatṛṣṇāsaṃprayuktāni triṣu dhātuṣupratyekaṃ kāmarūpārūpyāvacarāṇi /",
    "T06abhsubhu:1104": " tatra kāmadhātoścyutvā kāmadhātāveva pratisaṃdhi vadhnataḥ kāmāvacaramātmabhāvatṛṣṇāsaṃprayuktaṃ maraṇacittaṃ veditavyam /",
    "T06abhsubhu:1105": " rūpārūpyadhātvoḥ pratisaṃdhi badhnato rūpārūpyāvacaram /",
    "T06abhsubhu:1106": " tathā rūpārūpyadhātubhyāṃ cyutvā tatra vānyatra votpadyamānasya ṣaṭcittāni yojayitavyāni /",
    "T06abhsubhu:1107": " sā punarātmabhāvatṛṣṇā sahajānirūpitālaṃbanānivṛtāvyākṛtā ca /",
    "T06abhsubhu:1108": " ātmabhāvajātiścāsyāḥ prakārāparicchedenālaṃbanaṃ veditavyam /",
    "T06abhsubhu:1109": " tadvaśenā[na]ntaraṃ pṛthagjanānāmantarābhavapratisaṃdhiḥ /",
    "T06abhsubhu:1110": " āryāṇāmapyavītarāgāṇāṃ maraṇakāle yāvadaspaṣṭasaṃjñāvasthāṃ na gacchati tāvadasau tṛṣṇā samudācarati /",
    "T06abhsubhu:1111": " te tvenāṃ paricchidya pratipakṣeṇābhinigṛhṇanti /",
    "T06abhsubhu:1112": " vītarāgāṇāṃ tvāryāṇāṃ pratipakṣasya valīyastvānnaivāsau samudācaratyaprahīṇāpi satī /",
    "T06abhsubhu:1113": " tadanuśayavaśena tu teṣāṃ pratisaṃdhiḥ /",
    "T06abhsubhu:1114": " antarābhavapratisaṃdhikṣaṇaḥ punarnityamanivṛtāvyākṛta eva vipākatvāt /",
    "T06abhsubhu:1115": " tata ūrdhva kuśalo 'pyakuśalo (Abhidh-s-bh 40)",
    "T06abhsubhu:1116": " 'pyavyākṛto 'pi yathāsaṃbhavam,",
    "T06abhsubhu:1117": " cyuticittaṃ sthāpayitvā /",
    "T06abhsubhu:1118": " antarābhavacyuticittaṃ tu nityaṃ kliṣṭaṃ maraṇabhavavat /",
    "T06abhsubhu:1119": " upapattipratisaṃdhiḥ punarnityamanivṛtāvyākṛta eveti veditavyam /",
    "T06abhsubhu:1120": " bodhisattvānāṃ tu praṇidhānabalenopapadyamānānāṃ maraṇacittādikamekāntena sarva kuśalaṃ veditavyam /",
    "T06abhsubhu:1121": " samāptaḥ samanantara pratyayaprasaṅgaḥ //",
    "T06abhsubhu:1122": " paricchinnaviṣayālaṃbanataḥ pañcānāṃ vijñānakāyānāmālaṃbanam,",
    "T06abhsubhu:1123": " pratiniyataviṣayatvāt pañcānāṃ vijñānakāyānām /",
    "T06abhsubhu:1124": " aparicchinnaviṣayālaṃbanataḥ manovijñānasyālaṃbanam,",
    "T06abhsubhu:1125": " sarvadharmaviṣayatvānmanovijñānasya /",
    "T06abhsubhu:1126": " acitrīkāraviṣayālaṃbanato 'vyutpannasaṃjñānāṃ manovijñānasyālaṃbanam,",
    "T06abhsubhu:1127": " nāmato 'kṣarīkartumaśakyatvāt /",
    "T06abhsubhu:1128": " citrīkāraviṣayālaṃbanatastadviparya[yā]dveditavyam /",
    "T06abhsubhu:1129": " savastukaviṣayālaṃbanato dṛṣṭimasmimānaṃ tatsaṃprayuktāṃśca dharmān sthāpayitvā tadanyeṣāmālaṃbanam /",
    "T06abhsubhu:1130": " avastukaviṣayālaṃbanataḥ sthāpitānāmālaṃbanam,",
    "T06abhsubhu:1131": " ātmādhiṣṭhānatvāt /",
    "T06abhsubhu:1132": " vastvālaṃbanato 'nāsravālaṃbanān visabhāgadhātubhūmisarvatragānanivāritavastukāṃścātītānāgatālaṃbanān sthāpayitvā tadanyeṣāmālaṃbanam /",
    "T06abhsubhu:1133": " parikalpālaṃbanataḥ sthāpitānāmālaṃbanam,",
    "T06abhsubhu:1134": " svaparikalpamātrālaṃbanāt /",
    "T06abhsubhu:1135": " viparyastālaṃbanaṃ nityādyākārāṇām /",
    "T06abhsubhu:1136": " aviparyastālaṃbanamanityādyākārāṇām /",
    "T06abhsubhu:1137": " savyāghātālaṃbanamaprahīṇajñeyāvaraṇānām /",
    "T06abhsubhu:1138": " avyāghātālaṃbanaṃ prahīṇajñeyāvaraṇānāmiti //",
    "T06abhsubhu:1139": " ālaṃbanapratyaye viniścayaḥ - lakṣaṇato 'pi prabhedato 'pi sthitito 'pi parijñānato 'pi prahāṇato 'pyālavanavyavasthānaṃ veditavyam //",
    "T06abhsubhu:1140": " kathaṃ lakṣaṇataḥ /",
    "T06abhsubhu:1141": " yo 'rthastatpratibhāsānāṃ cittacaitasikānāṃ dharmāṇāmutpattinimittama,",
    "T06abhsubhu:1142": " te cotpannāstadarthābhiniveśavyavahārapratyātmāvagamāya bhavanti tadālaṃbanalakṣaṇam //",
    "T06abhsubhu:1143": " kathaṃ prabhedataḥ /",
    "T06abhsubhu:1144": " asadālaṃbanaṃ tadyathā viparyastānāṃ cittacaitasikānāmatītānāgatasvapnapratirbibamāyādyālaṃbanaṃ ca /",
    "T06abhsubhu:1145": " sadālaṃbanaṃ tadanyeṣām /",
    "T06abhsubhu:1146": " anālaṃbanamālaṃbanaṃ rūpaṃ cittaviprayuktā asaṃskṛtaṃ ca /",
    "T06abhsubhu:1147": " sālaṃbanamālaṃbanaṃ cittacaitasikā dharmāḥ /",
    "T06abhsubhu:1148": " samyaktvālaṃbanaṃ tadyathā kuśalam /",
    "T06abhsubhu:1149": " (Abhidh-s-bh 41) mithyātvālaṃbanaṃ tadyathā kliṣṭam /",
    "T06abhsubhu:1150": " naivasamyakratvanamithyātvālaṃbanaṃ tadyathānivṛtāvyākṛtam /",
    "T06abhsubhu:1151": " yoniśa ālaṃbanaṃ tadyathā kuśalānāṃ cittacaitasikānām /",
    "T06abhsubhu:1152": " ayoniśa ālaṃbanaṃ tadyathā kliṣṭānām /",
    "T06abhsubhu:1153": " naivayoniśonāyoniśastadvinirmuktānām /",
    "T06abhsubhu:1154": " sabhāgamālaṃbanaṃ tadyathā kuśalādīnāṃ kuśalādīni svabhūmikānāṃ ca svabhūmikaṃ sāsravāṇāṃ ca sāsravamanāsravāṇāṃ cānāsravam /",
    "T06abhsubhu:1155": " visabhāgamālaṃbanaṃ tadyathā kuśalādīnāmakuśalādīnyanyabhūmikānāṃ cānyabhūmikaṃ sāsravānāsravayoścānāsravasāsravam /",
    "T06abhsubhu:1156": " nānātvamālaṃbanaṃ tadyathā savitarkavicārāṇāṃ cittacaitasikānām /",
    "T06abhsubhu:1157": " ekatvamālaṃbanaṃ tadyathāvitarkāvicārāṇām /",
    "T06abhsubhu:1158": " vibhūtyālaṃbanaṃ tadyathāsaṃjñikaprāyogikānāṃ cittacaitasikānāmākāśavijñānānantyāyatanikānāṃ ca /",
    "T06abhsubhu:1159": " abhisaṃkṣiptaṃ sūkṣmamālaṃbanaṃ tadyathākiṃcanyāyatanikānām /",
    "T06abhsubhu:1160": " paryantikaṃ sūkṣmamālaṃbanaṃ tadyathā naivasaṃjñānāsaṃjñāyatanikānām /",
    "T06abhsubhu:1161": " kleśa ālaṃbanaṃ tenālaṃbyata iti kṛtvā /",
    "T06abhsubhu:1162": " dharma ālaṃbanaṃ tadyathāryāṇāṃ nāmakāyapadakāyavyañjanakāyāḥ /",
    "T06abhsubhu:1163": " artha ālaṃbanaṃ tadāśrito 'rthaḥ /",
    "T06abhsubhu:1164": " parīttamālaṃbanaṃ tadyathā śrāvakayānam /",
    "T06abhsubhu:1165": " vipulamālaṃbanaṃ tadyathā mahāyānam /",
    "T06abhsubhu:1166": " nimittamālavanaṃ tadyathā śamathapragrahopekṣānimittāni /",
    "T06abhsubhu:1167": " animittamālaṃbanaṃ tadyathā nirvāṇaṃ bhavāgrayaṃ ca /",
    "T06abhsubhu:1168": " tattvamālaṃbanaṃ tadyathā tathatā ṣoḍaśānāṃ cākārāṇāṃ satyāni /",
    "T06abhsubhu:1169": " vaihārikamālaṃbanaṃ tadyathā nirodhasamāpattiḥ /",
    "T06abhsubhu:1170": " vaśavartyālaṃbanaṃ tadyathā vimokṣādīnāṃ sarvākārajñatāvasānānāṃ guṇānām /",
    "T06abhsubhu:1171": " kṣaṇikamālaṃbanaṃ tadyathāśaikṣāṇāṃ tajjanmikameva /",
    "T06abhsubhu:1172": " anuvartyālaṃbanaṃ tadyathā buddhabodhisattvānām //",
    "T06abhsubhu:1173": " kathaṃ sthititaḥ /",
    "T06abhsubhu:1174": " ālaṃbanasyāpariniṣpattitastathā vyavasthāpanāt /",
    "T06abhsubhu:1175": " caturbhiśca kāraṇairapariniṣpannamālaṃbanaṃ veditavyam - viruddhavijñānanimittatayā, (Abhidh-s-bh 42)",
    "T06abhsubhu:1176": " a[n]ālaṃbanavijñānopalabdhyā,",
    "T06abhsubhu:1177": " yatnamantareṇāviparyāsaprasaṅgatayā,",
    "T06abhsubhu:1178": " trividhajñānānuvartanatayā ca /",
    "T06abhsubhu:1179": " tataśca grāhakasyāpyapariniṣpattiḥ /",
    "T06abhsubhu:1180": " trividhaṃ jñānaṃ vaśitājñānaṃ vipaśyanājñāna nirvikalpajñānaṃ ca /",
    "T06abhsubhu:1181": " tatra caturṇā kāraṇānāmudāharaṇāni /",
    "T06abhsubhu:1182": " pretatiryagmanuṣyāṇāṃ devānāṃ ca yathārha taḥ /",
    "T06abhsubhu:1183": " tulyavastumanobhedādarthāniṣpattiriṣyate // 1 //",
    "T06abhsubhu:1184": " atītādau tathā svapne pratibiṃbadvaye 'pi ca /",
    "T06abhsubhu:1185": " asannālaṃbanatvācca tadālaṃbanayogataḥ // 2 //",
    "T06abhsubhu:1186": " arthasyārthatvaniṣpattau jñānaṃ na syādakalpakam /",
    "T06abhsubhu:1187": " tadabhāvācca buddhatvaprāptirnaivopapadyate // 3 //",
    "T06abhsubhu:1188": " bodhisattve vaśiprāpte 'dhimuktivaśādyataḥ /",
    "T06abhsubhu:1189": " tathābhāvaḥ pṛthivyādau dhyāyināṃ copalabhyate // 4 //",
    "T06abhsubhu:1190": " niṣpannavicayasyeha dhīmataḥ samādhilābhinaḥ /",
    "T06abhsubhu:1191": " sarvadharmamanaskāre tathārthakhyānato 'pi ca // 5 //",
    "T06abhsubhu:1192": " jñānacāre 'vikalpe hi sarvārthākhyānato 'pi ca /",
    "T06abhsubhu:1193": " arthābhāvopagantavyo vijñaptestadabhāvataḥ // 6 //",
    "T06abhsubhu:1194": " kathaṃ parijñānataḥ /",
    "T06abhsubhu:1195": " lakṣaṇaprabhedasthitīnāṃ yathābhūtajñānataḥ //",
    "T06abhsubhu:1196": " kathaṃ prahāṇataḥ /",
    "T06abhsubhu:1197": " śrāvakayānamahāyānābhyāmāśrayaparivṛttitaḥ /",
    "T06abhsubhu:1198": " śrāvakayānāśrayaparivṛttyā skandhadhātvāyatanālaṃbanebhyo vimokṣo na tu teṣu vibhutvalābhaḥ /",
    "T06abhsubhu:1199": " mahāyānāśrayaparivṛttyā tūbhayamiti /",
    "T06abhsubhu:1200": " samāpta ālaṃbanapratyaye yathāgranthaṃ viniścayaḥ /",
    "T06abhsubhu:1201": " pratiṣṭhādhipatitaḥ vāyumaṇḍalādīnyammaṇḍalādīnām,",
    "T06abhsubhu:1202": " bhājanalokaḥ sattvalokasya,",
    "T06abhsubhu:1203": " bhūtāni bhautikānām,",
    "T06abhsubhu:1204": " indriyāṇi vijñānānāmityevamādi /",
    "T06abhsubhu:1205": " āvedhādhipatitaḥ sarvasattvasādhāraṇaṃ karma bhājanalokasya,",
    "T06abhsubhu:1206": " paurāṇaṃ sāsravakarma vipākasyetyevamādi sahabhāvādhipatitaḥ cittaṃ caitasānām,",
    "T06abhsubhu:1207": " manaskāraḥ cittasya,",
    "T06abhsubhu:1208": " sparśī vedanāyā ityevamādi /",
    "T06abhsubhu:1209": " ataḥ paraṃ dvāviśati mindriyāṇyadhikṛtyādhipativyavasthānaṃ veditavyam /",
    "T06abhsubhu:1210": " tatra viṣayādhipatitaḥ cakṣuḥśrotraghrāṇajihvākāyamanaindriyānām,",
    "T06abhsubhu:1211": " tadādhipatyena rūpādyabhinirvṛtteḥ /",
    "T06abhsubhu:1212": " (Abhidh-s-bh 43) prasavādhipatitaḥ strīpuruṣendriyayoḥ,",
    "T06abhsubhu:1213": " tadādhipatyena garbhāvakramaṇāt /",
    "T06abhsubhu:1214": " sthānādhipatito jīvitendriyasya,",
    "T06abhsubhu:1215": " tadvaśena nikāyasabhāgasthānāt /",
    "T06abhsubhu:1216": " phalopabhogādhipatitaḥ sukhaduḥkhasaumanasyopekṣendriyāṇām,",
    "T06abhsubhu:1217": " tadadhiṣṭhāneneṣṭāniṣṭavipākapratisaṃvedanāt /",
    "T06abhsubhu:1218": " laukikaviśudhyadhipatitaḥ śraddhāvīryasmṛtisamādhiprajñendriyāṇām,",
    "T06abhsubhu:1219": " taiḥ kleśaviṣkambhaṇāt /",
    "T06abhsubhu:1220": " lokottaraviśudhyadhipatito 'nājñātamājñāsyāmīndriyasyājñendriyasyājñātāvīndriyasya ca vyavasthānaṃ veditavyam,",
    "T06abhsubhu:1221": " tairanuśayasamudghātāditi //",
    "T06abhsubhu:1222": " vijñānāvirahitatatsādṛśyendriyaviṣayaprabandhotpattitaḥ sabhāgaṃ veditavyam,",
    "T06abhsubhu:1223": " vijñānasahitasya vijñānasādṛśyenendriyasya viṣayeṣu prabandhenotpatteḥ vijñānavṛttisādṛśyārthena tadindriyaṃ sabhāgamityucyate /",
    "T06abhsubhu:1224": " vijñānavirahitasvasādṛśyaprabandhotpattitastatsabhāgam,",
    "T06abhsubhu:1225": " vijñānena viprayuktasyendriyasya svātmasādṛśyena prabandhotpattirindriyalakṣaṇasādṛśyārthena tatsabhāgaṃ veditavyam /",
    "T06abhsubhu:1226": " rūpaskandhaikadeśaścakṣurādipañcendriyalakṣaṇaḥ /",
    "T06abhsubhu:1227": " pañca rūpīṇi dhātvāyatanāni cakṣurādīnītyeva /",
    "T06abhsubhu:1228": " vedanotpattyāśrayarūpata iti yadrūpamāśritya vedanotpadyate tadupāttamityucyate /",
    "T06abhsubhu:1229": " rūpaskandhaikadeśaḥ sādhiṣṭhānendriyasaṃgahītaḥ /",
    "T06abhsubhu:1230": " pañca rūpīṇi dhātvāyatanāni cakṣurādīni /",
    "T06abhsubhu:1231": " caturṇāṃ caikadeśaḥ rūpagandharasaspraṣṭavyānāmindriyāvinirbhāgī //",
    "T06abhsubhu:1232": " viṣayagrahaṇādhipatitaścakṣurādīnāṃ ṣaṇṇām,",
    "T06abhsubhu:1233": " tadādhipatyena rūpādyālaṃbane cittacaitapravṛteḥ /",
    "T06abhsubhu:1234": " kulaprabandhādhipatitaḥ strīpuruṣendriyayoḥ,",
    "T06abhsubhu:1235": " tataḥ putrapautrādyanvayapravṛtteḥ /",
    "T06abhsubhu:1236": " śeṣaṃ yathādhipatipratyaye nirdiṣṭaṃ tathānugantavyam /",
    "T06abhsubhu:1237": " rūpaskandhaikadeśaścakṣuḥ śrotraghrāṇajihvākāyastrīpuruṣendriyalakṣaṇaḥ /",
    "T06abhsubhu:1238": " saṃskāraskandhaikadeśo jīvitaśraddhāvīryasmṛtisamādhiprajñendriyalakṣaṇaḥ /",
    "T06abhsubhu:1239": " dvādaśa dhātava indriyavijñānadhātavaḥ /",
    "T06abhsubhu:1240": " ṣaḍāyatanānyādhyātmikāni /",
    "T06abhsubhu:1241": " dharmadhātvāyatanaikadeśaśca jīvitendriyaṃ sukhādīni śraddhādāni pañca //",
    "T06abhsubhu:1242": " (Abhidh-s-bh 44)",
    "T06abhsubhu:1243": " duḥkhā vedanā duḥkhātmikā satī svenaiva lakṣaṇena duḥkhaduḥkhatāḥ /",
    "T06abhsubhu:1244": " tadutpattinimittabhūtāstvindriyārthāstatsaṃprayuktāśca duḥkhavedanīyatvādduḥkhaduḥkhatā draṣṭavyā //",
    "T06abhsubhu:1245": " sukhāyā vedanāyāstadvedanīyānāṃ ca dharmāṇāṃ vipariṇāmena daurmanasyotpādāt tadvipariṇatirvipariṇāmaduḥkhatā /",
    "T06abhsubhu:1246": " tatra cānunayena cittasya vipariṇamanaṃ vipariṇāmaduḥkhatā veditavyā /",
    "T06abhsubhu:1247": " yathoktamavadīrṇo vipariṇatena citteneti //",
    "T06abhsubhu:1248": " aduḥkhāsukhā vedanālayavijñānasaṃprayuktā tadvedanīyāśca saṃskārā duḥkhavipariṇāmaduḥkhatayodauṣṭhulyenānugatatvāttena",
    "T06abhsubhu:1249": " duḥkhatādvayenāvinirmuktatvādekadā duḥkhāvasthāṃ bhajante ekadā sukhāvasthāṃ,",
    "T06abhsubhu:1250": " na nityakālamaduḥkhāsukhāvasthā eva bhavanti /",
    "T06abhsubhu:1251": " tasmādanityatānubandhārthenāyogakṣematvātsaṃskāraduḥkhatā veditavyā /",
    "T06abhsubhu:1252": " skandhānām /",
    "T06abhsubhu:1253": " trayāṇāṃ dhātūnāṃ manodharmamanovijñānadhātūnām /",
    "T06abhsubhu:1254": " dvayoścāyatanayormanodharmāyatanayoḥ /",
    "T06abhsubhu:1255": " ekadeśaṃ sthāpayitvānāsravalakṣaṇam,",
    "T06abhsubhu:1256": " tadanyāni sarvāṇīti //",
    "T06abhsubhu:1257": " akuśalasya kuśalasāsravasya cāyatyā sasaṃprayogamālayavijñānaṃ vipākaḥ /",
    "T06abhsubhu:1258": " atastena vipākena tadubhayaṃ savipākamityucyate /",
    "T06abhsubhu:1259": " skandhānām /",
    "T06abhsubhu:1260": " daśānāṃ dhātūnāṃ vijñānarūpaśabdadharma dhātūnām /",
    "T06abhsubhu:1261": " caturṇā cāyatanānāṃ rūpaśabdamanodharmāyatanānām /",
    "T06abhsubhu:1262": " ekadeśo 'vyākṛtānāsravavarjaḥ /",
    "T06abhsubhu:1263": " ālayavijñānāttadanyattu cakṣurādikaṃ ca sukhaduḥkhādikaṃ ca tadvipākrajamityākhyāṃ labhate tato jātamiti kṛtvā /",
    "T06abhsubhu:1264": " (Abhidh-s-bh 45)",
    "T06abhsubhu:1265": " pariṇatitaḥ pāriṇāmikaḥ kavaḍīkāra āhāraḥ,",
    "T06abhsubhu:1266": " pariṇāmakāle indriyamahābhūtapoṣaṇāt /",
    "T06abhsubhu:1267": " viṣayato vaiṣayikaḥ sparśāhāraḥ,",
    "T06abhsubhu:1268": " iṣṭaviṣayā dhiṣṭhānena sparśenāśrayānugrahaṇāt /",
    "T06abhsubhu:1269": " āśāta āśikaḥ manaḥ saṃcetanāhāraḥ,",
    "T06abhsubhu:1270": " abhipretavastuprativaddhāśāvaśenāśrayānugrahaṇāt /",
    "T06abhsubhu:1271": " upādānata aupādānikaḥ vijñānamāhāraḥ,",
    "T06abhsubhu:1272": " ālayavijñānopādānavaśenātmabhā vopasthānāt /",
    "T06abhsubhu:1273": " tathāhi tadviyukta āśrayaḥ pūtībhavatīti /",
    "T06abhsubhu:1274": " punaścatvāro 'pyāhārāḥ samasya caturbhiḥ prabhedairvyavasthāpyante /",
    "T06abhsubhu:1275": " tadyathā aśuddhāśrayasthitikaḥ kāmāvacarāṇāṃ pṛthagjanānām,",
    "T06abhsubhu:1276": " sakalabandhanatvāt /",
    "T06abhsubhu:1277": " śuddhāśuddhāśrayasthitikaḥ śaikṣāṇāṃ rūpārūpyāvacarāṇāṃ ca pṛthagjanānām,",
    "T06abhsubhu:1278": " sāvaśeṣavandhanatvāt /",
    "T06abhsubhu:1279": " śuddhāśrayasthitiko 'rhatām,",
    "T06abhsubhu:1280": " sarvabandhanavinirmuktatvāt /",
    "T06abhsubhu:1281": " sthitisāṃdarśiko buddhānāṃ bodhisattvānāṃ ca mahāprabhāvaprāptānām,",
    "T06abhsubhu:1282": " āhāravaśena sthitiriti saṃdarśanamātratvāt //",
    "T06abhsubhu:1283": " asaṃskṛtaikadeśaḥ niṣpannasvabhāvaḥ sottaramiti nirvāṇaṃ muktvā,",
    "T06abhsubhu:1284": " tasya sarvadharmāgratvādiśuddhāyāśca tathatāyāstallakṣaṇatvāt //",
    "T06abhsubhu:1285": " samāsataḥ prabhedastrividhaḥ,",
    "T06abhsubhu:1286": " trividhaṃ svabhāvamadhikṛtya pudgalanairātmyanayena veditavyaḥ /",
    "T06abhsubhu:1287": " tatra parikalpitaḥ svabhāvaḥ skandhādīnyadhiṣṭhāyāvidyamāna ātmādisvabhāvo yaḥ parikalpitaḥ /",
    "T06abhsubhu:1288": " paratantraḥ svabhāvastānyeva skandhādīni yatrāsāvātmadyabhūtavikalpaḥ pravṛttaḥ /",
    "T06abhsubhu:1289": " pariniṣpannaḥ svabhāvo bhāvābhāvaviyuktalakṣaṇā hi tathatā,",
    "T06abhsubhu:1290": " skandhādiṣvātmādyabhāvanairātmyāstitālakṣaṇatvāt //",
    "T06abhsubhu:1291": " lakṣaṇaprabhedo dharmāṇāṃ svabhāvamadhikṛtya,",
    "T06abhsubhu:1292": " rūpaṃ vedanetyevamādi /",
    "T06abhsubhu:1293": " prakāra[pra]bhedo viśeṣamadhikṛtya,",
    "T06abhsubhu:1294": " dravyasantaḥ prajñaptisanta ityevamādi /",
    "T06abhsubhu:1295": " āśrayaprabhedaḥ pratyātmabhāvaṃ skandhādīnāṃ nānātvamadhikṛtya /",
    "T06abhsubhu:1296": " (Abhidh-s-bh 46)",
    "T06abhsubhu:1297": " saṃtatiprabheda ekasminapyātmabhāve skandhādīnāṃ pratilakṣaṇamanyathātvamadhikṛtya //",
    "T06abhsubhu:1298": " bahirmukhaprabhedo yadbhūyasā kāmāvacara iti bhūyograhaṇaṃ niṣpandadharmahetukaśrutacintāmayavyudāsārtham //",
    "T06abhsubhu:1299": " samāptaḥ prabhedaḥ //",
    "T06abhsubhu:1300": " lakṣaṇasaṃgraheṇa rūpaskandho rūpaskandhenaiva saṃgṛhīto vistareṇa yāvaddharmāyatanaṃ dharmāyata[ne]naiva /",
    "T06abhsubhu:1301": " dhātusaṃgraheṇa sarvāṇi skandhadhātvāyatanānyālayavijñānena saṃgṛhītāni,",
    "T06abhsubhu:1302": " sarveṣāṃ tatra bījato 'stitvāt /",
    "T06abhsubhu:1303": " jātisaṃgraheṇa skandhaiḥ rāśyādyarthayuktā rūpādayaḥ sarve saṃgṛhītā vilakṣaṇā apyanyonyaṃ svalakṣaṇenaikajātīyatvāt /",
    "T06abhsubhu:1304": " evaṃ dhātubhiścāyatanaiścopabhogadhāraṇārthayuktā āyadvārārthayuktāścakṣurādayaḥ saṃgṛhītā veditavyāḥ /",
    "T06abhsubhu:1305": " avasthāsaṃgraheṇa skandhā ekajātīyā api sukhādyavasthāṃ niyamayya sukhāvasthāḥ sukhāvasthaireva saṃgṛhītā na duḥkhādyavasthaiḥ /",
    "T06abhsubhu:1306": " evaṃ duḥkhāvasthāduḥkhāsukhāvasthāśca tadavasthai[re]va saṃgṛhītāḥ /",
    "T06abhsubhu:1307": " yathā skandhā evaṃ dhātava āyatanāni ca /",
    "T06abhsubhu:1308": " sahāyasaṃgraheṇa rūpaskandhaḥ saha tadāśritairvedanādibhiḥ sahāyairgṛhyamāṇaḥ pañcabhiḥ skandhaiḥ saṃgṛhītaḥ /",
    "T06abhsubhu:1309": " evaṃ vedanādayāpi pratyekaṃ saparivārā gṛhyamāṇāḥ pañcabhiḥ skandhaiḥ saṃgṛhītā bhavanti /",
    "T06abhsubhu:1310": " tathā dhātava āyatanāni ca saparivārāṇi pratyekaṃ sarvardhātubhirāyataneśca saṃgṛhītāni veditavyāni /",
    "T06abhsubhu:1311": " ekadeśasaṃgraheṇa śīlaskandho rūpaskandhaikadeśena saṃgṛhītaḥ /",
    "T06abhsubhu:1312": " samādhiprajñāskandhau saṃskāraskandhaikadeśena /",
    "T06abhsubhu:1313": " kāmavyāpādahiṃsādhātavo dharmadhātvekadeśena saṃgṛhītāḥ /",
    "T06abhsubhu:1314": " ākāśānantyāyatanādīni manodharmāyatanaikadeśena saṃgṛhītāni /",
    "T06abhsubhu:1315": " evaṃ kṛtvā yāvanto dharmāḥ skandhadhātvāyatanaiḥ saṃgṛhītāḥ sūtrāntareṣu teṣāmanyatamasaṃgraha ekadeśasaṃgraho veditavyaḥ /",
    "T06abhsubhu:1316": " sakalasaṃgraheṇa duḥkhaskandhaḥ pañcabhirupādānaskandhaiḥ saṃgṛhītaḥ,",
    "T06abhsubhu:1317": " kāmadhāturaṣṭādaśabhirdhātubhiḥ,",
    "T06abhsubhu:1318": " asaṃjñi sattvāyatanaṃ daśabhirāyatanaṃgandharasāyatanavarjaiḥ saṃgṛhītam /",
    "T06abhsubhu:1319": " evaṃ kṛtvā yāvanto dharmāḥ skandhadhātvāyatanaṃḥ saṃgṛhītāḥ sūtrāntareṣu teṣāmaśeṣataḥ saṃgrahaḥ sakalasaṃgraho veditavyaḥ /",
    "T06abhsubhu:1320": " itaretarasaṃgraheṇa skandhāḥ pratyekaṃ dhātubhirāyatanaiśca saṃgṛhītāḥ,",
    "T06abhsubhu:1321": " yathāyogamevaṃ dhātavaḥ skandhāyatanarāyatanāni skandhadhātubhiḥ saṃgṛhītāni [iti] vistareṇāvagantavyam //",
    "T06abhsubhu:1322": " (Abhidh-s-bh 47)",
    "T06abhsubhu:1323": " saṃgrahalakṣaṇaṃ punarlokaprasiddhasaṃgrahānusāreṇa ṣaḍidvadhaṃ draṣṭavyam /",
    "T06abhsubhu:1324": " tatpunaḥ katamat /",
    "T06abhsubhu:1325": " padasthānasaṃgraho yathā jambūdvīpasaṃgṛhītā manuṣyāḥ,",
    "T06abhsubhu:1326": " araṇyasaṃgṛhītā mṛgā iti loke ucyate tathehāpi cakṣurādibhiḥ cakṣurvijñānādīnāṃ saṃgraho veditavyaḥ /",
    "T06abhsubhu:1327": " nibandhasaṃgraho yathā rajjvādinā kāṣṭhabhārādikasya tathā kāyena cakṣurādonāmindriyāṇām /",
    "T06abhsubhu:1328": " tulyārthasaṃgraho yathā samānasarvaprayojanānāṃ visrambhiṇāṃ manuṣyāṇāṃ parasparaṃ tarthakālaṃbanapravṛttānāṃ saṃprayuktānāmānyonyam /",
    "T06abhsubhu:1329": " upādānasaṃgraho yathā svāminā ātmīyataḥ parigrahītādīnā dāsādīnāṃ tathālayavijñānenātmabhāvasya /",
    "T06abhsubhu:1330": " avisārasaṃgraho yathā ghaṭenodakasya tathā samādhinā tadanyeṣāṃ cittacaitasikānām /",
    "T06abhsubhu:1331": " abhisaṃkṣepa[saṃ]graho yathā samudreṇa nadīnāṃ tathā rūpaskandhena cakṣurādonāmiti /",
    "T06abhsubhu:1332": " tadatrābhisakṣapasaṃgrahamadhikṛtyakādaśavidhaḥ saṃgraho veditavyaḥ //",
    "T06abhsubhu:1333": " paramāṇudeśe sarveṣāṃ deśināmityekaparamāṇuparyāpannānāṃ rūpādīnāmavinirbhāgaḥ samānadeśatvena veditavyaḥ /",
    "T06abhsubhu:1334": " paramāṇorūrdhva sarveṣāṃ deśināṃ miśrībhāvaḥ tadyathā kaluṣe pānīye appṛthivīparamāṇūnāṃ paramparam /",
    "T06abhsubhu:1335": " deśināmeva samudāyināmanyonyaṃ samavadhānaṃ tadyathā bhittau mṛtpiṇḍena mṛtpiṇḍāntarasya /",
    "T06abhsubhu:1336": " sahabhāvasaṃ[pra]yoga ekātmabhāve kṣaṇikānāṃ skandhādīnām /",
    "T06abhsubhu:1337": " kṛtyānuṣṭhānasaṃprayoga ekasmin prayojane prayuktānāmanyonyam /",
    "T06abhsubhu:1338": " saṃpratipattisaṃprayogaḥ parabhāvena na svabhāvena tadyathā cittaṃ cittāntareṇa na saṃprayujyate,",
    "T06abhsubhu:1339": " vedanā vedanāntareṇetyavamādi /",
    "T06abhsubhu:1340": " na viruddhayostadyathā rāgadveṣayoḥ kuśalākuśalayorvetyevamādi /",
    "T06abhsubhu:1341": " na visadṛśakālayostadyathā vartamānānāgatayoratītavartamānayorvā /",
    "T06abhsubhu:1342": " na visabhāgadhātubhūmikayostadyathā kāmāvacararūpāvacarayoḥ prathamadvitīyadhyānabhūmikayorvetyevamādi /",
    "T06abhsubhu:1343": " sarvatragaḥ saṃpratipattisaṃprayoga vedanādīnāṃ ṣaṇṇāṃ sarvāsvavasthāsveṣāṃ vinānyonyamabhāvāt /",
    "T06abhsubhu:1344": " ucitastadekatyānāṃ ca śaikṣāśaikṣāṇāmityekāntalaukikānāṃ kuśalānāmakuśalāvyākṛtānāṃ ca yathāsaṃbhavam /",
    "T06abhsubhu:1345": " ādyataduttarāṇāmityapūrvajātīyatvena prathamakṣaṇotpannānāṃ dvitīyādikṣaṇotpannānāṃ ca lokottarāṇāmanucitatvajñāpanārtham //",
    "T06abhsubhu:1346": " (Abhidh-s-bh 48)",
    "T06abhsubhu:1347": " samanvāgamo lakṣaṇataḥ pūrvavattadyathā kuśalādīnāṃ dharmāṇāmācayāpacaye prāptiḥ pratilambhaḥ samanvāgama iti prajñaptiḥ /",
    "T06abhsubhu:1348": " bījasamanvāgama iti kāmadhātau jātau bhūtastraidhātukaiḥ kleśopakleśaiḥ samanvāgata ityavītarāgaṃ pṛthagjanamadhikṛtyaitadvaiditavyam /",
    "T06abhsubhu:1349": " vītarāgastu tatrordhvaṃ vā jāto yato bhūmervītarāgastadbhūmikairasamanvāgataḥ samanvāgataśca,",
    "T06abhsubhu:1350": " pratipakṣeṇopahatatvādasamuddhātitatvāccānuśayato yathākramam /",
    "T06abhsubhu:1351": " upapattiprātilambhikaṃśca kuśalariti yatra jātastadbhūmikaireva /",
    "T06abhsubhu:1352": " traidhātukapratipakṣalābhīti lokottaramārgalābhī /",
    "T06abhsubhu:1353": " yasya yasya prakārasya pratipakṣa utpanna iti bhāvanāprahātavyasyādhimātrādeḥ kleśasya /",
    "T06abhsubhu:1354": " tasya tasya bījasamanvāgamenāsamanvāgato 'nuśayataḥ samuddhātitatvāt /",
    "T06abhsubhu:1355": " vaśitāsamanvāgamaḥ prāyogikānāṃ kuśalānāmiti śrutamayādīnāṃ satyapi bīje tadabhyāsakṛtāṃ tajjanmikīṃ bījapuṣṭimantareṇa saṃmukhīkartumaśakyatvāt",
    "T06abhsubhu:1356": " tadekatyānāṃ cāvyākṛtānāṃ śaṃlpasthānikanairmāṇikacittaprabhṛtīnām //",
    "T06abhsubhu:1357": " mokṣahetuvaikalyādātyantika eṣāṃ hetvasamanvāgama iti /",
    "T06abhsubhu:1358": " mokṣaprāptihetvasamanvāgama ityarthaḥ /",
    "T06abhsubhu:1359": " kaḥ punarmokṣaprāptihetuḥ /",
    "T06abhsubhu:1360": " yasyaivaṃ tathatāyāṃ kleśadauṣṭhulyaṃ saṃniviṣṭaṃ bhavati tatsati pratipakṣānukūlapratyayalābhe śakyate samuddhātayitum,",
    "T06abhsubhu:1361": " sa bhavyatā rthena heturityucyate /",
    "T06abhsubhu:1362": " viparyayāddhetuvaikalyaṃ veditavyam //",
    "T06abhsubhu:1363": " (Abhidh-s-bh 49)",
    "T06abhsubhu:1364": " II satyaviniścayo nāma dvitīyaḥ samuccayaḥ",
    "T06abhsubhu:1365": " tatsattvajanmato janmādhiṣṭhānataśceti yaśca jāyate sattvalokaḥ,",
    "T06abhsubhu:1366": " yatra ca jāyate bhājanaloke,",
    "T06abhsubhu:1367": " tadubhayaṃ duḥkha mityuktaṃ bhavati /",
    "T06abhsubhu:1368": " yaśca sattvaloko yaśca bhājanalokaḥ karmakleśajanitaḥ karmakleśādhipateya ityābhyāṃ tayoḥ sattvabhājanalokayorduḥkhatvakāraṇaṃ jñāpayati //",
    "T06abhsubhu:1369": " api khalu jātirduḥkhamityevamādi pūrvaṃ samasya duḥkhasatyalakṣaṇaṃ vyutpādyādhunā duḥkhasatyamārabhya sūtroktasya nirdeśasyārtha vibhaktumārabhate",
    "T06abhsubhu:1370": " jātirduḥkhaṃ saṃvādaduḥkhatāṃ tadanyadukhasvāśrayatāṃ copādāyeti mātuḥ kukṣāvāmapakvāśayayorantarāle",
    "T06abhsubhu:1371": " āsīnasya niṣkrāmato vā kukṣervividhāśucidravyāsaṃpīḍāṅgasaṃmardaduḥkhānubhavanārthena,",
    "T06abhsubhu:1372": " jātau satyāṃ jarādiduḥkhābhyanuṣaṅgārthena ca yathākramam //",
    "T06abhsubhu:1373": " ṣaṭ samānānyaṣṭau bhavanti vipariṇatidukhaṃ tridhā kṛtvā //",
    "T06abhsubhu:1374": " jātyādibhirduḥkhaduḥkhatāparidīpanavacanaṃ duḥkhavedanīyadharmasvalakṣaṇārthena /",
    "T06abhsubhu:1375": " priyavināmāvādinā vipariṇāmaduḥkhatāparidīpanavacanaṃ prāptāprāptasukhavedanīyadharmavipariṇatisvalakṣaṇārthena /",
    "T06abhsubhu:1376": " pañcopādānaskandhā duḥkhamityanena (Abhidh-s-bh 50)",
    "T06abhsubhu:1377": " saṃskāraduḥkhatāparidīpanavacanaṃ dvayāvinirmokṣānityetā nubandhayogakṣemārthena //",
    "T06abhsubhu:1378": " jātirdukhamityevamādi saṃvṛtisatyena dukham,",
    "T06abhsubhu:1379": " laukikajñānaviṣayatvāt /",
    "T06abhsubhu:1380": " pañcopādānaskandhā duḥkhamiti paramārthasatyena dukham,",
    "T06abhsubhu:1381": " saṃniveśatathatāmukhena lokottarajñānaviṣayatvāt //",
    "T06abhsubhu:1382": " duḥkhasāmānyalakṣaṇe yairākārairyogine duḥkhasatyaṃ vyavacārayanti,",
    "T06abhsubhu:1383": " tadyathānityato duḥkhataḥ śūnyato 'nātmataśca //",
    "T06abhsubhu:1384": " tatra dvādaśavidhena lakṣaṇenānityaṃ duḥkhasatyaṃ veditavyam /",
    "T06abhsubhu:1385": " tatpuna rasallakṣaṇaṃ yathā nāsti sarvadā duḥkhasatyamā[tmā]tmoyasvabhāvamiti yo 'rthaḥ so 'rtho 'nityaṃ duḥkhasatyamiti /",
    "T06abhsubhu:1386": " akārasya pratiṣedhārthatvāt nityaśabdasya ca sarvakālārthatvāditi /",
    "T06abhsubhu:1387": " vināśalakṣaṇaṃ saṃskārāṇāṃ bhūtvābhāvaḥ /",
    "T06abhsubhu:1388": " vipariṇatilakṣaṇaṃ prabandhāsādṛśyena pravṛttiḥ /",
    "T06abhsubhu:1389": " viyogalakṣaṇaṃ tadavastheṣveva vastuṣu svabhāvavaśitvabhraṃśaḥ kvacitparaiḥ svīkaraṇamapi veditavyam /",
    "T06abhsubhu:1390": " saṃnihitalakṣaṇaṃ yattadānīmevānubhūyamānānityatā /",
    "T06abhsubhu:1391": " dharmatālakṣaṇaṃ yāmavaśyamanubhaviṣyati /",
    "T06abhsubhu:1392": " kṣaṇalakṣaṇamātmalābhānantaramavaśyavināśitā /",
    "T06abhsubhu:1393": " prabandhalakṣaṇamanādimati saṃsāre ājavaṃjavībhāvena vṛttiḥ /",
    "T06abhsubhu:1394": " vyādhijarāmaraṇalakṣaṇaṃ dhātuvaiṣamyaṃ khalityādikaṃ sthitikālāvedhopayogaśca /",
    "T06abhsubhu:1395": " cittacittākāravṛttilakṣaṇaṃ vipakṣapratipakṣāvasthānāvasthitatvam /",
    "T06abhsubhu:1396": " bhogasaṃpattilakṣaṇaṃ sarvalaukikasamṛddho nāmanātyantikatayā durantatvam /",
    "T06abhsubhu:1397": " bhājanasaṃvartavivartalakṣaṇaṃ mahāpṛthivyādināmagnyādibhiḥ punaḥ punarvināśa[ta] utpādataśca,",
    "T06abhsubhu:1398": " agnyambuvāyusaṃvartanībhirdahanakledanaśoṣaṇātmikābhiryathākramam /",
    "T06abhsubhu:1399": " prathamadvitīyatṛtīyadhyānasthānāvasāne lokasaṃniveśe saṃvṛtte tadūrdhvaṃ yānyavaśiṣyante dvitīyatṛtīyacaturthadhyānasyānāntarāṇi tāni tāsāṃ śīrṣāṇi veditavyāni /",
    "T06abhsubhu:1400": " caturthadhyānabhūmikānāṃ tarhi vimānānāṃ kena saṃvartavivartaḥ /",
    "T06abhsubhu:1401": " na kena cidbāhyena,",
    "T06abhsubhu:1402": " taireva tu sarvairjāyamānaiḥ saha tāni vimānāni nirvartante cyavamānaiḥ saha (Abhidh-s-bh 51)",
    "T06abhsubhu:1403": " tāni nirudhyanta iti /",
    "T06abhsubhu:1404": " sa eva teṣāṃ saṃvartavivarto veditavyaḥ /",
    "T06abhsubhu:1405": " yaiḥ kalpasya niryāṇaṃ bhavatīti parisamāptirbhavatītyarthaḥ /",
    "T06abhsubhu:1406": " eko 'ntarakalpo 'pakarṣaḥ vivartakāle ekānnaviṃśati[ta]maḥ /",
    "T06abhsubhu:1407": " aṣṭādaśa utkarṣāpakarṣāḥ /",
    "T06abhsubhu:1408": " tata ūrdhvameka utkarṣaḥ paścimaḥ /",
    "T06abhsubhu:1409": " āyukṣayānmaraṇaṃ kālacyutimadhikṛtya yāvadākṣepamāyuṣaḥ parisamāptatvāt /",
    "T06abhsubhu:1410": " puṇyakṣayādakālacyuti[madhikṛtya] samāpattyāsvādanatayā tadāyurākṣepakakarmabhāvanopadhātāt /",
    "T06abhsubhu:1411": " karmakṣayātprabandhacyutimadhikṛtya,",
    "T06abhsubhu:1412": " tasminnāyatane upapadyāparaparyāyavedanīyakarmaṇa upayuktatvādabhāvādvā tatra bhūyo 'nutpattito veditavyam //",
    "T06abhsubhu:1413": " aṣṭākāraṃ vā duḥkhamiti saṃbādhaduḥkhatādi /",
    "T06abhsubhu:1414": " utpādāṃśikī anityatā abhūtvā bhāvaḥ,",
    "T06abhsubhu:1415": " sa ca duḥkhapakṣyāṇāṃ saṃskārāṇāṃ bādhanātmakaḥ /",
    "T06abhsubhu:1416": " iti tāmanityatāṃ pratītya duḥkhaduḥkhatā prajñāyate /",
    "T06abhsubhu:1417": " vyayāṃśikī bhūtvābhāvaḥ,",
    "T06abhsubhu:1418": " sa ca sukhapakṣyāṇāṃ saṃskārāṇāmanabhipretaḥ /",
    "T06abhsubhu:1419": " iti tāṃ pratītya vipariṇāmaduḥkhatā prajñāyate /",
    "T06abhsubhu:1420": " sadauṣṭhulyānāṃ saṃskārāṇāṃ prabandhenodayo 'pyanabhipretaḥ,",
    "T06abhsubhu:1421": " vyayo 'pīti tadubhayāṃśikīmanityatāṃ pratītya saṃskāraduḥkhatā prajñāyate /",
    "T06abhsubhu:1422": " saṃskārānityatāṃ saṃskāravipariṇāmatāṃ ca saṃdhāyoktam - mayā yatkiṃcidveditamidamatra duḥkhasyetyayamaduḥkhāsukhasya sukhasya ca veditasya duḥkha vacane 'bhisaṃdhirveditavyaḥ /",
    "T06abhsubhu:1423": " duḥkhasya tu veditasya duḥkhatvena prasiddhatvālloke na tatra punarabhisaṃdhirucyata iti /",
    "T06abhsubhu:1424": " yeṣu cānityeṣu saṃskāreṣu jātyādikaṃ prajñāyate [teṣām] anityatvāt duḥkhamityabhisaṃdhirveditavyaḥ /",
    "T06abhsubhu:1425": " anyathā mārgo 'pyanityatvādduḥkhaṃ syāditi //",
    "T06abhsubhu:1426": " śūnyatālakṣaṇaṃ nityādilakṣaṇasyātmanaḥ saṃskārebhyo 'rthāntarabhūtasya teṣvabhāvaḥ /",
    "T06abhsubhu:1427": " teṣāṃ ca saṃskārāṇāṃ nityakālaṃ tadrahitaprakṛtikalakṣaṇasya (Abhidh-s-bh 52)",
    "T06abhsubhu:1428": " nairātmyasya bhāvastadubhayaṃ śūnyatetyucyate /",
    "T06abhsubhu:1429": " svabhāvaśūnyatā parikalpitaṃ svabhāvamu[pā]dāya,",
    "T06abhsubhu:1430": " tasya svalakṣaṇenaivābhāvāt /",
    "T06abhsubhu:1431": " tathābhāvaśūnyatā paratantraṃ svabhāvamupādāya,",
    "T06abhsubhu:1432": " tasya yena yena prakāreṇa parikalpyate tena tena prakāreṇābhāvāt /",
    "T06abhsubhu:1433": " prakṛtiśūnyatā pariniṣpannaṃ svabhāvamupādāya tasya śūnyatāprakṛtikatvāt //",
    "T06abhsubhu:1434": " anātmalakṣaṇaṃ punasteṣāmeva saṃskārāṇāmātmavādibhiḥ parikalpitenātmalakṣaṇenānātmalakṣaṇatā //",
    "T06abhsubhu:1435": " vināśādilakṣaṇānityatā prasiddhā,",
    "T06abhsubhu:1436": " kṣaṇikalakṣaṇā tu na prasiddhā sarvasaṃskārāṇāmataḥ sā prasādhayitavyā /",
    "T06abhsubhu:1437": " tatra cittacaitasikānāṃ kṣaṇikatvaṃ loke prasiddhamataḥ tenāprasiddhaṃ rūpasya kṣaṇikatvaṃ prasādhyate /",
    "T06abhsubhu:1438": " kathamiti /",
    "T06abhsubhu:1439": " cittopāttatāmupādāya,",
    "T06abhsubhu:1440": " kṣaṇikena hi cittena kāya upātta /",
    "T06abhsubhu:1441": " kenārthena /",
    "T06abhsubhu:1442": " cittaikayogakṣematāmupādāya,",
    "T06abhsubhu:1443": " tathāhi kāyaḥ savijñānaka eva samudāgacchati vijñānāpakrāntyā ca pūtībhavati /",
    "T06abhsubhu:1444": " tasmāccittenaikayogakṣematvāttadivāsya kṣaṇikatvaṃ veditavyam /",
    "T06abhsubhu:1445": " kiṃ ca cittāśrayatāmupādāya,",
    "T06abhsubhu:1446": " cittasya hi [vi]kāreṇa kāyasya vikāro dṛśyate sukhaduḥkharāgadveṣādyavasthāsu /",
    "T06abhsubhu:1447": " ataḥ pratikṣaṇaṃ vikāriṇaścetaso 'nuvidhānāt kāyasya kṣaṇikatvaṃ siddham /",
    "T06abhsubhu:1448": " cittādhipatyasaṃbhūtatāmupādāya,",
    "T06abhsubhu:1449": " cittasya hi sendriyaḥ kāya āśrayaḥ prasiddhaḥ,",
    "T06abhsubhu:1450": " yasya ca ya utpatyāśrayo nāsau svavināśamantareṇa tasyāśrayībhavandṛṣṭaḥ /",
    "T06abhsubhu:1451": " tadyathāgnyaṃkurādīnāmindhanabījādikaḥ /",
    "T06abhsubhu:1452": " tasmātpratikṣaṇaṃ cittasyāśrayabhāvātpratikṣaṇameva vinaśyatīti siddham /",
    "T06abhsubhu:1453": " cittasyādhipatyasaṃbhūtatāmupādāya,",
    "T06abhsubhu:1454": " sarvaṃ hyādhyātmikabāhyaṃ rūpaṃ cittasyādhipatyena saṃbhavati /",
    "T06abhsubhu:1455": " ataḥ kāraṇasya kṣaṇikatvātkāryasya kṣaṇikatvaṃ veditavyam,",
    "T06abhsubhu:1456": " ye hetavo ye pratyayāḥ rūpasyātpādāya te 'pyanityāḥ,",
    "T06abhsubhu:1457": " anityān khalu hetupratyayān pratītyotpannaṃ rūpaṃ kuto nityaṃ bhaviṣyatīti sūtrapadānusāreṇa /",
    "T06abhsubhu:1458": " cittavaśavarttitāṃ copādāya,",
    "T06abhsubhu:1459": " prabhāvaviśiṣṭasya ca cittasya (Abhidh-s-bh 53)",
    "T06abhsubhu:1460": " rūpaṃ vaśe vartate,",
    "T06abhsubhu:1461": " tena yatheṣṭaṃ pariṇāmāt /",
    "T06abhsubhu:1462": " ataḥ pratikṣaṇamanyathādhimokṣe satyanyathotpādātkṣaṇikatvasiddhiḥ /",
    "T06abhsubhu:1463": " api khalu ante vikāropalabdhitāmupādāya,",
    "T06abhsubhu:1464": " na hi pratikṣaṇaprakṛtivikāritāmantareṇākasmiko rūpasyānte vikāro yuktaḥ,",
    "T06abhsubhu:1465": " sa copalabhyate /",
    "T06abhsubhu:1466": " tasmātsvāsāṃtānikapratikṣaṇavikārābhivṛddhihetukatvādantyasya rūpavikārasya kṣaṇikaṃ rūpamiti siddham /",
    "T06abhsubhu:1467": " utpannasya cānapekṣya pratyayaṃ svarasavināśitāmupādāya,",
    "T06abhsubhu:1468": " sarvasyotpannasya vināśaḥ pratyayamanapekṣya svarasenaiva bhavati /",
    "T06abhsubhu:1469": " ataḥ pratyayāntaranirapekṣo 'vaśyaṃbhāvī vināśa utpannamātrasyaiva bhāvasya na bhavati paścādbhatīti [na] kiṃcidviśeṣaṇamasti /",
    "T06abhsubhu:1470": " tasmātsarveṇa vināśinotpannamātreṇa vinaṣṭamiti siddhaṃ kṣaṇikatvam //",
    "T06abhsubhu:1471": " ekapradeśāśrayibhāvārtha upādāyārthaḥ,",
    "T06abhsubhu:1472": " bhūtadeśanirapekṣasya pṛthak svatantravṛttitāsāmārthyābhāvāt /",
    "T06abhsubhu:1473": " asti samudāya ekabhautikastadyathā śuṣko mṛtpiṇḍaḥ /",
    "T06abhsubhu:1474": " asti dvibhūtikaḥ sa evārdraḥ /",
    "T06abhsubhu:1475": " asti tribhūtikaḥ sa evoṣṇaḥ /",
    "T06abhsubhu:1476": " asti sarvabhūtikaḥ sa evārdra uṣṇaśca mṛtpiṇḍo gamanāvasthāyāmiti /",
    "T06abhsubhu:1477": " asti samudāya ekopādāyarūpikastadyathā prabhā /",
    "T06abhsubhu:1478": " dvyupādāyarūpikastadyathā śabdagandho vāyuḥ /",
    "T06abhsubhu:1479": " tryupādāyarūpikastadyathā dhūmaḥ,",
    "T06abhsubhu:1480": " tasya rūpagandhaspraṣṭavyaviśeṣaprabhāvitatvāt /",
    "T06abhsubhu:1481": " spraṣṭavyaviśeṣaḥ punaratra laghutvaṃ veditavyam /",
    "T06abhsubhu:1482": " caturupādāyarūpikastadyathā guḍapiṇḍaḥ /",
    "T06abhsubhu:1483": " pañcopādāyarūpikastadyathā sa eva saśabdaḥ /",
    "T06abhsubhu:1484": " itya[nya]trāpi yadyatropalabhyate bhūtaṃ bhautikaṃ vā tatra tadastīti veditavyaṃ nānyatra /",
    "T06abhsubhu:1485": " niḥśarīraḥ paramāṇuriti niḥsvabhāvo vyavasthānamātramityarthaḥ,",
    "T06abhsubhu:1486": " apakarṣamaryādābhāvāt /",
    "T06abhsubhu:1487": " buddhyā paryantabhedatastu paramāṇuvyavasthānaṃ buddhyā yāvānavayapāpakarṣaparyantaḥ śakyate prabhettuṃ tāvatā paramāṇuvyavasthānaṃ kriyate",
    "T06abhsubhu:1488": " kiṃ punaḥ kāraṇaṃ yadevaṃ niḥśarīro 'pi paramāṇurvyavasthāpyate /",
    "T06abhsubhu:1489": " piṇḍasaṃjñāvibhā[va]natāmupādāya,",
    "T06abhsubhu:1490": " avayavaśo hi buddhyā bhidyamāne rūpe sarvametadekaṃ rūpamiti piṇḍasaṃjñā vigacchati,",
    "T06abhsubhu:1491": " yataḥ pudgalanairātmyapraveśasyānukūlyaṃ bhavatīti /",
    "T06abhsubhu:1492": " (Abhidh-s-bh 54) rūpadravyāpariniṣpattipraveśatāṃ copādāya,",
    "T06abhsubhu:1493": " evaṃ hi buddhyā bhidyamānaṃ rūpaṃ na kiṃcidbhavatīti matvā rūpadravyasyāpariniṣpattiṃ praviśati,",
    "T06abhsubhu:1494": " yato vijñaptimātrāvatāreṇa dharmanairātmyapraveśasyānukūlyaṃ bhavatīti //",
    "T06abhsubhu:1495": " vipuladuḥkhamasaṃlikhitaṃ kāmāvacaramanupacitakuśalamūlānām,",
    "T06abhsubhu:1496": " sarvaduḥkhatāgatiyoniprabhāvitatvāt kāmadhātoranupacittakuśalamūlatvenānāvṛtaṃ sarvagatigamanatvācca",
    "T06abhsubhu:1497": " yathākramaṃ tadvipulamasaṃlikhitaṃ ca veditavyam saṃlikhitaṃ tadevotpannamokṣabhāgīyānām,",
    "T06abhsubhu:1498": " avaśyaṃ parinirvāṇaniyamāt /",
    "T06abhsubhu:1499": " saṃlikhitāsaṃlikhitaṃ tadeva kāmāvacaraṃ duḥkhaṃ laukikavairāgyāvaropitakuśalamūlānām,",
    "T06abhsubhu:1500": " duḥkhaduḥkhatādisamatikramaniyamitatvādanātyantikatvācca yathākramam /",
    "T06abhsubhu:1501": " evaṃ madhyāsaṃlikhitādīni yathāyogaṃ yojayitavyāni /",
    "T06abhsubhu:1502": " mahāsaṃlekhapratyupasthānamanekasattvasaṃtānikaduḥkhāpanayanapratyupasthānāt //",
    "T06abhsubhu:1503": " kuśalādicittasya maraṇamityātmasnehasaṃprayuktāccyuticittāpavargāvasthāmadhikṛtya veditavyam /",
    "T06abhsubhu:1504": " manomaya upapādukatvena,",
    "T06abhsubhu:1505": " cittamātrahetukatvāt /",
    "T06abhsubhu:1506": " gandharvo gandhenārvaṇāt gandhānusāreṇo papattideśa[ga]manādityarthaḥ /",
    "T06abhsubhu:1507": " paraṃ saptāhaṃ tiṣṭhatyantareṇa ca cyavate yadyupapattipratyayān labhate /",
    "T06abhsubhu:1508": " atha na labhate saptāhātpareṇa cyutvā punarantarābhava eva nivartate /",
    "T06abhsubhu:1509": " evaṃ yāva[t] saptakṛtvaḥ tataḥ pareṇa ekadā ca vyāvartate yadi tadavasthā syādyatropapattipratya[ya] /",
    "T06abhsubhu:1510": " balavanta āmukhībhūtā bhavanti caturthadhyānalābhino 'rhattvābhimānino bhikṣostadbhūmikāntarābhavābhinirvṛttau mokṣāpavādi kamithyādṛṣṭipratilambhānnārakāntarābhavābhinirvṛttivat",
    "T06abhsubhu:1511": " tatrasthaśca karmopacinoti,",
    "T06abhsubhu:1512": " pūrvāvedhavaśena kuśalādicetanāsamudācārāt /",
    "T06abhsubhu:1513": " sabhāgāṃśca sattvānpaśyati yaiḥ saha pūrva tatkuśalamakuśalaṃ vā caritaṃ bhavati taiḥ saha vartamānamātmānaṃ svapna iva saṃjānīte /",
    "T06abhsubhu:1514": " yatra cāsāvupapanno tatpūrvakālabhavākṛtirnirvartate /",
    "T06abhsubhu:1515": " tata ūrdhvamindriyābhinirvṛttiryathā pratītyasamutpāda iti nāmarūpādyānupūrvyā / yathoktam -",
    "T06abhsubhu:1516": " (Abhidh-s-bh 55)",
    "T06abhsubhu:1517": " kalalaṃ prathamaṃ bhavati kalalājjāyate 'rbudam /",
    "T06abhsubhu:1518": " arbudājjāyate peśī peśīto jāyate dhanam //",
    "T06abhsubhu:1519": " ghanātpraśākhā jāyante keśalomanakhādayaḥ /",
    "T06abhsubhu:1520": " indriyāṇi ca rūpīṇi vyañjanādyanupūrvaśaḥ //",
    "T06abhsubhu:1521": " samudayasatyaṃ yato duḥkhaṃ samudeti /",
    "T06abhsubhu:1522": " tatpunaḥ katamat /",
    "T06abhsubhu:1523": " kleśāḥ kleśādhipateyaṃ ca karma iti sāsravamityarthaḥ /",
    "T06abhsubhu:1524": " yadyevaṃ kimartha bhagavatā tṛṣṇaiva samudayanirdeśe nirdiṣṭā /",
    "T06abhsubhu:1525": " sarvatragatvena prādhānyāt /",
    "T06abhsubhu:1526": " tṛṣṇā vastusarvatragā prāptāprāptasarvātmabhāvaviṣayavastuvyāpanāt /",
    "T06abhsubhu:1527": " prāpte ātmabhāve tṛṣṇā,",
    "T06abhsubhu:1528": " aprāpte paunarbhavikī /",
    "T06abhsubhu:1529": " prāpteṣu viṣayeṣu [nandīrāgasahagatā /",
    "T06abhsubhu:1530": " aprāpteṣu viṣayeṣu] tatratatrābhinandinī veditavyā /",
    "T06abhsubhu:1531": " avasthāsarvatragā duḥkhaduḥkhatāditryavastheṣu saṃskāreṣvanuga[ta]tvāt /",
    "T06abhsubhu:1532": " tatra duḥkhaduḥkhatāvastheṣu prāpteṣu viyogatṛṣṇā,",
    "T06abhsubhu:1533": " aprāpteṣvasaṃyogatṛṣṇā /",
    "T06abhsubhu:1534": " vipariṇāmaduḥkhatāvastheṣu aviyogatṛṣṇā saṃyogatṛṣṇā ca,",
    "T06abhsubhu:1535": " prāptāprāptabhedāt /",
    "T06abhsubhu:1536": " saṃskāraduḥkhatāvastheṣu saṃmohatṛṣṇā,",
    "T06abhsubhu:1537": " kleśadauṣṭhulyaprabhāvitatvādaduḥkhāsukhavedanāprabhāvitatvācca /",
    "T06abhsubhu:1538": " ālayavijñānaṃ viśeṣeṇa saṃskāraduḥkhatāvasthaṃ tatra cātmasaṃmohasukhena tṛṣṇā pravṛttā veditavyā /",
    "T06abhsubhu:1539": " adhvasarvatragā triṣvapyadhvasvanugatatvāt /",
    "T06abhsubhu:1540": " atīte tāvadadhvanyapekṣākāreṇānugatā,",
    "T06abhsubhu:1541": " anāgate abhinandanākāreṇa,",
    "T06abhsubhu:1542": " pratyutpanne adhyavasānākāreṇa /",
    "T06abhsubhu:1543": " dhātusarvatrikā traidhātukaspharaṇātkāmarūpārūpyatṛṣṇābhiḥ /",
    "T06abhsubhu:1544": " eṣaṇāsarvatrikā tayā kāmabhavamithyābrahmacaryaiṣaṇāt /",
    "T06abhsubhu:1545": " kāmaiṣaṇayā kāmadhātoraparimucyamānastatraiva duḥkhaṃ nirvartayati /",
    "T06abhsubhu:1546": " tathā bhavaiṣaṇayā rūpārūpyadhātvoḥ dukhaṃ nirvartayati /",
    "T06abhsubhu:1547": " mithyābrahmacaryaiṣaṇayā saṃsārādaparimucyamānastatra saṃsaratīti /",
    "T06abhsubhu:1548": " prakārasarvatrikā śāśvatocchedaprakārānugatatvādbhavavibhava tṛṣṇābhyām //",
    "T06abhsubhu:1549": " dṛṣṭeḥ prañcākāro bhedaḥ - satkāyadṛṣṭirantagrāhadṛṣṭimithyādṛṣṭiḥ dṛṣṭiparāmarśaḥ śīlavrataparāmarśa iti //",
    "T06abhsubhu:1550": " (Abhidh-s-bh 56)",
    "T06abhsubhu:1551": " apraśāntalakṣaṇatā kleśānāṃ sāmānyalakṣaṇaṃ veditavyam /",
    "T06abhsubhu:1552": " sā punaḥ ṣaḍākārā tadyathā vikṣepāpraśāntatā viparyāsāpraśāntatā auddhatyāpraśāntatā styānamiddhāpraśāntatā pramādāpraśāntatālajjāpraśāntatā ca //",
    "T06abhsubhu:1553": " kleśānuśayaścāprahīṇo bhavatīti tatpakṣasya dauṣṭhulyasyāsamudghāti tatvāt /",
    "T06abhsubhu:1554": " kleśasthānīyaśca dharma ābhāsagato bhavati raṃjanīyādiḥ /",
    "T06abhsubhu:1555": " tatra cāyo niśomanaskāraḥ pratyavasthito bhavatīti tasminviṣaye śubhanimittādyudgrāhako rāgādyutpattyanukūlaḥ //",
    "T06abhsubhu:1556": " avidyā dṛṣṭivicikitsā ūrdhvabhūmyālaṃbanā api santi na punarāsāṃ sā bhūmiḥ sākṣādālaṃbanaṃ veditavyaṃ yathā svabhūmiḥ,",
    "T06abhsubhu:1557": " tatparikalpamukhapravṛttatvāt tu tadālaṃbanavyavasthānaṃ veditavyam /",
    "T06abhsubhu:1558": " tatrāvidyā ūrdhvabhūmyālaṃbanā yā dṛṣṭisaṃprayuktā /",
    "T06abhsubhu:1559": " dṛṣṭiḥ satkāyadṛṣṭi sthāpayitvā,",
    "T06abhsubhu:1560": " na hi parabhūmikān saṃskārānahamityabhiniviśamāno dṛṣṭa iti /",
    "T06abhsubhu:1561": " ūrdhvabhūmikasya tu kleśasyādhobhūmirālaṃbanaṃ na bhavati,",
    "T06abhsubhu:1562": " tato vītarāgatvāt /",
    "T06abhsubhu:1563": " nirodhamārgālaṃbanasya tau nālaṃbanam,",
    "T06abhsubhu:1564": " lokottareṇa jñānena tatpṛṣṭhalabdhena vā pratyātmavedanīyatvāt /",
    "T06abhsubhu:1565": " tat parikalpitaṃ tvasyālaṃbanamiti vaktavye tatparikalpastvasyālaṃbanamiti vacanam,",
    "T06abhsubhu:1566": " tadavyatirekātparikalpitasya //",
    "T06abhsubhu:1567": " rāgaḥ pratidhena na saṃ[pra]yujyate,",
    "T06abhsubhu:1568": " ekāntaviruddhayorekatra vṛttyayogāt /",
    "T06abhsubhu:1569": " vicikitsayāpi na saṃ[pra]yujyate,",
    "T06abhsubhu:1570": " na hi vicikitsāvyavasthitabuddhiradhyavasyatīti /",
    "T06abhsubhu:1571": " śiṣṭaistvasya mānādibhiraviruddhatvātsaṃprayogo veditavyaḥ /",
    "T06abhsubhu:1572": " pratigho mānena dṛṣṭyā ca na saṃprayujyate,",
    "T06abhsubhu:1573": " na hi yo yatra vastuni pratihatastena sa unnatiṃ gacchati tadvā saṃtīrayituṃ śaknotīti,",
    "T06abhsubhu:1574": " evamanyadapi yojayitavyam //",
    "T06abhsubhu:1575": " krodhādaya anyonyaṃ na saṃprayujyanta iti viruddhā viruddhairna saṃ[pra]yujyante /",
    "T06abhsubhu:1576": " tadyathā rāgāṃśikāḥ pratighāṃsikaiḥ /",
    "T06abhsubhu:1577": " aviruddhāstu kleśavadeva saṃprayujyanta iti (Abhidh-s-bh 57)",
    "T06abhsubhu:1578": " veditavyam /",
    "T06abhsubhu:1579": " āhrīkyānapatrāpyaṃ sarvatrākuśale saṃprayujyate,",
    "T06abhsubhu:1580": " svaparanirapekṣatāmantareṇākuśalasatsamudācārā saṃbhavāt /",
    "T06abhsubhu:1581": " evaṃ styānādayaḥ sarvatra kliṣṭe yojayitavyāḥ,",
    "T06abhsubhu:1582": " akarmaṇyādikamantareṇa kliṣṭatvā saṃbhavāditi //",
    "T06abhsubhu:1583": " yadyena prakāreṇa yasmin vastuni saṃprayojayati tannirdeśena saṃyojananirdeśo veditavyaḥ /",
    "T06abhsubhu:1584": " kiṃ saṃyojayati /",
    "T06abhsubhu:1585": " anunayasaṃyojanaṃ tāvattraidhātukarāgasvabhāvaṃ saṃyojayati /",
    "T06abhsubhu:1586": " kena prakāreṇa saṃyojayati /",
    "T06abhsubhu:1587": " tadvataḥ traidhātukānudvege satyakuśalasamudācarataḥ kuśalāsamudācarataśca /",
    "T06abhsubhu:1588": " kasmin saṃyojayati /",
    "T06abhsubhu:1589": " āyatyāṃ duḥkhābhinirvṛttau /",
    "T06abhsubhu:1590": " evaṃ pratighasaṃyojanādiṣu yojayitavyaḥ /",
    "T06abhsubhu:1591": " avidyāsaṃyojanena saṃprayukto duḥkhadharmān samudayadharmānnādhyavasyati,",
    "T06abhsubhu:1592": " phalahetubhūtānsāsravānsaṃskārāstadādīnavāparijñānāt /",
    "T06abhsubhu:1593": " dṛṣṭisaṃyojanena saṃprayukto mithyāni saraṇaṃ paryeṣata ityaha mokṣo mama mokṣo muktaśca nityo bhaviṣyāsyucchetsyāmi veti,",
    "T06abhsubhu:1594": " na ca bauddhānāmasti mokṣa iti /",
    "T06abhsubhu:1595": " parāmarśasaṃyojanena saṃ[pra]yukto mithyāniḥsaraṇopāyaṃ kalpayatyabhiniviśate,",
    "T06abhsubhu:1596": " āryāṣṭāṅgaṃ mārgaṃ hitvā satkāyadṛṣṭayā tatpūrvakeṇa ca śīlavratena śuddhipratyayanāt //",
    "T06abhsubhu:1597": " rāgādibandhanaivipariṇāmaduḥkhatādibandhanavacanaṃ sukhādivedanānuśayitatvāt /",
    "T06abhsubhu:1598": " bāhyena hi bandhanena baddho dvayaṃ na labhate - gantuṃ ca na labhate,",
    "T06abhsubhu:1599": " āsīno 'pi yatheṣṭamabhipretaceṣṭāyāṃ kāmakāraṃ na labhate /",
    "T06abhsubhu:1600": " tatsādharmyeṇādhyātmikaṃ rāgādibandhanaṃ veditavyam //",
    "T06abhsubhu:1601": " kāmaiṣaṇāyā aviratasya kāmarāgapratighānuśayāvanuśayā te,",
    "T06abhsubhu:1602": " tanmukhena tayoḥ puṣṭigamanāt /",
    "T06abhsubhu:1603": " mithyā mokṣaṃ mokṣopāyaṃ ca santīrayantīti yathākramaṃ tisṛbhirdṛṣṭibhirdvābhyāṃ ca parāmarśābhyāṃ yathā saṃyojaneṣūktamiti //",
    "T06abhsubhu:1604": " (Abhidh-s-bh 58)",
    "T06abhsubhu:1605": " ṣaḍ rāgādīn kleśān sthāpayitvā tadanyaḥ kliṣṭaścaitasikaḥ saṃskāraskandhaḥ krodhādiko veditavyaḥ /",
    "T06abhsubhu:1606": " kuśalapakṣāntarāyāya yogināṃ punaḥpunarudvegena cittaṃ paryavanahyantīti paryavasthānāni /",
    "T06abhsubhu:1607": " kuśalapakṣaḥ punaryathākālaṃ śamathapragrahopekṣānimittabhāvanā tatsaṃniśrayaśca brahmacaryādiśuddhisaṃgṛhītaṃ śīlam /",
    "T06abhsubhu:1608": " tatra śamathakāle styānamiddhamantarāyaṃ karoti,",
    "T06abhsubhu:1609": " ādhyātmaṃ saṃkṣepāvāhanāt /",
    "T06abhsubhu:1610": " pragrahakāle auddhatyakaukṛtyam,",
    "T06abhsubhu:1611": " bahirdhā vikṣepāvāhanāt /",
    "T06abhsubhu:1612": " upekṣākāle īrṣyāmātsaryam,",
    "T06abhsubhu:1613": " tadvataḥ parātmasaṃpattyamarśagrahamukhena muhurmuhuścittakaṃpanāt /",
    "T06abhsubhu:1614": " śīlaviśuddhikāle āhvīkyānapatrāpyam,",
    "T06abhsubhu:1615": " tadubhayavataḥ sarvathāpattisthāneṣvalajjanāditi //",
    "T06abhsubhu:1616": " saṃkleśavyavadānaguṇavaiguṇyārthena yathākramamoghayogavyavasthānaṃ veditavyam /",
    "T06abhsubhu:1617": " āśritāśrayasaṃbandhayogeneti dṛṣṭayaugha āśritaḥ,",
    "T06abhsubhu:1618": " avidyaugha āśrayaḥ,",
    "T06abhsubhu:1619": " saṃmohe sati mokṣatadupāyaviparītaṃ saṃtīraṇāt //",
    "T06abhsubhu:1620": " dṛṣṭiśīlavratopādānābhyāṃ tīrthyā anyonyaṃ vivadanti,",
    "T06abhsubhu:1621": " tatrānekamatyāt /",
    "T06abhsubhu:1622": " ātmavādopādāne[na] tvanyonyaṃ na vivadanti,",
    "T06abhsubhu:1623": " ātmano 'stitvaṃ prati sarveṣāṃ matasāmyāt /",
    "T06abhsubhu:1624": " ātmavādopādānena tīrthyāihadhārmikaiḥ sārddhaṃ vivadanti,",
    "T06abhsubhu:1625": " eṣāṃ nairātmyavāditvāt //",
    "T06abhsubhu:1626": " abhidhyādayaḥ kāyagranthā iti na rūpakāyasyaite granthā veditavyāḥ kiṃtarhi samāhitacittasvabhāvasya kāyasya parigranthārthena granthāḥ /",
    "T06abhsubhu:1627": " pṛthagdṛṣṭisaṃniśrayeṇedameva satyaṃ moghamanyadityabhiniviśya jñeyaṃ saṃtīrayatāmayoniśo jñeyasaṃtīraṇahetoḥ cittaṃ vikṣipyate /",
    "T06abhsubhu:1628": " kuto vikṣipyate /",
    "T06abhsubhu:1629": " samāhitacittasya yathābhūtajñānadarśanataḥ //",
    "T06abhsubhu:1630": " kuśalapakṣasyāsaṃprakhyānāya cittaṃ nivṛṇvantīti nivaraṇāni kuśalapravṛtterantarāyaṃ kurvantītyarthaḥ /",
    "T06abhsubhu:1631": " kāmacchandaṃ pravrajyābhiraterantarāyaṃ karoti,",
    "T06abhsubhu:1632": " viṣayopabhogābhilāṣamukhena tatra tatrābhiramaṇāt /",
    "T06abhsubhu:1633": " vyāpādaścodanāyāṃ samyakpratipatteḥ,",
    "T06abhsubhu:1634": " sabrahmacāribhiḥ śikṣāsthāneṣu codyamānasya (Abhidh-s-bh 59)",
    "T06abhsubhu:1635": " vyāpannacittatayāsamyakśaikṣaṇāt /",
    "T06abhsubhu:1636": " styānamiddhamoddhatyakaukṛtyaṃ ca śamathapragrahayoḥ,",
    "T06abhsubhu:1637": " pūrvavatsaṃkṣepavikṣepāvāhanādibhiḥ /",
    "T06abhsubhu:1638": " vicikitsā upekṣāyām,",
    "T06abhsubhu:1639": " niścaya mantareṇābhyupekṣitumaśakyatvāt //",
    "T06abhsubhu:1640": " pratipakṣalāṃgarlaidurbhedārthena khilavyavasthānaṃ veditavyam,",
    "T06abhsubhu:1641": " janmāntarābhyāsena khilībhūtatvāt //",
    "T06abhsubhu:1642": " dauḥśīlyāśucisaṃbhāvanānimittatvānmalāḥ //",
    "T06abhsubhu:1643": " punaḥ punaḥ saṃsāre jātijarāmaraṇayogena nidhnantīti nighāḥ //",
    "T06abhsubhu:1644": " bhavabhogeṣu ratneṣu ca tṛṣṇāvicikatsāmukhenānupraviśya todanācchalyāḥ //",
    "T06abhsubhu:1645": " bahūpakaraṇaparigraheṇa sakiṃcanaṃ kṛtvā bhayādibhiryojanāt kiṃcanāḥ //",
    "T06abhsubhu:1646": " prāṇātipātādyakuśalacaryāvāhanādduścaritāni /",
    "T06abhsubhu:1647": " lobhadveṣamohānāmevākuśalamūlatvena vyavasthānam,",
    "T06abhsubhu:1648": " ebhirmukhaiḥ sattvānāṃ duścaritacaraṇāt /",
    "T06abhsubhu:1649": " tatrāmiṣakiṃcitkahetoḥ bhogārthino lobhena duścaritaṃ caranti /",
    "T06abhsubhu:1650": " apakāranimittaparikalpahetoḥ parāparādhāmarṣiṇo dveṣeṇa,",
    "T06abhsubhu:1651": " mithyādharmābhiniveśahetoḥ viparītadarśino mohena duścaritaṃ caranti yājñikādaya iti //",
    "T06abhsubhu:1652": " cittavisāraṃ srutaṃ kurvantītyāsravāḥ //",
    "T06abhsubhu:1653": " kāyikacaitasikavighātakaratvādvighātāḥ //",
    "T06abhsubhu:1654": " ayoniśonimittamanuvyañjanaṃ ca grāhayitvā kāyaṃ cittaṃ ca paridahantīti paridāhāḥ //",
    "T06abhsubhu:1655": " rūpādike vastuni ratyadhyavasānaṃ kārayitvā tadvipariṇāme śokādibhiḥ sattvānāyāsantītyu pāyāsāḥ //",
    "T06abhsubhu:1656": " raṇayanti śastrādānādibhiriti raṇāḥ //",
    "T06abhsubhu:1657": " (Abhidh-s-bh 60)",
    "T06abhsubhu:1658": " adharmarāgādimahāparidāhakaratvāt jvarā iva jvarā veditavyāḥ //",
    "T06abhsubhu:1659": " tatrādharmarāgaḥ yo 'kuśaleṣu karmapatheṇānurāgaḥ /",
    "T06abhsubhu:1660": " viṣamalobho 'nyāyenādharmeṇa viṣayaparyaṣṭiḥ /",
    "T06abhsubhu:1661": " mithyādharmo durākhyāto dharmavinayo veditavyaḥ //",
    "T06abhsubhu:1662": " jātimūlaka saṃskārataruvanaṃ saṃjānayantīti vanasāḥ //",
    "T06abhsubhu:1663": " kāyasāpekṣāditayā kuśalaprayogavibandhanādvibandhāḥ /",
    "T06abhsubhu:1664": " kāyasāpekṣatādīni punaḥ pañca cetovinibandhānadhikṛtya //",
    "T06abhsubhu:1665": " rāgo viṣaye dṛṣṭau ca vipratipanna iti bhāvanāprahātavyo darśanaprahātavyaśca yathākramam /",
    "T06abhsubhu:1666": " śubhatāmātrālaṃbanatvādrāgasya yo 'pi sattveṣu rāgaḥ so 'pi viṣayamukhenaiva vipratipanno veditavyaḥ /",
    "T06abhsubhu:1667": " evaṃ pratikūlamātrālaṃbanatvāt pratighasya sattveṣvapi pravartamāno viṣayamukhenaiva vipratipanno veditavyaḥ //",
    "T06abhsubhu:1668": " mānaḥ sattveṣu dṛṣṭau ca [vi]pratipannaḥ hīnādasmi śreyānityevamādyākārapravṛttatvātsatveṣu vipratipanno veditavyaḥ /",
    "T06abhsubhu:1669": " satkāyāntagrāhamithyādṛṣṭayo jñeye vipratipannāḥ samāropāpavādamukhena yathāyogam /",
    "T06abhsubhu:1670": " śīlavrataparāmarśādiḥ dṛṣṭau vipratipannaḥ dṛṣṭidoṣeṇaiva śīlavratasya śuddhitaḥ parāmarśanāt /",
    "T06abhsubhu:1671": " vicikitsā pratipakṣe vipratipannā satyeṣu buddhirdvaghāpādanāt /",
    "T06abhsubhu:1672": " te duḥkhasamudayayordaśāpi kleśā nidānaṃ bhavanti /",
    "T06abhsubhu:1673": " tau ca teṣāṃ padasthānam /",
    "T06abhsubhu:1674": " ataste tannidānapadasthānato vipratipannā ityucyante /",
    "T06abhsubhu:1675": " nirodhe mārge cottrāsasaṃjananato vipratipannāḥ kleśavaśātsaṃsāre 'bhiratasya vyavadānataḥ prapātasaṃjñātrāsāt /",
    "T06abhsubhu:1676": " viparītakalpanataśca nirodhe mārge ca vipratipannā draṣṭavyāḥ,",
    "T06abhsubhu:1677": " tīrthyairanyathā parikalpya tatra [vi]pratipatteḥ //",
    "T06abhsubhu:1678": " kāmāvacaro rāgaḥ pañcavijñānakāyikaḥ sukhena saṃprayujyate /",
    "T06abhsubhu:1679": " manovijñānakāyikaḥ saumanasyena /",
    "T06abhsubhu:1680": " sarva upekṣayāprabandhoparatikāle /",
    "T06abhsubhu:1681": " duḥkhadaurmanasyābhyāṃ tu na saṃprayujyate,",
    "T06abhsubhu:1682": " harṣākārapravṛttatvāt //",
    "T06abhsubhu:1683": " pratigho duḥkhena saṃprayujyate pañcavijñānakāyikaḥ,",
    "T06abhsubhu:1684": " ṣaṣṭho daurmanasyena,",
    "T06abhsubhu:1685": " sarva upekṣayā pūrvavat sukhasaumanasyābhyāṃ na saṃprayujyate,",
    "T06abhsubhu:1686": " dainyākārapravṛttatvāt //",
    "T06abhsubhu:1687": " mānaḥ kāmadhatau sukhena na saṃprayujyate,",
    "T06abhsubhu:1688": " pañcavijñānakāyikābhāvāt /",
    "T06abhsubhu:1689": " prathamadvitīyayostarhi dhyānayoḥ kathaṃ sukhena saṃprayujyate /",
    "T06abhsubhu:1690": " manobhūmikena sukhena /",
    "T06abhsubhu:1691": " (Abhidh-s-bh 61) kathaṃ tatra manobhūmikaṃ sukham /",
    "T06abhsubhu:1692": " yattaducyate prītisukhamiti,",
    "T06abhsubhu:1693": " yathoktam - “prītiḥ katamā /",
    "T06abhsubhu:1694": " yā parivṛttāśrayasya parivṛttivijñānāśritā cittatuṣṭiḥ cittaudvilyaṃ cittaharṣaḥ cittakalpatā sātaṃ veditaṃ vedanāgatam /",
    "T06abhsubhu:1695": " sukhaṃ katamat /",
    "T06abhsubhu:1696": " yatparivṛttāśrayasyālayavijñānāśrita āśrayānugrahata āśrayahlādaḥ sātaṃ veditaṃ vedanāgatamiti /",
    "T06abhsubhu:1697": " ” tadetaduktaṃ bhavati /",
    "T06abhsubhu:1698": " sukhā vedanā prathamadvitīyayordhyānayorutpadyamānā yena cittacaitakalāpena saṃprayujyate taṃ ca harṣākāreṇa prīṇayati,",
    "T06abhsubhu:1699": " āśrayaṃ cālayavijñānasvabhāvaṃ prasrabdhisukhena hlādayati /",
    "T06abhsubhu:1700": " atastadubhayakṛtyakaratvādubhayathaivāsyā vyavasthānaṃ veditavyaṃ prītiḥ sukhaṃ ceti /",
    "T06abhsubhu:1701": " tasmāttayā saṃprayujyamāno mānaḥ sukhena saumanasyena ca saṃprayujyata ityucyate /",
    "T06abhsubhu:1702": " mithyādṛṣṭiḥ kāmadhātau daurmanasyena saumanasyena ca saṃprayujyate,",
    "T06abhsubhu:1703": " sukṛtaduṣkṛtakāriṇāṃ tadvaiphalyadarśanenādhṛtiharṣotpādāt /",
    "T06abhsubhu:1704": " sukhaduḥkhābhyāṃ na saṃprayujyate,",
    "T06abhsubhu:1705": " manobhūmikatvāt sarvasyā dṛṣṭeḥ //",
    "T06abhsubhu:1706": " vicikitsā kāmadhātau saumanasyena na saṃprayujyate,",
    "T06abhsubhu:1707": " aniścitacittasya nairvṛttyamantareṇa saumanasyābhāvāt /",
    "T06abhsubhu:1708": " rūpadhātau vicikitsottaradhyāyināmapi prītisukhaṃ samādhivalādhānenānuvartata eveti tatra sukhasaumanasyābhyāmapi saṃprayujyate //",
    "T06abhsubhu:1709": " āveṇikāyā apyavidyāyā eṣa eva nayo draṣṭavyaḥ sukhasaumanasyābhyāṃ saṃprayogāsaṃprayogamārabhya //",
    "T06abhsubhu:1710": " sarvakleśā upekṣayā saṃprayujyante audāsīnyamāgamyāstagamanatāmupādāyeti kleśapravandhasya",
    "T06abhsubhu:1711": " mandataratamatāgamanenoparatavegasyoparamaṇādante 'vaśyamaudāsīnyamukhenopekṣāyāḥ",
    "T06abhsubhu:1712": " saṃprayogo veditavyaḥ //",
    "T06abhsubhu:1713": " rūpadhātau caturvijñānakāyikastatra ghrāṇajihvāvijñānābhāvāt /",
    "T06abhsubhu:1714": " mānādayo manovijñānakāyikā eva,",
    "T06abhsubhu:1715": " paritulanatāmukhapravṛttitvāt /",
    "T06abhsubhu:1716": " mānasyaikadeśapravṛttitvaṃ kenacidevāṃśenonnatigamanāt //",
    "T06abhsubhu:1717": " kāmadhatau daśa dukhadarśanaprahātavyā iti ye tatra tannidānapadasthānato vipratipannāḥ /",
    "T06abhsubhu:1718": " evaṃ samudayādiṣu yathāyogaṃ vipratipannāstaddarśanaprahātavyā iti veditavyāḥ /",
    "T06abhsubhu:1719": " kiṃ khalu ye yadālaṃbanāste tatra (Abhidh-s-bh 62)",
    "T06abhsubhu:1720": " vipratipannā iti veditavyāḥ /",
    "T06abhsubhu:1721": " nāvaśyam, anāsravālaṃbanānāṃ sāsrave vastunyanuśayāditi /",
    "T06abhsubhu:1722": " rūpadhātau pratidhābhāvānnava eva duḥkhādidarśanaprahātavyā veditavyāḥ /",
    "T06abhsubhu:1723": " evamārūpyadhātau /",
    "T06abhsubhu:1724": " sahajā satkāyadṛṣṭiḥ kā bhāvanāprahātavyā /",
    "T06abhsubhu:1725": " yāmadhiṣṭhāyotpannadarśanamārgasyāpyāryaśrāvakasyāsmimānaḥ samudācarati /",
    "T06abhsubhu:1726": " yathoktam - “nāhamāyuṣmandāsakemān pañcopādānaskandhānātmata [ā]tmīyato vā samanupaśyāmyapi",
    "T06abhsubhu:1727": " tvasti me eṣu pañcasūpādānaskandheṣvasmīti māno 'smīti chando 'smītyanuśayo 'prahīṇo",
    "T06abhsubhu:1728": " 'parijñāto 'nirodhito 'vāntīkṛta iti /",
    "T06abhsubhu:1729": " ” yathā kliṣṭasya dhātrīcailasyoṣādibhiḥ sudhautasya nirmalasyāpi satastadadhivāsanākṛtaṃ",
    "T06abhsubhu:1730": " gandhamātramanuvartate yattatsugandhadravyaparibhāvanayā bhūyo 'pyapanetavyaṃ bhavatyevameva",
    "T06abhsubhu:1731": " darśanamārgeṇa prahīṇaparikalpitasatkāyadṛṣṭimalasyāpyāryaśrāvakasya pūrvābhiniveśābhyāsakṛtamaparicchinnavastukamātmadarśanamanuvartate",
    "T06abhsubhu:1732": " yattatpunarmārgabhāvanayā prahātavyaṃ bhavatīti /",
    "T06abhsubhu:1733": " antagrāhadṛṣṭiḥ sahajocchedadṛṣṭisaṃgṛhītā veditavyā,",
    "T06abhsubhu:1734": " yayā nirvāṇāt pratyudāvartate mānasaṃ paritrasanamupādāyātha kastarhi me ātmeti /",
    "T06abhsubhu:1735": " rāgādayo bhāvanāprahātavyā dṛṣṭipakṣān muktvā //",
    "T06abhsubhu:1736": " tannidānavastuparijñānaṃ kleśānuśayaścāprahīṇo bhavatyevamādi pūrvavat /",
    "T06abhsubhu:1737": " svabhāvaparijñānaṃ kleśa eṣa utpannaḥ cittasaṃkleśātmaka iti /",
    "T06abhsubhu:1738": " ādīnavaparijñānamātmāvyāvādhāya saṃvartate paravyābādhāyobhayavyā[bā]dhāya,",
    "T06abhsubhu:1739": " dṛṣṭadhāmikamavadyaṃ prasavati sāṃparāyikaṃ dṛṣṭadharmasāṃparāyikamavadyaṃ prasavati",
    "T06abhsubhu:1740": " tajjaṃ caitasikaṃ duḥkhadaurmanasyaṃ pratisaṃvedayata ityevaṃ tribhiḥ prakāraiḥ parijñāyotpannaḥ",
    "T06abhsubhu:1741": " kleśo 'nadhivāsanayogena parivarjyate /",
    "T06abhsubhu:1742": " anutpannasya tvanutpādāya mārgo bhāvyate //",
    "T06abhsubhu:1743": " asaṃbhinnālaṃbanena manaskāreṇeti miśrālaṃbanena sarvadharmasāmānya lakṣaṇākāreṇetyarthaḥ /",
    "T06abhsubhu:1744": " yadi sarvadharmā anātmana iti nairātmyajñānenaiva kleśaprahāṇaṃ bhavatyanityādyākārāḥ kimarthamupadiśyante /",
    "T06abhsubhu:1745": " na te kleśaprahāṇārthaṃ kiṃtarhyanātmākāraparikarmārtham /",
    "T06abhsubhu:1746": " anityākāraṃ hi niḥsṛtyānātmākāraḥ /",
    "T06abhsubhu:1747": " yathoktam - “yadanityaṃ taddukhaṃ yaddukhaṃ tadanātmeti” /",
    "T06abhsubhu:1748": " ata evānātmākārasyānuttaryavyavasthānam /",
    "T06abhsubhu:1749": " ānuttaryāṇyārabhya trīṇyānuttaryāṇi - jñānānuttaryaṃ (Abhidh-s-bh 63)",
    "T06abhsubhu:1750": " pratipadānuttaryaṃ vimuktyānuttaryaṃ ca /",
    "T06abhsubhu:1751": " tatra jñānānuttaryaṃ nairātmyajñānam,",
    "T06abhsubhu:1752": " tataḥ pareṇa jñānāntarāparyeṣaṇā[t] /",
    "T06abhsubhu:1753": " pratipadānuttarya sukhā kṣiprābhijñā,",
    "T06abhsubhu:1754": " tasyāḥ sarvapratipadagratvāt /",
    "T06abhsubhu:1755": " vimuktyānuttarya maśaikṣākopyā ca vimuktiḥ,",
    "T06abhsubhu:1756": " sarvavimuktiprativiśiṣṭatvāt /",
    "T06abhsubhu:1757": " etāni ca trīṇyānuttaryāṇi yathākramaṃ darśanabhāvanāniṣṭhāmārgānadhikṛtya veditavyāni //",
    "T06abhsubhu:1758": " upalabdhikarma cakṣurādīnāṃ rūpadarśanādi /",
    "T06abhsubhu:1759": " kāritrakarma pṛthivyādīnāṃ dhāraṇādi yadvā yasya svalakṣaṇakṛtyam /",
    "T06abhsubhu:1760": " tadyathā rūpaṇā rūpasyetyevamādi /",
    "T06abhsubhu:1761": " vyavasāyakarmābhisaṃdhipūrvakaṃ kāyādikarma /",
    "T06abhsubhu:1762": " pariṇatikarma suvarṇakārādīnāmalaṃkārādi /",
    "T06abhsubhu:1763": " prāptikarmāryamārgādīnāṃ nirvāṇādhigamādi //",
    "T06abhsubhu:1764": " asmiṃstvarthe yadbhūyasyā vyavasā karmābhipretamiti prāptikāritrakarmaṇorapi saṃbhavāt //",
    "T06abhsubhu:1765": " kāyādikarma karmapathā iti sūtrānusāreṇa yathāpradhānaṃ nirdeśo veditavyaḥ,",
    "T06abhsubhu:1766": " tatprayogādīnāpi kāyādikarmāntarbhāvāt /",
    "T06abhsubhu:1767": " trayaścatvārastrayaśca karmapathā yathākramaṃ kāyavāṅmanaḥkarmalakṣaṇā veditavyāḥ //",
    "T06abhsubhu:1768": " prāṇātipātādīnāṃ vastu sattvasaṃkhyātamasattvasaṃkhyātaṃ vā yathāyogaṃ yadadhiṣṭhāya prāṇātipātādayaḥ pravartante /",
    "T06abhsubhu:1769": " āśayastatra vastuni tatsaṃjñāśayastatkarmapathakriyecchāśayaśca /",
    "T06abhsubhu:1770": " prayogastatkriyāyai svayaṃ parairvā kāyavāṅmanobhirārambhaḥ /",
    "T06abhsubhu:1771": " kleśaḥ lobhadveṣamohā yathāyogaṃ samastavyastāḥ /",
    "T06abhsubhu:1772": " niṣṭhāgamanaṃ tena tena prayogeṇa tasya tasya karmaṇaḥ paripūraṇaṃ tatkālamūrdhvakālaṃ vā //",
    "T06abhsubhu:1773": " tatra prāṇātipātasya vastu sattvaḥ /",
    "T06abhsubhu:1774": " āśayastatra tatsaṃjñino vadhābhiprāyaḥ /",
    "T06abhsubhu:1775": " prayogo vadho yatpraharaṇādibhiḥ /",
    "T06abhsubhu:1776": " kleśo lobhādikaḥ /",
    "T06abhsubhu:1777": " niṣṭhāgamanaṃ tasya prāṇinastena prayogeṇānantaraṃ praścādvā maraṇam //",
    "T06abhsubhu:1778": " adattādānādonāṃ vastu ca niṣṭhāgamanaṃ ca nirdhekṣyāmaḥ /",
    "T06abhsubhu:1779": " śeṣaṃ yathāyogaṃ yojayitavyam /",
    "T06abhsubhu:1780": " adattādānasya vastu paraparigṛhītaṃ sattvasaṃkhyātamasattvasaṃkhyātaṃ vā /",
    "T06abhsubhu:1781": " niṣṭhāgamanaṃ tatsvīkaraṇam /",
    "T06abhsubhu:1782": " kāmamithyācārasya vastvagamyā strī gamyā vānaṅgādeśākāle vamātrāyuktābhyāṃ ca sarvaśca pumānnapuṃsakaṃ ca /",
    "T06abhsubhu:1783": " niṣṭhāgamanaṃ dvayadvayasamāpattiḥ /",
    "T06abhsubhu:1784": " mṛṣāvādasya vastu dṛṣṭaṃ śrutaṃ mataṃ vijñātamadṛṣṭamaśrutamamatamavijñātaṃ ca /",
    "T06abhsubhu:1785": " (Abhidh-s-bh 64) āśayo 'nyathāvatkukāmatā /",
    "T06abhsubhu:1786": " niṣṭhāgamanaṃ parṣatprativādivijñāpanam /",
    "T06abhsubhu:1787": " paiśunyasya vastu samagravyagrāḥ sattvāḥ /",
    "T06abhsubhu:1788": " āśayasteṣāmeva bhedāpratisaṃdhānābhiprāyaḥ /",
    "T06abhsubhu:1789": " niṣṭhāgamanaṃ bhedyavijñāpanam /",
    "T06abhsubhu:1790": " pāruṣyasya vastvāghātanimittabhūtāḥ sattvāḥ /",
    "T06abhsubhu:1791": " niṣṭhāgamanaṃ pārūṣāṇām /",
    "T06abhsubhu:1792": " saṃbhinnapralāpasya vastvanarthopasaṃgṛhītārthaḥ /",
    "T06abhsubhu:1793": " niṣṭhāgamanaṃ tasya bhāṣaṇam /",
    "T06abhsubhu:1794": " abhidhyāyā vastu parakīyaṃ vittopakaraṇam /",
    "T06abhsubhu:1795": " āśayastatra tatsaṃjñinastathāruciḥ /",
    "T06abhsubhu:1796": " prayogastatsvīkaraṇasaṃpradhāraṇam /",
    "T06abhsubhu:1797": " niṣṭhāgamanaṃ tatsvīkaraṇaniścayaḥ /",
    "T06abhsubhu:1798": " vyāpādasya vastvāghātanimittabhūtāḥ sattvāḥ /",
    "T06abhsubhu:1799": " niṣṭhāgamanaṃ prahanananiścayaḥ /",
    "T06abhsubhu:1800": " mithyādṛṣṭervastu sannarthaḥ /",
    "T06abhsubhu:1801": " āśayaḥ satyatatsaṃjñinastathāruciḥ /",
    "T06abhsubhu:1802": " niṣṭhāgamanamapavādaniścayaḥ //",
    "T06abhsubhu:1803": " parājñaptisaṃcetanīyatā yathā kaścidanicchannapi parairbalādājñāpyamano 'bhisaṃghāyākuśalamācarati /",
    "T06abhsubhu:1804": " parasaṃjñaptisaṃcetanīyatā yathā kaścidanicchanniva paraiḥ saṃjñāpyamānaḥ samādāpyamāno hitametaditi grāhyamāṇo 'bhisaṃghāyā kuśalamācarati",
    "T06abhsubhu:1805": " avijñāya saṃcetanīyatā yathā kaścidguṇadoṣānabhijño 'nabhiniviṣṭaḥ yadṛcchayābhisaṃdhāyākuśalamācarati /",
    "T06abhsubhu:1806": " mūlābhiniveśasaṃceta nīyatā yathā kaścidkuśalamūlaiḥ lobhādibhirabhibhūta āviṣṭacittastīvreṇābhiniveśenābhisaṃghāyākuśalamācarati /",
    "T06abhsubhu:1807": " viparyāsasaṃcetanīyatā yathā kaściddharmakāmo viṣamahetudṛṣṭirāyatyāmiṣṭaphalārthamabhisaṃdhāyākuśalamācarati /",
    "T06abhsubhu:1808": " tatra pūrvikābhistisṛbhiḥ saṃcetanīyatābhiḥ kṛtamapi karma naivopacīyate yato 'sya nāvaśyaṃ vipākaḥ pratisaṃvedanīyaḥ /",
    "T06abhsubhu:1809": " paścimābhyāṃ tu saṃcetanīyābhyāṃ yadi kṛtaṃ bhavatyupacitaṃ cāvaśyamevāsya vipākaḥ pratisaṃvedyate /",
    "T06abhsubhu:1810": " upacayo vāsanāvṛddhirityālayavijñāne vipākabīja paripoṣaṇaṃ veditavyam //",
    "T06abhsubhu:1811": " karmakriyāniyamaḥ pūrvakarmabhireva niyamya vipākasaṃtatirāviddhā bhavati /",
    "T06abhsubhu:1812": " yadasmin janmanyanenedaṃ karma karaṇīyamiti sa tamavadhimalaṃghayitvā tatkarma karoti,",
    "T06abhsubhu:1813": " yasyākaraṇāya pratibandhaṃ buddhā api bhagavanto na samarthāḥ kartum yathāhetuniyamanaṃ phalasaṃtānapariṇāmāditi /",
    "T06abhsubhu:1814": " vipākapratisaṃvedanāniyamaḥ saṃcetanīyasya karmaṇaḥ pūrvavat /",
    "T06abhsubhu:1815": " avasthāniyame dṛṣṭadharmavedanīyādibhiravasthāpi niyamitā bhavatīti /",
    "T06abhsubhu:1816": " yathānena vipākena dṛṣṭe dharme bhavitavyamanenopapadyānenāparasmin paryāya iti //",
    "T06abhsubhu:1817": " (Abhidh-s-bh 65)",
    "T06abhsubhu:1818": " akuśalānāṃ karmapathānāṃ mṛdumadhyādhi mātrāṇāṃ vipākaphalaṃ tiryakpretanarakeṣu veditavyam /",
    "T06abhsubhu:1819": " niṣyandaphalamapāyebhyaścyutvā manuṣyeṣūpapannānaṃ pratyekaṃ prāṇātipātādattādānādyānurūpyeṇātmabhāvaparigrahayorvipattiḥ /",
    "T06abhsubhu:1820": " tadyathālpāyuṣkatā dāridrayamityevamādi yathāyogam /",
    "T06abhsubhu:1821": " adhipatiphalaṃ pratyekaṃ tadānurūpyeṇaiva bāhyānāṃ bhāvānāṃ [sa]syādīnāṃ vipattiḥ /",
    "T06abhsubhu:1822": " tadyathā prāṇātipātasyādhipatyenālpaujaso bhavantyevamādi //",
    "T06abhsubhu:1823": " yathāsūtram - “sarvairdaśabhirakuśalaiḥ karmapathairāsevitairbhāvitairbahulīkṛtairnarakeṣūpapadyate /",
    "T06abhsubhu:1824": " tadeṣāṃ vipākaphalam /",
    "T06abhsubhu:1825": " sa cedicchatvamāgacchati manuṣyāṇāṃ sabhāgatām,",
    "T06abhsubhu:1826": " prāṇātipātenālpāyurbhavati adattādānena bhogavyasanī bhavati /",
    "T06abhsubhu:1827": " kāmamithyācāreṇa sasapatnadāraḥ /",
    "T06abhsubhu:1828": " mṛṣāvādenābhyākhyānabahulaḥ /",
    "T06abhsubhu:1829": " paiśūnyena mitrabhedo 'sya bhavati /",
    "T06abhsubhu:1830": " pāruṣyeṇāmanojñaśabdaśravaṇaṃ bhavati /",
    "T06abhsubhu:1831": " saṃbhinnapralāpenānādeyavākyaḥ /",
    "T06abhsubhu:1832": " abhidhyayā tīvrarāgaḥ /",
    "T06abhsubhu:1833": " vyāpādena tīvradveṣaḥ /",
    "T06abhsubhu:1834": " mithyādṛṣṭyā tīvramohaḥ,",
    "T06abhsubhu:1835": " tasyā mohabhūyastvāt /",
    "T06abhsubhu:1836": " idameṣāṃ niṣyandaphalam /",
    "T06abhsubhu:1837": " prāṇātipātenātyāsevitena bāhyābhāvā alpaujaso bhavanti /",
    "T06abhsubhu:1838": " adattādānenāśanirajobahulāḥ /",
    "T06abhsubhu:1839": " kāmamithyācāreṇa rajo 'vakīrṇāḥ /",
    "T06abhsubhu:1840": " mṛṣāvādena dugandhāḥ /",
    "T06abhsubhu:1841": " paśūnyenotkūlanikūlāḥ /",
    "T06abhsubhu:1842": " pārūṣyeṇoṣarajaṅgalāḥ pratikrusṭāḥ pāpabhūmayaḥ /",
    "T06abhsubhu:1843": " saṃbhinnapralāpena viṣamartupariṇāmāḥ /",
    "T06abhsubhu:1844": " abhidhyayā sūkṣmaphalāḥ /",
    "T06abhsubhu:1845": " vyāpādena kaṭukaphalāḥ /",
    "T06abhsubhu:1846": " mithyādṛṣṭayālpaphalā aphalā vā /",
    "T06abhsubhu:1847": " idameṣāmadhipatiphalam //“",
    "T06abhsubhu:1848": " (Abhidh-s-bh 66)",
    "T06abhsubhu:1849": " daśānāṃ kuśalānāṃ karmapathānāṃ vipākaphalaṃ devamanuṣyeṣu /",
    "T06abhsubhu:1850": " niṣyandaphalaṃ teṣveva pratyekamānurūpyeṇātmabhāvaparigrahasaṃpattiḥ /",
    "T06abhsubhu:1851": " yathākuśalānāṃ karmapathānāṃ vipākaphalādi triphalā vasthānaṃ kṛtam,",
    "T06abhsubhu:1852": " evaṃ kuśalādīnāṃ karmapathānāṃ sāsravāṇāṃ devamanuṣyeṣu trīṇi phalāni yathāyogaṃ yojayitavyāni //",
    "T06abhsubhu:1853": " ekena karmaṇā ekamātmabhāvamākṣipati,",
    "T06abhsubhu:1854": " ekena karma[kṣa]ṇenaikajanmikasyaiva vipākasya bījapoṣaṇāt /",
    "T06abhsubhu:1855": " ekenānekamākṣipati,",
    "T06abhsubhu:1856": " tenaivānekajanmikavipākabījapoṣaṇāt /",
    "T06abhsubhu:1857": " anekenaikamākṣipati,",
    "T06abhsubhu:1858": " bahubhiḥ karmakṣaṇaiḥ tasyaivaikasya punaḥ punaḥ bījapoṣaṇāt /",
    "T06abhsubhu:1859": " anekenānekamākṣipati,",
    "T06abhsubhu:1860": " bahubhiranyonyāpekṣayā janmaparaṃparābījapoṣaṇāditi //",
    "T06abhsubhu:1861": " kena kāraṇena rūpārūpyapratisaṃyuktaṃ kuśalamānijyamityucyate /",
    "T06abhsubhu:1862": " yathā kāmāvacaramanyagatikamapi paripūrakaṃ kuśalamūlamanyatra vipākaṃ prayacchati,",
    "T06abhsubhu:1863": " naivaṃ rūpyārūpyāvacaram,",
    "T06abhsubhu:1864": " bhūminaiyamyena phaladānāt /",
    "T06abhsubhu:1865": " ato vipākadānaṃ pratyakampanārthenānijyamuktaṃ samāhitabhūmikatvāccākampanārthe[ne]ti //",
    "T06abhsubhu:1866": " phalavipākasaṃmūḍhasyāpuṇyāḥ saṃskārāḥ saṃbhavanti,",
    "T06abhsubhu:1867": " teṣāmekāntakliṣṭatvenāvidyāsāṃnidhye sati phalavipākābhisaṃpratyayākārāyāḥ samyagdṛṣṭeranavakāśāt /",
    "T06abhsubhu:1868": " tattvārthasaṃmūḍhasya puṇyāniṃjyāstattvārtha ucyate catvāryāryasatyāni /",
    "T06abhsubhu:1869": " tatra saṃmohaḥ kuśalacittānāmapyadṛṣṭasatyānāmanuśayato 'nubuddho bhavati yadvaśena",
    "T06abhsubhu:1870": " te duḥkhatastraidhātukasya yathābhūtamaparijñānāt punarbhavahetubhūtān puṇyānijyasaṃskārānutthāpayanti /",
    "T06abhsubhu:1871": " na tvevaṃ dṛṣṭasatyāstattvārthasaṃmohābhāvāt /",
    "T06abhsubhu:1872": " ataste taddhetukā ityucyante //",
    "T06abhsubhu:1873": " prāṇātipātasya lobhena prayogo māṃsikādīnām /",
    "T06abhsubhu:1874": " dveṣeṇaiva vairaniryātanakāmānām /",
    "T06abhsubhu:1875": " mohena yājñikādīnām /",
    "T06abhsubhu:1876": " dveṣeṇaiva niṣṭhā nirghṛṇatāmantareṇa parasattvavipādanāsaṃbhavāt /",
    "T06abhsubhu:1877": " evaṃ pāruṣyādīnāṃ yathāyogaṃ yojayitavyam /",
    "T06abhsubhu:1878": " (Abhidh-s-bh 67) abhidhyādīnāṃ kathaṃ lobhādibhiḥ prayogaḥ /",
    "T06abhsubhu:1879": " tatrābhidhyākarmapathaḥ paravittopakaraṇasvīkaraṇaniścaya ityuktam /",
    "T06abhsubhu:1880": " tadyadi tenaiva vittopakaraṇenārthī bhava[ti] tatsvīkaraṇāyābhisaṃskarotyato 'sya lobhena prayogo vyavasthāpyate /",
    "T06abhsubhu:1881": " atha maivāsya bhūdityevaṃ dveṣeṇa /",
    "T06abhsubhu:1882": " atha parasvīkaraṇe na kaściddoṣa iti mohena prayogo veditavyaḥ /",
    "T06abhsubhu:1883": " evamanyadapi yojayitavyam //",
    "T06abhsubhu:1884": " anyonyādhipateyamapi karma sādhāraṇaṃ veditavyaṃ yadvaśātsattvā anyonyaṃ citacaittapariṇāmanimittaṃ bhavantīti //",
    "T06abhsubhu:1885": " vaipakṣikāt karmaṇaḥ prātipakṣikai karma bala[va]ddraṣṭavyam,",
    "T06abhsubhu:1886": " pratipakṣabalenākṣiptasyāpi vipakṣaphalasyānyathātvāpādanāt /",
    "T06abhsubhu:1887": " sarvaṃ ca kuśalaṃ karma saṃcetanīyaṃ pratipakṣabalikasyākuśalād balavaddraṣṭavyam /",
    "T06abhsubhu:1888": " pratipakṣabaladurbalasya tvakuśalaṃ kuśalādbalavat /",
    "T06abhsubhu:1889": " sarvaṃ cāviśeṣeṇa kuśalākuśalaṃ niyatavipākamārya mārgeṇāprahīṇaṃ balavadityucyate /",
    "T06abhsubhu:1890": " kāmapratisaṃyuktamakuśalaṃ prakṛtyā balavat,",
    "T06abhsubhu:1891": " kleśopakleśādibahuparivāratvāt /",
    "T06abhsubhu:1892": " yadyapi pūrvābhyastaṃ tadapi balavat,",
    "T06abhsubhu:1893": " saṃtatestena bhāvitatvāt /",
    "T06abhsubhu:1894": " yadapi padasthaṃ paripūrṇavayasām,",
    "T06abhsubhu:1895": " tīvrābhiniveśaprasādakaraṇāt /",
    "T06abhsubhu:1896": " yadapyasādhyamaparinirvāṇadharmakāṇām,",
    "T06abhsubhu:1897": " pratipakṣeṇānuddhāryatvāt /",
    "T06abhsubhu:1898": " kṣetrato 'pi mātṛbadhādikam /",
    "T06abhsubhu:1899": " cittābhisaṃskārato 'pi mahābodhipraṇidhānādikaṃ balavatkarma veditavyam /",
    "T06abhsubhu:1900": " punarnavabhirākārairbalavatkarma veditavyam /",
    "T06abhsubhu:1901": " tadyathā kṣetrato yadi guṇavaddakṣiṇīyaṃ kṣetraṃ bhavati /",
    "T06abhsubhu:1902": " vastuno yadi praṇītaṃ prabhūtaṃ deyavastu bhavati /",
    "T06abhsubhu:1903": " svabhāvato dānācchīlaṃ śīlādbhāvanetyevamādiḥ /",
    "T06abhsubhu:1904": " āśrayataḥ puṇyānāṃ kartā yadi vītarāgo bhavati /",
    "T06abhsubhu:1905": " manaskārato yadi tīvraprasādasahagato manaskāro bhavati /",
    "T06abhsubhu:1906": " āśayato yadi nirvāṇāśayo bhavati /",
    "T06abhsubhu:1907": " sahāyato yadi tadanyapuṇyakriyāvastuparigṛhītaṃ bhavati /",
    "T06abhsubhu:1908": " bahulīkārataḥ yadi paunaḥ punyena kṛtaṃ bhavatyanuvitarkitaṃ vā /",
    "T06abhsubhu:1909": " bāhujanyato yadi svayaṃ ca kṛtaṃ bhavatyanyaiśca kāritamiti //",
    "T06abhsubhu:1910": " ya evaṃ vadet - yathā yathāyaṃ puruṣapudgalaḥ karma karotyupacinoti tathā tathā vipākaṃ pratisaṃvedayata ityevaṃ sati brahmacaryavāso na bhavatyavakāśaśca (Abhidh-s-bh 68)",
    "T06abhsubhu:1911": " na prajñāyate samyagduḥkhakṣayāya duḥkhasyāntakriyāyai /",
    "T06abhsubhu:1912": " kathaṃ kṛtvā brahmacaryavāso na bhavati /",
    "T06abhsubhu:1913": " tīvrakleśasya pratisaṃkhyāya sahaduḥkhena sahadaurmanasyena śīlaparipālanāt /",
    "T06abhsubhu:1914": " yadi tadvipākastathaiva sahaduḥkhena sahadaurmanasyenānubhūyeta vṛthā tatparipālanaṃ syāt /",
    "T06abhsubhu:1915": " pāradārikaprabhṛtīnāṃ ca sahasukhena sahasaumanasyena dauḥśīlyakaraṇādyadi tadvipākastathaivānubhūyeta vṛthā tadviratiḥ syādityevaṃ kṛtvā brahmacaryavāso na bhavati //",
    "T06abhsubhu:1916": " kathamavakāśaśca na prajñāyate samyagduḥkhakṣayāya duḥkhasyāntakriyāyai /",
    "T06abhsubhu:1917": " ata eva tadupaniṣadbhatasya brahmacaryavāsasya duḥkhavipākatvāditi /",
    "T06abhsubhu:1918": " evaṃ ca kṛtvā sukhasahagatasya karmaṇaḥ sukhasahagata eva vipāko duḥkhasahagatasya duḥkhasahagato 'duḥkhāsukhasahagatasya tatsahagata eveti niyamaḥ pratiṣiddhaḥ //",
    "T06abhsubhu:1919": " atra yastvevaṃ yathāvedanīyaṃ yathāvedanīyamityevamādinā sukhasahagatasya kuśalākuśalasya yathāyogamāyatyāṃ sukhaduḥkhāduḥkhāsukhavedanīyasya sukhādiko vipāko 'nujñātaḥ /",
    "T06abhsubhu:1920": " evaṃ duḥkhāduḥkhāsukhasahagatasya sukhādivedanīyasya sukhādiko vipāko 'nujñāyata iti //",
    "T06abhsubhu:1921": " pravrajitasya saṃvaraḥ pañcavidho bhikṣusaṃvaro yāvacchāmaṇerīsaṃvara iti /",
    "T06abhsubhu:1922": " sa duścaritavivekacaritaṃ kāmavivekacaritaṃ ca pudgalamadhikṛtya vyavasthāpitaḥ /",
    "T06abhsubhu:1923": " tathāhi sa tādṛśaḥ śaknoti yāvajjīvaṃ prāṇātipātāda brahmacaryācca virantumiti /",
    "T06abhsubhu:1924": " upāsakopāsikāsaṃvaro duścaritaviveka caritamadhikṛtya no tu kāmavivekacaritam /",
    "T06abhsubhu:1925": " ataḥ evāsya yāvajjīvaṃ kāmamithyā cāraviratirvyavasthāpyate nābrahmacaryaviratiriti /",
    "T06abhsubhu:1926": " upavāsasaṃvaro naiva duścaritavivekacaritaṃ na kāmavivekacaritam /",
    "T06abhsubhu:1927": " ata evāsyāhorātrika upavāsasaṃvaraḥ prajñaptaḥ,",
    "T06abhsubhu:1928": " śanaistadubhayābhyasanārthamiti /",
    "T06abhsubhu:1929": " yathā paṇḍapaṇḍakānāṃ bhikṣubhikṣuṇī pakṣopāsanāyogyatvādupāsakatvapratiṣedhaḥ,",
    "T06abhsubhu:1930": " evamubhayavyañjanānāmapi strīpuruṣakleśasamudācāreṇobhayapakṣopāsanāyogyateti na te pṛthaguktāḥ /",
    "T06abhsubhu:1931": " dhyānasaṃvaro dauḥśīlyasamutthāpakānāṃ lobhādīnāṃ kāmāvacarāṇāṃ kleśopakleśānāṃ viṣkambhaṇapratipakṣeṇa",
    "T06abhsubhu:1932": " bījopaghāte sati pradeśavairāgyeṇāpi kāmebhyo vītarāgasya yā tasmādauḥśīlyādviratiḥ /",
    "T06abhsubhu:1933": " yāvattṛtīyadhyānavītarāgasya dūrībhāvapratipakṣeṇa teṣāmeva dauḥśīlyasamutthāpakānāṃ sutarāṃ bījopaghāto veditavyaḥ /",
    "T06abhsubhu:1934": " caturthadhyānavītarāgasya tvārūpyeṣu rūpābhāvāccholasaṃvarāvyavasthānaṃ veditavyam //",
    "T06abhsubhu:1935": " (Abhidh-s-bh 69)",
    "T06abhsubhu:1936": " aurabhrikā ye paśūn hatvā tadvikrayeṇa jīvikāṃ kalpayanti /",
    "T06abhsubhu:1937": " evaṃ kaukkuṭikādayo yathāsaṃbhavaṃ yojayitavyāḥ /",
    "T06abhsubhu:1938": " nāgabandhakā araṇyāt hastino vaddhvā da[ma]yanti /",
    "T06abhsubhu:1939": " nāgamaṇḍalikā ye sarpānādāya tatkrīḍanairjīvanti /",
    "T06abhsubhu:1940": " mūtrakā ye parān paiśunyenopahatva jīvanti /",
    "T06abhsubhu:1941": " abhijanmato vā tatkarmasamādānato veti tatkulīnasyānyakulīnasya ca yathākramam /",
    "T06abhsubhu:1942": " kāyavākprayogapūrvakaḥ tatkarmādhyācāraniścayo 'saṃvara ityucyate /",
    "T06abhsubhu:1943": " yathoktasaṃvarāsaṃvaravinirmuktasya dānapriyavacanādikaṃ khaṭacapeṭādikaṃ ca karma navasaṃvaronāsaṃvara ityucyate //",
    "T06abhsubhu:1944": " dṛṣṭadharmavedanīyaṃ karma yatra janmani kṛtaṃ tatraiva yadvipacyate /",
    "T06abhsubhu:1945": " upapadyavedanīyaṃ yadanantare janmani,",
    "T06abhsubhu:1946": " tadyathā pañcānantaryāṇi karmāṇi /",
    "T06abhsubhu:1947": " yasya tāvadekamevānantarya tasya tadvipāko 'nantaraṃ yuktaḥ,",
    "T06abhsubhu:1948": " yasyedānīṃ saṃbahulāni tasya kathaṃ tadvipākapratisaṃvedanā /",
    "T06abhsubhu:1949": " sarveṣāṃ yugapadvipākaḥ pratisaṃvidyate,",
    "T06abhsubhu:1950": " tathāhyanekānantaryakāriṇa āśrayaḥ sukumārataro nirvartate,",
    "T06abhsubhu:1951": " kāraṇāśca bahutīvravicitrā yadvaśādbhūyasīṃ vedanāṃ pratyanubhavati //",
    "T06abhsubhu:1952": " ārambhaṃ ca pratyetāni dṛṣṭadharmavedanīyādīni vyavasthāpyante,",
    "T06abhsubhu:1953": " na tanmātravedanīyatāmadhikṛtya /",
    "T06abhsubhu:1954": " yasya tatraiva janmani vipāko vipaktumārabhate taddṛṣṭadharmavedanīyam /",
    "T06abhsubhu:1955": " yasyānantare janmanyārabhate tadupapadyavedanīyam /",
    "T06abhsubhu:1956": " yasyānantaraṃ janma laghayitvārabhate tadaparaparyāyavedanīyamityevaṃ ca kṛtvā hācittāvadāne",
    "T06abhsubhu:1957": " - “ānantaryasya karmaṇo narake punaḥpunaścyutyupapādena vipākapratisaṃvedanam” -",
    "T06abhsubhu:1958": " anulomitaṃ bhavatīti //",
    "T06abhsubhu:1959": " kṛṣṇaṃ kṛṣṇavipākaṃ karmākuśalam,",
    "T06abhsubhu:1960": " kliṣṭatvādaniṣṭavipākatvācca //",
    "T06abhsubhu:1961": " viparyayācchuklaṃ śuklavipākaṃ traidhātukaṃ kuśalam //",
    "T06abhsubhu:1962": " kṛṣṇaśuklaṃ kṛṣṇaśuklavipākaṃ yatkāmapratisaṃyuktaṃ vipākaṃ vyāmiśraṃ kuśalākuśalamityarthaḥ /",
    "T06abhsubhu:1963": " kathamekaṃ kuśalaṃ bhavatyakuśalaṃ ca /",
    "T06abhsubhu:1964": " nātra (Abhidh-s-bh 70)",
    "T06abhsubhu:1965": " pravṛttikṣaṇanaiyamyenocyate tadevobhayamityapi tu sahāśayaprayogeṇaikaṃ karmetyayamatrābhi saṃdhirvedivyaḥ /",
    "T06abhsubhu:1966": " tayośca kṛṣṇaśuklatāṃ pratyanyonyāsādṛśye satyekaṃ karma kṛṣṇaśuklaṃ vyavasthāpyate /",
    "T06abhsubhu:1967": " tatrāśayataḥ kṛṣṇaṃ prayogataḥ śuklaṃ yathāpi kaścitparān vañcayitukāmasteṣāṃ saṃpratyayananimittaṃ bhāvena dānāni dadāti yāvatpravrajatyapi",
    "T06abhsubhu:1968": " prayogataḥ kṛṣṇamāśayataḥ śuklaṃ yathāpi kaścitputraṃ vā śiṣyaṃ vāhitānnivārayitukāmo hite ca niyojayitukāmo 'nukampācittaḥ kāyena vācā vā paruṣayā tasminkāle saṃkliśyate //",
    "T06abhsubhu:1969": " akṛṣṇaśuklāvipākaṃ karma karmakṣayāya saṃvartate prayogānantaryamārgeṣvanāsravaṃ karmaprayogamārgānantaryamārgāṇāṃ prahāṇapratipakṣatvāt /",
    "T06abhsubhu:1970": " tatrākṛṣṇaṃ kleśamalābhāvāt /",
    "T06abhsubhu:1971": " śuklamekāntavyavadānatvāt /",
    "T06abhsubhu:1972": " avipākaṃ saṃsāravirodhitvāt /",
    "T06abhsubhu:1973": " karmakṣayāya saṃvartate 'syaiva kṛṣṇādikasya trividhasya sāsravasya karmaṇastenānāsraveṇa karmaṇā vipākadānavāsanāsamudghātāt //",
    "T06abhsubhu:1974": " aviśeṣeṇa ca sarvasyānāsravasya karmaṇaḥ paripanthamānukūlyaṃ svabhāvamadhikṛtya vaṃkadoṣakaṣāyāṇāṃ śauceyānāṃ mauneyānāṃ ca yathākramaṃ vyavasthānaṃ veditavyam //",
    "T06abhsubhu:1975": " tatra vaṃkamṛjukamārgasyāṣṭāṅgasyotpattyāvaraṇabhūtaṃ kāyavāṅmanaḥkarma /",
    "T06abhsubhu:1976": " doṣo yena kāyādikarmaṇā dūṣite saṃtāne tattādṛśamāvaraṇabhūtaṃ karmotpadyate /",
    "T06abhsubhu:1977": " kaṣāyāḥ tīrthikadṛṣṭisaṃniśritaṃ kāyādi karma,",
    "T06abhsubhu:1978": " buddhaśāsanaprasādavipakṣeṇāśraddhyakāluṣyaparigṛhītatvāt /",
    "T06abhsubhu:1979": " aparaḥ paryāyaḥ - śāśvatocchedānupatitaṃ madhyamāpratipadvirodhārthena vaṃkam /",
    "T06abhsubhu:1980": " apavādadṛṣṭiparigṛhītaṃ vyavadānavyavasthānapradveṣārthena doṣaḥ /",
    "T06abhsubhu:1981": " satkāyadṛṣṭiparigṛhītaṃ nairātmyatattvadarśanaprativaddhārthena kaṣāya iti //",
    "T06abhsubhu:1982": " śauceyāni suviśuddhaśīlasaṃgṛhītamṛjudṛṣṭisaṃgṛhītaṃ ca yatkāyavāṅmanaḥkarma,",
    "T06abhsubhu:1983": " śīladṛṣṭivipattimalavarjitatvāt /",
    "T06abhsubhu:1984": " mauneyāni śaikṣāśaikṣāṇāṃ yadanāsravaṃ kāyavāṅmanaḥkarma munīnāṃ tatkarmeti kṛtvā /",
    "T06abhsubhu:1985": " dānasaṃpadamadhikṛtya dānaṃ dātā bhaviṣyatītyanenābhīkṣṇadānatāṃ darśayati,",
    "T06abhsubhu:1986": " tacchīlatayā punaḥ punardānāt /",
    "T06abhsubhu:1987": " śramaṇebhyo brāhmaṇebhya ityevamādināpakṣapātadānatām,",
    "T06abhsubhu:1988": " aviśeṣeṇa sarvārthibhyo dānāta /",
    "T06abhsubhu:1989": " (Abhidh-s-bh 71) annapānamityevamādinecchāparipūraṇadānatām,",
    "T06abhsubhu:1990": " yathābhiprāyaṃ sarvopakaraṇavastuparityāgāt /",
    "T06abhsubhu:1991": " muktatyāgaḥ pratatapāṇirvyavasargarato yāyajūkastyāgasaṃpanno dānasaṃvibhāgarata ityebhiḥ padairyathākramamaniśritadānatādayo veditavyāḥ /",
    "T06abhsubhu:1992": " aniśritadānatā punarbhavabhogāpariṇāmitatvena veditavyā //",
    "T06abhsubhu:1993": " deyasaṃpadamadhikṛtyotthānavīryādhigatairityanenānabhidrugdhadeyavastutāṃ darśayati /",
    "T06abhsubhu:1994": " abhidrugdhaṃ hyanutthānabīryādhigataṃ bhavati,",
    "T06abhsubhu:1995": " svasthāne sthitvā paranikṣepā[pa]lapanena pratilabdhatvāt /",
    "T06abhsubhu:1996": " bāhubalopārjitairityanenāparāpahṛtadeyavastutām /",
    "T06abhsubhu:1997": " parebhyo hyapahṛtaṃ na bāhubalopārjitaṃ bhavati,",
    "T06abhsubhu:1998": " taiḥ kṛcchreṇa vividhairūpāyairarjitasyāpaharaṇāt /",
    "T06abhsubhu:1999": " svedamalāpakṣiptairityanenākuthitavimaladeyavastutām,",
    "T06abhsubhu:2000": " svedamalābhyāmapakṣiptatvādujjhitatvādityarthaḥ /",
    "T06abhsubhu:2001": " dhārmikairityanena kalpikadeyavastutām,",
    "T06abhsubhu:2002": " śastraviṣamadyādyakalpikavastuvivarjitatvāt /",
    "T06abhsubhu:2003": " dharmalabdhairityanena dharmārjitadeyavastutāṃ darśayati,",
    "T06abhsubhu:2004": " tulākūlādimithyājīva parivarjanenopārjitatvāt //",
    "T06abhsubhu:2005": " śīlaṃ samādāyākhaṇḍanena tadyogācchīlavān bhavati /",
    "T06abhsubhu:2006": " mokṣaṃ prati yaḥ saṃvaraḥ sa prātimokṣasaṃvaraḥ /",
    "T06abhsubhu:2007": " sa hi saṃsārānniryāṇāya bhavati /",
    "T06abhsubhu:2008": " ācārasaṃpannaḥ sadbhiragarhiteryāpathāditvāt /",
    "T06abhsubhu:2009": " gocarasaṃpannaḥ pañcāgocaraparivarjanāt /",
    "T06abhsubhu:2010": " pañca bhikṣoragocarāḥ - ghoṣo veśaḥ pānāgāraṃ rājakulaṃ caṇḍālakaṭhinameva pañcamam /",
    "T06abhsubhu:2011": " prajñaptisāvadyeṣvapi prakṛtisāvadyeṣviva tīvreṇa gauraveṇa śikṣaṇādaṇumātreṣvavadyeṣu bhayadarśī bhavati /",
    "T06abhsubhu:2012": " samantāt paripūrṇa śikṣāmādāya śikṣate śikṣāpadeṣvityucyate //",
    "T06abhsubhu:2013": " ataḥ paraṃ śīlamārabhya yadbhagavatā sūtrāntareṣu nirdiṣṭaṃ kāyena saṃvṛto bhavatītyevamādi tasyārtha ucyate /",
    "T06abhsubhu:2014": " tatra kāyena vācā saṃvṛto bhavati saṃprajanyaparigṛhītatayā yathanujñātamabhikramapratikramādiṣu buddhipūrvaṃ samyagvartanāt /",
    "T06abhsubhu:2015": " (Abhidh-s-bh 72) kāyavāksaṃpattyā saṃpannaḥ āpattyanadhyāpannatayā śīlāvipādanāt /",
    "T06abhsubhu:2016": " pariśuddhakāyavākasamudācāraḥ samādhisaṃniśrayatayā samādhibalena dauḥśīlyamaladūrīkaraṇāt /",
    "T06abhsubhu:2017": " kuśala[kāya]vāksamudācāraḥ kliṣṭavitarkāvyavakīrṇatayaikāntaśubhatvāt /",
    "T06abhsubhu:2018": " anavadyakāyavāksamudācāro bhavabhogāpariṇāmitatvena sadbhiḥ praśastatvāt /",
    "T06abhsubhu:2019": " avyābadhyakāyavāksamudācāra ātmotkarṣaṇādibhiḥ pareṣāmavajñāduḥkhasaṃvāsenāghaṭṭanāt /",
    "T06abhsubhu:2020": " ānulomikakāyavāksamudācāro nirvāṇānuprāptyanukūlatayāryamārgāvāhanāt /",
    "T06abhsubhu:2021": " anucchavikakāyavāksamudācāraḥ svadoṣaguṇāviṣkambhaṇachādanārtham /",
    "T06abhsubhu:2022": " aupayikakāyavāksamudācāraḥ sabrahmacāryupagrahaṇaśīlatayopagamanārhatvāt /",
    "T06abhsubhu:2023": " pratirūpakāyavāksamudācāro guruṣu gurusthānīyeṣu ca nihitamānatayā yathārhamupacaraṇāt /",
    "T06abhsubhu:2024": " pradakṣiṇakāyavāksamudācāro 'vavāde pradakṣiṇagrāhitayāsvayaṃdṛṣṭiparāmarśatvāt /",
    "T06abhsubhu:2025": " ataptakāyavāksamudācāraḥ kaṣṭatapolūhādhimuktivivarjitatayānātmatapatvāt /",
    "T06abhsubhu:2026": " ananutāpyakāyavāksamudācāraḥ samutsṛṣṭān bhogān karmāntāṃścārabhyāvipratisāritayā paścāttāpābhāvāt /",
    "T06abhsubhu:2027": " avipratisārakāyavāksamudācāraḥ kuśalapakṣamārabhyālpamātreṇāsaṃtuṣṭasyā vipratisāritayā yāvacchakyaṃ saṃpādanāt //",
    "T06abhsubhu:2028": " karma svakameṣāṃ ta ime karmasvakāḥ /",
    "T06abhsubhu:2029": " kathaṃ punasteṣāṃ karma svakaṃ bhavati /",
    "T06abhsubhu:2030": " svayaṃkṛtakarmavipākapratisaṃvedanatāmupādāya,",
    "T06abhsubhu:2031": " taddhi nāma svakamityucyate yatparairasādhāraṇamiti /",
    "T06abhsubhu:2032": " karmāṇi dāyāya eṣāṃ ta ime karmadāyādāḥ /",
    "T06abhsubhu:2033": " kathaṃ karmaṇāṃ dāyādatvam /",
    "T06abhsubhu:2034": " tasyāṃ svayaṃkṛtavipākapratisaṃvedanāyāṃ kuśalākuśalānāṃ karmaṇāmanyonyadāyādatāmupādāya yathāsvamiṣṭāniṣṭaphalasaṃvibhajanāt /",
    "T06abhsubhu:2035": " te punaḥ svakṛtakarmeṣṭāniṣṭavipākapratisaṃvedinaḥ sattvāḥ kuta āditaḥ saṃbhūtāḥ kimahetukā āhosvit prakṛtīśvarādihetukā ityāha karmayonīyāḥ",
    "T06abhsubhu:2036": " karmeveṣāmahetuviṣamahetuvarjito yoniḥ sattvānāṃ saṃbhavāyetyarthaḥ /",
    "T06abhsubhu:2037": " evaṃ tāvatpravṛttimārabhya nivṛttimapyārabhya karmapratisaraṇāḥ,",
    "T06abhsubhu:2038": " sāsravakarmaprahāṇāyānāsravakarmasaṃśrayaṇāt karmaivaiṣāṃ pratisaraṇaṃ bhavatīti //",
    "T06abhsubhu:2039": " yaduktamacintyaḥ sattvānāṃ karmavipāka iti na sarvaiḥ prakāraiḥ [a] sāvacintyo veditavyaḥ /",
    "T06abhsubhu:2040": " kathaṃ tarhi cintyaḥ kathamacintyaḥ /",
    "T06abhsubhu:2041": " (Abhidh-s-bh 73) kuśalākuśalasyeṣṭāniṣṭo vipākaḥ sugatidurgatyoriti cintyaḥ,",
    "T06abhsubhu:2042": " śakyatvāt samyagdṛṣṭyādiguṇāvāhanācca /",
    "T06abhsubhu:2043": " anena karmaṇā sattvānāmātmabhāvasya varṇasaṃsthānādiprakārabhedavaicitryamityacintyaḥ,",
    "T06abhsubhu:2044": " aśakyatvāt sarvajñādanyasyonmādādidoṣābāhanācca /",
    "T06abhsubhu:2045": " tadeva karmasthānādibhiracintyam /",
    "T06abhsubhu:2046": " [tatra sthānaṃ] yatra pradeśe sthitvā yatkarma kṛtvā grāme vā nagare vetyādi /",
    "T06abhsubhu:2047": " vastu yadadhiṣṭhānaṃ sattvasaṃkhyātamasattvasaṃkhyātaṃ vā /",
    "T06abhsubhu:2048": " hetuḥ kuśalākuśalādeḥ kuśalākuśalamūlāniyathāyogam /",
    "T06abhsubhu:2049": " vipākastadevātmabhāvavaicitryam /",
    "T06abhsubhu:2050": " bāhyabhāvavaicitryābhinirvartakaṃ karmācintyam,",
    "T06abhsubhu:2051": " kīdṛśena khalu karmaṇā kaṇṭakādīnāṃ taikṣṇādikaṃ kṛtamiti lokacintā nantarbhūtatvāt /",
    "T06abhsubhu:2052": " maṇimantrauṣadhimuṣṭiyogapratisaṃyuktaṃ karmācintyam /",
    "T06abhsubhu:2053": " tatra maṇi[prati]saṃyuktaṃ candrakāntādīnāmudakakṣaraṇādi /",
    "T06abhsubhu:2054": " mantrapratisaṃyuktaṃ tadabhimantritānāmadāhādi /",
    "T06abhsubhu:2055": " auṣadhipratisaṃyuktaṃ tayā gṛhītayānturdhātādi /",
    "T06abhsubhu:2056": " muṣṭiyogapratisaṃyuktaṃ tena tena muṣṭiyogena jvarāpagamādi /",
    "T06abhsubhu:2057": " sarva ca yogināṃ prabhāvakarmācintyam /",
    "T06abhsubhu:2058": " katham /",
    "T06abhsubhu:2059": " te cittaprabhāvena mahāpṛthivī kampayantyākāśena votpatantītyevamādi /",
    "T06abhsubhu:2060": " bodhisattvānāṃ vaśitābhiryat kriyate karma tadacintyam /",
    "T06abhsubhu:2061": " tadyathā āyurvaśitayā bodhisattvā āyuḥsaṃskārānadhiṣṭhā ya yāvadicchanti tiṣṭhanti /",
    "T06abhsubhu:2062": " cittavaśitayā yathecchaṃ samādhīn samāpadyante pariṣkāravaśitayāprameyamanardheyamupakaraṇavarṣa sattvānāṃ varṣanti /",
    "T06abhsubhu:2063": " karmavaśitayānyadhātu bhūmigatiyonyavasthāvedanīyāni karmāṇyanyathā pariṇāmayanti /",
    "T06abhsubhu:2064": " upapattivaśitayā dhyānairapi vihṛtyāparihīṇā eva kāmadhātāvupapadyante /",
    "T06abhsubhu:2065": " adhimuktivaśitayā pṛthavyādīnavāditvenādhimucyante /",
    "T06abhsubhu:2066": " praṇidhānavaśitayā yatheṣṭaṃ svaparārthasaṃpattikarāṇyasaṃkhyeyāni mahāpraṇidhānānyabhinirha[ra]nti /",
    "T06abhsubhu:2067": " ṛddhivaśitayā sattvānāmāvaja nārthamaprameyamṛddhipratihārya saṃdarśa[ya]nti /",
    "T06abhsubhu:2068": " jñānavaśitayā dharmārthaniruktipratibhānānāṃ prakarṣaparyantaṃ gacchanti /",
    "T06abhsubhu:2069": " dharmavaśitayā yathārhaṃ yāvat sarvasatvānāmanyānyairnāmapadavyaṃjanakāryaḥ sūtrādīn dharmān vyavasthāpya yugapaccittaparitoṣaṇe samarthā bhavantīti",
    "T06abhsubhu:2070": " (Abhidh-s-bh 74)",
    "T06abhsubhu:2071": " buddhānāṃ buddhakṛtyānuṣṭhānakarmācintyam /",
    "T06abhsubhu:2072": " katham /",
    "T06abhsubhu:2073": " anābhogapratigatā dharmadhātvekarasatāprāptā sarve buddhā bhagavantaḥ sattvānāṃ yathā yadā yāvatkṛtyamanuṣṭhātavyaṃ tatsarvamanutiṣṭhanti evaṃ buddhānāṃ buddhaviṣayo 'cintyaḥ //",
    "T06abhsubhu:2074": " punarbhavasya vāsanāyā āhārakaṃ kāraṇamiti hetuḥ /",
    "T06abhsubhu:2075": " upacitavāsanānāṃ sattvanāṃ devādisatvanikāye tadākṛtiprakṛtisādṛśyena samasyodayasya kāraṇamiti samudayam /",
    "T06abhsubhu:2076": " pratyātmaṃsaṃtānanaiyabhyena gatiyonyādisarvaprakāraiḥ prakarṣeṇa yāvadbhavāgragatasyodbhavasya kāraṇamiti prabhavaḥ /",
    "T06abhsubhu:2077": " apūrvasyānyasyātmabhāvasya prāptau pūrvātmabhāvātyayena kāraṇamiti pratyayaḥ //",
    "T06abhsubhu:2078": " saṃskārāṇāmuparamātsa nirodho 'nyaḥ syāttadasaṃvadhyamāno 'rthāntarabhūtaḥ syāt /",
    "T06abhsubhu:2079": " athānanyaḥ syātsaṃkleśalakṣaṇaḥ syāt /",
    "T06abhsubhu:2080": " ata eva nobhayo nānubhayaśca /",
    "T06abhsubhu:2081": " prapañcaḥ punarasminnarthe 'yoniśaścintyetyamārgeṇānyāyenānayena cintyetyarthaḥ,",
    "T06abhsubhu:2082": " anyathā cintayitavye 'nyathācintanā[t] /",
    "T06abhsubhu:2083": " kathaṃ punaścintyaḥ /",
    "T06abhsubhu:2084": " śāntaḥ praṇīta ityevamādibhiḥ prakāraiḥ //",
    "T06abhsubhu:2085": " niralaṃkāraḥ prajñāviktānāṃ vidyādivaiśeṣikaguṇālaṃkārābhāvāt //",
    "T06abhsubhu:2086": " paryāyato 'śeṣaprahāṇamityuddeśaḥ,",
    "T06abhsubhu:2087": " śeṣo nirdeśaḥ /",
    "T06abhsubhu:2088": " ata eva tatpariśiṣṭāni padānyupādāyetyucyate,",
    "T06abhsubhu:2089": " taistasya nirdeśāt /",
    "T06abhsubhu:2090": " kathaṃ kṛtvāśeṣa prahāṇam /",
    "T06abhsubhu:2091": " paryavasthānānuśayaprahāṇāt /",
    "T06abhsubhu:2092": " tatra pratiniḥsargaḥ paryavasthānaprahāṇamadhikṛtya,",
    "T06abhsubhu:2093": " utpannasya parivarjanāt /",
    "T06abhsubhu:2094": " vyantībhāvo 'nuśayaprahāṇam,",
    "T06abhsubhu:2095": " mūlābhāve 'tyantamanutpādāt /",
    "T06abhsubhu:2096": " tatpunardarśanabhāvanāmārgapratipakṣabhedāddvidhā vyavasthāpyate - kṣayo virāga iti /",
    "T06abhsubhu:2097": " tatra darśanamārgeṇa virāgatāmadhikṛtya kṣayaḥ,",
    "T06abhsubhu:2098": " alpamātrāvaśiṣṭatvāt kleśarāśeḥ /",
    "T06abhsubhu:2099": " bhāvanāmārgeṇa virāgaḥ,",
    "T06abhsubhu:2100": " tasya bhūmivairāgyagamanapravibhāvitatvāt /",
    "T06abhsubhu:2101": " tadubhayavisaṃyoge punaḥ satyāyatyāṃ ca duḥkhaṃ nirudhyate,",
    "T06abhsubhu:2102": " anutpattidharmatāpādanāt /",
    "T06abhsubhu:2103": " dṛṣṭe ca dharme daurmanasyaṃ vyupaśāmyati,",
    "T06abhsubhu:2104": " asamudācārāt /",
    "T06abhsubhu:2105": " atastatphalabhūtasya duḥkhasya prahāṇamadhikṛtyāha - nirodho vyupaśama iti /",
    "T06abhsubhu:2106": " pūrvakarma kleśasamudāgatānāṃ tu sattvānāṃ svarasenaivoparama[ma]dhikṛtyāha - astaṃgama iti /",
    "T06abhsubhu:2107": " evaṃ kṛtvāśeṣaprahāṇaṃ nirdiṣṭaṃ veditavyam //",
    "T06abhsubhu:2108": " (Abhidh-s-bh 75)",
    "T06abhsubhu:2109": " asaṃskṛtamutpādavyayasthityanyathātvābhāvātsaṃskṛtaviparyayeṇa /",
    "T06abhsubhu:2110": " durdṛśamāryasyaivaikasya prajñā cakṣuṣo gocaratvāt /",
    "T06abhsubhu:2111": " acalaṃ narakādigatyasaṃcāreṇa sthiratvāt /",
    "T06abhsubhu:2112": " anataṃ kāmarūpārūpyatṛṣṇābhāvena bhaveṣvanamanāt /",
    "T06abhsubhu:2113": " amṛtaṃ maraṇāśrayaskandhābhāvāt /",
    "T06abhsubhu:2114": " anāsravamāsravābhāvāt /",
    "T06abhsubhu:2115": " layanaṃ vimukti prītisukhasaṃniśrayatvāt /",
    "T06abhsubhu:2116": " dvīpaṃ saṃsāramahārṇave sthalabhūtatvāt /",
    "T06abhsubhu:2117": " trāṇaṃ tatprāptau jātyādisarvopadravāpagamanāt /",
    "T06abhsubhu:2118": " śaraṇaṃ tatkṛtāśayaprayogayoravandhatvasya padasthānatayāśrayaṇī[ya]tvāt /",
    "T06abhsubhu:2119": " parāyaṇaṃ paramasyāryatvasyāgamanāya padasthānatvādārhatyatvaprāptyupāyālaṃbanatvādityarthaḥ /",
    "T06abhsubhu:2120": " acyutam[a]jātatvena bhraṃsāsaṃbhavāt /",
    "T06abhsubhu:2121": " nirjvaraṃ sarvecchāvighātasaṃtāpābhāvāt /",
    "T06abhsubhu:2122": " niṣparidāhaṃ śokādisarvaparidāhapratiprasrabdhyā śītalatvāt /",
    "T06abhsubhu:2123": " kṣemaṃ vyādhijarāmaraṇabhayarahitārya vihārāśrayatvāt /",
    "T06abhsubhu:2124": " śivaṃ sarvakuśaladharmāśrayatvāt /",
    "T06abhsubhu:2125": " sauvarṇakaṃ lokottarasukhavastutvā[t] /",
    "T06abhsubhu:2126": " svastyayanaṃ sukhena prayogeṇa tatpprāptaye ālaṃbanabhavāt /",
    "T06abhsubhu:2127": " ārogyaṃ kleśādyāvaraṇarogarahitatvāt /",
    "T06abhsubhu:2128": " āniñjyaṃ sarvaviṣayaprapañcavikṣeparahitatvāt /",
    "T06abhsubhu:2129": " nirvāṇaṃ rūpādisaṃjñāpaga[ma]sya śāntasukhavihārasyālaṃbanatvāt //",
    "T06abhsubhu:2130": " punarnirodhasatyamārabhyājātādayaḥ paryāyāḥ duḥkhalakṣaṇaviparyayārthena veditavyāḥ /",
    "T06abhsubhu:2131": " dukhaṃ hi tatra tatra sattvanikāye pratisaṃdhibandhena jāyate /",
    "T06abhsubhu:2132": " tata uttarakālamātmabhāvaparipūryā vardhate /",
    "T06abhsubhu:2133": " tacca duḥkhaṃ pūrvakarmakleśāvedhena kṛtam /",
    "T06abhsubhu:2134": " tacca vartamānaṃ duḥkhaṃ karmakleśānāṃ cānyabhavasaṃskaraṇe padasthānaṃ bhavati /",
    "T06abhsubhu:2135": " tato 'vyucchedayogena punarbhavasya saṃtatyutpādo bhavati /",
    "T06abhsubhu:2136": " atastadviparyayeṇa duḥkhanirodha āryasatyaṃ yathākramamajātamabhūtamakṛtamasamutpannaṃ veditavyam /",
    "T06abhsubhu:2137": " api khalu nirodhasatyamadhikṛtya /",
    "T06abhsubhu:2138": " śāntalakṣaṇaṃ (Abhidh-s-bh 76)",
    "T06abhsubhu:2139": " saṃskāraduḥkhatayāpraśāntalakṣaṇānāmupādānaskandhānāṃ visaṃyogamadhikṛtya /",
    "T06abhsubhu:2140": " praṇītalakṣaṇaṃ kleśaduḥkhavisaṃyogāt svayaṃ śucisukhasvabhāvatāmadhikṛtya /",
    "T06abhsubhu:2141": " niḥsaraṇalakṣaṇaṃ nityahitasvabhāvatāmadhikṛtya,",
    "T06abhsubhu:2142": " apunarāvartanāt kṣematvācca yathākramaṃ hitaṃ kuśalamiti śakyatvāt //",
    "T06abhsubhu:2143": " mārgasatyaṃ yena dukhaṃ parijānīta ityevamādi,",
    "T06abhsubhu:2144": " satyeṣvasya kṛtyādhikāreṇa lakṣaṇanirdeśo veditavyaḥ /",
    "T06abhsubhu:2145": " pañcavidho mārga iti prabhedādhikāreṇa /",
    "T06abhsubhu:2146": " pañcaprabhedaḥ saparivāramārgasatyādhikārādveditavyam //",
    "T06abhsubhu:2147": " tatra saṃbhāramārgaḥ śīlādiko yasya paripūrṇatvāduṣmagatādyānupūrvyā satyadarśanāya tadāvaraṇaprahāṇāya ca saṃtānasya yogyatāṃ pratilabhata iti /",
    "T06abhsubhu:2148": " yadvā punaranyadaupaniṣadaṃ kuśalamityavipratisārādikaṃ veditavyam //",
    "T06abhsubhu:2149": " uṣmagataṃ pratyātmaṃ satyeṣvālokalabdhaḥ samādhiḥ prajñā sasaṃyoga iti samāhitena",
    "T06abhsubhu:2150": " cittena satyādhipateyasya sūtrādikasya dharmasya manojalpasya mukhairarthasaṃprakhyāne",
    "T06abhsubhu:2151": " sati śamathaśca vipaśyanā coṣmagatamiti veditavyam //",
    "T06abhsubhu:2152": " tadvṛddhirmūrdhānastadupari vyavasthāpanārthena /",
    "T06abhsubhu:2153": " kṣāntirekadeśapraviṣṭānusṛtaḥ samādhiriti /",
    "T06abhsubhu:2154": " kathamekadeśapraviṣṭo bhavati /",
    "T06abhsubhu:2155": " ekāntena grāhyabhāvalakṣaṇāt /",
    "T06abhsubhu:2156": " kathamekadeśānumṛtaḥ grāhakābhāvaprativedhānukūlyāvasthānāt /",
    "T06abhsubhu:2157": " laukiko 'gradharmo yadantaramādito lokottaro mārgaḥ //",
    "T06abhsubhu:2158": " darśanamārgo laukikāgradharmānantaraṃ nirvikalpaśamathavipaśyanālakṣaṇo veditavyaḥ /",
    "T06abhsubhu:2159": " samasamālaṃbyālaṃbanajñānamapi taditi tena grāhya grāhakābhāvatathatāprativeghāt /",
    "T06abhsubhu:2160": " pratyātmamapanīta sattvasaṃketadharmasaṃketa sarvato 'panītobhayasaṃketālaṃbanadharmajñānamapi taditi /",
    "T06abhsubhu:2161": " kathaṃ pratyātmamapanītasattvasaṃketālaṃbanadharmajñānam /",
    "T06abhsubhu:2162": " tena sva[sa]ntāne ātmanimittāvikalpanāt /",
    "T06abhsubhu:2163": " kathaṃ pratyātmamapanītadharmasaṃketālaṃbanadharmajñānam /",
    "T06abhsubhu:2164": " tena svasaṃtāna eva rūpādidharmanimittāvikalpanāt /",
    "T06abhsubhu:2165": " kathaṃ sarvato 'panītobhayasaṃketālaṃbanadharmajñānam /",
    "T06abhsubhu:2166": " sarvatrāviśeṣeṇātma dharmanimittāvikalpa[nā]diti //",
    "T06abhsubhu:2167": " (Abhidh-s-bh 77)",
    "T06abhsubhu:2168": " prabhedaśaḥ punardarśanamārgaḥ satyeṣu ṣoḍaśadharmānvayakṣāntijñānāni /",
    "T06abhsubhu:2169": " tatra duḥkhe dharmajñānakṣāntiḥ prayogamārge duḥkhasatyādhikārikasūtrādidharmavicāraṇājñānaṃ",
    "T06abhsubhu:2170": " yoniśo manaskārasaṃgṛhītamadhipati kṛtvā svasaṃtānikaduḥkhasatye tattathatāpratyakṣānubhāvino",
    "T06abhsubhu:2171": " lokottarā prajñā samyagdṛṣṭisvabhāvotpadyate yayā duḥkhadarśanaprahātavyāṃstraidhātukānaṣṭāviṃśatimanuśayān prajahāti /",
    "T06abhsubhu:2172": " tasmāducyate duḥkhe dharmajñānakṣāntiriti /",
    "T06abhsubhu:2173": " tayā kṣāntyā duḥkhadarśanaprahātavyakleśaprahāṇāt parivartita āśraye tadanantaraṃ yena jñānena tāmāśrayaparivṛtti pratyanubhavati tadduḥkhe dharmajñānamityucyate /",
    "T06abhsubhu:2174": " etaccobhayamādyaṃ kṣāntijñānamanvayaḥ sarveṣāṃ śaikṣāśaikṣāṇāmāryadharmāṇām,",
    "T06abhsubhu:2175": " tatasteṣāṃ samudāgamāt /",
    "T06abhsubhu:2176": " atastadālaṃbyānvaya eṣa āryadharmāṇāmiti pratyātmaṃ pratyakṣānubhāvinyanāsravā prajñā duḥkhe anvayajñānakṣānti /",
    "T06abhsubhu:2177": " tāmanvayajñānakṣāntiṃ yena jñānena pratyanubhavati tadanvayajñānamityucyate /",
    "T06abhsubhu:2178": " lokottarasya hi mārgasya dvayaṃ viṣayaḥ - tathatā samyagjñānaṃ ca /",
    "T06abhsubhu:2179": " tatra dharmajñānapakṣasya mārgasya tathatā viṣayaḥ /",
    "T06abhsubhu:2180": " anvayajñānapakṣasya samyagjñānam /",
    "T06abhsubhu:2181": " ata idamucyate - dharmajñānakṣāntijñānairgrāhyāvabodhaḥ,",
    "T06abhsubhu:2182": " anvayakṣāntijñānairgrāhakāvabodha iti /",
    "T06abhsubhu:2183": " yo bhagavatā ṣaṣṭho '[ni]mittavihārī pudgala ākhyātaḥ sa eteṣu kṣāntijñāneṣu vartamāno veditavyaḥ,",
    "T06abhsubhu:2184": " sarvanimittānupalaṃbhāt /",
    "T06abhsubhu:2185": " ta ete kṣānti[jñāna]saṃgṛhītāḥ ṣoḍaśa cittakṣaṇā darśanamārgaḥ,",
    "T06abhsubhu:2186": " tairadṛṣṭapūrvāṇāmāryasa tyānāṃ pratyekaṃ caturbhirdarśanāt /",
    "T06abhsubhu:2187": " na cātra bhāvasyābhatvā prādurbhāvamātraṃ cittakṣaṇo veditavyaḥ /",
    "T06abhsubhu:2188": " kiṃ tarhi yāvatā jñeye jñānātpatteḥ parisamāptirbhavati /",
    "T06abhsubhu:2189": " tadyathā duḥkhaṃ parijñeyamityekaścittalakṣaṇaḥ /",
    "T06abhsubhu:2190": " evaṃ samudayaḥ prahātavya ityevamādiḥ /",
    "T06abhsubhu:2191": " yaccaitaddarśanamārgamārabhya vistareṇa vipaṃcittaṃ vyavasthānamātraṃ tatsarvaṃ veditavyam,",
    "T06abhsubhu:2192": " pratyātmameva vedanīyatvāt lokottarāyā avasthāyāḥ //",
    "T06abhsubhu:2193": " sarvaṃ hi mārgasatyaṃ caturbhiḥ prakārairanugantavyam - vyavasthānato vikalpanato 'nubhavataḥ paripūritaśca /",
    "T06abhsubhu:2194": " tatra vyavasthānata,",
    "T06abhsubhu:2195": " yathāsvamadhigamaniṣṭhāprāptā śrāvakādayastatpṛṣṭhalabdhena jñānena pareṣāṃ prāpaṇanimittaṃ nāmapadavyañjanakāyaiḥ mārgasatyaṃ vyavasthāpayanti,",
    "T06abhsubhu:2196": " ityapi satyeṣu kṣāntayo jñānānī tyevamādi /",
    "T06abhsubhu:2197": " vikalpanataḥ,",
    "T06abhsubhu:2198": " abhisamayaprayuktā laukikena yathāvyavasthānaṃ vikalpayato yadabhyasya nti /",
    "T06abhsubhu:2199": " anubhavataḥ,",
    "T06abhsubhu:2200": " tathābhyasyanto yāmādito (Abhidh-s-bh 78)",
    "T06abhsubhu:2201": " darśanamārgākhyāṃ lokottarāṃ niṣprapañcāvasthāṃ pratyātmamanubhavanti paripūritaḥ tadūrdhva yāmāśrayaparivṛttiṃ paripūrya [yā]vadadhigamaniṣṭhāṃ prāpnuvanti /",
    "T06abhsubhu:2202": " te punaradhigamaniṣṭhāprāptāstatpṛṣṭhalabdhena jñānena mārgasatyaṃ vyavasthāpayanti /",
    "T06abhsubhu:2203": " ityevamādi tacca[tu]rākāraṃ mārgacakraṃ punaḥ punaranyonyāśrayeṇa pravartata iti veditavyam //",
    "T06abhsubhu:2204": " yaduktaṃ virajo vigatamalaṃ dharmeṣu dharmacakṣurutpadyata iti taddarśanamārgamadhikṛtyoktam,",
    "T06abhsubhu:2205": " tatprathamataḥ satyeṣvāryaprajñācakṣuḥsvabhāvatvāt /",
    "T06abhsubhu:2206": " tatra dharmakṣāntibhirvirajaḥ,",
    "T06abhsubhu:2207": " tābhiḥ kleśarajaḥprahāṇāt /",
    "T06abhsubhu:2208": " dharmajñānairvigatamalam,",
    "T06abhsubhu:2209": " teṣāṃ prahāṇatadāvaraṇamalāśrayotpādāt /",
    "T06abhsubhu:2210": " punaranayoreva kṣāntijñānāvasthayoryathākramaṃ parijñayā prahāṇena ca mārgasya viśuddhatāmadhikṛtya virajo vigatamalaṃ veditavyam //",
    "T06abhsubhu:2211": " dṛṣṭetyevamādyāpi darśanamārgamevādhikṛtya veditavyam,",
    "T06abhsubhu:2212": " vineyānāṃ satyābhisamayānantaraṃ vacanāt /",
    "T06abhsubhu:2213": " tatra dharmakṣāntibhirdṛṣṭadharmāḥ,",
    "T06abhsubhu:2214": " tābhistattvaprativedhāt /",
    "T06abhsubhu:2215": " dharmajñānaiḥ prāptadharmāḥ,",
    "T06abhsubhu:2216": " tairāśrayaparivṛttisākṣātkaraṇāt /",
    "T06abhsubhu:2217": " anvayakṣāntibhirviditadharmāḥ,",
    "T06abhsubhu:2218": " tābhirāryadharmānvaya eṣa iti tadubhayasaṃvedanāt /",
    "T06abhsubhu:2219": " anvayajñānaiḥ paryavagāḍhadharmāḥ,",
    "T06abhsubhu:2220": " tairyāvajjñeyaṃ parisamāpanāt /",
    "T06abhsubhu:2221": " sarvaistīrṇakāṃkṣaḥ sarvaiḥ kṣāntijñānaiḥ,",
    "T06abhsubhu:2222": " lokottareṇa mārgeṇa phalādhigame sati dīrgharātramabhikāṃkṣite svādhigame 'saṃdehāt /",
    "T06abhsubhu:2223": " tīrṇavicikitsaḥ paridhigame sarvairiti vartate,",
    "T06abhsubhu:2224": " parādhigame tadavasthasyānyeṣāmapi viśeṣādhigamaṃ prati vimatyabhāvāt /",
    "T06abhsubhu:2225": " aparapratyayo mārgabhāvanāyāṃ paropadeśamantareṇāpi svayaṃkuśalatvāt /",
    "T06abhsubhu:2226": " ananyaneyo 'vetya prasādapratilabhena śāstuḥ śāsane 'nyatīrthyairjanmāntare 'pyahāryatvāt /",
    "T06abhsubhu:2227": " dharmeṣu vaiśāradyaprāpto 'dhigamamārabhya paripraśnadharmeṣu pāpecchābhimānikavadavalīnacittatābhāvāt //",
    "T06abhsubhu:2228": " bhāvanāmārgo laukiko mārgaḥ /",
    "T06abhsubhu:2229": " tatra laukiko mārgo dhyānā[nyā]rūpyāśca /",
    "T06abhsubhu:2230": " (Abhidh-s-bh 79) te punardhyānārūpyāḥ saṃkleśato vyavadānato vyavasthānato viśuddhitaśca veditavyāḥ //",
    "T06abhsubhu:2231": " kathaṃ saṃkleśataḥ /",
    "T06abhsubhu:2232": " catvāryavyākṛtamūlāni tṛṣṇā dṛṣṭirmāno 'vidyā ca,",
    "T06abhsubhu:2233": " taiḥ saṃkliṣṭacittānāṃ kliṣṭadhyānamukhena rūpārūpyāvacarasarvanivṛtāvyākṛtakleśopakleśāvartanāt /",
    "T06abhsubhu:2234": " tatra tṛṣṇayāsvādasaṃkleśena saṃkliśyate,",
    "T06abhsubhu:2235": " prasrabdhisukhāsvādāt /",
    "T06abhsubhu:2236": " dṛṣṭyā dṛṣṭyuttaradhyāyitayā saṃkliśyate,",
    "T06abhsubhu:2237": " dhyānaṃ niścitya pūrvāntakalpādidṛṣṭisamutthāpanāt /",
    "T06abhsubhu:2238": " mānena mānottara dhyāyitayā saṃkliśyate,",
    "T06abhsubhu:2239": " tena viśeṣādhigamenonnatigamanāt /",
    "T06abhsubhu:2240": " avidyayā vicikitsottaradhyāyitayā saṃkliśyate,",
    "T06abhsubhu:2241": " tattvā prativedhena mokṣakāmasya tasminviśeṣādhigame mokṣo na mokṣa iti vicikitsotpādanāt //",
    "T06abhsubhu:2242": " kathaṃ vyavadānataḥ /",
    "T06abhsubhu:2243": " śuddhakā dhyānārūpyā laukikā api kuśalatvātparyavasthānamalāpagatatvena vyavadātā ityucyante //",
    "T06abhsubhu:2244": " kathaṃ vyavasthānataḥ /",
    "T06abhsubhu:2245": " dhyānānāṃ tāvaccaturdhā vyavasthānam,",
    "T06abhsubhu:2246": " aṅgasamāpattimātrāsaṃjñākaraṇabhedāt /",
    "T06abhsubhu:2247": " ārūpyāṇāṃ tridhāṅgavarjaiḥ //",
    "T06abhsubhu:2248": " kiṃ punaradhikṛtya dhyāneṣu /",
    "T06abhsubhu:2249": " vitarkādaya evāṅgatvena vyavasthāpitāḥ satsvanyeṣu dharmeṣu /",
    "T06abhsubhu:2250": " tāvadbhiḥ pratipakṣānuśaṃsatadubhayāśrayāṅgaparisamāpteḥ /",
    "T06abhsubhu:2251": " prathame tāvaddhyāne vitarko vicāraśca pratipakṣāṅgam,",
    "T06abhsubhu:2252": " tābhyāṃ kāmavyāpādavihiṃsāvitarkādiprahāṇāt /",
    "T06abhsubhu:2253": " prītiḥ sukhaṃ cānuśaṃsāṅgam,",
    "T06abhsubhu:2254": " vitarkavicārābhyāṃ pratipakṣite vipakṣe tadvivekajaprītisukhalābhāt /",
    "T06abhsubhu:2255": " cittaikāgratā tadubhayaniśrayāṅgam,",
    "T06abhsubhu:2256": " samādhisaṃniśrayabalena vitarkādipravṛtteriti /",
    "T06abhsubhu:2257": " tathā dvitīye dhyāne 'dhyātmasaṃprasādaḥ pratipakṣāṅgam,",
    "T06abhsubhu:2258": " tena vitarkavicārapratipakṣaṇāt /",
    "T06abhsubhu:2259": " prītisukhe cittaikāgratā ca śeṣe aṅge pūrvavat /",
    "T06abhsubhu:2260": " tṛtīye dhyāne upekṣā smṛtiḥ saṃprajanyaśca pratipakṣāṅgam,",
    "T06abhsubhu:2261": " taiḥ prītipratipakṣaṇāt /",
    "T06abhsubhu:2262": " sukhaṃ cittaikāgratā ca śeṣe aṅge (Abhidh-s-bh 80)",
    "T06abhsubhu:2263": " yathākramam /",
    "T06abhsubhu:2264": " caturthe dhyāne upekṣāpariśuddhiḥ smṛtipariśuddhiśca pratipakṣāṅgam,",
    "T06abhsubhu:2265": " tābhyāṃ sukhapratipakṣaṇāt /",
    "T06abhsubhu:2266": " aduḥkhāsukhā vedanānuśaṃsāṅgam /",
    "T06abhsubhu:2267": " cittaikāgratā tadubhayāṅgamiti //",
    "T06abhsubhu:2268": " kathaṃ punaḥ prathamaṃ dhyānaṃ samāpadyamānasya sapta manaskārā bhavanti /",
    "T06abhsubhu:2269": " yena samāhitabhūmikena manaskāreṇa kameṣvādīnavādidarśanenaudārikalakṣaṇaṃ pratisavedayate /",
    "T06abhsubhu:2270": " tadabhāvācca prathamadhyāne śāntalakṣaṇam /",
    "T06abhsubhu:2271": " ayamucyate lakṣaṇapratisaṃvedanīya manaskāraḥ,",
    "T06abhsubhu:2272": " sa ca śrutacintāvyavakīrṇo veditavyaḥ /",
    "T06abhsubhu:2273": " tadūrdhva śrutaṃ cintāṃ cātikramyaikāntena bhāvanākāreṇa tadaudārikaśāntalakṣaṇanimittālaṃbanāṃ",
    "T06abhsubhu:2274": " śamathavipaśyanāṃ bhāvayan punaḥ punaryathāparyeṣitāmaudārikaśāntatāmadhimucyate",
    "T06abhsubhu:2275": " ityayamadhimokṣikaḥ /",
    "T06abhsubhu:2276": " tadabhyāsāttatprathamataḥ prahāṇamārgasahagato manaskāraḥ prāvivekyaḥ,",
    "T06abhsubhu:2277": " tenādhimātrakleśaprakāraprahāṇāttatpakṣadauṣṭhulyāpagamācca /",
    "T06abhsubhu:2278": " sa yogī tadūrdhva prahāṇārāmo bhavati prahāṇe 'nuśaṃsadarśī parīttapravivekaprītisukhasaṃspṛṣṭaḥ",
    "T06abhsubhu:2279": " kālena kālaṃ prasadanīyena manaskāreṇa saṃpraharṣayati yāvadeva styānamiddhauddhatyopaśamāya /",
    "T06abhsubhu:2280": " ayaṃ ratisaṃgrāhakaḥ /",
    "T06abhsubhu:2281": " tasyaivaṃ samyakprayuktasya kuśalapakṣaprayogopastabdhatvāt kāmāvacarakleśaparyavasthānāsamudācāre",
    "T06abhsubhu:2282": " sati tatprahīṇāprahīṇatāvagamārtha tadutpattyanukūlaśubhanimittamanaskāreṇa pratyavekṣaṇaṃ mīmāṃsāmanaskāraḥ /",
    "T06abhsubhu:2283": " tasyaivaṃ mīmāṃsāpratipakṣaṃ bhāvayataḥ tāvatkālikayogena sarvakāmāvacarakleśavisaṃyogāya prathamadhyānaprayogaparyavasānagataḥ pratipakṣamanaskāraḥ prayoganiṣṭhaḥ /",
    "T06abhsubhu:2284": " tadanantaraṃ maulaprathamadhyānasahagataḥ prayoganiṣṭhāphala iti /",
    "T06abhsubhu:2285": " tatra lakṣaṇapratisavedinā prahātavyaṃ prāptavyaṃ ca samyakparijñāya prahāṇāya prāptaye ca cittaṃ praṇighatte /",
    "T06abhsubhu:2286": " ādhimokṣikena tadartha samyakprayogamārabhate /",
    "T06abhsubhu:2287": " prāvivekyenādhimātrān kleśān jahāti /",
    "T06abhsubhu:2288": " ratisaṃgrāhakeṇa madhyaṃ kleśaprakāraṃ jahāti /",
    "T06abhsubhu:2289": " mīmāṃsakena prāptinirabhimānatāyāṃ cittamavasthāpayati /",
    "T06abhsubhu:2290": " prayoganiṣṭhena mṛduṃ kleśaprakāraṃ jahāti /",
    "T06abhsubhu:2291": " prayoganiṣṭhāphalena eṣāṃ manaskārāṇāṃ subhāvitānāṃ bhāvanāphalaṃ pratyanubhavati /",
    "T06abhsubhu:2292": " yathā prathamadhyānasamāpattaye sapta manaskārā evaṃ yāvannaivasaṃjñānāsaṃjñāyatanasamāpattaye yathāyogaṃ yojayitavyāḥ /",
    "T06abhsubhu:2293": " audārikalakṣaṇaṃ punaḥ sarvāsvadhobhūmiṣu yāvadākiṃcanyāyatanāt samāsena dvividhaṃ veditavyam - duḥkhataravihāritāpraśāntavihāritayā,",
    "T06abhsubhu:2294": " alpāyuskataratā ca tadviparyayeṇordhvabhūmeḥ śāntalakṣaṇaṃ veditavyam //",
    "T06abhsubhu:2295": " (Abhidh-s-bh 81)",
    "T06abhsubhu:2296": " mātrāvyavasthānaṃ dhyānānāṃ tāvanmṛdumadhyādhimātraparibhāvitatvāt /",
    "T06abhsubhu:2297": " pratyekaṃ tridhā dhyānopapattiḥ phalaṃ bhavati /",
    "T06abhsubhu:2298": " tadyathā brahmakāyikā brahmapurohitā mahābrahmāṇaṃ ityevamādi yathāpūrvamuktam /",
    "T06abhsubhu:2299": " ārūpyeṣu tu vimānasthānāntarasaṃniveśāsaṃbhavādevamupapatti bhedo na vyavasthāpyate /",
    "T06abhsubhu:2300": " api tu teṣāmapyasti mṛdvādiparibhāvitānāmupapattāvuccanīcatā āyurādiviśeṣeṇa,",
    "T06abhsubhu:2301": " hīnapraṇītatā ca kliṣṭākliṣṭatābāhulyaviśeṣeṇeti //",
    "T06abhsubhu:2302": " saṃjñākaraṇavyavasthānaṃ caturthadhyānaprabhedānāṃ samādhīnāmasaṃkhyeyānyacintyāni ca nāmāni /",
    "T06abhsubhu:2303": " tathāhi yāvataḥ prathamadhyānasaṃgṛhītān samādhīn buddhā bhagavanto bodhisattvāśca mahāprabhāvaprāptāḥ samāpadyante,",
    "T06abhsubhu:2304": " teṣāṃ samādhīnāṃ śrāvakāḥ pratyekabuddhāśca nāmānyapi na jānanti /",
    "T06abhsubhu:2305": " kutaścaiṣāṃ saṃkhyāṃ jñāsyanti samāpatsyante vā /",
    "T06abhsubhu:2306": " yathā nirdiṣṭaṃ prajñāpāramitāyām - “sādhitaṃ samādhiśatam” /",
    "T06abhsubhu:2307": " evamanyeṣvapi teṣu teṣu mahāyānasūtreṣviti //",
    "T06abhsubhu:2308": " kathaṃ viśuddhitaḥ /",
    "T06abhsubhu:2309": " prāntakoṭikā dhyānārūpyā viśuddhirityucyate,",
    "T06abhsubhu:2310": " vaiśeṣikaguṇābhinirhārāya nikāmalā[bhā]dibhiḥ karmaṇyatāprakarṣanayanāt //",
    "T06abhsubhu:2311": " lokottaramārgo bhāvanāmārge 'ṣṭau duḥkhā[didharmā]nvayajñānāni yathā darśanamārge nirdiṣṭāni /",
    "T06abhsubhu:2312": " tatsaṃprayuktaśca samādhiranāgamyasaṃgṛhītaḥ prathamaṃ dhyānaṃ yāvadākiṃcanyāyatanam /",
    "T06abhsubhu:2313": " naivasaṃjñānāsaṃjñāyatanamaparisphuṭaṃ saṃjñāpracāratayā paramapaṭupracārasyāryamārgasyāsaṃniḥśrayatvādekāntena laukikaṃ veditavyam /",
    "T06abhsubhu:2314": " ata eva ca tatsaṃjñāmāndyādālambanānimittīkaraṇārthenānimittamityucyate /",
    "T06abhsubhu:2315": " kutaḥ punaretat jñāyate naivasaṃjñānāsaṃjñāyatane āryamārgo nāstīti /",
    "T06abhsubhu:2316": " yasmāduktaṃ bhagavatā “yāvadeva saṃjñāsamāpattistāvadājñāprativedha” iti /",
    "T06abhsubhu:2317": " nirodhasamāpattirlokottarā,",
    "T06abhsubhu:2318": " āryamārgapṛṣṭhalabhyatvāt /",
    "T06abhsubhu:2319": " manuṣyeṣvabhi[ni]rhriyate utpādyata ādita ityarthaḥ,",
    "T06abhsubhu:2320": " pūrvotpāditāyāḥ paścātsaṃmukhobhāvo manuṣyeṣu vā tasminneva janmani rūpadhātau vā upapadya /",
    "T06abhsubhu:2321": " kathamārūpyalābhino rūpadhātuvītarāgasyāryaśrāvakasya rūpadhātāvupapatiḥ /",
    "T06abhsubhu:2322": " nāvaśyaṃ rūpadhātuvītarāga evārūpyaṃ samāpadyate /",
    "T06abhsubhu:2323": " ata evātra catuṣkoṭikaṃ bhavati - yo rūpavītarāgaḥ sarvaḥ sa ārūpyaśāntavimokṣasamāpattā,",
    "T06abhsubhu:2324": " yo (Abhidh-s-bh 82)",
    "T06abhsubhu:2325": " vā ārūpyaśāntavimokṣasamāpattā sarvaḥ sa rūpavītarāga iti /",
    "T06abhsubhu:2326": " prathamā koṭiḥ - anāgamyaṃ niśritya rūpavītarāgaḥ /",
    "T06abhsubhu:2327": " dvitīyā koṭiḥ - caturthadhyānalābhī ārya āryopapattyānarthī prahāṇamārgaṃ nirākṛtya viśeṣamārgaṃ niśrityārūpyaśāntavimokṣasamāpattā /",
    "T06abhsubhu:2328": " tṛtīyā koṭiḥ - sa eva vairāgyārthī prahāṇamārgaṃ niśrityārūpyaśāntavimokṣasamāpattā /",
    "T06abhsubhu:2329": " caturthī - etānākārān sthāpayitvā /",
    "T06abhsubhu:2330": " ārūpye ṣūpapannānāṃ kasmānna saṃmukhībhavati /",
    "T06abhsubhu:2331": " śāntena vihāreṇa vihartukāmā āryā manuṣyeṣvenāmabhinirhṛtya saṃmukhīkurvanti /",
    "T06abhsubhu:2332": " ārūpyeṣu tūpapannāste 'prayatnenaiva vaipākikaiḥ paramaśāntaiḥ vimokṣavihārairviharantītyatastatsaṃmukhīkaraṇārthaṃ na punaḥ prayatnamārabhanta iti //",
    "T06abhsubhu:2333": " mṛdumadhyādhimātro mārgaḥ pratyekaṃ punaḥ mṛdvādibhistribhiḥ prakārairbhittvā navaprakāro vyavasthāpyate,",
    "T06abhsubhu:2334": " bhāvanā heyānāṃ krameṇa prahāṇajñāpanārtham /",
    "T06abhsubhu:2335": " kiṃ punaḥ kāraṇaṃ mṛdumṛdunā mārgeṇādhimātraḥ kleśaḥ prahīyate /",
    "T06abhsubhu:2336": " sa hyatyarthaḥ vipannahrīvyapannāpyālajjinaḥ saṃtāne samudācarati sūpalakṣaścāsau suparicchedastasmādasau sthūlamalavadalpenāpi pratipakṣeṇāpanīyate",
    "T06abhsubhu:2337": " yastvayaṃ duṣparicchedasamudācāraḥ sūkṣmalīnaḥ saṃtāne mṛdumṛdukleśaḥ sūkṣmamalavanmahatā",
    "T06abhsubhu:2338": " pratipakṣabalenāpanīyata ityado vipakṣaprakāraviparyayeṇa pratipakṣaprakāravyavasthānaṃ veditavyam //",
    "T06abhsubhu:2339": " prayogamārgo yena mārgeṇa bhāvyamānena pratyekamadhimātrādhimātrādikleśaprakārādijātipakṣasya",
    "T06abhsubhu:2340": " dauṣṭhulyāṅgasyāpagamātkrameṇāśrayaḥ parivartate sa bhāvanāmārge prayogamārge ityucyate //",
    "T06abhsubhu:2341": " yasya tvanantaraṃ tatprakārakleśajātitatpakṣadauṣṭhulyāvaśeṣāpagamāttena dauṣṭhulyena nirdauṭhulya āśrayaḥ parivartate sa ānantaryamārgaḥ //",
    "T06abhsubhu:2342": " (Abhidh-s-bh 83)",
    "T06abhsubhu:2343": " vimuktimārgo yena nāmāśrayaparivṛtti pratyātma[ma]nubhavati /",
    "T06abhsubhu:2344": " viśeṣamārgastadūrdhvāvaśeṣakleśaprahāṇaṃ kurvato ye prayogānantaryavimuktimārgāḥ /",
    "T06abhsubhu:2345": " aparaḥ paryāya 'viśeṣamārgastasya kleśaprahāṇaprayogamadhyupekṣya sūtrādīn dharmāścintayataḥ,",
    "T06abhsubhu:2346": " pūrvacintitādhigatadharmapratyavekṣaṇāvihāreṇa vā viharataḥ samāpattyantaraṃ vā samāpadyamānasya yo mārgaḥ /",
    "T06abhsubhu:2347": " punarabhijñādīn vaiśeṣikān guṇānabhinirharatastairvā viharato yo mārgaḥ //",
    "T06abhsubhu:2348": " ityevaṃ bhāvanāmārga vistareṇa nirdiśya tadanuṣaṃgeṇa mārgabhāvanā varṇyate /",
    "T06abhsubhu:2349": " caturvidhā mārgabhāvanā samyak prahāṇānadhikṛtya yathāyogam /",
    "T06abhsubhu:2350": " tatra pratilambhāya bhāvanā pratilambhabhāvanā,",
    "T06abhsubhu:2351": " tayālabdhakuśaladharmapratilambhāt /",
    "T06abhsubhu:2352": " niṣevaṇameva bhāvanā niṣevaṇabhāvanā,",
    "T06abhsubhu:2353": " labdhakuśaladharmābhyasanāt /",
    "T06abhsubhu:2354": " nirdhāvanāya bhāvanā nirdhāvanabhāvanā,",
    "T06abhsubhu:2355": " samudācārāvasthākuśaladharmanirvāsanāt /",
    "T06abhsubhu:2356": " pratipakṣasya bhāvanā pratipakṣabhāvanā,",
    "T06abhsubhu:2357": " anāgatākuśaladharmānutpattidharmatāpādanāt //",
    "T06abhsubhu:2358": " aparaḥ paryāyaḥ - mārga utpadyamānaḥ svāṃ vāsanāṃ sthāpayati[sā]dhāsanā pratilambhabhāvanā,",
    "T06abhsubhu:2359": " tatastadanvayānāmuttaptatarāpatteḥ /",
    "T06abhsubhu:2360": " asyaiva mārgasya saṃmukhībhāvo 'bhiniṣevaṇabhāvanā /",
    "T06abhsubhu:2361": " tena svavipakṣadauṣṭhulyanirodhanānnirdhāvanabhāvanā /",
    "T06abhsubhu:2362": " āśrayasya parivṛttatvādāyatyāmanutpattidharmatāyāmavasthāpanaṃ pratipakṣabhāvanā /",
    "T06abhsubhu:2363": " punaḥ pratipakṣasya vidūṣaṇādikaḥ caturvidhaḥ prabhedo veditavyaḥ /",
    "T06abhsubhu:2364": " tatra vidūṣaṇāpratipakṣaḥ sāsraveṣu saṃskāreṣvādīnavadarśanam,",
    "T06abhsubhu:2365": " tena rogagaṇḍādibhirākārairupādānaskandhadūṣaṇāt /",
    "T06abhsubhu:2366": " prahāṇapratipakṣaḥ prayogānantaryamārgāḥ,",
    "T06abhsubhu:2367": " taiḥ kleśaprahāṇāt /",
    "T06abhsubhu:2368": " ādhārapratipakṣo vimuktimārgāḥ,",
    "T06abhsubhu:2369": " taiḥ prahāṇaprāptisaṃdhāraṇāt /",
    "T06abhsubhu:2370": " dūrībhāvapratipakṣastaduparimo mārgaḥ,",
    "T06abhsubhu:2371": " tena pūrvaprahīṇakleśadūrīkaraṇāt //",
    "T06abhsubhu:2372": " punarbodhipakṣyādibhedenaikādaśavidho mārgo vyavasthāpyate /",
    "T06abhsubhu:2373": " tadyathā vastuparīkṣāmārgaḥ smṛtyupasthānāni,",
    "T06abhsubhu:2374": " āditastenāśubhādibhirākāraiḥ kāyavedanācittadharmavastuparīkṣaṇāt /",
    "T06abhsubhu:2375": " (Abhidh-s-bh 84) vyāvasāyiko mārgaḥ samyakprahāṇāni,",
    "T06abhsubhu:2376": " tathā sarvāṇi vastūni parīkṣyānenāvaraṇaprahāṇāya vīryārambhāt /",
    "T06abhsubhu:2377": " samādhiparikarmamārga ṛddhipādāḥ,",
    "T06abhsubhu:2378": " tathāpariśodhitāvaraṇasyānena chandavīryacittamīmāṃsāmukhaiḥ samādheḥ karmaṇyatāpādanāt /",
    "T06abhsubhu:2379": " abhisamayaprayogiko mārga indriyāṇi,",
    "T06abhsubhu:2380": " tathākṛtasamādhiparikarmaṇo 'nenāryamārgasamudāgamāyādhipatibhūtoṣmagatordhvaprayogāt /",
    "T06abhsubhu:2381": " abhisamayaśliṣṭo mārgo balāni,",
    "T06abhsubhu:2382": " tathādhipatyaprāptasyānenā[na]ntaraṃ satyaprativedhāyāśraddhādivipakṣānabhibhūtakṣāntyagradharmaprayogāt /",
    "T06abhsubhu:2383": " abhisamayamārgo bodhyaṅgāni,",
    "T06abhsubhu:2384": " tenāditaḥ pratyātmaṃ tattvābhisaṃbodhāt /",
    "T06abhsubhu:2385": " viśuddhinairyāṇiko mārga āryāṣṭāṅgo mārgaḥ,",
    "T06abhsubhu:2386": " tadūrdhvaṃ tena bhāvanāprahātavyakleśaprahāṇāya viśuddhaye niryāṇāditi /",
    "T06abhsubhu:2387": " ata evaiṣāṃ bodhipakṣāṇāmevānupūrvī veditavyā /",
    "T06abhsubhu:2388": " niśrayendriyabhinno mārgaḥ catasraḥ pratipadaḥ /",
    "T06abhsubhu:2389": " tatra duḥkhā pratipadanāgamyārūpyaniśritā yathākramaṃ śamathavipaśyanāmāndyāt /",
    "T06abhsubhu:2390": " sukhā dhyānaniśritā yuganaddhavāhitvāt /",
    "T06abhsubhu:2391": " dhandhābhijñā dvayorapyanayorduḥkhasukhaniśrayayormṛdvindriyāṇām /",
    "T06abhsubhu:2392": " kṣiprābhijñā tayoreva tīkṣṇendriyāṇāmiti /",
    "T06abhsubhu:2393": " śikṣā trayapariśodhano mārgaḥ catvāri dharmapadāni /",
    "T06abhsubhu:2394": " tatrānabhidhyāvyāpādamadhiśīlaṃ śikṣāyāḥ pariśodhanam,",
    "T06abhsubhu:2395": " ananunayāpratighamukhena śikṣāpadākhaṇḍanāt /",
    "T06abhsubhu:2396": " samyaksmṛtyādhicittaṃ śikṣāyāḥ pariśodhanam,",
    "T06abhsubhu:2397": " ālaṃbanāsaṃmoṣe sati cittasamādhānāt /",
    "T06abhsubhu:2398": " samyaksamādhinādhiprajñaṃ śikṣāyāḥ pariśodhanam,",
    "T06abhsubhu:2399": " samāhitacittasya yathābhūtajñānāditi //",
    "T06abhsubhu:2400": " sarvaguṇābhinirhārako yo mārgaḥ śamathavipaśyanā,",
    "T06abhsubhu:2401": " tataḥ sarvalaukikalokottaraguṇābhiniṣpatteḥ /",
    "T06abhsubhu:2402": " mārgasaṃgrahamārgastrīṇīndriyāṇī,",
    "T06abhsubhu:2403": " tatrānājñātamājñāsyāmīndriyeṇa prayogadarśanamārgayoḥ saṃgrahaḥ,",
    "T06abhsubhu:2404": " ājñendriyeṇa bhāvanāmārgasya,",
    "T06abhsubhu:2405": " ājñātāvīndriyeṇa niṣṭhāmārgasyeti //",
    "T06abhsubhu:2406": " punarbodhipakṣyāṇāṃ dharmāṇāṃ pañcabhiḥ prakāraiḥ vyavasthānaṃ veditavyam - ālambanataḥ svabhāvataḥ sahāyato bhāvanāto bhāvanāphalataśca //",
    "T06abhsubhu:2407": " tatra smṛtyupasthānānāmālaṃbanaṃ yathākramaṃ kāyo vedanā cittaṃ dharmāḥ /",
    "T06abhsubhu:2408": " kimartha punaretadevamālaṃbanaṃ vyavasthāpyate /",
    "T06abhsubhu:2409": " yasmādviparyastabuddhayo (Abhidh-s-bh 85)",
    "T06abhsubhu:2410": " bālāḥ prāyeṇa sendriyaṃ kāyamāśritya sukhādimupabhuñjānā upalabdhalakṣaṇā ātmarāgādibhiḥ",
    "T06abhsubhu:2411": " śraddhādibhiśca saṃkliśyante vyavadāyante ceti vikalpayantyata āditaḥ samyaktadvastulakṣaṇaparīkṣārthamevaṃ",
    "T06abhsubhu:2412": " caturdhālambanavyavasthānaṃ veditavyam //",
    "T06abhsubhu:2413": " svabhāvataḥ prajñā smṛtiśca,",
    "T06abhsubhu:2414": " kāyādyanupaśyanāvacanāt smṛtyupasthānavacanācca yathākramam //",
    "T06abhsubhu:2415": " sahāyatastābhyāṃ saṃprayuktāścitacaitasikāḥ //",
    "T06abhsubhu:2416": " bhāvanādhyātmaṃ bahirdhādhyātmabahirdhā ca kāyādiṣu kāyādyanupaśyanā //",
    "T06abhsubhu:2417": " tatrādhyātmaṃ kāyaścakṣuśrotraghrāṇajihvākāyendriyāṇi,",
    "T06abhsubhu:2418": " ādhyātmikāyatanasaṃgṛhītatvātsattvasaṃkhyātatvācca /",
    "T06abhsubhu:2419": " bahirdhā kāyo bahirdhārūpaśabdagandharasaspraṣṭavyāni,",
    "T06abhsubhu:2420": " bāhyāyatanasaṃgṛhītatvādasattvasaṃkhyātatvācca /",
    "T06abhsubhu:2421": " adhyātmabahirdhā kāyaścakṣurādyāyatanasaṃbaddhāni rūpādīnyāyatanānīndriyādhiṣṭhānabhūtāni,",
    "T06abhsubhu:2422": " sattvasaṃkhyātatvādvāhyāyatanasaṃgṛhītatvācca /",
    "T06abhsubhu:2423": " pārasaṃtānikāni cādhyātmikāni rūpīṇyāyatanānyadhyātmabahirdhā kāyaḥ,",
    "T06abhsubhu:2424": " āyatanavyavasthāṃ saṃtānavyavasthāṃ ca pramāṇayitvā //",
    "T06abhsubhu:2425": " kāye kāyasya sādṛśyena paśyanā kāye kāyānupaśyanā,",
    "T06abhsubhu:2426": " vikalpapratibimbakāyadarśanānusāreṇa prakṛtibimbakāyāvadhāraṇāt //",
    "T06abhsubhu:2427": " adhyātmaṃ vedanādayo 'dhyātmaṃ kāyamupādāyotpannāḥ cakṣurādyālaṃbanatayā svāśrayotpannanatayā vā /",
    "T06abhsubhu:2428": " bahirdhā vedanādayo bahirdhā kāyamupādāyotpannāḥ,",
    "T06abhsubhu:2429": " rūpādyālambanatayā parāśrayotpannatayā vā /",
    "T06abhsubhu:2430": " adhyātmabahirdhā vedanādayo dhyātmabahirdhākāyamupādāyotpannāḥ,",
    "T06abhsubhu:2431": " svasantānikabāhyā[yatanā]lambanatayā pārasaṃtānikādhyātmikāyatanālaṃbanatayā vā //",
    "T06abhsubhu:2432": " cetaso līnatvaṃ viśeṣādhigamapratyātmaparibhavamukhaiḥ viṣādaḥ /",
    "T06abhsubhu:2433": " parisravaparikhedo daṃśamaśakādyupadravotpīḍanāsahanam /",
    "T06abhsubhu:2434": " alpamātrasaṃtuṣṭiḥ alaṃ me tāvatā kuśalapakṣeṇeti prativāraṇam /",
    "T06abhsubhu:2435": " āpattivipratisāro (Abhidh-s-bh 86)",
    "T06abhsubhu:2436": " 'bhikramapratikramādiṣvasaṃprajñānacāriṇaḥ śikṣāvyatikramapūrvaḥ paścāttāpaḥ /",
    "T06abhsubhu:2437": " nikṣiptadhuratā pramādadoṣeṇa yathārambhaṃ kuśalapakṣaprayogāntānirvāha iti //",
    "T06abhsubhu:2438": " phalaṃ yathākramaṃ smṛtyupasthānānāṃ śucisukhanityātmaviparyāsapraharaṇam,",
    "T06abhsubhu:2439": " aśu[bha]bhāvanā[taḥ],",
    "T06abhsubhu:2440": " yatkiṃcit veditamidamatra duḥkhasyeti jñānāt,",
    "T06abhsubhu:2441": " āśrayālaṃbanādibhedaiḥ pratikṣaṇaṃ vijñānasyānyathāvagamāt,",
    "T06abhsubhu:2442": " nirvyāpārasaṃkleśabyavadānadharmamātraparīkṣaṇācceti //",
    "T06abhsubhu:2443": " punareṣāṃ yathākramaṃ catuḥsatyāvatāraḥ phalam /",
    "T06abhsubhu:2444": " kāyasmṛtyupasthānena duḥkhasatyamavatarati,",
    "T06abhsubhu:2445": " saṃskāraduḥkhatālakṣaṇena dauṣṭhulyena prabhāvitatvāt kāyasya /",
    "T06abhsubhu:2446": " tathāhi tatpratipakṣabhūtā prasrabdhiḥ kāya eva viśeṣeṇotpadyata iti /",
    "T06abhsubhu:2447": " vedanāsmṛtyupasthānena samudayasatyamavatarati,",
    "T06abhsubhu:2448": " sukhādivedanādhiṣṭhānatvāt saṃyogāditṛṣṇāyāḥ /",
    "T06abhsubhu:2449": " cittasmṛtyupasthānena nirodhasatyamavatarati,",
    "T06abhsubhu:2450": " nirātmakaṃ vijñānamātraṃ na bhaviṣyatīti paśyata ātmocchedāśaṅkāmukhena nirvāṇottrāsābhāvāt /",
    "T06abhsubhu:2451": " dharmasmṛtyupasthānena mārgasatyamavatarati,",
    "T06abhsubhu:2452": " vipakṣadharmaprahāṇāya pratipakṣadharmabhāvanāditi /",
    "T06abhsubhu:2453": " punareṣāṃ kāyavedanācittadharmavisaṃyogaḥ phalaṃ yathākramaṃ veditavyam,",
    "T06abhsubhu:2454": " tadbhāvanayā kāyādipakṣadauṣṭhulyāpagamāditi //",
    "T06abhsubhu:2455": " samyakprahāṇānāṃ prathamasyānutpanno vipakṣa ālaṃbanam,",
    "T06abhsubhu:2456": " tenānutpannapāpakākuśaladharmānutpādāya chandajananāt /",
    "T06abhsubhu:2457": " dvitīyasyotpanno vipakṣaḥ /",
    "T06abhsubhu:2458": " tṛtīyasyānutpannaḥ pratipakṣaḥ /",
    "T06abhsubhu:2459": " caturthasyotpanna ālaṃbanamiti yathāsūtraṃ yojayitavyam /",
    "T06abhsubhu:2460": " chandaṃ janayatītyevamādibhiḥ sāśrayā vīryabhāvanā paridīpitā /",
    "T06abhsubhu:2461": " atrāśrayaśchandaḥ,",
    "T06abhsubhu:2462": " tatpūrvakatvādudyogasya /",
    "T06abhsubhu:2463": " yadā śamathādinimittamanaskāreṇa nirapekṣālaṃbanaṃ kevalaṃ pratipakṣaṃ bhāvayati tadā vyāyaccjhata ityucyate /",
    "T06abhsubhu:2464": " yadā tulayopakleśe utpanne tadapakarṣaṇārtha prasadanīyādimanaskāraiḥ cittamunnāmayati, (Abhidh-s-bh 87)",
    "T06abhsubhu:2465": " auddhatyopakleśe cotpanne pratyāsaṃkṣepamukhena cittaṃ dhārayati tadā vīryamārabhata ityucyate /",
    "T06abhsubhu:2466": " ata eva layauddhatyāpakarṣaṇopāyasaṃdarśanārthamanantaramāha cittaṃ pragṛhṇāti pradadhātīti /",
    "T06abhsubhu:2467": " phalaṃ prathamadvitīyayoḥ samyakprahāṇayoraśeṣavipakṣahāniḥ,",
    "T06abhsubhu:2468": " tābhyāṃ yathāyogamutpannānutpannapāpakākuśaladharmaprahāṇāt /",
    "T06abhsubhu:2469": " tṛtīyasya pratipakṣapratilambhaḥ,",
    "T06abhsubhu:2470": " tenānutpannakuśaladharmotpādanāt /",
    "T06abhsubhu:2471": " caturthasya pratipakṣavṛddhiḥ,",
    "T06abhsubhu:2472": " tenotpannakuśaladharmavipulatāpādanāditi //",
    "T06abhsubhu:2473": " ṛddhipādālaṃbanaṃ niṣpannena samādhinā yatkaraṇīyamṛddhayādikaṃ kṛtyam //",
    "T06abhsubhu:2474": " chandasamādhiryat satkṛtyaprayogamāgamya spṛśati cittasyaikāgratāṃ tīvreṇa chandena tīvreṇādareṇa prayogaḥ satkṛtyaprayoga iti kṛtvā /",
    "T06abhsubhu:2475": " vīryasamādhiryatsātatyaprayogamāgamya spṛśati cittasyaikāgratām /",
    "T06abhsubhu:2476": " tadvīryamityucyate yannityaṃ prayujyata eva na kadācinna prayujyate /",
    "T06abhsubhu:2477": " cittasamādhiryatpūrvajanmāntare samādhibhāvanāmāgamyatatparipuṣṭabījatvāccittasya svarasena samādhyanukūlapariṇāme sati spṛśati cittasyaikāgratām",
    "T06abhsubhu:2478": " api khalu ṛddhipādābhinirhārayornidarśanārthameva samyakprahāṇabhāvanāyāṃ chandaṃ janayatītyevamādinirdeśo veditavyaḥ /",
    "T06abhsubhu:2479": " cittaṃ pradadhāti pragṛhṇātītyeṣā cātra pāṭhānupūrvī veditavyā /",
    "T06abhsubhu:2480": " tatra cittasamādhiryaccitaṃ pradadhat spṛśatīti pratyātmaṃ cittameva cittaṃ dhārayan śamayannabhisaṃkṣipannadhigacchatītyarthaḥ /",
    "T06abhsubhu:2481": " mīmāṃsāsamādhiryaccitaṃ pragṛhṇanniti dharmavipaśyanāmukhena cittamuttāpayatītyarthaḥ //",
    "T06abhsubhu:2482": " bhāvanā chandādīnāmaṣṭānāṃ prahāṇasaṃskārāṇāmabhyāsaḥ /",
    "T06abhsubhu:2483": " te punaraṣṭau prahāṇasaṃskārāścaturdhā kriyante /",
    "T06abhsubhu:2484": " tadyathā vyāvasāyikaśchandavyāyāmaśraddhāḥ //",
    "T06abhsubhu:2485": " tatra chando vyāyāmasyāśrayaḥ /",
    "T06abhsubhu:2486": " chandasya punaḥ śraddhā nimittam /",
    "T06abhsubhu:2487": " tathāhi yo yenārthī bhavati tatprāptyartha vyāyacchate /",
    "T06abhsubhu:2488": " arthitvaṃ ca nāntareṇa tadasti tvādyabhisaṃpratyamiti /",
    "T06abhsubhu:2489": " anugrāhikaḥ prasrabdhiḥ,",
    "T06abhsubhu:2490": " tayā kāyacittānugrahakaraṇāt /",
    "T06abhsubhu:2491": " aupanibandhikaḥ smṛtisaṃprajanye,",
    "T06abhsubhu:2492": " ālaṃbanāsaṃpramoṣeṇa cittasyaikāgrāvasthānāt,",
    "T06abhsubhu:2493": " tatpramāde ca sati paricchedāt yathākramam /",
    "T06abhsubhu:2494": " prātipakṣikaścetanopekṣe,",
    "T06abhsubhu:2495": " cittapragrahapradhānābhisaṃskārābhyāmutpannalayauddhatyaparivarjanānnirupakleśaśamathādinimittānukaraṇācceti // (Abhidh-s-bh 88)",
    "T06abhsubhu:2496": " saṃkṣepanidānaṃ vipaśyanārahitasya kausīdyamukhena layaḥ /",
    "T06abhsubhu:2497": " vikṣepanidānamaśubhasaṃjñārahitasyauddhatyamukhena saṃpragrahaḥ /",
    "T06abhsubhu:2498": " saṃkṣepaḥ styānanimittamukhe nāntaḥsaṃkocaḥ /",
    "T06abhsubhu:2499": " vikṣepaḥ śubhanimittānusāramukhena viṣayeṣu visāraḥ /",
    "T06abhsubhu:2500": " ālīnatvānukūlā bhāvanā pratyavekṣaṇānimittaṃ niśritya dharmavipaśyanā /",
    "T06abhsubhu:2501": " avikṣepānukūlāśubhataḥ keśādidravyapratyavekṣā /",
    "T06abhsubhu:2502": " tadubhayānukūlālokasaṃjñā /",
    "T06abhsubhu:2503": " etacca yathā kramamadhikṛtyoktaṃ bhagavatā - naca me chando 'tilīno bhaviṣyati,",
    "T06abhsubhu:2504": " nātipragṛhītaḥ,",
    "T06abhsubhu:2505": " nādhyātmaṃ saṃkṣiptaḥ na bahirdhā vikṣiptaḥ,",
    "T06abhsubhu:2506": " paścātpūrvasaṃjñī bhaviṣyati ūrdhvamadhaḥsaṃjñī ca,",
    "T06abhsubhu:2507": " vivṛtena cetasāparyavanaddhena saprabhāsasahagataṃ cittaṃ bhāvayiṣyāmi na ca me 'ndhakārāyattatvaṃ bhaviṣyati cetasa iti /",
    "T06abhsubhu:2508": " phalaṃ yatheṣṭamṛddhayādiguṇaniṣpādanāt //",
    "T06abhsubhu:2509": " indriyāṇāṃ catvāryāryasatyānyālaṃbanam,",
    "T06abhsubhu:2510": " satyābhisamayaprayogasaṃgṛhītatvena tadākāratvāt //",
    "T06abhsubhu:2511": " phalaṃ tadādhipatyādacireṇa kālena darśanamārgasyotpādaḥ tasminneva ca kāle nirvedhabhāgīyabhajanaṃ ca saṃtānasya //",
    "T06abhsubhu:2512": " balānāmālaṃbanādikamindriyaiḥ samānam //",
    "T06abhsubhu:2513": " phale tu viśeṣaḥ /",
    "T06abhsubhu:2514": " tathāhyeṣāṃ tacca yathoktam - āśradvyādivipakṣanirlekhaścādhika ityata evaiṣāṃ tulyānāmālaṃbanasvabhāvādikānāmapyanavamṛdyatārthaviśeṣeṇa bodhipakṣāntaratvam",
    "T06abhsubhu:2515": " bodhyaṅgānāmālaṃbanaṃ caturṇāmāryasatyānāṃ yathābhūtateti paramārtho viśuddhayālaṃbanamityarthaḥ /",
    "T06abhsubhu:2516": " svabhāvaḥ smṛtyādayaḥ sapta dharmāḥ /",
    "T06abhsubhu:2517": " tatra smṛtiḥ (Abhidh-s-bh 89)",
    "T06abhsubhu:2518": " saṃniśrayāṅgam,",
    "T06abhsubhu:2519": " upasthitasmṛteḥ sarvakuśaladharmābhilapanāt /",
    "T06abhsubhu:2520": " dharmavicayaḥ svabhāvāṅgam,",
    "T06abhsubhu:2521": " saṃbodhilakṣaṇatvāt /",
    "T06abhsubhu:2522": " vīryaṃ niryāṇāṅgam,",
    "T06abhsubhu:2523": " tena yāvadgamyaṃ gamanāt /",
    "T06abhsubhu:2524": " prītiranuśaṃsāṅgam,",
    "T06abhsubhu:2525": " tayā saṃtānaprīṇanāt /",
    "T06abhsubhu:2526": " prasrabdhiḥ samādhirupekṣā cāsaṃkleśāṅgam /",
    "T06abhsubhu:2527": " tatra prasrabdhyā na saṃkliśyate,",
    "T06abhsubhu:2528": " tayā dauṣṭhulyasrāvaṇāt /",
    "T06abhsubhu:2529": " samādhau na saṃkliśyate,",
    "T06abhsubhu:2530": " tatra sthitasyāśrayaparivartanāt /",
    "T06abhsubhu:2531": " upekṣāsaṃkleśaḥ,",
    "T06abhsubhu:2532": " abhidhyādaurmanasyāpagatākliṣṭāvasthāsvabhāvatvāt /",
    "T06abhsubhu:2533": " bhāvanā smṛtisaṃbodhyaṅgaṃ bhāvayati vivekaniśritamityevamādirebhiḥ caturbhiḥ padairyathākramaṃ catuḥsatyālaṃbanā bodhyaṅgabhāvanā paridīpitā",
    "T06abhsubhu:2534": " tathāhi duḥkhaṃ duḥkhata ālaṃbamānasya tadvivekānveṣaṇādduḥkhālaṃbanaṃ vivekaniśritamityucyate /",
    "T06abhsubhu:2535": " tṛṣṇālakṣaṇaṃ duḥkhasamudayaṃ duḥkhasamudayata ālaṃbamānasya tadvirāgānveṣaṇāttadālaṃbanaṃ virāganiśritam /",
    "T06abhsubhu:2536": " duḥkhanirodhaṃ duḥkhanirodhata ālaṃbamānasya tatsākṣātkaraṇānveṣaṇāttadālaṃbanaṃ nirodhaniśritam /",
    "T06abhsubhu:2537": " duḥkhanirodhagāminī pratipad vyavasarga ityucyate,",
    "T06abhsubhu:2538": " tayā duḥkhavisarjanāt /",
    "T06abhsubhu:2539": " tāṃ tathālaṃbamānasya tadbhāvanānveṣaṇāttadālaṃbanaṃ vyavasargapariṇatamityucyate /",
    "T06abhsubhu:2540": " phalaṃ darśanaheyānāṃ kleśānāṃ prahāṇam,",
    "T06abhsubhu:2541": " bodhyaṅgānāṃ darśanamārgasvabhāvatvāt //",
    "T06abhsubhu:2542": " mārgāṅgānāmālaṃbanaṃ darśanamārgāduttarakālaṃ saiva yathādṛṣṭānāṃ satyānāṃ yathābhūtatā /",
    "T06abhsubhu:2543": " svabhāvaḥ samyagdṛṣṭayādayo 'ṣṭau dharmāḥ /",
    "T06abhsubhu:2544": " tatra samyagdṛṣṭiḥ paricchedāṅgam,",
    "T06abhsubhu:2545": " tayā yathānubhavaṃ tattvāvadhāraṇāt /",
    "T06abhsubhu:2546": " samyaksaṃkalpaḥ parasaṃprāpaṇāṅgam,",
    "T06abhsubhu:2547": " tena yathādhigamaṃ vyavasthāpya vāksamutthāpanāt /",
    "T06abhsubhu:2548": " samyagvākkarmāntājīvāḥ parasaṃpratyayāṅgam,",
    "T06abhsubhu:2549": " tairyathākramamadhigantuḥ paraidṛṣṭayādiviśuddhiniścayanāt /",
    "T06abhsubhu:2550": " tatra samyagvācādhigamānurūpapraśnavyākaraṇasāṃkathyaviniścayenāsya darśanaviśuddhirvijñāyate /",
    "T06abhsubhu:2551": " samyakkarmāntenābhikramapratikramādiṣu saṃpannacāritratayā śīlaviśuddhiḥ samyagājīvena yathānujñaṃ dharmeṇa cīvarādiparyeṣaṇādājīvaviśuddhiriti",
    "T06abhsubhu:2552": " samyagvyāyāmaḥ kleśāvaraṇaviśodhanāṅgam,",
    "T06abhsubhu:2553": " tenāśeṣa saṃyojanaprahāṇāt /",
    "T06abhsubhu:2554": " samyaksmṛtirupakleśāvaraṇaviśodhanāṅgam, (Abhidh-s-bh 90)",
    "T06abhsubhu:2555": " tayā samyakśamathādinimittāsaṃpramoṣeṇa layādyupakleśānavakāśāt /",
    "T06abhsubhu:2556": " samyaksamādhirvaiśeṣikaguṇāvaraṇaviśodhanāṅgam,",
    "T06abhsubhu:2557": " tenābhijñādiguṇābhinirharaṇāt /",
    "T06abhsubhu:2558": " bhāvanā bodhyaṅgavat,",
    "T06abhsubhu:2559": " tadyathā samyagdṛṣṭiṃ bhāvayati vivekaniśritāmiti vistaraḥ /",
    "T06abhsubhu:2560": " teṣāṃ ca padānāmarthaḥ yathānirdiṣṭaṃ purastāttathānugantavyaḥ //",
    "T06abhsubhu:2561": " pratipadāṃ dharmapadānāṃ ca pūrvavadarthanirdeśo veditavyaḥ dukhā pratipadanāgamyārūpyaniśritā yathākramaṃ śamathavipaśyanāmāndhāt /",
    "T06abhsubhu:2562": " sukhā dhyānaniśritā yuganaddhavāhitvāt dhandhābhijñā dvayorapyanayorduḥkhasukhaniśrayayormṛdvindriyāṇām /",
    "T06abhsubhu:2563": " kṣiprābhijñā tayoreva tīkṣṇendriyāṇāmiti //",
    "T06abhsubhu:2564": " śamathaḥ navakāracittasthitiḥ /",
    "T06abhsubhu:2565": " tatra bāhyālaṃbanebhyaḥ pratisaṃhṛtyā dhyātmamavikṣepāpāditaścittasyopanibandhaḥ sthāpanā /",
    "T06abhsubhu:2566": " tasya cittasyaivamādita upanibaddhasya calasyaudārikasya tasminnevālaṃbane saṃtatiyogena sūkṣmīkaraṇena cābhisaṃkṣepaḥ saṃsthāpanā /",
    "T06abhsubhu:2567": " tasya smṛtisaṃpramoṣādvahirdhā vikṣiptasya punaḥ pratisaṃharaṇamavasthāpanā /",
    "T06abhsubhu:2568": " ādita eva tasya cittasya bahiravisārāyopasthitasmṛtitopasthāpanā /",
    "T06abhsubhu:2569": " pūrvameva vikṣepanimitteṣu rūpādiṣvādīnavasaṃjñāmadhipati kṛtvā cittasya prasarādānaṃ damanam /",
    "T06abhsubhu:2570": " cetaḥsaṃkṣobhakareṣu vitarkopakleśeṣvādīnavadarśanena prasarādānaṃ śamanam /",
    "T06abhsubhu:2571": " smṛtisaṃpramoṣādvitarkādisamudācāre sati tadanadhivāsanā vyupaśamanam /",
    "T06abhsubhu:2572": " abhisaṃskāreṇa niśchidranirantarasamādhipravāhāvasthāpanā ekotīkaraṇam /",
    "T06abhsubhu:2573": " svabhyastatvādanabhisaṃskāreṇānābhogena cittasamādhipravāhasyāvikṣepeṇa pravṛttiḥ samādhānamiti //",
    "T06abhsubhu:2574": " vipaśyanā yathāpi taddharmānvicinotītyevamādiḥ /",
    "T06abhsubhu:2575": " tatra caritaviśodhanamālaṃbanaṃ kauśalyālaṃbanaṃ vā kleśaviśodhanaṃ vā yāvadbhāvikatayā (Abhidh-s-bh 91)",
    "T06abhsubhu:2576": " vicinoti, yathāvadbhāvikatayā pravicinoti,",
    "T06abhsubhu:2577": " savikalpenamanaskāreṇa prajñāsahagatena nimittīkurvan parivitarkayati,",
    "T06abhsubhu:2578": " saṃntīrayan parimīmāṃsāmāpadyata iti //",
    "T06abhsubhu:2579": " api khalu [śamatha]vipaśyanāmāgamya catvāro mārgā iti catvāro mārgopadeśanāmadhikṛtya /",
    "T06abhsubhu:2580": " tatra prathamaḥ śamathasya lābhitvādabhiniṣīdanneva cittaṃ sthāpayati yāvatsamādhatte,",
    "T06abhsubhu:2581": " vipaśyānāyā alābhitvāttu samādhiṃ niśritya paścāttathāniṣaṇṇastān dharmānvicinoti yāvatparimīmāṃsāmāpadyate /",
    "T06abhsubhu:2582": " dvitīyo viparyayeṇa veditavyaḥ /",
    "T06abhsubhu:2583": " tṛtīyā ubhayasyālābhyubhayatra yogaṃ karoti /",
    "T06abhsubhu:2584": " kathaṃ kṛtvā,",
    "T06abhsubhu:2585": " śrutodgrahaṇamukhena vivaśyanāyāṃ yogaṃ karoti tatpūrvakaṃ ca śamathe /",
    "T06abhsubhu:2586": " caturtha ubhayasya lābhāt //",
    "T06abhsubhu:2587": " ajñātamājñāsyāmīndriyaṃ prayogamārge nirvedhabhāgīyasaṃgṛhīte pañcadaśasu ca darśanamārgacittakṣaṇeṣu yadindriyam,",
    "T06abhsubhu:2588": " tadyathā manaindriyam,",
    "T06abhsubhu:2589": " pañca śraddhādīni,",
    "T06abhsubhu:2590": " anāgamyādiniśrayabhedena yathāsaṃbhavaṃ sukhasaumanasya daurmanasyopekṣendriyāṇāṃ cānyatamam /",
    "T06abhsubhu:2591": " daurmanasyendriyaṃ punaḥ prayogakāle nirvedhabhāgīyapṛṣṭhenottaravimokṣaspṛhāsaṃgṛhītaṃ veditavyam /",
    "T06abhsubhu:2592": " tadetatsaṃbhavato daśavidhamindriyamanājñātapūrvasya tattvasyājñāyai pravṛttatvādanājñātamājñāsyāmīndriyamityucyate /",
    "T06abhsubhu:2593": " etadeva daśavidhamindriyaṃ ṣoḍaśāddarśanamārgacittakṣaṇādyāvadvajropamaḥ samādhirityetasminśaikṣamārge ājñendriyamityucyate,",
    "T06abhsubhu:2594": " apūrvajñeyābhāvāt /",
    "T06abhsubhu:2595": " etadeva punarnavavidhamindriyaṃ daurmanasyendriyavarjamaśaikṣamārge ājñātāvīndriyamityucyate,",
    "T06abhsubhu:2596": " ājñātāvino 'rhat indriyamiti kṛtvā //",
    "T06abhsubhu:2597": " bhāvanā mārgādhikāreṇedamapi vakṣyate /",
    "T06abhsubhu:2598": " ūrdhvabhūmike mārge saṃmukhībhāvena bhāvyamāne 'saṃmukhībhūtānyapyadhobhūmikāni kuśalamūlakāni (Abhidh-s-bh 92)",
    "T06abhsubhu:2599": " bhāvanāṃ gacchanti,",
    "T06abhsubhu:2600": " teṣu vibhutvalābhāt /",
    "T06abhsubhu:2601": " vibhutvaṃ punaruttaptasaṃmukhībhāvena taśitā veditavyā //",
    "T06abhsubhu:2602": " niṣṭhāmārgaḥ sarvadauṣṭhulyānāṃ pratiprasrabdheriti vistaraḥ //",
    "T06abhsubhu:2603": " tatra sarvadauṣṭhulyāni caturvitirbhavanti /",
    "T06abhsubhu:2604": " tadyathā sarvatragamabhilāpadauṣṭhulyaṃ yā cakṣurādisarvadharmanāmābhiniveśavāsanālayavijñāne saṃniviṣṭānādikālānusṛtā,",
    "T06abhsubhu:2605": " yāsāvucyate prapañcavāsaneti,",
    "T06abhsubhu:2606": " yataścakṣurādayo dharmāḥ sanāmābhiniveśāḥ punaḥ punaḥ pravartanta iti /",
    "T06abhsubhu:2607": " veditadauṣṭhulyaṃ sāsravāṇāṃ vedanānāṃ vāsanā /",
    "T06abhsubhu:2608": " kleśadauṣṭhulyaṃ kleśānāmanuśayaḥ /",
    "T06abhsubhu:2609": " karmadauṣṭhulyaṃ sāsravāṇāṃ karmaṇāṃ vāsanā /",
    "T06abhsubhu:2610": " vipākadauṣṭhulyaṃ vipākasyā karmaṇyatā /",
    "T06abhsubhu:2611": " kleśāvaraṇadauṣṭhulyaṃ tīvrāyatakleśatā /",
    "T06abhsubhu:2612": " karmāvaraṇadauṣṭhalyaṃ mārgāntarāyikānantaryādikakarmāvṛtatā /",
    "T06abhsubhu:2613": " vipākāvaraṇadauṣṭhulyaṃ satyābhisamayavidhuranārakādyātma bhāvapratilambhaḥ /",
    "T06abhsubhu:2614": " nivaraṇadauṣṭhulyaṃ kuśalapakṣaprayogāntarāyikakāmachandādyabhibhūtatā /",
    "T06abhsubhu:2615": " vitarkadauṣṭhulyaṃ pravrajyābhirati vibandhakāmavitarkādyabhibhūtatā /",
    "T06abhsubhu:2616": " āhāradauṣṭhulyamatyalpabahubhojananena prayogāyogyatā /",
    "T06abhsubhu:2617": " maithunadauṣṭhulyaṃ dvayadvayasamāpattikṛtā kāyacittavyathā /",
    "T06abhsubhu:2618": " svapnadauṣṭhulyaṃ middhakṛtamāśrayajāḍyam /",
    "T06abhsubhu:2619": " vyādhidauṣṭhulyaṃ dhātuvaiṣamyakṛtāsvasthatā /",
    "T06abhsubhu:2620": " jarādauṣṭhulyaṃ bhūtavipariṇāmakṛtāvidheyatā /",
    "T06abhsubhu:2621": " maraṇadauṣṭhulyaṃ mriyamāṇasya sarvendriyākulatā /",
    "T06abhsubhu:2622": " pariśramadauṣṭhulyamatigamanādikṛto 'ṅgamardaḥ /",
    "T06abhsubhu:2623": " dṛḍhadauṣṭhulyaṃ yathāsaṃbhavameta devābhilāpadauṣṭhulyādikamaparinirvāṇavatām /",
    "T06abhsubhu:2624": " audārikamadhyasūkṣmadauṣṭhulyāni (Abhidh-s-bh 93)",
    "T06abhsubhu:2625": " yathākramaṃ kāmarūpārūpyāvacarāṇi veditavyāni /",
    "T06abhsubhu:2626": " kleśāvaraṇadauṣṭhulyaṃ śrāvakapratyekabuddhabodhi[vi]pakṣaḥ /",
    "T06abhsubhu:2627": " samāpattyāvaraṇadauṣṭhulyaṃ navā[nu]pūrvasamāpattyabhinirhāra[vi]pakṣaḥ /",
    "T06abhsubhu:2628": " jñeyāvaraṇadauṣṭhulyaṃ sarvajñatāvipakṣaḥ /",
    "T06abhsubhu:2629": " ityevameṣāṃ yathāyogaṃ sarvadauṣṭhulyānāṃ pratiprasravdheniṣṭhāmārgaḥ /",
    "T06abhsubhu:2630": " yathoktaṃ - “tasya cetovimukteḥ pāripūryā prajñāvimukteḥ pāripūryā kāyadauṣṭhulyānāṃ pratiprasrabdheḥ /",
    "T06abhsubhu:2631": " smṛtyā samanvāgamahetorevamasya prathamaṃ dvāraṃ sudāntaṃ bhavati suguptaṃ surakṣitaṃ susaṃvṛtaṃ subhāṣitam,",
    "T06abhsubhu:2632": " yaduta cakṣurvijñeyeṣu rūpeṣvevaṃ yāvanmano vijñeyeṣu dharmeṣvi“ti //",
    "T06abhsubhu:2633": " vajropamaḥ samādhirbhāvanāmārgasyāntyā prahāṇamārgāvasthā veditavyā /",
    "T06abhsubhu:2634": " sa ca samādhirnirantarastatpravāharaya laukikena mārge ṇāntarākhaṇḍanāt /",
    "T06abhsubhu:2635": " dṛḍhaḥ sarvāvaraṇairacchidraṇāt sarvāvaraṇabheditayā ca sāratvāt /",
    "T06abhsubhu:2636": " ekarasa iti nirvikalpaikarasatvāt /",
    "T06abhsubhu:2637": " vyāpī sarvajñeyasāmānyatathatālaṃbanatvāt /",
    "T06abhsubhu:2638": " etadarthapratibimbanārtha bhagavatoktam - tadyathā mahāśailaḥ parvato 'khaṇḍo 'cchidro 'śuṣira ekadhanaḥ susaṃvṛta iti //",
    "T06abhsubhu:2639": " nirantarāśrayaparivṛttividhārśakṣamārgalābhinaḥ /",
    "T06abhsubhu:2640": " cittāśrayaparivṛttirdharmatā,",
    "T06abhsubhu:2641": " cittasya prakṛtiprabhāsvarasyāśeṣāgantukopakleśāpagamādyā parivṛttiḥ,",
    "T06abhsubhu:2642": " tathatāparivṛttirityarthaḥ /",
    "T06abhsubhu:2643": " mārgāśrayaparivṛtiḥ pūrvaṃ laukiko mārgo 'bhisamayakāle lokottaratvena parivṛtaḥ śaikṣaścocyate sāvaśeṣakaraṇīyatvāt /",
    "T06abhsubhu:2644": " yadā tu nirhatāśeṣavipakṣo bhavati traidhātukavairāgyāttadāsya mārgasvabhāvasyāśrayasya paripūrṇā parivṛttirvyavasthāpyate /",
    "T06abhsubhu:2645": " dauṣṭhulyāśrayaparivṛttirālayavijñānasya sarvakleśānuśayāpagamena parivṛttirveditavyā //",
    "T06abhsubhu:2646": " kṣaye sati, viṣaye vā tasmin yajjñānaṃ kṣayajñānametaduktaṃ bhavati /",
    "T06abhsubhu:2647": " niravaśeṣaṃ prakṣīṇe samudaye yajjñānaṃ tadavasthasya hetunirodhālaṃbanaṃ vā kṣayajñānamiti //",
    "T06abhsubhu:2648": " tathānutpāde sati viṣaye vā tasmin yajjñānamanutpādajñānam āyatyāṃ sarvasya duḥkhasyātyantamanutpattidharmatāyāṃ satyāṃ yajjñānamanyasatyālaṃbanamiti",
    "T06abhsubhu:2649": " yadvā duḥkhasatyānutpādālaṃbanaṃ tadanutpādajñānamityarthaḥ //",
    "T06abhsubhu:2650": " daśāśaikṣā dharmā aśaikṣāñchīlādīn pañca skandhānadhikṛtya /",
    "T06abhsubhu:2651": " tatra aśaikṣā samyagvākkarmāntājīvā aśaikṣaśīlaskandhaḥ /",
    "T06abhsubhu:2652": " (Abhidh-s-bh 94) samyaksmṛtisamādhiḥ samādhiskandhaḥ /",
    "T06abhsubhu:2653": " samyagdṛṣṭisaṃkalpavyāyāmāḥ prajñāskandhaḥ /",
    "T06abhsubhu:2654": " samyagvimuktirvimuktiskandhaḥ /",
    "T06abhsubhu:2655": " samyagjñānaṃ vimuktirjñānadarśanaskandha iti //",
    "T06abhsubhu:2656": " punarmārgasatyasya catvāra ākārāścatvāri lakṣaṇāni /",
    "T06abhsubhu:2657": " tatra tattvārtha mārgayatyaneti mārgaḥ /",
    "T06abhsubhu:2658": " aya[thā]bhūtānāṃ kleśānāṃ pratipakṣatvāt nyāyaḥ /",
    "T06abhsubhu:2659": " tattvānavabodhadoṣeṇānityādiviparyāsairviparyastasya cittasyāviparyāse tattvāvabodhe pratipādanātpratipat /",
    "T06abhsubhu:2660": " nitya ātyantike niḥsaraṇapade yānānnairyāṇika iti //",
    "T06abhsubhu:2661": " duḥkhādisatyeṣvanityādayaḥ ṣoḍaśākārā laukikā lokottarāśca santi /",
    "T06abhsubhu:2662": " tatra laukikā jñeye 'praviṣṭāḥ sāvaraṇāḥ savikalpāśca,",
    "T06abhsubhu:2663": " tathatāyā aprativedhāt kleśānuśayitvādabhilāpamukhena prapañcanācca yathākramam /",
    "T06abhsubhu:2664": " viparyayeṇa lokottarāḥ supraviṣṭā nirāvaraṇāśca santo nirvikalpatayā laukikebhyo viśiṣyante /",
    "T06abhsubhu:2665": " kathaṃ punarete 'vikalpayanto jñeyeṣu praviṣṭā bhavanti /",
    "T06abhsubhu:2666": " yasmādeteṣu vartamāno 'nityārtha paśyati sākṣādanubhavati,",
    "T06abhsubhu:2667": " na tvanityamiti paśyatyabhilāpaprapañcamukheneti /",
    "T06abhsubhu:2668": " evaṃ duḥkhādiṣvākāreṣu yojayitavyam //",
    "T06abhsubhu:2669": " (Abhidh-s-bh 95)",
    "T06abhsubhu:2670": " (dharmaviniścayo nāma tṛtīyaḥ samuccayaḥ)",
    "T06abhsubhu:2671": " dharmaviniścaye dharmo dvādaśāṅgaṃ vacogatam //",
    "T06abhsubhu:2672": " tatra sūtraṃ yadabhipretārthasūcanākāreṇa gadyabhāṣitam /",
    "T06abhsubhu:2673": " kiṃ punaḥ kāraṇaṃ tathāgatastamabhipretamartha vivṛtyaiva na deśayatītyāha daśānuśaṃsān saṃpaśyaṃstathāgataḥ sūcanākāreṇa dharmaṃ deśayati /",
    "T06abhsubhu:2674": " sukhaṃ vyavasthāpayati,",
    "T06abhsubhu:2675": " daiśikairhi,",
    "T06abhsubhu:2676": " bahudhā vyavasthāpya prāpaṇīyasyārthasya,",
    "T06abhsubhu:2677": " saṃkṣipyākṛcchreṇa vyavasthāpanāt /",
    "T06abhsubhu:2678": " sukhaṃ deśayati,",
    "T06abhsubhu:2679": " alpena mahato 'rthavistarasya pratyāyanāt,",
    "T06abhsubhu:2680": " tadyathā sthāpayati saṃsthāpayatītyevamādi /",
    "T06abhsubhu:2681": " śrotāpi sukhamudgṛhṇāti /",
    "T06abhsubhu:2682": " dharmagauravatayā kṣipraṃ saṃbhārān paripūrayati,",
    "T06abhsubhu:2683": " bhāvagamyo 'yaṃ dharma ityavagamya jātāsthasya tasmin dharme ādaramukhena śraddhādisaṃbhāraparipūraṇāt /",
    "T06abhsubhu:2684": " āśu dharmatāṃ pratividhyati,",
    "T06abhsubhu:2685": " tathādaraprayogiṇaḥ prajñāyāḥ taikṣṇībhāvāt /",
    "T06abhsubhu:2686": " ratneṣvavetya prasādaṃ pratilabhate,",
    "T06abhsubhu:2687": " deśanāyāḥ suvyavasthitabhāvagamena daiśikādiṣvabhiprasādotpādāt /",
    "T06abhsubhu:2688": " paramadṛṣṭadharmasukhavihāraṃ spṛśati,",
    "T06abhsubhu:2689": " abhiprāyārtha tīvreṇa yogena cintayitvā labdhavataḥ prāmodyaviśeṣādhigamāt /",
    "T06abhsubhu:2690": " sāṃkathyaviniścayena satāṃ cittamārādhayati,",
    "T06abhsubhu:2691": " gūḍhārthavivaraṇāt,",
    "T06abhsubhu:2692": " ata eva paṇḍitaḥ paṇḍita iti saṃkhyāṃ gacchati,",
    "T06abhsubhu:2693": " yaśo 'sya samantānniścaratītyarthaḥ /",
    "T06abhsubhu:2694": " ubhayaṃ caitatpaścimasabhisamayaiko 'nuśaṃso draṣṭavyaḥ //",
    "T06abhsubhu:2695": " nītārtha sūtraṃ vyākaraṇam tena vivṛtyābhisaṃdhivyākaraṇāt //",
    "T06abhsubhu:2696": " udānaṃ yadāttamanaskenodāhṛtam tadyathā yadā ime prādurbhavanti dharmā ityevamādi //",
    "T06abhsubhu:2697": " nidānaṃ yatkiṃcideva pudgalamuddiśya bhāṣitaṃ sotpattikaśikṣā prajñaptikabhāṣitaṃ vā,",
    "T06abhsubhu:2698": " tadyathāsminnidāne 'smin prakaraṇa iti vistaraḥ //",
    "T06abhsubhu:2699": " (Abhidh-s-bh 96)",
    "T06abhsubhu:2700": " avadānaṃ sadṛṣṭāntakaṃ bhāṣitam,",
    "T06abhsubhu:2701": " tenārthavyavadānādabhivyañjanādityarthaḥ //",
    "T06abhsubhu:2702": " vaipulyaṃ vaidalyaṃ vaitulyamityete mahāyānasya paryāyāḥ,",
    "T06abhsubhu:2703": " tadetatsaptavidhamahattvayogānmahattvayānamityucyate /",
    "T06abhsubhu:2704": " saptavidhaṃ mahatvam - ālaṃbanamahattvaṃ śatasāhasrikādisūtrāparimitadeśanādharmā laṃbanādbodhisattvamārgasya /",
    "T06abhsubhu:2705": " pratipattimahattvaṃ sakalasvaparārthapratipatteḥ /",
    "T06abhsubhu:2706": " jñānamahatvaṃ pudgaladharmanairātmyajñānāt /",
    "T06abhsubhu:2707": " vīryamahattvaṃ triṣu mahākalpāsaṃkhyeyeṣvanekaduṣkaraśatasahasraprayogāt /",
    "T06abhsubhu:2708": " upāyakauśalyamahattvaṃ saṃsāranirvāṇāpratiṣṭhānāt /",
    "T06abhsubhu:2709": " prāptimahattvaṃ valavaiśāradyāveṇikabuddhadharmādyaprameyāsaṃkhyeyaguṇādhigamāt /",
    "T06abhsubhu:2710": " karmamahattvaṃ yāvatsaṃsārabodhyādisandarśanena buddhakāryānuṣṭhānāditi //",
    "T06abhsubhu:2711": " upadeśo yatrāviparītena dharmalakṣaṇena sūtrādīnāmarthanirdeśaḥ /",
    "T06abhsubhu:2712": " nidānaṃ sotpattikaśikṣāprajñaptibhāṣitasaṃgṛhītaṃ vinayapiṭakam,",
    "T06abhsubhu:2713": " avadānādikaṃ tasya parivāro veditavyaḥ /",
    "T06abhsubhu:2714": " adbhutadharmāṇāṃ bodhisattvasūtrapiṭake saṃgrahaṇam,",
    "T06abhsubhu:2715": " teṣāṃ viśeṣeṇācintyodāraprabhāvaviśeṣayogāt /",
    "T06abhsubhu:2716": " upadeśa ubhayatra śrāvakayāne mahāyāne cābhidharmapiṭakam //",
    "T06abhsubhu:2717": " sūtrapiṭakavyavasthānaṃ vicikitsopakleśapratipakṣeṇa vineyānāmutpannānutpannasaṃśayacchedādhikāreṇa sūtrageyādi deśanāt /",
    "T06abhsubhu:2718": " vinayapiṭakavyavasthānamantadvayānuyogopakleśapratipakṣeṇa,",
    "T06abhsubhu:2719": " saṃnidhikāraparibhogādipratikṣepāt śatasāhasrakavastrānujñānācca /",
    "T06abhsubhu:2720": " antadvayaṃ punaḥ kāmasukhallikānta ātmaklemathāntaśca /",
    "T06abhsubhu:2721": " abhidharmavyavasthānaṃ svayaṃdṛṣṭiparāmarśopakleśapratipakṣeṇa,",
    "T06abhsubhu:2722": " tatra vistareṇa dharmalakṣaṇasthāpanāt //",
    "T06abhsubhu:2723": " (Abhidh-s-bh 97)",
    "T06abhsubhu:2724": " punaḥ sūtrapiṭakaṃ niśritya vineyāḥ śikṣātraye vyutpadyante,",
    "T06abhsubhu:2725": " tatra tasya vistareṇodbhāvitatvāt /",
    "T06abhsubhu:2726": " vinayaṃ niśrityādhiśīlamadhicittaṃ śikṣāṃ niṣpādayanti,",
    "T06abhsubhu:2727": " tatra prātimokṣasaṃvaraśikṣāmārgopadeśaniśrayeṇa śīlapariśodhanāttatpariśuddhikṛtāvipratisārādyānupūrvyā ca cittasamādhānāt /",
    "T06abhsubhu:2728": " abhidharmaniśrityādhiprajñaṃ śikṣāṃ niṣpādayanti,",
    "T06abhsubhu:2729": " tatra vistareṇa dharmapravicayopāyopadeśāditi ato 'pi piṭakatrayavyavasthānam //",
    "T06abhsubhu:2730": " punaḥ sūtrapiṭakaṃ niśritya granthārthavyutpattiḥ /",
    "T06abhsubhu:2731": " vinayaṃ niśritya tadubhayasākṣātkriyā,",
    "T06abhsubhu:2732": " śikṣāpratipattiprabhāvi[ta]tvādvinayasya /",
    "T06abhsubhu:2733": " tato dharmārthayoḥ sākṣātkriyāyāḥ padasthānamityucyate āśrayārthena /",
    "T06abhsubhu:2734": " abhidharmaṃ niśritya parasparaṃ sāṃkathyaviniścayakṛtena dharmasaṃbhogena sparśavihāro bhavati,",
    "T06abhsubhu:2735": " tatra bahuprakāraṃ dharmāṇāṃ svalakṣaṇādidharmatāyā vyutpādanāt //",
    "T06abhsubhu:2736": " etānyeva trīṇi piṭakāni caturaśītidharmaskandhasahasrāṇi bhavanti,",
    "T06abhsubhu:2737": " śrāvakayānādhikāreṇa yāni sthavirānandenodgṛhītāni //",
    "T06abhsubhu:2738": " kiṃ punarekasya dharmaskandha[sya] parimāṇam /",
    "T06abhsubhu:2739": " daśaśatasaṃkhyo dharmaskandhaḥ sahasrasaṃkhya ityarthaḥ /",
    "T06abhsubhu:2740": " yadyevaṃ sahasrasaṃkhya ityevaṃ ki nocyate /",
    "T06abhsubhu:2741": " sāhasrikaikaskandhavyavasthāne prayojanajñāpanārtham /",
    "T06abhsubhu:2742": " tathāhyekādivṛddhayā daśasaṃkhyā śatasaṃkhyā sahasrādisaṃkhyāḥ /",
    "T06abhsubhu:2743": " taddaśaśatasaṃkhyā upaniṣado draṣṭavyāḥ /",
    "T06abhsubhu:2744": " tadyathā daśa śatāni sahasram,",
    "T06abhsubhu:2745": " śataṃ sahasrāṇāṃ śatasahasram,",
    "T06abhsubhu:2746": " śataṃ śatasahasrāṇāṃ koṭirityevaṃ sarvāsūttarāsu saṃkhyāsvavaśyamanayoḥ daśaśatasaṃkhyayoranyataropaniṣadbhavati /",
    "T06abhsubhu:2747": " ata ete eva samasya daśaśatānyeko dharmaskandho vyavasthāpyate /",
    "T06abhsubhu:2748": " anayā ca gaṇanayā caturaśītidharmaskandhasahasrāṇyaṣṭau koṭyaḥ catvāriśacca lakṣā bhavanti //",
    "T06abhsubhu:2749": " sa eṣa piṭakatrayasaṃgṛhīto dharmaḥ kasya gocaraḥ /",
    "T06abhsubhu:2750": " śrutamayādīnāṃ cittacaitasikānāṃ gocara ālaṃbanamityarthaḥ /",
    "T06abhsubhu:2751": " etatprasaṃgena sālaṃbanādilakṣaṇānāṃ cittacaitasikānāṃ dharmamārabhyālaṃbanādikaṃ vyavasthāpyate /",
    "T06abhsubhu:2752": " tatra dharme teṣāṃ kimālaṃbanam /",
    "T06abhsubhu:2753": " sūtrādi nāmapadavyañjanakāyasaṃgṛhītā (Abhidh-s-bh 98)",
    "T06abhsubhu:2754": " sūtrādideśanetyarthaḥ /",
    "T06abhsubhu:2755": " ākāraḥ, yān skandhādīnartha prakārānārabhya sā deśanā,",
    "T06abhsubhu:2756": " tadākārāste cittacaitasikā veditavyāḥ /",
    "T06abhsubhu:2757": " āśrayaḥ paravijñaptismṛtirvāsanā ca /",
    "T06abhsubhu:2758": " tatra deśanākāle paravijñaptirāśrayo yo 'sāvucyate parato ghoṣata iti tata uttarakālaṃ smṛtirāśrayo yathāśrutamanusmṛtyābhyasanāt /",
    "T06abhsubhu:2759": " tata uttarakālaṃ vāsanāśrayastadanusmṛtimantareṇāpi paścādabhyāsabhāvanābalena pratibhāsanāditi /",
    "T06abhsubhu:2760": " saṃprayogaḥ cittacaitasikānāmanyonyasahāyabhāvena sūtrādyālaṃbane skandhādipratisaṃyuktārthākāraiḥ saṃpratipattiḥ //",
    "T06abhsubhu:2761": " qharme ālaṃbana prabhedo vyāpyālaṃbanādikaścaturvidhaḥ /",
    "T06abhsubhu:2762": " vyāpyālaṃbanaṃ punaḥ savikalpapratibimbādibhedena caturbidham /",
    "T06abhsubhu:2763": " tatra adhimuktimanaskāra ekāntalaukiko yo manaskāraḥ /",
    "T06abhsubhu:2764": " tattvamanaskāro lokottarastatpṛṣṭhalabdhaśca /",
    "T06abhsubhu:2765": " yāvadbhāvikatayā dharmāṇāmetāvanti sarvadharmavastuni yajjñeyavyavasthānam tadyathā skandhadhātvāyatanāni /",
    "T06abhsubhu:2766": " yathāvadbhāvikatayā ebhiḥ prakāraiḥ sujñeyamiti /",
    "T06abhsubhu:2767": " tadyathā satyamukhena tānyeva skandhadhātvāyatanāni yathāsaṃbhavaṃ duḥkhatojñeyāni yāvanmārgataḥ /",
    "T06abhsubhu:2768": " ākāramukhenaikaikaṃ satyaṃ caturbhirākārairjñeyam,",
    "T06abhsubhu:2769": " aviśeṣataśca sarvāṇi tathatākāreṇa /",
    "T06abhsubhu:2770": " dharmoddānādhikāreṇa vānityataḥ sarvasaṃskārā jñeyā yāvacchāntato nirvāṇam /",
    "T06abhsubhu:2771": " vimokṣādhikāreṇa vā śūnyato yāvadanimitta[ta] iti //",
    "T06abhsubhu:2772": " kāryapariniṣpattirāśrayapariniṣpattiḥ,",
    "T06abhsubhu:2773": " parinivṛttāśrayasyāviparītālaṃbanasaṃprakhyānāt /",
    "T06abhsubhu:2774": " yathāvadbhāvikatāyā nirdaśe ṣoḍaśaprakārā uktāstrayaśca vimokṣākārāḥ teṣāṃ cānyonyasaṃgrahaḥ /",
    "T06abhsubhu:2775": " katha kṛtvā /",
    "T06abhsubhu:2776": " ṣoḍaśānāmākārāṇāṃ dvau śūnyatākārau - śūnyākārānātmākāraśca /",
    "T06abhsubhu:2777": " ṣaḍapraṇihitākārāḥ - anityākārā duḥkhākāro hetusamudayaprabhavapratyayākārāśca,",
    "T06abhsubhu:2778": " taistraidhātuke 'praṇidhānāt /",
    "T06abhsubhu:2779": " aṣṭāvinimittākārāḥ śeṣāḥ nirodhamārgayornimittīkartumaśakyatvāt //",
    "T06abhsubhu:2780": " caritaviśodhanamālaṃbanaṃ rāgacaritādīnāmaśubhādi,",
    "T06abhsubhu:2781": " tenotsadarāgādyupaśamanāt //",
    "T06abhsubhu:2782": " avidyādayo dharmāḥ saṃskārādīndharmānabhiṣyandayanti,",
    "T06abhsubhu:2783": " na hyeṣāṃ nirhetuka utpādo nāpīśvarādiviṣamahetuka iti yajjñānamidaṃ pratītyasamutpādakauśalyam /",
    "T06abhsubhu:2784": " (Abhidh-s-bh 99) dharmamātrahetukatve 'pi satyanurūpāddhetoranurūpasyaiva phalasyotpattiḥ,",
    "T06abhsubhu:2785": " tadyathā sucaritasyeṣṭo vipāko duścaritasyāniṣṭa ityevamādi yajjñānamidaṃ sthānāsthānakauśalyaṃ veditavyam //",
    "T06abhsubhu:2786": " kleśaviśodhanamālaṃbanaṃ laukikamārgādhikāreṇādhaūrdhvabhūmīnāmaudārikaśāntatā,",
    "T06abhsubhu:2787": " tena paryavasthānaviṣkambhaṇāt /",
    "T06abhsubhu:2788": " lokottaramārgādhikāreṇa samāsatastathatā,",
    "T06abhsubhu:2789": " vyāsena catvāryāryasatyāni,",
    "T06abhsubhu:2790": " tenānuśayasamudghātāt //",
    "T06abhsubhu:2791": " sūtrādidharmavicārāṇāṃ saṃbnadhena catasro yuktayo varṇyante,",
    "T06abhsubhu:2792": " tābhistadvicāraṇāt //",
    "T06abhsubhu:2793": " tatra apekṣāyuktiryā saṃskārāṇāmutpattau pratyayāpekṣā,",
    "T06abhsubhu:2794": " tadyathāṅkurasyotpattau bījodakakṣetrāṇyapekṣyante,",
    "T06abhsubhu:2795": " vijñānasyendriyārthamanaskārā ityevamādi /",
    "T06abhsubhu:2796": " kāryakāraṇayuktistadyathā cakṣurādīnāṃ cakṣurvijñānādyāśrayabhāvaḥ rūpādīnāmālaṃbanabhāvaḥ,",
    "T06abhsubhu:2797": " cakṣurvijñānādīnāṃ rūpādiprativijñāpanam,",
    "T06abhsubhu:2798": " suvarṇakārādīnāṃ ca śilpināṃ suvarṇādighaṭanamityevamādi /",
    "T06abhsubhu:2799": " upapattisādhanayuktisvabhāvaviśeṣasaṃgṛhītasya sādhyasyārthasya pratyakṣādipramāṇāviruddhaḥ pratijñādyupadeśaḥ /",
    "T06abhsubhu:2800": " dharmatāyuktistadyathāgninā dāhaḥ,",
    "T06abhsubhu:2801": " udakena kleda ityevamādikā prasiddhā dharmāṇāṃ dharmatā /",
    "T06abhsubhu:2802": " yathoktaṃ cakṣuḥ samṛddhaṃ śūnyaṃ nityena yāvadātmīyena /",
    "T06abhsubhu:2803": " tatkasya hetoḥ /",
    "T06abhsubhu:2804": " prakṛtirasyaiṣeti //",
    "T06abhsubhu:2805": " nāmaparyeṣaṇā nāmakāyādīnāṃ prajñaptisattvādapariniṣpannameṣāṃ svalakṣaṇamiti yā vicāraṇā /",
    "T06abhsubhu:2806": " vastuparyeṣaṇā skandhādīnāṃ tathāpariniṣpattiryathā nāmakāyādibhirabhilapyanta iti yā saṃtīraṇā parīkṣaṇetyarthaḥ /",
    "T06abhsubhu:2807": " svabhāvaprajñaptiparyeṣaṇā yābhidhānābhidheyasaṃbandhe svabhāvaprajñaptimātrasya vyavahāranimittatvena saṃtīraṇā /",
    "T06abhsubhu:2808": " abhidhānābhidheyasaṃbandhaḥ /",
    "T06abhsubhu:2809": " punaranyonyasaṃpratyayanimittatvam /",
    "T06abhsubhu:2810": " tathāhi vyutpannavyavahārasyābhidhānamātraṃ śrutvā tadabhidheye saṃpratyaya utpadyate smṛtimukhena,",
    "T06abhsubhu:2811": " abhidheyaṃ vā punarupalabhya tadabhidhāne /",
    "T06abhsubhu:2812": " ityevaṃvidhe saṃbandhe prasiddhe cakṣurityevamādisvalakṣaṇaprajñaptimātraṃ tadākhyāmāsapiṇḍādivyavahārasya nimittaṃ bhavatīti yā parīkṣeyamucyate svabhāvaprajñaptiparyeṣaṇā /",
    "T06abhsubhu:2813": " viśeṣaprajñaptiparyeṣaṇā yā tathaivābhidhānābhidheyasaṃbandhe (Abhidh-s-bh 100)",
    "T06abhsubhu:2814": " nityānityottarānuttararūpyasanidarśanānidarśanatādiviśeṣalakṣaṇaprajñaptimātrasya vyavahāranimittatā saṃtīraṇā //",
    "T06abhsubhu:2815": " catvāri yathābhūtaparijñānāni yathāparyeṣitāni nāmādyanupalabdhijñānāni //",
    "T06abhsubhu:2816": " samādhiprayuktasya yogabhūmiḥ pañcākārādhārādiḥ /",
    "T06abhsubhu:2817": " tatra ādhāro yādṛśaṃ bāhuśrutyaṃ śamathavipaśyanayoḥ pratiṣṭhā bhavatyālaṃbanayogena tadādhāra ityucyate /",
    "T06abhsubhu:2818": " tatpunaḥ saṃbhṛtasaṃbhārasya satyābhisamayamadhikṛtyodgṛhītaṃ yatsūtrādikaṃ śrutam /",
    "T06abhsubhu:2819": " ādhānaṃ tadālaṃbano yoniśomanaskāraḥ,",
    "T06abhsubhu:2820": " tena tasmin bāhuśrutye 'viparītārthacittākāreṇa cittākaraṇāt /",
    "T06abhsubhu:2821": " ādarśastadbāhuśrutyālaṃbanaḥ sahanimittena samādhiḥ,",
    "T06abhsubhu:2822": " jñeyavastusabhāgapratibimbākāra ityarthaḥ /",
    "T06abhsubhu:2823": " ādarśatvaṃ punarasya tena jñeyabimbaparīkṣaṇādveditavyam /",
    "T06abhsubhu:2824": " āloko grāhyagrāhakānupalabdhijñānaṃ darśanamārgasaṃgṛhītaṃ pratyakṣavṛttitvāditi /",
    "T06abhsubhu:2825": " kathaṃ ca punaḥ bodhisattva ekasyāṃ yaugabhūmau prayukto nopalambhaṃ spṛśati saṃbhṛtapuṇyajñāna",
    "T06abhsubhu:2826": " saṃbhāro bodhisattvaḥ kalpāsaṃkhyeyaniryātastathāprativedhānukūlaṃ śrutaṃ yoniśomanasikurvan",
    "T06abhsubhu:2827": " samādhiṃ niṣpādayati /",
    "T06abhsubhu:2828": " sa evaṃ samāhite citte yajjñeyapratibimbaṃ,",
    "T06abhsubhu:2829": " niśritya dhyāyati tattasmātsamāhitāccittādananyaditi saṃpaśyaṃstasmin pratibimbe viṣayasaṃjñāṃ vyāvartya tadākāraṃ svasaṃjñāmātramavadhārayati",
    "T06abhsubhu:2830": " tadā cāsau svacittamātrāvasthānādadhyātma sthitacitto bhavan sarvathā grāhyabhāvaṃ prativedayate /",
    "T06abhsubhu:2831": " tataśca grāhyābhāvādgrāhakamapi na pariniṣpannamiti tasyāpyabhāvaṃ parivedayate /",
    "T06abhsubhu:2832": " tataḥ pratyātmaṃ tadubhayasvabhāvopalambhāpagatamanupalambhamadhigacchati /",
    "T06abhsubhu:2833": " etadeva cādhikṛtyoktaṃ bhagavatā pratibimbaṃ manaḥ paśyanniti vistaraḥ /",
    "T06abhsubhu:2834": " āśrayaḥ āśrayaparivṛttiḥ,",
    "T06abhsubhu:2835": " dauṣṭhulyāpagamātpariśuddha āśraya ityarthaḥ /",
    "T06abhsubhu:2836": " sā ceyaṃ yogabhūmirhetutaḥ phalataśca nirdiṣṭā veditavyā /",
    "T06abhsubhu:2837": " tatrādhārādibhiścaturbhirhetunirdeśaḥ paścimenaikena phalanirdeśa iti //",
    "T06abhsubhu:2838": " (Abhidh-s-bh 101)",
    "T06abhsubhu:2839": " yaduktaṃ sthavirānandena - pañcabhirāyuṣmañchāriputradharmaiḥ samanvāgato bhikṣurlaghu",
    "T06abhsubhu:2840": " ca gṛhṇātītyatra sūtre taireva pañcabhirdharmairlaghugrahaṇādīni catvāri yathāyogaṃ veditavyāni /",
    "T06abhsubhu:2841": " catvāri kathaṃ kṛtvā /",
    "T06abhsubhu:2842": " dharmakuśalo laghu gṛhṇāti bāhuśrutyātprāyeṇa bhinnapadavyañjanatayā /",
    "T06abhsubhu:2843": " arthakuśalo bahu gṛhṇāti,",
    "T06abhsubhu:2844": " abhidharmādilakṣaṇajñatvāt,",
    "T06abhsubhu:2845": " skandhadhātvādikathāvastvadhikāreṇa prabhūtagranthasaṃkalanataḥ /",
    "T06abhsubhu:2846": " vyañjanakuśalo niruktikulaśca sūdgṛhītaṃ gṛhṇāti,",
    "T06abhsubhu:2847": " suniruktavyañjanajñatvādātmātmeti janapadaniruktimanabhiniviśyānuvyavahārajñatvācca granthārthayoraviparotagrahaṇataḥ /",
    "T06abhsubhu:2848": " pūrvāntāparāntānusaṃdhikuśala udgṛhītaṃ na nāśayati,",
    "T06abhsubhu:2849": " pūrvamudgahītāndharmānniśritya paścānniḥsartavyamiti buddhābhisaṃdhijñatvādadhigamena tatsārādānataḥ //",
    "T06abhsubhu:2850": " dharmavihārī bhikṣurdharmavihāri bhikṣuriti bhadantocyata ityatra sūtre bhagavatā samastena śrutacintābhāvanāvihāreṇa dharmavihāro bhavati,",
    "T06abhsubhu:2851": " nānyataraprayogamātreṇeti saṃdarśitam /",
    "T06abhsubhu:2852": " tatra paryāptisvādhyāyadeśanābahulā vitarkaṇā bahulāścetyanena kevalaṃ śrutacintāprayuktā na bhāvanāprayuktā yogādiriñcanādato [na] dharmavihāriṇo vyavasthāpyante /",
    "T06abhsubhu:2853": " yo 'pi kaścicchrutacintāmanāgamya kevalaṃ bhāvanāprayuktaḥ syātso 'pi na dharmavihārī vyavasthāpyate /",
    "T06abhsubhu:2854": " tata eva tāvaddharmavihāriṇaṃ bhikṣumārabhya iha tu bhikṣurddharmaṃ paryāpnoti sūtraṃ geyamiti vistareṇoktvā paścādāha na riñcati yogamityevamādi,",
    "T06abhsubhu:2855": " yathā vijñāyeta śrutaṃ cintāṃ bhāvanāṃ cāgamya tadubhayavihāreṇa dharmavihārīti /",
    "T06abhsubhu:2856": " na riñcati yogamityevamādinā samādhiprayogāsaṃtuṣṭibhyāṃ bhāvanāmayaṃ saṃdarśitam /",
    "T06abhsubhu:2857": " samādhiprayogaḥ (Abhidh-s-bh 102)",
    "T06abhsubhu:2858": " punardvividhaḥ saṃdarśitaḥ sātatyasatkṛtyaprayogasaṃgṛhītaśca na riñcati yogamityanena,",
    "T06abhsubhu:2859": " aviparīta[pra]yogasaṃgṛhītaśca na riñcati manaskāramityanena /",
    "T06abhsubhu:2860": " asaṃtuṣṭirna riñcatyadhyātmacetaḥ śamathamityanena saṃdarśitā,",
    "T06abhsubhu:2861": " tadanāsvādanāduttaraśamathaprayogāccāsyāriñcanaṃ veditavyam //",
    "T06abhsubhu:2862": " kena kāraṇena vaipulyaṃ sūtrāntare bodhisattvapāramitāpiṭakamityucyate /",
    "T06abhsubhu:2863": " tatra pāramitānāṃ saṃkhyānirdeśādyāvadanyonyaviniścayanācca //",
    "T06abhsubhu:2864": " tatra saṃkhyā dvividhā,",
    "T06abhsubhu:2865": " gaṇanāsaṃkhyā tanmātrasaṃkhyā ca /",
    "T06abhsubhu:2866": " ṣaṭpāramitā iti gaṇanāsaṃkhyā /",
    "T06abhsubhu:2867": " sarvākārayorvodhisattvābhyudayaniḥśreyasamārgayostisṛbhistisṛbhiśca saṃgrahāt ṣaḍevapāramitā na bhūyasyo nālpoyasya itīyaṃ tanmātrasaṃkhyā //",
    "T06abhsubhu:2868": " trividho 'bhyudayo mahābhogatā mahātmatā mahāpakṣatā ca /",
    "T06abhsubhu:2869": " tatra dānapāramitāyā mahābhogatā phalam /",
    "T06abhsubhu:2870": " śīlapāramitāyā mahātmatā phalam,",
    "T06abhsubhu:2871": " śīlena sugatātmabhāvasaṃpattipratilambhāt /",
    "T06abhsubhu:2872": " kṣāntipāramitāyā mahāpakṣatā phalam,",
    "T06abhsubhu:2873": " kṣāntyā sarvajanābhigamanoyatāpratilambhāditi //",
    "T06abhsubhu:2874": " trividho niḥśreyasamārgaḥ - kleśamabhibhūya kuśalapakṣaprayogopāyaḥ,",
    "T06abhsubhu:2875": " sattvaparipācanopāyaḥ,",
    "T06abhsubhu:2876": " buddhadharmasamudānayanopāyaśca,",
    "T06abhsubhu:2877": " eṣāmanyatareṇāpi vinā bodhisattvasya niḥśreyasānupapatteḥ /",
    "T06abhsubhu:2878": " tatra sattvaparipācanopāyo dhyānapāramitā,",
    "T06abhsubhu:2879": " tatsaṃniśrayeṇābhijñābhiḥ sattvaparipācanāt //",
    "T06abhsubhu:2880": " punarapratiṣṭhitanirvāṇopāyataḥ ṣaḍeva pāramitāḥ /",
    "T06abhsubhu:2881": " bodhisattvena hi nirvāṇapratiṣṭhāviparyayeṇa saṃsāre 'bhyudayaḥ parigrahītavyaḥ /",
    "T06abhsubhu:2882": " saṃsārapratiṣṭhāviparyayeṇa tasminnasaṃkleṣṭavyam /",
    "T06abhsubhu:2883": " atastisro 'bhyudayalābhopāyāstisrastadasaṃkleśopāyā yathāyogaṃ pūrvānusāreṇaiva veditavyāḥ /",
    "T06abhsubhu:2884": " asaṃkleśopāye tu vīryeṇa pratipakṣabhāvanā,",
    "T06abhsubhu:2885": " dhyānena kleśaviṣkambhaṇam,",
    "T06abhsubhu:2886": " prajñayā kleśānuśayasamudghāta iti //",
    "T06abhsubhu:2887": " sarvānugrahatāṃ kleśapratipakṣatāṃ copā[dā]yetyaparaḥ paryāyaḥ /",
    "T06abhsubhu:2888": " tatra dānena bodhisattvaḥ sattvānupakaraṇopasaṃhārānugraheṇānugṛhṇāti /",
    "T06abhsubhu:2889": " śīlena vighātotpīḍāviheṭhākaraṇenānugṛhṇāti,",
    "T06abhsubhu:2890": " yathākramaṃ bhogakāyacittopaghātānupasaṃhārāt /",
    "T06abhsubhu:2891": " kṣāntyā vighātotpīḍāviheṭhāmarṣaṇenānugṛhṇāti,",
    "T06abhsubhu:2892": " parebhya ātmano bhogādyupaghātasahanāt /",
    "T06abhsubhu:2893": " ābhistisṛbhiranugṛhṇāti //",
    "T06abhsubhu:2894": " vīryeṇāviṣkambhitakleśo 'pi kuśalapakṣe (Abhidh-s-bh 103)",
    "T06abhsubhu:2895": " prayujyate /",
    "T06abhsubhu:2896": " dhyānena kleśaṃ viṣkambhayati /",
    "T06abhsubhu:2897": " prajñayānuśayaṃ samudghātayati /",
    "T06abhsubhu:2898": " imāstisraḥ kleśapratipakṣā veditavyā //",
    "T06abhsubhu:2899": " tatra pāramitālakṣaṇam /",
    "T06abhsubhu:2900": " bodhisattvasya dānapāramitā katamā /",
    "T06abhsubhu:2901": " yadbodhisattvasya bodhisattvadharmatāyāṃ vyavasthitasya bodhicittaṃ niśritya karuṇāpuraḥsareṇa cetasā sarvāstiparityāge kāyavāṅmanaskarma /",
    "T06abhsubhu:2902": " evaṃ ca kṛtvā dānapāramitāyāḥ lakṣaṇaṃ gotrataḥ praṇidhānata āśayato vastutaḥ svabhāvataśca nirdiṣṭaṃ veditavyam /",
    "T06abhsubhu:2903": " tadyathā bodhisattvadharmatā gotram,",
    "T06abhsubhu:2904": " bodhicittaṃ praṇidhānam,",
    "T06abhsubhu:2905": " karuṇāpuraḥsaraṃ ceta āśayaḥ,",
    "T06abhsubhu:2906": " sarvāstiparityāgo vastu,",
    "T06abhsubhu:2907": " kāyavāṅmanaskarmasvabhāva ityevaṃ yāvat prajñāpāramitā vistareṇa veditavyāḥ /",
    "T06abhsubhu:2908": " ayaṃ tu viśeṣaḥ /",
    "T06abhsubhu:2909": " śīlakṣāntivīryapāramitāsu yathākramaṃ sarvasaṃvarasamādānānurakṣāyāṃ sarvāpakāraduḥkhamarṣaṇādhivāsanāyāṃ sarvakuśaladharmasamudānayanatāyāṃ yatkāyavāṅmanaskarmeti veditavyam /",
    "T06abhsubhu:2910": " dhyānapāramitāyāṃ sarvākārakāyavāṅmanaskarmavibhutve sarvākārā cetasaḥ sthitiriti /",
    "T06abhsubhu:2911": " prajñāpāramitā[yāṃ] sarvākārakāyavāṅmanaskarmavibhutve yaḥ sarvākāro dharmapravicaya iti vaktavyam /",
    "T06abhsubhu:2912": " śeṣaṃ dānavadeva sarvaṃ veditavyam //",
    "T06abhsubhu:2913": " punaryaddānaṃ sarvajñatāmārabhya sarvajñatāyai saṃvartate sarvajñatāṃ parigṛhṇāti sarvajñatākṛtyaṃ ca karoti taddānapārimitetyucyate /",
    "T06abhsubhu:2914": " etāni punaścatvāri padāni yathākramamārambhato vāsanātaḥ kāyato nisyandataśca veditavyāni /",
    "T06abhsubhu:2915": " tatrārambhataḥ sarvajñatāmārabhyotpannotpannasya tatra pariṇāmanāt /",
    "T06abhsubhu:2916": " tadeva punardānaṃ saṃtati vāsayate,",
    "T06abhsubhu:2917": " yata āyatyāṃ sarvajñatāyai saṃvartate /",
    "T06abhsubhu:2918": " tadeva yadā paripūrṇaṃ bhavati tadā dharmakāyapariniṣpādanayogena sarvajñatāṃ parigṛhṇāti /",
    "T06abhsubhu:2919": " tata uttarakālaṃ sāṃbhogikarnarmāṇikakāyanisyandamukhena sarvajñatākṛtyaṃ karoti /",
    "T06abhsubhu:2920": " evaṃ yāvatprajñāpāramitā veditavyāḥ //",
    "T06abhsubhu:2921": " anukramaḥ / uttarottarasaṃniśrayatāmupādāya dānapāramitayādhyātmikabāhyasarvavastuparityāgābhyāsātkāyajīvitanirapekṣo",
    "T06abhsubhu:2922": " bodhisattvo mahāntamapi bhogaskandhaṃ prahāya śīlasamādānaṃ karoti /",
    "T06abhsubhu:2923": " śīlānurakṣī - ākruṣṭena mayā na pratyākroṣṭavyam - ityevamādibhiḥ prakāraiḥ kṣamo bhavati /",
    "T06abhsubhu:2924": " kṣamaḥ śītādīnām,",
    "T06abhsubhu:2925": " tannidānaṃ prayogāsrasanādārabdhavīryā bhavati /",
    "T06abhsubhu:2926": " (Abhidh-s-bh 104) ārabdhavīryaḥ prayoganiṣṭhāphalādhigamādadhyānaṃ saṃpādayati /",
    "T06abhsubhu:2927": " saṃpannadhyānaśca samāhitacitto yathābhūtajñānāllokottarāṃ prajñāṃ pratilabhata iti //",
    "T06abhsubhu:2928": " punaruttarottarādhārataḥ,",
    "T06abhsubhu:2929": " śīlaṃ dānasyādhāra evaṃ yāvatprajñā dhyānasya /",
    "T06abhsubhu:2930": " tathāhi śīlavato dānaṃ viśuddhaṃ bhavati,",
    "T06abhsubhu:2931": " dānenānugṛhītasya śīlena paghātākaraṇataḥ /",
    "T06abhsubhu:2932": " evamasya pratigrāhakasya bodhisattvena viheṭhāvirahitopakaraṇasukhopasaṃhārācchīlabalena dānapāramitā viśuddhirveditavyā /",
    "T06abhsubhu:2933": " evaṃ kṣamiṇaḥ śīlaviśuddhiḥ,",
    "T06abhsubhu:2934": " parāpakāraiḥ śikṣāpadākhaṇḍanāt /",
    "T06abhsubhu:2935": " ārabdhavīryasya kṣāntiviśuddhiḥ,",
    "T06abhsubhu:2936": " utsāhabalenotpatya saṃsāramabhyupagatavato 'kṛcchreṇa sattvavipratipattiduḥkhasa[ha]nāt /",
    "T06abhsubhu:2937": " dhyāyinī vīryaviśuddhiḥ,",
    "T06abhsubhu:2938": " saha sukhena saumanasyena sarvakuśaladharmaprayogāt /",
    "T06abhsubhu:2939": " prajñāvato dhyānaviśuddhiḥ,",
    "T06abhsubhu:2940": " bahuprakārāndharmānvipaśyatyadhyātmaṃ śamathataḥ samādhyabhivṛddheḥ,",
    "T06abhsubhu:2941": " nāsti dhyānamaprajñasyeti gāthāyāṃ vacanāditi //",
    "T06abhsubhu:2942": " yathaudārikaścāparo 'nukramo veditavyaḥ /",
    "T06abhsubhu:2943": " sarvaudārikaṃ hi dānamataḥ prathamato vyavasthāpyate /",
    "T06abhsubhu:2944": " tadanantaraṃ kṣāntyādibhyaḥ śīlamaudārikamevaṃ yāvatprajñāyā dhyānamaudārikam /",
    "T06abhsubhu:2945": " sarvasūkṣmā tu prajñā,",
    "T06abhsubhu:2946": " ataḥ sarvapaścādvyavasthāpyata iti //",
    "T06abhsubhu:2947": " nirvacanam /",
    "T06abhsubhu:2948": " kena kāraṇena dānaṃ dānapāramitetyucyate /",
    "T06abhsubhu:2949": " mahaddānaṃ nirdoṣaṃ nirmalaṃ dānapāramitetyucyate /",
    "T06abhsubhu:2950": " tatra mahaddānaṃ sarvaprakārādhyātmikabāhyavastu dānato dīrghakāladānataśca /",
    "T06abhsubhu:2951": " nirdoṣaṃ viṣamaparyeṣṭayādivivarjitatvāt nirmalaṃ mātsaryavipakṣaprahāṇāt /",
    "T06abhsubhu:2952": " yathoktaṃ dānapāramitāmārabhyāryākṣayamatinirdeśasūtre nirmalaṃ savāsanavipakṣaprahāṇāt /",
    "T06abhsubhu:2953": " tadanayā trividhayā paramatayā dānapāramitetyabhidyotitaṃ bhavati /",
    "T06abhsubhu:2954": " trividhā paramatā - svabhāvaparamatā sahaparicayena,",
    "T06abhsubhu:2955": " upāyaparamatā,",
    "T06abhsubhu:2956": " phalaparamatā ca /",
    "T06abhsubhu:2957": " paricayaḥ punardīrghakāladānato veditavyaḥ /",
    "T06abhsubhu:2958": " evaṃ yāvatprajñāpāramitā veditavyā /",
    "T06abhsubhu:2959": " śīlādīnāṃ punarnirdoṣatvamā tmasamāropavarjitatvādibhiryathāyogam,",
    "T06abhsubhu:2960": " tadakṣayamatisūtreṣu draṣṭavyam //",
    "T06abhsubhu:2961": " punardvādaśavidhena paramatvena yogātpāramitetyucyate /",
    "T06abhsubhu:2962": " dvādaśavidhaṃ punaḥ paramatvam - audāryaparamatvaṃ sarvalokasampattyanarthitvādutkṛ[ṣṭa]tvācca /",
    "T06abhsubhu:2963": " āyatatvaparamatvaṃ trikalpāsaṃkhyeyaparibhāvanāt /",
    "T06abhsubhu:2964": " adhikāraparamatvaṃ sarvasattvārthakriyādhikārapravṛttatvāt /",
    "T06abhsubhu:2965": " akṣayatvaparamatvaṃ mahābodhipariṇāmanayātyantamaparyādānāt /",
    "T06abhsubhu:2966": " nairantaryaparamatvamātmaparasamatādhimokṣātsarvasattvadānādibhiḥ (Abhidh-s-bh 105)",
    "T06abhsubhu:2967": " pāramitāparipūraṇāt /",
    "T06abhsubhu:2968": " akṛcchratvaparamatvamanumodanāmātreṇa paradānādīnāṃ pāramitāparipūraṇāt /",
    "T06abhsubhu:2969": " vibhutvaparamatvaṃ gaganagañjasamādhyādibhirdānādiparipūraṇāt /",
    "T06abhsubhu:2970": " parigrahaparamatvaṃ nirvikalpajñātaparigṛhītatvāt /",
    "T06abhsubhu:2971": " ārambhaparamatvamadhimukticaryābhūmāvadhimātrāyāṃ kṣāntau /",
    "T06abhsubhu:2972": " pratilambhaparamatvaṃ prathamāyāṃ bhūmau /",
    "T06abhsubhu:2973": " nisyandaparamatvaṃ tadanyāsvaṣṭāsu /",
    "T06abhsubhu:2974": " niṣpattiparamatvaṃ daśamyāṃ bhūmau tāthāgatyāṃ ca bodhisattvapariniṣpattyā buddhapariniṣpattyā ceti //",
    "T06abhsubhu:2975": " punaḥ paramairīhitā itāśceti pāramitāḥ,",
    "T06abhsubhu:2976": " buddhabodhisattvaiśceṣṭitā gatāścetyarthaḥ //",
    "T06abhsubhu:2977": " punarjñeyapāraṃgatāḥ pāramitāḥ,",
    "T06abhsubhu:2978": " buddhatve pratiṣṭhitā ityarthaḥ /",
    "T06abhsubhu:2979": " punaḥ parānātmānaṃ ca paramāmīti tārayantoti pāramitāḥ,",
    "T06abhsubhu:2980": " parānātmānaṃ ca duḥkhārṇavamatikrāmantītyarthaḥ //",
    "T06abhsubhu:2981": " idaṃ tāvatsādhāraṇaṃ nirvacanam //",
    "T06abhsubhu:2982": " pratyekaṃ punardāyakadāridrayāpanayatāddānam,",
    "T06abhsubhu:2983": " dāhāpanayanādvā pratigrāhakānām //",
    "T06abhsubhu:2984": " śāntendriyālambhanācchubhagatilīyanācchaityālayācca śīlaṃ yathākramamindriyeṣu guptadvāratāvāhanāt sugatigamanahetubhāvanādavipratisārādyānupūrvyā yāvannirvāṇāśrayatvāditi /",
    "T06abhsubhu:2985": " krodhakṣāratiraskaraṇāt kṣaticittāgatitiraskaraṇāt kṣemāviṣkaraṇācca kṣatināṃ kṣāntiḥ /",
    "T06abhsubhu:2986": " kṣaticittaṃ punaryenāpa kāriṇāṃ pratyapakāraḥ kriyate tasyāgatasyānayā vilopanaṃ tiraskaraṇaṃ veditavyam /",
    "T06abhsubhu:2987": " kṣatameṣāṃ vairaṃ vidyata iti kṣatinasteṣāmabhayaprakāśanaṃ kṣemasyāviṣkaraṇaṃ veditavyam /",
    "T06abhsubhu:2988": " vadhavṛddhohāyogādvoryam /",
    "T06abhsubhu:2989": " tatra vadhāyehākuśaladharmavigamāya dvābhyāṃ samyakprahāṇābhyām,",
    "T06abhsubhu:2990": " vṛddhaye īhā kuśaladharmasamudāgamāya dvābhyāṃ samyakprahāṇābhyāṃ ca /",
    "T06abhsubhu:2991": " dhāraṇayamanasaṃyamanavinayananayanāddhyānam /",
    "T06abhsubhu:2992": " tatra dhāraṇāmālaṃbane cittasya,",
    "T06abhsubhu:2993": " yamanaṃ vikṣepataḥ,",
    "T06abhsubhu:2994": " saṃyamanaṃ cittasya,",
    "T06abhsubhu:2995": " vinayanaṃ paryavasthānānāṃ viṣkambhaṇam,",
    "T06abhsubhu:2996": " nayanaṃ vibhutvasya prāpaṇaṃ veditavyam /",
    "T06abhsubhu:2997": " parapraṇītajñānāt (Abhidh-s-bh 106)",
    "T06abhsubhu:2998": " pratyātmajñānāt prakārajñānāt śamaprāptiguṇaprakarṣajñānācca prajñā /",
    "T06abhsubhu:2999": " tatra parapraṇītajñānaṃ parato ghoṣānvayā yoniśomanaskārasaṃprayuktā prajñā,",
    "T06abhsubhu:3000": " pratyātmajñānaṃ lokottarā,",
    "T06abhsubhu:3001": " prakārajñānaṃ lokottarapṛṣṭhalabdhā,",
    "T06abhsubhu:3002": " śamaprāptaye jñānaṃ bhāvanāmārge kleśapratipakṣabhūtā,",
    "T06abhsubhu:3003": " guṇaprakarṣāya jñānaṃ vaiśeṣikaguṇābhinirhārāya prajñā veditavyā //",
    "T06abhsubhu:3004": " bhāvanā pañcavidhā,",
    "T06abhsubhu:3005": " upadhisaṃniśritā yāvadvibhutvasaṃniśritā //",
    "T06abhsubhu:3006": " tatropadhisaṃniśritā caturākārā /",
    "T06abhsubhu:3007": " hetusaṃniśritā yo gotrabalena pāramitāsu pratipattyabhyāsaḥ vipākasaṃniśritā ya ātmabhāvasaṃpattibalena /",
    "T06abhsubhu:3008": " prāṇidhānasaṃniśritā yaḥ pūrvapraṇidhānabalena /",
    "T06abhsubhu:3009": " pratisaṃkhyānabalasaṃniśritā yaḥ prajñābalena pāramitāsu pratipattyabhyāsaḥ //",
    "T06abhsubhu:3010": " manaskārasaṃniśritā pāramitābhāvanā caturākārā /",
    "T06abhsubhu:3011": " adhimuktimanaskāreṇa sarvapāramitāpratisaṃyukta sūtrāntamadhimucyamānasya /",
    "T06abhsubhu:3012": " āsvādanāmanaskāreṇa labdhāḥ pāramitāḥ,",
    "T06abhsubhu:3013": " āsvādayato guṇadarśanayogena /",
    "T06abhsubhu:3014": " anumodanāmanaskāreṇa sarvalokadhātuṣu sarvasattvānāṃ dānādikamanumodamānasya /",
    "T06abhsubhu:3015": " abhinandanāmanaskāreṇātmanaḥ sattvānāṃ cānāgataṃ pāramitāviśeṣamabhinandamānasya //",
    "T06abhsubhu:3016": " āśayasaṃniśritā pāramitābhāvanā ṣaḍākārā - atṛptāśayena vaipulyāśayena muditāśayenopakarāśayena nirlepāśayena kalyāṇāśayena ca /",
    "T06abhsubhu:3017": " tatra bodhisattvasya dāne 'tṛptāśayo yadbodhisattvasyaikakṣaṇe gaṅgānadīvālikāsamānlokadhātūn",
    "T06abhsubhu:3018": " saptaratnaparipūrṇān pratipādayato gaṅgānadīvālikāsamāṃścātmabhāvanevaṃ pratikṣaṇaṃ",
    "T06abhsubhu:3019": " gaṅgānadīvālikāsamān kalpān pratipādayataḥ /",
    "T06abhsubhu:3020": " yathā caikasattvasyaivaṃ yāvān sattvadhāturanuttarāyāṃ samyaksaṃbodhau paripācitavyaḥ /",
    "T06abhsubhu:3021": " tamanena paryāyeṇa pratipādayedatṛpta eva bodhisattvasya dānāśaya iti /",
    "T06abhsubhu:3022": " ya evaṃrūpaṃ āśayo 'yaṃ bodhisattvasya dāne 'tṛptāśayaḥ /",
    "T06abhsubhu:3023": " na ca bodhisattva evaṃrūpāṃ dānaparaṃparāṃ kṣaṇamātramapi hāpayati vicchinattyābodhimaṇḍaniṣadanāditi /",
    "T06abhsubhu:3024": " ya evaṃrūpa āśayo 'yaṃ bodhisattvasya dāne vipulāśayaḥ /",
    "T06abhsubhu:3025": " muditataraśca bodhisattvo (Abhidh-s-bh 107)",
    "T06abhsubhu:3026": " bhavati tānsattvāṃstathā dānenānugṛhṇan,",
    "T06abhsubhu:3027": " na ca te sattvāstena dānenānugṛhyamāṇā iti /",
    "T06abhsubhu:3028": " ya evaṃrūpa āśayo 'yaṃ bodhisattvasya dāne muditāśayaḥ /",
    "T06abhsubhu:3029": " upakaratarāṃśca bodhisattvastān sattvānātmanaḥ samanupaśyati yeṣāṃ tathā dānenopakaroti nātmānam,",
    "T06abhsubhu:3030": " teṣāmanuttarasamyaksaṃbodhyupastambhatāmuṣā[dā]ya iti /",
    "T06abhsubhu:3031": " ya evaṃrūpa āśayo 'yaṃ bodhisattvasya dāne upakarāśayaḥ /",
    "T06abhsubhu:3032": " na ca bodhisattvaḥ sattveṣu tathā vipulamapi dānamayaṃ puṇyamabhisaṃskṛtya pratikāreṇa vārthī bhavati vipākena veti /",
    "T06abhsubhu:3033": " ya evaṃrūpa āśayo 'yaṃ bodhisattvasya dānapāramitābhāvanāyāṃ nirlepāśayaḥ /",
    "T06abhsubhu:3034": " yadbodhisattvastathā vipulasyāpi dānaskandhasya vipākaṃ sattveṣvevābhinandati nātmanaḥ,",
    "T06abhsubhu:3035": " sarvasattvasādhāraṇaṃ ca kṛtvānuttarāyāṃ samyaksaṃbodhau pariṇāmayatīti /",
    "T06abhsubhu:3036": " ya evaṃrūpa āśayo 'yaṃ bodhisattvasya dānapāramitābhāvanāyāṃ kalyāṇāśayaḥ /",
    "T06abhsubhu:3037": " tatra bodhisattvasya śīlapāramitābhāvanāyāṃ yāvatprajñāpāramitābhāvanāyāmatṛptāśayaḥ,",
    "T06abhsubhu:3038": " yadbodhisattvo gaṅgānadīvālikāsameṣvātmabhāveṣu gaṅgānadīvālikāsamakalpāyuḥpramāṇeṣu",
    "T06abhsubhu:3039": " sarvopakaraṇanirantaravighātī trisāhasramahāsāhasre lokadhātāvāgniparipūrṇe caturvidhamīryāpathaṃ",
    "T06abhsubhu:3040": " kalpayannekaṃ śīlapāramitākṣaṇaṃ yāvatprajñāpāramitākṣaṇaṃ bhāvayet,",
    "T06abhsubhu:3041": " etena paryāyeṇa yāvacchīlaskandho yāvatprajñāskandho yenānuttarāṃ samyaksaṃbodhimabhisaṃbudhyate,",
    "T06abhsubhu:3042": " śīlaskandhaṃ yāvatprajñāskandhaṃ bhāvayet,",
    "T06abhsubhu:3043": " atṛpta evaṃ bodhisattvasya śīlapāramitābhāvanāyāmāśayo yāvatprajñāpāramitābhāvanā[yā]māśaya iti /",
    "T06abhsubhu:3044": " ya evaṃrūpa āśayo 'yaṃ bodhisattva[sya] śīlapāramitābhāvanāyāmatṛptāśayo yāvatprajñāpāramitāyāṃ bhāvanāyām /",
    "T06abhsubhu:3045": " yadbodhisattvastāṃ śīlapāramitābhāvanāparaṃparāṃ yāvatprajñāpāramitābhāvanāparaṃparamā bodhimaṇḍaniṣadanānna bhraṃśayati na vicchinattīti /",
    "T06abhsubhu:3046": " ya evaṃrūpa āśāyo 'yaṃ bodhisattvasya śīlapāramitābhāvanāyāṃ yāvatprajñāpāramitābhāvanāyāṃ vipulāśayaḥ /",
    "T06abhsubhu:3047": " muditataraśca bodhisattvo bhavati tayā śīlapāramitābhāvanayā yāvatprajñāpāramitābhāvanayā sattvānanugṛhṇan,",
    "T06abhsubhu:3048": " na tveva te sattvā anugṛhyamāṇā iti /",
    "T06abhsubhu:3049": " ya evaṃrūpaāśayo 'yaṃ bodhisattvasya śīlapāramitābhāvanāyāṃ yāvatprajñāpāramitābhāvanāyāṃ muditāśayaḥ /",
    "T06abhsubhu:3050": " upakaratarāṃśca sa bodhisattvastān sattvānātmanaḥ samanupaśyati yeṣāṃ tathā śīlapāramitābhāvanayā yāvatprajñāpāramitābhāvanayā upakarāti nātmānam,",
    "T06abhsubhu:3051": " teṣāmanuttarāṃ samyaksaṃbodhyupastambhatāsu pādāyeti /",
    "T06abhsubhu:3052": " ya evarūpa āśayo 'yaṃ bodhisattvasya śīlapāramitābhāvanāyāṃ yāvatprajñāpāramitābhāvanāyāmupakarāśayaḥ /",
    "T06abhsubhu:3053": " na ca bodhisattvastathā vipulamapi śīlapāramitāmayaṃ yāvatprajñāpāramitāmayaṃ puṇyamabhisaṃskṛtya tasya pratikāreṇa (Abhidh-s-bh 108)",
    "T06abhsubhu:3054": " vārthī bhavati vipākena veti /",
    "T06abhsubhu:3055": " ya evaṃrūpa āśayo 'yaṃ bodhisattvasya śīlapāramitāyāṃ yāvatprajñāpāramitāyāṃ nirlepāśayaḥ /",
    "T06abhsubhu:3056": " tatra yadbodhisattva evaṃ śīlapāramitābhāvanāmayasya yāvatprajñāpāramitābhāvanāmayasya puṇyaskandhasya vipākaṃ sattveṣvevābhinandati nātmanaḥ,",
    "T06abhsubhu:3057": " sarvasattvasādhāraṇaṃ ca kṛtvānuttarāyāṃ samyaksaṃbodhau pariṇāmayatīti /",
    "T06abhsubhu:3058": " ya evaṃrūpa āśayo 'yaṃ bodhisattvasya śīlapāramitāyāṃ bhāvanāyāṃ yāvatprajñāpāramitābhāvanāyāṃ kalyāṇāśayaḥ //",
    "T06abhsubhu:3059": " upāyasaṃniśritā pāramitābhāvanā trayākārā nirvikalpena jñānena trimaṇḍalapariśuddhipratyavekṣaṇatāmupādāya /",
    "T06abhsubhu:3060": " tathāhi sa [u]pāyaḥ sarvamanaskārāṇāmabhiniṣpattaye //",
    "T06abhsubhu:3061": " vibhutvasaṃniśritā pāramitābhāvanā trayākārā kāyavibhutvataḥ,",
    "T06abhsubhu:3062": " caryāvibhutvataḥ deśanāvibhutvaśca /",
    "T06abhsubhu:3063": " tatra kāyavibhutvaṃ tāthāgatau dvau kāyau draṣṭavyau svābhāvikaḥ sāṃbhogikaśca /",
    "T06abhsubhu:3064": " tatra caryāvibhutvaṃ nairmāṇikaḥ kāyo draṣṭavyo yena sarvākārāṃ sarvasattvānāṃ sahadhārmikacaryāṃ darśayati /",
    "T06abhsubhu:3065": " deśanā vibhutvaṃ ṣaṭpāramitāsarvākāradeśanāyāmavyāghātataḥ //",
    "T06abhsubhu:3066": " prabhedato 'ṣṭādaśabhirupastambhaiḥ ṣaṇṇāṃ pāramitānāṃ prabhedo veditavyaḥ /",
    "T06abhsubhu:3067": " aṣṭādaśopastambhāḥ - kāyopastambhaḥ,",
    "T06abhsubhu:3068": " cittopastambhaḥ,",
    "T06abhsubhu:3069": " kuśalopastambhaḥ,",
    "T06abhsubhu:3070": " sugatyupastambhaḥ,",
    "T06abhsubhu:3071": " bodhyupastambhaḥ,",
    "T06abhsubhu:3072": " karuṇopastambhaḥ,",
    "T06abhsubhu:3073": " sattvāparityāgopastambhaḥ,",
    "T06abhsubhu:3074": " hīnacittaparityāgopastambhaḥ /",
    "T06abhsubhu:3075": " anutpattikadharmakṣāntyupastambhaḥ kuśalamūlaprayogopastambhaḥ,",
    "T06abhsubhu:3076": " kuśalamūlasamudāgamopastambhaḥ,",
    "T06abhsubhu:3077": " kuśalamūlākṣayatopastambhaḥ,",
    "T06abhsubhu:3078": " aparikhedopastambhaḥ,",
    "T06abhsubhu:3079": " sarvacintitārthasamṛddhayupastambhaḥ,",
    "T06abhsubhu:3080": " gaṇaparikarṣaṇopastambhaḥ,",
    "T06abhsubhu:3081": " bhūmipraveśopastambhaḥ,",
    "T06abhsubhu:3082": " buddhadharmasamudānayanopastambhaḥ,",
    "T06abhsubhu:3083": " buddhakṛtyānuṣṭhānopastambhaśca //",
    "T06abhsubhu:3084": " pratyekaṃ dānādīnāṃ traivighyāt tribhistribhirupastambhairyathākramaṃ saṃgraho veditavyaḥ /",
    "T06abhsubhu:3085": " tatra trividhaṃ dānam - abhayadānaṃ dharmadānamāmiṣadānaṃ ca /",
    "T06abhsubhu:3086": " trividhaṃ śīlam - saṃvaraśīlaṃ kuśaladharmasaṃgrāhakaṃ śīlaṃ sattvārthakriyāśīlaṃ ca /",
    "T06abhsubhu:3087": " trividhā (Abhidh-s-bh 109)",
    "T06abhsubhu:3088": " kṣāntiḥ - apakāramarṣaṇakṣāntirduḥkhādhivāsanākṣāntirdharmanidhyānakṣāntiśca /",
    "T06abhsubhu:3089": " trividhaṃ vīryam - saṃnāhavīryaṃ prayogavīryaṃ sattvārthakriyāvīryaṃ ca /",
    "T06abhsubhu:3090": " trividhaṃ dhyānam - dṛṣṭadharmasukhāvihārāya dhyānamabhijñānirhārāya dhyānaṃ sattvārthakriyāyai ca dhyānam /",
    "T06abhsubhu:3091": " trividhā prajñā - saṃvṛtyālaṃbanā paramārthālaṃbanā sattvārthālambanā ca //",
    "T06abhsubhu:3092": " tatrāmiṣadānaṃ kāyopastambhaḥ,",
    "T06abhsubhu:3093": " annapānādyupakaraṇaiḥ pratigrāhakāśrayānugrahaṇāt /",
    "T06abhsubhu:3094": " abhayadānaṃ cittopastambhaḥ daurmanasyaviśeṣā[pa]gamāya cetasa āśvāsāya saṃhārāt /",
    "T06abhsubhu:3095": " ityevamanyadapi yojyam //",
    "T06abhsubhu:3096": " hīnacittaṃ punarbodhisattvasya saṃsāraduḥkhaparikheditayā śrāvakapratyekabuddhacittam,",
    "T06abhsubhu:3097": " tatparityāgopastambho duḥkhādhivāsanakṣāntirveditavyā //",
    "T06abhsubhu:3098": " kuśalamūlākṣayatā sarvasattveṣu kriyārthādhikāritayā yāvatsāraṃ nirupadhiśeṣe 'pi nirvāṇadhātāvaparityāgaḥ,",
    "T06abhsubhu:3099": " tadupastambhaḥ sattvārthakriyāyaṃ vīryaṃ veditavyam //",
    "T06abhsubhu:3100": " gaṇaparikarṣaṇaṃ karmaṃ adhigamaṃ niśritya vineyānāmasamāhitasya cittasya samādhānāya samāhitasya vā cittasya vimokṣāyāvavādānuśāsanopradānam,",
    "T06abhsubhu:3101": " tadupastambhaḥ sattvārthakriyāyai dhyānam //",
    "T06abhsubhu:3102": " bhūmipraveśo yayā deśanayā dharmādhimuktipūrvikayāsaṃbhāraparipūryāpramuditāṃ bhūmiṃ praviśati,",
    "T06abhsubhu:3103": " tadupastambhaḥ saṃvṛtisatyālaṃbanā prajñā //",
    "T06abhsubhu:3104": " śeṣaṃ suyojyatvānna yojitam //",
    "T06abhsubhu:3105": " punaḥ prabhedaḥ sapta dānāmi - mūladānaṃ gotrāvasthasya bodhisattvasya dānapāramitā,",
    "T06abhsubhu:3106": " gotramātraṃ niśritya dānāt /",
    "T06abhsubhu:3107": " ādhānadānaṃ cittotpādāvasthasya,",
    "T06abhsubhu:3108": " praṇidhānasamādānaṃ niśritya dānāt /",
    "T06abhsubhu:3109": " anugrahadānaṃ svaparārthapratyavasthasya /",
    "T06abhsubhu:3110": " anavagrahadānaṃ tattvārthaparīkṣāvasthasya,",
    "T06abhsubhu:3111": " dāyakādivikalpābhiniveśāvagrāhābhāvāt /",
    "T06abhsubhu:3112": " niṣparigrahadānaṃ prabhāvāvasthasya,",
    "T06abhsubhu:3113": " vinā vāhyenopakaraṇaparigraheṇa gaganagañjādisamādhibhirākāśe pāṇiṃ saṃcārya yatheṣṭaṃ ratnādivarṣaṇāt /",
    "T06abhsubhu:3114": " pratyarhadānaṃ paripākāvasthasya,",
    "T06abhsubhu:3115": " yathāvineyānurūpaṃ dānāt /",
    "T06abhsubhu:3116": " mahādānaṃ paramabodhyavasthasya,",
    "T06abhsubhu:3117": " niruttaratvāt /",
    "T06abhsubhu:3118": " evaṃ yāvatprajñā yathāyogaṃ veditavyam //",
    "T06abhsubhu:3119": " (Abhidh-s-bh 110)",
    "T06abhsubhu:3120": " saṃgrahaḥ dānādabhirbodhisattvabhūmisaṃgrahārthena,",
    "T06abhsubhu:3121": " tatredamudāharaṇamātraṃ pāramitādibhiḥ /",
    "T06abhsubhu:3122": " gotrasaṃgraho dānapāramitādigotraṃ liṅgato 'nugantavyam /",
    "T06abhsubhu:3123": " cittotpādasaṃgraho viśiṣṭacittotpādasaṃ[gra]haṇāt /",
    "T06abhsubhu:3124": " dvividho hi cittotpādaḥ - aviśiṣṭo viśiṣṭaśca /",
    "T06abhsubhu:3125": " tatrāviśiṣṭo 'ho vatāhamanuttarāṃ samyaksaṃbodhimabhisaṃbudhyeyeti /",
    "T06abhsubhu:3126": " viśiṣṭa evaṃ dānapāramitāṃ paripūrayeyaṃ yāvatprajñāpāramitāmiti /",
    "T06abhsubhu:3127": " tadanena viśiṣṭena cittotpādena pāramitānāṃ saṃgraho veditavyaḥ,",
    "T06abhsubhu:3128": " tāsāṃ kāraṇabhāvāt /",
    "T06abhsubhu:3129": " svaparārthasaṃgraho yaddānenaiśvarya parigṛhaṇātyayaṃ svārthaḥ,",
    "T06abhsubhu:3130": " yatpunaḥ parānupakaraṇopasaṃhāreṇānugṛhṇātyayaṃ svārthaḥ evamavaśiṣṭābhiḥ saṃgraho veditavyaḥ /",
    "T06abhsubhu:3131": " paramārthasaṃgrahaḥ - dharmadhātumārabhya,",
    "T06abhsubhu:3132": " tathatāyā dānādisāmānyalakṣa[ṇa]tvāt /",
    "T06abhsubhu:3133": " jñānasaṃbhāramārabhya,",
    "T06abhsubhu:3134": " sarvajñatābhājanatāpādanāt /",
    "T06abhsubhu:3135": " jñānaparigrahamārabhya sarvajñatāpariniṣpādanāt /",
    "T06abhsubhu:3136": " jñānānuparivartatāmārabhya,",
    "T06abhsubhu:3137": " pañcānāṃ prajñāpāramitānuparivartanāt /",
    "T06abhsubhu:3138": " jñānalakṣaṇamārabhya,",
    "T06abhsubhu:3139": " prajñāpāramitāḥ samyagjñānasvabhāvatvāt /",
    "T06abhsubhu:3140": " ityevaṃ tathatāsamyajjñānasvabhāvataḥ paramārtho dānādibhiḥ saṃgṛhīto veditavyaḥ /",
    "T06abhsubhu:3141": " etenodāharaṇamātreṇa śeṣaḥ saṃgraho veditavyaḥ //",
    "T06abhsubhu:3142": " vipakṣo dānādīnāṃ yathākramaṃ mātsaryadauḥśīlye krodhakauśīdye vikṣepadauḥprajñe /",
    "T06abhsubhu:3143": " api khalu yāvantaḥ kuśalā dharmāḥ pāramitābhiḥ saṃgṛhītāsteṣāṃ yo vipakṣo jñeyāvaraṇaṃ ca sa tāsāṃ vipakṣo veditavyaḥ //",
    "T06abhsubhu:3144": " anuśaṃsaḥ pañcavidhaphalādhikāreṇāprameyo veditavyaḥ /",
    "T06abhsubhu:3145": " tadyathā yathāsvamāsāṃ vipakṣaprahāṇaṃ visaṃyogaphalam /",
    "T06abhsubhu:3146": " dṛṣṭe dharme svaparānugrahaṇaṃ puruṣakāraphalam /",
    "T06abhsubhu:3147": " āyatyāmuttarāttaraviśiṣṭattaratamotpattirniṣyandaphalam /",
    "T06abhsubhu:3148": " mahābodhiradhipatiphalam /",
    "T06abhsubhu:3149": " mahābhogatā sugatigamanamavarābhedasukhasaumanasya bahulatā sattvādhipapatyamavyābādhyātmabhāvatā maheśākhyatā ca yathākramaṃ dānādīnāṃ vipākaphalaṃ veditavyam //",
    "T06abhsubhu:3150": " anyonyaviniścayastrividhaḥ - prāyogikaḥ,",
    "T06abhsubhu:3151": " prābhedikaḥ,",
    "T06abhsubhu:3152": " prabhidyasāṃdarśikaśca //",
    "T06abhsubhu:3153": " (Abhidh-s-bh 111)",
    "T06abhsubhu:3154": " tatra prāyogikaḥ dānaprayoge sarvāsāṃ vṛttirūpalabhyate /",
    "T06abhsubhu:3155": " tadyathādhyātmikaṃ bāhyaṃ vastuparityajanataḥ dānaprayogaḥ /",
    "T06abhsubhu:3156": " tatra yaḥ parityāgaḥ sa dānapāramitā /",
    "T06abhsubhu:3157": " tatraiva yā maitracittasya paratravighātotpīḍāviheṭhasaṃvaraṇatā sā śīlapāramitā /",
    "T06abhsubhu:3158": " tatraiva yoparodhavighātakhedamarṣaṇatā sā kṣāntipāramitā /",
    "T06abhsubhu:3159": " tatraiva yā bhūyo bhūyaścittasyotsahanatā sā vīryapāramitā /",
    "T06abhsubhu:3160": " tatraiva yā cittasyaikāgratā kuśalādbahiravisaraṇatā sā dhyānapāramitā /",
    "T06abhsubhu:3161": " tatraiva yā yathāvaddhetu phalasugṛhītatā dṛṣṭyaparāmarṣaṇatā sā prajñāpāramitā /",
    "T06abhsubhu:3162": " evaṃ yāvatprajñāpāramitāyāṃ yathāyogaṃ yojayitavyamubhayadānaṃ sarvajñajñānamiti kṛtvā //",
    "T06abhsubhu:3163": " tatra prābhedikaḥ svabhāvaprabhedena,",
    "T06abhsubhu:3164": " anukāraprabhedena ca /",
    "T06abhsubhu:3165": " tatra dānādīnāṃ svabhāvo yathākramaṃ visargaḥ saṃvaro marṣaṇābhyutsāhaścitasthitiḥ pravicayaśca /",
    "T06abhsubhu:3166": " tatra dānādiprayogeṣu tadanyapāramitānāmanuvṛttiḥ pūrvavat /",
    "T06abhsubhu:3167": " tatra dānādīnāmupayogaḥ samādāpanā varṇavāditā sumanojñatā ca /",
    "T06abhsubhu:3168": " tatra dānādīnāṃ ropaṇā yā parasaṃtāne pratiṣṭhāpanā /",
    "T06abhsubhu:3169": " tadatra dānapāramitāmiṣadānam,",
    "T06abhsubhu:3170": " tadanyāḥ pañcābhayadānam,",
    "T06abhsubhu:3171": " sarvāḥ saddharmadānaṃ parasaṃtāne ropaṇāt //",
    "T06abhsubhu:3172": " tatra prabhidyasāṃdarśika ekāvacārakādibhiḥ /",
    "T06abhsubhu:3173": " tadyathā yā dānapāramitā śīlapāramitāpi sā,",
    "T06abhsubhu:3174": " yā vā śīlapāramitā dānapāramitāpi sā,",
    "T06abhsubhu:3175": " paścātpādakaḥ - yā yāvacchīlapāramitā dānapāramitāpi sā,",
    "T06abhsubhu:3176": " syāddānapāramitā na śīlapāramitā śīlapāramitayāsaṃgṛhītā yā dānapāramitā /",
    "T06abhsubhu:3177": " evaṃ yāvatyajñāpāramitayāsaṃgṛhītā dānapāramitā paścātpādakairyojayitavyā /",
    "T06abhsubhu:3178": " yaddānaṃ sarvā sā pāramitā,",
    "T06abhsubhu:3179": " yā dānapāramitā sarvaṃ taddānamiti catuṣkoṭikam /",
    "T06abhsubhu:3180": " syāddānaṃ na pāramitā yanna mahobodhipariṇāmitam /",
    "T06abhsubhu:3181": " syāt pāramitā na dānaṃ śīlādayo mahābodhipariṇāmitāḥ /",
    "T06abhsubhu:3182": " syāddānaṃ ca pāramitā ca (Abhidh-s-bh 112)",
    "T06abhsubhu:3183": " bodhipariṇāmitāni dānādīni /",
    "T06abhsubhu:3184": " syānna dānaṃ na pāramitā uktavinirmuktā dharmāḥ /",
    "T06abhsubhu:3185": " evaṃ yāvatprajñāpāramitāmārabhya catuṣkoṭikaṃ pratyekaṃ yojayitavyam /",
    "T06abhsubhu:3186": " yo dānaṃ samācarati sarvo 'sau dānapāramitānvayaṃ puṇyaṃ prasavatīti catuṣkoṭikam /",
    "T06abhsubhu:3187": " prathamā koṭiḥ - mahābodhyapariṇāmitaṃ dānaṃ samācarati /",
    "T06abhsubhu:3188": " dvitīyā koṭiḥ - dānapāramitāṃ yāṃ samādāpanavarṇabhāṣaṇasumanojñatābhiḥ /",
    "T06abhsubhu:3189": " tṛtīyā koṭiḥ - mahābodhipariṇāmitena dānena /",
    "T06abhsubhu:3190": " caturthī koṭiḥ - etānākārān sthāpayitvā /",
    "T06abhsubhu:3191": " evaṃ yāvatprajñāpāramitāmārabhya pratyekaṃ catuṣkoṭikaṃ yojayitavyam //",
    "T06abhsubhu:3192": " viśeṣato vaipulye audāryagāmbhīryadeśanā tatphalasya sarvajñatvasya paramodāragambhīratvātphalānurūpyeṇa hetunirdeśo draṣṭavyaḥ //",
    "T06abhsubhu:3193": " ekatyānāṃ tadanadhimokṣe trāsaḥ bodhisattvagotravaikalyaṃ prakṛtyā hīnacittatayā gāmbhīryaudāryadeśanāṃ nādhimoktuṃ śaknuvanti /",
    "T06abhsubhu:3194": " satyapi tadgotratve mahābodhimārabhya praṇidhānādīnāṃ kuśalamūlādīnāmanavaropaṇāt,",
    "T06abhsubhu:3195": " satyapi tadavaropaṇe mahāyānapratikṣepakasattvaparigṛhītatvāditi /",
    "T06abhsubhu:3196": " adhimucyamānānāmapyekatyānāmaniryāṇaṃ nītārtha sūtrama[na]nviṣya svayaṃ dṛṣṭiparāmarṣasthāyitayā yathārutamarthābhiniveśāta /",
    "T06abhsubhu:3197": " tadyathā sarvadharmaniḥsvabhāvatāvacanāt sarvalakṣaṇena sarvabhāvāpavādinaḥ /",
    "T06abhsubhu:3198": " evamanye 'pi yathārutārthābhiniveśino mahāyāne na niryāntotiveditavyaṃ nānābhiprāyabhāṣitatvāt mahāyānasyeti /",
    "T06abhsubhu:3199": " idaṃ ca saṃdhāyoktaṃ bhagavatā mahādharmādarśe dharmaparyāye - bodhisattvasya yathārutamayoniśo dharmān vicinvato 'ṣṭāviṃśatirasaddṛṣṭaya utpadyante",
    "T06abhsubhu:3200": " aṣṭāviṃśatirasaddṛṣṭayaḥ katamāḥ /",
    "T06abhsubhu:3201": " nimittadṛṣṭiryāvadabhimānadṛṣṭiśca /",
    "T06abhsubhu:3202": " tatra nisvabhāvāḥ sarvadharmā anutpannā ityevamādikaṃ mahāyāne rutamupalabhya tadabhisaṃdhyakuśalāḥ",
    "T06abhsubhu:3203": " yathārutamevāsyārthamadhimucyamānā abhāva evāyaṃ bhagavatā deśitaḥ sarvadharmāṇāmanutpāda",
    "T06abhsubhu:3204": " evetyabhāvādinimittamabhiniviśante saiṣāṃ bhavati nimittadṛṣṭiḥ /",
    "T06abhsubhu:3205": " ta evamabhāvādinimittamabhiniviśamānāstrīnsvabhāvānavadante parikalpitaṃ svabhāvaṃ paratantraṃ pariniṣpannaṃ ca /",
    "T06abhsubhu:3206": " tatrāyaṃ parikalpitaḥ svabhāvo yadrūpamiti vā yāvannirvāṇāmiti vābhilāpaprajñaptimātrabhabhūto niḥśarīrārtho yadbālā rūpādilakṣaṇaṃ samāropattaḥ parikalpayanti /",
    "T06abhsubhu:3207": " tatrāyaṃ paratantraḥ svabhāvā yattadevābhūtaparikalpamātram /",
    "T06abhsubhu:3208": " tatrāyaṃ pariniṣpannaḥ svabhāvo yatsarvadharmāṇāṃ tattvaṃ (Abhidh-s-bh 113) tathatā /",
    "T06abhsubhu:3209": " tadapavādākārāstisro dṛṣṭayo bhavanti - prajñaptyapavādadṛṣṭiḥ parikalpāpavādadṛṣṭistattvāpavādadṛṣṭiśca /",
    "T06abhsubhu:3210": " ta evaṃ sarvathā sarvadharmānapavadamānāstasyā apavādadṛṣṭeḥ pratiṣṭhāpanārthaṃ kāṃcideva yuktiṃ parigṛhṇanti,",
    "T06abhsubhu:3211": " ye 'pi nītārthāḥ sūtrāntā nirabhilāpadharmatādyotakāstānapi sarvān svadṛṣṭayānulomyena pariṇāmayanti /",
    "T06abhsubhu:3212": " te eva dve dṛṣṭo bhavataḥ parigrahadṛṣṭiḥ pariṇatidṛṣṭiśca /",
    "T06abhsubhu:3213": " te punarevaṃdṛṣṭayo bhavanti - ya etāmīdṛśīṃ dṛṣṭiṃ niśritya kuśalamakuśalaṃ vā samācarati sa niravadya eva bhavati nirdoṣaḥ sarvamevāsya tatkalyāṇatāṃ",
    "T06abhsubhu:3214": " pūrvopacitāccāvaraṇātsa niḥsaratotyevameṣāṃ dve dṛṣṭī anavadyatādṛṣṭirniḥsaraṇadṛṣṭiśca /",
    "T06abhsubhu:3215": " te caivaṃ svadṛṣṭāvabhiniviṣṭāstad dṛṣṭiviparyayeṇa skandhādidharmavyavasthāpakaṃ śrāvakapiṭakamavajānanti,",
    "T06abhsubhu:3216": " ye ca tāmapavādadṛṣṭimanadhimuktāḥ śrāvakayānīyāstān pradviṣanti /",
    "T06abhsubhu:3217": " te ete dve dṛṣṭī bhavato 'vajñādṛṣṭiḥ prakopadṛṣṭiśca /",
    "T06abhsubhu:3218": " svadṛṣṭyanusāreṇa caite yathāvacchūnyatānimittāpraṇihitāni vyavasthāpayamānā atallakṣaṇe tallakṣaṇasaṃjñino viparītameṣāṃ lakṣaṇaṃ vyavasthāpayanti,",
    "T06abhsubhu:3219": " evaṃcittāśca bhavanti - yasyāmīdṛśyāṃ dharmatāyāmavatarantyavatārayanti vā sarve te 'prameyaṃ puṇyaṃ prasavantītyevamete dṛṣṭī viparītadṛṣṭiḥ prasavadṛṣṭiśca /",
    "T06abhsubhu:3220": " yadā punaste tāṃ dṛṣṭimārabhya paraṃranuyujyante tadā na kiṃcitsvayamicchantyabhyupagantum,",
    "T06abhsubhu:3221": " chalajātibhyāṃ ca parānanuyuñjante /",
    "T06abhsubhu:3222": " te ete anabhyupagamadṛṣṭiḥ kusṛtidṛṣṭiśca /",
    "T06abhsubhu:3223": " te caivamabhimānino bhavanti - ya evaṃ pratipadyante [te] samyagbuddhān bhagavataḥ pūjayanti satkurvantītyeṣāṃ satkāradṛṣṭiḥ /",
    "T06abhsubhu:3224": " aviparītadharmatākuśalaiśca tatā dṛṣṭervivecyamānāḥ sūpapannayā prasiddhayā yuktayā pratyāyamānā api tāṃ dṛṣṭiṃ na kathaṃcit parityajanti,",
    "T06abhsubhu:3225": " etadeva tathyaṃ mithyānyadityeṣā dṛḍhamūḍhatādṛṣṭiḥ /",
    "T06abhsubhu:3226": " etāsāṃ ca yathānirdiṣṭānāṃ dṛṣṭīnāṃ yadvāsanādauṣṭhulyaṃ sā mūladṛṣṭiḥ /",
    "T06abhsubhu:3227": " eta eva ca saptadaśadṛṣṭayo doṣodbhāvanāmukhenāvaśiṣṭābhiḥ dṛṣṭibhiḥ punarnidiśyante /",
    "T06abhsubhu:3228": " tadyathā dṛṣṭāvadṛṣṭadṛṣṭi nimittadṛṣṭirityucyate,",
    "T06abhsubhu:3229": " abhāvādinimittābhiniveśina eva sataḥ sarvanimittānabhiniveśasajñitvāt /",
    "T06abhsubhu:3230": " prajñaptyapavādadṛṣṭiḥ parikalpāpavādadṛṣṭistattvāpavādadṛṣṭiśca prayoganirākaraṇadṛṣṭiḥ,",
    "T06abhsubhu:3231": " sarvāpavādino vyāyāmaniḥ sāmarthyasaṃjñitvāt /",
    "T06abhsubhu:3232": " parigrahadṛṣṭiḥ pariṇatidṛṣṭiścānairyāṇikadṛṣṭiḥ, (Abhidh-s-bh 114)",
    "T06abhsubhu:3233": " anupāyaprayuktasya tatphalānavāpteḥ /",
    "T06abhsubhu:3234": " anavadyatādṛṣṭiniḥsaraṇadṛṣṭiścāvaraṇopacayadṛṣṭiḥ,",
    "T06abhsubhu:3235": " mithyāpratipadyamānasyāvaraṇakṣayāsaṃbhavāt /",
    "T06abhsubhu:3236": " avajñādṛṣṭiḥ prakopadṛṣṭiścāpuṇyaprasavadṛṣṭiḥ,",
    "T06abhsubhu:3237": " saddharmasabrahmacārivipratipattimukhena mahākṣatisamāsādanāt /",
    "T06abhsubhu:3238": " viparītadṛṣṭiḥ prasavadṛṣṭiśca vaiphalyadṛṣṭiḥ,",
    "T06abhsubhu:3239": " [a]samyagdharmatāvyavasthāpanagrahaṇagrāhaṇairviśeṣā nadhigamāt,",
    "T06abhsubhu:3240": " anabhyupagamadṛṣṭiḥ kusṛtidṛṣṭiśca nigrāhyadṛṣṭiḥ,",
    "T06abhsubhu:3241": " [a]nyāyena vādaṃ kurvato jayāsaṃbhavāt /",
    "T06abhsubhu:3242": " satkāradṛṣṭirabhyākhyānadṛṣṭiḥ,",
    "T06abhsubhu:3243": " atadākhyāyini tatsamārāpaṇāt /",
    "T06abhsubhu:3244": " dṛḍhamūḍhatādṛṣṭirakathyadṛṣṭiḥ,",
    "T06abhsubhu:3245": " mithyābhiniveśinā saha sāṃ kathyapratiṣedhānnirathakatāmupādāya /",
    "T06abhsubhu:3246": " mūladṛṣṭirmahādṛṣṭiḥ,",
    "T06abhsubhu:3247": " tata āyatyāṃ puṣṭatarasarvadṛṣṭigatapratāpanāt /",
    "T06abhsubhu:3248": " sarvā etāḥ saptaviṃśatidṛṣṭayo 'bhimānadṛṣṭiḥ,",
    "T06abhsubhu:3249": " abhūtābhimānasamutthitatvāt /",
    "T06abhsubhu:3250": " ata evānantaraṃ tatraiva sūtra uktamitīmāḥ saptadaśa samānāḥ daśa bhavanti,",
    "T06abhsubhu:3251": " daśa samānāḥ saptadaśa bhavanti,",
    "T06abhsubhu:3252": " saptaviṃśatiḥ samānā ekā bhavati,",
    "T06abhsubhu:3253": " ekā samānā saptaviṃśatirbhavantīti //",
    "T06abhsubhu:3254": " niḥsvabhāvāḥ sarvadharmāḥ yasmātsvayameṣāṃ bhāvo nāsti,",
    "T06abhsubhu:3255": " pratyayāṃstvapekṣya bhāvo na pratiṣidhyate /",
    "T06abhsubhu:3256": " yena vā svabhāvenaite pūrvamabhūvanna tena svena bhāvena bhūyaḥ śakyamebhirbhavitumiti niḥsvabhāvāḥ /",
    "T06abhsubhu:3257": " prāptābhraṣṭalakṣaṇānāmapi pratyutpannānāṃ sve bhāve 'vasthānābhāvānniḥsvabhāvāḥ /",
    "T06abhsubhu:3258": " yādṛśo vādṛṣṭasatyairdharmāṇāṃ svabhāvo lakṣaṇamabhilāpaprapañcavāsanāmukhena gṛhyate tena bālagrāhānurūpeṇa svabhāvena vi[ra]hitatvānniḥ svabhāvāḥ",
    "T06abhsubhu:3259": " api khalu sarvadharmā ucyante trayaḥ svabhāvāḥ /",
    "T06abhsubhu:3260": " tatra parikalpitasya svalakṣaṇameva nāstyataḥ svalakṣaṇaniḥsvabhāvatayā niḥsvabhāvaḥ /",
    "T06abhsubhu:3261": " paratantrasya svayamutpattirnāsti pratyayāpekṣaṇādato nāsya svena bhāvena bhāva ityutpattiniḥ svabhāvatayā niḥsvabhāvaḥ /",
    "T06abhsubhu:3262": " pariniṣpanno viśuddhyālaṃbanatvāt paratantraparikalpitalakṣaṇābhāvasvabhāvatvācca paramārthaścaiṣa niḥsvabhāvatāprabhāvitaśceti paramārthaniḥsvabhāvatayā niḥsvabhāvaḥ /",
    "T06abhsubhu:3263": " ityevaṃ ca kṛtvā niḥsvabhāvāḥ sarvadharmā draṣṭavyāḥ,",
    "T06abhsubhu:3264": " na tu sarvathālakṣaṇābhāvamadhikṛtyeti //",
    "T06abhsubhu:3265": " api khalu mahāyāne tathāgatasya sarve 'bhiprāyāḥ saṃkṣepeṇa catvāro bhavanti /",
    "T06abhsubhu:3266": " tadyathā samatābhiprāyo yadāha - ahameva tasmin samaye vipaśyī (Abhidh-s-bh 115)",
    "T06abhsubhu:3267": " samyaksaṃbuddho 'bhūvamiti,",
    "T06abhsubhu:3268": " avaśiṣṭadharmakāyatvāt /",
    "T06abhsubhu:3269": " kālāntarābhiprāyoyadāha - ye sukhāvatyāṃ lokadhātau praṇidhānaṃ kariṣyanti te tatropa patsyanta iti,",
    "T06abhsubhu:3270": " vimalacandraprabhavasya ca nāmadheyagrahaṇamātreṇa niyato bhavatyanuttarāyāṃ samyaksaṃbodhāviti,",
    "T06abhsubhu:3271": " kālāntareṇetyabhiprāyaḥ /",
    "T06abhsubhu:3272": " arthāntarābhiprāyo yadāha - niḥsvabhāvāḥ sarvadharmā anutpannā ityevamādi,",
    "T06abhsubhu:3273": " ayathārutārthatvāt /",
    "T06abhsubhu:3274": " pudgalāśayābhiprāyo yattadeva kuśalamūlaṃ kasyacitpraśaṃsanti kasyacidvigarha te 'lpamātrasaṃtuṣṭasya /",
    "T06abhsubhu:3275": " tathā rāgacaritasya buddhakṣetravibhūti darśayati,",
    "T06abhsubhu:3276": " mānacaritasya keṣāṃcideva buddhānāmadhikāṃ saṃpattiṃ varṇayanti /",
    "T06abhsubhu:3277": " kaukṛtyenāvṛtasya ye buddhabodhisattveṣvapakāramapi kariṣyanti te sarve svargopagā bhaviṣyantītyāha /",
    "T06abhsubhu:3278": " aniyatagotrasya mahāśrāvakā[n] buddhatve vyākaroti,",
    "T06abhsubhu:3279": " ekaṃ ca yānaṃ na dvitīyamastīti deśayati śrāvakatvāśayatyājanārtham //",
    "T06abhsubhu:3280": " punaḥ sarve 'bhisaṃghayo 'bhisamasya catvāro bhavantya vatāraṇābhisaṃdhyādayaḥ /",
    "T06abhsubhu:3281": " tatra avatāraṇābhisaṃdhiḥ śrāvakeṣu draṣṭavyaḥ,",
    "T06abhsubhu:3282": " śāsanā vatāraṇārthamanutrāsāya rūpādyastitvadeśanāt /",
    "T06abhsubhu:3283": " lakṣaṇābhisaṃdhistriṣu parikalpitādisvabhāveṣu draṣṭavyaḥ,",
    "T06abhsubhu:3284": " niḥsvabhāvānutpannādisarvadharmadeśanāt /",
    "T06abhsubhu:3285": " pratipakṣābhisaṃdhiḥ doṣāṇāṃ vinaye draṣṭavyo yathāṣṭāvaraṇapratipakṣatāgrayānasaṃbhāṣā /",
    "T06abhsubhu:3286": " aṣṭāvaraṇāni buddhadharmāvajñeti vistaraḥ /",
    "T06abhsubhu:3287": " tadudāharaṇāni ca yathāyogaṃ caturabhiprāryānirdeśāni draṣṭavyāni /",
    "T06abhsubhu:3288": " pariṇāmanābhisaṃdhirabhidhānagāmbhīrye draṣṭavyaḥ, yadāha -",
    "T06abhsubhu:3289": " asāre sārama[ta]yo viparyāse ca susthitāḥ /",
    "T06abhsubhu:3290": " kleśena ca susaṃkliṣṭā labhante bodhimuttamām // iti /",
    "T06abhsubhu:3291": " atrāyamabhisaṃdhiḥ - avikṣepe yeṣāṃ sārabuddhiḥ pradhānabuddhiḥ,",
    "T06abhsubhu:3292": " vikṣepo hi visāraścetasaḥ viparyāse ca susthitāḥ iti nityasukhaśucyātmaviparyayeṇānityādike",
    "T06abhsubhu:3293": " viparyāse ca susthitā aparihāṇitaḥ kleśena ca susaṃkliṣṭāḥ iti dīrghaduṣkara vyāyāmaśrameṇātyartha parikliṣṭāḥ //",
    "T06abhsubhu:3294": " vaipulye dharmasamādhikuśalabodhisattvanirdeśaḥ śamathānuśaṃsaṃ vipaśyanānuśaṃsaṃ tadubhayānuśaṃsaṃ cādhikṛtya veditavyaḥ /",
    "T06abhsubhu:3295": " tatra śamathānuśaṃso dvividhaḥ /",
    "T06abhsubhu:3296": " kṣaṇe kṣaṇe prakarṣagāminyā prasrabdhyā nirantaramāśrayaspharaṇāt pratikṣaṇaṃ sarvadauṣṭhulyāśraya drāvaṇam,",
    "T06abhsubhu:3297": " aviśeṣeṇa sarvadeśanādharme karasatādhimokṣasamādhānādvividhaskandhādyarthākārasaṃjñāvigatāyāḥ sūtrādidharmārāmarateḥ (Abhidh-s-bh 116)",
    "T06abhsubhu:3298": " pratilambhaśca /",
    "T06abhsubhu:3299": " vipaśyanānuśaṃso 'pi dvividhaḥ /",
    "T06abhsubhu:3300": " yathāpravicittadharmanirantarāsaṃpramoṣātpratismṛtimātramukhenāparicchinnākāro 'pramāṇaḥ sūtrādidharmeṣu prajñāvabhāsaḥ,",
    "T06abhsubhu:3301": " āśrayaparivṛttipūrvarūpabhūtānāṃ cāvikalpitānāmanabhisaṃskṛtānāṃ nimittānāṃ samudācāraśca /",
    "T06abhsubhu:3302": " tadubhayānuśaṃso dharmakāyasya jñeyāvaraṇa prahāṇāśrayaparivṛttisaṃgṛhītasya paripūraye",
    "T06abhsubhu:3303": " daśamyāṃ bhūmau pariniṣpattaye vā tāthāgatyāṃ bhūmāvuttarāduttaratara niṣyandavāsanādhānayogena",
    "T06abhsubhu:3304": " hetuparigraha iti //",
    "T06abhsubhu:3305": " tadetatpañcavidhāyā bhāvanāyāḥ phalaṃ pañcavidhaṃ nirvartata iti saṃdarśitam /",
    "T06abhsubhu:3306": " pañcavidhā bhāvanā katamā /",
    "T06abhsubhu:3307": " prasrabdhinimittabhāvanāsaṃbhinnabhāvanānimittabhāvanānābhogabhāvanā parinirvṛtinimittabhāvanā ca //",
    "T06abhsubhu:3308": " kena kāraṇena tulye dharmakāyaniṣyandatve vaipulyadharmo dhūpamālyādibhiḥ pūjyo na tathā śrāvakayānadharmaḥ /",
    "T06abhsubhu:3309": " vaipulyadharmasya sarvasattvahitasukhādhiṣṭhānatāmupādāya mahārthatayā niruttarāprameyapuṇyaprasavāyatanatvāt //",
    "T06abhsubhu:3310": " (Abhidh-s-bh 117)",
    "T06abhsubhu:3311": " (prāptiviniścayo nāma caturthaḥ samuccayaḥ)",
    "T06abhsubhu:3312": " prāptiviniścayo 'dhigantṛpudgalavyavasthānato 'dhigamavyavasthānataśca draṣṭavyaḥ //",
    "T06abhsubhu:3313": " asatyapi pudgaladravye pudgalavyavasthānaṃ caturbhiḥ kāraṇaiḥ /",
    "T06abhsubhu:3314": " tadyathā sukhasaṃvyavahārārtham,",
    "T06abhsubhu:3315": " rūpādīnāṃ bahūnāṃ bahudhābhinnalakṣaṇasaṃjñānāmekayā sāmudāyikyā sattvaprajñaptyākṛcchreṇa ehi yāhi ityevamādisaṃvyavaharaṇāt /",
    "T06abhsubhu:3316": " lokānuvṛttyartham,",
    "T06abhsubhu:3317": " na hi loke dharmamātrasaṃjñābhiḥ sarvaḥ saṃvyavahāro nirūḍhaḥ kiṃtarhi prāyeṇa sattvasaṃjñayā /",
    "T06abhsubhu:3318": " tasmāllokena saha saṃvyavaharadbhirāryairavaśyaṃ so 'nuvartitavya iti /",
    "T06abhsubhu:3319": " anutrāsārtham,",
    "T06abhsubhu:3320": " pratītyasamutpādadharmatāyāma kovidāḥ sahasāditaḥ sarvathā sattvābhāvaṃ śrutvottrasyeyuriti /",
    "T06abhsubhu:3321": " ātmanaḥ pareṣāṃ ca doṣavattvaguṇavattvodbhāvanārthaṃ ca,",
    "T06abhsubhu:3322": " itarathā hi sattvaprajñaptimantareṇa saṃkleśavyavadānalakṣaṇamātradeśanāyāṃ satyāmamuṣmin saṃtāne 'mī doṣāḥ prahīṇā amī vā guṇā utpannā iti na śakyate vijñātumiti //",
    "T06abhsubhu:3323": " pudgalavyavasthānaṃ punaścaritādiprabhedena saptavidham //",
    "T06abhsubhu:3324": " tatra rāgādicaritastīvrāyatarāgaḥ,",
    "T06abhsubhu:3325": " hīne 'pi rañjanīye vastunyadhimātrarāgotpādādutpannasya ca ciramanubandhāt /",
    "T06abhsubhu:3326": " ityevaṃ yāvadvitarkacarito yathāsvaṃ vastuni yojayitavyaḥ /",
    "T06abhsubhu:3327": " samabhāgacaritaḥprakṛti[stha]ḥ saṃkleśaḥ autkaṭayamāndyavivarjitasamāvasthe kleśa ityarthaḥ,",
    "T06abhsubhu:3328": " yathāvastvanurūpaṃ kleśasamudācārāt /",
    "T06abhsubhu:3329": " mandarajaskaḥ prakṛtisthaḥ tanutarakleśaḥ,",
    "T06abhsubhu:3330": " prakṛtisthebhya uktalakṣaṇebhyastanutarāḥ kleśā asya,",
    "T06abhsubhu:3331": " so 'yaṃ prakṛtisthaḥ,",
    "T06abhsubhu:3332": " utkaṭe 'pi vastuni pūrvapratipakṣābhyāsavaśena prakṛtyā mṛdukleśasamudācārāditi //",
    "T06abhsubhu:3333": " śrāvakayāniko gotrendriyapraṇidhānāśayālaṃbanapratipattiphalaprabhedairnidiṣṭo veditavyaḥ /",
    "T06abhsubhu:3334": " prakṛtyā mṛdvindriyatvaṃ punarasya pratyekabuddhabodhisattvendriyā pekṣayā,",
    "T06abhsubhu:3335": " itarathā hi dharmānusāryādayastīkṣṇendriyā ityetadvirudhyeta /",
    "T06abhsubhu:3336": " (Abhidh-s-bh 118) tatrānutpāditapūrvanirvedhabhāgīyo 'prāptapūrvakaphalaśca khaḍgaviṣāṇakalpo bhavatyeka vihārī,",
    "T06abhsubhu:3337": " tadanyaḥ pratyekajino vargacārī draṣṭavyaḥ /",
    "T06abhsubhu:3338": " vyākaraṇaṃ ca pratyalabhata ityaṣṭābhyāṃ bhūmāvanutpattikeṣu dharmeṣu kṣāntiṃ pratilabhata ityarthaḥ //",
    "T06abhsubhu:3339": " asaṃbhṛtasaṃbhārādayo mokṣabhāgīyānāṃ ca mṛdumadhyādhi mātratayā nirvedhabhāgīyotpādanaṃ satyābhisamayaṃ ca pratiniyatāniyatatajjanmakālikatvādyathākramaṃ veditavyāḥ /",
    "T06abhsubhu:3340": " tatra satyādhipateye dharme 'dhimuktiprasādalakṣaṇāni mokṣabhāgīyāni,",
    "T06abhsubhu:3341": " tatraiva dharmanidhyānakṣāntilakṣaṇāni nirvedhabhāgīyāni,",
    "T06abhsubhu:3342": " śraddhāpradhānatvātprajñāpradhānatvācca yathākramam /",
    "T06abhsubhu:3343": " laukikā gradharmaprakṛtyaiva kṣaṇika ityaprāvandhika ityarthaḥ /",
    "T06abhsubhu:3344": " no tu vāsanāparihāṇita iti nirvāṇādhikārikasya kuśalamūlasyotpāditapūrvasyāpunarutpādyatvāt //",
    "T06abhsubhu:3345": " mṛdu mokṣabhāgī yamadhikṛtyoktaṃ bhagavatā -",
    "T06abhsubhu:3346": " samyagdṛṣṭiradhimātraṃ laukikī yasya vidyate /",
    "T06abhsubhu:3347": " api jātisahasrāṇi nāsau gacchati durgatim // iti //",
    "T06abhsubhu:3348": " api khalu caturvidhaṃ mokṣabhāgīyam - ādhikārikamādhimokṣikamādhikāmikamābhigāmikaṃ ca /",
    "T06abhsubhu:3349": " kuśaladharmacchandamupādāya yāvanmokṣārthaṃ kriyate tadādhikārikam /",
    "T06abhsubhu:3350": " tatpratisaṃyuktadeśanādhimokṣasahagataṃ yattadādhimokṣikam /",
    "T06abhsubhu:3351": " prītiprasādasahagatamokṣālaṃbanamanaskārabahulaṃ yattadādhikāmikam /",
    "T06abhsubhu:3352": " nirvedhabhāyīyotpāda niyataṃ tatraiva janmani yattadābhigāmikam //",
    "T06abhsubhu:3353": " nirvedhamāgīyaṃ ṣaḍvidham - ānulomikaṃ prākarṣikaṃ prātivedhikamanyapāriṇāmikamaikajanmikamekāsanikaṃ ca /",
    "T06abhsubhu:3354": " tatra yatsatyālambanakāramādito mṛdukaṃ kuśalamūlamutpadyate tadānulomikam /",
    "T06abhsubhu:3355": " yanmadhyaṃ tatprākarṣikam,",
    "T06abhsubhu:3356": " tataḥ tatprakṛṣṭataratvāt /",
    "T06abhsubhu:3357": " yadadhimātraṃ satyaprativedhāya tatraiva janmani saṃvartate tatprātivedhikam /",
    "T06abhsubhu:3358": " tatpunaryadaniyatagotrāṇāṃ bodhiviśeṣāya (Abhidh-s-bh 119)",
    "T06abhsubhu:3359": " pariṇāmyate tacca pratyekabuddhānāmanācāryakābhisaṃbodhāya janmāntare pariṇamati tadanyapāriṇāmikam /",
    "T06abhsubhu:3360": " yattatraiva janmani satyaprativedhāya saṃvartate tadaikajanmikam /",
    "T06abhsubhu:3361": " yattatraivāsane tadekāsanikamiti //",
    "T06abhsubhu:3362": " kāyasākṣī vimokṣalābhyanāgāmī,",
    "T06abhsubhu:3363": " aṣṭau vimokṣān kāyena sākṣātkṛtvopasaṃpadya viharaṇāt /",
    "T06abhsubhu:3364": " aṣṭau vimokṣā rūpī rūpāṇi paśyatītyevamādayaḥ paścānnirdekṣyante /",
    "T06abhsubhu:3365": " prajñāvimuktaḥ prajñāvipakṣakleśāvaraṇamātrāśeṣaprahāṇāt /",
    "T06abhsubhu:3366": " ubhayato bhāgavimuktaḥ sarvakleśasamāpattyāvaraṇābhyāṃ yo vimuktaḥ /",
    "T06abhsubhu:3367": " srotāpattiphalapratipannaka ekāsanikaṃ nirvedhabhāgīyamārabhya yāvadādyaṃ phalaṃ na prāpnoti //",
    "T06abhsubhu:3368": " kaḥ punardarśanamārgāvasāne ādyaṃ phalaṃ prāpnoti /",
    "T06abhsubhu:3369": " yaḥ pradeśavairāgyeṇāpi kāmebhyo 'vītarāgaḥ samyaktvaṃ niyāmamavakrāmati /",
    "T06abhsubhu:3370": " yastu pūrvaṃ laukikena mārgeṇa kāmāvacarān bhāvanāprahātavyān ṣaṭprakārān prahāya",
    "T06abhsubhu:3371": " yatra yo vītarāgo bhavan paścātsamyaktvaṃ niyāmamavakrāmati sa ṣoḍaśe cittakṣaṇe",
    "T06abhsubhu:3372": " sakṛdāgāmyeva bhavati /",
    "T06abhsubhu:3373": " navāpi prakārān prahāya kāmavītarāgo bhavan yo niyāmamavakrāmati so 'nāgāmyeva bhavati //",
    "T06abhsubhu:3374": " sarvadarśanaprahātavyaprahāṇe 'pi trayāṇāmeva saṃyojanānāṃ prahāṇāt srotāpannavacanam,",
    "T06abhsubhu:3375": " eṣāṃ mokṣaprāptibibandhanatvena prādhānyāt /",
    "T06abhsubhu:3376": " tathāhi satkāyadṛṣṭayā pañcopādānaskandhānātmata ātmīyataścābhiniveśyālayārāmatayā duḥkhānnoccalati /",
    "T06abhsubhu:3377": " uccalito 'pi kathaṃcinmokṣaṃ prati śīlavrataparāmarśena vicikitsayā cāsanmārgābhiniveśātsanmārgasaṃśayanācca mithyā niryāti samyaktvamaniryāti",
    "T06abhsubhu:3378": " punaḥ satkāyadṛṣṭayā jñeye vipratipadyate,",
    "T06abhsubhu:3379": " duḥkhamātra [ā]tmātmīyalakṣaṇa samāropaṇāt /",
    "T06abhsubhu:3380": " śīlavrataparāmarśena dṛṣṭau,",
    "T06abhsubhu:3381": " tayā śuddhipratyayanāt /",
    "T06abhsubhu:3382": " vicikitsayā pratipakṣe,",
    "T06abhsubhu:3383": " ratnatrayāniścayanāditi //",
    "T06abhsubhu:3384": " sakṛdā[gā]miphalapratipannakaḥ darśanamārgādūrdhvaṃ kāmāvacarasya yāvanmadhyamadhyasya kleśaprakārasya prahāṇamārge yaḥ pudgalaḥ /",
    "T06abhsubhu:3385": " sakṛdāgāmī madhyamṛdoḥ kleśaprakārasya prahāṇa mārga parisamāptau yaḥ pudgalaḥ /",
    "T06abhsubhu:3386": " anāgāmiphalapratipannakaḥ sakṛdāgāmiphalādūrdhvaṃ kāmāvacarāṇāṃ mṛdvadhimātramṛdumadhyayoḥ (Abhidh-s-bh 120)",
    "T06abhsubhu:3387": " kleśaprakārayoḥ prahāṇamārge yaḥ pudgalaḥ /",
    "T06abhsubhu:3388": " anāgāmī navamasya mṛdumṛdoḥ kleśaprakārasya prahāṇāya mārgaparisamāptau yaḥ pudgalaḥ //",
    "T06abhsubhu:3389": " sarvakāmāvacarabhāvanāprahātavyaprahāṇe 'pi pañcānāmavarabhāgīyānāṃ saṃyojanānāṃ prahāṇādanāgāmivacanaṃ sūtre eṣāṃ gatidhātvavarakāraṇatvena prādhānyāt /",
    "T06abhsubhu:3390": " gatyavaraṃ punaḥ narakatiryakpretagatayaḥ /",
    "T06abhsubhu:3391": " dhātvavaraṃ kāmadhātuḥ /",
    "T06abhsubhu:3392": " tatra satkāyadṛṣṭiśīlavrataparāmarśavicikitsābhiḥ gatya varāsamatikrāntatvātkāraṇatvam /",
    "T06abhsubhu:3393": " kāmacchandavyāpādābhyāṃ dhātvavarāsamatikramāditi //",
    "T06abhsubhu:3394": " traidhātukasarvakleśaprahāṇe 'pi pañcānāmūrdhvabhāgīyānāṃ prahāṇādarhadvacanam,",
    "T06abhsubhu:3395": " ūrdhvopādānāparityāgakāraṇatvena prādhānyam /",
    "T06abhsubhu:3396": " tatra rūpārūpyarāgābhyāṃ kāmadhātau ūrdhvopādānaṃ rūpārūpyadhātūpapattirityarthaḥ /",
    "T06abhsubhu:3397": " auddhatyamānāvidyābhirurdhvāparityāgaḥ,",
    "T06abhsubhu:3398": " tṛṣṇāmānavicikitsottaradhyāyitvena satra saṃkleśāditi //",
    "T06abhsubhu:3399": " kulaṃ kulaḥ kulaḥ srotāpanna eva sakṛdāgāmiphalapratipannako deveṣu vā manuṣyeṣu vā niyamena dvau bhavau saṃsṛtya parinirvāti /",
    "T06abhsubhu:3400": " ekavīcikaḥ sakṛdāgāmyevānāgāmiphalapratipannako deveṣvevaikaṃ bhavaṃ saṃsṛtyaṃ parinirvāti /",
    "T06abhsubhu:3401": " ekā vīcirantaraṃ janmāvakāśo 'sya so 'yamekavīcikaḥ /",
    "T06abhsubhu:3402": " antarāparinirvāyī yena kleśāvedhenopapattideśaṃ gatvā pratisandadhyāttatparikṣaye",
    "T06abhsubhu:3403": " sati yenānuśayamātreṇa maraṇādūrdhva skandhānabhinirvartayan tadavaśeṣe satyantarābhavamabhinirvartya",
    "T06abhsubhu:3404": " pūrvābhyastamārgasaṃmukhībhāvādeva sa viśiṣṭānuśayaprahāṇe parinirvāti /",
    "T06abhsubhu:3405": " sa punarupapattideśaṃ pratyanuccalitoccalitamātradūragabhāvasthatayā trividho veditavyaḥ satpuruṣagatisūtrānusāreṇa /",
    "T06abhsubhu:3406": " anabhisaṃskāreṇa yo mārgaṃ saṃmukhīkṛtyeti pūrvaṃ svabhyastatvātsvarasavāhitayāprayatne[ne]tyarthaḥ /",
    "T06abhsubhu:3407": " viparyayādabhisaṃskāraparinirvāyī /",
    "T06abhsubhu:3408": " ūrdhvasrotā dvividhaḥ - akaniṣṭhago bhavāgragaśca /",
    "T06abhsubhu:3409": " tatra akaniṣṭhaga āsvādanābahulatayotpannotpannamṛdvādidhyānaprakārāsvādanāt brahmakāyikānārabhya nirantaraṃ (Abhidh-s-bh 121)",
    "T06abhsubhu:3410": " sarveṣu sthānāntareṣu sakṛtsakṛdupapadyamāno yāvadakaniṣṭhānpraviśya parinirvāti /",
    "T06abhsubhu:3411": " bhavāgragaścaturthasya dhyānasyāvyavakīrṇabhāvitvāt kevalaṃ śuddhāvāsān parihṛtya tathaiva yāvadbhavāgraṃ gatvā parinirvāti /",
    "T06abhsubhu:3412": " vyavakīrṇabhāvitasya caturthasya dhyānasya mṛdvādipañcaprakārabhāvitatvādyathākramaṃ pañcasu śuddhāvāseṣūpapattirveditavyā /",
    "T06abhsubhu:3413": " cetayitvācetayitveti svayamātmānamupakramamāṇo 'nu[pa]kramamāṇo vetyarthaḥ /",
    "T06abhsubhu:3414": " dṛṣṭadharmasukhavihārātparihāṇameti laukikebhyo dhyānebhya ityarthaḥ /",
    "T06abhsubhu:3415": " indriyottāpanaṃ punaradhimātratānayanaṃ tīkṣṇakaraṇamityarthaḥ /",
    "T06abhsubhu:3416": " ata evākopyadharmā bhavyaścendriyāṇyuttāpayitumiti noktam,",
    "T06abhsubhu:3417": " prakṛtyā tīkṣṇendriyatvāt //",
    "T06abhsubhu:3418": " kāmāvacararūpāvacara eva bodhisattvo nārūpyāvacaraḥ,",
    "T06abhsubhu:3419": " prabhāvaprāptasya sattvaparipācanānāyatanatāmupādāya tatrānupapattitaḥ /",
    "T06abhsubhu:3420": " ārūpyadhātuvyavakarṣitena dhyāneneti paryudastārūpyopapattikena samādhinetyarthaḥ /",
    "T06abhsubhu:3421": " dhyānasukhaviharatyaparihīṇa eva dhyānebhyaḥ,",
    "T06abhsubhu:3422": " dhyānavyāvartanakuśalatvāt /",
    "T06abhsubhu:3423": " sattvaparipācanārthaṃ kāmadhātāvapi bodhisattva upapadyata iti veditavyam //",
    "T06abhsubhu:3424": " sarvāṃ bodhisattvacaryāmiti tuṣitabhavanavāsamupādāya yāvanmāraparājayam /",
    "T06abhsubhu:3425": " buddhacaryāṃ ca darśayatītyabhisaṃbodhimupādāya yāvanmahāparinirvāṇam //",
    "T06abhsubhu:3426": " adhimukticārī bodhisattvagotre vyavasthita ādito mahābodhiprasthānamupādāya yāvatpramuditāṃ bhūmiṃ na praviśati,",
    "T06abhsubhu:3427": " pratyātmaṃ lokottarābhigamābhāvāt /",
    "T06abhsubhu:3428": " adhyāśayacāro daśasu bhūmiṣu,",
    "T06abhsubhu:3429": " lokottareṇādhigamena viśuddhāśayatvāt /",
    "T06abhsubhu:3430": " nimittacārī ṣaṭsu bhūmiṣu,",
    "T06abhsubhu:3431": " anicchato 'pi nimittavyavakiraṇāt /",
    "T06abhsubhu:3432": " animittacārī saptamyām,",
    "T06abhsubhu:3433": " yatnaṃ kurvato yāvadicchaṃ nimittāsamudācārāt /",
    "T06abhsubhu:3434": " anabhisaṃskāracārī śeṣāsu bhūmiṣu,",
    "T06abhsubhu:3435": " vaipākikanirvikalpajñānapratilambhāditi //",
    "T06abhsubhu:3436": " sakṛnnairyāṇikaḥ sakṛttraidhātukāvacarānkleśān prajahāti /",
    "T06abhsubhu:3437": " prakāraśa ityadhimātrādhimātrānkāmarūpārūpyāvacarānbhāvanāprahātavyānanuśayān prajahāti,",
    "T06abhsubhu:3438": " evaṃ yāvan mṛdumṛdūn darśanaprahātavyān na tu laukikamārgavadbhūmiprakārabhedena pṛthakpṛthagityarthaḥ /",
    "T06abhsubhu:3439": " tatredaṃ jñāpakaṃ yathoktamaṃgulyagrasūtre - “yatkiṃcidrūpaṃ yāvadvijñānamatītānāgatapratyutpannamiti",
    "T06abhsubhu:3440": " vistareṇa yāvaddūre yadvāntike tatsarvamekadhyamasaṃkṣipyaikaṃ (Abhidh-s-bh 122)",
    "T06abhsubhu:3441": " bhāgaṃ karotyekaṃ piṇḍamekaṃ puñjamekaṃ rāśiṃ karotyekaṃ kṛtvātaḥ pratisaṃśikṣate sarvametadanityaṃ sarvaṃ duḥkhamiti vistaraḥ /",
    "T06abhsubhu:3442": " dvayorevādyantayoḥ phalayoḥ prajñāpyate /",
    "T06abhsubhu:3443": " tayostraidhātukasarvadarśanabhāvanāprahātavyāśeṣaprahāṇaprabhāvitatvādyathākramam /",
    "T06abhsubhu:3444": " madhyayostu na prajñāpyate,",
    "T06abhsubhu:3445": " tayordṛṣṭasatyasya kāmavacarāṇāmeva bhāvanāprahātavyānāṃ sāvaśeṣaniravaśeṣaprahāṇaprabhāvitatvāt /",
    "T06abhsubhu:3446": " sakṛnnairyāṇikaṃ cādhikṛtya vibhaṅgasūtre srotāpannānantaramarhadvyavasthānaṃ veditavyam /",
    "T06abhsubhu:3447": " sa dṛṣṭe dharme yadyājñāṃ tārāgayati sarvato niḥśeṣamavītarāgatvātpraṇidhānavaśena kāmadhātāvupapadyate kṣipraparinirvāṇārtham //",
    "T06abhsubhu:3448": " abhisamayavyavasthānaṃ daśavidham /",
    "T06abhsubhu:3449": " tatra dharmābhisamayaḥ satyādhipateyeṣu sūtrādiṣu dharmeṣu paratoghoṣamadhipatiṃ kṛtvā dhimātrasyādhimuktiprasādasya paścimamokṣabhāgīyasaṃgṛhītasya pratilambhaḥ /",
    "T06abhsubhu:3450": " tathāhi tadadhimuktiprasādapratilambhāttāni satyāni dharmābhisamayenābhisamitānītyucyante /",
    "T06abhsubhu:3451": " arthābhisamayasteṣveva dharmeṣu yoniśomanaskāramadhipatikṛtvādhimātrāyāḥ satyeṣu dharmanidhyānakṣānte[:",
    "T06abhsubhu:3452": " ] paścimanirvedhabhāgīya saṃgṛhī[tā]yāḥ pratilambhaḥ /",
    "T06abhsubhu:3453": " sā punardharmanidhyānakṣāntistrividhena yoniśomanaskāreṇa prabhāvitā adhimātramṛdunā tajjanmakāleṣūṣmagateṣu,",
    "T06abhsubhu:3454": " adhimātramadhyena mūrdhvasu kṣāntiṣu ca,",
    "T06abhsubhu:3455": " adhimātrādhimātreṇa laukikeṣvagradharmeṣviti /",
    "T06abhsubhu:3456": " tattvābhisamayo darśanamārgaḥ /",
    "T06abhsubhu:3457": " tatra punaḥ satyavyavasthāpanānyabhisamayāntikāni saṃvṛtijñānāni pratilambhato lokottarajñānādhipatyena",
    "T06abhsubhu:3458": " tadabījapoṣaṇānna tu sammukhīkaroti ṣoḍaśānāṃ darśanamārgacittakṣaṇānāṃ nirantaratvena",
    "T06abhsubhu:3459": " laukikacittānavakāśāt /",
    "T06abhsubhu:3460": " pṛṣṭhābhisamayo darśanamārgādūrdhvasarvabhāvanāmārgo laukiko lokottaro vā /",
    "T06abhsubhu:3461": " ratnābhisamayaḥ samyaksaṃbuddho vata bhagavān,",
    "T06abhsubhu:3462": " svākhyāto 'sya dharmavinayaḥ,",
    "T06abhsubhu:3463": " supratipannaḥ śrāvakasaṃgha ityevamavetya niścityāryaśrāvakasya buddhādiṣu prasādaḥ /",
    "T06abhsubhu:3464": " asamudācārābhisamayo yasyākaraṇasaṃvarasyāyaṃkāntaśīla saṃgṛhītasya lābhāttadvipakṣanarakādyasamudācāraṃ",
    "T06abhsubhu:3465": " pratyevaṃ niścayaḥ pravarttate kṣoṇā me narakāḥ ityevamādiḥ so 'samudācārābhisamayaḥ /",
    "T06abhsubhu:3466": " niṣṭhābhisamayaḥ sarvadauṣṭhulyānāṃ pratiprasrabdhirityevamādiryathā mārgasatye niṣṭhāmārgo nirdiṣṭaḥ /",
    "T06abhsubhu:3467": " eta eva saptābhisamayāḥ śrāvakāṇāṃ paratoghoṣamāgamya pratilambhataḥ śrāvakābhisamaya ityucyate /",
    "T06abhsubhu:3468": " paratoghoṣamanāgamya pratilambhataḥ pratyeka[buddha]bhisamaya iti /",
    "T06abhsubhu:3469": " bodhisattvābhisamaya eṣu saptasvabhisamayeṣu bodhisattvasya yā samudāgamakṣāntiḥ śrāvakapratyekabuddhavinayopāyakauśalyārthaṃ (Abhidh-s-bh 123)",
    "T06abhsubhu:3470": " no tu sākṣātkriyā sattvāpekṣayā hīnayānāniryāṇāt /",
    "T06abhsubhu:3471": " api khalu tatprathamato bodhisattvasya bhūmipraveśābhisamaya ityucyate //",
    "T06abhsubhu:3472": " etaṃ cābhisamaya niśrityocyate - śrāvakābhisamayādbodhisattvābhisamasya kaḥ prativiśeṣaḥ ālaṃbanaviśeṣato vaipulyālaṃbanatvāt /",
    "T06abhsubhu:3473": " upastambhaviśeṣataḥ paripūrṇamahākalpāsakhyeyamahāpuṇyajñānasaṃbhāraparipūraṇāt /",
    "T06abhsubhu:3474": " prativedhaviśeṣataḥ pudgaladharmanairātmyādhipateyadharmaprayogavedhato lokottareṇa jñānena tadubhayaprativedhāt abhyupagamaviśeṣataḥ svātmasamatayā sarvasattvābhyupagamāt /",
    "T06abhsubhu:3475": " niryāṇaviśeṣato daśabhirbhūmibhirniryāṇāt /",
    "T06abhsubhu:3476": " parigrahaviśeṣato 'pratiṣṭhitanirvāṇaparigrahaṇāt /",
    "T06abhsubhu:3477": " pratiṣṭhāparivāraviśeṣato buddhakṣatrapariśīdhanādvineyajanopagrahaṇācca /",
    "T06abhsubhu:3478": " abhijanmaviśeṣataḥ pitṛvaṃśasaṃdhārakaurasaputralakṣaṇatvāt /",
    "T06abhsubhu:3479": " janmaviśeṣataḥ pariṣanmaṇḍaleṣūpapannaḥ /",
    "T06abhsubhu:3480": " phalaviśeṣaśca punaḥ [āśraya]parivṛttiviśeṣataḥ kliṣṭākliṣṭasarvaprakāradauṣṭhulyaprahāṇātsarvaniruttaraguṇāśrayatvenāśrayaparivartanāt /",
    "T06abhsubhu:3481": " guṇasamṛddhiviśeṣato balavaṃśāradyāveṇikabuddhadharmādyaparimitaguṇaniṣpatteḥ /",
    "T06abhsubhu:3482": " pañcākāraviśeṣato viśuddhyādiviśeṣāt /",
    "T06abhsubhu:3483": " tatra viśuddhiviśeṣaḥ savāsanakleśaprahāṇāt /",
    "T06abhsubhu:3484": " pariśuddhiviśeṣo buddhakṣetrapariśodhanāt /",
    "T06abhsubhu:3485": " kāyaviśeṣo dharmakāyapariniṣpādanāt /",
    "T06abhsubhu:3486": " bhogaviśeṣaḥ sadā bodhisattveḥ saha parṣanmaṇḍaleṣu vicitradharmasaṃbhogāt /",
    "T06abhsubhu:3487": " kamaviśeṣo yathārhaṃ nirmāṇeḥ samantādanantāparyanteṣu lokadhātuṣu buddhakṛtyānuṣṭhānāditi /",
    "T06abhsubhu:3488": " kāyatrayaviśeṣataḥ svabhāvikasāmbhāgikanairmāṇikāyapariniṣpattilābhāt /",
    "T06abhsubhu:3489": " nirvāṇaviśeṣato nirupadhiśeṣe nirvāṇadhātau sarvasattvahitāya sarvaguṇāsamucchedāt /",
    "T06abhsubhu:3490": " miśropamiśrajñānaśaktilābhaviśeṣataḥ suviśuddhadharmadhātvekarasatayā tadāśritāsu sarvākāravarajñatāsu pratyekaṃ sarvabuddhānāṃ sāmarthyāt /",
    "T06abhsubhu:3491": " āvaraṇaviśuddhiviśeṣataḥ sarvakleśajñeyāvaraṇaprahāṇāt /",
    "T06abhsubhu:3492": " miśropamiśrakarmakriyāviśeṣata ekaikasattvavinayanaṃ prati sarvabuddhādhipatyāt /",
    "T06abhsubhu:3493": " abhisaṃbodhinirvāṇasaṃdarśanopāyaviśeṣato daśasu dikṣu yathāyogaṃ sarvalokadhātuṣu yāvadaparāntaṃ punaḥpunarbuddhotpādādi saṃdarśanena sarvavineyajanaparipācanavimocanāt",
    "T06abhsubhu:3494": " pañcākāraparitrāṇaviśeṣataśca (Abhidh-s-bh 124)",
    "T06abhsubhu:3495": " veditavya upadravādiparitrāṇāt /",
    "T06abhsubhu:3496": " tatra upadravaparitrāṇaṃ nagarapraveśādibhi randhādīnāṃ cakṣurādipratilambhāt /",
    "T06abhsubhu:3497": " anupāyaparitrāṇaṃ laukika samyagdṛṣṭipratilambhena sarvakudṛṣṭivivecanāt /",
    "T06abhsubhu:3498": " apāyaparitrāṇaṃ darśanamārgotpādanena durgatisamatikramaṇāt satkāyaparitrāṇamarhattvasākṣātkaraṇena traidhātukavi mokṣāṇāt /",
    "T06abhsubhu:3499": " yānaparitrāṇaṃ bodhisattvānāṃ hīnayānavicchandanāditi //",
    "T06abhsubhu:3500": " vaiśaṃṣikaguṇā āryaśrāvakairbhāvanāmārge vābhinirhriyante 'śaikṣamārge vetyata eṣāṃ pṛṣṭhaniṣṭhābhisamayābhyāṃ saṃgraho veditavyaḥ /",
    "T06abhsubhu:3501": " te punarmaitryādayo yathāsūtrāntareṣu nirdiṣṭāḥ śrāvakayāne mahāyāne ca tathaiva veditavyāḥ /",
    "T06abhsubhu:3502": " teṣāṃ cāya samāsena pañcabhirākārairyathāyogaṃ lakṣaṇanirdeśo veditavyaḥ - niśrayata ālaṃbanata ākārataḥ svabhāvataḥ sahāyataśca //",
    "T06abhsubhu:3503": " tatra tāvat maitryā dhyānaṃ niśrayaḥ,",
    "T06abhsubhu:3504": " sattvā ālaṃbanam,",
    "T06abhsubhu:3505": " sukhena saṃprayujyerannityākāraḥ,",
    "T06abhsubhu:3506": " samādhiḥ prajñā ca svabhāvaḥ śamathavipaśyanāsaṃgṛhītatvātsarvaguṇānām,",
    "T06abhsubhu:3507": " cittacaitasikāḥ sahāyā ityevaṃ karuṇādiṣu yathāyogaṃ yojayitavyam /",
    "T06abhsubhu:3508": " upekṣayā sukhādiṣu sattveṣvanunayādyabhyupekṣaṇamaho vata saṃkleśādvimucyerannityayamākāro veditavyaḥ /",
    "T06abhsubhu:3509": " sa ca hitāśayavihāra ityucyate //",
    "T06abhsubhu:3510": " aṣṭau vimokṣāḥ /",
    "T06abhsubhu:3511": " rūpī rūpāṇi paśyatyayaṃ prathamo vimokṣa iti vistaraḥ /",
    "T06abhsubhu:3512": " tatra kathaṃ rūpītyucyate /",
    "T06abhsubhu:3513": " svātmanyā rūpyasamāpattisaṃniśrayeṇa rūpasaṃjñāyā abhibhāvanādrūpasaṃjñāsaṃniveśanādvā draṣṭavyāni rūpasaṃjñāsaṃmukhī karaṇādityarthaḥ /",
    "T06abhsubhu:3514": " kathaṃ rūpāṇi paśyatītyucyate /",
    "T06abhsubhu:3515": " suvarṇadurvarṇādīni rūpāṇyadhimucyadarśanāt /",
    "T06abhsubhu:3516": " kathaṃ vimokṣa ityucyate /",
    "T06abhsubhu:3517": " vimucyate 'nena nirmāṇāvaraṇāditi kṛtvā /",
    "T06abhsubhu:3518": " adhyātmamarūpasaṃjñārūpyasamāpattisaṃniśrayeṇa draṣṭari svātmani rūpasaṃjñāvibhāvanādarūpasaṃjñāsaṃniveśanādvādraṣṭari nāmasaṃjñāsaṃmukhīkaraṇādityarthaḥ",
    "T06abhsubhu:3519": " śeṣaṃ pūrvavat /",
    "T06abhsubhu:3520": " śubhaṃ vimokṣaṃ kāyena sākṣātkṛtvopasaṃpadya viharata,",
    "T06abhsubhu:3521": " śubhāśubheṣu rūpeṣvanyonyāpekṣāsaṃjñāmanyonyānugamasaṃjñāṃ ca niśrityā[nyo]nyaikarasasaṃjñālābhāt /",
    "T06abhsubhu:3522": " (Abhidh-s-bh 125) tathāhi śubhāni rūpāṇyapekṣya tadanyeṣvaśubhānīti bhavatyaśubhāni vāpekṣya śubhānīti nānapekṣyaikajātīyānāmeva darśane śubhāśubhatābuddhyabhāvāt",
    "T06abhsubhu:3523": " tathāhi śubheṣvapyaśūbhatānugatāśubheṣvapi śubhatā,",
    "T06abhsubhu:3524": " śubhasaṃmatasyāpi tvaṅmātrasya keśādiṣaṭtriśadaśucidravyāntarabhāvādityevamanyonyaṃ sarvarūpāṇi miśrayitvā śubhataikarasākārayā saṃjñayā vimucyate",
    "T06abhsubhu:3525": " tasyaivaṃ rūpādivimokṣavibhutvalābhinaḥ śubhāśubhanirmāṇāvaraṇaṃ ca prahīyate tatra ca saṃkleśotpattyāvaraṇam /",
    "T06abhsubhu:3526": " kaḥ punarnirmāṇe saṃkleśaḥ /",
    "T06abhsubhu:3527": " śubharūpanirmāṇe ābhogaḥ,",
    "T06abhsubhu:3528": " aśubharūpanirmāṇe prātikūlyamiti /",
    "T06abhsubhu:3529": " ākāśānantyāyatanādīni catvāryāryaśrāvakasya yānyanāśravānukūlāni śuddhāni tāni vimokṣakākhyāṃ labhante,",
    "T06abhsubhu:3530": " tadāsvādanavimokṣaṇāt /",
    "T06abhsubhu:3531": " ye te śāntā vimokṣā atikramya rūpāṇyārūpyāsteṣvasaktiḥ pariśuddhiḥ /",
    "T06abhsubhu:3532": " tasyā āvaraṇamārūpyāsvādanamiti /",
    "T06abhsubhu:3533": " saṃjñāvedayitanirodhasya niśrayo naivasaṃjñānāsaṃjñāyatanam,",
    "T06abhsubhu:3534": " ālaṃbanākārasahāyā na santi cittacaitasikānāmabhāvāt /",
    "T06abhsubhu:3535": " svabhāvastasya cittacaitasikānāṃ nirodhaḥ /",
    "T06abhsubhu:3536": " sa ca mokṣānusadṛśo vihāraḥ,",
    "T06abhsubhu:3537": " lokottareṇa mārgeṇa parivṛtyāśrayasyāryaśrāvakasya punaścitacaitasikānāmapyapravṛttyavasthāyāḥ paramaśāntatvāt kliṣṭamano 'samudācārācca /",
    "T06abhsubhu:3538": " ete cāṣṭau vimokṣā vihārā ityucyante,",
    "T06abhsubhu:3539": " ebhirāryāṇāṃ viharaṇāt /",
    "T06abhsubhu:3540": " tatrāpi bahulamābhyāṃ vimokṣābhyāṃ viharanti,",
    "T06abhsubhu:3541": " tṛtīyenāṣṭamena ca pradhānatvāt /",
    "T06abhsubhu:3542": " ata eva cānayoḥ kāyena sākṣātkṛtyopasaṃpadya viharatīti vacanaṃ nānyeṣu rūpyarūpivimokṣāvaraṇāśeṣaprahāṇādyathākramam /",
    "T06abhsubhu:3543": " tayoḥ saṃpūrṇāśrayaparivṛttisākṣātkaraṇamupādāyetyaparaḥ paryāyaḥ //",
    "T06abhsubhu:3544": " aṣṭāvabhibhvāyatanāni tatra adhyātmaṃ rūpasaṃjñī bahirdhā rūpāṇi paśyati parīttāni suvarṇadurvarṇāni hīnapraṇī tāni,",
    "T06abhsubhu:3545": " tāni khalu (Abhidh-s-bh 126)",
    "T06abhsubhu:3546": " rūpāṇyabhibhūya jānātyabhibhūya paśyati tathā ca saṃjñī bhavati /",
    "T06abhsubhu:3547": " idaṃ prathamamabhibhvāyatanam /",
    "T06abhsubhu:3548": " adhyātmaṃ rūpasaṃjñī bahirdhā rūpāṇi paśyatyadhimātrāṇi suvarṇadurvarṇāni vistareṇa yāvattayā ca saṃjñī bhavati /",
    "T06abhsubhu:3549": " idaṃ dvitīyamabhibhvāyatanam /",
    "T06abhsubhu:3550": " ityete dve abhibhvāyatane rūpī rūpāṇi paśyatītyetasmādvimokṣādabhinirhriyete /",
    "T06abhsubhu:3551": " adhyātmamarūpasaṃjñī bahirdhā rūpāṇi paśyati parīttāni vistareṇa yāvattathāsaṃjñī ca bhavati /",
    "T06abhsubhu:3552": " idaṃ tṛtīyamabhibhvāyatanam /",
    "T06abhsubhu:3553": " adhyātmamarūpasaṃjñī bahirdhā rūpāṇi paśyatyadhimātrāṇi yathā tathāsaṃjñī ca bhavati /",
    "T06abhsubhu:3554": " idaṃ caturthamabhibhvāyatanam /",
    "T06abhsubhu:3555": " ityete dve abhibhvāyatane adhyātmamarūpasaṃjñī bahirdhā rūpāṇi paśyatītyeta smādvimokṣādabhinirhriyete /",
    "T06abhsubhu:3556": " evaṃ kṛtvā dvābhyāṃ vimokṣābhyāṃ catvāryabhibhvāyatanāni veditavyāni /",
    "T06abhsubhu:3557": " adhyātma[ma]rūpasaṃjñī bahirdhā rūpāṇi paśyati nīlāni nīlavarṇāni nīlanidarśanāni nīlanirbhāsāni /",
    "T06abhsubhu:3558": " tadyathā umakāpuṣpaṃ saṃpannaṃ vā vārāṇasīyakaṃ vastraṃ nīlaṃ nīlavarṇa nīlanidarśanaṃ",
    "T06abhsubhu:3559": " nīlanirbhāsamevamevādhyātmamarūpasaṃjñī bahirdhā rūpāṇi paśyati nīlāni yāvannīlanirbhāsāni",
    "T06abhsubhu:3560": " tāni khalu rūpāṇyabhibhūya jānātyābhibhūya paśyati tathāsaṃjñī ca bhavati /",
    "T06abhsubhu:3561": " idaṃ pañcamamabhibhvāyatanam /",
    "T06abhsubhu:3562": " adhyātmamarūpasaṃjñī bahirdhā rūpāṇi paśyati pītāni yāvatpītanirbhāsāni /",
    "T06abhsubhu:3563": " tadyathā karṇikārapuṣpaṃ saṃpannaṃ vā vārāṇasīyakaṃ vastraṃ pītaṃ pītavarṇamiti vistaraḥ /",
    "T06abhsubhu:3564": " idaṃ ṣaṣṭhamabhibhvāyatanam /",
    "T06abhsubhu:3565": " adhyātmamarūpasaṃjñī bahirdhā rūpāṇi paśyati lohitāni yāvallohitanirbhāsāni /",
    "T06abhsubhu:3566": " tadyathā bandhujīvakapuṣpaṃ saṃpannaṃ vā vārāṇasīyaṃ vastraṃ lohitaṃ lohita[varṇa]miti vistaraḥ /",
    "T06abhsubhu:3567": " idaṃ saptamamabhibhvāyatanam /",
    "T06abhsubhu:3568": " adhyātmamarūpasaṃjñī bahirdhā rūpāṇi paśyatyavadātānyavadātavarṇānyavadātanidarśanānyavadātanirbhāsāni /",
    "T06abhsubhu:3569": " tadyathā uṣasi tārakāyā varṇaṃ saṃpannaṃ vā vārāṇasīyakaṃ vastramavadātamavadātavarṇamavadātanidarśanamavadātanirbhāsamevamevādhyātmamarūpasaṃjñī",
    "T06abhsubhu:3570": " bahirdhā rūpāṇi paśyatya vadātānyavadātavarṇānyavadātanidarśanānyavadātanirbhāsāni",
    "T06abhsubhu:3571": " tāni khalu rūpāṇyabhibhūya jānātyabhibhūya paśyati tathāsaṃjñī ca bhavati /",
    "T06abhsubhu:3572": " idamaṣṭamamabhibhvāyatanam /",
    "T06abhsubhu:3573": " etāni catvāri śubhaṃ vimokṣaṃ kāyena sākṣātkṛtvopasaṃpadya viharatītyetasmādvimokṣādabhinirhriyate //",
    "T06abhsubhu:3574": " tatra vimokṣairālaṃbanamadhimucyate parīttādikam,",
    "T06abhsubhu:3575": " abhibhvāyatanaistvabhibhavati,",
    "T06abhsubhu:3576": " tadantardhānādyatheṣṭaṃ vā karaṇādvaśavartamānatāmupādāya /",
    "T06abhsubhu:3577": " tatra parīttāni rūpāṇi sattvasaṃkhyātānyalpapramāṇatvāt /",
    "T06abhsubhu:3578": " adhimātrāṇyasattvasaṃkhyātāni gṛhavimānaparvatādīni (Abhidh-s-bh 127)",
    "T06abhsubhu:3579": " mahāpramāṇatvāt /",
    "T06abhsubhu:3580": " suvarṇadurvarṇāni śubhāśubhavarṇasaṃgṛhītāni /",
    "T06abhsubhu:3581": " hīnapraṇītāni mānuṣyakadivyāni yathākramam /",
    "T06abhsubhu:3582": " tāni khalu rūpāṇyabhibhūyeti vaśe vartayitvā /",
    "T06abhsubhu:3583": " jānātīti śamathamārgeṇa /",
    "T06abhsubhu:3584": " paśyatīti vipaśyanāmārgeṇa /",
    "T06abhsubhu:3585": " tathāsaṃjñī ca bhavatītyabhibhūte nābhibhūte vā tannirabhimānasaṃjñitāmupādāya /",
    "T06abhsubhu:3586": " nīlānītyuddeśapadam /",
    "T06abhsubhu:3587": " nīlavarṇāni sahajāṃ nīlatāmupādāya /",
    "T06abhsubhu:3588": " nīlanidarśanāni saṃyoganīlatāmupādāya /",
    "T06abhsubhu:3589": " nīlanirbhāsāni tadubhayoḥ prabhānirmokṣabhāsvaratāmupādāya /",
    "T06abhsubhu:3590": " yathā nīlānyevaṃ pītalohitāvadātāni vistareṇa veditavyāni /",
    "T06abhsubhu:3591": " dṛṣṭāntadvayaṃ caikaikasmin sahajasāṃyogikavarṇodbhāvanatāmupādāya /",
    "T06abhsubhu:3592": " aparaḥ paryāyastadyathā nīlamiti puṣpavastrayoḥ samānamuddeśapadam /",
    "T06abhsubhu:3593": " nīlavarṇamiti puṣpamevādhikṛtya,",
    "T06abhsubhu:3594": " tasya sāṃyogikanīlatvasaṃbhavāt /",
    "T06abhsubhu:3595": " nīlanirbhāsamityucyate puṣpavastre adhikṛtya,",
    "T06abhsubhu:3596": " dvayorapi bhāsvaratvasaṃbhavāt /",
    "T06abhsubhu:3597": " ityevaṃ kṛtvā dṛṣṭānte 'pi tadyathomakāpuṣpaṃ saṃpannaṃ vā vārāṇasīyakaṃ vastraṃ nīlaṃ nīlavarṇamityevamādinirdeśa upapanno bhavati /",
    "T06abhsubhu:3598": " evaṃ pītādikaṃ yojayitavyam /",
    "T06abhsubhu:3599": " śiṣṭaṃ yathādhimokṣeṣu /",
    "T06abhsubhu:3600": " kiṃ śiṣṭam /",
    "T06abhsubhu:3601": " adhyātmaṃ rūpasaṃjñī bahirdhā rūpāṇi paśyatītyevamādi /",
    "T06abhsubhu:3602": " tatpunaryathā rūpī rūpāṇi paśyatītyevamādi nirdeśānusāreṇa draṣṭavyam //",
    "T06abhsubhu:3603": " evamabhibhvāyatanairālaṃbanaṃ vaśe vartayitvā kṛtsnāyatanaiḥ kṛtsnaṃ spharati samantānantā paryantaṃ vistārayatītyarthaḥ /",
    "T06abhsubhu:3604": " tāni punaḥ kṛtsnāyatanāni daśa bhavanti /",
    "T06abhsubhu:3605": " tadyathā pṛthivīkṛtsnamapkṛtsnaṃ tejaḥkṛtsnaṃ vāyukṛtsnaṃ pītakṛtsnaṃ lohitakṛtsnamavadātakṛtsnamākāśānantyāyatanakṛtsnaṃ vijñānānantyāyatanakṛtsnaṃ ca /",
    "T06abhsubhu:3606": " kṛtsnāyataneṣu pṛthivyādīni yadi na vyavasthāpyeran tenāśrayamahābhūtairvinā tadupādāyarūpaṃ nīlādiakaṃ spharituṃ na śakyeta /",
    "T06abhsubhu:3607": " tasyāśrayasya rūpasya spharaṇasamṛddhimupādāyaiṣāṃ kṛtsneṣu vyavasthānaṃ veditavyam /",
    "T06abhsubhu:3608": " śeṣaṃ yathāsaṃbhavaṃ vimokṣavadākāśānantyāyatanakṛtsnādi //",
    "T06abhsubhu:3609": " tatra vimokṣairārambhaḥ,",
    "T06abhsubhu:3610": " abhibhvāyataneḥ prayogaḥ,",
    "T06abhsubhu:3611": " kṛtsnāyatanaiḥ pariniṣpattirvimokṣāṇāṃ veditavyāḥ //",
    "T06abhsubhu:3612": " araṇā vihārī yeṣāṃ sattvānāmābhāsaṃ gantukāmo bhavati teṣāmātmani (Abhidh-s-bh 128)",
    "T06abhsubhu:3613": " kleśasamudācāramadhikṛtyānāgatavṛttāntaṃ vihāragata eva praṇidhijñāna balenāvalokya",
    "T06abhsubhu:3614": " tathā tatsamīpamupasaṃkrāmati na vā yathā te tatrānunayapratidherṣyāmātsaryādikaṃ",
    "T06abhsubhu:3615": " kleśopakleśasaraṇaṃ notpādayanti /",
    "T06abhsubhu:3616": " ata idamucyate 'raṇā dhyānaṃ niśritya kleśotpattyanurakṣāvihārasamṛddhāviti vistaraḥ /",
    "T06abhsubhu:3617": " praṇidhijñānaṃ tallābhī yadyadeva traiyadhvikādikajñeyavṛttāntaṃ jñātukāmobhavati,",
    "T06abhsubhu:3618": " tatra tatra mānasaṃ praṇidhāyedaṃ jānīyāmiti dhyānaṃ samāpadyate,",
    "T06abhsubhu:3619": " tato vyutthitasya tatpraṇidhānaṃ samṛdhyati,",
    "T06abhsubhu:3620": " tajjñeyaṃ jānātītyarthaḥ //",
    "T06abhsubhu:3621": " dharmapratisaṃvit paryāyeṣu,",
    "T06abhsubhu:3622": " tadyathāvidyādīnārabhyājñānamadarśanamanabhisamaya ityevamādiṣvavyāghātasamṛddhau yaḥ samādhiriti vistaraḥ /",
    "T06abhsubhu:3623": " arthapratisaṃvitsvasāmānyalakṣaṇe dharmāṇām,",
    "T06abhsubhu:3624": " arthāntarādyabhiprāye cāvyāghātasamṛddhāviti vistaraḥ /",
    "T06abhsubhu:3625": " niruktipratisaṃvijjanapadabhāṣāyāmiti prativiṣayaṃ yathāsvamanyonyasaṃjñāntarānuvyavahāre,",
    "T06abhsubhu:3626": " dharmanirvacane ceti tadyathā lujyate pralujyate tasmāllokaḥ,",
    "T06abhsubhu:3627": " rūpyate tasmādrūpa ityevamādike /",
    "T06abhsubhu:3628": " pratibhānapratisaṃviddharmaprabhedeṣviti dravyasantaḥ prajñaptisantaḥ saṃvṛtisantaḥ paramārthasanta ityevamādiṣu //",
    "T06abhsubhu:3629": " ṛddhayabhijñā vicitraddhivikuvitasamṛddhāviti tadyathā eko bhūtvā bahudhā bhavatītyevamādau /",
    "T06abhsubhu:3630": " vicitrāṇāṃ śabdānāmanuśravasamṛddhāviti divyamānuṣyakādīnām /",
    "T06abhsubhu:3631": " parasattveṣu cittacaritapraveśasamṛddhāviti sarāgādicittapracārayathābhūtajñānasamṛddhāvityarthaḥ /",
    "T06abhsubhu:3632": " pūrvāntacaryāyā anusmaraṇasamṛddhāvityatītaṃ janmaparaṃparāmārabhya nāmajātigotrādiprakāravṛttāyā ityarthaḥ /",
    "T06abhsubhu:3633": " cyutyutpādābhijñā divyena cakṣuṣā sattvānāṃ cyavamānānāmupapadyamānānāṃ suvarṇānāṃ",
    "T06abhsubhu:3634": " durvarṇānāṃ sugatimapi gacchatāṃ durgatimapyaparāntamārabhya cyutyupapādasaṃdarśanasamṛddhau samādhyādayaḥ /",
    "T06abhsubhu:3635": " āsravakṣayajñāna samṛddhāviti yenopāyenāsravāḥ parikṣoyante,",
    "T06abhsubhu:3636": " yaścaiṣāṃ parikṣayastajjñānaniṣpattinimittamityarthaḥ //",
    "T06abhsubhu:3637": " lakṣaṇānuvyañjanāni yatsamādhiprajñādhipatyena buddhā bhagavanto dvātriṃśatā lakṣaṇairaśītyānuvyañjanaiḥ vibhrājamānaṃ rūpakāyaṃ saṃdarśayanti vineyānām /",
    "T06abhsubhu:3638": " (Abhidh-s-bh 129) tatsvabhāvāni tāni teṣāṃ veditavyāni,",
    "T06abhsubhu:3639": " dharmakāyaprabhāvitatvādbuddhānāṃ bhagavatāmiti /",
    "T06abhsubhu:3640": " bodhisattvānāṃ tu tathāsaṃdarśanasamarthānāṃ samādhiprajñāsvabhāvāni /",
    "T06abhsubhu:3641": " tadanyeṣāṃ parṣanmaṇḍaleṣūpapannānāṃ tatsamutthitavipākasvabhāvāni veditavyāni //",
    "T06abhsubhu:3642": " catasraḥ sarvakārāḥ pariśuddhayo buddhānāṃ bhagavatāṃ mahābhijñāprāptānāṃ ca bodhisattvānām /",
    "T06abhsubhu:3643": " tatra yathākāmamāśrayasyopādānasthānaparityāgānāṃ samṛddhāviti yatrecchati tatropapattigrahaṇataḥ,",
    "T06abhsubhu:3644": " tasyāṃ copapattāvāyuḥsaṃskārānadhiṣṭhāya yāvadicchamavasthānataḥ,",
    "T06abhsubhu:3645": " yadecchati tadāyuḥsaṃskārotsarjanataśca yathākramam /",
    "T06abhsubhu:3646": " yathākāmamālaṃbanamadhikṛtya nirmāṇapariṇāmanajñānānāṃ samṛddhāvityapūrvarūpādinirmāṇataḥ,",
    "T06abhsubhu:3647": " pūrvotpannānāṃ rūpādīnāṃ suvarṇāditvena pariṇāmataḥ,",
    "T06abhsubhu:3648": " sarvaprakārāvagamanataśca yathākramam /",
    "T06abhsubhu:3649": " yathākāmaṃ samādhimukhavaśavartisamṛddhāviti pratikṣaṇaṃ yatheṣṭamaparimitasamādhyantarasamāpattaye /",
    "T06abhsubhu:3650": " yathākāmaṃ dhāraṇīmukhasaṃdhāraṇasamṛddhāviti dvācatvāriṃśato 'kṣarāṇāmanyatamākṣaramanasikāre tadādisarvadharmaparyāyābhilapanasāmarthyapratilambhāyetyarthaḥ",
    "T06abhsubhu:3651": " daśa balāni - sthānāsthānajñānabalaṃ karmasvakajñānabalaṃ dhyānavimokṣasamādhisamāpattijñānabalamindriyaparāparajñānabalaṃ",
    "T06abhsubhu:3652": " nānādhimuktijñānabalaṃ nānādhātujñānabalaṃ sarvatragāminīpratipajjñānabalaṃ pūrvanivāsānusmṛtijñānabalaṃ",
    "T06abhsubhu:3653": " cyutyupapādajñānabalamāsravakṣayajñānabalaṃ ca /",
    "T06abhsubhu:3654": " tatra sthānāsthānajñānabalaṃ dhyānaṃ niśritya sarvaprakārahetvahetujñānāsaṃgāpratihatasaṃmukhībhāve samādhyādayaḥ /",
    "T06abhsubhu:3655": " evaṃ karmasvakajñānabalādiṣu sarvākārakarmasvakatājñānāsaṃgāpratihatasaṃmukhībhāva iti yojayitavyam //",
    "T06abhsubhu:3656": " catvāri vaiśāradyāni - samyaksaṃbuddhasya vata me sata ime te dharmā anabhisaṃbuddhā",
    "T06abhsubhu:3657": " ityatra māṃ kaścicchramaṇo vā devo vā māro vā brahmā vā sahadharmeṇa codayedvā smārayedvā",
    "T06abhsubhu:3658": " nimittamapi na samanupaśyāmyetacca nimitta[ma]samanupaśyan kṣemaprāptaśca vaiśāradyaprāptaścodāramārṣabhaṃ sthānaṃ prajānāmi,",
    "T06abhsubhu:3659": " brahmacaryaṃ pravartayāmi,",
    "T06abhsubhu:3660": " pariṣadi samyak siṃhanādaṃ nadāmi /",
    "T06abhsubhu:3661": " kṣīṇāsravasya vata me sata ime āsravā aparikṣīṇā iti /",
    "T06abhsubhu:3662": " ye vā punarme śrāvakā[ṇā]mantarāyikā dharmā ākhyātāḥ tān pratiṣevamānasya nālamantarāyāteti (Abhidh-s-bh 130)",
    "T06abhsubhu:3663": " yo vā punarme śrāvakāṇāṃ niryāṇāya mārga ākhyāta āryonairyāṇiko nairvedhikaḥ sa vata",
    "T06abhsubhu:3664": " na samyaṅniryāti tatkarasya samyagduḥ[kha]kṣayāya duḥkhasyāntakriyāyai ityatra māṃ",
    "T06abhsubhu:3665": " kaścit śramaṇo vā brāhmaṇo vā yāvatsiṃhanādaṃ nadāmīti vistareṇaikaikasmin vaktavyam /",
    "T06abhsubhu:3666": " tānyetāni vaiśāradyāni svārthaṃ parārthaṃ cārabhya veditavyāni /",
    "T06abhsubhu:3667": " tatra dvividhaḥ svārthaḥ - jñānaviśeṣaḥ prahāṇaviśeṣaśca /",
    "T06abhsubhu:3668": " dvividhaḥ parārthaḥ - vipakṣadharmavivarjanaṃ pratipakṣadharmaniṣevaṇaṃ ca /",
    "T06abhsubhu:3669": " tatrābhisaṃbodhivaiśāradyaṃ jñānātmakaṃ svārthamevārabhya sarvākāraṃ mayā saprabhedaparyantaṃ",
    "T06abhsubhu:3670": " jñeyamabhisaṃbuddhamityetasyāḥ pratijñāyāḥ samyaṅniranuyojyatvena sarvasmin loke",
    "T06abhsubhu:3671": " pratiṣṭhāpanasamṛddhau yaḥ samādhiriti pūrvavat /",
    "T06abhsubhu:3672": " evaṃ śeṣāṇyapi vaiśāradyāni yojayitavyāni /",
    "T06abhsubhu:3673": " sarvākārāḥ punarāsravāḥ savāsanāḥ kleśā draṣṭavyāḥ /",
    "T06abhsubhu:3674": " sarvākārā antarāyikā dharmāḥ sarve sāṃkleśikāḥ vipakṣadharmā draṣṭavyāḥ /",
    "T06abhsubhu:3675": " sarvākāro nairyāṇiko mārgaḥ prayogamārgamārabhya yāvanniṣṭhāmārgo draṣṭavyaḥ //",
    "T06abhsubhu:3676": " trīṇyāveṇikāni smṛtyupasthānāni /",
    "T06abhsubhu:3677": " iha śāstā śrāvakāṇāṃ dharmaṃ deśayatyanukampakaḥ kāruṇiko 'rthakāmo hitaiṣī karuṇāyamānaḥ - idaṃ vo bhikṣavo hitāya idaṃ sukhāya idaṃ hitasukhāyeti",
    "T06abhsubhu:3678": " tasya te śrāvakāḥ śuśrūṣante śrotramavadadhatyājñācittamupasthāpayanti pratipadyante dharmasyānudharmam /",
    "T06abhsubhu:3679": " tatra tathāgatasya na nāndī bhavati na saumanasyaṃ na cetasa utplāvitatvamupekṣakastatra tathāgato viharati smṛtaḥ saṃprajānan /",
    "T06abhsubhu:3680": " idaṃ prathamāveṇikaṃ smṛtyupasthānam /",
    "T06abhsubhu:3681": " yadāryaḥ sevate yadāryaḥ sevamāno 'rhati gaṇamanuśāsitum /",
    "T06abhsubhu:3682": " punaraparaṃ śāstā śrāvakāṇāṃ dharmaṃ deśayati yāvadidaṃ hitasukhāya /",
    "T06abhsubhu:3683": " tasya te śrāvakā na śuśrūṣante yāvanna pratipadyante dharmasyānudharmam /",
    "T06abhsubhu:3684": " tatra tathāgatasya nāghāto bhavati nākṣāntirnāpratyayo na cetaso 'nabhirāddhirupekṣakastatreti vistaraḥ /",
    "T06abhsubhu:3685": " idaṃ dvitīyam /",
    "T06abhsubhu:3686": " tṛtīye 'yaṃ viśeṣaḥ - asyaike śrāvakāḥ śuśrūṣante yāvatpratipadyante dharmasyānudharmameke na śuśrūṣante yāvanna pratipadyante dharmasyānudharmam",
    "T06abhsubhu:3687": " tatra tathāgatasya na nāndo bhavati yāvaccetaso nābhirāddhiriti /",
    "T06abhsubhu:3688": " etā[ni] trīṇi smṛtyupasthānāni (Abhidh-s-bh 131)",
    "T06abhsubhu:3689": " śāsturgaṇaparikarṣaṇe yathākramaṃ sarvākārānunayapratighatadubhayasaṃkleśavāsanāyā asamudācārasamṛddhau samādhyādayaḥ //",
    "T06abhsubhu:3690": " trīṇyarakṣāṇi /",
    "T06abhsubhu:3691": " pariśuddhakāyasamudācārastathāgataḥ /",
    "T06abhsubhu:3692": " nāsti tathāgatasyāpariśuddhakāyasamudācāratā yāṃ tathāgataḥ praticchādayitavyāṃ manyeta kaccinme pare vi[jā]nīyuriti /",
    "T06abhsubhu:3693": " evaṃ vāṅmanaḥsamudācārate veditavye /",
    "T06abhsubhu:3694": " ebhirnirvaktavyatayā nirāśaṅkatvātsvayaṃ śāstuvineyajanaparikarṣaṇamārabhya yatheṣṭaṃ nigṛhya prasajyāvavādānuśāsanīprayogaḥ samṛddhayatīti veditavyam //",
    "T06abhsubhu:3695": " asaṃmoṣadharmatā sarvavineyakāryamārabhya yathāvatkṛtasya bhāṣitasya cābhilapanasamṛddhau samādhyādayaḥ //",
    "T06abhsubhu:3696": " vāsanāsamudghātaḥ sarvajñasya sataḥ kleśajñeyāvaraṇaśeṣasūcakānāṃ kāyavākceṣṭitānāmasamudācārasamṛddhau samādhyādayaḥ //",
    "T06abhsubhu:3697": " mahākaruṇā traidhātukāvacareṣu sarvasattveṣu nirantarasarvaprakāraduḥkhālaṃbana karuṇāvihārasamṛddhau samādhyādayaḥ //",
    "T06abhsubhu:3698": " aṣṭādaśāveṇikā buddhadharmāstadyathā nāsti tathāgatasya skhalitam,",
    "T06abhsubhu:3699": " nāsti ravitam,",
    "T06abhsubhu:3700": " nāsti muṣitā smṛtiḥ,",
    "T06abhsubhu:3701": " nāstyasamāhitaṃ cittam,",
    "T06abhsubhu:3702": " nāsti nānātvasaṃjñā,",
    "T06abhsubhu:3703": " nāstya pratisaṃkhyāyopekṣā,",
    "T06abhsubhu:3704": " nāsti chandaparihāṇiḥ,",
    "T06abhsubhu:3705": " nāsti vīryaparihāṇiḥ,",
    "T06abhsubhu:3706": " nāsti smṛtiparihāṇiḥ,",
    "T06abhsubhu:3707": " nāsti samādhiparihāṇiḥ,",
    "T06abhsubhu:3708": " nāsti prajñārihāṇiḥ,",
    "T06abhsubhu:3709": " nāsti vimuktiparihāṇiḥ,",
    "T06abhsubhu:3710": " sarvaṃ tathāgatasya kāyakarma jñānapūrvagamaṃ jñānānuparivarti,",
    "T06abhsubhu:3711": " sarvaṃ vākkarma jñānapūrvagamaṃ jñānānuparivarti,",
    "T06abhsubhu:3712": " sarvaṃ manaskarma jñānapūrvagamaṃ jñānānuparivarti,",
    "T06abhsubhu:3713": " atīte 'dhvanyasaṅgamapratihataṃ jñānam,",
    "T06abhsubhu:3714": " anāgate 'dhvanyasaṅgamapratihataṃ jñānam,",
    "T06abhsubhu:3715": " pratyutpanne 'dhvanyasaṅgamapratihataṃ jñānamiti //",
    "T06abhsubhu:3716": " eṣāṃ punarvyavasthānam,",
    "T06abhsubhu:3717": " tadyathā arhan bhikṣuḥ kṣīṇāsravaḥ grāmaṃ piṇḍāya carannekadā caṇḍena hastinā sārgha samāgacchati /",
    "T06abhsubhu:3718": " yathā caṇḍena hastinevaṃ caṇḍanāśvena, (Abhidh-s-bh 132)",
    "T06abhsubhu:3719": " caṇḍayā gavā,",
    "T06abhsubhu:3720": " caṇḍena kukkureṇa /",
    "T06abhsubhu:3721": " gahanaṃ vā kaṇṭakabāṭaṃ vā mṛdnāti /",
    "T06abhsubhu:3722": " alagardaṃ vā padābhyāṃ samākrāmati /",
    "T06abhsubhu:3723": " tadrūpaṃ vāgāraṃ praviśati yatrainaṃ mātṛgrāmo 'yogavihitenopanimantrayati /",
    "T06abhsubhu:3724": " araṇye vā punamārgaṃ hitvā kumārgeṇa gacchati /",
    "T06abhsubhu:3725": " corairvā taskarairvā sārdhaṃ samāgacchati siṃhairvyāghrairvāparavṛkairvā ityevaṃbhāgīyaṃ skhalitamarhatastathāgatasya sarveṇa sarva nāsti /",
    "T06abhsubhu:3726": " punarayamarhannekadāraṇye pravaṇe 'nvāhiṇḍanmārgādapanaśya śūnyāgāraṃ praviśya śabdamudīrayati,",
    "T06abhsubhu:3727": " ghoṣamanuśrāvayati,",
    "T06abhsubhu:3728": " mahārutaṃ ravati /",
    "T06abhsubhu:3729": " vāsanādoṣaṃ vāgamya kliṣṭaṃ mahāhāsaṃ hasati,",
    "T06abhsubhu:3730": " dantavidarśakaṃ saṃcagdhitamupadarśayati /",
    "T06abhsubhu:3731": " ityevaṃbhāgīyamarhato ravitaṃ tathāgatasya sarveṇa sarvaṃ nāsti /",
    "T06abhsubhu:3732": " nāsti tathāgatasya muṣitā smṛtirakliṣṭacirakṛtacirabhāṣitānusmaraṇatāmuṣādāya /",
    "T06abhsubhu:3733": " punaraparamarhan samāpannaḥ samāhito bhavati vyutthito 'samāhitaḥ /",
    "T06abhsubhu:3734": " tathāgatasya tu sarvāvasthaṃ nāstyasamāhitaṃ cittam /",
    "T06abhsubhu:3735": " punaraparamarhannekāntenopadhā ca pratikramaṇasaṃjñī bhavati nirupadhike ca nirvāṇe śāntasaṃjñī /",
    "T06abhsubhu:3736": " tathāgatasya upadhau nirvāṇe ca nānātvasaṃjñā nāsti,",
    "T06abhsubhu:3737": " paramopekṣāvihāritāmupādāya /",
    "T06abhsubhu:3738": " punaraparamarhannapratisaṃkhyāya sattvārthakriyāmadhyupekṣate /",
    "T06abhsubhu:3739": " tathāgatasya tviyamevaṃbhāgīyāpratisaṃkhyāyopekṣā nāsti /",
    "T06abhsubhu:3740": " punaraparamarhan jñeyāvaraṇaviśuddhimārabhyāprāptaparihāṇyā chandenāpi parihīyate vīrye ṇāpismṛtyā samādhinā prajñayā vimuktyā vimuktijñānadarśanenāpi parihīyate /",
    "T06abhsubhu:3741": " itīyaṃ saptākārā parihāṇistathāgatasya nāsti /",
    "T06abhsubhu:3742": " punaraparamarhannekadā kuśale kāyakarmaṇi pravartate,",
    "T06abhsubhu:3743": " ekadāvyākṛte /",
    "T06abhsubhu:3744": " yathā kāyakarmaṇyevaṃ vākkarmaṇi manaskarmaṇi ca /",
    "T06abhsubhu:3745": " tathāgatasya trayāṇāmapi karmaṇāṃ jñānapūrvagamatvājjñānānuparivartitvācca nāstyavyākṛtaṃ karma tatra jñānasamutthāpanatāmupādāya jñānapūrvagamam",
    "T06abhsubhu:3746": " jñānasahacaratāmupādāya jñānānuparivarti /",
    "T06abhsubhu:3747": " punaraparamarhan traiyadhvikaṃ jñeyavastu na cābhogamātrātpratipadyate yenāsya saktaṃ jñānadarśanaṃ bhavati /",
    "T06abhsubhu:3748": " na ca sarvaṃ pratipadyate yenāsya pratihataṃ jñānadarśanaṃ bhavati /",
    "T06abhsubhu:3749": " tathāgatastraiyadhvikamābhogamātrāt sarvaṃ vastu pratipadyate /",
    "T06abhsubhu:3750": " tasmādete aṣṭādaśāveṇikā buddhadharmā ityucyante /",
    "T06abhsubhu:3751": " tatraiṣāmādyāḥ ṣaṭ asādhāraṇakāyavāṅmanaskarmapariśuddhisamṛddhau samādhyādayaḥ /",
    "T06abhsubhu:3752": " (Abhidh-s-bh 133) tatra nāsti skhalitamityayaṃ kāyakarmapariśuddhimārabhya /",
    "T06abhsubhu:3753": " nāsti ravitamityayaṃ vākkarmaparaśuddhimārabhya /",
    "T06abhsubhu:3754": " tatra nāsti muṣitasmṛtiḥ nāstyasamānitaṃ cittaṃ nāsti nānātvasaṃjñā nāstyapratisaṃkhyāyopekṣetyetaccatuṣṭayaṃ manaskarmapariśuddhimadhikṛtya veditavyam /",
    "T06abhsubhu:3755": " nāsti chandaparihāṇiryāvannāsti vimuktijñānadarśanaparihāṇiriti sāśrayāṇāṃ saphalānāṃ tathāgatendriyāṇāmaprāptyaparihāṇisamṛddhau samādhyādayaḥ",
    "T06abhsubhu:3756": " tatrāśrayaśchandaḥ /",
    "T06abhsubhu:3757": " phalaṃ vimuktirvimuktijñānadarśanaṃ ca /",
    "T06abhsubhu:3758": " indriyāṇi vīryādīni veditavyāni /",
    "T06abhsubhu:3759": " sarvaṃ kāyakarma vākkarma manaskarma jñānapūrvagamaṃ jñānānuvartītyete trayo 'sādhāraṇakarmacārasamṛddhau samādhyādayaḥ /",
    "T06abhsubhu:3760": " atīte 'dhvanyasaṅgamapratihataṃ jñānaṃ yāvatpratyutpanne 'dhvanītyete trayo 'sādhāraṇajñānavihārasamṛddhau samādhyādayaḥ //",
    "T06abhsubhu:3761": " skandhadhātvāyataneṣu sarvākārajñatāsamṛddhāviti skandhādīnāṃ svabhāvaviśeṣalakṣaṇaprabhedaparyantajñānaniṣpattāvityarthaḥ //",
    "T06abhsubhu:3762": " teṣāṃ punarabhinirhāro niśrayato 'bhinirhārakapudgalato 'bhinirhāropāyataśca paridīpitaḥ /",
    "T06abhsubhu:3763": " abhinirhāropāyaḥ punaryathāvyavasthānaṃ manaskārabahulīkāratā yathādeśanaṃ samāhitasya cittasya punaḥpunastatra dhāraṇamityarthaḥ /",
    "T06abhsubhu:3764": " tadyathāpramāṇānyabhinirhartukāmo maṃtrīsahagatena cittenāvaireṇāsapatnenetyevamādikāṃ deśanāṃ dhyānasaṃniśrayeṇa bhāvayan manasikurvan bahulīkaroti,",
    "T06abhsubhu:3765": " evamabhijñādīnabhi nirhartukāma eko bhūtvā bahudhā bhavatītyevamādikaṃ vyavasthānaṃ manasikurvan bahulīkarotīti yojayitavyam //",
    "T06abhsubhu:3766": " ta ete 'pramāṇādayo guṇā dviprakārāḥ /",
    "T06abhsubhu:3767": " svakāritrapratyupasthānāśca yairāryo yathāyogaṃ vipakṣaprahāṇādikaṃ karma karoti,",
    "T06abhsubhu:3768": " vaihārikāśca yaiḥ paramapraśāntanirvikalpajñānasaṃgṛhītairanālaṃbanāpramāṇādibhirdṛṣṭe dharme sukhaṃ viharati //",
    "T06abhsubhu:3769": " tatrāpramāṇaivipakṣaṃ prajahātīti yathākramaṃ vyāpādaṃ vihiṃsāmaratimanunayapratighau ca /",
    "T06abhsubhu:3770": " etāni ca catvāryapramāṇānyanukampetyucyate,",
    "T06abhsubhu:3771": " ebhiḥ sattvārthaṃ pratyanuguṇaṃ pravartanāt /",
    "T06abhsubhu:3772": " atastairviharamāṇaḥ sarvasattveṣvanukampāvihāritayā puṇyasaṃbhāraṃ paripūrayati /",
    "T06abhsubhu:3773": " ata eva sattvaparipāke ca na parikhidyate,",
    "T06abhsubhu:3774": " sarvasattvānukampitvena svātmanirapekṣatvāt //",
    "T06abhsubhu:3775": " (Abhidh-s-bh 134)",
    "T06abhsubhu:3776": " vimokṣeṣu dvābhyāṃ vimokṣābhyāṃ nirmāṇakarmābhinirharati /",
    "T06abhsubhu:3777": " tṛtīyena śubhe nirmāṇe na saṃkliśyate /",
    "T06abhsubhu:3778": " catubhirāryavimokṣaiḥ śānteṣu mokṣeṣu na sajjate /",
    "T06abhsubhu:3779": " praścimena paramapraśāntenāryavihāreṇa viharati /",
    "T06abhsubhu:3780": " tathā tathādhimokṣārthaśca vimokṣo veditavyaḥ //",
    "T06abhsubhu:3781": " abhibhvāyatanādīnāṃ karma pūrvavat tannirdeśānusāreṇaiva yojayitavyam //",
    "T06abhsubhu:3782": " araṇāyā ādeyavacano bhavati,",
    "T06abhsubhu:3783": " paracittānurakṣaṇapradhānatayā yathānurūpaṃ vacanāt //",
    "T06abhsubhu:3784": " praṇidhijñānena bahumataśca bhavati lokasya,",
    "T06abhsubhu:3785": " sarvaṃ jānātīti gauravitatvāt //",
    "T06abhsubhu:3786": " pratisaṃvidbhirdeśanayā sattvacittāni saṃtoṣayati,",
    "T06abhsubhu:3787": " bahuvicitraiḥ prakāraiḥ saṃśayacchedanāt //",
    "T06abhsubhu:3788": " ṛddhidivyaśrotraparacittajñānapūrvenivāsacyutyupapādāsravakṣayābhijñābhiryathākramaṃ kāyakarmādinā śāsane āvarjayati /",
    "T06abhsubhu:3789": " divyaśrotrābhijñayā sarvarutaprakārābhyupapattito vākkarmaṇāvarjanaṃ veditavyam //",
    "T06abhsubhu:3790": " āśrayapariśuddhayā yathākāmamāśrayasyopādānasthānaparityāgānadhikṛtya saṃcintya bhavopapattiparigrahaṇādīni trīṇi veditavyāni /",
    "T06abhsubhu:3791": " ālaṃbanapariśuddhayā dharmavaśavartī bhavati,",
    "T06abhsubhu:3792": " cittapariśuddhayā samādhivaśavartī,",
    "T06abhsubhu:3793": " jñānapariśuddhyā saddharmaṃ dhārayati //",
    "T06abhsubhu:3794": " baleṣu dvābhyāṃ balābhyāmabhyudayamārga deśayati śeṣairniḥśreyasamārgame tāvacca buddhānāṃ bhagavatāṃ karaṇīyam /",
    "T06abhsubhu:3795": " tatra sthānāsthānajñānabalena bhagavannirhetuko 'bhyudayaḥ prakṛtīśvarādihetuko vetyevamahetuviṣamahetuvādaṃ pratikṣipati /",
    "T06abhsubhu:3796": " karmasvakatājñānabalena svayamakṛtamapi karmāgacchatītyevamakṛtābhyāgamavādaṃ pratikṣipati,",
    "T06abhsubhu:3797": " yataḥ samyagaviparītaṃ sugatimārga deśayati /",
    "T06abhsubhu:3798": " dhyānavimokṣasamādhisamāpattijñānabalena sattvānāṃ cittacaritāni cetaḥ pracarānanupraviśati /",
    "T06abhsubhu:3799": " indriyaparāparajñānabalena deśanābhājanatāṃ śraddhādīndriyaparipākamanupraviśati /",
    "T06abhsubhu:3800": " nānādhimuktijñānabalenāśayaṃ hīnapraṇītādhimuktikatāmanupraviśati /",
    "T06abhsubhu:3801": " nānādhātujñānabalenānuśayasamudghātanaśakyakleśatāmanupraviśati /",
    "T06abhsubhu:3802": " sarvatragāminīpratipajjñānabalenālaṃbanaṃ śrāvakayānaṃ mahāyānaṃ vā deśanādharmasaṃgṛhītadharmamanupraviśati /",
    "T06abhsubhu:3803": " (Abhidh-s-bh 135) pūrvenivāsānusmṛtijñānabalena saṃbhāraṃ pūrvajanmasamudāyagatamāryamārgahetumanupraviśati //",
    "T06abhsubhu:3804": " cyutyupapādajñānabalena bhavyatā māyatyāmanupraviśati /",
    "T06abhsubhu:3805": " āsravakṣayajñānabalena niḥsaraṇaṃ ca sarvasmāttraidhātukādanupraviśati yato yathāvanmokṣamārga deśayati //",
    "T06abhsubhu:3806": " balatvaṃ punareṣāmebhiḥ skandhakleśadevaputramaraṇamāranigrahaṇaviśeṣāt /",
    "T06abhsubhu:3807": " viśeṣaḥ punarjñeyāvaraṇaprahāṇe 'pyanantarāyakṛtatvāt,",
    "T06abhsubhu:3808": " sthānāsthāne yāvadāsravakṣaya iti sarvatra praśnaṃ pṛṣṭasya praśnavyākaraṇavyāghātācca //",
    "T06abhsubhu:3809": " vaiśāradyaiḥ pariṣadi samyagātmanaḥ śāstṛtvamātmaparahitapratipannatvaṃ vyavasthāpayati /",
    "T06abhsubhu:3810": " codakāṃścābhisaṃbodhau yāvanmārge tīrthyān sahadharmeṇa nigṛhṇāti //",
    "T06abhsubhu:3811": " smṛtyupasthānairasaṃkliṣṭo gaṇaṃ parikarṣati,",
    "T06abhsubhu:3812": " śūśrūṣamāṇādiṣvanunayādisaṃkleśābhāvāt //",
    "T06abhsubhu:3813": " arakṣyairnirantaraṃ gaṇamavavadati samanuśāsti,",
    "T06abhsubhu:3814": " svadoṣāvirbhāvanā śaṃkayānurakṣyābhāvāt //",
    "T06abhsubhu:3815": " asaṃmoṣadharmatayā buddhakṛtyaṃ na hāpayati,",
    "T06abhsubhu:3816": " upasthite sattvārthakṛtye pramādena kṣaṇamapyalaṃghanāt //",
    "T06abhsubhu:3817": " vāsanāsamudghātena niḥkleśaḥ kleśapratirūpāṃ ceṣṭāṃ na darśayati yathārhan bhikṣuḥ skhalitādikaṃ darśayati //",
    "T06abhsubhu:3818": " mahākaruṇayā ṣaṭkṛtvā rātriṃdivasena lokaṃ vyavalokayati,",
    "T06abhsubhu:3819": " ko hīyate kaḥ parihīyata ityevamādibhiḥ prakāraiḥ pratyavekṣaṇāt //",
    "T06abhsubhu:3820": " āveṇikānāṃ buddhadharmāṇāṃ karmāsādhāraṇakāyavāṅmanaskarmapariśuddhisamṛddhāvityevamādilakṣaṇanirdeśādhikāreṇayojayitavyam //",
    "T06abhsubhu:3821": " sarvakārajñatayā sarvasattvānāṃ sarvasaṃśayān chinatti,",
    "T06abhsubhu:3822": " sarvatrāvyāhatajñānatvāt /",
    "T06abhsubhu:3823": " dharmanetrīṃ ca dīrghakālamavasthāpayati,",
    "T06abhsubhu:3824": " tatra tatra vineyasaṃśayacchedanārtha deśitānāṃ dharmaparyāyāṇāṃ saṃgītikārairanukrameṇa saṃjñāpanāt /",
    "T06abhsubhu:3825": " (Abhidh-s-bh 136) dharmanetrīṃ nisrityāparipakvāḥ sattvāḥ paripacyante paripakvāśca vimucyante //",
    "T06abhsubhu:3826": " viśiṣṭamārgalābhe hīnamārgavihānistadyathā phalasaṃgṛhītamārgalābhe pratipannakamārgo vihīna ityucyate,",
    "T06abhsubhu:3827": " punarasaṃmukhīkaraṇāt /",
    "T06abhsubhu:3828": " sakalaprahāṇaṃ ca sākṣātkaroti phalaprāptikāle tu tadvipakṣajātīyakleśapratipakṣadauṣṭhulyāśeṣaprahāṇādāśrayaparivṛttiviśeṣalābhataḥ",
    "T06abhsubhu:3829": " samavasargavihānyā vijahātī[tya]tyantāsamudācāraṃ vijahā[tī]tyarthaḥ /",
    "T06abhsubhu:3830": " no tu bodhisattvastathā vijahāti,",
    "T06abhsubhu:3831": " sarvasattvaparinirvāṇābhiprāyapūrvakatvāttanmārgasya /",
    "T06abhsubhu:3832": " ata eva bodhisattvā akṣayakuśalamūlā akṣayaguṇā ityucyante tadyathākṣamiti [sūtre] 'kṣayatānirdiṣṭeti //",
    "T06abhsubhu:3833": " śāśvato loka aśāśvata ityevamādiṣu praśneṣvavyākṛtavastuvyavasthānamanarthopasaṃhitatvenāyoniśatvāt /",
    "T06abhsubhu:3834": " teṣāṃ teṣāṃ praśnānāṃ kīdṛśaḥ punaḥ praśno 'rthopasaṃhitaḥ /",
    "T06abhsubhu:3835": " tadyathā catvāryāryasatyānyārabhya yaḥ praśnaḥ /",
    "T06abhsubhu:3836": " tathāhi sahetuphalasaṃkleśavyavadānacintāntarbhūta iti //",
    "T06abhsubhu:3837": " bodhisattvasya nyāmāvakrāntāvapi śrotāpannatvāvyavasthānam,",
    "T06abhsubhu:3838": " apratiṣṭhitamārgapratilambhāt pratiśrotaḥ pratipattyapariniṣpannatāmupādāya //",
    "T06abhsubhu:3839": " jñeyaṃ ṣaḍvidhaṃ - bhrāntiryāvadabhrāntiniṣyandaśca /",
    "T06abhsubhu:3840": " tatra bhrāntirgrāhyagrāhakābhiniveśaḥ /",
    "T06abhsubhu:3841": " bhrāntyāśrayo yasminnāryajñā nagocare saṃskāranimittamātre 'bhūtaparikalpātmake sati bālānāṃ so 'bhiniveśaḥ pravartate /",
    "T06abhsubhu:3842": " abhrāntyāśrayastathatā,",
    "T06abhsubhu:3843": " nirvikalpasya jñānasya tadadhiṣṭhānatvāt /",
    "T06abhsubhu:3844": " bhrāntyabhrāntilokottarajñānānukūlāḥ śrutamayyādayaḥ kuśalā dharmāḥ,",
    "T06abhsubhu:3845": " jñeyavikalpanānnirvikalpajñānānukūlyācca /",
    "T06abhsubhu:3846": " abhrāntirnirvikalpajñānam /",
    "T06abhsubhu:3847": " abhrāntiniṣyanda āryamārgapṛṣṭhalabdhāḥ kuśalā dharmāḥ //",
    "T06abhsubhu:3848": " upāyakauśalyaṃ punaścaturvidham /",
    "T06abhsubhu:3849": " sattvaparipākakauśalyaṃ catvāri saṃgrahavastūni,",
    "T06abhsubhu:3850": " taiḥ saṃgṛhya kuśaleṣu dharmeṣu niyojanāt /",
    "T06abhsubhu:3851": " (Abhidh-s-bh 137) buddhadharmaparipūraṇakauśalyaṃ prajñāpāramitā,",
    "T06abhsubhu:3852": " dānapāramitāṃ yāvat sarvākāravarajñatāṃ paripūrayitukāmena bodhisattvena mahāsattvenāsyāmeva prajñāpāramitāyāṃ śikṣitavyamiti vacanāt /",
    "T06abhsubhu:3853": " kṣiprābhijñatākauśalyaṃ ṣaṭkṛtvā rātridivasaṃ pāpapratideśanā puṇyānumodanā buddhādhyeṣaṇā kuśalamūlapariṇāmanā ca yathākra[ma]māryamaitreyaparipṛcchāyām",
    "T06abhsubhu:3854": " dharmānupacchedakauśalyaṃ cāpratiṣṭhitanirvāṇatayā punaḥpanaranuparatamatyantaṃ ca samantāllokadhātuṣu yathāvineyaṃ buddhabodhisattvacaryāsaṃdarśanāditi",
    "T06abhsubhu:3855": " abhūtaparikalpo daśavidhaḥ /",
    "T06abhsubhu:3856": " tatra mūlavikalpa ālayavijñānam,",
    "T06abhsubhu:3857": " sarvavikalpānāṃ bījabhūtatvāt /",
    "T06abhsubhu:3858": " nimittavikalpo dehapratiṣṭhābhogapratibhāsā vijñaptayaḥ,",
    "T06abhsubhu:3859": " grāhyanimittabhūtatvāt /",
    "T06abhsubhu:3860": " tāḥ punaryathākramaṃ rūpīndriya bhājanalokarūpādiviṣayalakṣaṇā draṣṭavyāḥ /",
    "T06abhsubhu:3861": " nimittapratibhāsasya vikalpaḥ ṣaḍvijñānakāyāḥ manaśca,",
    "T06abhsubhu:3862": " yathoktagrāhyanimittākāratvāt /",
    "T06abhsubhu:3863": " nimittavikāravikalpo yathoktadehādinimittasyānyathātvenotpādaḥ /",
    "T06abhsubhu:3864": " nimittapratibhāsavikāra vikalpo yathoktasya cakṣarvijñānādinimittapratibhāsasya sukhādyavasthāntareṇotpādaḥ /",
    "T06abhsubhu:3865": " paropanīto vikalpo deśanāsaṃgṛhītanāmapadavyañjanakāyalakṣaṇaḥ /",
    "T06abhsubhu:3866": " sa punardvividhaḥ - durākhyātadharmavinayātmakaḥ svākhyādharmavinayātmakaśca /",
    "T06abhsubhu:3867": " atastadadhipateyamanaskārasaṃgṛhītau yathākramaṃ yoniśovikalpo 'yoniśovikalpaśca veditavyaḥ /",
    "T06abhsubhu:3868": " abhiniveśavikalpo 'yoniśovikalpādvāṣaṣṭidṛṣṭigatasaṃgṛhīto yo vikalpaḥ /",
    "T06abhsubhu:3869": " vikṣepavikalpaḥ yoniśo vikalpādabhāvādigrāhalakṣaṇo yo vikalpaḥ //",
    "T06abhsubhu:3870": " sa punardaśavidhaḥ - abhāvavikalpaḥ yāvadyathārthanāmavikalpaśca /",
    "T06abhsubhu:3871": " sa eṣa daśavidho vikalpaḥ prajñāpāramitādinirdeśamadhikṛtya veditavyaḥ /",
    "T06abhsubhu:3872": " yathoktam iha śāriputra bodhisattvo bodhisattva eva san bodhisattvaṃ na samanupaśyati /",
    "T06abhsubhu:3873": " (Abhidh-s-bh 138) bodhisattvanāma na samanupaśyati /",
    "T06abhsubhu:3874": " prajñāpāramitāṃ na samanupaśyati /",
    "T06abhsubhu:3875": " bodhiṃ na samanupaśyati /",
    "T06abhsubhu:3876": " caratīti na samanupaśyati /",
    "T06abhsubhu:3877": " na caratīti na samanupaśyati /",
    "T06abhsubhu:3878": " tathāhi nāma svabhāvena śūnyaṃ na śūnyatayā,",
    "T06abhsubhu:3879": " rūpaṃ svabhāvena śūnyaṃ na śūnyatayā yāvadvijñānaṃ svabhāvena śūnyaṃ na śūnyatayā /",
    "T06abhsubhu:3880": " tatkasya hetoḥ /",
    "T06abhsubhu:3881": " yā rūpasya śūnyatā na tadrūpam,",
    "T06abhsubhu:3882": " nāpyanyatra,",
    "T06abhsubhu:3883": " rūpācchanyatā,",
    "T06abhsubhu:3884": " rūpameva śūnyatāḥ,",
    "T06abhsubhu:3885": " śūnyataiva rūpam,",
    "T06abhsubhu:3886": " evaṃ yāvadvijñānam /",
    "T06abhsubhu:3887": " tatkasya hetoḥ /",
    "T06abhsubhu:3888": " nāmamātramidaṃ yaduta bodhisattvanāmeti bodhisattva iti prajñāpāramiteti bodhiriti rūpamiti yāvadvijñānamiti /",
    "T06abhsubhu:3889": " svabhāvasya hi notpādo na nirodho na saṃkleśo na vyavadānam /",
    "T06abhsubhu:3890": " prajñāpāramitāyāṃ caran bodhisattva utpādamapi na samanupaśyati yāvadvayavadānamapi na samanupaśyati /",
    "T06abhsubhu:3891": " tatkasya hetoḥ /",
    "T06abhsubhu:3892": " kṛtrimaṃ nāma prati prati te dharmāḥ kalpitā āgantukena nāmnānuvyavahriyante /",
    "T06abhsubhu:3893": " [yathā yathānuvyavahriyante] tathā tathābhiniviśanti /",
    "T06abhsubhu:3894": " tāni bodhisattvaḥ sarvanāmāni na samanupaśyati,",
    "T06abhsubhu:3895": " asamanupaśyannābhiniviśate /",
    "T06abhsubhu:3896": " tatra abhāvavikalpapratipakṣeṇāha - bodhisattvo bodhisattva eva sannityevamādi,",
    "T06abhsubhu:3897": " sacchabdasya bhāvārthatvāt /",
    "T06abhsubhu:3898": " bhāvavikalpapratipakṣeṇāha - bodhisattvaṃ na samanupaśyati yāvadvayavadānamapi na samanupaśyati yāvanna caratīti na samanupaśyati pudgaladharmabhāvapratiṣedhāt",
    "T06abhsubhu:3899": " samāropavikalpapratipakṣeṇāha - tathāhi nāma svabhāvena śūnyamiti,",
    "T06abhsubhu:3900": " abhūtaparikalpasya svabhāvapratiṣedhāt /",
    "T06abhsubhu:3901": " apavādavikalpapratipakṣeṇāha - na śūnyatayeti,",
    "T06abhsubhu:3902": " tasminnāmni tena parikalpitena parikalpita svabhāvena virahitatāyāḥ sarvadāstitvāt /",
    "T06abhsubhu:3903": " ekatvavikalpaprati pakṣaiṇāha - yā rūpasya śūnyatā na tadrūpaṃ yāvadvijñānamiti,",
    "T06abhsubhu:3904": " bhāvāntaratvāt /",
    "T06abhsubhu:3905": " rūpādayo hi parikalpitaḥ svabhāvaḥ śūnyatā pariniṣpanna iti /",
    "T06abhsubhu:3906": " pṛthakatvavikalpapratipakṣeṇāha - nāpyanyatra rūpācchūnyatāyā rūpam,",
    "T06abhsubhu:3907": " yāvacchanyataiva vijñānamiti,",
    "T06abhsubhu:3908": " parikalpitasvabhāvasyā lakṣaṇatvāttadvyatirekeṇa tadbhā vāsaṃbhavataḥ /",
    "T06abhsubhu:3909": " svabhāvavikalpapratipakṣeṇāha - nāmamātramidaṃ yaduta rūpamiti yāvadvijñānamiti,",
    "T06abhsubhu:3910": " abhilāpavyatirekeṇābhilāpyasvabhāvābhāvāt /",
    "T06abhsubhu:3911": " viśeṣavikalpapratipakṣeṇāha - svabhāvasya notpādo yāvadvayavadānamapi na samanupaśyatīti,",
    "T06abhsubhu:3912": " utpādādiviśeṣalakṣaṇapratiṣedhāt /",
    "T06abhsubhu:3913": " yathānāmārthavikalpapratipakṣeṇāha - kṛtrimaṃ (Abhidh-s-bh 139)",
    "T06abhsubhu:3914": " nāma prati prati te dharmāḥ kalpitā āgantukena nāmnā vyavahriyante ityevamādi /",
    "T06abhsubhu:3915": " yathārthanāmavikalpapratipakṣeṇāha - tāni bodhisattvaḥ sarvanāmāni na samanu paśyannābhiniviśata iti,",
    "T06abhsubhu:3916": " yathārthaṃ nāmnāmadarśanā[na]bhiniveśāt //",
    "T06abhsubhu:3917": " nirvikalpanāt tridhā saṃtuṣṭinirvikalpanādibhiḥ /",
    "T06abhsubhu:3918": " tatra pṛthagjanā yadi [a]nityatādikāṃ kāṃcidevadharmatāmārabhya cittaparyavasānaṃ nītvā labdhaparitoṣā bhavantyevametaditi niścinvantaḥ sā teṣāṃ",
    "T06abhsubhu:3919": " tatra sarvatarkākhyavikalpoparateḥ /",
    "T06abhsubhu:3920": " śrāvakāḥ skandheṣu nityādiviparyāsapratipakṣeṇa yathāvadrūpādikaṃ dharmadhātuṃ parīkṣamāṇā",
    "T06abhsubhu:3921": " lokottareṇa jñānena nairātmyaṃ pratividhyantyataḥ sā teṣāmaviparyāsanirvikalpatetyucyate /",
    "T06abhsubhu:3922": " bodhisattvāstadapi rūpādidharmamātraṃ prapañca iti viditvā sarvadharmanimittāni vibhāvayantaḥ",
    "T06abhsubhu:3923": " paramaśāntena lokottareṇa jñānena sarvatragāṃ tathatāṃ pratividhyantyataḥ sā teṣāṃ",
    "T06abhsubhu:3924": " niṣprapañcanirvikalpatetyucyate /",
    "T06abhsubhu:3925": " kathaṃ punarasau niṣprapañcanirvikalpatetyucyate /",
    "T06abhsubhu:3926": " yadyamanaskāratastena suptamattādīnāṃ nirvikalpatāprasaṅgaḥ,",
    "T06abhsubhu:3927": " teṣāṃ dharmanimittāmanaskārāt /",
    "T06abhsubhu:3928": " atha samatikramatastena dvitīyadhyānāt prabhṛti sarvatra nirvikalpatā prāpnoti,",
    "T06abhsubhu:3929": " [vi]tarkavicāravikalpānāṃ samatikramāt,",
    "T06abhsubhu:3930": " tataśca vikalpasya śarīraṃ hi cittacaittāḥ traidhātukā ityasya virodhaḥ /",
    "T06abhsubhu:3931": " atha vyupaśamatastena saṃjñāveditanirodhasamāpattirnivikalpatā prāpnoti,",
    "T06abhsubhu:3932": " tatra cittacaitavikalpavyupaśamāt,",
    "T06abhsubhu:3933": " tataśca jñānābhāvaḥ prasajyate /",
    "T06abhsubhu:3934": " atha svabhāvatastena rūpaṃ nirvikalpatā prāpnoti,",
    "T06abhsubhu:3935": " tasyāvikalpasvabhāvatvāt /",
    "T06abhsubhu:3936": " athālaṃbane 'bhisaṃskārastena savikalpataiva nirvikalpatā prāpnoti,",
    "T06abhsubhu:3937": " nirvikalpametadityetasyābhisaṃskārasya nimittavikalpalakṣaṇatvāt /",
    "T06abhsubhu:3938": " tasmānnaibhiḥ prakāraiḥ nirvikalpatā draṣṭavyā /",
    "T06abhsubhu:3939": " api tvālaṃbane 'nabhisaṃskāratādraṣṭavyā /",
    "T06abhsubhu:3940": " kathaṃ kṛtvā /",
    "T06abhsubhu:3941": " yadā hyasya bodhisattvasyānulomikamavavādamāgamya prakṛtyā sarvadharmanimittānyapariniṣpannānīti",
    "T06abhsubhu:3942": " vicārayatastadvicāraṇābhyāsabalādhānāt pratyātmamanabhisaṃskāreṇaiva yathāvanniṣprapañcadhātau",
    "T06abhsubhu:3943": " sarvadharmatathatāyāṃ cittaṃ samādhīyate sāsāvucyate niṣprapañcanirvikalpateti //",
    "T06abhsubhu:3944": " (Abhidh-s-bh 140)",
    "T06abhsubhu:3945": " prakṛtyā tīkṣṇendriyo bodhisattva ityuktaṃ prākkathaṃ tena kālena kālamindriyāṇyutāpayitavyānītyucyate /",
    "T06abhsubhu:3946": " svajātīyānāṃ mṛdvāditraividhyāduttarottarābhinirhāratastaduttāpanaṃ veditavyam /",
    "T06abhsubhu:3947": " anyathā tīkṣṇendriyagotrāṇāmindriyāṇāmaikavidhye sati bodhisattvānāmindriyakṛto viśeṣo naivopalabhyate /",
    "T06abhsubhu:3948": " sa copalabhyata iti //",
    "T06abhsubhu:3949": " (Abhidh-s-bh 141)",
    "T06abhsubhu:3950": " sāṃkathyaviniścayo nāma pañcamaḥ samuccayaḥ",
    "T06abhsubhu:3951": " saptavidhasāṃkathyaviniścaye 'rthaviniścayaḥ svabhāvārthādīn ṣaḍarthānārabhya veditavyaḥ / tatra -",
    "T06abhsubhu:3952": " svabhāvastrayaḥ svabhāvāḥ parikalpitaḥ paratantraḥ pariniṣpannaśca //",
    "T06abhsubhu:3953": " hetvarthastrayo hetavaḥ /",
    "T06abhsubhu:3954": " utpattihetustathā hetusamanantarālaṃbanādhipatipratyayāḥ,",
    "T06abhsubhu:3955": " tataḥ sarvasaṃskṛtanirvartanāt /",
    "T06abhsubhu:3956": " pravṛttihetustadyathāvidyāpratyayāḥ saṃskārā yāvatsamudayo nirodhaśca bhavatītyetayānupūrvyā saṃkleśavyavadānapravṛtteḥ /",
    "T06abhsubhu:3957": " siddhihetuḥ pratyakṣopalambhānupalambhasamākhyānasaṃgṛhītaḥ,",
    "T06abhsubhu:3958": " tena sādhyasyāpratītasyārthasya sādhanāt //",
    "T06abhsubhu:3959": " phalārthaḥ pañca phalāni /",
    "T06abhsubhu:3960": " vipākaphalaṃ tadyathālayavijñānam /",
    "T06abhsubhu:3961": " niṣpandaphalaṃ tadyathā pūrvotpannānāṃ kuśalādīnāṃ dharmāṇāṃ tatsāntānikā uttara kuśalādayo dharmāḥ /",
    "T06abhsubhu:3962": " adhipatiphalaṃ tadyathā sarvasattvasādhāraṇaṃ karmādhipatyena bhājanalokaḥ /",
    "T06abhsubhu:3963": " puruṣakāraphalaṃ tadyathā sasyādayaḥ visaṃyogaphalaṃ tadyathāryamārgeṇānuśayasamudghātaḥ //",
    "T06abhsubhu:3964": " karmārthaḥ pūrvavaddraṣṭavyastadyathā karmasaṃkleśanirdeśe //",
    "T06abhsubhu:3965": " yogārthaḥ pañca yogāḥ sāmūhiko yogastadyathā gṛhakāṣṭheṣṭakādīnām /",
    "T06abhsubhu:3966": " ānubandhiko yogastadyathā[nu]śayādihetuḥ,",
    "T06abhsubhu:3967": " tathāhi tasmin satyasamudācaradbhirapi kleśādibhiryukta ityucyate /",
    "T06abhsubhu:3968": " sāmbandhiko yogastadyathā svajanmanāṃ parasparam /",
    "T06abhsubhu:3969": " āvasthiko yogastadyathānugrahādyāḥ saṃtānavyavasthāḥ,",
    "T06abhsubhu:3970": " tathāhi tāsu vartamānaḥ sukhena yukto yāvadduḥkhāsukhena yukta ityucyate /",
    "T06abhsubhu:3971": " vaikāriko yoga āgantukopakleśādika saṃmukhībhāvaḥ,",
    "T06abhsubhu:3972": " tathāhi tasmin sati rāgādibhiḥ śraddhādibhiśca yukta ityucyate //",
    "T06abhsubhu:3973": " vṛttyarthaḥ pañca vṛttayaḥ /",
    "T06abhsubhu:3974": " lakṣaṇavṛttiḥ saṃskṛtasya trīṇi lakṣaṇānyutpādādīni,",
    "T06abhsubhu:3975": " taiḥ prakārairvartanāt /",
    "T06abhsubhu:3976": " avasthānavṛttirādheyasyādhāre (Abhidh-s-bh 142)",
    "T06abhsubhu:3977": " vyavasthānam /",
    "T06abhsubhu:3978": " viparyāsavṛttiḥ sāṃkleśikānāṃ dharmāṇāmayathābhūtaṃ vartanāt /",
    "T06abhsubhu:3979": " aviparyāsavṛttirvyāvadānikānāṃ dharmāṇām /",
    "T06abhsubhu:3980": " prabhedavṛttiḥ sarvasaṃskārāṇāmatītānāgatapratyutpannādhyātmikabāhyādiprakārairvartanāt //",
    "T06abhsubhu:3981": " vyākhyāviniścayo yena sūtrāntānāmarthaṃ nirdiśati /",
    "T06abhsubhu:3982": " sa punaḥ parijñeyavastvādīnāṃ ṣaṣṇāmarthānāṃ pratisūtraṃ yathāsaṃbhavaṃ pratipādanāt /",
    "T06abhsubhu:3983": " tatra parijñeyaṃ vastu skandhādi /",
    "T06abhsubhu:3984": " parijñeyo 'rtho 'nityatādi /",
    "T06abhsubhu:3985": " parijñopaniṣacchīlendriyaguptadvāratādi /",
    "T06abhsubhu:3986": " parijñā bodhipakṣyā dharmāḥ /",
    "T06abhsubhu:3987": " parijñāphalaṃ vimuktiḥ /",
    "T06abhsubhu:3988": " tatpravedanā vimuktijñānadarśanamiti //",
    "T06abhsubhu:3989": " api khalu caturdaśa mukhāni vyākhyāyāḥ //",
    "T06abhsubhu:3990": " vyākhyāsaṃgrahamukhaṃ yatra sūtrasyotpattiprayojanaṃ padārtho 'nusandhirabhiprāyaścodyaparihāraśca varṇyate //",
    "T06abhsubhu:3991": " vastusaṃgrahamukhaṃ yatra sūtramukhaṃ śikṣāryasatyavastvādiṣu pratipādyate /",
    "T06abhsubhu:3992": " tadyathā sarvapāpasyākaraṇamiti gāthā tisraḥ śikṣā[ma]dhikṛtyetyevamādi //",
    "T06abhsubhu:3993": " aṅgopāṅgamukhaṃ yatraikena padenoddeśaḥ śeṣairnirdeśa iti pradarśyate /",
    "T06abhsubhu:3994": " tadyathā dvādaśakṣaraṇasaṃnipātadeśanāyāmātmasampatparasampadityanayordvayoryathākramaṃ pañcabhiḥ pañcabhiruttaraiḥ padairnideśa iti //",
    "T06abhsubhu:3995": " uttarottaranirhāramukhaṃ yatrottarasyottarasyābhinirharaṇāśrayatvādette dharmā evaṃ deśitā iti pradarśyate /",
    "T06abhsubhu:3996": " tadyathā pañcendriyāṇi /",
    "T06abhsubhu:3997": " tathāhi śraddadhāno vīryamārabhate,",
    "T06abhsubhu:3998": " ārabdhavīryasya smṛtirupatiṣṭhate,",
    "T06abhsubhu:3999": " upasthitasmṛteścitaṃ samādhīyate,",
    "T06abhsubhu:4000": " samāhitacitto yathābhūtaṃ prajānātīti //",
    "T06abhsubhu:4001": " pratikṣepamukhaṃ yatredamārabhyedaṃ pratikṣipyata iti pradarśyate /",
    "T06abhsubhu:4002": " tadyathā vāsyaupamyasūtre āsravakṣayamārabhya catvāraḥ pudgalāḥ pratikṣipyante /",
    "T06abhsubhu:4003": " ito bāhyaka ihadhārmikaḥ śrutacintāmātrasaṃtuṣṭaḥ bhāvanāyāṃ paritasyamāno 'paripūrṇasaṃbhāraśca /",
    "T06abhsubhu:4004": " jānataścāhaṃ bhikṣavaḥ paśyataścāsravāṇāṃ kṣayaṃ vadāmītyevamādinā sūtrakhaṇḍenādyaḥ pudgalaḥ pratikṣiptaḥ /",
    "T06abhsubhu:4005": " bhāvanāyogamanuyuktasyetyevamādinā dvitīyaḥ /",
    "T06abhsubhu:4006": " vāsyaupamyadṛṣṭāntena tṛtīyaḥ /",
    "T06abhsubhu:4007": " naudṛṣṭāntena caturtha iti //",
    "T06abhsubhu:4008": " (Abhidh-s-bh 143)",
    "T06abhsubhu:4009": " akṣarapaṇimamukhaṃ yatrānyasminnarthe prasiddhānyakṣarāṇyanyasmin pariṇāmyante /",
    "T06abhsubhu:4010": " tadyathāśraddhaścākṛtajñaśceti gāthāyām /",
    "T06abhsubhu:4011": " nāśānāśamukhaṃ tatra praṇāho 'praṇāśastadubhayopāyastadubhayaprabhedaśca pradarśyate /",
    "T06abhsubhu:4012": " tadyathā sujātasūtre praṇāśo bāhyādhyātmikopadhyavasānam /",
    "T06abhsubhu:4013": " tatra bāhya upadhirgṛhakalatrādilakṣaṇaḥ,",
    "T06abhsubhu:4014": " ādhyātmikaḥ pañcopādānaskandhalakṣaṇaḥ /",
    "T06abhsubhu:4015": " apraṇāśastadubhayādhyavasānavigamaḥ /",
    "T06abhsubhu:4016": " praṇāśopāyo 'pravrajanaṃ pravrajitasya cāsravakṣayaṃ prati pramādaḥ /",
    "T06abhsubhu:4017": " viparyayādapraṇāśopāyo draṣṭavyaḥ /",
    "T06abhsubhu:4018": " tatrobhayato vatāyaṃ sujātaḥ kulaputraḥ śobhate yacca keśaśmaśrūṇyavahārya yāvat",
    "T06abhsubhu:4019": " pravrajito yaccāsravāṇāṃ kṣayādyāvatprajānāmītyanenāpraṇāśatadupāyāpadeśena tadviparītalakṣaṇapraṇāśatadupāyau sūcitau bhavataḥ /",
    "T06abhsubhu:4020": " apraṇāśaprabhedo gāthānugītena darśitaḥ - “śobhate vata bhikṣurayamupaśānto nirāśrava” iti /",
    "T06abhsubhu:4021": " tadevaṃ pravrajanamāsravakṣayaśca paridīpitaḥ /",
    "T06abhsubhu:4022": " sa punarāsravakṣayaḥ -",
    "T06abhsubhu:4023": " vītarāgo visaṃyukto hyanupādāya nirvṛtaḥ /",
    "T06abhsubhu:4024": " dhārayatyanti maṃ dehaṃ jitvā mārasya vāhinīm //",
    "T06abhsubhu:4025": " ityanena laukikamārgavairāgyataḥ,",
    "T06abhsubhu:4026": " lokottareṇa mārgeṇāvarabhāgīyasaṃyojanaprahāṇataḥ,",
    "T06abhsubhu:4027": " ūrdhvabhāgīyasaṃyojanaprahāṇataḥ,",
    "T06abhsubhu:4028": " ādhyātmikopadhiprahāṇataśca paridīpitaḥ /",
    "T06abhsubhu:4029": " hetuphalakṣayādhikārāccāyaṃ nirdeśo draṣṭavyaḥ /",
    "T06abhsubhu:4030": " etadviparyayeṇa praṇāśaprabhedaḥ sūcito draṣṭavyaḥ iti //",
    "T06abhsubhu:4031": " pudgalavyavasthānamukhaṃ yatreyataḥ pudgalānadhikṛtyedaṃ bhāṣitamiti pradarśyate /",
    "T06abhsubhu:4032": " tadyathā audakopame sūtre dvividhau pudgalau tricatuḥprabhedānadhikṛtya bhāṣitam - pṛthagjanaṃ dṛṣṭasatyaṃ ca /",
    "T06abhsubhu:4033": " pṛthagjanastribhedaḥ - aśuklo 'lpaśuklaḥ bahuśuklaśca /",
    "T06abhsubhu:4034": " dṛṣṭasatyaścatuḥprabhedaḥ - catvāraḥ pratipannakāḥ,",
    "T06abhsubhu:4035": " catvāraḥ phalasthāḥ,",
    "T06abhsubhu:4036": " trayaḥ śekṣāḥ,",
    "T06abhsubhu:4037": " eko 'śaikṣaḥ //",
    "T06abhsubhu:4038": " (Abhidh-s-bh 144)",
    "T06abhsubhu:4039": " prabhedavyavasthānamukhaṃ yatra catuṣkoṭikadibhiḥ praśnairartho varṇyate /",
    "T06abhsubhu:4040": " tadyathānityasūtre - yaḥ sadidaṃ samanupaśyati sarvo 'sau rūpaṃ samanupaśyati,",
    "T06abhsubhu:4041": " yo vā rūpaṃ samanupaśyati sarvaḥ sa sadidaṃ samanupaśyatīti catuṣkoṭikaḥ /",
    "T06abhsubhu:4042": " prathamā koṭirvedanārdīścaturaḥ skandhānnityaśucisukhātmaviparyāsairasamāropya parijñeyaprahātavyāṃśca samanupaśyataḥ /",
    "T06abhsubhu:4043": " dvitīyā koṭī rūpaṃ nityaśucisukhātmaviparyāsaiḥ samāropyāparijñeyāprahātavyaṃ ca samanupaśyataḥ /",
    "T06abhsubhu:4044": " tṛtīyā koṭī rūpaṃ nityaśucisukhātmaviparyāsairasamāropya parijñeyaprahātavyāṃśca",
    "T06abhsubhu:4045": " samanupaśyataḥ caturthīkoṭirvedanādīṃścaturaḥ skandhānnityaśucisukhātmaviparyāsaiḥ",
    "T06abhsubhu:4046": " samāropyāparijñeyāprahātavyaṃ ca samanupaśyataḥ /",
    "T06abhsubhu:4047": " yathā rūpe catuṣkoṭika evaṃ vedanādau sarvatra vistareṇa draṣṭavyam /",
    "T06abhsubhu:4048": " yāvadyasya kṛtaṃ karaṇīyaṃ sarvaḥ sa nāparamasmādbhavaṃ prajānāti,",
    "T06abhsubhu:4049": " yāvannāparamasmādbhavaṃ prajānāti sarvasya tasya kṛtaṃ karaṇīyam /",
    "T06abhsubhu:4050": " āha catuṣkoṭikam /",
    "T06abhsubhu:4051": " prathamā koṭiryāvajjīvaṃ sucaritacāriṇaḥ pṛthagjanasya /",
    "T06abhsubhu:4052": " dvitīyocchedadṛṣṭayādīnām /",
    "T06abhsubhu:4053": " tṛtīyā aśaikṣasya /",
    "T06abhsubhu:4054": " caturthī tānākārān sthāpayitvā //",
    "T06abhsubhu:4055": " nayamukhaṃ yatra ṣaḍbhirnayairartho varṇyate - tattvārthanayena prāptinayena deśanānayenāntadvayavivarjanānayenācintyanayenābhiprāyanayena ca",
    "T06abhsubhu:4056": " eṣāṃ ca ṣaṇṇāṃ nayānāṃ pūrvakāstrayo nayā uttaraistribhirnayairyathākramamanugantavyāḥ /",
    "T06abhsubhu:4057": " tadyathāsvādanasūtre - asti bhikṣavaḥ rūpe āsvāda ityevamādināpavādāntaṃ samāropāntaṃ ca varjayitvā tattvārthanayo 'bhidyotitaḥ /",
    "T06abhsubhu:4058": " astyāsvāda ādīnavo niḥsaraṇamityanenāpavādānto varjitaḥ,",
    "T06abhsubhu:4059": " rūpe yāvadvijñāna ityanena samāropāntaḥ,",
    "T06abhsubhu:4060": " skandhamātre saṃkleśo vyavadānaṃ cānātmanīti pradarśayatā yāvaccāhaṃ bhikṣavaḥ yāvadanuttarāṃ",
    "T06abhsubhu:4061": " samyaksaṃbodhimabhisaṃbuddho 'smītyadhyajñāsiṣamityanena prāptinayo 'cintyanayena paridīpitaḥ,",
    "T06abhsubhu:4062": " pratyātmavedanīyādhigamasūcanāt /",
    "T06abhsubhu:4063": " sarvamevedaṃ sūtraṃ deśanānayaḥ /",
    "T06abhsubhu:4064": " sa cābhiprāyeṇānugantavyaḥ /",
    "T06abhsubhu:4065": " sa parijñeyaṃ vastu,",
    "T06abhsubhu:4066": " parijñeyamartham,",
    "T06abhsubhu:4067": " parijñām,",
    "T06abhsubhu:4068": " parijñāphalam,",
    "T06abhsubhu:4069": " tatpravedanāṃ cābhipretyedaṃ sūtraṃ bhāṣitamiti /",
    "T06abhsubhu:4070": " tatra parijñeyaṃ vastu rūpādikam /",
    "T06abhsubhu:4071": " parijñeyo 'rtha āsvādādikaḥ,",
    "T06abhsubhu:4072": " tena prakāreṇa tasya rūpādikasya vastunaḥ parijñānāt /",
    "T06abhsubhu:4073": " parijñaiṣāṃ pañcānāmupādānaskandhānāmevaṃ triparivartena yathābhūtaparijñānam /",
    "T06abhsubhu:4074": " parijñāphalamasmāt sadevakāllokādyāvat sadevamānuṣāyāḥ prajñāyā vimuktiryāvadvipramuktiḥ /",
    "T06abhsubhu:4075": " tatpravedanānuttarāṃ samyaksaṃbodhimabhisaṃbuddho 'smītyadhyajñāsiṣamiti //",
    "T06abhsubhu:4076": " (Abhidh-s-bh 145)",
    "T06abhsubhu:4077": " parijñādimukhaṃ yatra tattvalakṣaṇamāramya parijñālakṣaṇena,",
    "T06abhsubhu:4078": " prahāṇalakṣaṇena,",
    "T06abhsubhu:4079": " sākṣātkriyālakṣaṇena,",
    "T06abhsubhu:4080": " eṣāmeva tattvalakṣaṇādīnāṃ prakārabhedalakṣaṇena,",
    "T06abhsubhu:4081": " āśrayāśritasaṃvandhalakṣaṇena,",
    "T06abhsubhu:4082": " parijñādīnāmāntarāyikadharmalakṣaṇena,",
    "T06abhsubhu:4083": " āmulomikadharmalakṣaṇena,",
    "T06abhsubhu:4084": " aparijñādiṣu cādīnavānuśaṃsālakṣaṇena cārtho nirdiśyate /",
    "T06abhsubhu:4085": " tadyathātraivāsvādanasūtre /",
    "T06abhsubhu:4086": " tatra tattvalakṣaṇamupādānaskandhasaṃgṛhītaduḥkhasatyam /",
    "T06abhsubhu:4087": " parijñālakṣaṇaṃ tasyaivāsvādādinā yathābhūtaṃ,",
    "T06abhsubhu:4088": " parijñānam /",
    "T06abhsubhu:4089": " prahāṇalakṣaṇaṃ sākṣātkriyālakṣaṇaṃ ca sarvasmāllokādvimuktiḥ,",
    "T06abhsubhu:4090": " āvaraṇaprahāṇe nāśrayaparivṛttisākṣātkaraṇāt bhāvanālakṣaṇaṃ viparyāsāpagatena cetasā bahulavihāraḥ /",
    "T06abhsubhu:4091": " prakārabhedalakṣaṇam - tattvalakṣaṇasya pañcadhā bhedo rūpaṃ yāvadvijñānamiti /",
    "T06abhsubhu:4092": " parijñālakṣaṇasya tridhā bheda āsvādaṃ cāsvādayato yāvanniḥsaraṇaṃ ca niḥsarato yathābhūtaṃ prajānāti /",
    "T06abhsubhu:4093": " prahāṇalakṣaṇasya sākṣātkriyālakṣaṇasya dvidhā bhedaḥ kleśavimuktirduḥkhavimuktiśca /",
    "T06abhsubhu:4094": " tatra sadevakāllokādyāvatsadevamānuṣāyāḥ prajāyā vimuktiḥ kleśebhyo vimokṣādata eva tadviśeṣaṇārthamāha niḥsṛta iti /",
    "T06abhsubhu:4095": " tadyathā hyanyatra sūtre - niḥsaraṇaṃ katamadbhayaḥ /",
    "T06abhsubhu:4096": " chandarāgavinayaḥ chandarāgaprahāṇaṃ chandarāgasamatikrama ityuktam /",
    "T06abhsubhu:4097": " evamanāgataduḥkhābhinirvartaka kleśavisaṃyoge sati duḥkhādapi vipramukto bhavatīti viśeṣaṇārthamāha - visaṃyukto vipramukta iti /",
    "T06abhsubhu:4098": " bhāvanālakṣaṇasya dvidhā bhedo darśanamārgo bhāvanāmārgaśca /",
    "T06abhsubhu:4099": " tatra viparyāsāpagatena cetaseti darśanamārgaṃ darśayati,",
    "T06abhsubhu:4100": " bahulaṃ vyahārṣamityanena bhāvanāmārgam /",
    "T06abhsubhu:4101": " āśrayāśritasaṃbandhalakṣaṇaṃ tatvalakṣaṇādīnāmuttarottarāṇāmāśrayatvasūcanāt /",
    "T06abhsubhu:4102": " parijñādīnāmāntarāyikalakṣaṇamevaṃ triparivartena yathābhūtamaparijñānam /",
    "T06abhsubhu:4103": " anulomikalakṣaṇaṃ yathāvyavasthānameṣāmeva rūpādīnāmāsvādādito vicāraṇā /",
    "T06abhsubhu:4104": " aparijñānādīnavalakṣaṇamavimuktiryāvadanuttarāyāḥ samyaksaṃbodherasaṃbodhaḥ /",
    "T06abhsubhu:4105": " viparyayādanuśaṃsalakṣaṇaṃ veditavyamiti //",
    "T06abhsubhu:4106": " balābalamukhaṃ yatraikena padenānucyamānenāyamartho na gamitaḥ syāditi pratyekaṃ sarveṣāṃ padānāṃ sāmarthya pradarśyate /",
    "T06abhsubhu:4107": " tadyathā pratītyotpādasūtre 'smin satīdaṃ bhavatyasyotpādādidamutpadyate,",
    "T06abhsubhu:4108": " yadutāvidyāpratyayāḥ saṃskārā ityevamādi,",
    "T06abhsubhu:4109": " eṣāṃ ca padānāṃ pratyekaṃ sāmarthya pūrvavadveditavya yathā pratītyasamutpādasya lakṣaṇanirdeśe //",
    "T06abhsubhu:4110": " (Abhidh-s-bh 146)",
    "T06abhsubhu:4111": " pratyāhāramukhaṃ yatra sūtrasyaikaṃ padaṃ gṛhītvā vistareṇārthaḥ pratinirdiśyate /",
    "T06abhsubhu:4112": " tadyathā ṣaḍbhirdharmaiḥ samanvāgato bhikṣurhimavantamapi parvatarājaṃ mukhavāyunā cālayet,",
    "T06abhsubhu:4113": " kaḥ punarvādaḥ savāsanāyā avidyā[yā]ḥ /",
    "T06abhsubhu:4114": " katamaiḥ ṣaḍbhiḥ /",
    "T06abhsubhu:4115": " iha bhikṣavo bhikṣuścittasyotpādakuśalo bhavati iha bhikṣurviviktaṃ kāmairyāvaccaturthadhyānamupasaṃpadya viharati /",
    "T06abhsubhu:4116": " evaṃ hi bhikṣuścittasyotpādakuśalo bhavati /",
    "T06abhsubhu:4117": " kathaṃ ca bhikṣuścittasya sthitikuśalo bhavati /",
    "T06abhsubhu:4118": " iha bhikṣurāsevanānvayādyaddhānabhāgīyaṃ dhyānaṃ tat sthitibhāgīyaṃ karoti /",
    "T06abhsubhu:4119": " evaṃ bhikṣuḥ sthitikuśalo bhavati /",
    "T06abhsubhu:4120": " kathaṃ ca bhikṣurvyutthānakuśalo bhavati /",
    "T06abhsubhu:4121": " iha bhikṣurāsevanānvayādyatsthitibhāgīyaṃ dhyānaṃ tadviśeṣabhāgīyaṃ karoti /",
    "T06abhsubhu:4122": " evaṃ hi bhikṣurvyutthānakuśalo bhavati /",
    "T06abhsubhu:4123": " kathaṃ ca bhikṣurāyakuśalo bhavati /",
    "T06abhsubhu:4124": " iha bhikṣuranutpannānāṃ kuśalānāṃ dharmāṇāmiti vistareṇa dve samyakprahāṇe /",
    "T06abhsubhu:4125": " evaṃ hi bhikṣurāyakuśalo bhavati /",
    "T06abhsubhu:4126": " kathaṃ ca bhikṣurapāyakuśalo bhavati /",
    "T06abhsubhu:4127": " iha hi bhikṣurutpannānāṃ pāpakā nāmakuśalānāmiti vistareṇa dve samyakprahāṇe /",
    "T06abhsubhu:4128": " evaṃ hi bhikṣurapāyakuśalo bhavati /",
    "T06abhsubhu:4129": " kathaṃ hi bhikṣurupāyakuśalo bhavati /",
    "T06abhsubhu:4130": " iha hi bhikṣuśchandasamādhipradhānasaṃskārasamanvāgatamṛddhipādaṃ bhāvayatīti vistareṇa catvāra ṛddhipādāḥ /",
    "T06abhsubhu:4131": " evaṃ hi bhikṣurupāyakuśalo bhavatīti //",
    "T06abhsubhu:4132": " abhinirhāramukhaṃ yatra pratipadaṃ catuṣkādibhirnirdiśyate /",
    "T06abhsubhu:4133": " teṣvapi catuṣkādiṣvekaikaṃ padamaparaiścatuṣkādibhiraparyanto hi nirhāro veditavyaḥ /",
    "T06abhsubhu:4134": " tadyathā buddhākṣepasūtre - catvāra ime bodhisattvānāṃ bodhipariśodhakā dharmāḥ - śūnyatābhāvanā,",
    "T06abhsubhu:4135": " sarvasattveṣvapratihatacittatā,",
    "T06abhsubhu:4136": " bodhisattvānāṃ nityaṃ hitopasaṃharaṇatā,",
    "T06abhsubhu:4137": " nirāmiṣeṇa cittena dharmadānasaṃprakāśanatā ceti /",
    "T06abhsubhu:4138": " catuṣkaḥ svārtha paramārtha cārabhya bodhipariśodhanāya caturvipakṣapratipakṣeṇa veditavyaḥ /",
    "T06abhsubhu:4139": " catvāro vipakṣāḥ - samāpattyāsvādanā,",
    "T06abhsubhu:4140": " vyāpādaḥ,",
    "T06abhsubhu:4141": " mānaḥ,",
    "T06abhsubhu:4142": " tṛṣṇā ca lābhasatkāre //",
    "T06abhsubhu:4143": " aparaḥ paryāyaḥ - prathamena dharmeṇa kleśaprahāṇapratipakṣaḥ /",
    "T06abhsubhu:4144": " śeṣairhīnayānaparivarjanā paridīpitāstribhiḥ kāraṇaiḥ bodhicittena sarvasattvopādānataḥ,",
    "T06abhsubhu:4145": " avatīrṇaparipācanataḥ,",
    "T06abhsubhu:4146": " anavatīrṇāvatāraṇataśca //",
    "T06abhsubhu:4147": " aparaḥ paryāyaḥ - prathamena jñānasaṃbhārastribhiḥ puṇyasaṃbhāraḥ paridīpitaḥ,",
    "T06abhsubhu:4148": " upādānaparipācanāvatāraṇaiḥ,",
    "T06abhsubhu:4149": " pratyekaṃ puṇyaviśeṣaprasavanataḥ //",
    "T06abhsubhu:4150": " (Abhidh-s-bh 147)",
    "T06abhsubhu:4151": " punardvābhyāṃ kāraṇābhyāmāśayataśca maitracittatayā,",
    "T06abhsubhu:4152": " pratipattitaścādhigamāgamopadeśābhyām /",
    "T06abhsubhu:4153": " caturbhirdharmaiḥ samanvāgatā bodhisattvāḥ śūnyatāṃ bhāvayanti - adhyātmaṃ cittāvikaṃpanatayādhimuktipravicayabalādhānatayā,",
    "T06abhsubhu:4154": " sarvadharmāṇāṃ yathātmyaprativedhataḥ,",
    "T06abhsubhu:4155": " sarvāvaraṇavimokṣataśca /",
    "T06abhsubhu:4156": " yadāśritya yathā ca bhāvayanti tadetena paridīpitam /",
    "T06abhsubhu:4157": " kimāśritya /",
    "T06abhsubhu:4158": " dhyānapāramitām /",
    "T06abhsubhu:4159": " kathaṃ bhāvayanti /",
    "T06abhsubhu:4160": " pṛthagjanamārgeṇa śrutacintābalādhānataḥ śaikṣamārgeṇāśaikṣamārgeṇa ca //",
    "T06abhsubhu:4161": " caturbhirdharmaiḥ samanvāgatā bodhisattvāḥ sarvasattveṣvapratihatacittā bhavanti maitrībhāvanayā,",
    "T06abhsubhu:4162": " pratipatyavikopanatayā,",
    "T06abhsubhu:4163": " nimittāvikalpanatayā,",
    "T06abhsubhu:4164": " khedasahiṣṇutayā ca /",
    "T06abhsubhu:4165": " atrāpi yadāśritya yathā cāpratihatacittā bhavanti tatparidīpitaṃ bhavati /",
    "T06abhsubhu:4166": " kimāśritya /",
    "T06abhsubhu:4167": " paurvajanmikīṃ maitrībhāvanām /",
    "T06abhsubhu:4168": " kathamapratihatacittā bhavanti /",
    "T06abhsubhu:4169": " mithyāpratipattisthiteṣu svacitāvikopanataḥ,",
    "T06abhsubhu:4170": " apakāriṣvapakāranimittāvikalpanataḥ,",
    "T06abhsubhu:4171": " parahitārthaṃ vyāyāmāparikhedataśca //",
    "T06abhsubhu:4172": " caturbhirdharmaiḥ samanvāgatā bodhisattvā bodhisattvānāṃ nityaṃ hitamupasaṃharanti - ātmanaḥ paritulanatayā,",
    "T06abhsubhu:4173": " samyagavavādapravartanatayā,",
    "T06abhsubhu:4174": " saurabhyasukhasaṃvāsanatayā,",
    "T06abhsubhu:4175": " pūjālābhasatkāraparicaryopasaṃharaṇatayā ca /",
    "T06abhsubhu:4176": " atrāpi yadāśritya yathā copasaṃharati tatparidīpitam /",
    "T06abhsubhu:4177": " kimāśritya /",
    "T06abhsubhu:4178": " nihatamānatām /",
    "T06abhsubhu:4179": " kathamupasaṃharati /",
    "T06abhsubhu:4180": " yathoktaṃ tribhiḥ prakārairhīnasamaśiṣṭānāṃ bodhisattvānāṃ yathākramam //",
    "T06abhsubhu:4181": " caturbhirdharmaiḥ samanvāgatā bodhisattvā nirāmiṣeṇa cittena dharmadānaṃ saṃprakāśayanti - antarāyasukhaprativedhatayā,",
    "T06abhsubhu:4182": " mohalayāpanayanakauśalyatayā,",
    "T06abhsubhu:4183": " nāthakaradharmārāmatayā ca /",
    "T06abhsubhu:4184": " atrāpi yadāśritya /",
    "T06abhsubhu:4185": " yathā ca saṃprakāśayanti tatparidīpitam /",
    "T06abhsubhu:4186": " kimāśritya /",
    "T06abhsubhu:4187": " lābhasatkārasyāntarāyakaratvaprativeghatām /",
    "T06abhsubhu:4188": " kathaṃ saṃprakāśayanti /",
    "T06abhsubhu:4189": " saṃdarśanato mūḍhānām,",
    "T06abhsubhu:4190": " samādāpanataḥ samuttejanataśca pramādasaṅgānātmaparibhavena vā līnānām,",
    "T06abhsubhu:4191": " saṃpraharṣaṇataḥ samyakpratipannānām,",
    "T06abhsubhu:4192": " prakṛtyaiva ca dharmārāmatayā /",
    "T06abhsubhu:4193": " prathamasyānyacatuṣkaḥ padaprabhedādibhirnirhāro veditavyaḥ //",
    "T06abhsubhu:4194": " (Abhidh-s-bh 148)",
    "T06abhsubhu:4195": " prabhidyasaṃdarśana[vi]niścayo yathānirdiṣṭeṣu skandhādiṣu dharmeṣu yathāyogamekāvacārakādīni / tatra -",
    "T06abhsubhu:4196": " ekāvacārako nāma praśno yenaikaṃ dharmaṃ pariśiṣṭaiḥ saha pratyekaṃ praśnayitvā tamapahāya dvitīyaṃ tenānyaiśca saha praśnayatyevamekaikasyaiva sarvān praśnayati /",
    "T06abhsubhu:4197": " tadyathā yaścakṣurāyatanena samanvāgato rūpāyatanenāpi saḥ,",
    "T06abhsubhu:4198": " yo vā rūpāyatanena cakṣurāyatanenāpi sa iti pūrvapādakaḥ /",
    "T06abhsubhu:4199": " yaścakṣurāyatanena samanvāgataḥ śrotrāyatanenāpi sa ityatra catuṣkoṭikam /",
    "T06abhsubhu:4200": " evaṃ yāvanmanaāyatanenāpi sa ityatra yathāyogaṃ yojayitavyam /",
    "T06abhsubhu:4201": " dharmāyatanenāpi sa ityatra pūrvapādakaḥ /",
    "T06abhsubhu:4202": " yo rūpāyatanena samanvāgataścakṣurāyatanenāpi saḥ,",
    "T06abhsubhu:4203": " yo vā cakṣurāyatanena rūpāyatanenāpi sa iti paścātpādakaḥ /",
    "T06abhsubhu:4204": " yo rūpāyatanena samanvāgataḥ śrotrāyatanenāpi sa ityatra cāpi paścātpādakaḥ /",
    "T06abhsubhu:4205": " evaṃ yāvaddharmāyatanena yathāyogaṃ yojayitavyam /",
    "T06abhsubhu:4206": " yaḥ śrotrāyatanena samanvāgataścakṣurāyatanenāpi sa ityatra catuṣkoṭikam /",
    "T06abhsubhu:4207": " evaṃ yāvaddharmāyatanenā[pi] yojyam /",
    "T06abhsubhu:4208": " evamekaṃkāmarṣeṇānukramaśaḥ sarvāṇyāyatanāni parasparaṃ yojayitavyāni /",
    "T06abhsubhu:4209": " pūrvapādakaṃ dvayordharmayoḥ kathaṃcideva dharmamārabhya parasparaṃ pṛṣṭayoḥ pūrvadharmamadhiṣṭhāya yadvayākriyate /",
    "T06abhsubhu:4210": " tadyathā yajjñānaṃ jñeyamapi tadyadvā jñeyaṃ jñānamapi taditi /",
    "T06abhsubhu:4211": " pūrvapādakam - yattāvajjñānaṃ jñeyamapi taditi /",
    "T06abhsubhu:4212": " syājjñeyaṃ na jñānam,",
    "T06abhsubhu:4213": " tadanye dharmā iti //",
    "T06abhsubhu:4214": " paścātpādakaṃ tathaiva dvayordharmayoḥ parasparaṃ pṛṣṭayoryatpaścimamadhiṣṭhāya vyākriyate /",
    "T06abhsubhu:4215": " tadyathā yadgrāhyaṃ grāhakamapi tadyadvā grāhakaṃ grāhyamapi taditi /",
    "T06abhsubhu:4216": " paścātpādakam - yattāvadgrāhakaṃ grāhyamapi tat /",
    "T06abhsubhu:4217": " syādgrāhyaṃ na grāhakam,",
    "T06abhsubhu:4218": " rūpādayaḥ pañca viṣayā dharmāyatanaṃ ca saṃprayuktakavarjyam //",
    "T06abhsubhu:4219": " dvikoṭikaṃ yatra dve koṭī vyākriyete tadanyāsaṃbhavāt tadyathā skandhasya vyavasthānaṃ dhātuvyavasthānaṃ ca nigamayyocyate - yā skandhasaṃkhyā dhātusaṃkhyāpi sā,",
    "T06abhsubhu:4220": " yā vā dhātusaṃkhyā skandhasaṃkhyāpi seti /",
    "T06abhsubhu:4221": " dvikoṭikam - syāt skandhasaṃkhyā na dhātusaṃkhyā,",
    "T06abhsubhu:4222": " rūpaskandho vijñānaskandhaścaḥ /",
    "T06abhsubhu:4223": " tathāhi naiko dhāturasti yaḥ sakalarūpaskandhalakṣaṇo vā syāt sakalavijñānaskandhalakṣaṇo vā /",
    "T06abhsubhu:4224": " dhātusaṃkhyā na skandhasaṃkhyāḥ,",
    "T06abhsubhu:4225": " dharmadhāturiti //",
    "T06abhsubhu:4226": " (Abhidh-s-bh 149)",
    "T06abhsubhu:4227": " trikoṭikaṃ yatra tisra eva koṭayo vyākriyante /",
    "T06abhsubhu:4228": " tadyathā yā skandhasaṃkhyāyatanasaṃkhyāpi sā,",
    "T06abhsubhu:4229": " yā vāyatanasaṃkhyā skandhasaṃkhyāpi seti /",
    "T06abhsubhu:4230": " trikoṭikam - syāt skandhasaṃkhyā nāyatanasaṃkhyā,",
    "T06abhsubhu:4231": " rūpaskandhaḥ /",
    "T06abhsubhu:4232": " syādāyatanasaṃkhyā na skandhasaṃkhyā,",
    "T06abhsubhu:4233": " dharmāyatanam /",
    "T06abhsubhu:4234": " syāt skandhasaṃkhyāyatanasaṃkhyā ca vijñānaskandho manaāyatanaṃ ca /",
    "T06abhsubhu:4235": " anubhayasaṃkhyāyāḥ skandhāyataneṣvasaṃbhava eveti //",
    "T06abhsubhu:4236": " catuṣkoṭikaṃ yatra catasro 'pi koṭayo vyākriyante /",
    "T06abhsubhu:4237": " tadyathā yaścakṣurindriyeṇa samanvāgataḥ śrotrendriyeṇāpi saḥ,",
    "T06abhsubhu:4238": " yo vā śrotrendriyeṇa samanvāgataścakṣurindriyeṇāpi sa iti /",
    "T06abhsubhu:4239": " catuṣkoṭikam - prathamā koṭirutpannāvihīnacakṣurbadhiraḥ /",
    "T06abhsubhu:4240": " dvitīyotpannāvihīnaśrotro 'ndhaḥ /",
    "T06abhsubhu:4241": " tṛtīyotpannāvihīnacakṣuḥśrotraḥ /",
    "T06abhsubhu:4242": " caturthī tānākārān sthāpayitvā //",
    "T06abhsubhu:4243": " oṃkāritaṃ yatra praśne vyākaraṇamomiti kriyate evametadityabhyupagamyata ityarthaḥ /",
    "T06abhsubhu:4244": " tadyathā ye 'nityāḥ sarve te saṃskārāḥ,",
    "T06abhsubhu:4245": " ye vā saṃskārāḥ sarve te 'nityā iti pṛṣṭena omiti vyākartavyam //",
    "T06abhsubhu:4246": " prātikṣepikaṃ yatra neti pratikṣipyate /",
    "T06abhsubhu:4247": " tadyathā skandhavinirmuktāḥ saṃskārāḥ katibhiḥ satyaiḥ saṃgṛhītā iti /",
    "T06abhsubhu:4248": " prātikṣepikam - na santi skandhavinirmuktāḥ saṃskārā iti //",
    "T06abhsubhu:4249": " saṃpraśnaviniścayaḥ - aṣṭākāraḥ kāpadeśastadyathā ko nopalabhate /",
    "T06abhsubhu:4250": " prajñāpāramitālābhī bodhisattvaḥ /",
    "T06abhsubhu:4251": " kiṃ nopalabhate /",
    "T06abhsubhu:4252": " grāhyalakṣaṇaṃ grāhakalakṣaṇaṃ ca /",
    "T06abhsubhu:4253": " kena nopalabhate /",
    "T06abhsubhu:4254": " prajñāpāramitayā /",
    "T06abhsubhu:4255": " kasmai nopalabhate /",
    "T06abhsubhu:4256": " sarvasattvaparitrāṇārthamanuttarāyai samyaksaṃbodhaye /",
    "T06abhsubhu:4257": " kuto nopalabhate /",
    "T06abhsubhu:4258": " buddhotpādārāgaṇataḥ saddharmaśravaṇato yoniśomanaskārato dharmānudharmapratipattitaśca /",
    "T06abhsubhu:4259": " kasya nopalabhate /",
    "T06abhsubhu:4260": " sarvadharmāṇām /",
    "T06abhsubhu:4261": " kutra nopalabhate /",
    "T06abhsubhu:4262": " adhimukticaryābhūmau yāvaddaśamyāṃ bodhisattvabhūmau /",
    "T06abhsubhu:4263": " kativighaścānupalambhaḥ /",
    "T06abhsubhu:4264": " ekādaśavidhaḥ - utpannaviruddhaḥ,",
    "T06abhsubhu:4265": " anutpannaḥ,",
    "T06abhsubhu:4266": " saṃmukhībhūtaḥ,",
    "T06abhsubhu:4267": " hetuvalotpannaḥ,",
    "T06abhsubhu:4268": " mitrabalotpannaḥ,",
    "T06abhsubhu:4269": " sarvadharmānupalambhaḥ,",
    "T06abhsubhu:4270": " śūnyatānupalambhaḥ,",
    "T06abhsubhu:4271": " sāsmimānaḥ,",
    "T06abhsubhu:4272": " nirasmimānaḥ,",
    "T06abhsubhu:4273": " asaṃbhṛtasaṃbhārasya,",
    "T06abhsubhu:4274": " [saṃbhṛtasaṃbhārasya] ca /",
    "T06abhsubhu:4275": " ete cānupalambhā yat kiṃcidatītānāgatapratyutpannaṃ yāvadyadvā dūre yadvāntika ityetadanukramānusāreṇa draṣṭavyāḥ //",
    "T06abhsubhu:4276": " (Abhidh-s-bh 150)",
    "T06abhsubhu:4277": " yathā kāpadeśa evaṃ yāpadeśaḥ /",
    "T06abhsubhu:4278": " yo nopalabhate yadyena yasmai yato yasya yatra nopalabhate yāvadvividhaścānupalambha iti //",
    "T06abhsubhu:4279": " api khalu catvāro viniścayamārgā dūṣakādayaḥ /",
    "T06abhsubhu:4280": " tatra dūṣakaḥ durākhyātasya parapakṣasyāsādhurayamiti pratiṣedhakaḥ /",
    "T06abhsubhu:4281": " sādhakaḥ svākhyātasya svapakṣasya sādhurayamiti pratiṣṭhāpakaḥ /",
    "T06abhsubhu:4282": " chedakaḥ pareṣāmutpannotpanneṣu saṃśayeṣu niścayadāyakaḥ /",
    "T06abhsubhu:4283": " bodhakasteṣvartheṣu samūḍhānāṃ tadarthavyutpādakaḥ //",
    "T06abhsubhu:4284": " kṛtyānuṣṭhānaviniścayo laukikānāmanyonyaṃ jīvikopāyādisamarthanaprayojanam /",
    "T06abhsubhu:4285": " avatāraviniścayastrayāṇāṃ yānānāṃ katamasminyāne 'vatareyamavatārayeyaṃ ceti vicāraṇā /",
    "T06abhsubhu:4286": " adhimuktiviniścayaḥ śrutamayyā prajñayā yathādeśanaṃ saṃpratyayaḥ /",
    "T06abhsubhu:4287": " yuktiviniścayaḥ cintāmayyā prajñayā paurvāparyeṇābhiprāyaparitulanam /",
    "T06abhsubhu:4288": " sāṃkathyaviniścayo yathāśrutacintitānāṃ praśnapratipraśnakriyāyogenānyonyaṃ dharmasaṃbhogaḥ /",
    "T06abhsubhu:4289": " prativedhaviniścayo darśanamārgastena satyaprativedhāt /",
    "T06abhsubhu:4290": " viśuddhiviniścayo bhāvanāmārgastenāvaśeṣa kleśa viśoghanāt /",
    "T06abhsubhu:4291": " abhinirhāraviniścayo viśeṣamārgastena vaiśeṣikaguṇābhinirhārāt /",
    "T06abhsubhu:4292": " padaprabhedaviniścayo dvikatrikacatuṣkādiprakārābhinirhāramukhenāparyantā dharmadeśanā /",
    "T06abhsubhu:4293": " anābhogābhogamātrasarvārthasiddhiviniścayastathāgataṃ jñānam,",
    "T06abhsubhu:4294": " vinā pūrvābhogena sarveṣvartheṣvābhogasahakālamasaṃgāpratihatajñānadarśanapravṛtteḥ //",
    "T06abhsubhu:4295": " vādaviniścayo vādavādādhikaraṇādiṣu kauśalyam //",
    "T06abhsubhu:4296": " tatra sarvaṃ vacanaṃ vādaḥ /",
    "T06abhsubhu:4297": " prakāraśo loke vādaḥ pravādaḥ /",
    "T06abhsubhu:4298": " viruddhayorvādo vivādaḥ /",
    "T06abhsubhu:4299": " apavādo garhito vādaḥ /",
    "T06abhsubhu:4300": " anukūlo vādo 'nuvādaḥ sāṃkathyaviniścayaḥ /",
    "T06abhsubhu:4301": " avagamāya vādo 'vavādaḥ //",
    "T06abhsubhu:4302": " (Abhidh-s-bh 151)",
    "T06abhsubhu:4303": " [vādādhikaraṇam] atra vādaḥ kriyata iti kṛtvā /",
    "T06abhsubhu:4304": " rājakulaṃ yatra rājā svayaṃ saṃnihitaḥ yuktakulaṃ yatra rājñādhiyuktāḥ sabhā vaṇik sabhādi /",
    "T06abhsubhu:4305": " prāmāṇikāḥ sahāyakāḥ yeṣāṃ vacanaṃ vādiprativādinau na saṃśayataḥ /",
    "T06abhsubhu:4306": " dharmārthakuśalāśca śramaṇabrāhmaṇā ye teṣu śāstreṣu granthataścārthataśca vyutpannabuddhayaḥ //",
    "T06abhsubhu:4307": " vādādhiṣṭhānaṃ yadadhiṣṭhāya vādaḥ kriyate tadyathā sādhyaṃ sādhanaṃ ca //",
    "T06abhsubhu:4308": " tatra svabhāvaḥ sādhya ātmasvabhāvo dharmasvabhāvaśca nāstīti vāstīti vā //",
    "T06abhsubhu:4309": " viśeṣaḥ sādhya ātmaviśeṣo dharmaviśeṣaśca sarvagato na sarvagato nityānityo rūpyarūpītyevamādibhiḥ prakāraiḥ //",
    "T06abhsubhu:4310": " pratijñā sādhyasya svarucitārthasya parasaṃprāpaṇavijñāpanā /",
    "T06abhsubhu:4311": " sādhyagrahaṇaṃ yadi na kriyeta siddhasyāpi svapakṣasya pareṣāṃ deśanā pratijñā prasajyeta /",
    "T06abhsubhu:4312": " svarucitārthagrahaṇaṃ na kriyeta parapakṣasyāpi sādhyasya vacanaṃ pratijñā prasajyeta /",
    "T06abhsubhu:4313": " paragrahaṇaṃ na kriyeta ekākino 'pi tadvacanaṃ pratijñā prasajyeta /",
    "T06abhsubhu:4314": " saṃprāpaṇagrahaṇaṃ na kriyeta kāyenāpi tadarthābhinayanaṃ pratijñā prasajyeta /",
    "T06abhsubhu:4315": " vijñāpanāgrahaṇaṃ na kriyetāvijñāte 'pi tadarthe śrotṛbhiḥ pratijñā prasajyeta /",
    "T06abhsubhu:4316": " yathokte tu vyavasthāne sarva ete doṣā na bhavanti,",
    "T06abhsubhu:4317": " tasmādevamasyā vyavasthānaṃ veditavyam /",
    "T06abhsubhu:4318": " hetustasminneva sādhye 'pratītasyārthasya saṃpratyayanimittaṃ pratyakṣopalaṃbhānupalaṃbhasamākhyānama /",
    "T06abhsubhu:4319": " saṃpratyayanimittārtha iha hetvartha iti darśayati /",
    "T06abhsubhu:4320": " tathāhi pratyakṣānupalaṃbhādupalaṃbhādvetyanena samākhyānena tasmin sādhye 'pratītasyārthasya saṃpratyaya utpadyate /",
    "T06abhsubhu:4321": " tena tatsamākhyātaṃ tannimittatvāddheturityucyate /",
    "T06abhsubhu:4322": " pratyakṣopalaṃbhānupalaṃbhau punaḥ svabhāvaṃ liṅgaṃ cādhikṛtya veditavyau //",
    "T06abhsubhu:4323": " dṛṣṭānto dṛṣṭenāntenādṛṣṭasyāntasya samīkaraṇasamākhyānam,",
    "T06abhsubhu:4324": " pratītena bhāgenāpratītasya bhāgasya pratyāyanāya samākhyānamityarthaḥ //",
    "T06abhsubhu:4325": " upanayaḥ śiṣṭatajjātīyataddharmopagamāya nayatvasamākhyānam /",
    "T06abhsubhu:4326": " yathā sādhyo 'rthastribhiravayavaiḥ sādhitastathā śiṣṭānāmapi tajjātīyānāṃ sādhyānāṃ sādhitārthadharmopagamāya nayatvena samākhyānaṃ yuktyātideśa upanayaḥ //",
    "T06abhsubhu:4327": " (Abhidh-s-bh 152)",
    "T06abhsubhu:4328": " nigamanaṃ niṣṭhāgamanasamākhyānam /",
    "T06abhsubhu:4329": " yasmādevaṃ yuktyā sūpapannaṃ tasmāditthamevedamityetannigamanaṃ veditavyam //",
    "T06abhsubhu:4330": " eṣāṃ pratijñādīnāmidamudāharaṇamātraṃ pradarśyate // tadyathā",
    "T06abhsubhu:4331": " nairātmyavādinastadrūpe 'dhikaraṇe saprativādike nāstyātmeti vacanaṃ pratijñā //",
    "T06abhsubhu:4332": " skandhavijñaptau caturvidhadoṣopalaṃbhāditi hetuḥ /",
    "T06abhsubhu:4333": " sa hyātmā prajñapyamānaḥ skandhalakṣaṇo vā prajñapyeta,",
    "T06abhsubhu:4334": " skandheṣu vā,",
    "T06abhsubhu:4335": " anyatra vā skandhebhyaḥ,",
    "T06abhsubhu:4336": " askandhako vā /",
    "T06abhsubhu:4337": " tadyadi skandhalakṣaṇastenāsvatantrāḥ skandhāḥ pratītyasamutpannā udagavyayadharmāṇastallakṣaṇa ātmānopapadyata iti doṣaḥ /",
    "T06abhsubhu:4338": " atha skandheṣu tenānityaskandhāśrita ātmānityaḥ prāpnotīti doṣaḥ /",
    "T06abhsubhu:4339": " athānyatra skandhebhyastena nirdehaka ātmā niṣprayojana iti doṣaḥ /",
    "T06abhsubhu:4340": " athāskandhakastena prakṛtyaiva muktasya kevalino mokṣārthaprayatnavaiyarthyamiti doṣaḥ //",
    "T06abhsubhu:4341": " vartamāne 'tītaprajñaptivaditi dṛṣṭāntaḥ /",
    "T06abhsubhu:4342": " taddhayatītaṃ vidyamānalakṣaṇatvena prajñapyamānaṃ vartamānalakṣaṇaṃ vā prajñapyeta,",
    "T06abhsubhu:4343": " vartamāne vā anyatra vā vartamānāt vartamānanirapekṣaṃ vā /",
    "T06abhsubhu:4344": " tadyadi vartamānalakṣaṇaṃ tena vartamānamutpannāniruddhatallakṣaṇamatītamutpannā niruddhātmakamiti doṣaḥ /",
    "T06abhsubhu:4345": " atha vartamāne tenāniruddhe niruddhātmakasya saṃbandho na yujyata iti doṣaḥ /",
    "T06abhsubhu:4346": " athānyatra vartamānāttena vartamānaṃ hitvā na kiṃcittadvastūpalabhyate yatra tatprajñapyata iti doṣaḥ /",
    "T06abhsubhu:4347": " atha vartamānanirapekṣaṃ tenāsaṃskṛtamapyatītaṃ prāpnotīti doṣaḥ /",
    "T06abhsubhu:4348": " taccātītaṃ bhraṣṭalakṣaṇatvāllakṣaṇato nāstīti siddham /",
    "T06abhsubhu:4349": " ato 'nena vartamānaprajñaptau caturdoṣeṇa siddhenāsiddha ātmā nāstīti skandhaprajñaptau caturvidhadoṣopalaṃbhāt prasādhyate nāstīti //",
    "T06abhsubhu:4350": " evamātmaviparyāsaṃ pratiṣidhyaitayaiva yuktyā nityādayo 'pi na santītyatideśa upanayaḥ //",
    "T06abhsubhu:4351": " yasmādetadevaṃ tasmādanityāḥ pañca skandhāḥ yāvadanātmāna iti nigamanamiti //",
    "T06abhsubhu:4352": " pratyakṣaṃ svasatprakāśābhrānto 'rthaḥ /",
    "T06abhsubhu:4353": " tatra svo 'rthastadyathā cakṣuṣo rūpam /",
    "T06abhsubhu:4354": " sadgrahaṇaṃ ghaṭādidravyāṇāṃ loke pratyakṣasaṃmatānāṃ pratyakṣatvavyudāsārtha prajñaptimātratvāt /",
    "T06abhsubhu:4355": " prakāśagrahaṇamāvṛtatvādibhiranupalabdhikāraṇairanābhāsagataviṣayavyudāsārtham /",
    "T06abhsubhu:4356": " abhrāntagrahaṇamalātacakramāyāmarīcikādivyudāsārthamiti //",
    "T06abhsubhu:4357": " (Abhidh-s-bh 153)",
    "T06abhsubhu:4358": " anumānaṃ pratyakṣaśiṣṭasaṃpratyayaḥ /",
    "T06abhsubhu:4359": " pratyakṣādyadanyacchiṣṭamapratyakṣaṃ niyamena tatsahavarti prasiddhaṃ draṣṭuḥ pūrvaṃ",
    "T06abhsubhu:4360": " tasya tatpratyakṣamīkṣamāṇasya tadanyasmin śiṣṭasaṃpratyaya utpadyate tenāpyatra",
    "T06abhsubhu:4361": " bhavitavyametat sahavartineti tatpratyakṣapūrvakamanumānam /",
    "T06abhsubhu:4362": " tadyathā dhūmaṃ paśyato 'gnāviti //",
    "T06abhsubhu:4363": " āptāgamastadubhayāviruddhopadeśaḥ /",
    "T06abhsubhu:4364": " yatropadeśe tatpratyakṣamanumānaṃ ca sarvathā na virudhyete na vyabhicarataḥ sa āptāgamaḥ saṃpratyayitvāt //",
    "T06abhsubhu:4365": " vādālaṃkāro yena yukto vādī vādaṃ kurvāṇo 'tyarthaṃ śobhate /",
    "T06abhsubhu:4366": " sa punaḥ svaparasamayajñatādiḥ /",
    "T06abhsubhu:4367": " tatra svaparasamayajñatā svasiddhāntaṃ parasiddhāntaṃ cārabhya granthataścārthataśca paurvāparyeṇa nirantaraṃ vyutpattiparipākaḥ /",
    "T06abhsubhu:4368": " vākkaraṇasaṃpat śabdavādino vakṣyamāṇakathādoṣaviparyayeṇānākulādivāditā /",
    "T06abhsubhu:4369": " vaiśāradyamanekodāhārābhiniviṣṭavidvajjanasamāvarte 'pi bruvato nirāsthatā gatavyathatā /",
    "T06abhsubhu:4370": " sthairyaṃ prativādino vacanāvasānamāgamayyātvaramāṇabhāṣitā /",
    "T06abhsubhu:4371": " dākṣiṇyaṃ prakṛtibhadratā prāśnikaprativādicittānuvartitā //",
    "T06abhsubhu:4372": " vādanigraho yena vādī nigṛhīta ityucyate /",
    "T06abhsubhu:4373": " sa punaḥ kathātyāgādibhiḥ /",
    "T06abhsubhu:4374": " tatra kathātyāgo 'sādhu mama sādhu tavetyevamādibhiḥ prakāraiḥ svaparavādadoṣaguṇābhyupagamaḥ /",
    "T06abhsubhu:4375": " kathāsādo 'nyenānyapratisaraṇādibhiḥ vikṣepa ityarthaḥ /",
    "T06abhsubhu:4376": " yathoktaṃ sūtre - āyuṣmāṃścundikastīrthikaiḥ saha vādaṃ kurvannavajānitvā pratijānāti pratijānitvāvajānātīti /",
    "T06abhsubhu:4377": " kathādoṣa ākulā divacanam /",
    "T06abhsubhu:4378": " tatra ākulaṃ yadadhikāramutsṛjya vicitrakathāpratānanam /",
    "T06abhsubhu:4379": " saṃrabdhaṃ yatkopoddhavaṃ dravoddhavam /",
    "T06abhsubhu:4380": " agamakaṃ yaddharmato 'rthataśca parṣadvādibhyāmagṛhītam /",
    "T06abhsubhu:4381": " amitaṃ yadadhikaṃ punaruktārthaṃ jñātārthaṃ ca /",
    "T06abhsubhu:4382": " anarthamanarthayuktam,",
    "T06abhsubhu:4383": " tatpañcākāraṃ draṣṭavyam /",
    "T06abhsubhu:4384": " nirarthakam,",
    "T06abhsubhu:4385": " apārthakam,",
    "T06abhsubhu:4386": " yuktibhinnam,",
    "T06abhsubhu:4387": " sādhyasamam,",
    "T06abhsubhu:4388": " jāticchalopasaṃhitam,",
    "T06abhsubhu:4389": " arthānupalabdhito 'saṃbaddhārthato 'naikānti[ka]taḥ sādhanasyāpi sādhyato 'yoniśo 'sabhyasarvavādānugamataśca /",
    "T06abhsubhu:4390": " akālayuktavacanaṃ yatpūrvakaṃ vaktavyaṃpaścādabhihitam,",
    "T06abhsubhu:4391": " paścādvaktavyaṃ pūrvamabhihitam /",
    "T06abhsubhu:4392": " (Abhidh-s-bh 154) asthiraṃ yatpratijñāyāvajñātamavajñāya pratijñātamatitvaramāṇayā vācā hi tūrṇaparāmṛṣṭaḥ /",
    "T06abhsubhu:4393": " [a]pradīptavacanaṃ yacchandalakṣaṇasamatikrāntamapratyanubhāṣyottaravihittam,",
    "T06abhsubhu:4394": " saṃskṛtenārabhya prākṛtenāvasitam,",
    "T06abhsubhu:4395": " prākṛtenārabhya saṃskṛtena paryavasitaṃ ca /",
    "T06abhsubhu:4396": " aprabaddhaṃ yadantarādhiṣṭhitavicchinnaṃ vākpratibhānamiti //",
    "T06abhsubhu:4397": " vādaniḥsaraṇaṃ yena vādānniḥsarati,",
    "T06abhsubhu:4398": " akaraṇena vā guṇadoṣau vicārya vādasya nigrahasthānānāsādanāt,",
    "T06abhsubhu:4399": " karaṇena vā nirvahanāditi /",
    "T06abhsubhu:4400": " tatra prativādinyabhājanatākuśalātsthānādvyutthāpya kuśale sthāne pratiṣṭhāpayitumaśakyatā /",
    "T06abhsubhu:4401": " parṣado vaiguṇyamasabhyābhiniviṣṭapakṣapātitādinā /",
    "T06abhsubhu:4402": " ātmano 'kauśalyaṃ vāde yāvadvādālaṅkāre 'vyutpattiḥ viparyayātprativādibhājanatādīni veditavyāni //",
    "T06abhsubhu:4403": " vāde bahukarā dharmā ye vāde 'vaśyamupayujyante /",
    "T06abhsubhu:4404": " tadyathā svaparasamayajñatā vāde bahukaro dharmo yena sarvatra kathāvastuni vādaṃ karoti /",
    "T06abhsubhu:4405": " śeṣaṃ sugamam //",
    "T06abhsubhu:4406": " kuśalapakṣaprayuktenetyuktvā pratipattisārakeṇeti vacanamāśayaviśuddhijñāpanārthaṃ na lābhasatkārādinimittaṃ śrutādikuśalapakṣe prayuktenetyarthaḥ",
    "T06abhsubhu:4407": " sattvasaṃgrāhakeṇeti śrāvakādiviśeṣaṇārthaṃ parahitapratipattipradhānenetyarthaḥ /",
    "T06abhsubhu:4408": " evaṃ ca svahitaparahitapratipannaḥ kṣipramanuttarāṃ samyaksaṃbodhimabhisaṃbudhyata ityayameṣāṃ padānāmanusaṃdhirveditavyaḥ /",
    "T06abhsubhu:4409": " avigṛhyāpi tāvadvāde kriyamāṇe prakṛtigambhīratvānmahāyānadharmasya durlabhājñā prāgeva vigṛhya /",
    "T06abhsubhu:4410": " yaiśca saha vigṛhya vādaḥ kriyate te 'pi pratipattāro nājñābhiprāyāḥ pratibruvanti kiṃtarhyupālambhābhiprāyāḥ /",
    "T06abhsubhu:4411": " yeṣvapi prāśnikeṣu sa vādaḥ kriyate te vāsabhyā avyutpannā vā bhavantyabhiniviṣṭā vā /",
    "T06abhsubhu:4412": " sarvo 'pi ca vādā prāyeṇa ṣaḍbhirdoṣairyukto bhavati /",
    "T06abhsubhu:4413": " tathāhi vādaṃ kurvāṇaḥ kadācidatirabhasenāsatpakṣamapi parigṛhyābhiniveśena chalajātinigrahasthānānyapi prayukte /",
    "T06abhsubhu:4414": " vacanaparyavasānamanigamayyāpyakālena vaktumārabhate /",
    "T06abhsubhu:4415": " samyagapyuktāṃ prativādinaḥ kathāmapapātayati paṃsayatītyarthaḥ /",
    "T06abhsubhu:4416": " paruṣamapi bruvate,",
    "T06abhsubhu:4417": " yena prativādyādayaḥ cittaṃ pradūṣayanti /",
    "T06abhsubhu:4418": " svayaṃ ca teṣu cittaṃ pradūṣayatītyebhiḥ ṣaḍbhirdoṣairyukto bhavati //",
    "T06abhsubhu:4419": " (Abhidh-s-bh 155)",
    "T06abhsubhu:4420": " upaśāntasya ca durlabho vādaḥ /",
    "T06abhsubhu:4421": " sati cānupaśame durlabhaṃ paracittānurakṣaṇaṃ svacittānurakṣaṇaṃ ca yena pare prasādaṃ labheran vimuktyāyatanayogena svacittaṃ samādhīyate /",
    "T06abhsubhu:4422": " prāyeṇa vāde kathamahaṃ jayeyaṃ pare parājīyerannityevaṃ cittaṃ samudācarati /",
    "T06abhsubhu:4423": " sati ca tasmin paridāhaduḥkhasaṃkleśaḥ /",
    "T06abhsubhu:4424": " tasminsatyasparśavihāraḥ /",
    "T06abhsubhu:4425": " tato nirantarakuśalapakṣaprayogāsāmarthyāttato viśeṣādhigamaṃ pratyaprāptiparihāṇiriti //",
    "T06abhsubhu:4426": " mātaraṃ pitaraṃ hatvā ityasyāṃ gāthāyāṃ loke yadatyarthamavadyaṃ pātakaṃ tadabhidhāyīnyakṣarāṇyetāni viśuddhau pariṇāmitāni /",
    "T06abhsubhu:4427": " kiṃ ca loke 'tyarthamavadyaṃ saṃmatam /",
    "T06abhsubhu:4428": " gurujanaghāto mahājanaghātaśca /",
    "T06abhsubhu:4429": " sa punargurujano dvividhaḥ pratiniyato loka[sādhāraṇaśca] /",
    "T06abhsubhu:4430": " lokasādhāraṇo 'pi punardvividhaḥ - paripālako dakṣiṇīyaśca /",
    "T06abhsubhu:4431": " tatra pratiniyato gurujano mātā pitā ca,",
    "T06abhsubhu:4432": " pālako rājā,",
    "T06abhsubhu:4433": " dakṣiṇīyaḥ śrotriyabrāhmaṇāḥ,",
    "T06abhsubhu:4434": " teṣāṃ śuddhatarasamatatvāt /",
    "T06abhsubhu:4435": " tadeṣāṃ sarveṣāṃ ghāto gurujanaghāta ityucyate /",
    "T06abhsubhu:4436": " mahājanaghāto rāṣṭrasya sānucarasya ghātaḥ /",
    "T06abhsubhu:4437": " anucarāḥ punaḥ gavāśvamahiṣoṣṭrādayo veditavyāḥ //",
    "T06abhsubhu:4438": " kathaṃ punaretānyakṣarāṇi viśuddhau pariṇāmyante /",
    "T06abhsubhu:4439": " mātrādighātavacanasya tṛṣṇādiprahāṇapariṇāmanādyathākramaṃ tṛṣṇām,",
    "T06abhsubhu:4440": " karmabhavam,",
    "T06abhsubhu:4441": " sopādānaṃ vijñānam,",
    "T06abhsubhu:4442": " dṛṣṭiśīlavrataparāmarśadvayam,",
    "T06abhsubhu:4443": " ṣaḍāyatanaṃ ca sagocaramadhikṛtya mātrādayo draṣṭavyāḥ,",
    "T06abhsubhu:4444": " tatsādharmyāt /",
    "T06abhsubhu:4445": " tatra tṛṣṇā nirvṛttihetuḥ /",
    "T06abhsubhu:4446": " karmabhava utpattihetuḥ /",
    "T06abhsubhu:4447": " sa ca bhāvanābījāghānayogena pitṛbhūto draṣṭavyaḥ /",
    "T06abhsubhu:4448": " ābhyāṃ hetubhyāṃ sopādānaṃ vijñānaṃ pravartate /",
    "T06abhsubhu:4449": " tasyaivaṃ pravartamānasya satyapi mokṣābhilāṣe mokṣaprāptivighnakarāvanupāyāgraśuddhipratyāyakau parāmarśau /",
    "T06abhsubhu:4450": " śrotriyasādharmyamanayoretadeva veditavyaṃ yadutāgraśuddhayabhiniveśaḥ /",
    "T06abhsubhu:4451": " tasyaiva punarvijñānasyāśrayālaṃbanabhāvena ṣaḍāyatanaṃ sagocaraṃ veditavyamiti //",
    "T06abhsubhu:4452": " aśrāddhaścākṛtajñaścetyasyāṃ gāthāyāṃ hīnārthābhidhāyīnyakṣarāṇyuttamārthe paridīpitāni /",
    "T06abhsubhu:4453": " hīno loke caturvidhaḥ - manaskarmahīnaḥ kāyakarmahīno vākkarmahīna upabhogahīnaśca /",
    "T06abhsubhu:4454": " manaskarmahīnaḥ punardvividhaḥ kuśalapravṛttivailomyena cāśrāddhaḥ,",
    "T06abhsubhu:4455": " paralokādyasaṃpratyayena dānādiṣvaprayogāt /",
    "T06abhsubhu:4456": " akuśalapravṛttyānukūlyena cākṛtajñaḥ,",
    "T06abhsubhu:4457": " yatropakārānapekṣitvena mātṛvadhādiduścarite nirmaryādatvāt /",
    "T06abhsubhu:4458": " kāyakarmahīnaścauraḥ saṃdhicchedakaḥ atyarthaṃ garhitajīvitatvāt /",
    "T06abhsubhu:4459": " vākkarmahīno mṛṣāvādādipradhānaḥ,",
    "T06abhsubhu:4460": " tadrūpasya sabhādiṣu praveśābhāvāt /",
    "T06abhsubhu:4461": " upabhogahī naḥ śvā kā kaḥ preto vetyevamādikaḥ,",
    "T06abhsubhu:4462": " charditabhakṣaṇāditi //",
    "T06abhsubhu:4463": " (Abhidh-s-bh 156)",
    "T06abhsubhu:4464": " kathaṃ punaretānyakṣarāṇyuttamārthe pariṇāmyante /",
    "T06abhsubhu:4465": " aśrāddhādivacanānāmarhati pariṇāmanāt /",
    "T06abhsubhu:4466": " tatrāśrāddho vimuktijñānadarśanayogena svapratyayatvāt /",
    "T06abhsubhu:4467": " akṛtajño 'saṃskṛtanirmāṇajñānāt /",
    "T06abhsubhu:4468": " saṃdhicchettā punarbhavapratisaṃdhihetukleśaprahāṇāt /",
    "T06abhsubhu:4469": " hatāvakāśa āyatyāṃ sarvagatiṣu duḥkhānabhinirvartanāt /",
    "T06abhsubhu:4470": " vāntāśo dṛṣṭe dharme upakaraṇabalena kāyaṃ saṃdhā rayato 'pi bhogajīvitāśābhāvāditi //",
    "T06abhsubhu:4471": " yathā coktam - asāre sāramataya iti /",
    "T06abhsubhu:4472": " asyā gāthāyāḥ pūrvavadarthanirdeśo draṣṭavyaḥ /",
    "T06abhsubhu:4473": " śarīraṃ punarasyāḥ samādhiṃ niśritya bodhisattvā darśanabhāvanāmārgābhyāṃ mahābodhiṃ spṛśantīti //",
    "T06abhsubhu:4474": " mātsaryadharmatāmanuvṛṃhayatīti savāsanamātsaryānuśayaprahāṇena tattathatāśrayaparivṛttisākṣātkaraṇāt /",
    "T06abhsubhu:4475": " dānena ca parikhidyate,",
    "T06abhsubhu:4476": " dīrghakālaṃ dānanimittaṃ paramaduṣkaraśramābhyupagamāt /",
    "T06abhsubhu:4477": " yācanakaṃ ca dveṣṭi,",
    "T06abhsubhu:4478": " svayaṃ grāhābhirucitatayā yācanakaprātikūlyāt /",
    "T06abhsubhu:4479": " na kiṃcit kadāciddadāti,",
    "T06abhsubhu:4480": " sarvasya vastunaḥ sarvadā dānāt /",
    "T06abhsubhu:4481": " dūre ca bhavati dānasya,",
    "T06abhsubhu:4482": " āsādyadānādiparivarjanāt //",
    "T06abhsubhu:4483": " tatra parameṇa brahmacaryeṇa samanvāgata iti lokottareṇa mārgeṇetyarthaḥ /",
    "T06abhsubhu:4484": " nānyatra maithunānmaithunasya niḥsaraṇaṃ paryeṣata iti tasyaiva yathābhūta parijñānena tatprahāṇāt /",
    "T06abhsubhu:4485": " yathābhūtaparijñānaṃ punarasya tathatāpratibedhādveditavyam /",
    "T06abhsubhu:4486": " maithunaprahāṇenopekṣako bhavati,",
    "T06abhsubhu:4487": " abrahmacaryaprahāṇopekṣaṇāt /",
    "T06abhsubhu:4488": " utpannaṃ ca maithunarāgamadhivāsayati,",
    "T06abhsubhu:4489": " kāmarāgasyādhyātmamutpannasya bahiḥpravāsanāt /",
    "T06abhsubhu:4490": " maithunapratipakṣeṇa ca dharmeṇottrasyati tatpratipakṣeṇa mārgeṇa sarvasattvottaraṇāya vyavasyatīti kṛtvā /",
    "T06abhsubhu:4491": " abhīkṣṇaṃ ca dvayadvayaṃ samāpadyate saṃkleśavyavada nadvayena phalahetubhedena catuḥsatyātmakena",
    "T06abhsubhu:4492": " [śamathavipaśyanādvayena] punaḥpunarlaukikalokottaramārgadvayaṃ samāpadyata iti kṛtvā //",
    "T06abhsubhu:4493": " kimupādāyedaṃ śāstramabhidharmasamuccaya iti nāma labhate /",
    "T06abhsubhu:4494": " niruktinyāyena /",
    "T06abhsubhu:4495": " sametyoccayatāmupādāya tattvamabhisametyādhigamya bodhisattvaṃḥ saṃkalanādityarthaḥ /",
    "T06abhsubhu:4496": " samantāduccayatāmupādāyābhidharmasūtrataḥ sarvacintāsthānasaṃgrahādityarthaḥ /",
    "T06abhsubhu:4497": " samyaguccayatvāyāyatanatāṃ copādāyetyaviparītenopāyena yāvadbuddhatvaprāpaṇādityarthaḥ //",
    "T06abhsubhu:4498": " ityabhidharmasamuccaye bhāṣyataḥ sāṃkathyaviniścayo nāma pañcamaḥ samuccayaḥ samāptaḥ //",
    "T06abhsubhu:4499": " likhāpitamidaṃ paṇḍitavaidyaśrī amaracandreṇa jagadbuddhatvasaṃpada iti //"
}