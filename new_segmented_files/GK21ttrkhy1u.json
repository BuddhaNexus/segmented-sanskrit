{
    "GK21ttrkhy1u:0": " [1,1 : Affe und Keil]",
    "GK21ttrkhy1u:1": " asti kaścid vaṇijakaḥ /",
    "GK21ttrkhy1u:2": " nagarasamīpe tena devatāyatanaṃ kriyate /",
    "GK21ttrkhy1u:3": " tatra ye karmakārās sthapatyādayaḥ /",
    "GK21ttrkhy1u:4": " madhyāhnavelāyām",
    "GK21ttrkhy1u:5": " āhāranimittaṃ bhojanamaṇḍapam anupraviṣṭāḥ /",
    "GK21ttrkhy1u:6": " akasmāc cānuṣaṅgikaṃ devagṛhe vānarayūtham āgatam /",
    "GK21ttrkhy1u:7": " atha tatraikasya śilpino 'rdhasphoṭitakāṣṭhastambho",
    "GK21ttrkhy1u:8": " arjunamayaḥ khadirakīlakena madhye yantranikhātenāvastabdho",
    "GK21ttrkhy1u:9": " avatiṣṭhate /",
    "GK21ttrkhy1u:10": " tatra kadācid vānarayūtho giriśikharād avatīrya svecchayā",
    "GK21ttrkhy1u:11": " taruśikharaprāsādaśṛṅgadārunicayeṣu prakrīḍitum ārabdhaḥ /",
    "GK21ttrkhy1u:12": " ekas tu tatrāsannavināśaś cāpalād upaviśya stambhe yantracāram",
    "GK21ttrkhy1u:13": " uddiśyedam āha /",
    "GK21ttrkhy1u:14": " kenāyam asthāne kīlako nikhātaḥ /",
    "GK21ttrkhy1u:15": " iti pāṇibhyām eva saṅgṛhyotpāṭitum ārabdhaḥ /",
    "GK21ttrkhy1u:16": " sthānāc calite kīle yad vṛttam /",
    "GK21ttrkhy1u:17": " tad anākhyeyam /",
    "GK21ttrkhy1u:18": " evam eva bhavatā",
    "GK21ttrkhy1u:19": " jñātam iti /",
    "GK21ttrkhy1u:20": " [1,2 Schakal und Trommel]",
    "GK21ttrkhy1u:21": " asti kaścid gomāyur āhāravicchedāt kṣutkṣāmakaṇṭha itaś ca",
    "GK21ttrkhy1u:22": " itaḥ paribhramann ubhayasainasyāyodhanabhūmim apaśyat /",
    "GK21ttrkhy1u:23": " tatra ca mahāntaṃ śabdam aśṛṇot /",
    "GK21ttrkhy1u:24": " tadbhayasaṃkṣubhitahṛdayaḥ kim idam /",
    "GK21ttrkhy1u:25": " vinaṣṭo 'smi / kasyāyaṃ",
    "GK21ttrkhy1u:26": " śabdaḥ / kva vā kīdṛśo vaiṣa śabda iti /",
    "GK21ttrkhy1u:27": " cintayatā dṛṣṭā",
    "GK21ttrkhy1u:28": " giriśikharākārā bherī /",
    "GK21ttrkhy1u:29": " tāṃ ca dṛṣṭvācintayat /",
    "GK21ttrkhy1u:30": " kim ayaṃ śabdo 'syās svābhāvikaḥ /",
    "GK21ttrkhy1u:31": " uta paraprerita iti /",
    "GK21ttrkhy1u:32": " atha sā yadā vāyupreritair vṛkṣāgrais spṛśyate /",
    "GK21ttrkhy1u:33": " tadā śabdaṃ karoti /",
    "GK21ttrkhy1u:34": " anyadā na / iti tūṣṇīm āste /",
    "GK21ttrkhy1u:35": " sa tu tasyās sārāsāratāṃ jñātuṃ saṃnikarṣam upaśliṣṭaḥ /",
    "GK21ttrkhy1u:36": " svayaṃ ca kautukād ubhayor mukhayor atāḍayat /",
    "GK21ttrkhy1u:37": " acintayac ca/",
    "GK21ttrkhy1u:38": " gamyaṃ caitad bhaksyaṃ ca mama /",
    "GK21ttrkhy1u:39": " ity avadhāryaikadaṃṣṭrayā kṣudhāviṣṭaḥ pāṭitavān /",
    "GK21ttrkhy1u:40": " paruṣatvāc ca carmaṇaḥ kathamapi na daṃṣṭrābhaṅgam avāptavān /",
    "GK21ttrkhy1u:41": " pratibaddhāś ca punar apy acintayat /",
    "GK21ttrkhy1u:42": " nūnam asyā antar bhakṣyaṃ bhaviṣyatīti /",
    "GK21ttrkhy1u:43": " ity adhyavasya bheryā mukhaṃ vidāryāntaḥ praviṣṭaḥ /",
    "GK21ttrkhy1u:44": " tasminn api na kiñcid āsāditavān /",
    "GK21ttrkhy1u:45": " pratinivartitum aśakto 'ntarlīnārdhakāyo vihasyābravīt /",
    "GK21ttrkhy1u:46": " pūrvam eva mayā jñātam iti /",
    "GK21ttrkhy1u:47": " [1,3 Drei selbstverschuldete Unfälle]",
    "GK21ttrkhy1u:48": " asti kasmiṃścit pradeśe parivrāḍ devaśarmā nāma /",
    "GK21ttrkhy1u:49": " tasyānekasādhūpapāditasūkṣmavāsoviśeṣopacayān mahaty-",
    "GK21ttrkhy1u:50": " arthamātrā saṃvṛttā /",
    "GK21ttrkhy1u:51": " sa ca na kasyacid api viśvāsaṃ yāti /",
    "GK21ttrkhy1u:52": " atha kadācid āṣāḍhabhūtir nāma paravittāpahṛt katham iyam",
    "GK21ttrkhy1u:53": " arthamātrāsya mayā parihartavyeti vitarkyāvalaganarūpeṇa",
    "GK21ttrkhy1u:54": " upagamya tatkālena ca viśvāsam anayat /",
    "GK21ttrkhy1u:55": " atha kadācid asau parivrājakas tīrthayātrāprasaṅge tena",
    "GK21ttrkhy1u:56": " āṣāḍhabhūtinā saha gantum ārabdhaḥ /",
    "GK21ttrkhy1u:57": " tatra ca kasmiṃścid vanoddeśe nadītīre mātrāntika",
    "GK21ttrkhy1u:58": " āṣāḍhabhūtim avasthāpyaikāntam udakagrahaṇārthaṃ gataḥ /",
    "GK21ttrkhy1u:59": " apaśyac ca mahan meṣayuddham /",
    "GK21ttrkhy1u:60": " anavaratayuddhaśaktisampannayoś ca tayoś",
    "GK21ttrkhy1u:61": " śṛṅgapañjarāntarodbhūtasṛg bahu bhūmau nipatitaṃ dṛṣṭvā",
    "GK21ttrkhy1u:62": " āśāpratibaddhacittaḥ piśitalobhatayā gomāyus tajjighṛkṣus",
    "GK21ttrkhy1u:63": " sampīḍitodghātāt sadyaḥ pañcatvam agamat /",
    "GK21ttrkhy1u:64": " atha parivrāḍ vismayāviṣṭo 'bravīt /",
    "GK21ttrkhy1u:65": " jambuko huḍuyuddheneti /",
    "GK21ttrkhy1u:66": " kṛtaśaucaś cāgatas tam uddeśam āṣāḍhabhūmim api",
    "GK21ttrkhy1u:67": " gṛhītārthamātrāsāram apakrāntaṃ nāpaśyad devaśarmā /",
    "GK21ttrkhy1u:68": " kevalaṃ tv",
    "GK21ttrkhy1u:69": " apaviddhatridaṇḍakāṣṭhakuṇḍikāparisrāvaṇakūrcakādy",
    "GK21ttrkhy1u:70": " apaśyat / acintayac ca /",
    "GK21ttrkhy1u:71": " kvāsāv āṣāḍhabhūtiḥ /",
    "GK21ttrkhy1u:72": " nūnam ahaṃ tena muṣitaḥ /",
    "GK21ttrkhy1u:73": " ity uktavān /",
    "GK21ttrkhy1u:74": " vayaṃ cāṣāḍhabhūtineti /",
    "GK21ttrkhy1u:75": " athāsau kapālaśakalagranthikāvaśeṣaḥ kañcid grāmam astaṃ",
    "GK21ttrkhy1u:76": " gacchati ravau praviṣṭaḥ /",
    "GK21ttrkhy1u:77": " praviśann ekāntavāsinaṃ tantravāyam apaśyat /",
    "GK21ttrkhy1u:78": " āvāsakaṃ ca",
    "GK21ttrkhy1u:79": " prārthitavān /",
    "GK21ttrkhy1u:80": " tenāpi tasyātmīyagṛhaikadeśe sthānaṃ nirdiśya bhāryā",
    "GK21ttrkhy1u:81": " abhihitā /",
    "GK21ttrkhy1u:82": " yāvad ahaṃ nagaraṃ gatvā suhṛtsameto madhupānaṃ krtvā",
    "GK21ttrkhy1u:83": " āgacchāmi / tāvad apramattayā gṛhe tvayā bhāvyam /",
    "GK21ttrkhy1u:84": " ity ādiśya gataḥ /",
    "GK21ttrkhy1u:85": " atha tasya bhāryā puṃścalī dūtikāsañcoditā śarīrasaṃskāraṃ kṛtvā",
    "GK21ttrkhy1u:86": " paricitasakāśaṃ gantum ārabdhā /",
    "GK21ttrkhy1u:87": " abhimukhaś cāsyā bhartā madavilopāsamāptākṣaravacanaḥ",
    "GK21ttrkhy1u:88": " pariskhalitagatir avasrastavāsās samāyātaḥ /",
    "GK21ttrkhy1u:89": " taṃ ca dṛṣṭvā pratyutpannamatiḥ kauśalād ākalpam apanīya",
    "GK21ttrkhy1u:90": " pūrvaprakṛtam eva veṣam āsthāya pādaśaucaśayanādyārambham",
    "GK21ttrkhy1u:91": " akarot /",
    "GK21ttrkhy1u:92": " kaulikas tu gṛhaṃ praviśya nidrāvaśam agamat /",
    "GK21ttrkhy1u:93": " suptapratibuddhaś cāsau tām ākroṣṭum ārabdhaḥ /",
    "GK21ttrkhy1u:94": " puṃścali / tvadgatam apacāraṃ suhṛdo me varṇayanti /",
    "GK21ttrkhy1u:95": " bhavatu /",
    "GK21ttrkhy1u:96": " puṣṭaṃ nigrahaṃ kariṣyāmīti /",
    "GK21ttrkhy1u:97": " asāv api nirmaryādā prativacanaṃ dātum ārabdhā /",
    "GK21ttrkhy1u:98": " punar api cāsau pratibuddhas tāṃ madhyastūṇāyāṃ rajjvā",
    "GK21ttrkhy1u:99": " supratibaddhāṃ kṛtvā prasuptaḥ /",
    "GK21ttrkhy1u:100": " dūtikaitāṃ punar gamanāya pracoditavatī /",
    "GK21ttrkhy1u:101": " sā tūtpannapratibhā dūtikām ātmīyadarśanasaṃvidhānena",
    "GK21ttrkhy1u:102": " baddhvā kāmukasakāśaṃ yayau /",
    "GK21ttrkhy1u:103": " asāv api pratibuddhas tathaiva tām ākroṣṭum ārabdhaḥ /",
    "GK21ttrkhy1u:104": " dūtikā tu śaṅkitahṛdayānucitavākyodāharaṇabhītā na kiñcid",
    "GK21ttrkhy1u:105": " uktavatī /",
    "GK21ttrkhy1u:106": " tantravāyas tu śāṭhyād iyaṃ na kiñcin mamottaraṃ prayacchati",
    "GK21ttrkhy1u:107": " ity utthāya tasyās tīkṣṇaśastreṇa nāsikāṃ chittvābravīt /",
    "GK21ttrkhy1u:108": " tiṣṭhaivaṃlakṣaṇā /",
    "GK21ttrkhy1u:109": " kas tvām adhunā vārttāṃ pṛcchati /",
    "GK21ttrkhy1u:110": " ity uktvā nidrāvaśam upāgamat /",
    "GK21ttrkhy1u:111": " āgatā ca sā tantravāyī dūtikām apṛcchat /",
    "GK21ttrkhy1u:112": " kā te vārttā /",
    "GK21ttrkhy1u:113": " kim ayaṃ pratibuddho 'bhihitavān /",
    "GK21ttrkhy1u:114": " kathaya kathayeti /",
    "GK21ttrkhy1u:115": " dūtikā tu kṛtanigrahā nāsikāṃ darśayantī sāmarṣam āha /",
    "GK21ttrkhy1u:116": " śivās te sarvā vārttāḥ /",
    "GK21ttrkhy1u:117": " muñca /",
    "GK21ttrkhy1u:118": " gacchāmīti /",
    "GK21ttrkhy1u:119": " tathā tv anuṣṭhite nāsikām ādāyāpakrāntā /",
    "GK21ttrkhy1u:120": " tantravāyy- apy kṛtakabaddham ātmānaṃ tathaivākarot /",
    "GK21ttrkhy1u:121": " kaulikas tu yathāpūrvam eva pratibuddhas tām ākrośat /",
    "GK21ttrkhy1u:122": " asāv api duṣṭā bahu dhṛṣṭaram āha /",
    "GK21ttrkhy1u:123": " dhigghato 'si /",
    "GK21ttrkhy1u:124": " ko māṃ nirāgasaṃ virūpayituṃ samarthaḥ /",
    "GK21ttrkhy1u:125": " śṛṇvantu me lokapālāḥ /",
    "GK21ttrkhy1u:126": " yathāhaṃ kaumāraṃ bhartāraṃ muktvā nānyaṃ parapuruṣaṃ",
    "GK21ttrkhy1u:127": " manasāpi vedmi /",
    "GK21ttrkhy1u:128": " tathā mamānena satyenāvyaṅgyaṃ mukham astv",
    "GK21ttrkhy1u:129": " iti /",
    "GK21ttrkhy1u:130": " athāsau mūrkhaḥ kṛtakavacanavyāmohitacittaḥ prajvālyolkām",
    "GK21ttrkhy1u:131": " avyaṅgamukhīṃ jāyāṃ dṛṣṭvā protphullanayanaḥ paricumbya",
    "GK21ttrkhy1u:132": " hṛṣṭamanā bandhavād avamucya pīḍitaṃ ca pariṣvajya śayyām",
    "GK21ttrkhy1u:133": " āropitavān /",
    "GK21ttrkhy1u:134": " parivrājakas tv ādita evārabhya yathāvṛttam artham abhijñātavān /",
    "GK21ttrkhy1u:135": " dūtikāpi hastakṛtanāsāpuṭā svagṛhaṃ gatvācintayat /",
    "GK21ttrkhy1u:136": " kim adhunā kartavyam iti /",
    "GK21ttrkhy1u:137": " atha tasyā bhartā nāpito rājakulāt pratyūṣasy āgatya tāṃ bhāryām āha /",
    "GK21ttrkhy1u:138": " samarpaya / bhadre /",
    "GK21ttrkhy1u:139": " kṣurabhāṇḍam /",
    "GK21ttrkhy1u:140": " rājakule karma kartavyam iti /",
    "GK21ttrkhy1u:141": " sā ca duṣṭābhyantarasthaiva kṣuram eva prāhiṇot /",
    "GK21ttrkhy1u:142": " sa ca samastakṣurabhāṇḍāsamarpaṇāt krodhāviṣṭacitto",
    "GK21ttrkhy1u:143": " nāpitas tam eva tasyāḥ kṣuraṃ pratīpaṃ prāhiṇot /",
    "GK21ttrkhy1u:144": " athāsāv ārtaravam ucchaiḥ kṛtvā pāṇinā nāsāpuṭaṃ pramṛjya",
    "GK21ttrkhy1u:145": " asṛkpātasametāṃ nāsikāṃ kṣitau prakṣipyābravīt /",
    "GK21ttrkhy1u:146": " paritrāyadhvam /",
    "GK21ttrkhy1u:147": " paritrāyadhvam /",
    "GK21ttrkhy1u:148": " anenāham adṛṣṭadoṣā virūpiteti /",
    "GK21ttrkhy1u:149": " tathābhyāgatai rājapuruṣaiḥ pratyakṣadarśanāṃ tāṃ dṛṣṭvā",
    "GK21ttrkhy1u:150": " virūpāṃ kīlapārṣṇilaguḍair atīva hataṃ paścād bāhubandhaś",
    "GK21ttrkhy1u:151": " ca tayā saha dharmasthānam upanīto nāpitaḥ /",
    "GK21ttrkhy1u:152": " pṛcchyamānaś cādhikṛtaiḥ kim idaṃ mahad viśasanaṃ svadāreṣu",
    "GK21ttrkhy1u:153": " tvayā kṛtam iti yadā bahuśa ucyamāno nottaraṃ prayacchati / tadā",
    "GK21ttrkhy1u:154": " dharmādhikṛtāś śūle 'vataṃsyatām ity ājñāpitavantaḥ /",
    "GK21ttrkhy1u:155": " niṣpāpaṃ ca parivrāṭ cchūlasthānaṃ nīyamānaṃ nāpitaṃ dṛṣṭvā",
    "GK21ttrkhy1u:156": " sattvānukampayā copalabdhatattvārtho 'dhikaraṇam upagamya",
    "GK21ttrkhy1u:157": " dharmasthānādhikṛtān abravīt /",
    "GK21ttrkhy1u:158": " nārhathainam adoṣakartāraṃ nāpitaṃ śūle samāropayitum /",
    "GK21ttrkhy1u:159": " yatkāraṇam /",
    "GK21ttrkhy1u:160": " idam āścaryatrayaṃ śrūyatām /",
    "GK21ttrkhy1u:161": " [ jambuko huḍuyuddhena vayaṃ cāṣāḍhabhūtinā /",
    "GK21ttrkhy1u:162": " dūtikā tantravāyena trayo 'narthās svayaṃ kṛtaḥ //55// ]",
    "GK21ttrkhy1u:163": " samupalabdhatattvārthaiś cādhikṛtaiḥ paritrāyito nāpita iti /",
    "GK21ttrkhy1u:164": " [1,4 Krähe und Schlange]",
    "GK21ttrkhy1u:165": " asti kasmiṃścit pradeśe vṛkṣaḥ /",
    "GK21ttrkhy1u:166": " tasmiṃś ca vāyasau dampatī",
    "GK21ttrkhy1u:167": " prativasatas sma /",
    "GK21ttrkhy1u:168": " tayos tu prasavakāle tadvṛkṣavivarānusāry- asañjātakriyāṇy",
    "GK21ttrkhy1u:169": " evāpatyāni kṛṣṇasarpo bhakṣayati sma /",
    "GK21ttrkhy1u:170": " atha tenāpakāranirvedanād anyavṛkṣamūlavāsinaṃ",
    "GK21ttrkhy1u:171": " priyasuhṛdaṃ gomāyum apṛcchyata / yathā /",
    "GK21ttrkhy1u:172": " bhadra / kim evaṃ gate prāptakālaṃ bhavān manyate /",
    "GK21ttrkhy1u:173": " bālaghātitvāc ca vṛddhayor abhāva evāvayoḥ /",
    "GK21ttrkhy1u:174": " gomāyuḥ /",
    "GK21ttrkhy1u:175": " [ bhakṣayitvā bahūn matsyān uttamādhamamadhyamān /",
    "GK21ttrkhy1u:176": " atilaulyād bakaḥ paścān mṛtaḥ karkaṭavigrahāt //60// ]",
    "GK21ttrkhy1u:177": " vāyasaḥ /",
    "GK21ttrkhy1u:178": " kathaṃ caitat /",
    "GK21ttrkhy1u:179": " gomāyuḥ /",
    "GK21ttrkhy1u:180": " [1,5 Reiher und Krebs]",
    "GK21ttrkhy1u:181": " asti / kaścid bako vṛddhabhāvāt sukhopāyāṃ vṛttim",
    "GK21ttrkhy1u:182": " ākāṅkṣamāṇaḥ kasmiṃścit saraḥpradeśe 'dhṛtiparītam iva",
    "GK21ttrkhy1u:183": " ātmano rūpaṃ pradarśayann avasthitaḥ /",
    "GK21ttrkhy1u:184": " tatrānekamatsyaparivṛta ekaḥ kulīrako 'bravīt /",
    "GK21ttrkhy1u:185": " māma / kim adyāhārakṛtyaṃ nānuṣṭhīyate yathā pureti /",
    "GK21ttrkhy1u:186": " bakaḥ /",
    "GK21ttrkhy1u:187": " ahaṃ matsyādaḥ /",
    "GK21ttrkhy1u:188": " tenopādhinā vinā yuṣmān bravīmi /",
    "GK21ttrkhy1u:189": " mayā yuṣmān āsādya pūrvaṃ prāṇarakṣā kṛtā /",
    "GK21ttrkhy1u:190": " samprāpto mamādya vṛttivicchedaḥ /",
    "GK21ttrkhy1u:191": " ato 'haṃ vimanāḥ /",
    "GK21ttrkhy1u:192": " kulīrakaḥ /",
    "GK21ttrkhy1u:193": " māma / kena kāraṇena /",
    "GK21ttrkhy1u:194": " bakaḥ /",
    "GK21ttrkhy1u:195": " adya matsyabandhair etatsarassamīpenātikrāmadbhir abhihitam /",
    "GK21ttrkhy1u:196": " bahumatsyo 'yaṃ hradaḥ /",
    "GK21ttrkhy1u:197": " asmiñ jālaṃ prakṣipāmaḥ /",
    "GK21ttrkhy1u:198": " nagarasamipe 'nye hradā anāsāditāḥ /",
    "GK21ttrkhy1u:199": " tān āsādya punar āgamiṣyāma iti kathayām āsuḥ /",
    "GK21ttrkhy1u:200": " tat / bhadra / vinaṣṭā nāma yūyam /",
    "GK21ttrkhy1u:201": " aham api vṛtticchedād utsanna eva /",
    "GK21ttrkhy1u:202": " tatas tair vijñaptaḥ / yathā /",
    "GK21ttrkhy1u:203": " yataivāpāyaś śrūyate /",
    "GK21ttrkhy1u:204": " tata evopāyo 'pi labhyate /",
    "GK21ttrkhy1u:205": " tad arhasy asmān paritrātum /",
    "GK21ttrkhy1u:206": " bakaḥ /",
    "GK21ttrkhy1u:207": " aṇḍajo 'ham asamartho mānuṣavirodhe /",
    "GK21ttrkhy1u:208": " kintv asmād dhradād anyaṃ jalāśayaṃ yuṣmān saṅkrāmayiṣyāmi /",
    "GK21ttrkhy1u:209": " tatas tair viśvāsam upagatais tāta /",
    "GK21ttrkhy1u:210": " bhrātar /",
    "GK21ttrkhy1u:211": " mātula /",
    "GK21ttrkhy1u:212": " mātula / māṃ naya",
    "GK21ttrkhy1u:213": " / māṃ naya / prathamataraṃ nayasvety abhihitam /",
    "GK21ttrkhy1u:214": " asāv api duṣṭamatiḥ krameṇa nītvā kauśalād ajasraṃ tān bhakṣayan",
    "GK21ttrkhy1u:215": " paraṃ paritoṣam upāgataḥ /",
    "GK21ttrkhy1u:216": " kulīrakas tu mṛtyubhayodvigno muhur muhus taṃ prārthitavān /",
    "GK21ttrkhy1u:217": " māma / mām api tāvad arhasi mṛtyumukhāt paritrātum iti /",
    "GK21ttrkhy1u:218": " sa tu duṣṭātmācintayat /",
    "GK21ttrkhy1u:219": " nirviṇṇo 'smy anenaikarasena matsyapiśitena /",
    "GK21ttrkhy1u:220": " enam api tāvad rasaviśeṣam āsvādayiṣyāmi /",
    "GK21ttrkhy1u:221": " tatas samutkṣipya viyat sarvāmbhassthānāni parihṛtyaikadeśe",
    "GK21ttrkhy1u:222": " taptaśilāyām avatīrṇaḥ /",
    "GK21ttrkhy1u:223": " kulīrako 'pi pūrvabhakṣitamatsyaśarīrāvayavarāśiṃ dṛṣṭvā",
    "GK21ttrkhy1u:224": " evācintayat /",
    "GK21ttrkhy1u:225": " nihatā anena durātmanā prajñāpūrvakaṃ te mīnāḥ /",
    "GK21ttrkhy1u:226": " tat kim adhunā prāptakālam /",
    "GK21ttrkhy1u:227": " athavā /",
    "GK21ttrkhy1u:228": " [ abhiyukto yadā paśyen na kāñcid gatim ātmanaḥ /",
    "GK21ttrkhy1u:229": " yudhyamānas tadā prājño mriyeta ripuṇā saha //61// ]",
    "GK21ttrkhy1u:230": " anabhijño 'pi bakaḥ kulīrakasandaṃśagrahasya maurkhyāt",
    "GK21ttrkhy1u:231": " kulīrakasakāśāc chiraśchedam avāpnavān /",
    "GK21ttrkhy1u:232": " kulīrako 'pi gṛhītvā bakagrīvām utpalanālavad",
    "GK21ttrkhy1u:233": " ākāśagamanaprasādhitacihnamārgo matsyāntikam eva prāyāt /",
    "GK21ttrkhy1u:234": " taiś cābhihitaḥ /",
    "GK21ttrkhy1u:235": " bhrātaḥ / kvāsau māma iti /",
    "GK21ttrkhy1u:236": " athāsāv abravīt /",
    "GK21ttrkhy1u:237": " pañcatvam upagataḥ /",
    "GK21ttrkhy1u:238": " tasyaitad durātmanaś śiraḥ /",
    "GK21ttrkhy1u:239": " bhakṣitās tenopadhinā bahavas svayūthyā vaḥ /",
    "GK21ttrkhy1u:240": " so 'pi matsakāśād vinaṣṭa iti /",
    "GK21ttrkhy1u:241": " ato 'haṃ bravīmi /",
    "GK21ttrkhy1u:242": " bhakṣayitvā bahūn matsyān iti /",
    "GK21ttrkhy1u:243": " atha vāyaso jambukam āha /",
    "GK21ttrkhy1u:244": " āvayoḥ kiṃ prāptakālaṃ manyase /",
    "GK21ttrkhy1u:245": " gomāyuḥ /",
    "GK21ttrkhy1u:246": " suvarṇasūtram ādāyātrāvāsake sthāpyatām /",
    "GK21ttrkhy1u:247": " asaṃśayaṃ tatsvāmī taṃ kṛṣṇasarpaṃ ghātayiṣyati /",
    "GK21ttrkhy1u:248": " ity uktvā sa sṛgālo 'pakrāntaḥ /",
    "GK21ttrkhy1u:249": " atha vāyasas suvarṇasūtrānveṣī rājagṛhaṃ prāyāt /",
    "GK21ttrkhy1u:250": " dṛṣṭaṃ ca tenāntaḥpuraikadeśe dhautavastrayugalopari",
    "GK21ttrkhy1u:251": " suvarṇasūtram uttamamaṇiviracitaṃ mahārhaṃ prakṣālya ceṭikayā",
    "GK21ttrkhy1u:252": " sthāpitam /",
    "GK21ttrkhy1u:253": " tac cāvasthāpyānyayā saha kathāṃ kartum ārabdhā /",
    "GK21ttrkhy1u:254": " vāyasas tu tad gṛhītvā viyatā śanair ātmānaṃ darśayan svam ālayaṃ",
    "GK21ttrkhy1u:255": " prati prāyāt /",
    "GK21ttrkhy1u:256": " athārakṣipuruṣaiḥ prāsamudgaratomarapāṇibhir mahatā javena",
    "GK21ttrkhy1u:257": " gatvā vṛkṣo 'valokitaḥ /",
    "GK21ttrkhy1u:258": " yāvat tena tat svanīḍe sthāpitam /",
    "GK21ttrkhy1u:259": " tatraikenārohatā dṛṣṭam /",
    "GK21ttrkhy1u:260": " kṛṣṇabhujaṅgo vāyasapotān",
    "GK21ttrkhy1u:261": " bhakṣayitvā nidrāvaśam agamat /",
    "GK21ttrkhy1u:262": " tena cāsau supta eva ghātitaḥ /",
    "GK21ttrkhy1u:263": " tat kṛtvā suvarṇasūtram ādāya gata iti /",
    "GK21ttrkhy1u:264": " [1,6 Löwe und Hase]",
    "GK21ttrkhy1u:265": " asti / kasmiṃścid vanāntare mahān siṃhaḥ prativasati sma /",
    "GK21ttrkhy1u:266": " so 'jasraṃ mṛgotsādaṃ kurute /",
    "GK21ttrkhy1u:267": " atha te mṛgās sarvae evābhimukhāḥ praṇatacittā",
    "GK21ttrkhy1u:268": " haritatṛṇāṅkuravaktradhāriṇo 'vanitalāsaktajānavas taṃ",
    "GK21ttrkhy1u:269": " mṛgarājaṃ vijñāpayām āsuḥ /",
    "GK21ttrkhy1u:270": " bho mṛgarāja kim anena paralokaviruddhena svāmino nṛśaṃsena",
    "GK21ttrkhy1u:271": " niṣkāraṇaṃ sarvamṛgotsādanakarmaṇā kṛtena /",
    "GK21ttrkhy1u:272": " vayaṃ tāvad vinaṣṭā eva /",
    "GK21ttrkhy1u:273": " tavāpy āhārasyābhāvaḥ /",
    "GK21ttrkhy1u:274": " tad ubhayopadravaḥ /",
    "GK21ttrkhy1u:275": " tat prasida /",
    "GK21ttrkhy1u:276": " vayaṃ tu svāmina ekaikaṃ vanacaraṃ vāreṇa svajātisamutthaṃ",
    "GK21ttrkhy1u:277": " preṣayāmaḥ /",
    "GK21ttrkhy1u:278": " tathā kṛte kālaparyayāc chaśakasya vāro 'bhyāgataḥ /",
    "GK21ttrkhy1u:279": " sa tu sarvamṛgājñāpito ruṣitamanāś cintayām āsa /",
    "GK21ttrkhy1u:280": " antakaro 'yaṃ mṛtyumukhapraveśaḥ /",
    "GK21ttrkhy1u:281": " kim adhunā prāptakālaṃ mameti /",
    "GK21ttrkhy1u:282": " athavā buddhimatāṃ kim aśakyam /",
    "GK21ttrkhy1u:283": " aham evopāyena vyāpādayāmi siṃham /",
    "GK21ttrkhy1u:284": " iti tasyāhāravelāṃ kṣapayitvā gataḥ /",
    "GK21ttrkhy1u:285": " asāv api kṣutkṣāmakaṇṭhaḥ krodhasaṃraktanayanas",
    "GK21ttrkhy1u:286": " sphuradvadanadaśanasaṅgharṣadaṃṣṭrākarālo",
    "GK21ttrkhy1u:287": " lāṅgūlāsphālanākārabhayakṛt tam āha /",
    "GK21ttrkhy1u:288": " sukruddhair api kiṃ kriyate 'nyatra prāṇaviyogāt /",
    "GK21ttrkhy1u:289": " sa tvam adya gatāsur eva /",
    "GK21ttrkhy1u:290": " ko 'yaṃ tava velātyayaḥ /",
    "GK21ttrkhy1u:291": " śaśakaḥ /",
    "GK21ttrkhy1u:292": " na mamātmavaśasyātikrāntā /",
    "GK21ttrkhy1u:293": " svāmin / āhāravelā /",
    "GK21ttrkhy1u:294": " siṃhaḥ /",
    "GK21ttrkhy1u:295": " kena vidhṛto 'si /",
    "GK21ttrkhy1u:296": " śaśaḥ /",
    "GK21ttrkhy1u:297": " siṃheneti /",
    "GK21ttrkhy1u:298": " tac chrutvā paramodvignahṛdayas siṃho 'bravīt /",
    "GK21ttrkhy1u:299": " katham anyo 'tra madbhujaparirakṣite vane siṃha iti /",
    "GK21ttrkhy1u:300": " śaśo bāḍham ity āha /",
    "GK21ttrkhy1u:301": " atha siṃho vyacintayat /",
    "GK21ttrkhy1u:302": " kim anena hatena kāraṇaṃ mama /",
    "GK21ttrkhy1u:303": " taṃ sapatnaṃ sandarśayiṣyatīti /",
    "GK21ttrkhy1u:304": " taṃ ca vyāpādyainaṃ bhakṣayiṣyāmi /",
    "GK21ttrkhy1u:305": " iti tam āha /",
    "GK21ttrkhy1u:306": " mama taṃ durātmānaṃ darśayasveti /",
    "GK21ttrkhy1u:307": " asāv api śaśo 'ntarlīnam avahasya bṛhaspatyuśanasor nītiśāstraṃ",
    "GK21ttrkhy1u:308": " pramāṇīkṛtya svārthasiddhaye vimalajalasaṃpannaṃ",
    "GK21ttrkhy1u:309": " dvipuruṣaprāpyodakam iṣṭakācitaṃ mahāntaṃ kūpam adarśayat /",
    "GK21ttrkhy1u:310": " asāv apy ātmakāyapratibimbānabhijñatayā",
    "GK21ttrkhy1u:311": " kumārgāpannacitto 'yam asau sapatna iti matvā sahasaiva tasya",
    "GK21ttrkhy1u:312": " upari sannipatito maurkhyāt pañcatvam agamat /",
    "GK21ttrkhy1u:313": " [1,7 Laus und Floh]",
    "GK21ttrkhy1u:314": " asti kasyacid rājñas sarvaguṇopetam ananyasadṛśaṃ śayanam /",
    "GK21ttrkhy1u:315": " tasmin pracchadapaṭaikadeśe mandavisarpiṇī nāma yūkā prativasati sma /",
    "GK21ttrkhy1u:316": " atha tasmiṃṣ ṭiṇṭibho nāma matkuṇo vāyunā preritas sannipatitaḥ /",
    "GK21ttrkhy1u:317": " sa tu tac chayanam atisūkṣmottaracchadam ubhayopadhānaṃ",
    "GK21ttrkhy1u:318": " jāhnavīpulinavipulaṃ paramamṛdu surabhi ca dṛṣṭvā paraṃ",
    "GK21ttrkhy1u:319": " paritoṣam upagataḥ /",
    "GK21ttrkhy1u:320": " tatsparśākṛṣṭamanā itaś cetaḥ paribhraman katham api tayā",
    "GK21ttrkhy1u:321": " mandavisarpiṇyā sametaḥ /",
    "GK21ttrkhy1u:322": " tayābhihitaḥ /",
    "GK21ttrkhy1u:323": " kutas tvam asminn ayogyādhivāsa āgataḥ /",
    "GK21ttrkhy1u:324": " apagamyatām asmād iti /",
    "GK21ttrkhy1u:325": " matkuṇaḥ /",
    "GK21ttrkhy1u:326": " ārye / mayā tāvad ihānekaprakārāṇi māṃsāny āsvāditāni",
    "GK21ttrkhy1u:327": " brāhmaṇakṣatriyaviṭchūdrāntassthāni rudhirāṇi ca /",
    "GK21ttrkhy1u:328": " tāni tu rūkṣāṇi picchilāny atuṣṭikarāṇy amanojñāni /",
    "GK21ttrkhy1u:329": " yaḥ punar asya śayanasyādhiṣṭhātā /",
    "GK21ttrkhy1u:330": " tasya manoramam amṛtopamam",
    "GK21ttrkhy1u:331": " asṛg bhaviṣyati /",
    "GK21ttrkhy1u:332": " ajasraṃ bhiṣagbhiḥ prayatnād auṣadhādyupakramād",
    "GK21ttrkhy1u:333": " vātapittaśleṣmanirodhād anāmayatayā snigdhapeśaladravais",
    "GK21ttrkhy1u:334": " sakhaṇḍaguḍadāḍimatrikaṭukapaṭubhis",
    "GK21ttrkhy1u:335": " sthalajajalajakhecarabalavatpradhānapiśitopabrṃhitair āhārair",
    "GK21ttrkhy1u:336": " upacitaṃ rudhiraṃ rasāyanam iva manye /",
    "GK21ttrkhy1u:337": " tac ca surabhi puṣṭikaraṃ cecchāmy ahaṃ tvatprasādād",
    "GK21ttrkhy1u:338": " āsvādayitum iti /",
    "GK21ttrkhy1u:339": " ato 'sau mandavisarpiṇy- āha /",
    "GK21ttrkhy1u:340": " asambhāvyam etat tvadvidhānām agnimukhānāṃ daṃśavṛttīnām /",
    "GK21ttrkhy1u:341": " apagamyatām asmāc chayanāt /",
    "GK21ttrkhy1u:342": " tato 'sau tasyāḥ pādayor nipatitaḥ /",
    "GK21ttrkhy1u:343": " sā tu dākṣiṇyāt tathā nāmeti pratipannā /",
    "GK21ttrkhy1u:344": " kintu naivākāle na cātimṛdubhāge tvayāsya prahartavyam iti /",
    "GK21ttrkhy1u:345": " so 'bravīt /",
    "GK21ttrkhy1u:346": " ko 'sya kālaḥ /",
    "GK21ttrkhy1u:347": " anabhijño 'ham aparicitatvāt /",
    "GK21ttrkhy1u:348": " sā tv akathayat /",
    "GK21ttrkhy1u:349": " madhupānaśramāgatanidrasya rativilāsanirbharasuptasya ca",
    "GK21ttrkhy1u:350": " śanair mṛdutayā bhavatā vicāraṇīyam /",
    "GK21ttrkhy1u:351": " madaśramanidrāparītakāyo nāśu prabudhyataeiti /",
    "GK21ttrkhy1u:352": " evam avasthāpite prathamapradoṣae evākālajñena daṣṭaḥ /",
    "GK21ttrkhy1u:353": " asāv api parthiva ulmukadagdha iva saṃlīnakukṣipradeśas",
    "GK21ttrkhy1u:354": " sasambhramam utthāyāha /",
    "GK21ttrkhy1u:355": " aho / daṣṭo 'smi kenāpi /",
    "GK21ttrkhy1u:356": " atha matkuṇaś cakitatvād rājavacanaṃ śrutvā śayanād avatīrya",
    "GK21ttrkhy1u:357": " anyad vivaram āśritaḥ /",
    "GK21ttrkhy1u:358": " śayyāpālair api svāmyādeśāt sunipuṇam anviṣadbhir vastraṃ",
    "GK21ttrkhy1u:359": " parivartayadbhir antarlīnā mandavisarpiṇī samāsāditā vyāpāditā ca /",
    "GK21ttrkhy1u:360": " [1,8 Der blaue Schakal]",
    "GK21ttrkhy1u:361": " asti kasmiṃścin nagarasamīpe sannikṛṣṭavivarābhyantaraśāyī",
    "GK21ttrkhy1u:362": " jambukaś caṇḍaravo nāma /",
    "GK21ttrkhy1u:363": " sa kadācid āhāram anveṣamāṇaḥ kṣapām āsādya kṣutkṣāmagalas",
    "GK21ttrkhy1u:364": " sammīlitalocanaḥ paribhraman nagaraṃ praviṣṭaḥ /",
    "GK21ttrkhy1u:365": " tannagaravāsibhiś ca sārameyais",
    "GK21ttrkhy1u:366": " tīkṣṇadaśanakoṭivilupyamānāvayavo",
    "GK21ttrkhy1u:367": " bhayabhairavaphetkāraravapūritadigvivara itas tataḥ praskhalan",
    "GK21ttrkhy1u:368": " palāyamānaḥ kasmiṃścid ajñānān nīlīkalaśe sannipatitaḥ /",
    "GK21ttrkhy1u:369": " śvagaṇaś ca yathāgataṃ prāyāt /",
    "GK21ttrkhy1u:370": " asāv api kṛcchreṇāyuśśeṣatayāsmān nīlīkalaśāt samuttasthau /",
    "GK21ttrkhy1u:371": " athāsya taccharīraṃ nīlīrasarañjitaṃ dṛṣṭvā samīpavartinaḥ",
    "GK21ttrkhy1u:372": " kroṣṭukagaṇāḥ ko 'yam iti bhayataraladṛśas sarvā diśaḥ",
    "GK21ttrkhy1u:373": " pradudruvuḥ /",
    "GK21ttrkhy1u:374": " asāv apy acintayat /",
    "GK21ttrkhy1u:375": " nūnam imāṃ svarūpavikṛtiṃ dṛṣṭvaite palāyantae iti /",
    "GK21ttrkhy1u:376": " atha dhīracittas tāṃś chanair avādīt /",
    "GK21ttrkhy1u:377": " alaṃ sambhrameṇa /",
    "GK21ttrkhy1u:378": " aham ākhaṇḍalājñayā sakalaśvāpadakulapālanakṣamaḥ",
    "GK21ttrkhy1u:379": " kṣititalam āgata iti /",
    "GK21ttrkhy1u:380": " atha tadvacanam ākarṇya",
    "GK21ttrkhy1u:381": " siṃhavyāghracitrakavānaraśaśahariṇavṛṣadaṃśajambukā",
    "GK21ttrkhy1u:382": " dayaś śvāpadagaṇās taṃ praṇemuḥ /",
    "GK21ttrkhy1u:383": " pratidinaṃ ca kesarikarajakuliśadāritamattebhapiśitair",
    "GK21ttrkhy1u:384": " āpūryamāṇakukṣiḥ kakṣam iva taṃ jambukapūgaṃ bahiḥ kṛtvā",
    "GK21ttrkhy1u:385": " siṃhavyāghrādīn āsannavartinaś cakāra /",
    "GK21ttrkhy1u:386": " ekadā tv asau vividhapiśitanāśitakṣud dikṣu sthitānāṃ",
    "GK21ttrkhy1u:387": " kroṣṭukānāṃ krośatāṃ ninādaṃ śrutvā tvaritataram uccair ninanāda /",
    "GK21ttrkhy1u:388": " atas te siṃhādayas trapayā bhūbhāgadṛṣṭibhājaḥ kaṣṭam aho /",
    "GK21ttrkhy1u:389": " vañcitās smaḥ /",
    "GK21ttrkhy1u:390": " kroṣṭāyam ity avadhārya ruṣā taṃ paruṣagiraṃ",
    "GK21ttrkhy1u:391": " nāśitavanta iti /",
    "GK21ttrkhy1u:392": " [1,9 Kamel, Löwe,",
    "GK21ttrkhy1u:393": " Panther,",
    "GK21ttrkhy1u:394": " Krähe und Schakal]",
    "GK21ttrkhy1u:395": " asti / kasmiṃścid vanoddeśe madotkaṭo nāma siṃhaḥ prativasati sma /",
    "GK21ttrkhy1u:396": " tasyānucarās trayaḥ piśitāśino dvīpivāyasagomāyavaḥ /",
    "GK21ttrkhy1u:397": " atha tair bhramadbhir dṛṣṭas sārthavāhaparibhraṣṭa uṣṭraḥ /",
    "GK21ttrkhy1u:398": " taṃ cājñātapūrvarūpaṃ hāsyajananaṃ dṛṣṭvā siṃhaḥ",
    "GK21ttrkhy1u:399": " pṛṣṭavān /",
    "GK21ttrkhy1u:400": " idam apūrvaṃ sattvam iha vane pṛcchyatām /",
    "GK21ttrkhy1u:401": " kas tvam iti /",
    "GK21ttrkhy1u:402": " tato 'vagatatattvārtho vāyaso 'bravīt /",
    "GK21ttrkhy1u:403": " ākhyātanāmoṣṭro 'yam iti /",
    "GK21ttrkhy1u:404": " tatas tena siṃhasakāśaṃ viśvāsyānītaḥ /",
    "GK21ttrkhy1u:405": " tenāpi yathāvṛttam ātmano viyogas sārthavāhāt samākhyātaḥ /",
    "GK21ttrkhy1u:406": " siṃhena cāsyābhyavapattir abhayapradānaṃ ca dattam /",
    "GK21ttrkhy1u:407": " evaṃ ca vartamāne kadācit siṃho",
    "GK21ttrkhy1u:408": " vanyagajayuddharadanakṣataśarīro guhāvāsī saṃvṛttaḥ /",
    "GK21ttrkhy1u:409": " pañcaṣaḍdivasātikrānte ca kāle sarvae eva tae āhāravaikalyād",
    "GK21ttrkhy1u:410": " ātyayikam āpatitāḥ /",
    "GK21ttrkhy1u:411": " yato 'vasannāḥ /",
    "GK21ttrkhy1u:412": " tatas siṃhenābhihitāḥ /",
    "GK21ttrkhy1u:413": " aham anayā rujā na kṣamaḥ pūrvavad āhāraṃ bhavatām utpādayitum /",
    "GK21ttrkhy1u:414": " te yūyam ātmārthe 'pi tāvad abhyudgamaṃ kuruta /",
    "GK21ttrkhy1u:415": " te tam āhuḥ /",
    "GK21ttrkhy1u:416": " evaṃ gate kim asmākam ātmapuṣṭyartheneti /",
    "GK21ttrkhy1u:417": " siṃhaḥ /",
    "GK21ttrkhy1u:418": " sādhv anujīvivṛttaṃ madupari bhaktiś ca bhavatām /",
    "GK21ttrkhy1u:419": " atiśobhanam abhihitam /",
    "GK21ttrkhy1u:420": " śaktā bhavantaḥ /",
    "GK21ttrkhy1u:421": " sarujaś cāham /",
    "GK21ttrkhy1u:422": " tan mamaitadavasthasyopanayatāhāram iti /",
    "GK21ttrkhy1u:423": " yadā ca na kiñcid ūcuḥ /",
    "GK21ttrkhy1u:424": " tadā tenābhihitāḥ /",
    "GK21ttrkhy1u:425": " kim anayā vrīḍayā /",
    "GK21ttrkhy1u:426": " anviṣyatāṃ kiñcit sattvam /",
    "GK21ttrkhy1u:427": " aham etadavastho 'pi yuṣmākam ātmanaś cotpādayiṣye",
    "GK21ttrkhy1u:428": " prāṇayātrārtham iti /",
    "GK21ttrkhy1u:429": " evam uktvā te 'py utthāya saha krathanakena vanāntaraṃ praviṣṭāḥ /",
    "GK21ttrkhy1u:430": " vyudasya krathanakaṃ duṣṭamantram ārabdhāḥ /",
    "GK21ttrkhy1u:431": " tatra vāyasa āha /",
    "GK21ttrkhy1u:432": " vināśitā vayam anena svāminā svādhīne 'py arthe /",
    "GK21ttrkhy1u:433": " tāv āhatuḥ /",
    "GK21ttrkhy1u:434": " katham /",
    "GK21ttrkhy1u:435": " so 'bravīt /",
    "GK21ttrkhy1u:436": " nanv ayaṃ krathanaka iti /",
    "GK21ttrkhy1u:437": " tae āhuḥ /",
    "GK21ttrkhy1u:438": " ayam asmākaṃ viśvāsopagataśaraṇāgato vayasyatve 'nujñātaḥ /",
    "GK21ttrkhy1u:439": " sa āha /",
    "GK21ttrkhy1u:440": " śaṣpabhujaḥ piśitāśinaś ca viṣamasambandhāḥ /",
    "GK21ttrkhy1u:441": " tatas tāv ūcatuḥ /",
    "GK21ttrkhy1u:442": " svāmināyam abhayapradānena rakṣyate /",
    "GK21ttrkhy1u:443": " tena cāyuktam aśakyaṃ caitad iti /",
    "GK21ttrkhy1u:444": " punar api vāyaso 'bravīt /",
    "GK21ttrkhy1u:445": " tiṣṭhata yūyaṃ yāvad aham evaitad arthaṃ sampratipādayiṣyāmi /",
    "GK21ttrkhy1u:446": " ity uktvā siṃhasakāśam agamat /",
    "GK21ttrkhy1u:447": " siṃhena cābhihitam /",
    "GK21ttrkhy1u:448": " anviṣṭaṃ yuṣmābhiḥ kiñcit sattvam iti /",
    "GK21ttrkhy1u:449": " kākaḥ /",
    "GK21ttrkhy1u:450": " yasya cakṣur balaṃ vā syāt /",
    "GK21ttrkhy1u:451": " so 'nviṣyatu /",
    "GK21ttrkhy1u:452": " vayaṃ tu sarvae evāhāravaikalyād andhāḥ parikṣīṇaśaktayaś ca/",
    "GK21ttrkhy1u:453": " kintu prāptakālam avaśyaṃ vijñapyase /",
    "GK21ttrkhy1u:454": " svāminā vināśitas svātmanātmā svādhīne 'py arthe /",
    "GK21ttrkhy1u:455": " siṃhaḥ /",
    "GK21ttrkhy1u:456": " katham /",
    "GK21ttrkhy1u:457": " kākaḥ /",
    "GK21ttrkhy1u:458": " nanv ayaṃ krathanaka iti /",
    "GK21ttrkhy1u:459": " siṃhaḥ /",
    "GK21ttrkhy1u:460": " kaṣṭam /",
    "GK21ttrkhy1u:461": " nṛśaṃsam etat /",
    "GK21ttrkhy1u:462": " mayāsyābhyavapattir abhayaṃ ca prasādīkṛtam /",
    "GK21ttrkhy1u:463": " api ca /",
    "GK21ttrkhy1u:464": " [ na gopradānaṃ na mahīpradānaṃ",
    "GK21ttrkhy1u:465": " na cānnadānaṃ hi tathā pradhānam /",
    "GK21ttrkhy1u:466": " yathā vadantīha mahāpradhānaṃ",
    "GK21ttrkhy1u:467": " sarvapradhāneṣv abhayapradānam //117// ]",
    "GK21ttrkhy1u:468": " kākaḥ /",
    "GK21ttrkhy1u:469": " aho svāmino dharmaśāstraṃ prati pratibhā /",
    "GK21ttrkhy1u:470": " etad anyad api pradhānaṃ maharṣivacanam /",
    "GK21ttrkhy1u:471": " yathā śreyasām arthe",
    "GK21ttrkhy1u:472": " pāpīyān ārambhaḥ /",
    "GK21ttrkhy1u:473": " api coktam /",
    "GK21ttrkhy1u:474": " [ tyajed ekaṃ kulasyārthe grāmasyārthe kulaṃ tyajet /",
    "GK21ttrkhy1u:475": " grāmaṃ janapadasyārthe svātmārthe pṛthivīṃ tyajet //118// ]",
    "GK21ttrkhy1u:476": " punaś cāha /",
    "GK21ttrkhy1u:477": " mā svāmī svayaṃ vyāpādayatu /",
    "GK21ttrkhy1u:478": " mayāsyopadhinā vadha ārabdhaḥ /",
    "GK21ttrkhy1u:479": " siṃhaḥ /",
    "GK21ttrkhy1u:480": " katham iva /",
    "GK21ttrkhy1u:481": " kākaḥ /",
    "GK21ttrkhy1u:482": " ayaṃ tāvad etadavasthaṃ svāminam asmāṃś ca dṛṣṭvā svayam",
    "GK21ttrkhy1u:483": " ātmānam anyapuṣṭyarthaṃ svargagamanāya sattvahitāya nivedayati /",
    "GK21ttrkhy1u:484": " evam abhihitavati vāyase siṃho matibhramam ivārpito na kiñcid apy",
    "GK21ttrkhy1u:485": " udāhṛtavān /",
    "GK21ttrkhy1u:486": " asāv api punas tatsakāśaṃ gatvā kṛtakavacanaiḥ pratyekaṃ",
    "GK21ttrkhy1u:487": " vijñāpitavān /",
    "GK21ttrkhy1u:488": " siṃhāntikaṃ gatair yuṣmābhir evaṃ vaktavyam iti /",
    "GK21ttrkhy1u:489": " tataḥ kṛtasaṃvidas saha krathanakena siṃhasakāśaṃ gatāḥ /",
    "GK21ttrkhy1u:490": " atha vāyasaḥ praṇamya siṃhaṃ vijñāpitavān /",
    "GK21ttrkhy1u:491": " deva / svāmiśarīraṃ sarvathā rakṣyam asmaccharīreṇeti /",
    "GK21ttrkhy1u:492": " athāsāv āha /",
    "GK21ttrkhy1u:493": " akalpakāyo bhavān /",
    "GK21ttrkhy1u:494": " na yuṣmaccharīropabhoge kṛte 'py asmākaṃ kiñcit",
    "GK21ttrkhy1u:495": " tṛptikāraṇaṃ bhavati /",
    "GK21ttrkhy1u:496": " tasmiṃś cāpayāte gomāyur abhihitavān /",
    "GK21ttrkhy1u:497": " asmān mama viśiṣṭataraṃ śarīram /",
    "GK21ttrkhy1u:498": " tan matprāṇaiḥ kriyatāṃ prāṇayātreti /",
    "GK21ttrkhy1u:499": " tam api tathaivābhihitavān /",
    "GK21ttrkhy1u:500": " apayāte ca tasmin dvīpy- āha /",
    "GK21ttrkhy1u:501": " ābhyāṃ mama viśiṣṭataraṃ śarīram idam upayujyatām iti /",
    "GK21ttrkhy1u:502": " tam apy asāv āha /",
    "GK21ttrkhy1u:503": " akalpakāyo bhavān apīti /",
    "GK21ttrkhy1u:504": " tac chrutvā krathanako 'cintayat /",
    "GK21ttrkhy1u:505": " naivātra kaś cid vināśyate /",
    "GK21ttrkhy1u:506": " tad aham apy evam eva bravīmi /",
    "GK21ttrkhy1u:507": " tata utthāya siṃhāntikam upagamyābravīt /",
    "GK21ttrkhy1u:508": " deva / ebhyo mama viśiṣṭataraṃ śarīram /",
    "GK21ttrkhy1u:509": " tasmān maccharīreṇātmanaḥ prāṇayātrā kriyatām iti /",
    "GK21ttrkhy1u:510": " evam abhivadann eva dvīpigomāyubhyāṃ vidāritobhayakukṣis sadyaḥ",
    "GK21ttrkhy1u:511": " pañcatvam upagato bhakṣitaś ceti /",
    "GK21ttrkhy1u:512": " [1,10 Strandläufer und Meer]",
    "GK21ttrkhy1u:513": " asti / samudratīraikadeśe ṭīṭibhadampatī prativasatas sma /",
    "GK21ttrkhy1u:514": " atha kadācit prasoṣyamāṇayā ṭīṭibhyā bhartābhihitaḥ /",
    "GK21ttrkhy1u:515": " kiñcit sthānam anviṣyatām /",
    "GK21ttrkhy1u:516": " yatrāhaṃ prasuve /",
    "GK21ttrkhy1u:517": " asāv akathayat /",
    "GK21ttrkhy1u:518": " nanv etad eva sthānaṃ vṛddhikaram /",
    "GK21ttrkhy1u:519": " atraiva prasūṣveti /",
    "GK21ttrkhy1u:520": " sābravīt /",
    "GK21ttrkhy1u:521": " alam anena sāpāyena /",
    "GK21ttrkhy1u:522": " avaśyam eva samudrajalavelāplavanān mamāpatyavināśo bhavati /",
    "GK21ttrkhy1u:523": " asāv āha /",
    "GK21ttrkhy1u:524": " bhadre / na śakto mahodadhir mayā sārdham īdṛśaṃ",
    "GK21ttrkhy1u:525": " vairānubandhaṃ kartum iti /",
    "GK21ttrkhy1u:526": " sābravīt /",
    "GK21ttrkhy1u:527": " bahv asadṛśaṃ tava samudreṇa balam /",
    "GK21ttrkhy1u:528": " katham ātmano jñāyate sārāsāratā /",
    "GK21ttrkhy1u:529": " uktaṃ ca /",
    "GK21ttrkhy1u:530": " [ duḥkham ātmā paricchettum evaṃ yogyo na veti vā /",
    "GK21ttrkhy1u:531": " evaṃvid yasya vijñānaṃ saphalās tasya buddhayaḥ //126// ]",
    "GK21ttrkhy1u:532": " api ca /",
    "GK21ttrkhy1u:533": " [ mitrāṇāṃ hitakāmānāṃ yo vākyaṃ nābhinandati /",
    "GK21ttrkhy1u:534": " sa kūrma iva durbuddhiḥ kāṣṭhād bhraṣṭo vinaśyati //127// ]",
    "GK21ttrkhy1u:535": " ṭīṭibhaḥ /",
    "GK21ttrkhy1u:536": " kathaṃ caitat /",
    "GK21ttrkhy1u:537": " ṭīṭibhī /",
    "GK21ttrkhy1u:538": " [1,11 Haṃsas und Schildkröte]",
    "GK21ttrkhy1u:539": " asti / kasmiṃścit sarasi kambugrīvo nāma kacchapaḥ prativasati sma /",
    "GK21ttrkhy1u:540": " tasya dvau suhṛdau vikaṭasaṃkaṭanāmānau haṃsau /",
    "GK21ttrkhy1u:541": " atha kālaviparyaye dvādaśavārṣiky- anāvṛṣṭir āpatitā /",
    "GK21ttrkhy1u:542": " tatas tayor matir utpannā /",
    "GK21ttrkhy1u:543": " kṣīṇatoyam idaṃ saraḥ /",
    "GK21ttrkhy1u:544": " anyaṃ jalāśayaṃ gacchāveti /",
    "GK21ttrkhy1u:545": " kiṃ punaś ciroṣitaṃ priyamitraṃ kambugrīvam āmantrayāvahe /",
    "GK21ttrkhy1u:546": " tathā cānuṣṭhite kacchapenābhihitau /",
    "GK21ttrkhy1u:547": " kasmān mamāmantraṇaṃ kriyate /",
    "GK21ttrkhy1u:548": " yadi tu sneho 'sti /",
    "GK21ttrkhy1u:549": " tato mām apy asmān mṛtyumukhāt trātum arhathaḥ /",
    "GK21ttrkhy1u:550": " yatkāraṇam /",
    "GK21ttrkhy1u:551": " yuvayos tāvad āhāravaikalyaṃ kevalam asmin",
    "GK21ttrkhy1u:552": " svalpodake sarasi /",
    "GK21ttrkhy1u:553": " mamātra tu maraṇam eva /",
    "GK21ttrkhy1u:554": " tad vicintyatām /",
    "GK21ttrkhy1u:555": " āhārasuhṛdviyogayoḥ ko garīyān /",
    "GK21ttrkhy1u:556": " tābhyām abhihitam /",
    "GK21ttrkhy1u:557": " yuktam āttha /",
    "GK21ttrkhy1u:558": " evam etat /",
    "GK21ttrkhy1u:559": " kiṃ punaḥ prāptakālaṃ bhavāñ jānāti /",
    "GK21ttrkhy1u:560": " avaśyaṃ nayāvāvāṃ bhavantam /",
    "GK21ttrkhy1u:561": " tvayā punaś cāpalān na kiñcid vaktavyam /",
    "GK21ttrkhy1u:562": " imāṃ tu yaṣṭiṃ madhye daśanair āpīḍaya /",
    "GK21ttrkhy1u:563": " evam anayaivoddhṛtya ṣaṣṭimātrāṇi yojanāni mahat saro",
    "GK21ttrkhy1u:564": " bhavantaṃ nayāvaḥ /",
    "GK21ttrkhy1u:565": " tatra sukhaṃ yāpayiṣyāma iti /",
    "GK21ttrkhy1u:566": " evaṃ ca niṣpanne tajjalāśayasannikṛṣṭanagarasyopariṣṭān",
    "GK21ttrkhy1u:567": " nīyamānaṃ dṛṣṭvā /",
    "GK21ttrkhy1u:568": " kim idaṃ śakaṭacakrapramāṇaṃ viyatā",
    "GK21ttrkhy1u:569": " nīyatae iti janas sakalakalas samvṛttaḥ /",
    "GK21ttrkhy1u:570": " tac ca śrutvāsannavināśaḥ kacchapo yaṣṭiṃ tyaktvābhihitavān /",
    "GK21ttrkhy1u:571": " ahaṃ kacchapaḥ /",
    "GK21ttrkhy1u:572": " cāpalād eṣa lokaḥ pralapati /",
    "GK21ttrkhy1u:573": " iti bruvan vacanasamakālam evāśrayāt",
    "GK21ttrkhy1u:574": " paribhraṣṭo bhūmau nipatitaḥ /",
    "GK21ttrkhy1u:575": " māṃsārthinā ca lokena",
    "GK21ttrkhy1u:576": " pātasamakālam eva tīkṣṇaśastraiḥ khaṇḍaśo vibhakta iti /",
    "GK21ttrkhy1u:577": " [1,12 Die drei Fische]",
    "GK21ttrkhy1u:578": " asti / kasmiṃścin mahāhrade mahākāyās trayo matsyāḥ prativasanti",
    "GK21ttrkhy1u:579": " sma / tad yathā /",
    "GK21ttrkhy1u:580": " anāgatavidhātā pratyutpannamatir yadbhaviṣyaś ceti /",
    "GK21ttrkhy1u:581": " tatrānāgatavidhātrā tadudakāntargatena kadācit tatsamīpe",
    "GK21ttrkhy1u:582": " matsyabandhānām atikrāmatāṃ vacanaṃ śrutam /",
    "GK21ttrkhy1u:583": " bahumatsyo 'yaṃ hradaḥ /",
    "GK21ttrkhy1u:584": " atra matsyabandhaṃ kurmaḥ /",
    "GK21ttrkhy1u:585": " tac ca śrutvānāgatavidhātrā cintitam /",
    "GK21ttrkhy1u:586": " avaśyam etae āgantāraḥ /",
    "GK21ttrkhy1u:587": " tad ahaṃ pratyutpannamatiṃ yadbhaviṣyaṃ ca gṛhītvānyam",
    "GK21ttrkhy1u:588": " acchinnasrotaskaṃ hradaṃ saṃśrayāmīti /",
    "GK21ttrkhy1u:589": " tatas tāv āhūya pṛṣṭavān gamanāya /",
    "GK21ttrkhy1u:590": " tatra pratyutpannamatir matinivārito 'bhayacittaḥ katham api",
    "GK21ttrkhy1u:591": " pramādān nānuyātaḥ /",
    "GK21ttrkhy1u:592": " yadbhaviṣyas tv āsannavināśas tadvacanam anādṛtya nirārambha eva",
    "GK21ttrkhy1u:593": " āsīt /",
    "GK21ttrkhy1u:594": " anyedyuś cāpayāte 'nāgatavidhātari matsyabandhair antassroto",
    "GK21ttrkhy1u:595": " nirudhya prakṣiptaṃ samvartajālam /",
    "GK21ttrkhy1u:596": " apakṛṣṭe ca jāle tasmin hrade nāpy ekataro 'vaśiṣṭaḥ /",
    "GK21ttrkhy1u:597": " evaṃ gate pratyutpannamatir mṛtarūpaṃ kṛtvātmānaṃ jalasya",
    "GK21ttrkhy1u:598": " upari darśitavān /",
    "GK21ttrkhy1u:599": " tair api svayam eva mṛto mahāmatsya iti kṛtvā parisrotasi sthāpitaḥ /",
    "GK21ttrkhy1u:600": " tasmād utplutyānyaṃ jalāśayaṃ gataḥ /",
    "GK21ttrkhy1u:601": " yadbhaviṣyas tv anekalaguḍaprahārajarjaritaśarīraḥ pañcatvam",
    "GK21ttrkhy1u:602": " upanīta iti /",
    "GK21ttrkhy1u:603": " ato 'haṃ bravīmi /",
    "GK21ttrkhy1u:604": " anāgatavidhātā ceti /",
    "GK21ttrkhy1u:605": " atha kadācit prasūtāyāṃ ṭīṭibhyāṃ tadbhartṛjijñāsayā samudreṇa",
    "GK21ttrkhy1u:606": " apahṛtās te 'ṇḍakāḥ /",
    "GK21ttrkhy1u:607": " paśyāmi tāvat /",
    "GK21ttrkhy1u:608": " ayaṃ kim ārambhatae iti /",
    "GK21ttrkhy1u:609": " atha ṭīṭibhī śūnyam apatyasthānaṃ dṛṣṭvā paramāvignahṛdayā",
    "GK21ttrkhy1u:610": " bhartāram āha /",
    "GK21ttrkhy1u:611": " idaṃ tad āpatitaṃ mandabhāgyāyāḥ /",
    "GK21ttrkhy1u:612": " asāv antarlīnam avahasya tām āha /",
    "GK21ttrkhy1u:613": " mamāpi tāvat /",
    "GK21ttrkhy1u:614": " bhadre /",
    "GK21ttrkhy1u:615": " dṛśyatāṃ sāmarthyam iti /",
    "GK21ttrkhy1u:616": " tatas tena pakṣisamājaṃ kṛtvā niveditaṃ tadapatyaharaṇajaṃ",
    "GK21ttrkhy1u:617": " duḥkham /",
    "GK21ttrkhy1u:618": " tatraikenābhihitam /",
    "GK21ttrkhy1u:619": " asamarthā vayaṃ mahodadhivigrahāya /",
    "GK21ttrkhy1u:620": " kiṃ punar atra prāptakālam /",
    "GK21ttrkhy1u:621": " sarvae eva vayam ākrandena garutmantam udvejayāmaḥ /",
    "GK21ttrkhy1u:622": " saiva no duḥkham apaneṣyati /",
    "GK21ttrkhy1u:623": " ity avadhārya tatsakāśaṃ gatāḥ /",
    "GK21ttrkhy1u:624": " asāv api devāsuraraṇanimittam āhūto viṣṇunā garuḍas tat",
    "GK21ttrkhy1u:625": " svayūthyavyasanaṃ dṛṣṭvā manyum ājagāma /",
    "GK21ttrkhy1u:626": " devo 'pi viṣṇus traikālyadarśanasāmakṣyāt tasyāntargataṃ matvā",
    "GK21ttrkhy1u:627": " svayam eva tatsakāśam agamat /",
    "GK21ttrkhy1u:628": " atha devaṃ dṛṣṭvā sutarām āvignahṛdayo 'bravīt /",
    "GK21ttrkhy1u:629": " yuktaṃ tvayā nāthena satā samudrāpasadān mamāyaṃ paribhava iti /",
    "GK21ttrkhy1u:630": " jñātvā ca devaḥ parihasya samudrasyedam uvāca /",
    "GK21ttrkhy1u:631": " samarpayādhunāpatyāni ṭīṭibhasyeti /",
    "GK21ttrkhy1u:632": " anyathā tvām āgneyāstrapratāpitam",
    "GK21ttrkhy1u:633": " anekavaḍavāmukhasahasraparikṣīṇatoyaṃ sadyaḥ kariṣyāmīti /",
    "GK21ttrkhy1u:634": " evam ukto mahodadhiś cintayām āsa /",
    "GK21ttrkhy1u:635": " mamāṇḍajena sarvanāśa eva prārabdhaḥ /",
    "GK21ttrkhy1u:636": " iti matvā praṇamya devaṃ samarpitavān iti /",
    "GK21ttrkhy1u:637": " [1,13 Der listige Schakal]",
    "GK21ttrkhy1u:638": " asti / kasmiṃścid vanoddeśe vṛkajambukakarabhasahito",
    "GK21ttrkhy1u:639": " vajradanto nāma siṃhaḥ prativasati sma /",
    "GK21ttrkhy1u:640": " kadācid asau vanyadviparadanakoṭipāṭitavakṣā ekadeśasthaḥ",
    "GK21ttrkhy1u:641": " kṣutkṣāmatanuḥ kṣudhā parigatān tān sacivān āha /",
    "GK21ttrkhy1u:642": " kiñcid anviṣyatāṃ vane sattvajātam /",
    "GK21ttrkhy1u:643": " yenāham etadavastho 'pi",
    "GK21ttrkhy1u:644": " bhavatāṃ vṛttim āpādayiṣyāmi /",
    "GK21ttrkhy1u:645": " atha tadājñāsamakālam eva te 'raṇye paryaṭanto yadā na kiñcid",
    "GK21ttrkhy1u:646": " āseduḥ / tadāsau jambukas taṃ śaṅkukarṇanāmānaṃ karabhaṃ",
    "GK21ttrkhy1u:647": " vivikte 'bhihitavān /",
    "GK21ttrkhy1u:648": " kim atra prāptakālaṃ manyate bhavān /",
    "GK21ttrkhy1u:649": " svāmī vajradanto 'smadīyaparyaṭanam anarthakaṃ śrutvā kadācid",
    "GK21ttrkhy1u:650": " vināśāya pravartate /",
    "GK21ttrkhy1u:651": " tad ahaṃ kiñcid bhavataḥ prārthaye /",
    "GK21ttrkhy1u:652": " yadi pratīcchasīti /",
    "GK21ttrkhy1u:653": " sa āha /",
    "GK21ttrkhy1u:654": " kiṃ mamāsti /",
    "GK21ttrkhy1u:655": " vayasya /",
    "GK21ttrkhy1u:656": " yat prārthyate /",
    "GK21ttrkhy1u:657": " śarīram api me tvadāyattam /",
    "GK21ttrkhy1u:658": " yathābhimatam upayujyatām iti /",
    "GK21ttrkhy1u:659": " atha jambuko 'bravīt /",
    "GK21ttrkhy1u:660": " etad evātra kāraṇam /",
    "GK21ttrkhy1u:661": " ahaṃ te dviguṇaṃ śarīraṃ siṃhasakāśād dāpayiṣye /",
    "GK21ttrkhy1u:662": " tvayāpy evaṃ vayam ātmā ca saṃvardhitās syur iti /",
    "GK21ttrkhy1u:663": " pratipannaś cāsau /",
    "GK21ttrkhy1u:664": " evam abhidhāya siṃhasakāśaṃ gatvā tam āha /",
    "GK21ttrkhy1u:665": " svāmin / na kiñcit sattvam āsāditam /",
    "GK21ttrkhy1u:666": " eṣa punaś śaṅkukarṇo 'bhidhatte /",
    "GK21ttrkhy1u:667": " bṛhatprasthena dviguṇayā tulayojjāsyaṃ śarīraṃ samprayacchāmi",
    "GK21ttrkhy1u:668": " iti /",
    "GK21ttrkhy1u:669": " tac chrutvā siṃhaḥ prahṛṣṭa āha /",
    "GK21ttrkhy1u:670": " evaṃ kriyatām /",
    "GK21ttrkhy1u:671": " atha pratipanne śaṅkukarṇaḥ papāta bhūmau /",
    "GK21ttrkhy1u:672": " khaṇḍaśaś ca kṛtaḥ /",
    "GK21ttrkhy1u:673": " tataś caturakas taṃ siṃhaṃ rudhiraraktasarvagātraṃ dṛṣṭvā",
    "GK21ttrkhy1u:674": " abravīt /",
    "GK21ttrkhy1u:675": " gacchatu svāmī snānam ācaritum /",
    "GK21ttrkhy1u:676": " yāvad ahaṃ kravyamukhasahitas",
    "GK21ttrkhy1u:677": " tiṣṭhāmi /",
    "GK21ttrkhy1u:678": " gate ca tasmiṃś caturakas taṃ kravyamukham āha /",
    "GK21ttrkhy1u:679": " bhakṣaya tāvad ataḥ piśitam /",
    "GK21ttrkhy1u:680": " yāvad asau snātuṃ gataḥ /",
    "GK21ttrkhy1u:681": " so 'bravīt /",
    "GK21ttrkhy1u:682": " bhakṣayitvā kim uttaraṃ dāsyāmi /",
    "GK21ttrkhy1u:683": " jambuko 'bravīt /",
    "GK21ttrkhy1u:684": " kiṃ tavānena vicāreṇa /",
    "GK21ttrkhy1u:685": " aham etasya prativacanaṃ dāsyāmi /",
    "GK21ttrkhy1u:686": " tvayā punar mama mukham evāvalokitavyam iti /",
    "GK21ttrkhy1u:687": " evam ukte tābhyāṃ kravyam atibahu bhakṣitam /",
    "GK21ttrkhy1u:688": " atrāntare siṃhas samprāpto yāvat paśyati sakalaṃ jaṭharapiśitam",
    "GK21ttrkhy1u:689": " upabhuktam /",
    "GK21ttrkhy1u:690": " tataś caturakam āha /",
    "GK21ttrkhy1u:691": " māma / kva taj jatharapiśitam /",
    "GK21ttrkhy1u:692": " evaṃ vadati siṃhe kravyamukho mukhaṃ caturakasyāvalokitavān /",
    "GK21ttrkhy1u:693": " caturako 'bravīt /",
    "GK21ttrkhy1u:694": " kim adhunā manmukham avalokayasi /",
    "GK21ttrkhy1u:695": " svāmin /",
    "GK21ttrkhy1u:696": " bhakṣitam aneneti /",
    "GK21ttrkhy1u:697": " atha siṃhaḥ kuliśakharanakaro bhrūkuṭilamukhaḥ prakaṭitaroṣas",
    "GK21ttrkhy1u:698": " taṃ hantum aicchat /",
    "GK21ttrkhy1u:699": " athāsāv api vṛko mukhavaivarṇyavepathuvyāptatanur",
    "GK21ttrkhy1u:700": " atanupadavikṣepaḥ kṣiprapalāyanapaṭur aṭavīm uddiśya jagāma /",
    "GK21ttrkhy1u:701": " siṃho 'pi kiñcid anusṛtya pratinivṛttaḥ /",
    "GK21ttrkhy1u:702": " etasmiṃś cāntare kathamapi ca tatsamīpam atha kaścit sārthavāho",
    "GK21ttrkhy1u:703": " anena pathāyātaḥ /",
    "GK21ttrkhy1u:704": " tasya ca sārthāgresaraṃ kaṭāhena galabaddhena karabham",
    "GK21ttrkhy1u:705": " āgacchantaṃ dṛṣṭvā kṛtakaviṣādo jambukas taṃ siṃham āha /",
    "GK21ttrkhy1u:706": " deva / vinaṣṭāv āvām /",
    "GK21ttrkhy1u:707": " mā khalu kaścid vanaṃ dhārayatu /",
    "GK21ttrkhy1u:708": " yāvad adyāpi piśitaṃ nopabhujyate /",
    "GK21ttrkhy1u:709": " tāvad bṛhatprastham ādāya",
    "GK21ttrkhy1u:710": " dhanikācāreṇāyaṃ karabhakas samprāptaḥ /",
    "GK21ttrkhy1u:711": " tat kim atra prāptakālam /",
    "GK21ttrkhy1u:712": " gacchatu svāmī digantaram anyat /",
    "GK21ttrkhy1u:713": " yāvad aham enaṃ",
    "GK21ttrkhy1u:714": " labdhacittābhiprāyaṃ karomīti /",
    "GK21ttrkhy1u:715": " evam abhihite siṃhas tasmād apayātaḥ /",
    "GK21ttrkhy1u:716": " caturako 'pi bahudināni tat piśitam upabhuktavān /",
    "GK21ttrkhy1u:717": " [1,14 Übel angebrachter Rat]",
    "GK21ttrkhy1u:718": " asti kasmiṃścid vanoddeśe mahān vānarayūthaḥ /",
    "GK21ttrkhy1u:719": " sa kadācid dhemantakāle 'sukhāsīno 'tivihvalatayā",
    "GK21ttrkhy1u:720": " khadyotaṃ dṛṣṭvāgnir ayam ity āhāryaiś śuṣkatṛṇaparṇair",
    "GK21ttrkhy1u:721": " ācchādya prasāritabhujaḥ kakṣakukṣivakṣaḥpradeśān",
    "GK21ttrkhy1u:722": " kaṇḍūyamānaḥ pratāpamanorathasukhāni kilānubhavati /",
    "GK21ttrkhy1u:723": " tatraikaś śākhāmṛgas tadgatamanā muhurmuhus tam eva",
    "GK21ttrkhy1u:724": " mukhenopādhamat /",
    "GK21ttrkhy1u:725": " atha sūcīmukho nāma /",
    "GK21ttrkhy1u:726": " tena vṛkṣād avatīryābhihitaḥ /",
    "GK21ttrkhy1u:727": " mā kliśaḥ /",
    "GK21ttrkhy1u:728": " nāyaṃ vahniḥ /",
    "GK21ttrkhy1u:729": " khadyoto 'yam iti /",
    "GK21ttrkhy1u:730": " athāsāv adhamat tasya tad vacanam avamanyaiva /",
    "GK21ttrkhy1u:731": " punaś ca tenāsakṛd vāryamāṇo naiva śāmyati /",
    "GK21ttrkhy1u:732": " kiṃ bahunā / tāvat tena karṇābhāśam āgatyāgatya prabalam",
    "GK21ttrkhy1u:733": " udvejitaḥ / yāvat tena sahasā gṛhītvā śilāyām āvidhya vigataprāṇaḥ kṛto",
    "GK21ttrkhy1u:734": " asāv iti /",
    "GK21ttrkhy1u:735": " [1,15 Duṣṭabuddhi und Abuddhi]",
    "GK21ttrkhy1u:736": " asti / kasmiṃścid adhiṣṭhāne vaṇiksutau suhṛdau staḥ /",
    "GK21ttrkhy1u:737": " eko duṣṭabuddhir aparo dharmabuddhiḥ /",
    "GK21ttrkhy1u:738": " tāv arthopārjananimittaṃ viśiṣṭaṃ deśāntaraṃ gatau /",
    "GK21ttrkhy1u:739": " atha tatra dharmabuddhir nāmaikas sārthavāhasuto yas tena kasyacit",
    "GK21ttrkhy1u:740": " sādhoḥ pūrvasthāpitaṃ kalaśikāgataṃ svabhāgyapracoditaṃ",
    "GK21ttrkhy1u:741": " raupyadīnārasahasraṃ prāptam /",
    "GK21ttrkhy1u:742": " sa duṣṭabuddhinā saha sampradhārya kṛtārthāv āvāṃ svadeśaṃ",
    "GK21ttrkhy1u:743": " gacchāva iti pratyāgatau /",
    "GK21ttrkhy1u:744": " adhiṣṭhānasamīpe dharmabuddhinābhihitam /",
    "GK21ttrkhy1u:745": " dīnārā ardhavibhāgena vibhajyantām /",
    "GK21ttrkhy1u:746": " svagṛhān praviśāvaḥ /",
    "GK21ttrkhy1u:747": " adhunā suḥrtsvajanādisamakṣam ujjvalaṃ vatsyāvaḥ /",
    "GK21ttrkhy1u:748": " atha duṣṭabuddhir antaḥkaṭhinahṛdayas svārthasiddhaye tam āha /",
    "GK21ttrkhy1u:749": " bhadra / vittaśeṣo yāvad āvayos sāmānyaḥ /",
    "GK21ttrkhy1u:750": " tāvad avicchinnas",
    "GK21ttrkhy1u:751": " snehasadbhāvaḥ /",
    "GK21ttrkhy1u:752": " kintv ekam ekaṃ śataṃ gṛhītvā praviśāvaḥ /",
    "GK21ttrkhy1u:753": " yatkāraṇam /",
    "GK21ttrkhy1u:754": " puṇyaparīkṣā hrāsavṛddhibhyāṃ bhaviṣyaty",
    "GK21ttrkhy1u:755": " ekārthatā ca janaspṛhaṇīyā /",
    "GK21ttrkhy1u:756": " tathā cānuṣṭhite śeṣaṃ kutracit suguptaṃ kṛtvā praviṣṭau /",
    "GK21ttrkhy1u:757": " atha tadvarṣābhyantare duṣṭabuddhir asadvyayavyasanitvād",
    "GK21ttrkhy1u:758": " bhāgyacchidratayā ca kṣīṇapratyaṃśaḥ punar api ca nidhito",
    "GK21ttrkhy1u:759": " dharmabuddhinā sahāparaśataṃ vibhaktavān /",
    "GK21ttrkhy1u:760": " tad api dvitīyavarṣābhyantare tathaiva kṣīṇam /",
    "GK21ttrkhy1u:761": " evaṃ gate duṣṭabuddhiś cintayām āsa /",
    "GK21ttrkhy1u:762": " yadi punaś śatavibhāgena vibhajāvaḥ /",
    "GK21ttrkhy1u:763": " tat kiṃ mayā kṛtaṃ bhavati /",
    "GK21ttrkhy1u:764": " śeṣaiṣ ṣaḍbhir apahṛtais samastāny evāsādayāmi /",
    "GK21ttrkhy1u:765": " evaṃ matvaikākī bhūtvā tām arthamātrām apanīya pradeśaṃ",
    "GK21ttrkhy1u:766": " samīkṛtya māsātikrānte kāle dharmabuddhim abhihitavān /",
    "GK21ttrkhy1u:767": " bhadra / samavibhāgaṃ śeṣavittasya kurva iti /",
    "GK21ttrkhy1u:768": " pratipanne ca dharmabuddhinā saha gatvā tam evoddeśaṃ khātakarma",
    "GK21ttrkhy1u:769": " kartum ārabdhaḥ /",
    "GK21ttrkhy1u:770": " khanyamāne ca yadā na dṛśyate /",
    "GK21ttrkhy1u:771": " tadā prathamataraṃ dhṛṣṭatayā",
    "GK21ttrkhy1u:772": " duṣṭabuddhiḥ pāṣāṇenātmanaś śiro 'tāḍayad abravīc ca",
    "GK21ttrkhy1u:773": " sasambhramam /",
    "GK21ttrkhy1u:774": " kva tad brahmahṛdayam /",
    "GK21ttrkhy1u:775": " dharmabuddhe /",
    "GK21ttrkhy1u:776": " nūnaṃ tvayāpahṛtam iti /",
    "GK21ttrkhy1u:777": " evaṃ parasparaśaṅkayā vivadamānau dharmasthānam upāgatau /",
    "GK21ttrkhy1u:778": " āvedite ca tasminn arthe 'vagate 'vyaktavyavahāraduśchedatayā",
    "GK21ttrkhy1u:779": " sanniruddhau /",
    "GK21ttrkhy1u:780": " pañcarātrābhyantarāc ca duṣṭabuddhinādhikṛtānāṃ pratijñātam /",
    "GK21ttrkhy1u:781": " sākṣiṇo mama santy atravyavahāradīnārāṇām iti /",
    "GK21ttrkhy1u:782": " tais tu vyavahāranivartanārthaṃ pṛṣṭaḥ /",
    "GK21ttrkhy1u:783": " kas te sākṣī /",
    "GK21ttrkhy1u:784": " darśayasveti /",
    "GK21ttrkhy1u:785": " so 'bravīt /",
    "GK21ttrkhy1u:786": " yasyaiva vṛkṣasyādhastāt sthāpitaṃ dravyam /",
    "GK21ttrkhy1u:787": " tenaiva vibhāvayāmi",
    "GK21ttrkhy1u:788": " iti /",
    "GK21ttrkhy1u:789": " atha te vismayam upagatāḥ /",
    "GK21ttrkhy1u:790": " kathaṃ vanaspatir mantrayiṣyatīti /",
    "GK21ttrkhy1u:791": " kṛtapratibhuvau svagṛhaṃ visarjitau /",
    "GK21ttrkhy1u:792": " atha duṣṭabuddhinā svagṛhaṃ gatena pitābhihitaḥ /",
    "GK21ttrkhy1u:793": " tāta / maddhastagatās te paṇāḥ /",
    "GK21ttrkhy1u:794": " kintu vāṅmātrāvabaddhās tiṣṭhanti /",
    "GK21ttrkhy1u:795": " ahaṃ tu tvām adya rātrau vṛkṣavivare 'smin sthāpayāmi /",
    "GK21ttrkhy1u:796": " prabhāte dharmādhikṛtasamakṣaṃ pṛṣṭas taṃ vibhāvayeti /",
    "GK21ttrkhy1u:797": " tatas tenābhihitam /",
    "GK21ttrkhy1u:798": " putra / vinaṣṭāv āvām /",
    "GK21ttrkhy1u:799": " kiṃ kāraṇam /",
    "GK21ttrkhy1u:800": " anupāya eṣaḥ /",
    "GK21ttrkhy1u:801": " tathā ca /",
    "GK21ttrkhy1u:802": " [ upāyaṃ cintayet prājño hy apāyam api cintayet /",
    "GK21ttrkhy1u:803": " paśyato bakamūrkhasya nakulair bhakṣitās sutāḥ //168 // ]",
    "GK21ttrkhy1u:804": " so 'bravīt /",
    "GK21ttrkhy1u:805": " katham etat /",
    "GK21ttrkhy1u:806": " asāv āha /",
    "GK21ttrkhy1u:807": " [1,16 Reiher und Ichneumon]",
    "GK21ttrkhy1u:808": " asti / kasmiṃścid arjunavṛkṣe bakadampatī prativasatas sma /",
    "GK21ttrkhy1u:809": " tatra ca vṛkṣavivarānusārī mahākāyo 'hir asañjātakriyāṇy eva",
    "GK21ttrkhy1u:810": " apatyāni bhakṣayati sma /",
    "GK21ttrkhy1u:811": " tena ca nirvedena naṣṭasañjñāv āhārakriyām utsṛjya",
    "GK21ttrkhy1u:812": " jalāśayaikadeśe vimanaskāv āsāte /",
    "GK21ttrkhy1u:813": " atha tatraikaḥ kulīrakas tam āha /",
    "GK21ttrkhy1u:814": " māma / kim adyāpy āhāro anuṣṭhīyatae iti /",
    "GK21ttrkhy1u:815": " bakaḥ /",
    "GK21ttrkhy1u:816": " adhṛtiparītasya me kuta āhārābhilāṣa iti /",
    "GK21ttrkhy1u:817": " yato 'sāv āha /",
    "GK21ttrkhy1u:818": " kiṃlakṣaṇasamutthādhṛtiḥ /",
    "GK21ttrkhy1u:819": " sa tu tasmai yathāvṛttam apatyabhakṣaṇam ākhyātavān /",
    "GK21ttrkhy1u:820": " kulīrakas tu taṃ samarthitavān /",
    "GK21ttrkhy1u:821": " aham upāyaṃ tadvadhāya kathayāmi /",
    "GK21ttrkhy1u:822": " yeyaṃ nakulavasatir etatprabhṛtyavicchinnaparamparayā",
    "GK21ttrkhy1u:823": " matsyapiśitaṃ prakīryatām /",
    "GK21ttrkhy1u:824": " yāvatsarpavasatiḥ /",
    "GK21ttrkhy1u:825": " tatas tae evainaṃ ghātayiṣyanti /",
    "GK21ttrkhy1u:826": " tathā cānuṣṭhite nakulaiḥ piśitamārgānusāribhiḥ",
    "GK21ttrkhy1u:827": " pūrvavairakriyām anusmaradbhiḥ khaṇḍaśo 'hiṃ kurvadbhiḥ",
    "GK21ttrkhy1u:828": " pūrvadṛṣṭamārgam ādhāvadbhir bakāvāsaṃ gatvā bakasya",
    "GK21ttrkhy1u:829": " śeṣāpatyabhakṣaṇaṃ kṛtam iti / [1,15]",
    "GK21ttrkhy1u:830": " ato 'haṃ bravīmi /",
    "GK21ttrkhy1u:831": " upāyaṃ cintayet prājño hy apāyam api cintayet /",
    "GK21ttrkhy1u:832": " iti bruvann api tenāsau nītvā sthāpito vṛkṣavivare /",
    "GK21ttrkhy1u:833": " atha prabhātasamaye 'dhikaraṇaprakṛtipratyakṣaṃ",
    "GK21ttrkhy1u:834": " dharmaśāstravacanābhiśrāvitena vanaspatinā yathāprastutam",
    "GK21ttrkhy1u:835": " abhihitam /",
    "GK21ttrkhy1u:836": " dharmabuddhinārtho 'pahṛta iti /",
    "GK21ttrkhy1u:837": " tac ca śrutvā dharmabuddiś cintayām āsa /",
    "GK21ttrkhy1u:838": " katham avāk pādapo vācaṃ vyāhariṣyati /",
    "GK21ttrkhy1u:839": " tat kāraṇenātra bhavitavyam /",
    "GK21ttrkhy1u:840": " sarvathā buddhisādhyam etat /",
    "GK21ttrkhy1u:841": " atha dharmasthānīyān āha /",
    "GK21ttrkhy1u:842": " aho vismayaḥ /",
    "GK21ttrkhy1u:843": " adyāpy aviplutae eva loke dharmabuddir ahaṃ vijane 'smin vanae",
    "GK21ttrkhy1u:844": " ekāky- āgamya tad dravyaṃ gṛhītavān /",
    "GK21ttrkhy1u:845": " athāpaśyam ahim atikāyam āyāntam /",
    "GK21ttrkhy1u:846": " cintitaṃ ca mayā /",
    "GK21ttrkhy1u:847": " kaṣṭam idam āpatitam /",
    "GK21ttrkhy1u:848": " abhihitaṃ ca /",
    "GK21ttrkhy1u:849": " punar api viṣayā labhyante /",
    "GK21ttrkhy1u:850": " na tu prāṇāḥ /",
    "GK21ttrkhy1u:851": " punar āgamiṣyāmi /",
    "GK21ttrkhy1u:852": " ity atraiva vṛkṣamūle 'vasthāpitam /",
    "GK21ttrkhy1u:853": " adhunāvaśyaṃ rājavaśāt samarpitavyam /",
    "GK21ttrkhy1u:854": " kintv asmāt sthānād ekānte 'vasthānaṃ kurudhvam / yāvad aham",
    "GK21ttrkhy1u:855": " enaṃ nidhipālaṃ kṛṣṇasarpaṃ parājayāmi /",
    "GK21ttrkhy1u:856": " ity uktvāhāryaiś śuṣkadāruparṇanicayair vṛkṣavivaram",
    "GK21ttrkhy1u:857": " āpūryāgnim ādīpayitum ārabdhaḥ /",
    "GK21ttrkhy1u:858": " duṣṭabuddhis tv adhomukhenākṣṇā vilokya vṛkṣavivarāntargataṃ",
    "GK21ttrkhy1u:859": " vaṇikputraṃ dṛṣṭvā vyathitamanā abhavat /",
    "GK21ttrkhy1u:860": " pradīpte ca vahnau samantata ujjvalībhūtād vṛkṣavivarāt sphaṭitatanuḥ",
    "GK21ttrkhy1u:861": " pluṣṭakeśas srastatvag yadā jāto vaṇik /",
    "GK21ttrkhy1u:862": " tadā bhūmau nipatitaḥ /",
    "GK21ttrkhy1u:863": " tat tu mahad vaikārikaṃ dṛṣṭvā kim idam iti paraṃ vismayam upagatāḥ /",
    "GK21ttrkhy1u:864": " kiñcij jīvitaṃ ca pratyakṣam abhijñāya vaṇikputraṃ papracchuḥ /",
    "GK21ttrkhy1u:865": " kim idam īdṛśam agnipatanam adhyavasitaṃ bhavateti /",
    "GK21ttrkhy1u:866": " tato 'sāv abravīt /",
    "GK21ttrkhy1u:867": " anena duṣputreṇāham avasthām imāṃ prāpita iti /",
    "GK21ttrkhy1u:868": " evam abhivadan pañcatvam upagataḥ /",
    "GK21ttrkhy1u:869": " anantaraṃ dharmādhikṛtās tam arthaṃ jñātvābhihitavantaḥ /",
    "GK21ttrkhy1u:870": " duṣṭabuddhir ayaṃ pāpaś śūle 'vataṃsyatām iti / [1,17]",
    "GK21ttrkhy1u:871": " asti kasmiṃścid adhiṣṭhāne kṣīṇabāndhavo vaṇiksutaḥ /",
    "GK21ttrkhy1u:872": " sa deśāntaram arthopārjananimittaṃ prasthitaḥ /",
    "GK21ttrkhy1u:873": " tasya tulā lohasahasrakṛtā vidyate /",
    "GK21ttrkhy1u:874": " so 'nyasmin vaṇikputrake tāṃ nikṣipya deśāntaram arthopārjanāya",
    "GK21ttrkhy1u:875": " prāyāt /",
    "GK21ttrkhy1u:876": " kṣīṇabhāgyatvāc ca tena bahunāpi kālena na kiñcid āsāditam /",
    "GK21ttrkhy1u:877": " pratyāgataś ca tāṃ tulāṃ tasmāt prārthitavān /",
    "GK21ttrkhy1u:878": " tenoktaṃ ca /",
    "GK21ttrkhy1u:879": " sā mūṣakair bhakṣiteti /",
    "GK21ttrkhy1u:880": " athāsāv acintayat /",
    "GK21ttrkhy1u:881": " vismayanīyam etat /",
    "GK21ttrkhy1u:882": " kathaṃ lohasahasramayīṃ tulāṃ mūṣakā bhakṣayiṣyantīti /",
    "GK21ttrkhy1u:883": " antarlīnam avahasyābravīt /",
    "GK21ttrkhy1u:884": " avaśyam etad evam /",
    "GK21ttrkhy1u:885": " yatkāraṇam /",
    "GK21ttrkhy1u:886": " vṛṣyaṃ svādu mṛdu ca lohaṃ katham ākhavo na bhakṣayiṣyanti / iti",
    "GK21ttrkhy1u:887": " pratipannavāk /",
    "GK21ttrkhy1u:888": " asāv api suparihṛṣṭahṛdayaḥ pādyādipurassarāṃ tasya pūjāṃ",
    "GK21ttrkhy1u:889": " kartum ārabdhavān bhojane ca prārthitavān /",
    "GK21ttrkhy1u:890": " tasya ca nātidure nadī /",
    "GK21ttrkhy1u:891": " tatra snānābhyudyatasya ca tasya svīyaṃ putram ekam",
    "GK21ttrkhy1u:892": " āmalakasnānaśāṭikāsametaṃ pṛṣṭataḥ preṣitavān /",
    "GK21ttrkhy1u:893": " asāv api pratyāgacchan dārakam anyasmin mitragṛhe suguptaṃ kṛtvā",
    "GK21ttrkhy1u:894": " praviṣṭaḥ /",
    "GK21ttrkhy1u:895": " atha bhojanasamaye sārthavāho dārakam adṛṣṭvā samākulamanāś",
    "GK21ttrkhy1u:896": " śaṅkitahṛdayaś ca tam apṛcchat /",
    "GK21ttrkhy1u:897": " kvāsau dārakas tavānupadapreṣitaḥ /",
    "GK21ttrkhy1u:898": " iha na praviṣṭa iti /",
    "GK21ttrkhy1u:899": " atha so 'bravīt /",
    "GK21ttrkhy1u:900": " śyenenāpahṛtaḥ /",
    "GK21ttrkhy1u:901": " tac chrutvā paramāvigno nirdayībhūtaś ca taṃ bāhau gṛhītvā",
    "GK21ttrkhy1u:902": " dharmasthānaṃ nītavān / āha ca /",
    "GK21ttrkhy1u:903": " paritrāyadhvam /",
    "GK21ttrkhy1u:904": " anena me dārakaḥ kvāpi gopita iti /",
    "GK21ttrkhy1u:905": " pṛṣṭaś cāsau prāḍvivākaiḥ /",
    "GK21ttrkhy1u:906": " kim etat /",
    "GK21ttrkhy1u:907": " kathyatām iti /",
    "GK21ttrkhy1u:908": " sa vihasyābravīt /",
    "GK21ttrkhy1u:909": " śyenenāpahṛta iti /",
    "GK21ttrkhy1u:910": " tatas tair vismitamanobhir abhihitaḥ /",
    "GK21ttrkhy1u:911": " kathaṃ śyeno dārakam apahariṣyatīti /",
    "GK21ttrkhy1u:912": " dharmādhikṛtais tathyaṃ pṛcchyamāno 'bravīt /",
    "GK21ttrkhy1u:913": " kim atra citram /",
    "GK21ttrkhy1u:914": " yatra tulā lohasahasrasyāsya gehe madīyā mūṣakair bhakṣitā / tatra",
    "GK21ttrkhy1u:915": " kathaṃ dārakaś śyenena nāpahriyatae iti /",
    "GK21ttrkhy1u:916": " tac ca śrutvā pratipāditavantas te prāḍvivākāḥ parasparasya",
    "GK21ttrkhy1u:917": " tattulātaddārakadānam iti /"
}