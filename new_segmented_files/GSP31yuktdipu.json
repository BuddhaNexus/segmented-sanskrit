{
    "GSP31yuktdipu:0": " yuktidīpikā //",
    "GSP31yuktdipu:1": " vītāvītaviṣāṇasya pakṣatāvanasevinaḥ /",
    "GSP31yuktdipu:2": " pravādāḥ sāṃkhyakariṇaḥ sallakīṣaṃḍabhaṅgurāḥ // 1 //",
    "GSP31yuktdipu:3": " ṛṣaye paramāyārkamarīcisamatejase /",
    "GSP31yuktdipu:4": " saṃsāragahanamadhvāntasūryāya gurave namaḥ // 2 //",
    "GSP31yuktdipu:5": " tattvaṃ jijñāsamānāya viprāyāsuraye muniḥ /",
    "GSP31yuktdipu:6": " taduvāca mahattantraṃ duḥkhatrayanivṛttaye // 3 //",
    "GSP31yuktdipu:7": " na tasyādhigamaḥ śakyaḥ kartuṃ varṣaśatairapi /",
    "GSP31yuktdipu:8": " bhūyastvāditi saṃcintya munibhiḥ sūkṣmabuddhibhiḥ // 4 //",
    "GSP31yuktdipu:9": " granthenālpena saṃkṣipya tadārṣamanuśāsanam /",
    "GSP31yuktdipu:10": " nibaddhamamalaprajñaiḥ śiṣyāṇāṃ hitakāmyayā // 5 //",
    "GSP31yuktdipu:11": " pratipakṣāḥ punastasya puruṣeśāṇuvādinaḥ /",
    "GSP31yuktdipu:12": " vaināśikāḥ prākṛtikā vikārapuruṣāstathā // 6 //",
    "GSP31yuktdipu:13": " teṣāmicchāvighātārthamācāryaiḥ sūkṣmabuddhibhiḥ /",
    "GSP31yuktdipu:14": " racitāḥ sveṣu tantreṣu viṣamāstarkagahvarāḥ // 7 //",
    "GSP31yuktdipu:15": " śiṣyairduravagāhāste tattvārthabhrāntabuddhibhiḥ /",
    "GSP31yuktdipu:16": " tasmādīśvarakṛṣṇena saṃkṣiptārthamidaṃ kṛtam // 8 //",
    "GSP31yuktdipu:17": " saptatyākhyaṃ prakaraṇaṃ sakalaṃ śāstrameva vā /",
    "GSP31yuktdipu:18": " yasmāt sarvapadārthānāmiha vyākhyā kariṣyate // 9 //",
    "GSP31yuktdipu:19": " pradhānāstitvamekatvamarthavattvamathānyatā /",
    "GSP31yuktdipu:20": " pārārthyañca tathānaikyaṃ viyogo yoga eva ca // 10 //",
    "GSP31yuktdipu:21": " śeṣavṛttirakartṛtvaṃ cūlikārthāḥ smṛtā daśa /",
    "GSP31yuktdipu:22": " viparyayaḥ pañcavidhastathoktā nava tuṣṭayaḥ // 11 //",
    "GSP31yuktdipu:23": " karaṇānāmasāmarthyamaṣṭāviṃśatidhā matam /",
    "GSP31yuktdipu:24": " iti ṣaṣṭiḥ padārthānāmaṣṭābhiḥ saha siddhibhiḥ // 12 //",
    "GSP31yuktdipu:25": " yathākramaṃ lakṣaṇataḥ kārtsnyenehābhidhāsyate /",
    "GSP31yuktdipu:26": " tasmādataḥ śāstramidamalaṃ nānātvasiddhaye // 13 //",
    "GSP31yuktdipu:27": " alpagranthamanalpārthaṃ sarvaistantraguṇairyutam /",
    "GSP31yuktdipu:28": " pāramarṣasya tantrasya bimbamādarśagaṃ yathā // 14 //",
    "GSP31yuktdipu:29": " tasya vyākhyāṃ kariṣyāmi yathānyāyopapattaye /",
    "GSP31yuktdipu:30": " kāruṇyādapyayuktāṃ tāṃ pratigṛhṇantu sūrayaḥ // 15 //",
    "GSP31yuktdipu:31": " āha, kariṣyati bhavān vyākhyām /",
    "GSP31yuktdipu:32": " idaṃ tvādāvupanyastaṃ sarvaistantraguṇairyutamidaṃ tantramiti /",
    "GSP31yuktdipu:33": " ke tantraguṇāḥ,",
    "GSP31yuktdipu:34": " kiyanto veti ?",
    "GSP31yuktdipu:35": " ucyate -",
    "GSP31yuktdipu:36": " sūtrapramāṇāvayavopapattiranyūnatā saṃśayanirṇayoktiḥ /",
    "GSP31yuktdipu:37": " uddeśanirdeśamanukramaśca saṃjñopadeśāviha tantrasampat //",
    "GSP31yuktdipu:38": " sūtrāṇi ca pramāṇāni ca avayavāśca,",
    "GSP31yuktdipu:39": " sūtrapramāṇāvayavāḥ /",
    "GSP31yuktdipu:40": " teṣām upapattiḥ sūtrapramāṇāvayavopapattiḥ /",
    "GSP31yuktdipu:41": " upapattiḥ sambhava ityanarthāntaram /",
    "GSP31yuktdipu:42": " ananyo 'rtho 'narthāntaram /",
    "GSP31yuktdipu:43": " upapattiśabdaḥ pratyekaṃ parisamāpyate sūtropapattirityādi /",
    "GSP31yuktdipu:44": " āha, lakṣaṇopetasūtropapattiriti vaktavyam /",
    "GSP31yuktdipu:45": " itarathā hi alakṣaṇopetasyāpi sūtrasya tantrāṅgabhāvaḥ syāditi /",
    "GSP31yuktdipu:46": " ucyate na, nāntarīyakatvāt /",
    "GSP31yuktdipu:47": " na hyantareṇa lakṣaṇopetatvaṃ sūtratvam /",
    "GSP31yuktdipu:48": " ato na vaktavyametaditi /",
    "GSP31yuktdipu:49": " āha, atha sūtramiti kasmāt ?",
    "GSP31yuktdipu:50": " ucyate- sūcanāt sūtram /",
    "GSP31yuktdipu:51": " sūcayati tāṃstānarthaviśeṣāniti sūtram /",
    "GSP31yuktdipu:52": " tadyathā- kāraṇamastyavyaktam (ISk 16)",
    "GSP31yuktdipu:53": " , bhedānāṃ parimāṇāditi (ISk 15) /",
    "GSP31yuktdipu:54": " atra pratijñāhetū kaṇṭhoktau /",
    "GSP31yuktdipu:55": " tayorupayogi dṛṣṭāntaṃ sādhyasiddhaye samarthamiti kṛtvā mūlaśakalādayo 'trāntaranabhihitā apyetasmādavasīyante /",
    "GSP31yuktdipu:56": " athavā bhikṣorupasaṃhṛtabahiṣkaraṇāntaḥkaraṇasya teṣu teṣvatīndriyeṣu api pradhānādiṣvartheṣu buddhiṃ sūcayatīti sūtram /",
    "GSP31yuktdipu:57": " athavā, saukṣmyāttadanupalabdhiriti (ISk 8)",
    "GSP31yuktdipu:58": " sūtram / tadyathā-",
    "GSP31yuktdipu:59": " alpākṣaramasandigdhaṃ sāravadviśvatomukham /",
    "GSP31yuktdipu:60": " astobhamanavadyaṃ ca sūtraṃ sūtravido viduḥ //",
    "GSP31yuktdipu:61": " astobhamapunaruktamityarthaḥ / tathā",
    "GSP31yuktdipu:62": " labhūni sūcitārthāni svalpākṣarapadāni ca /",
    "GSP31yuktdipu:63": " sarvataḥ sārabhūtāni sūtrāṇyāhurmanīṣiṇaḥ //",
    "GSP31yuktdipu:64": " pramāṇāni ca pratyakṣādīni,",
    "GSP31yuktdipu:65": " tānyuttaratra vakṣyati 'dṛṣṭamanumānamāptavacanaṃ ca'; (ISk 4)",
    "GSP31yuktdipu:66": " , 'prativiṣayādhyavasāyo dṛṣṭamityādi'; (ISk 5) /",
    "GSP31yuktdipu:67": " avayavāḥ punarjijñāsādayaḥ,",
    "GSP31yuktdipu:68": " pratijñādayaśca /",
    "GSP31yuktdipu:69": " tatra jijñāsādayo vyākhyāṅgam /",
    "GSP31yuktdipu:70": " pratijñādayaḥ parapratyāyanāṅgam /",
    "GSP31yuktdipu:71": " tānuttaratra vakṣyāmaḥ /",
    "GSP31yuktdipu:72": " āha, avayavānabhidhānamupadeśāt /",
    "GSP31yuktdipu:73": " na hi tathā pratyakṣādīni pramāṇānyupadiṣṭāni tathā avayavā upadiṣṭāḥ /",
    "GSP31yuktdipu:74": " tasmādavayavopapattirityetadasat /",
    "GSP31yuktdipu:75": " bhāṣyakāraprāmāṇyādadoṣa iti cet syānmatam /",
    "GSP31yuktdipu:76": " yadyapi sūtrakāreṇāvayavopadeśo na kṛtastathāpi bhāṣyakārāḥ kecideṣāṃ saṃgrahaṃ cakruḥ /",
    "GSP31yuktdipu:77": " te ca naḥ pramāṇam /",
    "GSP31yuktdipu:78": " tasmādyukatamavayavopapattiriti /",
    "GSP31yuktdipu:79": " etaccāyuktam / kasmāt ?",
    "GSP31yuktdipu:80": " utsūtratvāt /",
    "GSP31yuktdipu:81": " nahyutsūtraṃ vyācakṣāṇā bhāṣyakārāḥ pramāṇaṃ bhavanti /",
    "GSP31yuktdipu:82": " tathā caitadutsūtritamiti /",
    "GSP31yuktdipu:83": " ucyate, na / liṅgāt /",
    "GSP31yuktdipu:84": " naitadyuktamanupadeśānna santi jijñāsādayaḥ /",
    "GSP31yuktdipu:85": " kintarhyanupadiṣṭamapyeṣāmastitvaṃ liṅgāt pratipadyāmahe yadayamācāryo duḥkhatrayābhighātājjijñāsā tadapaghātake hetāviti (ISk 1)",
    "GSP31yuktdipu:86": " jijñāsāprayojanamācaṣṭe /",
    "GSP31yuktdipu:87": " kāraṇamastyavyaktamiti (ISk 16)",
    "GSP31yuktdipu:88": " pratijñāṃ karoti /",
    "GSP31yuktdipu:89": " bhedānāṃ parimāṇāditi (ISk 15)",
    "GSP31yuktdipu:90": " hetumupadiśati /",
    "GSP31yuktdipu:91": " naṭavad vyavatiṣṭhate liṅgamiti (ISk 42)",
    "GSP31yuktdipu:92": " dṛṣṭāntaṃ dyotayati /",
    "GSP31yuktdipu:93": " kṣīrasya yathā tathā pravṛttiḥ pradhānastyetyupasaṃharati (ISk 57) /",
    "GSP31yuktdipu:94": " tasmāt trividhaṃ karaṇaṃ dvārīti (ISk 35)",
    "GSP31yuktdipu:95": " nigamayati /",
    "GSP31yuktdipu:96": " na cānabhipretairācāryāṇāṃ śāstre vyavahāro lakṣyate /",
    "GSP31yuktdipu:97": " tena vayaṃ liṅgātpratipadyāmahe santi jijñāsādayo 'vayavāḥ śāstra iti /",
    "GSP31yuktdipu:98": " āha, satāmanupadeśe prayojanavacanam /",
    "GSP31yuktdipu:99": " evaṃ cenmanyase- santi jijñāsādayo 'vayavāḥ,",
    "GSP31yuktdipu:100": " śāstre teṣāmanupadeśe prayojanaṃ vaktavyam- amuṣmāddhetorācāryeṇa nopadiśyante,",
    "GSP31yuktdipu:101": " santi ca te iti /",
    "GSP31yuktdipu:102": " ucyate, pramāṇāntarbhāvāt /",
    "GSP31yuktdipu:103": " pramāṇeṣvantarbhāva eṣāmityayamupadiṣṭo heturasmābhiḥ /",
    "GSP31yuktdipu:104": " anumānāṅgaṃ hi jijñāsādayaḥ,",
    "GSP31yuktdipu:105": " tasmāttadantarbhūtāste iti na pṛthagupadiśyante /",
    "GSP31yuktdipu:106": " kiñca, tantrāntarokteḥ /",
    "GSP31yuktdipu:107": " tantrāntareṣu hi vindhyavāsiprabhṛtirācāryairupadiṣṭāḥ /",
    "GSP31yuktdipu:108": " pramāṇaṃ ca naste ācāryā ityataścānupadeśo jijñāsādīnāmiti /",
    "GSP31yuktdipu:109": " āha na, pramāṇānupadeśaprasaṃgāt /",
    "GSP31yuktdipu:110": " yadi ca tantrāntaropadeśādevāvayavānāmanupadeśaḥ,",
    "GSP31yuktdipu:111": " pratyakṣādīnyapi ca tantrāntareṣūpadiśyante /",
    "GSP31yuktdipu:112": " śrotrādivṛttiḥ pratyakṣam /",
    "GSP31yuktdipu:113": " sambandhādekasmāccheṣasiddhiranumānam /",
    "GSP31yuktdipu:114": " yo yatrābhiyuktaḥ karmaṇi cāduṣṭassa tatrāptastasyopadeśa āptavacanamiti teṣāmapyanupadeśaprasaṅgaḥ /",
    "GSP31yuktdipu:115": " atha sati tantrāntaropadeśe pramāṇānyupadiśyante nāvayavā iti,",
    "GSP31yuktdipu:116": " nanvetadicchāmātramiti /",
    "GSP31yuktdipu:117": " ucyate, pūrva eva tarhi parihāro 'stu /",
    "GSP31yuktdipu:118": " athavā punarastu tantrāntarokterityayamapi parihāraḥ /",
    "GSP31yuktdipu:119": " yattūktaṃ pramāṇānupadeśaprasaṅga iti atra brūmaḥ- ayuktametat /",
    "GSP31yuktdipu:120": " kasmāt ? prayojanavatāmupadeśasyādoṣatvāt /",
    "GSP31yuktdipu:121": " anupadeśo hi prayojanavataścodyata iti yuktametat /",
    "GSP31yuktdipu:122": " upadeśameva tu sadoṣa iti kṛtvā kaḥ pratyācakṣīta ?",
    "GSP31yuktdipu:123": " tasmānna kiñcidetat /",
    "GSP31yuktdipu:124": " kiñcānyat, pradhānopadeśe guṇabhūtāntarbhāvasiddheḥ /",
    "GSP31yuktdipu:125": " tadyathā, takṣṇuhi caitra ityukte yāvadbhissādhanaviśeṣairvinā takṣaṇaṃ nopapadyate sarvāstāṃścaitra upādatte /",
    "GSP31yuktdipu:126": " tathā pratyakṣādiṣu pramāṇeṣūpadiṣṭeṣu yaireṣāmavinābhāvaḥ sarvāṇi tānyupādāsyāmahe /",
    "GSP31yuktdipu:127": " kiñcānyāt, anyatrāpi tadanuṣṭhānāt /",
    "GSP31yuktdipu:128": " na kevalamiha,",
    "GSP31yuktdipu:129": " anyatrāpyayamācāryaḥ pradhānāmevopadeśaṃ karoti /",
    "GSP31yuktdipu:130": " tadaṅgabhūtāstu tadupadeśādeva pratīyante /",
    "GSP31yuktdipu:131": " tadyathā, kāraṇamastyavyaktam (ISk 16)",
    "GSP31yuktdipu:132": " bhedānāṃ parimāṇāditi (ISk 15) /",
    "GSP31yuktdipu:133": " itarathā hi dṛṣṭāntābhāvādasādhanametatsyāt /",
    "GSP31yuktdipu:134": " paśyati tvācāryo nādṛṣṭāntaṃ sādhanaṃ sādhyamāpnotīti kṛtvā pratipādakāḥ pratipādanakāle tantrāntaropadiṣṭānapi mūlaśakalādīnākṣepsyanti iti",
    "GSP31yuktdipu:135": " kiñcānyat, anumāne bhūtavadupadeśāt /",
    "GSP31yuktdipu:136": " ataścaitadevaṃ yadayamācāryastrividhamanumānamākhyātamiti (ISk 5) bravīti /",
    "GSP31yuktdipu:137": " kathaṃ kṛtvā jñāpakam?",
    "GSP31yuktdipu:138": " ākhyātasya hi pratyāmnāye bhūtavācinā śabdenopadeśo bhavati /",
    "GSP31yuktdipu:139": " na cānena pūrvaṃ trividhamanumānamākhyātam /",
    "GSP31yuktdipu:140": " ākhyātamiti cet,",
    "GSP31yuktdipu:141": " na tadākhyātaṃ kvaciditi śakyaṃ pratipādayitum /",
    "GSP31yuktdipu:142": " so 'yamanākhyāyāpi yadbhūtavācinaṃ śabdamupādatte tajjñāpayatyācāryastantrāntaraklṛptānāmapīha sanniveśo 'ṅgīkriyate /",
    "GSP31yuktdipu:143": " kimetasya jñāpane prayojanam ?",
    "GSP31yuktdipu:144": " tantrāntaropadiṣṭo 'pi karmayonīnām prāṇabhedādīnāṃ ca lakṣaṇopadeśassaṃgṛhīto bhavatīti siddhaṃ tantrāntaropadeśādavayavānupadeśaḥ /",
    "GSP31yuktdipu:145": " tasmātsūktamevāvayavopapattiriti /",
    "GSP31yuktdipu:146": " anyūnatā / padārthakārtsnyamaśeṣatānyūnatetyabhidhīyate /",
    "GSP31yuktdipu:147": " padārthāśca daśa cūlikārthāḥ,",
    "GSP31yuktdipu:148": " paṃcāśatpratyayāḥ /",
    "GSP31yuktdipu:149": " tatrāstitvamekatvaṃ paṃcabhirvītaiḥ siddham /",
    "GSP31yuktdipu:150": " arthavattvaṃ kāryakāraṇabhāvaḥ /",
    "GSP31yuktdipu:151": " pārārthyaṃ saṃhatyakāriṇāṃ parārthatvāt /",
    "GSP31yuktdipu:152": " ata evānyatvam /",
    "GSP31yuktdipu:153": " cetanāśakterguṇatrayājjanmamaraṇakaraṇānāmityevamādibhiḥ puruṣabahutvam /",
    "GSP31yuktdipu:154": " puruṣasya darśanārtha iti saṃyogaḥ /",
    "GSP31yuktdipu:155": " prāpte śarīrabhede iti viyogaḥ /",
    "GSP31yuktdipu:156": " samyagjñānādhigamāditi śeṣavṛttiḥ /",
    "GSP31yuktdipu:157": " tasmācca viparyāsāditi puruṣasyākartṛtvamityete daśa cūlikārthāḥ /",
    "GSP31yuktdipu:158": " pañca viparyayabhedā bhavantyaśaktiśca karaṇavaikalyāt /",
    "GSP31yuktdipu:159": " aṣṭāviṃśatibhedā tuṣṭirnavadhāṣṭadhā siddhiḥ // (ISk 47)",
    "GSP31yuktdipu:160": " iti pañcāśatpratyayāḥ /",
    "GSP31yuktdipu:161": " saiṣā ṣaṣṭiḥ padārthānām /",
    "GSP31yuktdipu:162": " tadupapattiranyūnatā /",
    "GSP31yuktdipu:163": " saṃśayanirṇayoktiḥ /",
    "GSP31yuktdipu:164": " saṃśayaśca nirṇayaśca tau saṃśayanirṇayau tayoruktissaṃśayanirṇayoktiḥ /",
    "GSP31yuktdipu:165": " sāmānyābhidhānaṃ saṃśayaḥ /",
    "GSP31yuktdipu:166": " tadyathā mahadādi tacca kāryaṃ prakṛtivirūpaṃ sarūpaṃ cetyukte (ISk 8)",
    "GSP31yuktdipu:167": " saṃśayo bhavati kena dharmeṇa kāryaṃ prakṛtivirūpaṃ kena vā sarūpamiti /",
    "GSP31yuktdipu:168": " viśeṣābhidhānaṃ nirṇayaḥ /",
    "GSP31yuktdipu:169": " sa ca dvividhaḥ,",
    "GSP31yuktdipu:170": " śabdato 'rthataśca /",
    "GSP31yuktdipu:171": " śabdastāvat yathā hetumadādibhiḥ kāryaṃ prakṛtivirūpam,",
    "GSP31yuktdipu:172": " traiguṇyādibhiḥ prakṛtisarūpamiti /",
    "GSP31yuktdipu:173": " arthatastat yathā tebhyo bhūtāni pañca pañcabhyaḥ,",
    "GSP31yuktdipu:174": " ete smṛtā viśeṣāḥ (ISk 38) /",
    "GSP31yuktdipu:175": " kiṃ kāraṇam ?",
    "GSP31yuktdipu:176": " yasmāt śāntā ghorāśca mūḍhāśca (ISk 38) /",
    "GSP31yuktdipu:177": " aśāntaghoramūḍhatvāttanmātrāṇyaviśeṣāḥ /",
    "GSP31yuktdipu:178": " uddeśanirdeśam /",
    "GSP31yuktdipu:179": " uddeśaśca nirdeśaśca uddeśanirdeśam /",
    "GSP31yuktdipu:180": " sarvo dvandvo vibhāṣayaikavadbhavati iti dvandvaikavadbhāvaḥ /",
    "GSP31yuktdipu:181": " saṅkṣepavacanamuddeśaḥ /",
    "GSP31yuktdipu:182": " tadyathā, eṣa pratyayasargo viparyayāśaktituṣṭisiddhyākhyaḥ (ISk 46) /",
    "GSP31yuktdipu:183": " vistaravacanaṃ nirdeśaḥ /",
    "GSP31yuktdipu:184": " tadyathā, pañca viparyayabhedā bhavanti (ISk 47)",
    "GSP31yuktdipu:185": " bhedastamaso 'ṣṭavidha (ISk 48) ityādiḥ /",
    "GSP31yuktdipu:186": " anukramaśca- padārthānāmānupūrvyā sanniveśopadeśo 'nukramaḥ,",
    "GSP31yuktdipu:187": " tadyathā - 'prakṛtermahāṃstato 'haṃkārastasmād gaṇaśca ṣoḍaśakaḥ';",
    "GSP31yuktdipu:188": " (ISk 22) ityantena /",
    "GSP31yuktdipu:189": " saṃjñopadeśau /",
    "GSP31yuktdipu:190": " saṃjñipratyāyanārthaḥ śabdaḥ saṃjñā /",
    "GSP31yuktdipu:191": " sā ca dvividhā /",
    "GSP31yuktdipu:192": " arthanibandhanā,",
    "GSP31yuktdipu:193": " svarūpanibandhanā ca /",
    "GSP31yuktdipu:194": " tatrārthanibandhanārthavaśenārthakriyāpekṣā /",
    "GSP31yuktdipu:195": " jātyādyarthasvarūpāntarbhāvī yathārthastathābhūtameva saṃjñinaṃ pratyāyati /",
    "GSP31yuktdipu:196": " tadyathā pācako lāvaka iti /",
    "GSP31yuktdipu:197": " svarūpanibandhanā punaḥ saṃjñipratyāyanopāyamātram /",
    "GSP31yuktdipu:198": " svarūpamātropakāriṇī vināvayavārthaṃ samayavaśādatathābhūtamapi saṃjñinaṃ pratyāyati /",
    "GSP31yuktdipu:199": " tadyathā, gajakarṇo 'śvakarṇa iti /",
    "GSP31yuktdipu:200": " prayatnato bhagavataḥ paramarṣerārṣeṇa jñānena sarvatattvānāṃ svarūpamupalabhya saṃjñāṃ vidadhato nāsti svarūpanibandhanaḥ śabdaḥ /",
    "GSP31yuktdipu:201": " tadyathā, pradhīyante 'tra vikārā iti pradhānam,",
    "GSP31yuktdipu:202": " puri śeta iti puruṣa ityādi /",
    "GSP31yuktdipu:203": " tanmatānusāriṇāmapyācāryāṇāṃ tābhireva saṃvyavahārānnāstyapūrvasaṃjñāvidhānaṃ pratyādaraḥ /",
    "GSP31yuktdipu:204": " upadeśaḥ / itikartavyatā,",
    "GSP31yuktdipu:205": " phalasamākhyānamupadeśaḥ / tadyathā,",
    "GSP31yuktdipu:206": " evaṃ tattvābhayasānnāsmi na me nāhamityapariśeṣam /",
    "GSP31yuktdipu:207": " aviparyayādviśuddhaṃ kevalamutpadyate jñānam // (ISk 64)",
    "GSP31yuktdipu:208": " ete sūtropapattyādayastantraguṇāḥ /",
    "GSP31yuktdipu:209": " iti karaṇaṃ prakārārtham /",
    "GSP31yuktdipu:210": " evamprakārā anye 'pi draṣṭavyāḥ /",
    "GSP31yuktdipu:211": " tadyathā, utsargo 'pavādo 'tideśa ityādiḥ /",
    "GSP31yuktdipu:212": " tatrotsargaḥ prakṛtivirūpaṃ (ISk 8)",
    "GSP31yuktdipu:213": " vyaktam, sarūpaṃ (ISk 8)",
    "GSP31yuktdipu:214": " cetyapavādaḥ /",
    "GSP31yuktdipu:215": " tathā tadviparīta (ISk 11)",
    "GSP31yuktdipu:216": " ityutsargaḥ,",
    "GSP31yuktdipu:217": " tathā ca pumān (ISk 11 )",
    "GSP31yuktdipu:218": " ityapavādaḥ /",
    "GSP31yuktdipu:219": " sāmānyamacetanaṃ prasavadharmi vyaktaṃ,",
    "GSP31yuktdipu:220": " tathā pradhānam (ISk 11)",
    "GSP31yuktdipu:221": " ityatideśaḥ /",
    "GSP31yuktdipu:222": " ityevamanyā api tantrayuktayaḥ śakyā iha pradarśayitum /",
    "GSP31yuktdipu:223": " atiprasaṅgastu prakṛtaṃ tirodadhātīti nivartyate /",
    "GSP31yuktdipu:224": " siddhaṃ tantrayuktīnāṃ sambandhopapattestantramidamiti /",
    "GSP31yuktdipu:225": " kiñca tantrāntarāvirodhāt /",
    "GSP31yuktdipu:226": " yadi khalvapīdamapi prakaraṇaṃ syāt tantrāntare pātañjalapañcādhikaraṇavārṣagaṇaprabhṛtīnāmanyatamasya śeṣabhūtaṃ syāt /",
    "GSP31yuktdipu:227": " taiścāpyavirodhastatra tatreti vakṣyāmaḥ /",
    "GSP31yuktdipu:228": " pūrvatantraśeṣabhāvāditi cet, tulyam /",
    "GSP31yuktdipu:229": " etānyapi pūrvatantraśeṣabhūtāni,",
    "GSP31yuktdipu:230": " teṣāmapi prakaraṇatvaprasaṅgaḥ /",
    "GSP31yuktdipu:231": " atha matam- sakalapadārthasaṃgrahāttantrāntarāṇyetāni,",
    "GSP31yuktdipu:232": " evamihāpi sakalapadārthasaṃgrahāttantrāntaratvamabhyupagantavyam /",
    "GSP31yuktdipu:233": " tasmādyuktametattantramidam /",
    "GSP31yuktdipu:234": " ityupodghātaḥ // @----------------------------------------------------------------------",
    "GSP31yuktdipu:235": " kārikā 1 @----------------------------------------------------------------------",
    "GSP31yuktdipu:236": " āha, kiṃguṇaviśiṣṭāya śiṣyāya punaridaṃ tantraṃ vyākhyeyamiti /",
    "GSP31yuktdipu:237": " ucyate- jijñāsave matimate mīmāṃsakāyārthine 'bhyupagatāya śiṣyāya vyākhyeyaṃ śāstram /",
    "GSP31yuktdipu:238": " kasmāt ?",
    "GSP31yuktdipu:239": " paramarṣiprāmāṇyāt /",
    "GSP31yuktdipu:240": " yasmād bhagavān viśvāgrajaḥ paramarṣirbhagavadāsurerjijñāsāmupalabhyottaraguṇaviśeṣasampadaṃ ca vyākhyātavān /",
    "GSP31yuktdipu:241": " raja eva duḥkhaṃ tannirākariṣṇorviveko 'yaṃ, sattvāt /",
    "GSP31yuktdipu:242": " sattvaṃ cāsmānnānetyevamādinā vacanapratipādyo 'yamartho mahadbhiścoktaḥ /",
    "GSP31yuktdipu:243": " tasmādrajoduḥkhopaghātopaghātakajijñāsoḥ sattvāddharmādikuśalamūlavipākotpitsorduḥkhatrayanivṛttaya idaṃ śāstraṃ pravṛttam /",
    "GSP31yuktdipu:244": " tadarthātpariṇamate śiṣyasyeti /",
    "GSP31yuktdipu:245": " kathaṃ nāma śiṣyasya niḥśreyasena yogaḥ syādityevamarthamidaṃ vyākhyānaṃ kriyata iti /",
    "GSP31yuktdipu:246": " āha, yaduktaṃ jijñāsave vyākhyānaṃ kartavyamiti tatra kutaḥ punariyaṃ jijñāsā kasmin vārthe bhavatīti ?",
    "GSP31yuktdipu:247": " ucyate - yattāvaduktaṃ kutaḥ punariyaṃ jijñāsā bhavatītyatra brūmaḥ",
    "GSP31yuktdipu:248": " duḥkhatrayābhighātājjijñāsā",
    "GSP31yuktdipu:249": " duḥkhaṃ raja ityanarthāntaram /",
    "GSP31yuktdipu:250": " duḥkhayatīti duḥkhaṃ bhavatīti /",
    "GSP31yuktdipu:251": " trayamiti saṃkhyāpadaṃ sarvadravyaviṣayaṃ,",
    "GSP31yuktdipu:252": " duḥkhaśabdena viśiṣyate /",
    "GSP31yuktdipu:253": " prādhānyācca vyatiriktabuddhyā gṛhyamāṇaṃ sambandhitvādādhārasya bhedanibandhanāyāḥ ṣaṣṭhyā nimittattvaṃ pratipadyate- duḥkhānāṃ trayaṃ duḥkhatrayam",
    "GSP31yuktdipu:254": " abhihanyate 'nenetyabhighātaḥ /",
    "GSP31yuktdipu:255": " kaḥ punarayamabhighāto nāma ?",
    "GSP31yuktdipu:256": " ucyate- yo 'sāvuparyuktaduḥkhatrayeṇāntaḥkaraṇena cetanāśakterabhisambandhaḥ /",
    "GSP31yuktdipu:257": " tasmādduḥkhatrayābhighātājjijñāsā /",
    "GSP31yuktdipu:258": " yaduktaṃ kasminnarthe bhavatīti tatrāha-",
    "GSP31yuktdipu:259": " tadapaghātake hetau /",
    "GSP31yuktdipu:260": " apahantītyapaghātakaḥ,",
    "GSP31yuktdipu:261": " tasyāpaghātakastadapaghātakaḥ /",
    "GSP31yuktdipu:262": " āha, tadapaghātake iti samāsānupapattiḥ,",
    "GSP31yuktdipu:263": " pratiṣedhāt /",
    "GSP31yuktdipu:264": " kartari yau tṛjakau tābhyāṃ saha ṣaṣṭhī na samasyate /",
    "GSP31yuktdipu:265": " tasmāttasyāpaghātaka iti vaktavyam /",
    "GSP31yuktdipu:266": " ucyate- na, śāstre darśanāt /",
    "GSP31yuktdipu:267": " “tatprayojako hetuśca” iti śāstre dṛṣṭaḥ prayogaḥ /",
    "GSP31yuktdipu:268": " padakāraścāha- jātivācakatvāt /",
    "GSP31yuktdipu:269": " tathā kadācidguṇo guṇaviśeṣo bhavati,",
    "GSP31yuktdipu:270": " kadācidguṇinā guṇo viśiṣyata iti cūrṇikārasya prayogaḥ tasmadanavadyametat /",
    "GSP31yuktdipu:271": " ayaṃ tu piṇḍārthaḥ /",
    "GSP31yuktdipu:272": " trividhena duḥkhenābhihato brāhmaṇastadapaghātakaṃ hetuṃ jijñāsate /",
    "GSP31yuktdipu:273": " ko nāmāsau hetuḥ syādyo duḥkhatrayamabhihanyāditi /",
    "GSP31yuktdipu:274": " āha, duḥkhaśabdāvacanamādāvamaṅgalārthatvāt /",
    "GSP31yuktdipu:275": " maṅgalādīni hi śāstrāṇi prathante vīrapuruṣāṇi ca bhavanti,",
    "GSP31yuktdipu:276": " adhyetāraśca maṃgalenābhihatasaṃskārāḥ śāstrārthānāsu pratipadyante /",
    "GSP31yuktdipu:277": " duḥkhamityayaṃ cāmaṅgalārthaḥ śabdaḥ,",
    "GSP31yuktdipu:278": " tasmānnārabdhavyaḥ śāstrādāviti /",
    "GSP31yuktdipu:279": " ucyate na, vākyasyārthe prayogāt padasyānarthakyādamaṅgalārthatvānupapattiḥ /",
    "GSP31yuktdipu:280": " vākyamarthapratyāyanārthaṃ prayujyate,",
    "GSP31yuktdipu:281": " viśiṣṭārthābhidhānāt /",
    "GSP31yuktdipu:282": " na padam /",
    "GSP31yuktdipu:283": " tathā hi padārthavyatirekeṇa viśiṣṭa eva vākyārthaḥ pratīyate,",
    "GSP31yuktdipu:284": " kevalaṃ tu padaṃ sāmānyārthādapracyutaṃ viśiṣṭārthābhidhānāsamartham /",
    "GSP31yuktdipu:285": " ataeva na vivakṣitārthapratyāyanayogyatayopādīyate /",
    "GSP31yuktdipu:286": " tadyathā- devadattetyayaṃ śabdaḥ kartṛvācakatvenopāttaḥ,",
    "GSP31yuktdipu:287": " sarvakriyāviṣayatvāt,",
    "GSP31yuktdipu:288": " nāntareṇa karmakriyāśabdau viśiṣṭārthaḥ pratīyate /",
    "GSP31yuktdipu:289": " tathā gāmiti karma,",
    "GSP31yuktdipu:290": " sarvakriyākartrabhidhānanimittatvāt /",
    "GSP31yuktdipu:291": " tathā abhyājeti kriyā,",
    "GSP31yuktdipu:292": " sarvakarmakartṛviṣayatvāt /",
    "GSP31yuktdipu:293": " yadā tu devadatta gāmabhyāja śuklāmityucyate tadā devadattena gośabdena karmāntarebhyo vicchidya svātmanyavasthāpyate /",
    "GSP31yuktdipu:294": " kriyā ca gośabdaśca sarvakartṛbhyo devadattakarmatayā vyavasthāpyate /",
    "GSP31yuktdipu:295": " kartṛkarmaṇī cābhyājikriyāyāḥ sādhanabhāvenaiva niyamyete /",
    "GSP31yuktdipu:296": " śuklaśabdo gośabdaśca gośabdaṃ sarvaguṇaviṣayamādheyāntarebhyo vyavacchedya svātmana ādhāratve niyamya,",
    "GSP31yuktdipu:297": " tadviṣayatāṃ pratipādayatītyanena krameṇa viśiṣṭo vākyārthaḥ /",
    "GSP31yuktdipu:298": " kevalānāntu padānāṃ sāmānyārthāt pracyutānāmviśeṣānabhidhānādānarthakyam / āha ca-",
    "GSP31yuktdipu:299": " pṛthaṅniviṣṭatattvānāmpṛthagarthābhipātinām /",
    "GSP31yuktdipu:300": " indriyāṇāṃ yathā kāryamṛte dehānna labhyate //",
    "GSP31yuktdipu:301": " tathaiva sarvaśabdānāmpṛthagarthābhidhāyinām /",
    "GSP31yuktdipu:302": " vākyebhyaḥ pravibhaktānāmarthavattā na labhyate // iti",
    "GSP31yuktdipu:303": " evaṃ sati kuto 'yaṃ niścayapratilambho yadduḥkhaśabdo 'yamamaṅgalārtho yāvatā sandihyata eva ayaṃ kiṃ svārthapratipattyarthamupātto 'tha heyatvāyeti",
    "GSP31yuktdipu:304": " vākyasya tu maṅgalārthatvam,",
    "GSP31yuktdipu:305": " duḥkhaprahāṇārthamupādānāt /",
    "GSP31yuktdipu:306": " yaddhi duḥkhaprahāṇārthaṃ vākyamupādīyate tanmaṅgalārthaṃ dṛṣṭam /",
    "GSP31yuktdipu:307": " tadyathā vyādhyapagamaḥ syādalakṣmīrmā bhūditi /",
    "GSP31yuktdipu:308": " duḥkhaprahāṇārthaṃ cedaṃ vākyamupāttaṃ tasmānmaṅgalārthamidam /",
    "GSP31yuktdipu:309": " tatra yaduktaṃ duḥkhaśabdāvacanamādāvamaṅgalārthatvādityetadayuktam /",
    "GSP31yuktdipu:310": " āha, trayagrahaṇānarthakyaṃ,",
    "GSP31yuktdipu:311": " guṇaikatvāt /",
    "GSP31yuktdipu:312": " duḥkhaṃ raja iti pratipanno bhavān,",
    "GSP31yuktdipu:313": " taccaikaṃ śāstre paṭhyate /",
    "GSP31yuktdipu:314": " tasmāttrayagrahaṇamanarthakamiti /",
    "GSP31yuktdipu:315": " nimittabhedādbhedopacāra iti cet, syānmatam /",
    "GSP31yuktdipu:316": " yadyapi ekaṃ duḥkhaṃ tathāpi nimittānāmadhyātmādhibhūtādhidaivalakṣaṇānāṃ bhedādasya bhedopacāraḥ kariṣyata iti /",
    "GSP31yuktdipu:317": " tacca naivam /",
    "GSP31yuktdipu:318": " kasmāt ?",
    "GSP31yuktdipu:319": " nimittānantyena guṇānantyaprasaṅgāt /",
    "GSP31yuktdipu:320": " ādhyātmikaṃ hi dvividhaṃ,",
    "GSP31yuktdipu:321": " śārīraṃ mānasaṃ ca /",
    "GSP31yuktdipu:322": " śārīraṃ tāvadvātapittaśleṣmaṇāṃ vaiṣamyanimittam /",
    "GSP31yuktdipu:323": " tathā mānasaṃ kāmakrodhalobhamohaviṣādabhayerṣyāsūyāratyaviśeṣadarśananimittam /",
    "GSP31yuktdipu:324": " ādhibhautikaṃ ca manuṣyapaśumṛgapakṣisarīsṛpasthāvaranimittam /",
    "GSP31yuktdipu:325": " ādhidaivikaṃ śītoṣṇavātavarṣāśanyavaśyāyāveśanimittam /",
    "GSP31yuktdipu:326": " tatra nimittabhedāttritvapragijñasya guṇānantyaprasaṅgaḥ,",
    "GSP31yuktdipu:327": " sa ca neṣṭastasmānna nimittabhedāttritvam /",
    "GSP31yuktdipu:328": " ucyate- yaduktaṃ rajasa ekatvāt tritvānupapattiḥ,",
    "GSP31yuktdipu:329": " tasya nimittabhedāt tritvopacāra iti satyametat /",
    "GSP31yuktdipu:330": " yattūktaṃ nimittānantyena guṇānantyaprasaṅga iti tadayuktam /",
    "GSP31yuktdipu:331": " kasmāt ? bhede 'pi sati varṇasaṃkhyāvaddvyavasthānopapatteḥ /",
    "GSP31yuktdipu:332": " tadyathā catvāro varṇā ityasyāḥ saṃkhyāyāḥ sati paippalādādibhede teṣāṃ brāhmaṇatvādivyatirekābhāvānna saṃkhyāntarahetutvaṃ no khalvapi varṇāvyatirekādekatvaṃ bhavati /",
    "GSP31yuktdipu:333": " evaṃ trīṇi duḥkhānītyasyāḥ saṃkhyāyāḥ sati śarīrādibhede teṣāmādhyātmikādivyatirekāsambhavānna saṅkhyāntarahetutvaṃ no khalvapi duḥkhāvyatirekādekatvaṃ bhavitumarhati /",
    "GSP31yuktdipu:334": " kiñcānyat, nimittabhedād bhedopacāra iti bhavāneva pratipannaḥ /",
    "GSP31yuktdipu:335": " na copacāraḥ paramārtha ityalamasthāne yatnena /",
    "GSP31yuktdipu:336": " āha- abhighātājjijñāsāyāmatiprasaṅgaḥ,",
    "GSP31yuktdipu:337": " sarveṣāṃ sambhavāt /",
    "GSP31yuktdipu:338": " yathāsurerduḥkhatrayābhighātājjijñāsā bhavatītyetadiṣṭaṃ tena sarveṣāmabhighāto 'stīti sarveṣāṃ jijñāsāprasaṅgaḥ /",
    "GSP31yuktdipu:339": " atha mataṃ duḥkhābhighāte kasyacijjijñāsā bhavati kasyacinneti /",
    "GSP31yuktdipu:340": " nanvevamicchāmātram /",
    "GSP31yuktdipu:341": " prākprasaṅgācca /",
    "GSP31yuktdipu:342": " prāgapyāsurerjijñāsāyā duḥkhatrayābhighāto na cāsyātyantike hetau jijñāsā babhūva /",
    "GSP31yuktdipu:343": " tena kiṃ prāptam ?",
    "GSP31yuktdipu:344": " paścādasya yato babhūva tadvaktavyam /",
    "GSP31yuktdipu:345": " yathānyatra brahmaṇo 'bhyāsanimittādadharmakṣayāt pūrvadharmānugrahācca vividiṣā,",
    "GSP31yuktdipu:346": " tathānyeṣāṃ kuśalamūlābhyāsaparipākāt /",
    "GSP31yuktdipu:347": " na cāpadiṣṭamato laghūktametat /",
    "GSP31yuktdipu:348": " kiñcānyat, tadapaghātāccānirmokṣo 'kṛtsnatvāt /",
    "GSP31yuktdipu:349": " mokṣo hi kāmarūpārūpyadhātutrayādiṣyate /",
    "GSP31yuktdipu:350": " daivamānuṣyatiryagyonitrayādvā /",
    "GSP31yuktdipu:351": " ekadeśaśca saṃsārasya duḥkhatrayam /",
    "GSP31yuktdipu:352": " tasmāt prayojanamapyayuktam /",
    "GSP31yuktdipu:353": " kiñca nimittāntarasadbhāvāddivyakāmadhyānasukhānapekṣasyāpi vividiṣā sambhavati,",
    "GSP31yuktdipu:354": " na kevalaṃ tāpodvignasyāpi /",
    "GSP31yuktdipu:355": " tasmānnimittamapyayuktam /",
    "GSP31yuktdipu:356": " kiñcānyat /",
    "GSP31yuktdipu:357": " ubhayathā cāsambhavāt /",
    "GSP31yuktdipu:358": " parikalpyamānā khalvapīyaṃ jijñāsā puruṣasya vā syādguṇānāṃ vā /",
    "GSP31yuktdipu:359": " kiṃcātaḥ ? tanna tāvatpuruṣasya sambhavati /",
    "GSP31yuktdipu:360": " kasmāt ? nairguṇyābhyupagamāt /",
    "GSP31yuktdipu:361": " icchādveṣaprayatnasukhaduḥkhadharmādharmajñānasaṃskārāṇāmātmaguṇatvaṃ na bhavadbhirabhyupagamyate /",
    "GSP31yuktdipu:362": " na guṇānām, ācetanyāt /",
    "GSP31yuktdipu:363": " na hyacetanā ghaṭādayo hitāhitaprāptiparihāraṃ jijñāsamānā dṛśyate /",
    "GSP31yuktdipu:364": " na ca cetanā bhavatāṃ guṇāḥ,",
    "GSP31yuktdipu:365": " sāmānyamacetanaṃ prasavadharmi pradhānamiti (ISk 11)",
    "GSP31yuktdipu:366": " vakṣyamāṇavacanāt /",
    "GSP31yuktdipu:367": " kiṃcānyat, tattvāntarānupapatteḥ /",
    "GSP31yuktdipu:368": " na ca guṇapuruṣavyatiriktaṃ vastutastattvāntaramasti yasya jijñāsā parikalpyamānā parikalpyeta /",
    "GSP31yuktdipu:369": " tasmādanupapannā jijñāsā /",
    "GSP31yuktdipu:370": " ucyate / yaduktamabhighātājjijñāsāyāmatiprasaṅgaḥ,",
    "GSP31yuktdipu:371": " sarveṣāṃ tatsambhavāditi atra brūmaḥ na,",
    "GSP31yuktdipu:372": " abhighātatvenāpratipatteḥ /",
    "GSP31yuktdipu:373": " yadyapyaviśiṣṭo 'bhighātastathāpi sarve nainamabhighātatvena pratipadyante /",
    "GSP31yuktdipu:374": " tathāhi, satsvādhyātmikādiduḥkheṣvarjanarakṣaṇakṣayasaṃgahiṃsāsu ca prītyabhiṣvaṅgādeṣāṃ na viṣayeṣūdvegāpadveṣau /",
    "GSP31yuktdipu:375": " na ca viṣayaparityāgo bhavati /",
    "GSP31yuktdipu:376": " tasmānnāviśiṣṭo 'bhighātaḥ /",
    "GSP31yuktdipu:377": " viśeṣe 'bhighātabuddhernimittābhidhānamiti cet ?",
    "GSP31yuktdipu:378": " athāpi syādyeyamasati viśeṣe sarvaprāṇabhṛtāmāsurereva bhagavato duḥkhatrayābhighātabuddhirbhavati,",
    "GSP31yuktdipu:379": " na punaranyeṣāmityatra nimittamabhidhānīyam /",
    "GSP31yuktdipu:380": " na hyantareṇa nimittamasau viśeṣo 'vasthāpayituṃ śakyata iti /",
    "GSP31yuktdipu:381": " etaccāyuktam /",
    "GSP31yuktdipu:382": " kasmāt ? praśnāsambandhāt /",
    "GSP31yuktdipu:383": " kuto jijñāsā bhavatītyevaṃ codakena pūrvamakāri praśnastasyāśca sākṣāt kāraṇamabhighātaḥ kāraṇāntarāṇāmanabhidhānādityasyaiva nirdeśaḥ kṛtaḥ",
    "GSP31yuktdipu:384": " yattu khalvidānīṃ kāraṇakāraṇamapi pṛcchyate tadanavasthāprasaṅgabhayānnocyate /",
    "GSP31yuktdipu:385": " atha nirbandhaḥ kriyate tena pūravadharmānugrahasya kuśalamūlābhyāsaparipākasya kāraṇakāraṇatvamasmābhirna pratiṣidhyata iti tadeva kiṃ na gṛhyate",
    "GSP31yuktdipu:386": " etena prākprasaṅgaḥ pratyuktaḥ /",
    "GSP31yuktdipu:387": " yattūktaṃ tadabhighāte cānirmokṣo 'kṛtsnatvādityetadapyayuktam /",
    "GSP31yuktdipu:388": " kasmāt ? śāstrārthānavabodhāt /",
    "GSP31yuktdipu:389": " aṣṭavikalpo daivastairyagyoniśca pañcadhā bhavati,",
    "GSP31yuktdipu:390": " mānuṣyaścaikavidha (ISk 53)",
    "GSP31yuktdipu:391": " ityetāvānasmākaṃ saṃsāraḥ /",
    "GSP31yuktdipu:392": " na tu tadvyatiriktāḥ kāmarūpārūpyadhātavaḥ kvacidapi siddhāḥ /",
    "GSP31yuktdipu:393": " caturdaśavidhe ca saṃsāre yā sukhamātrā sā duḥkhabhūyastvāttacchabdavācyā bhavatīti /",
    "GSP31yuktdipu:394": " tathā coktam-",
    "GSP31yuktdipu:395": " atra janmajarāmaraṇakṛtaṃ duḥkhaṃ prāpnoti cetanaḥ puruṣaḥ /",
    "GSP31yuktdipu:396": " liṅgasyāvinivṛttestasmādduḥkhaṃ samāsena //",
    "GSP31yuktdipu:397": " (ISk 55)",
    "GSP31yuktdipu:398": " dṛśyate ca loke bhūyasā grahaṇam /",
    "GSP31yuktdipu:399": " tadyathāmravanamiti /",
    "GSP31yuktdipu:400": " tasmāt kṛtsnavikalpapratiṣedho 'yam /",
    "GSP31yuktdipu:401": " yatpunaretaduktaṃ divyakāmadhyānasukhānapekṣasyāpi vividiṣāsambhavānnimittamayuktamiti tadapyanupapannam /",
    "GSP31yuktdipu:402": " kasmāt ? uttaratra pratiṣedhāt /",
    "GSP31yuktdipu:403": " iṣṭamevaitatsaṅgṛhītam /",
    "GSP31yuktdipu:404": " tathā cottarasūtreṇa pratiṣetsyatyācāryaḥ “dṛṣṭavadānuśravikaḥ sa hyaviśuddhikṣayātiśayayuktaḥ” (ISk 2) /",
    "GSP31yuktdipu:405": " tasmāddivyasukhānapekṣasyāpi yuktā vividiṣā /",
    "GSP31yuktdipu:406": " dhyānasukhamapi kṣayātiśayau nātivartate /",
    "GSP31yuktdipu:407": " tadapyatraiva saṅgṛhītam /",
    "GSP31yuktdipu:408": " tasmātpratiṣedhya evāyaṃ pakṣa iti na kiñcidabhidhīyate /",
    "GSP31yuktdipu:409": " yadapyuktamubhayathāsambhavājjijñāsānupapattiriti astu guṇānāṃ jijñāsā /",
    "GSP31yuktdipu:410": " yattūktamācetanyādasambhava iti satyācetanye buddhericchādisadbhāvamuttaratra pratipādayiṣyāmaḥ /",
    "GSP31yuktdipu:411": " tasmādupapannā jijñāsā /",
    "GSP31yuktdipu:412": " āha- tacchabdānarthakyaṃ pratipadasambandhāt /",
    "GSP31yuktdipu:413": " yo 'yamācāryeṇa tacchabdaḥ sūtre paṭhito 'sya khalu pratipadamasambandhāt svalpāmapyarthavattāṃ nopalabhāmahe /",
    "GSP31yuktdipu:414": " tasmānainamapuṣkalārthamadhyeṣyāmaha iti /",
    "GSP31yuktdipu:415": " ucyate- kathaṃ hi nāma prayoktṛpāratantryācchabdasya śabdāntareṇa sambandho na syāditi ?",
    "GSP31yuktdipu:416": " āha, na brūmo 'vidyamānasambandho 'sambandhaḥ kintarhyayuktasambandho yaḥ sa khalvasambandhaḥ /",
    "GSP31yuktdipu:417": " tadyathā anācāro māṇavaka iti dravyeṇa kriyāśaktitvānna śakyaṃ kiñcidanācāravatā kṣaṇamapyavasthātum /",
    "GSP31yuktdipu:418": " ayuktaṃ tvācarannanācāra ityucyate /",
    "GSP31yuktdipu:419": " tathā cāsya tacchabdasya pratipadaṃ sambandho na yuktastasmādanarthakastacchabdaḥ /",
    "GSP31yuktdipu:420": " ānantaryājjijñāsāśabdasyeti cet, syānmatam /",
    "GSP31yuktdipu:421": " anantarasya vidhirvā bhavati pratiṣedho vetyanayā yuktyā jijñāsāśabdasya tacchabdenābhisambandhaḥ śakya iti /",
    "GSP31yuktdipu:422": " tacca naivam /",
    "GSP31yuktdipu:423": " kasmāt ? tadapaghāte prayojanāsadbhāvāt /",
    "GSP31yuktdipu:424": " na hi jijñāsāpaghāte kiñcit prayojanamastīti satyapi sambandhe na tacchabdenārthaḥ /",
    "GSP31yuktdipu:425": " abhighātasyeti cet ?",
    "GSP31yuktdipu:426": " athāpi syādyadi jijñāsāpaghātena kiṃcitprayojanamastīti /",
    "GSP31yuktdipu:427": " atastatsambandho neṣyate /",
    "GSP31yuktdipu:428": " tena tarhyabhighātaśabdenāsyābhisambandhaḥ kariṣyate /",
    "GSP31yuktdipu:429": " tathā cāpi tacchabdorthavān bhaviṣyatīti /",
    "GSP31yuktdipu:430": " etadanupapannam /",
    "GSP31yuktdipu:431": " kasmāt ? nimittāvasthāne punaḥ punarutpatteḥ /",
    "GSP31yuktdipu:432": " naimittiko 'yamabhighātastasya nimittavattvādātyantiko 'paghāto na syāt /",
    "GSP31yuktdipu:433": " itarathā jvaranimittako dāha iva śītadravyasaṃsparśātpraśānto 'pi nimittāvasthānātpunaḥ punaḥ pravartate ityaphalatvamasya vyāyāmasya /",
    "GSP31yuktdipu:434": " trayaśabdasyeti cet na,",
    "GSP31yuktdipu:435": " pāratantryāt /",
    "GSP31yuktdipu:436": " āśrayaparatantrā hi saṃkhyā,",
    "GSP31yuktdipu:437": " tasyā nāntareṇāśrayeṇopaghātamapaghātaḥ śakyaḥ kartum /",
    "GSP31yuktdipu:438": " ānarthakyañca samānamiti sutarāṃ tacchabdena nārthaḥ /",
    "GSP31yuktdipu:439": " duḥkhaśabdasyeti cetsāmānyam - yadyeteṣāmpadānāmabhisambandhe yathoktadoṣopapattiḥ,",
    "GSP31yuktdipu:440": " duḥkhaśabdaṃ tarhi tat-śabdenābhisaṃbhantsyāmaḥ /",
    "GSP31yuktdipu:441": " tasminneṣa niṣedho viśatīti /",
    "GSP31yuktdipu:442": " tacca naivam /",
    "GSP31yuktdipu:443": " kasmāt ? anekapadavyavadhānāt /",
    "GSP31yuktdipu:444": " kathamanantaravṛttinā sarvanāmnānekapadavyavahitasya duḥkhaśabdasyābhisambandhaḥ śakyet pratipādayitum ?",
    "GSP31yuktdipu:445": " tasmānna kiñcidetat /",
    "GSP31yuktdipu:446": " kiñcānyat /",
    "GSP31yuktdipu:447": " upasarjanatvāt /",
    "GSP31yuktdipu:448": " ayaṃ khalvapi duḥkhaśabdaḥ samāsa upasarjanībhūtaḥ /",
    "GSP31yuktdipu:449": " na caikasminkāle śabdasya pradhānatvamupasarjanatvaṃ ca yuktitaḥ sambhavati /",
    "GSP31yuktdipu:450": " pradhānasya ca padāntareṇābhisambandhaḥ /",
    "GSP31yuktdipu:451": " tasmādvivādāspadamevaitatsūtram /",
    "GSP31yuktdipu:452": " kiñcānyat /",
    "GSP31yuktdipu:453": " nityānāmapaghātānupapatteḥ /",
    "GSP31yuktdipu:454": " iha nityānāmapaghātaḥ kartuṃ na śakyate /",
    "GSP31yuktdipu:455": " tadyathā puruṣāṇām /",
    "GSP31yuktdipu:456": " anityānāñcāpaghāto dṛṣṭaḥ /",
    "GSP31yuktdipu:457": " tadyathā, jvarādīnām /",
    "GSP31yuktdipu:458": " nityañca duḥkham /",
    "GSP31yuktdipu:459": " tasmāttadapaghāte 'bhyutthānānarthakyam /",
    "GSP31yuktdipu:460": " vṛttyapaghāte tadapaghāta iti cet,",
    "GSP31yuktdipu:461": " syātpunareṣā buddhiḥ /",
    "GSP31yuktdipu:462": " satyaṃ nityānāmapaghāto na yuktitaḥ sambhavati /",
    "GSP31yuktdipu:463": " na tu vayaṃ guṇalakṣaṇasya duḥkhasyāpaghātaṃ brūmaḥ,",
    "GSP31yuktdipu:464": " kintarhi vṛttirasyābhibhūyata iti /",
    "GSP31yuktdipu:465": " tacca naivam /",
    "GSP31yuktdipu:466": " kasmāt ? uktottaratvāt /",
    "GSP31yuktdipu:467": " uktamatrottaraṃ nimittāvasthāne punaḥ punarutpatteriti /",
    "GSP31yuktdipu:468": " tasmādayamapyamārgaḥ /",
    "GSP31yuktdipu:469": " kiñcānyat /",
    "GSP31yuktdipu:470": " aviśeṣātkalpayitvāpi vṛttyapaghātaṃ vṛttivṛttimatorananyatvād vṛttyapaghāte vṛttimadapaghātaḥ prāpta iti nāsti kaścidviśeṣaḥ /",
    "GSP31yuktdipu:471": " tasmāt kṛśo 'yaṃ parihāra iti nārthastacchabdena /",
    "GSP31yuktdipu:472": " ucyate- yaduktaṃ tacchabdānarthakyam,",
    "GSP31yuktdipu:473": " pratipadamasambandhādityastu duḥkhaśabdenābhisambandhaḥ /",
    "GSP31yuktdipu:474": " tatsambandhe yathoktadoṣopapattiriti cet syānmatam /",
    "GSP31yuktdipu:475": " yadi tarhi tacchabdasya duḥkhaśabdenaivābhisambandho 'bhyupagamyate tena ye 'smābhiḥ pūrvamabhihitā doṣāste prasajyante /",
    "GSP31yuktdipu:476": " tasmāt pratiṣiddhasya pakṣasya parigrahe sāhasamātramiti /",
    "GSP31yuktdipu:477": " etacca naivaṃ, kasmāt ?",
    "GSP31yuktdipu:478": " pratividhānāt /",
    "GSP31yuktdipu:479": " satyamasati pratividhāne sāhasamātraṃ syāt /",
    "GSP31yuktdipu:480": " pratividhīyate tu,",
    "GSP31yuktdipu:481": " tasmādadoṣo 'yamiti /",
    "GSP31yuktdipu:482": " kintaditi cet syānmatam /",
    "GSP31yuktdipu:483": " ucyatāntarhi kintat pratividhānaṃ yasyāvaṣṭambhenānekadoṣavyāhato 'pyayaṃ pakṣa āśrīyate /",
    "GSP31yuktdipu:484": " na hyanuktamasmābhirākāramātreṇa śakyaṃ pratipattumiti /",
    "GSP31yuktdipu:485": " ucyate- bāḍham /",
    "GSP31yuktdipu:486": " yattāvaduktamanekapadavyavadhānānna duḥkhaśabdasya tacchabdenābhisambandha ityatra brūmaḥ na,",
    "GSP31yuktdipu:487": " anabhyupagamāt /",
    "GSP31yuktdipu:488": " yo hyanantarakṛtaṃ śabdasya śabdāntareṇa saha sambandhamācaṣṭe tampratyayamupālambhaḥ syāt /",
    "GSP31yuktdipu:489": " vayantvarthakṛtaṃ sambandhamācakṣmahe /",
    "GSP31yuktdipu:490": " tathā coktam-",
    "GSP31yuktdipu:491": " yasya yenābhisambandho dūrasthasyāpi tasya saḥ /",
    "GSP31yuktdipu:492": " arthatastvasamānāmānantarye 'pyasambhavaḥ //",
    "GSP31yuktdipu:493": " kiñcānyat- śāstre darśanāt /",
    "GSP31yuktdipu:494": " śāstre ca vyavahitānāmapi sarvanāmnāmabhisambandho dṛśyate “yasya guṇasya hi bhāvāddravye śabdaniveśastadabhidhāne tvatalā“vityatrārthakṛtaśca sambandhaḥ śabdānāmabhyupagataḥ /",
    "GSP31yuktdipu:495": " ṅyāpprātipadikāt,",
    "GSP31yuktdipu:496": " bahuṣu bahuvacanam,",
    "GSP31yuktdipu:497": " supo dhātuprātipadikayoḥ,",
    "GSP31yuktdipu:498": " aluguttarapade ityevamādīnāṃ sambandhābhyupagamaḥ /",
    "GSP31yuktdipu:499": " tathā “anaḍvāhamudahāriṇi bhagini vahasi yā tvaṃ śirasi kumbhamavācīnamabhidhāvantamadrākṣīriti” vārtike dṛṣṭāntaḥ /",
    "GSP31yuktdipu:500": " na hyatra satyānantarye śirasānaḍuho vahanaṃ kumbhasya vā saraṇamupapadyate /",
    "GSP31yuktdipu:501": " yathā cātra vyavahitānāmabhisambandhastathehāpi draṣṭavyaḥ /",
    "GSP31yuktdipu:502": " yatpunaretaduktamupasarjanatvātpadāntareṇānabhisambandha iti etadanupapannam /",
    "GSP31yuktdipu:503": " kasmāt ? samāsādapoddhāre buddhayā vyavasthitasya svātantryopapatteḥ /",
    "GSP31yuktdipu:504": " satyamupasarjanasya padāntareṇābhisambandho nopapadyate /",
    "GSP31yuktdipu:505": " na tu vayaṃ samāsavṛttereva tacchabdenābhisambandha iti pratipadyāmahe,",
    "GSP31yuktdipu:506": " kintarhi samāsādapoddhṛtasya buddhivyavasthitasyopajanitasvātantryasya śabdāntareṇa sambandhamicchāma iti /",
    "GSP31yuktdipu:507": " athaitadaniṣṭam “yogapramāṇe ca tadabhāve darśanaṃ syāt” “atha śabdānuśāsanaṃ,",
    "GSP31yuktdipu:508": " keṣāṃ śabdānām” iti caivamādīnāmprayogāṇāṃ virodhaḥ prāpnoti /",
    "GSP31yuktdipu:509": " aniṣṭañcaitat /",
    "GSP31yuktdipu:510": " yatpunaretaduktam- nityānāmapaghātānupapattervṛttyapaghāte ca tadapaghātaprasaṅgāditi,",
    "GSP31yuktdipu:511": " etadapyanupapannam /",
    "GSP31yuktdipu:512": " kasmāt ? guṇaśakteḥ prayojanoparame satyātmakalpena vyavasthānābhyupagamāt /",
    "GSP31yuktdipu:513": " naitadabhyupagamyate guṇasyocchittirbhavati,",
    "GSP31yuktdipu:514": " vṛttirvāsyābhibhūyate /",
    "GSP31yuktdipu:515": " kintarhi puruṣārthanibandhanā caritārtha śaktirasya puruṣārthapravṛttau prayojanāsadbhāvādātmakalpena vyavatiṣṭhata ityetadvivakṣitam /",
    "GSP31yuktdipu:516": " tasmādyuktametattadapaghātake hetau jijñāsā pravartata iti /",
    "GSP31yuktdipu:517": " dṛṣṭe sāpārthā cet",
    "GSP31yuktdipu:518": " syādetat pratyakṣo duḥkapratīkāraheturasti /",
    "GSP31yuktdipu:519": " tasya samatikrame kiṃ prayojanam ?",
    "GSP31yuktdipu:520": " tadyathā śārīrasya tāvadayamapagamaheturanekadravyarasāyanopabhogaḥ /",
    "GSP31yuktdipu:521": " mānasasyāpi manojñastrīpānavilepanabhojanavastrālaṅkārādiviṣayasamprāptiḥ /",
    "GSP31yuktdipu:522": " ādhibhautikasya nītiśāstrābhyāsaḥ,",
    "GSP31yuktdipu:523": " śastrāstrakuśalatā,",
    "GSP31yuktdipu:524": " viṣamasthānānadhyāsanaṃ ca /",
    "GSP31yuktdipu:525": " ādhidaivikasyāpi yathākālaṃ vividhanivasanāstaraṇagarbhagṛhaprāsādajālāntaracandanavyajanamaṇihārādisevā",
    "GSP31yuktdipu:526": " vividhauṣadhamaṃgalastutimantraprayogānuṣṭhānamiti dṛṣṭe hetau sā jijñāsāpārtheti cet -",
    "GSP31yuktdipu:527": " naikāntātyatato 'bhāvāt // ISk_1 //",
    "GSP31yuktdipu:528": " etacca naivam /",
    "GSP31yuktdipu:529": " kasmāt ? ekāntātyantato 'bhāvāt /",
    "GSP31yuktdipu:530": " ekānto nāma niyamena bhāvaḥ /",
    "GSP31yuktdipu:531": " atyantaṃ bhūtasyāvināśaḥ /",
    "GSP31yuktdipu:532": " ekāntaśca atyantaṃ ca te ekāntātyante tayorabhāva ekāntātyantato 'bhāvaḥ tasmāt /",
    "GSP31yuktdipu:533": " ṣaṣṭhīsthāne pañcamī /",
    "GSP31yuktdipu:534": " ṣaṣṭhyā eva vā tasiḥ ṣaṣṭhyā vyāśraya iti yogavibhāgāt /",
    "GSP31yuktdipu:535": " asamāsakaraṇaṃ vṛttapūraṇārtham,",
    "GSP31yuktdipu:536": " mānasasya ca duḥkhasya pratīkāre doṣāntaropasaṃgrahārtham /",
    "GSP31yuktdipu:537": " tathā hi, stryādīnāṃ satyetasmin doṣadvaye 'śakyamarjjanaṃ kartumasvābhāvikatvāt /",
    "GSP31yuktdipu:538": " satyarjane rakṣaṇamaśakyaṃ,",
    "GSP31yuktdipu:539": " sādhāraṇatvāt /",
    "GSP31yuktdipu:540": " sati ca rakṣaṇe kṣayaḥ,",
    "GSP31yuktdipu:541": " kṛtakatvāt /",
    "GSP31yuktdipu:542": " saṅgāccānupaśamo bhūtopaghātamantareṇa cāsambhava ityete doṣāḥ /",
    "GSP31yuktdipu:543": " āha, kathametadavagamyate yaddṛṣṭasya hetoranaikāntikatvamanātyantikatvaṃ ceti ?",
    "GSP31yuktdipu:544": " ucyate- pratyakṣa evaitadupalabhyate /",
    "GSP31yuktdipu:545": " yadāyurvedavihitasya kriyākramasyābhiyuktamātmavantaṃ bheṣajabhiṣakparicārakasampannaṃ pratyānarthakyam / āha ca -",
    "GSP31yuktdipu:546": " sarveṣāṃ vyādhirūpāṇāṃ nidānaṃ trividhaṃ smṛtam /",
    "GSP31yuktdipu:547": " āhāraśca vihāraśca karma pūrvakṛtaṃ tathā //",
    "GSP31yuktdipu:548": " tatrāhāravihārotthān rogān dravyamapohati /",
    "GSP31yuktdipu:549": " yastu karmakṛto vyādhirmaraṇātsa nivartate //",
    "GSP31yuktdipu:550": " punarapyāha-",
    "GSP31yuktdipu:551": " sopadravaḥ sarvarūpo balamāṃsendriyāpahaḥ /",
    "GSP31yuktdipu:552": " sāriṣṭhaścaiva yo vyādhistaṃ bhiṣak parivarjayet //",
    "GSP31yuktdipu:553": " ityevamanaikāntikatvam /",
    "GSP31yuktdipu:554": " anātyantikatvaṃ tu nivṛttānāmapi vyādhīnāmpunarutpattidarśanāt /",
    "GSP31yuktdipu:555": " mahatā khalvapi prayatnena nivartitā vyādhayaḥ punarutpadyante /",
    "GSP31yuktdipu:556": " tathā coktam -",
    "GSP31yuktdipu:557": " punarjvare samutpanne kriyā pūrvajvarānugā / iti",
    "GSP31yuktdipu:558": " tasmādyathaivāsyāyurvedādeḥ pratīkārahetutvaṃ pratyakṣasiddhamevamekāntātyantato 'bhāvo 'pi /",
    "GSP31yuktdipu:559": " tathā mānasasya ca /",
    "GSP31yuktdipu:560": " yathā ca śārīraduḥkhapratīkārahetavo 'naikāntikāḥ tathā stryādayo 'pi /",
    "GSP31yuktdipu:561": " kasmāt ? tatsannidhāne viṣayāntarābhilāṣadarśanāt /",
    "GSP31yuktdipu:562": " yadi hi stryādayo viṣayāḥ sarvadā duḥkhapratīkārasamarthā bhaveyuḥ,",
    "GSP31yuktdipu:563": " kimati teṣu sannihiteṣu viṣayiṇo viṣayāntarajighṛkṣā syāt ?",
    "GSP31yuktdipu:564": " evamanaikāntikatvam /",
    "GSP31yuktdipu:565": " anātyantikatvamapi /",
    "GSP31yuktdipu:566": " nivṛttecchānāmapi bhūyaḥ prārthanāsambhavāt /",
    "GSP31yuktdipu:567": " yadi hi viṣayopabhogo 'tyantameva mānasaṃ duḥkhamapahanyāt kiṃ prāptaṃ yena bhūyastaṃ prati viṣayiṇo 'bhilāṣaḥ syāt ?",
    "GSP31yuktdipu:568": " kiṃ kāraṇam ?",
    "GSP31yuktdipu:569": " yasmānna hyavidyamāne tamasi devadattasya pradīpaṃ pratyapekṣā bhavati /",
    "GSP31yuktdipu:570": " dṛśyate ca nivṛttecchānāmapi viṣayopabhogādviṣayiṇāṃ bhūyo viṣayābhilāṣaḥ /",
    "GSP31yuktdipu:571": " tena manyāmahe nāyaṃ dṛṣṭo heturduḥkhamahapanti /",
    "GSP31yuktdipu:572": " kintarhi sutarāṃ vṛddhiṃ karoti / āha ca -",
    "GSP31yuktdipu:573": " na jātu kāmaḥ kāmānāmupabhogena śāmyati /",
    "GSP31yuktdipu:574": " haviṣā kṛṣṇavartmeva bhūya evābhivardhate //",
    "GSP31yuktdipu:575": " apara āha-",
    "GSP31yuktdipu:576": " saṃvedyatvād gurutvācca ninditatvācca sādhubhiḥ /",
    "GSP31yuktdipu:577": " sarvatrāsannidhānācca na dṛṣṭo heturiṣyate //",
    "GSP31yuktdipu:578": " saṃvedyatvāt /",
    "GSP31yuktdipu:579": " bhogasādhanavikalānāmarthināṃ madhye viṣayiṇopayujyamānāstaissaṃvedyante /",
    "GSP31yuktdipu:580": " teṣāmapradāyopayujyamānaṃ nairghṛṇyamāviṣkuryāt /",
    "GSP31yuktdipu:581": " viṣayiṇā pradīyamāno vārthibhyaḥ parimitatvādavacchidyetetyanupāyo 'yaṃ duḥkhāpaghāte buddhimatām /",
    "GSP31yuktdipu:582": " kiṃ ca gurutvāt /",
    "GSP31yuktdipu:583": " bhogānāṃ vividhanivasanastrīpānabhojanavilepanālaṃkārādīnāṃ samagrye sukhamutpadyate /",
    "GSP31yuktdipu:584": " nānyataravaikalye /",
    "GSP31yuktdipu:585": " sāmagryaṃ caiṣāṃ svābhāvikatvādanupapannam / āha ca -",
    "GSP31yuktdipu:586": " nābhijātiṃ na vijñānaṃ na ca śauryamapekṣate /",
    "GSP31yuktdipu:587": " lakṣmī saṃskārayogācca kvacidevāvatiṣṭhate //",
    "GSP31yuktdipu:588": " ityevamanekārthāśrayatvād gururviṣayopabhogaḥ /",
    "GSP31yuktdipu:589": " kiṃ ca ninditatvācca sādhubhiḥ /",
    "GSP31yuktdipu:590": " ninditaḥ khalvapi sādhubhirviṣayopabhogaḥ / yasmādāha-",
    "GSP31yuktdipu:591": " āyāsāśca vighātaśca vipralambhabhayāni ca /",
    "GSP31yuktdipu:592": " yaccānyadaśivaṃ loke tatkāmebhyaḥ pravartate //",
    "GSP31yuktdipu:593": " punarapyāha-",
    "GSP31yuktdipu:594": " ayaṃ sakṣetriyo vyādhirayamātyantiko jvaraḥ /",
    "GSP31yuktdipu:595": " idamāspadamītīnāmeṣa yoniḥ sapāpmanām //",
    "GSP31yuktdipu:596": " agādhametatpātālameṣa paṅko duruttaraḥ /",
    "GSP31yuktdipu:597": " kleśavyādhibhayākīrṇametacchvabhraṃ bhayāvaham //",
    "GSP31yuktdipu:598": " vividhāyāsaśokānāmetadāyatanaṃ mahat /",
    "GSP31yuktdipu:599": " dainyaśramaviṣādānāmetatkṣetramapāvṛtam //",
    "GSP31yuktdipu:600": " yasmādviṣayasambhogādvihagaḥ pañjarāviva /",
    "GSP31yuktdipu:601": " gato vaneṣu ramate sa sukhāni samaśnute //",
    "GSP31yuktdipu:602": " tasmāt sādhubhirapākṛtatvādasādhurviṣayopabhogaḥ /",
    "GSP31yuktdipu:603": " kiṃ ca sarvatrāsannidhānāt /",
    "GSP31yuktdipu:604": " na hi supratiniviṣṭasyāpi kāminaḥ sarvatra viṣayasannidhānena bhavitavyam /",
    "GSP31yuktdipu:605": " no khalvapi ekasmin deśe 'vasthānaṃ sambhavati,",
    "GSP31yuktdipu:606": " viṣayābhāvaprasaṅgāt /",
    "GSP31yuktdipu:607": " tasmādavaśyaṃ viyogena bhavitavyam /",
    "GSP31yuktdipu:608": " viyoge ca sati dhruvo 'niṣṭānubandha iti ko 'rtho viṣayaparigraheṇa ?",
    "GSP31yuktdipu:609": " tatra yaduktaṃ dṛṣṭasya hetoḥ sadbhāvādapārthakā jijñāseti etadayuktam // 1 // @----------------------------------------------------------------------",
    "GSP31yuktdipu:610": " kārikā 2 @----------------------------------------------------------------------",
    "GSP31yuktdipu:611": " āha- yadyekāntātyantato 'bhāvāddṛṣṭe hetāvaparitoṣastena tarhyastyayamanyo heturubhayadoṣavarjitaḥ sa kasmānna parigṛhyate ?",
    "GSP31yuktdipu:612": " ko 'sāviti cet ucyate,",
    "GSP31yuktdipu:613": " śāstroktaḥ karmavidhiḥ /",
    "GSP31yuktdipu:614": " sa hyaikāntikaḥ /",
    "GSP31yuktdipu:615": " katham ? evaṃ hyāha - paśubandhena sarvāṃllokān jayati /",
    "GSP31yuktdipu:616": " na tūktaṃ kadācijjayati,",
    "GSP31yuktdipu:617": " kadācinneti /",
    "GSP31yuktdipu:618": " phalasya pratyakṣānupalabdheranaikāntikatvamiti cet,",
    "GSP31yuktdipu:619": " syānmatam pratyakṣata evedaṃ vihitasya karmaṇaḥ phalaṃ nopalabhyate /",
    "GSP31yuktdipu:620": " tathā hi putrakāma iṣṭiṃ nirūpya duhitaramapi na prāpnoti /",
    "GSP31yuktdipu:621": " arthakāmaśca karma kṛtvā māṣakamapi na labhate /",
    "GSP31yuktdipu:622": " tasmānnāyamanaikāntika iti /",
    "GSP31yuktdipu:623": " etacca naivam /",
    "GSP31yuktdipu:624": " kasmāt ? sādhanavaikalyāttadanupapatteḥ /",
    "GSP31yuktdipu:625": " anekasādhanasādhyo hi karmavidhiḥ /",
    "GSP31yuktdipu:626": " yatra phalaṃ nopalabhyate tatra sādhanavaikalyamanumātavyam /",
    "GSP31yuktdipu:627": " kasmāt ? na hyetadiṣṭaṃ,",
    "GSP31yuktdipu:628": " sati kāraṇe kāryaṃ na bhavati /",
    "GSP31yuktdipu:629": " kiṃ cānyat, saṃsārābhāvaprasaṅgāt /",
    "GSP31yuktdipu:630": " yadi khalvapi karmaṇaḥ phalavattvaṃ neṣyate tena tannimittasya saṃsāsarasyābhāvaprasaṅgaḥ /",
    "GSP31yuktdipu:631": " aniṣṭaṃ caitat /",
    "GSP31yuktdipu:632": " tasmātsiddhamasyaikāntikatvam /",
    "GSP31yuktdipu:633": " ātyantikatvamapi siddhameva /",
    "GSP31yuktdipu:634": " yasmādāha apāma somamamṛtā abhūmeti /",
    "GSP31yuktdipu:635": " atra somapānādamṛtatvāvāptiḥ śrūyate /",
    "GSP31yuktdipu:636": " tasmāttadevānuṣṭhātavyam /",
    "GSP31yuktdipu:637": " kimanyena hetunā parikalpiteneti jijñāsāpārthaiveti /",
    "GSP31yuktdipu:638": " ucyate",
    "GSP31yuktdipu:639": " dṛṣṭavadānuśravikaḥ",
    "GSP31yuktdipu:640": " anuśrūyate ityanuśravaḥ /",
    "GSP31yuktdipu:641": " anuśrave bhava ānuśravikaḥ /",
    "GSP31yuktdipu:642": " dṛṣṭena tulyaṃ vartate dṛṣṭavat /",
    "GSP31yuktdipu:643": " kimasāvanabhipreta iti vākyaśeṣaḥ /",
    "GSP31yuktdipu:644": " āha kaḥ punarayamanuśravaḥ ?",
    "GSP31yuktdipu:645": " ucyate- mantrabrāhmaṇaṃ yāvadvā purātanamanuśrūyamāṇaṃ prāmāṇyenābhyupagamyate tatrabhavadbhiḥ /",
    "GSP31yuktdipu:646": " yathāśrutinibandhanāḥ smṛtayaḥ /",
    "GSP31yuktdipu:647": " aṅgāni vedāstarkā vā / yathāha",
    "GSP31yuktdipu:648": " vedavedāṅgatarkeṣu vedasaṃjñā nirucyate / iti /",
    "GSP31yuktdipu:649": " āha, kiṃ pūrvasmādeva hetorayamānuśraviko heturanabhipreta iti ?",
    "GSP31yuktdipu:650": " netyucyate / kintarhi",
    "GSP31yuktdipu:651": " sa hyaviśuddhikṣayātiśayayuktaḥ /",
    "GSP31yuktdipu:652": " iti / sa ityānuśravikasya hetoḥ pratinirdeśaḥ /",
    "GSP31yuktdipu:653": " hiśabdo yasmādarthe /",
    "GSP31yuktdipu:654": " aviśuddhiśca kṣayaścātiśayaśca tairyuktaḥ /",
    "GSP31yuktdipu:655": " etaduktaṃ bhavati /",
    "GSP31yuktdipu:656": " yasmādayamānuśraviko heturaviśuddho 'nityastāratamyavāṃścāto dṛṣṭa ivānabhipretaḥ /",
    "GSP31yuktdipu:657": " tatrāviśuddhiyuktastāvat hiṃsāvidhānāt /",
    "GSP31yuktdipu:658": " yadāha brāhmaṇe- brāhmaṇamālabhetetyādi / tathā-",
    "GSP31yuktdipu:659": " ṣaṭśatāni niyujyante paśūnāṃ madhyame 'hani /",
    "GSP31yuktdipu:660": " aśvamedhasya vacanādūnāni paśubhistribhiḥ //",
    "GSP31yuktdipu:661": " iti hiṃsā cāviśuddhiḥ /",
    "GSP31yuktdipu:662": " prāṇināmiṣṭaśarīravyāpādanāt /",
    "GSP31yuktdipu:663": " āha, tadanupapattiḥ /",
    "GSP31yuktdipu:664": " śāstracoditatvāt /",
    "GSP31yuktdipu:665": " yadi śāstreṇa coditeyaṃ hiṃsā na syāt muktasaṃśayamaviśuddhitvamasyāḥ pratipadyāmahe,",
    "GSP31yuktdipu:666": " śāsracoditā tu /",
    "GSP31yuktdipu:667": " tasmānneyamaviśuddhiḥ /",
    "GSP31yuktdipu:668": " tatprāmāṇyānabhyupagamādaviśuddhiriti cet syānmatam,",
    "GSP31yuktdipu:669": " vedaprāmāṇyamabhyupagacchatāmasaṃśayametadevaṃ syāt /",
    "GSP31yuktdipu:670": " hetuvādakuśalāstu vayam /",
    "GSP31yuktdipu:671": " tasmādadhīyatāṃ yadi kaścidastyubhayapakṣaprasiddho hetuḥ yato nissaṃśayaḥ pratyayaḥ syāditi /",
    "GSP31yuktdipu:672": " etaccāyuktam /",
    "GSP31yuktdipu:673": " kasmāt ? abhyupagamavirodhāt /",
    "GSP31yuktdipu:674": " dṛṣṭamanumānamāptavacanaṃ ceti prāmāṇyatrayamabhyupagataṃ bhavadbhiḥ /",
    "GSP31yuktdipu:675": " idānīṃ vedasyāptavacanatve satyaprāmāṇyaṃ bruvataḥ svamatavyāghātaḥ /",
    "GSP31yuktdipu:676": " tasmādayuktametat /",
    "GSP31yuktdipu:677": " vedasyāptavacanatvānupapatteradoṣa iti cetsyānmatam /",
    "GSP31yuktdipu:678": " āptavacanatvaṃ prākprasādhyāsya vedasya paścāt ayamupālambho yuktamabhidhātuṃ syāt /",
    "GSP31yuktdipu:679": " tattvasiddham /",
    "GSP31yuktdipu:680": " tasmādanupālambho 'yamiti /",
    "GSP31yuktdipu:681": " etadapyuktam /",
    "GSP31yuktdipu:682": " kasmāt ? puruṣabuddhipūrvakatve sati rāgādiyogācchabdo vicārārhaḥ syāt kimāptavacanaṃ na veti /",
    "GSP31yuktdipu:683": " apuruṣabuddhipūrvakastvāmnāyaḥ svatantraḥ puruṣaniśśreyasārthaṃ pravartate /",
    "GSP31yuktdipu:684": " tasmānnaivaṃvidhamaniṣṭaṃ vicāramarhati /",
    "GSP31yuktdipu:685": " kiṃ cānyat aviśuddhitvānupapattiprasaṅgāt /",
    "GSP31yuktdipu:686": " yadi caitasminnarthe bhavānapi paryanupayujyeta - kathamidaṃ niścīyate yaduta prāṇināmiṣṭaśarīravyāpādanādaviśuddhihiṃseti ?",
    "GSP31yuktdipu:687": " avaśyamabhidhānīyaṃ śāstrata iti /",
    "GSP31yuktdipu:688": " tadeva ca śāstraṃ kratau hiṃsāmāha /",
    "GSP31yuktdipu:689": " tasmāt ko 'tra hetuḥ anyatra pramāṇamihaivaitadapramāṇaṃ bhavitumarhati hiṃsāto dharma iti ?",
    "GSP31yuktdipu:690": " anugrahopaghātalakṣaṇatvādahiṃsāhiṃsayoḥ pratyakṣasiddhiriti cet - athāpi syāt ahiṃsātaścānugraho bhavatīṣṭaśarīravyāpādanalakṣaṇaḥ,",
    "GSP31yuktdipu:691": " hiṃsātaścopaghāto bhavati abhipretaśarīravyāpādanalakṣaṇaḥ /",
    "GSP31yuktdipu:692": " kriyānurūpaṃ ca phalamanumātuṃ yuktamiti pratyakṣasiddhamanayoriṣṭāniṣṭaphalahetutvam /",
    "GSP31yuktdipu:693": " tasmāt ko 'tra śāstravyāpāra iti ?",
    "GSP31yuktdipu:694": " etaccānupapannam /",
    "GSP31yuktdipu:695": " kasmāt ? aniṣṭaprasaṃgāt /",
    "GSP31yuktdipu:696": " evaṃ hi parikalpyamāne gurubhāryāgamane 'pi sattvāntarānugrahasāmarthādiṣṭaphalasambandhaḥ syāt /",
    "GSP31yuktdipu:697": " māṇavakaṃ copanīya vratādeśaśaucabrahmacaryyasvādhyāyābhyāsabhaikṣāgniparicaraṇaguruśuśrūṣādiṣu pravartayato 'niṣṭaphalasambandhaḥ syāt /",
    "GSP31yuktdipu:698": " tasmāllokaśāstraviruddho 'sattarko neṣṭa iti /",
    "GSP31yuktdipu:699": " ubhayābhidhānācchāstravirodhaprasaṅga iti cet syānmatam tadeva śāstramahiṃsāmāha,",
    "GSP31yuktdipu:700": " tadeva hiṃsām /",
    "GSP31yuktdipu:701": " evaṃ sati parasparaviruddhayorarthayoścoditatvādubhayānugrahāsambhave śāstravirodhaprasaṅga iti /",
    "GSP31yuktdipu:702": " tacca naivam /",
    "GSP31yuktdipu:703": " kasmāt ? utsargāpavādayorviṣayabhedāt /",
    "GSP31yuktdipu:704": " sāmānye hi śāstramahiṃsāmutsṛjya viśeṣe kratulakṣaṇe 'pavādaṃ śāsti /",
    "GSP31yuktdipu:705": " sāmānyavihitaṃ ca viśeṣavihitena bādhyate /",
    "GSP31yuktdipu:706": " tadyathā - dadhi brāhmaṇebho dīyatāṃ takraṃ kauṇḍinyāyeti /",
    "GSP31yuktdipu:707": " tasmādutsargāpavādayorviṣayabhedānnāsti śāstravirodha iti /",
    "GSP31yuktdipu:708": " kiṃ cānyat /",
    "GSP31yuktdipu:709": " kanyāgamanavat punarvidhāne doṣābhāvāt /",
    "GSP31yuktdipu:710": " yathā khalvapi śāsre pratiṣiddhaṃ kanyāgamanamiti nedānīmabhirūpaḥ pratigṛhya,",
    "GSP31yuktdipu:711": " tāmabhigamyādharmabhāgbhavati /",
    "GSP31yuktdipu:712": " gṛhasthaḥ sadṛśīṃ bhāryāṃ vindetānanyapūrvikām /",
    "GSP31yuktdipu:713": " iti śāstrāntarasadbhāvāt /",
    "GSP31yuktdipu:714": " evaṃ śāstre pratiṣiddhā hiṃsā /",
    "GSP31yuktdipu:715": " nedānīṃ kratau hiṃsāyāṃ pravartamāno 'niṣṭaphalabhāk syāt /",
    "GSP31yuktdipu:716": " pūrvoktādeva śāstrāntarasadbhāvāt /",
    "GSP31yuktdipu:717": " tara yaduktaṃ prāṇināmiṣṭaśarīravyāpādanādaviśuddhirhiṃsetyetadayuktam /",
    "GSP31yuktdipu:718": " ucyate - na, abhiprāyānavabodhāt /",
    "GSP31yuktdipu:719": " citramapi bahvetadabhidhīyamāno nābhiprāyaṃ veda bhavān /",
    "GSP31yuktdipu:720": " kiṃ kāraṇam ?",
    "GSP31yuktdipu:721": " yasmānna vayaṃ vedasya prāmāṇyaṃ pratyācakṣmahe /",
    "GSP31yuktdipu:722": " no khalvapi brūmaḥ śāstracoditāyāṃ hiṃsāyāṃ pravartamānasyāniṣṭaphalasambandho bhavati /",
    "GSP31yuktdipu:723": " kintarhi sati svargaprāptinimittatve vedavihitasya karmaṇaḥ samanuṣṭhānaṃ prāṇijamupaghātamantareṇa na sambhavati iti hitakāmairabhyupekṣyate",
    "GSP31yuktdipu:724": " yasmāt na hyetaduktaṃ yadanyeṣāmupaghātenātmānugrahaḥ kārya iti / āha -",
    "GSP31yuktdipu:725": " na tatparasya sandadhyātpratikūlaṃ yadātmanaḥ /",
    "GSP31yuktdipu:726": " eṣa saṅkṣepato dharmaḥ kāmādanyaḥ pravartate //",
    "GSP31yuktdipu:727": " āha yadyetannābhyupagamyate kathaṃ pūrvamuktaṃ prāṇināmiṣṭaśarīravyāpādanādaviśuddhirhiṃseti ?",
    "GSP31yuktdipu:728": " ucyate kārye kāraṇopacārāt /",
    "GSP31yuktdipu:729": " yo 'sau hiṃsānimittakaḥ kāruṇyān manasi naḥ paritāpa utpadyate sā khalvaviśuddhirabhipretā /",
    "GSP31yuktdipu:730": " tasyāṃ kāraṇamupacaryoktamaviśuddhirhiṃseti /",
    "GSP31yuktdipu:731": " yathā mudgaistṛptāḥ gobhiḥ sukhina iti /",
    "GSP31yuktdipu:732": " āha kathametadavagamyate hiṃsākāryaṃ paritāpamātramaviśuddhirācāryasyābhipretā,",
    "GSP31yuktdipu:733": " na punarhiṃsaiveti ?",
    "GSP31yuktdipu:734": " ucyate, prakarṣapratyayopalabdheḥ /",
    "GSP31yuktdipu:735": " vakṣyatyupadiṣṭāt tadviparītaḥ śreyāniti (ISk 2) /",
    "GSP31yuktdipu:736": " samānajātīyaṃ ca pratiyoginamapekṣya prakarṣapratyaya utpadyate /",
    "GSP31yuktdipu:737": " yadi cānuśravikasya praśasyatā nābhipretā syāt prakarṣapratyayānupapattiprasaṅgaḥ /",
    "GSP31yuktdipu:738": " tasmānnotsūtrametat /",
    "GSP31yuktdipu:739": " āha, sannyāsānupapattiḥ /",
    "GSP31yuktdipu:740": " aviyogaśravaṇāt /",
    "GSP31yuktdipu:741": " na hi karmaṇo 'tyāgasannyāsayostvamīśiṣe /",
    "GSP31yuktdipu:742": " kintarhi śāstraṃ yadāha tadavaśyaṃ kartavyam /",
    "GSP31yuktdipu:743": " taccāmaraṇāt karmabhiraviyogaṃ śāsti /",
    "GSP31yuktdipu:744": " kasmāt ? evaṃ hyāha- “jarāmaryametat satraṃ yadagnihotradārśapaurṇamāsau,",
    "GSP31yuktdipu:745": " jarayā ha etasmāt satrādvimucyate, mṛtyunā ca /",
    "GSP31yuktdipu:746": " ” punarapyāha “kurvanneveha karmāṇi jijīviṣecchataṃ samāḥ /",
    "GSP31yuktdipu:747": " ” tasmādāmaraṇāt karmaṇāmatyāgaḥ /",
    "GSP31yuktdipu:748": " tasmin sati hetvantarakarmaṇāmānarthakyam /",
    "GSP31yuktdipu:749": " ucyate, na, sādhanānāmasvabhāvikatvāt /",
    "GSP31yuktdipu:750": " patnīsaṃyogādibhiranekaiḥ sādhanairayaṃ karmavidhiḥ prasādhyate /",
    "GSP31yuktdipu:751": " teṣāṃ cāsvābhāvikatvāt aśakyamarjanaṃ prayogataḥ pūrvaṃ kartumiti pratipāditam /",
    "GSP31yuktdipu:752": " tasmādanityāni karmāṇi /",
    "GSP31yuktdipu:753": " hetuśāstravipratipattau śāstrabalīyastvamiti cet syānmatam /",
    "GSP31yuktdipu:754": " yatra hetuśāstrayorvipratipattirbhavati tatra vipralambhabhūyiṣṭhatvādanumānasya balīyaḥ śāstramityavaśayamabhyupagantavyamiti /",
    "GSP31yuktdipu:755": " taccānupapannam /",
    "GSP31yuktdipu:756": " kasmāt ? śaktito viniyogāt /",
    "GSP31yuktdipu:757": " śaktimapekṣya śāstramagnihotrādīni karmāṇi vidadhatteṣāmanityatāṃ jñāpayati /",
    "GSP31yuktdipu:758": " katham ? evaṃ hyāha,",
    "GSP31yuktdipu:759": " “yo 'laṃ sannagnihotrāyāgnihotraṃ na juhoti tameṣā devatāparuṇaddhyasmāllokādamuṣmāccobhābhyām /",
    "GSP31yuktdipu:760": " ” tasmādanityāni karmāṇi /",
    "GSP31yuktdipu:761": " kiṃ cānyat /",
    "GSP31yuktdipu:762": " jarāgrahaṇasāmarthyāt /",
    "GSP31yuktdipu:763": " tvadīya eva jñāpake jarāgrahaṇamasti /",
    "GSP31yuktdipu:764": " ato 'numīyate śaktyapekṣamanityaṃ ca karma /",
    "GSP31yuktdipu:765": " kiṃ cānyat śāstrahāneḥ /",
    "GSP31yuktdipu:766": " ubhayaṃ hi śāstre nirdiṣṭam /",
    "GSP31yuktdipu:767": " karmāṇi sannyāsaśca /",
    "GSP31yuktdipu:768": " yadi punaḥ karmāṇi nityakartavyatayeṣyante tena sannyāsaśāstraṃ hīyate /",
    "GSP31yuktdipu:769": " tasmādviṣayarāgāviṣkaraṇametadvaḥ /",
    "GSP31yuktdipu:770": " āha, na, śrutibalīyastvāt /",
    "GSP31yuktdipu:771": " tulyabalayorhi śāstrayorekaviṣayasannipāte dvayoryugapadanugrahāsambhave vikalpaparyāyau bhavataḥ /",
    "GSP31yuktdipu:772": " śrutismṛtisannipāte ca śrutirbalīyasī,",
    "GSP31yuktdipu:773": " smṛtivihitaśca sannyāsaḥ /",
    "GSP31yuktdipu:774": " tasmānnānayorvikalpaḥ /",
    "GSP31yuktdipu:775": " na khalvapi paryāyo nyāyyaḥ /",
    "GSP31yuktdipu:776": " ucyate- taditaratra tulyam /",
    "GSP31yuktdipu:777": " yathaiva karmaṇāṃ samanuṣṭhānaṃ śāsti śāstraṃ tathā sannyāsamapi /",
    "GSP31yuktdipu:778": " katham ? evaṃ hyāha-",
    "GSP31yuktdipu:779": " na karmaṇā na prajayā dhanena tyāgenaikenāmṛtatvamānaśuḥ /",
    "GSP31yuktdipu:780": " pareṇa nākaṃ nihitaṃ guhāyāṃ vibhrājate yadyatayo viśanti //",
    "GSP31yuktdipu:781": " tathā-",
    "GSP31yuktdipu:782": " na karmaṇā mṛtyumṛṣayo niṣeddhuḥ prajāvanto draviṇamicchamāṇāḥ /",
    "GSP31yuktdipu:783": " athāpare ṛṣayo manīṣiṇaḥ paraṃ karmabhyo 'mṛtatvamānaśuḥ //",
    "GSP31yuktdipu:784": " brāhmaṇaṃ cātra bhavati- “tadya idaṃ viduḥ,",
    "GSP31yuktdipu:785": " ye ceme 'raṇyāḥ śraddhātapa ityupāsate te 'rciṣamabhisambhavanti /",
    "GSP31yuktdipu:786": " arciṣo harahna āpūryamāṇapakṣamāpūryamāṇapakṣādyānṣaḍudaṅḍeti māsāṃstānmāsebhyaḥ",
    "GSP31yuktdipu:787": " saṃvatsaraṃ saṃvatsarādādityamādityāccandramasaṃ candramaso vidyutaṃ tatpuruṣo 'māṇavaḥ",
    "GSP31yuktdipu:788": " sa etān brahma gamayati /",
    "GSP31yuktdipu:789": " ” punarapyāha- “etameva viditvā munirbhavati,",
    "GSP31yuktdipu:790": " etameva pravrājino lokamicchantaḥ pravrajanti /",
    "GSP31yuktdipu:791": " etaddha sma vai pūrve vidvāṃsaḥ prajāṃ nākāmayanta,",
    "GSP31yuktdipu:792": " prajayā kiṃ kariṣyāmo yeṣāṃ nāyamātmā nāyaṃ loka iti te ha sma putraiṣaṇāyāśca vittaiṣaṇāyāśca lokaiṣaṇāyāśca vyutthāyātha bhikṣācaryaṃ carantīti",
    "GSP31yuktdipu:793": " ” tasmādete tyāgasannyāsayorubhayorliṅgam /",
    "GSP31yuktdipu:794": " āha - yadyapyevaṃ śāstraṃ tathāpi samanuṣṭhāne vidhirasti /",
    "GSP31yuktdipu:795": " vihitaṃ cāvaśyaṃ kartavyam /",
    "GSP31yuktdipu:796": " sannyāse tvarthavādamātramityanayorayaṃ viśeṣaḥ /",
    "GSP31yuktdipu:797": " tasmin sati samanuṣṭhānaṃ jyāyo na tyāgaḥ /",
    "GSP31yuktdipu:798": " ucyate- ko 'yaṃ vidhiḥ,",
    "GSP31yuktdipu:799": " ko 'yamarthavādaḥ ?",
    "GSP31yuktdipu:800": " āha- vidhistadarthatvenāpūrvopadeśaḥ /",
    "GSP31yuktdipu:801": " yo hi vidhyarthena liṅā loṭā kṛtyairvāpūrvopadeśaḥ kriyate sa vidhiḥ /",
    "GSP31yuktdipu:802": " yathā- agnihotraṃ juhuyāt svargakāmaḥ /",
    "GSP31yuktdipu:803": " vāyavyaṃ śvetamajamālabheta bhūtikāma iti /",
    "GSP31yuktdipu:804": " stutirarthavādaḥ /",
    "GSP31yuktdipu:805": " tasya tu vihitasya prarocanārthaṃ yā stutiḥ so 'rthavādaḥ /",
    "GSP31yuktdipu:806": " tadyathā- “vāyurvai kṣepiṣṭhā devatā vāyumeva tena bhāgadheyenopadhāvati,",
    "GSP31yuktdipu:807": " sa evainaṃ bhūtiṃ gamayati” iti /",
    "GSP31yuktdipu:808": " evaṃvidhāṃ hi stutimupaśrutya phalārthine hi yajamānāya vidhiḥ prarocate /",
    "GSP31yuktdipu:809": " etasmin hitakāmaḥ pravartate iti /",
    "GSP31yuktdipu:810": " ucyate- na, ata eva sannyāsasiddhiḥ /",
    "GSP31yuktdipu:811": " evaṃ cenmanyase yamāmnāyaḥ śreyāṃsamarthaṃ manyate,",
    "GSP31yuktdipu:812": " taṃ prarocanāya stauti tathā sannyāsasiddhiḥ /",
    "GSP31yuktdipu:813": " kasmāt ? stutatvāt /",
    "GSP31yuktdipu:814": " bahulārthināṃ sannyāsamāmnāyaḥ stauti /",
    "GSP31yuktdipu:815": " sa kasmānna prarocate ?",
    "GSP31yuktdipu:816": " itarathā hyānarthakyam /",
    "GSP31yuktdipu:817": " yadi khalvapyarthavādaḥ stuvannapi na prarocayet yaduktaṃ prarocanārtho 'rthavāda iti tadbhavadbhirhāpitavyaṃ syāt /",
    "GSP31yuktdipu:818": " anarthako hyevaṃ satyarthavādo na prarocanārthaḥ /",
    "GSP31yuktdipu:819": " arthāntaravacanaṃ vā /",
    "GSP31yuktdipu:820": " yadi prarocanārthatvamasya neṣyate tena tarhyarthāntaraṃ vaktavyam /",
    "GSP31yuktdipu:821": " mā bhūdanarthakatvaṃ vedaikadeśasyeti /",
    "GSP31yuktdipu:822": " tasmānnānayā vibhīṣikayā vayaṃ śakyāḥ sanmārgādapanetum /",
    "GSP31yuktdipu:823": " kiṃcānyat /",
    "GSP31yuktdipu:824": " ubhayathā vikalpe 'niṣṭaprasaṅgāt /",
    "GSP31yuktdipu:825": " ihāyamāmnāyo vidheyatvena vā sannyāsaṃ stūyāt avidheyatvena vā /",
    "GSP31yuktdipu:826": " kiṃcātaḥ ? tadyadi tāvadvidheyatvena stauti kimanyadvicāryate ?",
    "GSP31yuktdipu:827": " siddhaḥ sannyāsaḥ /",
    "GSP31yuktdipu:828": " atha vidheyatvena,",
    "GSP31yuktdipu:829": " stutāvasya prayojanaṃ kartavyam /",
    "GSP31yuktdipu:830": " yaddhi kartavyatayā neṣṭaṃ tadapuruṣabuddhipūrvakaḥ svatantraḥ puruṣaniśśreyasārthaṃ pravartamāna āmnāyaḥ kimiti prarocayeta ?",
    "GSP31yuktdipu:831": " tasmādetāmapi kalpanāṃ kṛtvā kṛśamevaitat /",
    "GSP31yuktdipu:832": " athavobhathā vikalpa ityasyāyamanyo 'rthaḥ /",
    "GSP31yuktdipu:833": " ihāyamāmnāyo bhūtārthena vā sannyāsaṃ prarocayet /",
    "GSP31yuktdipu:834": " abhūtārthena vā ?",
    "GSP31yuktdipu:835": " kiṃ cātaḥ ?",
    "GSP31yuktdipu:836": " tadyadi tāvadbhūtārthena prarocayati tathā satyamṛtatvaprāpakasya sannyāsasyāparigrahe viṣayārāgādanyo heturvaktavyaḥ /",
    "GSP31yuktdipu:837": " athābhūtārthena,",
    "GSP31yuktdipu:838": " puruṣo niḥśreyasāddhīyate /",
    "GSP31yuktdipu:839": " kasmāt ? na hyetadyuktaṃ yadaśreyasi mārge pramāṇabhūta āmnāyo mātṛmodakanyāyenehitārthinaḥ prāṇinaḥ pratārayet /",
    "GSP31yuktdipu:840": " tasmādayuktametat /",
    "GSP31yuktdipu:841": " kiñcānyat anekāntāt /",
    "GSP31yuktdipu:842": " nacāyamekānto yadvihitameva kartavyam /",
    "GSP31yuktdipu:843": " tathā ca śābarāḥ paṭhanti grāmagamanaṃ bhavataḥ śobhanamityatrāntareṇa vidhiṃ stutireva devadattaṃ grāmagamanāya prarocayatīti /",
    "GSP31yuktdipu:844": " kiñcānyat, āśaṅkāprasaṅgāt /",
    "GSP31yuktdipu:845": " yadi khalvapi kiñcit satyaṃ kiñcidanṛtaṃ brūyādvedaḥ tathā sati pauruṣeyavākyavadvedavākye 'pi āśaṃkā prasajyeta /",
    "GSP31yuktdipu:846": " tathā ca sati yaduktameva prasaṃgaḥ /",
    "GSP31yuktdipu:847": " aniṣṭaṃ caitat /",
    "GSP31yuktdipu:848": " kiṃ ca vidhyanumānaṃ vā tat,",
    "GSP31yuktdipu:849": " evamekadeśabhūtatvāt /",
    "GSP31yuktdipu:850": " athavā vidhyekadeśo 'rthavāda",
    "GSP31yuktdipu:851": " ityatisṛṣṭaṃ bhavatā /",
    "GSP31yuktdipu:852": " tatra sannyāse 'rthavādamupalabhya vidhirapyastīti anumātavyam /",
    "GSP31yuktdipu:853": " anupalambhādadoṣa iti cet syāccaivaṃ yadyasau vidhirupalabhyate /",
    "GSP31yuktdipu:854": " tasmādanupalambhādayaṃ doṣānnivartiṣyata iti /",
    "GSP31yuktdipu:855": " etaccānupapannam /",
    "GSP31yuktdipu:856": " kasmāt ? anekabhedatvāt /",
    "GSP31yuktdipu:857": " upalabdhau yatnaḥ kriyatām /",
    "GSP31yuktdipu:858": " anekabhedo hi prativedamāmnāyaḥ /",
    "GSP31yuktdipu:859": " tatra yaduktaṃ vidhisadbhāvāt kriyāprādhānyamityetadapyayuktam /",
    "GSP31yuktdipu:860": " itikartavyatānupadeśāt sannyāsānupapattiriti cet- athāpi syādyadi sannyāsamapyāmnāyo vidheyaṃ manyeta /",
    "GSP31yuktdipu:861": " tena yathā gārhasthyasyetikartavyatāṃ bhāryodvahanādikāṃ mantravadupadiśati tathā sannyāsamapyupadiśet /",
    "GSP31yuktdipu:862": " na tūpadiṣṭavān /",
    "GSP31yuktdipu:863": " tasmānnāsti sannyāsa iti /",
    "GSP31yuktdipu:864": " etadapyayuktam /",
    "GSP31yuktdipu:865": " kasmāt ? abhāvāt /",
    "GSP31yuktdipu:866": " itikartavyatānāṃ hi sarvāsāmabhāvaḥ sannyāsaḥ /",
    "GSP31yuktdipu:867": " tatra kiṃ śāstramupadekṣyati ?",
    "GSP31yuktdipu:868": " yāvatī khalvitikartavyatā sannyāsāṅgaṃ tāmupadiśati śāstram /",
    "GSP31yuktdipu:869": " katham ? evaṃ hyāha- “tapaḥśraddhe ye hyupavasanti araṇye śāntā vidvāṃso bhaikṣacaryā carantaḥ sūryadvāreṇa te virajasaḥ prayānti yatrāmṛtaḥ sa puruṣo 'vyayātmā /",
    "GSP31yuktdipu:870": " ” tatra tapaḥśraddhe ye hyapavasantītyenaṃ śraddhayopetaṃ yamaniyamalakṣaṇaṃ dharmamāha /",
    "GSP31yuktdipu:871": " araṇya iti gṛhebhyo vinissṛtim /",
    "GSP31yuktdipu:872": " śāntā itīndriyāṇāmantaḥkaraṇasya ca viṣayābhilāṣādvinivartanam /",
    "GSP31yuktdipu:873": " vidvāṃsa iti pūrvarātrāpararātrādiṣu kāleṣvanirviṇṇasya yogino jñānābhyāsam /",
    "GSP31yuktdipu:874": " bhaikṣacaryāṃ caranta iti śarīrasthitinimittaṃ parimitamabhyavahāraniyogam /",
    "GSP31yuktdipu:875": " uttarārdhena ca phalamācaṣṭe /",
    "GSP31yuktdipu:876": " tannibandhanaśca vistaraḥ sanyāsetikartavyatāyāṃ manvādibhirabhihitaḥ /",
    "GSP31yuktdipu:877": " śrutinirvacanāśca smṛtayo bhavatāṃ pramāṇamiti pakṣaḥ /",
    "GSP31yuktdipu:878": " tatra yaduktamitikartavyatānupadeśānnāsti sannyāsa ityedayuktam /",
    "GSP31yuktdipu:879": " evaṃ ca nityāni karmāṇi /",
    "GSP31yuktdipu:880": " yattvanenaitaduktamānuśraviko heturanaikāntika iti satyametat /",
    "GSP31yuktdipu:881": " avaśyaṃ hi karmaṇaḥ phalamabhyupagantavyam /",
    "GSP31yuktdipu:882": " itarathā hi tannimittasya saṃsārasyābhāvādaniṣṭaprasaṅgaḥ /",
    "GSP31yuktdipu:883": " tasmādaniṣṭāmevaitadācāryasya /",
    "GSP31yuktdipu:884": " āha, kathametadanumātavyamiti ?",
    "GSP31yuktdipu:885": " ucyate, kṣayagrahaṇasāmarthyāt /",
    "GSP31yuktdipu:886": " yadi pūrvasūtroktamihānuvartate kṣayagrahaṇamanarthakaṃ syāt /",
    "GSP31yuktdipu:887": " kasmāt ? atyantābhāvaparyāyo hi kṣaya iti kṛtvā /",
    "GSP31yuktdipu:888": " evaṃ siddho 'viśuddhiyogaḥ /",
    "GSP31yuktdipu:889": " āha, kṣayayoga idānīṃ kathamanumātavya iti ?",
    "GSP31yuktdipu:890": " ucyate - kṣayayogo 'ṅgaparimāṇāt /",
    "GSP31yuktdipu:891": " kṣayayogaḥ punarasya hetoraṅgaparimāṇādveditavyaḥ /",
    "GSP31yuktdipu:892": " yāni hi yajeraṅgāni paśupuroḍāśādīni tāni parimitāni /",
    "GSP31yuktdipu:893": " parimitānāṃ sādhanānāṃ tantvādīnāṃ parimitaṃ kāryaṃ paṭādi dṛṣṭam /",
    "GSP31yuktdipu:894": " parimitaṃ kṣayadharmi dṛṣṭam /",
    "GSP31yuktdipu:895": " tadvadeva /",
    "GSP31yuktdipu:896": " kiñcānyat /",
    "GSP31yuktdipu:897": " saṃsāropalambhāt /",
    "GSP31yuktdipu:898": " dṛśyate cāyaṃ vāgbuddhisvabhāvāhāravihārabhedabhinnakarmavihāravaicitryanimittaḥ saṃsāraḥ /",
    "GSP31yuktdipu:899": " yadi punaḥ sākṣāt kṛtaṃ karmākṣayaphalaṃ syāt sa punarāvṛttyabhāvāt prāṇināṃ nopalabhyeta /",
    "GSP31yuktdipu:900": " śabdasāmarthyānnityatvamiti cet syādetat /",
    "GSP31yuktdipu:901": " “śabdapramāṇakā vayaṃ,",
    "GSP31yuktdipu:902": " yacchabda āha tadasmākaṃ pramāṇam /",
    "GSP31yuktdipu:903": " ” sa cāsya hetoramṛtatvamāha “tarati mṛtyuṃ,",
    "GSP31yuktdipu:904": " tarati pāpmānamityādi” /",
    "GSP31yuktdipu:905": " tasmādanicchatāpyetadavaśyamabhyupagantavyam /",
    "GSP31yuktdipu:906": " anabhyupagame vā pratijñāhānirvedaḥ pramāṇamiti /",
    "GSP31yuktdipu:907": " etacca naivam /",
    "GSP31yuktdipu:908": " kasmāt ? śabdāntareṇa virodhāt /",
    "GSP31yuktdipu:909": " anityatvamasya hetoḥ śabdo 'numanyate /",
    "GSP31yuktdipu:910": " tasyaivaṃ sati virodhaḥ prāpnoti /",
    "GSP31yuktdipu:911": " katham ? evaṃ hyāha- “atha ye ime grāme iṣṭāpūrte dattamityupāsate,",
    "GSP31yuktdipu:912": " athaitamevādhvānaṃ punarnivartante /",
    "GSP31yuktdipu:913": " yathaitamākāśaṃ ākāśādvāyum /",
    "GSP31yuktdipu:914": " te dhūmamabhisambhavanti /",
    "GSP31yuktdipu:915": " dhūmo bhūtvābhraṃ bhavati /",
    "GSP31yuktdipu:916": " megho bhūtvā pravarṣati /",
    "GSP31yuktdipu:917": " ta iha vrīhiyavā oṣadhivanaspatayastilā māṣā iti jāyante /",
    "GSP31yuktdipu:918": " tato vai yo 'nnamati yo retaḥ siñcati sa bhūya eva bhavatīti /",
    "GSP31yuktdipu:919": " ” tatra yaduktaṃ śabdasāmarthyānnityatvamityedayuktam /",
    "GSP31yuktdipu:920": " ubhayathābhidhānācchāstravirodhaprasaṅga iti cet syānmatam /",
    "GSP31yuktdipu:921": " tadeva śāstraṃ nityatvamāha tadevānityatvam /",
    "GSP31yuktdipu:922": " evaṃ sati parasparavirodhinorarthayoścoditatvāt ubhayānugrahāsambhave sati śāstravirodhaprasaṅga iti /",
    "GSP31yuktdipu:923": " tacca naivam /",
    "GSP31yuktdipu:924": " kasmāt ? asambhave satyarthāntaraklṛpteḥ /",
    "GSP31yuktdipu:925": " yatra hi pramāṇabhūtā śrutirasambhavinamarthaṃ codayati,",
    "GSP31yuktdipu:926": " tatrārthāntaraṃ kalpayati /",
    "GSP31yuktdipu:927": " tadyathā- “sa ātmano vapāmudakhidat” “stenaṃ manaḥ” “anṛtavādino vāg” ityevamādiṣu /",
    "GSP31yuktdipu:928": " evamihāpi nāsti sambhavaḥ yadeko 'rtho nityaśca syādanityaśceti /",
    "GSP31yuktdipu:929": " tasmānnityatvavācakasya śāstrāntarasya bhaktyārthāntaraṃ parikalpayiṣyāmaḥ /",
    "GSP31yuktdipu:930": " tadvaditaratrāpīti cet syānmatam- yathaiva bhavatā nityānityayorekatrāsambhavānnityatvasya bhaktyā kalpanā kṛtā tathaivānityatvasyāpi kariṣyata iti /",
    "GSP31yuktdipu:931": " etaccāyuktam /",
    "GSP31yuktdipu:932": " kasmāt ? sarvapramāṇavirodhaprasaṅgāt /",
    "GSP31yuktdipu:933": " vināśe hi bhaktyā kalpyamāne sarvapramāṇavirodhaḥ prasajyeta /",
    "GSP31yuktdipu:934": " katham ? pratyakṣavirodhastāvat saṃsāropalambhāt /",
    "GSP31yuktdipu:935": " anumānavirodhaḥ aṅgaparimāṇe satyaṅgino nityatvānupapatteḥ /",
    "GSP31yuktdipu:936": " śabdavirodhaḥ te dhūmamabhisambhavantīti vacanāt /",
    "GSP31yuktdipu:937": " na tu nityatve bhaktyā kalpyamāne doṣo 'yamupadyate /",
    "GSP31yuktdipu:938": " tasmādviṣametat /",
    "GSP31yuktdipu:939": " āha, kathamidānīṃ bhaktyā kalpayitavyaṃ śāstramiti ?",
    "GSP31yuktdipu:940": " ucyate, prakṛṣṭārthatayā /",
    "GSP31yuktdipu:941": " yathā khalvapyamṛtaṃ vā mṛtamatijīvo mā te hāsiṣurasavaḥ śarīramityabhidhīyate /",
    "GSP31yuktdipu:942": " na ca prāṇināmatyantāyāsavo jahati,",
    "GSP31yuktdipu:943": " kintarhi prakṛṣṭaṃ kālam /",
    "GSP31yuktdipu:944": " evamihāpyucyate tarati mṛtyumiti /",
    "GSP31yuktdipu:945": " nātyantāya mṛtyuṃ tarati,",
    "GSP31yuktdipu:946": " kintarhi prakṛṣṭaṃ kālam /",
    "GSP31yuktdipu:947": " upacaryate hi loke prakṛṣṭe nityaśabdaḥ /",
    "GSP31yuktdipu:948": " tadyathā nityaprahasito nityaprajalpita iti /",
    "GSP31yuktdipu:949": " evaṃ siddhaḥ kṣayayogaḥ /",
    "GSP31yuktdipu:950": " āha, atiśayayoga idānīmasya hetoḥ kathamanumātavya iti /",
    "GSP31yuktdipu:951": " ucyate- atiśayayogaḥ kriyābhyāsāt /",
    "GSP31yuktdipu:952": " yatra hi kriyā sakṛt pravartate yatra cāsakṛdāvartate tatrātiśayo dṛṣṭaḥ /",
    "GSP31yuktdipu:953": " tadyathā kṛṣyādiṣu /",
    "GSP31yuktdipu:954": " yajñe ca dravyopādānaśaktyapekṣā /",
    "GSP31yuktdipu:955": " kvacit sakṛdeva pravṛttiḥ,",
    "GSP31yuktdipu:956": " kvacit punaḥpunarāvṛttiḥ /",
    "GSP31yuktdipu:957": " tasmādatiśayena bhavitavyam /",
    "GSP31yuktdipu:958": " kiṃ cānyat aṅgātiśayāt /",
    "GSP31yuktdipu:959": " ihāṅgānāmatiśayādaṅgino 'pi ghaṭāderatiśayo dṛṣṭaḥ /",
    "GSP31yuktdipu:960": " asti cāyaṃ pratiyajñamaṅgānāṃ dakṣiṇādīnāmatiśayaḥ /",
    "GSP31yuktdipu:961": " tasmādatrāpyatiśayena bhavitavyam /",
    "GSP31yuktdipu:962": " devatāṅgabhāvagamanāt kṣayātiśayānupapattiriti cet- athāpi syāt yo hi yajñe dravyamātrasya sādhanabhāvamanumanyate taṃ prati kṣayātiśayadoṣāvaparihāryau syātām /",
    "GSP31yuktdipu:963": " vayantu dravyasamavāyinīṃ devatāṃ kratāvaṅgabhāvamupagacchantīṃ vidmaḥ /",
    "GSP31yuktdipu:964": " tasmādadoṣo 'yamiti /",
    "GSP31yuktdipu:965": " taccānupapannam /",
    "GSP31yuktdipu:966": " kasmāt ? sādhyatvāt /",
    "GSP31yuktdipu:967": " devatānāmaparimitatvaṃ sādhyam /",
    "GSP31yuktdipu:968": " tadaṅgabhāvagamanācca doṣābhāvaḥ /",
    "GSP31yuktdipu:969": " na cātmakriyāṅgatvamudāsīnatvāt iti naḥ siddhāntaḥ /",
    "GSP31yuktdipu:970": " tasmādayuktametat /",
    "GSP31yuktdipu:971": " upetya vā /",
    "GSP31yuktdipu:972": " kratusamanuṣṭhānānarthakyaprasaṅgāt /",
    "GSP31yuktdipu:973": " yadi dravyasamavāyinīṃ devatāmupalabhya tadaṅgabhāvagamanādakṣayo niratiśayaśca heturavāpyate itīṣṭaṃ vaḥ,",
    "GSP31yuktdipu:974": " tena tarhi yadvā tadvā vedoktaṃ karma kṛtvā śakyo 'vāptumarthaḥ /",
    "GSP31yuktdipu:975": " kiṃ prāṇivināśahetubhiḥ kratubhiḥ ?",
    "GSP31yuktdipu:976": " katham ?",
    "GSP31yuktdipu:977": " na hi kiṃcitkarma vidyate yatra śarīrasyāṅgabhāvo na syāt /",
    "GSP31yuktdipu:978": " sarvadevatāmayaṃ ca śarīraṃ yasmādāha tasmādvai vidvānpuruṣamidaṃ brahmeti manyate /",
    "GSP31yuktdipu:979": " sarvā hyasmin devatāḥ śarīre 'dhi samāhitāḥ /",
    "GSP31yuktdipu:980": " tatra yaduktaṃ devatāṅgabhāvagamanāt kṣayātiśayānupapattirityetadayuktam /",
    "GSP31yuktdipu:981": " evamayaṃ hetustridoṣaḥ /",
    "GSP31yuktdipu:982": " tena yaḥ phalaviśeṣo 'bhinirvartyate so 'pi tathājātīyaka iti śakyamanumātum /",
    "GSP31yuktdipu:983": " tasmānnāsya jijñāsoratra samādhiḥ /",
    "GSP31yuktdipu:984": " āha, yadi nāyaṃ śreyāniti kṛtvāsya jijñāsornātra samādhiḥ tena tarhi yaḥ śreyān phalaviśeṣaḥ sa upadeṣṭavaya iti /",
    "GSP31yuktdipu:985": " ucyate-",
    "GSP31yuktdipu:986": " tadviparītaḥ śreyān",
    "GSP31yuktdipu:987": " tadityanena karmavidhiniṣpāditasya svargaprāptilakṣaṇasya phalasyābhisambandhaḥ /",
    "GSP31yuktdipu:988": " tasmādviparītaḥ śuddho 'kṣayo niratiśaya ityarthaḥ /",
    "GSP31yuktdipu:989": " ko 'sāvityucyate mokṣaḥ śreyān /",
    "GSP31yuktdipu:990": " etaduktaṃ bhavati /",
    "GSP31yuktdipu:991": " ubhāvapyetau praśasyau svargāpavargau,",
    "GSP31yuktdipu:992": " āmnāyavihitatvāt /",
    "GSP31yuktdipu:993": " mokṣastu praśasyataraḥ /",
    "GSP31yuktdipu:994": " kasmāt ? yathoktadoṣānupapatteḥ /",
    "GSP31yuktdipu:995": " sa hyavaśyaṃbhāvitvādaikāntikaḥ /",
    "GSP31yuktdipu:996": " atīndriyatvādasaṃvedyaḥ /",
    "GSP31yuktdipu:997": " svātmanyavasthitvāllaghuḥ sarvatra sannihitaśca /",
    "GSP31yuktdipu:998": " āmnāyastutatvātpraśastaḥ /",
    "GSP31yuktdipu:999": " sadbhirāsevitatvādaninditaḥ /",
    "GSP31yuktdipu:1000": " yamaniyamavairāgyajñānābhyupāyaśuddherviśuddhaḥ /",
    "GSP31yuktdipu:1001": " adravyatvādakṣayo niratiśayaśca /",
    "GSP31yuktdipu:1002": " āha, kathaṃ punarayamapavargaḥ prāpyata iti ?",
    "GSP31yuktdipu:1003": " ucyate, saṃyogābhāvāt /",
    "GSP31yuktdipu:1004": " duḥkhaṃ ca pradhānam /",
    "GSP31yuktdipu:1005": " tathā ca tantrāntareṣvapyuktam- duḥkhahetuḥ kāryakaraṇaśaktiriti /",
    "GSP31yuktdipu:1006": " tena yadā puruṣasya saṃyogastadāviśuddhitvamasya /",
    "GSP31yuktdipu:1007": " svaśaktiviśeṣayogātteṣu teṣu jātyantaraparivarteṣu dharmādinimittasāmarthyādāyāsamanubhavati /",
    "GSP31yuktdipu:1008": " yadā tu pradhānasaṃyogo vinivartate tadā nimittābhāve naimittikasyāpyabhāva iti kṛtvā na punardvandvānyanubhavati /",
    "GSP31yuktdipu:1009": " āha, kimarthaḥ punarayaṃ pradhānasya puruṣeṇa saha saṃyogaḥ ?",
    "GSP31yuktdipu:1010": " ucyate, naitadihābhidhānīyam /",
    "GSP31yuktdipu:1011": " vakṣyatyayamupariṣṭādācāryaḥ “puruṣasya darśanārthaḥ,",
    "GSP31yuktdipu:1012": " kaivalyārthastathā pradhānasya /",
    "GSP31yuktdipu:1013": " paṅgvandhavadubhayorapi saṃyoga iti” (ISk 21) /",
    "GSP31yuktdipu:1014": " āha, viyogastarhi kasmānnimittād bhavatīti ?",
    "GSP31yuktdipu:1015": " ucyate -",
    "GSP31yuktdipu:1016": " vyaktāvyaktajñavijñānāt // ISk_2 //",
    "GSP31yuktdipu:1017": " vyaktaṃ cāvyaktaṃ ca jñaśca vyaktāvyaktajñāḥ /",
    "GSP31yuktdipu:1018": " teṣāṃ vijñānaṃ vyaktāvyaktajñavijñānaṃ tasmāt /",
    "GSP31yuktdipu:1019": " bahuṣvaniyamādalpāco 'pi jñaśabdasya na pūrvanipātaḥ /",
    "GSP31yuktdipu:1020": " athavā jñānasya sādhakatamaṃ vyaktam /",
    "GSP31yuktdipu:1021": " tatpūrvakatvādavyaktasamadhigamasyetyabhihitam /",
    "GSP31yuktdipu:1022": " yadvā vyaktaṃ ca avyaktaṃ ca te vyaktāvyakte,",
    "GSP31yuktdipu:1023": " te vijānāti iti vyaktāvyaktajñaḥ,",
    "GSP31yuktdipu:1024": " tadvijñānāt saṃyogo nivartate /",
    "GSP31yuktdipu:1025": " vakṣyati caitat,",
    "GSP31yuktdipu:1026": " “dṛṣṭā mayetyupekṣata eko dṛṣṭāhamityuparamatyanyā” iti (ISk 66) /",
    "GSP31yuktdipu:1027": " tatra rūpapravṛttiphalalakṣaṇaṃ vyaktam /",
    "GSP31yuktdipu:1028": " rūpaṃ punaḥ mahānahaṃkāraḥ pañca tanmātrāṇi ekādaśendriyāṇi pañca mahābhūtāni /",
    "GSP31yuktdipu:1029": " sāmānyataḥ pravṛttirdvividhā /",
    "GSP31yuktdipu:1030": " hitakāmaprayojanā ca,",
    "GSP31yuktdipu:1031": " ahitapratiṣedhaprayojanā ca /",
    "GSP31yuktdipu:1032": " viśeṣataḥ paṃca karmayonayo vṛttyādyāḥ prāṇādyāśca pañca vāyavaḥ /",
    "GSP31yuktdipu:1033": " phalaṃ dvividham /",
    "GSP31yuktdipu:1034": " dṛṣṭamadṛṣṭaṃ ca /",
    "GSP31yuktdipu:1035": " tatra dṛṣṭaṃ siddhituṣṭyaśaktiviparyayalakṣaṇam /",
    "GSP31yuktdipu:1036": " adṛṣṭaṃ brahmādau stambaparyante saṃsāre śarīrapratilambha ityetad vyaktam /",
    "GSP31yuktdipu:1037": " eṣāṃ guṇānāṃ sattvarajastamasāmaṅgāṅgibhāvagamanādviśeṣagṛhītiḥ /",
    "GSP31yuktdipu:1038": " yadā tvaṅgabhāvamagacchanto nirlikhitaviśeṣā vyavatiṣṭhante tadāvyaktamityucyante /",
    "GSP31yuktdipu:1039": " cetanāśaktirūpatvāccitraṃ guṇavṛttaṃ jānātīti jñaḥ /",
    "GSP31yuktdipu:1040": " eṣāṃ trayāṇāṃ bhedamabhedaṃ ca vijñāya saṃyoganivṛttiṃ labhate /",
    "GSP31yuktdipu:1041": " kasmāt ? saṃyoganimittapratidvandvibhūtatvādyoganimittasya /",
    "GSP31yuktdipu:1042": " iha yadādarśananimittaḥ pradhānapuruṣayoḥ saṃyogaḥ tasmādasya pratidvandvibhūtena jñānena viyogahetunā bhavitavyam /",
    "GSP31yuktdipu:1043": " ko dṛṣṭāntaḥ ?",
    "GSP31yuktdipu:1044": " tamaḥprakāśavat /",
    "GSP31yuktdipu:1045": " yathā tamasā tirohitāni dravyāṇi ghaṭādīni nopalabhyante,",
    "GSP31yuktdipu:1046": " tatpratidvandvibhūtena tu pradīpena prakaśitānāmeṣāmupalabdhirbhavati /",
    "GSP31yuktdipu:1047": " tadvadihāpi draṣṭavyamiti siddhaṃ jñānānmokṣaḥ / uktaṃ ca-",
    "GSP31yuktdipu:1048": " vṛkṣāgrāccyutapādo yadvadanicchannaraḥ patatyeva /",
    "GSP31yuktdipu:1049": " tadvad guṇapuruṣajño 'nicchannapi kevalī bhavati //",
    "GSP31yuktdipu:1050": " kiṃ cānyat / āmnāyābhihitatvāt /",
    "GSP31yuktdipu:1051": " āmnāyanibandhano hyayamartho jñānānmokṣa iti,",
    "GSP31yuktdipu:1052": " na yādṛcchikaḥ /",
    "GSP31yuktdipu:1053": " katham ? evaṃ hyāha- “satyaṃ jñānamanantaṃ brahma yo veda nihitaṃ guhāyāṃ parame vyoman so 'śnute sarvān kāmān saha brahmaṇā vipaścitā /“",
    "GSP31yuktdipu:1054": " “yato vāco nivartante aprāpya manasā saha /",
    "GSP31yuktdipu:1055": " ānandaṃ brahmaṇo vidvān na bibheti kutaścana //“",
    "GSP31yuktdipu:1056": " “tameva viditvāmṛtatvameti nānyaḥ panthā ayanāya vidyate /",
    "GSP31yuktdipu:1057": " ” tathā brāhmaṇe 'pyuktam /",
    "GSP31yuktdipu:1058": " “tarati śokamātmavit /",
    "GSP31yuktdipu:1059": " ” “brahmavid brahmaiva bhavatīti /",
    "GSP31yuktdipu:1060": " ” tasmādāmnāyaprāmāṇyādapi manyāmahe jñānānmokṣa iti /",
    "GSP31yuktdipu:1061": " āha, jñānavācino 'mṛtatvanimittābhyupagamānmahata āmnāyāntarasyānarthakyam /",
    "GSP31yuktdipu:1062": " yadi jñānavācina āmnāyakhaṇḍakādamṛtatvamavāpyata ityetadabhyupagamyate,",
    "GSP31yuktdipu:1063": " tena kriyāvācino mahata āmnāyāntarasyānarthakyaṃ prāptam /",
    "GSP31yuktdipu:1064": " kiṃ kāraṇam ?",
    "GSP31yuktdipu:1065": " na hyanāyāseneṣṭāvāptau satyām āyāsabhūyiṣṭhe karmaṇi pravartamānaḥ kṛtī bhavatīti / āha ca -",
    "GSP31yuktdipu:1066": " akke cenmadhu vindeta kimarthaṃ parvataṃ vrajet /",
    "GSP31yuktdipu:1067": " iṣṭasyārthasya saṃprāptau ko vidvān yatnamācaret //",
    "GSP31yuktdipu:1068": " ucyate- yadi punaḥ karmāṇyatyantakartavyatayeṣyante,",
    "GSP31yuktdipu:1069": " jñānavācina āmnāyasya kathamarthavattā siddhā bhavati ?",
    "GSP31yuktdipu:1070": " āha, samuccaye tūbhayārthavattvam /",
    "GSP31yuktdipu:1071": " jñānakarmaṇostu samuccaye 'bhyupagamyamāne dvayorapyāmnāyārthavattā siddhā bhavati /",
    "GSP31yuktdipu:1072": " vidvān yajeta vidvān yājayediti vacanāt,",
    "GSP31yuktdipu:1073": " tathā sarvapuruṣāṇāṃ kratāvadhikāraḥ aśrotriyaṣaṇḍhaśūdravarjamitinyāyāt /",
    "GSP31yuktdipu:1074": " tasmājjñānakarmaṇoḥ samuccayādiṣṭaprasiddhiḥ /",
    "GSP31yuktdipu:1075": " ucyate- na, pūrvadoṣāparihārāt /",
    "GSP31yuktdipu:1076": " yadi niyamato viduṣaiva karmāṇi kartavyānītyabhyupagamyate tena yaḥ pūrvokto doṣaḥ saṃsārābhāvaprasaṅgaḥ,",
    "GSP31yuktdipu:1077": " tasyāparihāraḥ /",
    "GSP31yuktdipu:1078": " kiṃ ca śāstrahāneśca /",
    "GSP31yuktdipu:1079": " yaśca śāstramiṣṭāpūrte samupāsyate te dhūmamabhisaṃbhavantīti tadetasyāṃ kalpanāyāṃ hīyate /",
    "GSP31yuktdipu:1080": " kiṃ cānyat- bhinnaphalatvāt /",
    "GSP31yuktdipu:1081": " ihābhinnaphalāni dravyāṇi samuccīyante /",
    "GSP31yuktdipu:1082": " tadyathā bhujyaṅgāni sūpādīni /",
    "GSP31yuktdipu:1083": " abhinnaṃ teṣāṃ tṛptilakṣaṇaṃ phalamiti /",
    "GSP31yuktdipu:1084": " na caitajjñānakarmaṇorabhinnaṃ phalam /",
    "GSP31yuktdipu:1085": " svargāpavargahetutvāt /",
    "GSP31yuktdipu:1086": " jñānasāmarthātkaivalyamabhinnaṃ phalamiti cet pūrveṇāviśeṣaḥ /",
    "GSP31yuktdipu:1087": " yaduktaṃ saṃsārābhāvaprasaṃga iti tadanapahṛtameva bhavati /",
    "GSP31yuktdipu:1088": " kiṃcānyat- śrūyamāṇaphalavirodhaśca /",
    "GSP31yuktdipu:1089": " yacca kriyāyāḥ phalaṃ śrūyate agnihotraṃ juhuyāt svargakāmo,",
    "GSP31yuktdipu:1090": " rāṣṭramagniṣṭomena jayatīti tadvirudhyate /",
    "GSP31yuktdipu:1091": " karmaṇaśca śeṣabhāvaḥ /",
    "GSP31yuktdipu:1092": " svārthopasarjanatve satyarthāntaraniṣpādakatvāt /",
    "GSP31yuktdipu:1093": " yathāvahantītyevamādyāḥ kriyāḥ svaṃ phalamupasarjanīkṛtya taddvāreṇa yajerupakurvantyastaccheṣabhūtā bhavanti evaṃ kriyāpi jñānaphalabhūtatvāttaccheṣabhūtā syāt /",
    "GSP31yuktdipu:1094": " vidhisadbhāvāt kriyāprādhānyamiti cenna- uktatvāt /",
    "GSP31yuktdipu:1095": " kathametat ?",
    "GSP31yuktdipu:1096": " nāsti vidhikṛto viśeṣaḥ /",
    "GSP31yuktdipu:1097": " upetya vā /",
    "GSP31yuktdipu:1098": " tatrāpi tadutpatteḥ /",
    "GSP31yuktdipu:1099": " asti hi jñānasyāpi vidhāyakaṃ śāstram /",
    "GSP31yuktdipu:1100": " katham ? evaṃ hyāha- “ya ātmāpahatapāpmā vijighatso vipipāso vijaro vimṛtyurviśokaḥ sannyastasaṃkalpaḥ so 'nveṣṭavyaḥ sa jijñāsitavyaḥ /",
    "GSP31yuktdipu:1101": " sarvāṃśca kāmānavāpnoti ya ātmānamanuvidya vijānātīti” prajāpatervacanaṃ śrūyate /",
    "GSP31yuktdipu:1102": " punarapyāha- “dve vidye veditavye parā caivāparā ca” yā /",
    "GSP31yuktdipu:1103": " tasmādvidhisadbhāvātkriyāprādhānyamiti svapakṣānurāgamātrametat /",
    "GSP31yuktdipu:1104": " dṛṣṭārthatvādityeke /",
    "GSP31yuktdipu:1105": " eke punarācāryā manyante dṛṣṭameva jñānasyājñānanivṛttilakṣaṇaṃ phalaṃ tasmānna śāstreṇa vidhīyate /",
    "GSP31yuktdipu:1106": " kiṃ kāraṇam ?",
    "GSP31yuktdipu:1107": " dṛṣṭārthasya hi karmaṇo na śāstraṃ prayojakam /",
    "GSP31yuktdipu:1108": " svayamevārthitatvāttatra pravṛtterbhujyādivat /",
    "GSP31yuktdipu:1109": " teṣāṃ jñānavidhāyakāni vākyāni tānyupāyaguṇavidhānārthamanuvādabhūtānyāśrīyante /",
    "GSP31yuktdipu:1110": " tadyathā dadhnā juhoti,",
    "GSP31yuktdipu:1111": " payasā juhotīti /",
    "GSP31yuktdipu:1112": " yattu khalvidamucyate vidvānyajeta,",
    "GSP31yuktdipu:1113": " vidvān yājayet,",
    "GSP31yuktdipu:1114": " śrotriyasya ca karmaṇyadhikāra iti tasyāmayamarthaḥ- adhītya vedaṃ kriyānupūrvo ca jñātvā karmaṇi pravartitavyam /",
    "GSP31yuktdipu:1115": " evaṃ ca sati na kaściddoṣaḥ /",
    "GSP31yuktdipu:1116": " yadi punarniyamata evātmavidhāṃ karmaṇyadhikārastena saṃsārābhāvaprasaṃgaḥ /",
    "GSP31yuktdipu:1117": " svābhāvikatvāt /",
    "GSP31yuktdipu:1118": " vijñānasya śāsrasya sarvādhikāravirodhaḥ /",
    "GSP31yuktdipu:1119": " tasmānnāsti samuccayo jñānakarmaṇoḥ /",
    "GSP31yuktdipu:1120": " apara āha- satyam /",
    "GSP31yuktdipu:1121": " nāstyanayoḥ samuccayaḥ kintarhi sarvārthā kriyā jñānaṃ pratiṣiddhārtham /",
    "GSP31yuktdipu:1122": " ye hi ṣaṇḍhāndhavabadhirādayaḥ karmaṇo 'tyantaṃ nirākṛtāsteṣāṃ jñānādāśramāntare 'mṛtatvāvāptiḥ /",
    "GSP31yuktdipu:1123": " itareṣāṃ tū mūlāśrame karmaṇa eveti tasya nāyaṃ vādinaḥ parihāra iti /",
    "GSP31yuktdipu:1124": " ucyate- na, svasamayavirodhāt /",
    "GSP31yuktdipu:1125": " evaṃ bruvāṇasyāsya vādinaḥ svasamaya eva virudhyate /",
    "GSP31yuktdipu:1126": " yaduktam- vidvāṃsaḥ prajāṃ nākāmayanta,",
    "GSP31yuktdipu:1127": " kiṃ prajayā kariṣyāmaḥ ?",
    "GSP31yuktdipu:1128": " atha yaduktaṃ putraiṣaṇāyāśca vittaiṣaṇāyāśca vyutthāya bhaikṣacaryāṃ carantīti /",
    "GSP31yuktdipu:1129": " na ca ṣaṇḍānāṃ putraiṣaṇāvyutthānamathavad bhavati,",
    "GSP31yuktdipu:1130": " devakṛtatvāt /",
    "GSP31yuktdipu:1131": " kiṃ cānyat - rahasyabhūtatvāt /",
    "GSP31yuktdipu:1132": " rahasyabhūtaṃ hi vedānāṃ jñānam /",
    "GSP31yuktdipu:1133": " yasmādāha- taddha smaitadāruṇirauddālakirjyeṣṭhāya putrāya provāca /",
    "GSP31yuktdipu:1134": " idaṃ jyeṣṭhaputrāya pitā brahma prabrūyāt /",
    "GSP31yuktdipu:1135": " praṇāyyāntevāsine nānyasmai yasmai kasmaicana /",
    "GSP31yuktdipu:1136": " ya imāmadbhiḥ parigṛhītāṃ vasunā vasumatīṃ pūrṇāṃ dadyādetadeva tato bhūya iti /",
    "GSP31yuktdipu:1137": " bhavati cātra -",
    "GSP31yuktdipu:1138": " paraṃ rahasyaṃ vedānāmavasāneṣu paṭhyate /",
    "GSP31yuktdipu:1139": " ṣaṇḍādyarthaṃ tadiṣṭaṃ ceddhiṣṭyā saphalatā śrute //",
    "GSP31yuktdipu:1140": " vidvān karmāṇi kurvītetyetaduktaṃ kila śrutau /",
    "GSP31yuktdipu:1141": " sa ca paṇḍādirevasyādyo 'tyantaṃ karmaṇaścyutaḥ //",
    "GSP31yuktdipu:1142": " sa eva vartyatāṃ prājñaiḥ kiṃ nyāyyo 'tha matibhramaḥ ?",
    "GSP31yuktdipu:1143": " indriyārthānurāgo vā dveṣo vā mokṣavartmani //",
    "GSP31yuktdipu:1144": " kaivalyaprāptihetutvādyā vedavihitā stutiḥ /",
    "GSP31yuktdipu:1145": " praśastā yājñavalkyādyairviśiṣṭaistattvaniścayāt //",
    "GSP31yuktdipu:1146": " seyaṃ viṣayarāgāndhairviparītārthavādibhiḥ /",
    "GSP31yuktdipu:1147": " vidyā kanyeva ṣaṇḍāya dīyamānā na śobhate //",
    "GSP31yuktdipu:1148": " tasmādrāgānugairuktāṃ kuhetupṛtanāmimām /",
    "GSP31yuktdipu:1149": " apohya matimānyuvatyā hyāśramādāśramaṃ vrajet //",
    "GSP31yuktdipu:1150": " iti śrīmadācāryeśvarakṛṣṇaviracitāyāṃ sāṃkhyasaptatau yuktidīpikānāmni vivaraṇe prathamamāhnikam // @-----------------------------------------------------------------------",
    "GSP31yuktdipu:1151": " kārikā 3 @-----------------------------------------------------------------------",
    "GSP31yuktdipu:1152": " āha- samyagupadiṣṭaṃ bhavatā vyaktāvyaktajñavijñānānmokṣo 'vāpyate /",
    "GSP31yuktdipu:1153": " idānīmupadeṣṭavyam kathametattrayaṃ pratipattavyamiti /",
    "GSP31yuktdipu:1154": " ucyate - trayasyāsya pratipattiṃ dvedhā samāmananti /",
    "GSP31yuktdipu:1155": " samāsato vistarataśca /",
    "GSP31yuktdipu:1156": " tadeva trayaṃ paṃcabhiradhikaraṇairbhidyate /",
    "GSP31yuktdipu:1157": " kāni punaradhikaraṇānīti ?",
    "GSP31yuktdipu:1158": " ucyate- prakṛtivikāravṛttaṃ,",
    "GSP31yuktdipu:1159": " kāryakāraṇavṛttaṃ,",
    "GSP31yuktdipu:1160": " atiśayānatiśayavṛttaṃ,",
    "GSP31yuktdipu:1161": " nimittanaimittikavṛttaṃ,",
    "GSP31yuktdipu:1162": " viṣayaviṣayivṛttamiti /",
    "GSP31yuktdipu:1163": " tatra prakṛtivikāravṛttapūrvakatvāditareṣāmadhikaraṇānāṃ tadbhedānvakṣyāmaḥ /",
    "GSP31yuktdipu:1164": " tatpunaścaturdhā bhidyate /",
    "GSP31yuktdipu:1165": " kiṃcitkāraṇameva na kāryam /",
    "GSP31yuktdipu:1166": " kiṃcitkāraṇaṃ ca kāryaṃ ca /",
    "GSP31yuktdipu:1167": " kiṃcitkāryameva na kāraṇam /",
    "GSP31yuktdipu:1168": " kiṃcinnaiva kāraṇaṃ na cāpi kāryamiti /",
    "GSP31yuktdipu:1169": " āha- atisāmānyopadiṣṭametannāsmākaṃ buddhāvavatiṣṭhate /",
    "GSP31yuktdipu:1170": " tasmādvibhajyopadiśyatāṃ kasya padārthasya kiṃ vṛttamiti ?",
    "GSP31yuktdipu:1171": " ucyate- bāḍham /",
    "GSP31yuktdipu:1172": " upadiśyate-",
    "GSP31yuktdipu:1173": " mūlaprakṛtiravikṛtiḥ",
    "GSP31yuktdipu:1174": " mūlamādhāraḥ pratiṣṭhetyanarthāntaram /",
    "GSP31yuktdipu:1175": " prakarotīti /",
    "GSP31yuktdipu:1176": " prakṛtiḥ /",
    "GSP31yuktdipu:1177": " mūlaṃ cāsau prakṛtirmūlaprakṛtiḥ /",
    "GSP31yuktdipu:1178": " mūlaprakṛtiḥ kasya mūlam ?",
    "GSP31yuktdipu:1179": " mahadādīnām /",
    "GSP31yuktdipu:1180": " saṃjñā khalviyaṃ pradhānasya mūlaprakṛtiriti /",
    "GSP31yuktdipu:1181": " sā cāvikṛtiravikārānutpādyetyarthaḥ /",
    "GSP31yuktdipu:1182": " āha- samāsānupapattiḥ viśeṣaṇāntaropādānāt /",
    "GSP31yuktdipu:1183": " mūlamityayaṃ śabdaḥ prakṛtiviśeṣaṇārthamupātto mahadādiviśeṣaṇāntaramupādatte /",
    "GSP31yuktdipu:1184": " tatra saviśeṣaṇānāṃ vṛttirneti samāsapratiṣedhaḥ prāpnoti /",
    "GSP31yuktdipu:1185": " samāsāntaravidhānādadoṣa iti cetsyānmatam- yadyetasmin samāse doṣo 'yamupapadyate samāsāntaramatra vidhāsyate mūlaṃ prakṛtīnāṃ mūlaprakṛtiriti",
    "GSP31yuktdipu:1186": " etaccānupapannam /",
    "GSP31yuktdipu:1187": " kasmāt ? doṣāntaropapatteḥ /",
    "GSP31yuktdipu:1188": " evamapyupasarjanaṃ pūrvaṃ nipatatīti ṣaṣṭhyoktasyopasarjanatvātpūrvanipātaḥ /",
    "GSP31yuktdipu:1189": " tatraivaṃ bhavitavyaṃ mūlaṃ prakṛtīnāṃ prakṛtimūlamiti /",
    "GSP31yuktdipu:1190": " tasmādidamapyasāramiti /",
    "GSP31yuktdipu:1191": " ucyate- pūrva eva samāso 'stu,",
    "GSP31yuktdipu:1192": " sambandhiśabdaḥ sāpekṣo nityaṃ vṛttau samasyate /",
    "GSP31yuktdipu:1193": " yattūktaṃ viśeṣaṇāntaropādānātsamāsānupapattiriti- tatra brūmaḥ sambandhiśabdānāṃ sambandhyantaramanapekṣya svarūpapratilambha eva nāstītyākāṃkṣāvatāmeva vṛttyā bhavitavyam /",
    "GSP31yuktdipu:1194": " tadyathā devadattasya gurukulamiti sambandhiśabdatvāddevadattaśabdamapekṣamāṇo 'pi guruśabdaḥ kulaśabdena saha vṛttiṃ pratipadyate /",
    "GSP31yuktdipu:1195": " evamihāpi mūlamityayaṃ śabdaḥ sambandhiśabdatvānmahadādyapekṣo 'pi prakṛtiśabdena saha vṛttiṃ pratipadyata iti /",
    "GSP31yuktdipu:1196": " kiñcānyat /",
    "GSP31yuktdipu:1197": " vākyapratipādyasyārthasya vṛttāvupalabdheḥ /",
    "GSP31yuktdipu:1198": " yatra hi vākyapratipādyo 'rtho vṛttyā na labhyate yathā ṛddhasya rājñasya puruṣaḥ iti tatra saviśeṣaṇānāṃ vṛttirneti vyavasthitaṃ śāstre /",
    "GSP31yuktdipu:1199": " gamyate ceha vākyapratipādyo 'rtho vṛttāvapi satyām /",
    "GSP31yuktdipu:1200": " tasmādadoṣo 'yamiti /",
    "GSP31yuktdipu:1201": " kiṃ ca jñāpakāt /",
    "GSP31yuktdipu:1202": " jñāpakaṃ khalvapi “karmavatkarmaṇā tulyakriyaḥ” /",
    "GSP31yuktdipu:1203": " tathā “akārasya vivṛttopadeśa” ityādi /",
    "GSP31yuktdipu:1204": " tasmānnātrāsūyā kartavyeti /",
    "GSP31yuktdipu:1205": " āha- avayavasya pratyavamarśānupapattiḥ saṃjñāśabdatvāt /",
    "GSP31yuktdipu:1206": " saṃjñāśabdeṣu hi nāvayavasya parāmarśo bhavati /",
    "GSP31yuktdipu:1207": " tadyathā gajakarṇo 'śvakarṇaḥ /",
    "GSP31yuktdipu:1208": " kasya gajasya kasyāśvasyeti /",
    "GSP31yuktdipu:1209": " ucyate na, arthopapatteḥ /",
    "GSP31yuktdipu:1210": " yatra hyartha upapadyate bhavatyeva tatra saṃjñāśabdeṣvayavaparāmarśaḥ /",
    "GSP31yuktdipu:1211": " tadyathā saptaparṇānyasya parvaṇi parvaṇi,",
    "GSP31yuktdipu:1212": " aṣṭau padānyasya paṅktau paṅktau saptaparṇo 'ṣṭāpadamiti /",
    "GSP31yuktdipu:1213": " upapadyate cehāyamarthaḥ,",
    "GSP31yuktdipu:1214": " tasmādadoṣo 'yam /",
    "GSP31yuktdipu:1215": " āha- mūlaprakṛtiravikṛtiḥ,",
    "GSP31yuktdipu:1216": " prakṛtiriti vaktavyam /",
    "GSP31yuktdipu:1217": " yadāha mahadādyāḥ prakṛtivikṛtayaḥ sapteti /",
    "GSP31yuktdipu:1218": " ucyate- prakṛtitvāvacanam /",
    "GSP31yuktdipu:1219": " prakṛtitvaṃ ca mūlaprakṛterna vaktavyam /",
    "GSP31yuktdipu:1220": " kiṃ kāraṇam ?",
    "GSP31yuktdipu:1221": " arthādāpatteḥ /",
    "GSP31yuktdipu:1222": " mūlaprakṛtiravikṛtirityeva siddham /",
    "GSP31yuktdipu:1223": " ucyamānaṃ hi tadanarthakaṃ syāt /",
    "GSP31yuktdipu:1224": " āha- prakṛtitvānupapattiḥ /",
    "GSP31yuktdipu:1225": " satkāryavādābhyupagamāt /",
    "GSP31yuktdipu:1226": " prakarotīti prakṛtiḥ,",
    "GSP31yuktdipu:1227": " tadbhāvaḥ prakṛtitvam /",
    "GSP31yuktdipu:1228": " tacca sati kārye na ghaṭate /",
    "GSP31yuktdipu:1229": " kasmāt ? na hi satāmātmādīnāṃ kāraṇamupapadyata iti /",
    "GSP31yuktdipu:1230": " ucyate- taditaratrāpi tulyam /",
    "GSP31yuktdipu:1231": " yathaiva hi satāmātmādīnāṃ kāraṇaṃ nopapannamevamasatāṃ śaśaviṣāṇādīnāmapīti nāsti kaścidviśeṣaḥ /",
    "GSP31yuktdipu:1232": " tṛtīyā tu viṣādāvalyaiva koṭiḥ /",
    "GSP31yuktdipu:1233": " evamubhayapakṣavyudāsātsvapakṣasiddhiriti cet athāpi syāt- sadasatoḥ kriyāsambandhaṃ pratyaviśeṣa upadarśyate bhavatā /",
    "GSP31yuktdipu:1234": " tenobhayorapi pakṣayorvyudāsaḥ kṛto bhavati /",
    "GSP31yuktdipu:1235": " na cobhayapakṣavyudāsātsvapakṣasiddhiriti /",
    "GSP31yuktdipu:1236": " etaccāyuktam /",
    "GSP31yuktdipu:1237": " kasmāt ? uttaratra pratiṣedhāt /",
    "GSP31yuktdipu:1238": " sa khalveṣa vādī satkāryavādaṃ pratyācaṣṭe tasmātsvaka evainamadhikāre nivartayiṣyāmaḥ /",
    "GSP31yuktdipu:1239": " āha- avikṛtyabhidhānānarthakyam /",
    "GSP31yuktdipu:1240": " mūlaprakṛtitvāttatsiddheḥ /",
    "GSP31yuktdipu:1241": " yadi mūlaṃ sarvāsāṃ prakṛtīnām avikṛtyaiva tayā bhavitavyam /",
    "GSP31yuktdipu:1242": " itarathā hi mūlaprakṛtitvānupapattiḥ /",
    "GSP31yuktdipu:1243": " yadi khalvapi pradhānasyāpi prakṛtyantaraṃ syānmūlaprakṛtitvaṃ nopapannaṃ bhavet /",
    "GSP31yuktdipu:1244": " tasmānmūlaprakṛtitvavacanādeva tatsiddheravikṛtigrahaṇamanarthakamiti /",
    "GSP31yuktdipu:1245": " ucyate- na / anavasthāprasaṃganivṛttyarthatvāt /",
    "GSP31yuktdipu:1246": " yathā hi mūlādīnāṃ bījaṃ prakṛtistasyāpyanyattasyāpyanyadityanavasthā evaṃ mahadādīnāṃ pradhānaṃ mūlaprakṛtiḥ tasyāpyanyadityanavasthā prasajyeta",
    "GSP31yuktdipu:1247": " sā mā bhūdityatastannivṛttyarthaṃ tadabhidhānam /",
    "GSP31yuktdipu:1248": " āha, na / hetvanupadeśāt /",
    "GSP31yuktdipu:1249": " asaṃśayametadevaṃ syāt,",
    "GSP31yuktdipu:1250": " na tu heturatropadiṣṭo bhavadbhiḥ /",
    "GSP31yuktdipu:1251": " na cānupadiṣṭahetukaṃ vipaścidbhiḥ pratipattuṃ nyāyyam /",
    "GSP31yuktdipu:1252": " tasmādayuktametat /",
    "GSP31yuktdipu:1253": " ucyate, kāraṇāntarapratiṣedhāt /",
    "GSP31yuktdipu:1254": " puruṣākartṛtvātpradhānākhyānāṃ guṇānāṃ cāvasthāntarānupapatteravikṛtitvasiddhiḥ /",
    "GSP31yuktdipu:1255": " ihārabhyamāṇā prakṛtiḥ kāraṇāntarairīśvarādibhirārabhyate,",
    "GSP31yuktdipu:1256": " puruṣeṇa vā, guṇairvā /",
    "GSP31yuktdipu:1257": " kiñcātaḥ ? tanna tāvatkāraṇāntarairīśvarādibhirārabhyate /",
    "GSP31yuktdipu:1258": " kasmāt ? pratiṣedhāt /",
    "GSP31yuktdipu:1259": " yathā kāraṇāntarāṇi na santi tathottaratra pratiṣedhaḥ kariṣyate /",
    "GSP31yuktdipu:1260": " idānīṃ sattvaṃ rajastamaḥ puruṣa iti padārthacatuṣṭayaṃ pratijñāyate /",
    "GSP31yuktdipu:1261": " tatrāpi puruṣakartṛtvaṃ pratyākhyāyate /",
    "GSP31yuktdipu:1262": " tasminpratyākhyāte guṇānāmevāvasthāntarāpekṣaḥ kāryakāraṇabhāvaḥ /",
    "GSP31yuktdipu:1263": " sūkṣmāṇāṃ mūrtilābhaḥ kāryam /",
    "GSP31yuktdipu:1264": " nivṛtaviśeṣāṇāmavibhāgātmanāvasthānaṃ kāraṇamityayaṃ siddhāntaḥ /",
    "GSP31yuktdipu:1265": " tatrāstaṅgataviśeṣāṇāṃ nivṛttapariṇāmavyāpārāṇāmaṅgāṅgibhāvamanupagacchatāmupasaṃhṛtaśaktīnāṃ",
    "GSP31yuktdipu:1266": " sarvavikārasāmyaṃ sarvaśaktipralayaṃ nissattāsattaṃ nissadasadavyaktalakṣaṇamavasthāntaramupasaṃprāptānāṃ",
    "GSP31yuktdipu:1267": " nāstyanyatsūkṣmataramavasthāntaram,",
    "GSP31yuktdipu:1268": " yasyedaṃ pradhānalakṣaṇamavasthāntaraṃ kāryaṃ syāt /",
    "GSP31yuktdipu:1269": " tasmātsuṣṭhūcyate mūlaprakṛtiravikṛtiriti /",
    "GSP31yuktdipu:1270": " mahadādyāḥ prakṛtivikṛtayaḥ sapta /",
    "GSP31yuktdipu:1271": " mahānādyo yāsāṃ tā mahadādyāḥ /",
    "GSP31yuktdipu:1272": " avayavena vigrahaḥ,",
    "GSP31yuktdipu:1273": " samudāyaḥ samāsārthaḥ /",
    "GSP31yuktdipu:1274": " anyathā mahānevātrāparigṛhītaḥ syāt /",
    "GSP31yuktdipu:1275": " prakṛtayaśca vikṛtayaśca prakṛtivikṛtayaḥ /",
    "GSP31yuktdipu:1276": " kāraṇāni kāryāṇi cetyarthaḥ /",
    "GSP31yuktdipu:1277": " tatra mahānahaṃkārasya prakṛtiḥ pradhānasya vikṛtiḥ /",
    "GSP31yuktdipu:1278": " ahaṃkāro 'pi tanmātrendriyaparvaṇoḥ prakṛtirvikṛtirmahataḥ /",
    "GSP31yuktdipu:1279": " tanmātrāṇi ca bhūtaparvaṇaḥ prakṛtirahaṃkārasya vikṛtiḥ /",
    "GSP31yuktdipu:1280": " āha- saptagrahaṇaṃ kimartham ?",
    "GSP31yuktdipu:1281": " ucyate- saptagrahaṇamavadhiparicchedārtham /",
    "GSP31yuktdipu:1282": " akriyamāṇe hi saptagrahaṇe na jñāyate kriyānprakṛtigaṇaḥ prakṛtivikṛtisaṃjño bhavati /",
    "GSP31yuktdipu:1283": " tatra mahābhūtendriyaparvaṇorapi prakṛtitvaṃ prasajyeta /",
    "GSP31yuktdipu:1284": " āha- naitadasti prayojanam /",
    "GSP31yuktdipu:1285": " pariśeṣasiddheḥ /",
    "GSP31yuktdipu:1286": " iha bhavatāṃ pañcaśikhānāṃ pañcaviṃśatistattvāni /",
    "GSP31yuktdipu:1287": " tatra mūlaprakṛtiravikṛtirityuktam,",
    "GSP31yuktdipu:1288": " ṣoḍaśakastu vikāro na prakṛtirna vikṛtiḥ puruṣa iti vakṣyati /",
    "GSP31yuktdipu:1289": " pariśeṣataḥ saptaivāvaśiṣyante /",
    "GSP31yuktdipu:1290": " tasmānnārthastadarthena saptagrahaṇena /",
    "GSP31yuktdipu:1291": " ucyate- ahaṃkāraparigrahārtham /",
    "GSP31yuktdipu:1292": " evaṃ tarhi naivāhaṃkāro vidyata iti patañjaliḥ /",
    "GSP31yuktdipu:1293": " mahato 'smipratyayarūpatvābhyupagamāt /",
    "GSP31yuktdipu:1294": " tatparihārārthametad bhaviṣyati /",
    "GSP31yuktdipu:1295": " āha, na / uttaratra parigrahāt /",
    "GSP31yuktdipu:1296": " etadasti nāsti prayojanam /",
    "GSP31yuktdipu:1297": " vakṣyati hi mahatā kaṇṭhenopariṣṭādācāryaḥ “prakṛtermahāṃstato 'haṅkāra” (ISk 22)",
    "GSP31yuktdipu:1298": " iti tenaivedaṃ siddham /",
    "GSP31yuktdipu:1299": " nārthastadarthenāpi saptagrahaṇena /",
    "GSP31yuktdipu:1300": " ucyate- rūpabhede 'pi tattvābhedajñāpanārtham /",
    "GSP31yuktdipu:1301": " evaṃ tarhi dharmādīnyaṣṭau rūpāṇi buddhervakṣyamāṇāni,",
    "GSP31yuktdipu:1302": " ahaṃkāraśca vaikārikataijasabhūtādirūpatvāt trilakṣaṇo vakṣyamāṇaḥ /",
    "GSP31yuktdipu:1303": " tatra rūpabhedāttattvabhedo mā bhūdityevamarthaṃ saptagrahaṇaṃ kriyate /",
    "GSP31yuktdipu:1304": " āha, hetumantareṇāpratipatteḥ /",
    "GSP31yuktdipu:1305": " kaṇṭhoktamapi yuktimantareṇa na tarkaśīlāḥ pratipadyante kimpunaḥ kleśopapāditam /",
    "GSP31yuktdipu:1306": " tasmādatra samādhirvācyaḥ kathamanekarūpā buddhirekaiveti ?",
    "GSP31yuktdipu:1307": " ucyate na, uttaratra vicāraṇāt /",
    "GSP31yuktdipu:1308": " uttaratraitadvicārayiṣyāmaḥ kimanekarūpāvirbhāve 'pi tadeva tadvastu bhavati āhosvidrūpabhedāttattvabhedaḥ ?",
    "GSP31yuktdipu:1309": " tasmādiha tāvaddṛśyatāmiti siddhaṃ mahadādyāḥ prakṛtivikṛtayaḥ sapteti /",
    "GSP31yuktdipu:1310": " ṣoḍaśakastu vikāraḥ",
    "GSP31yuktdipu:1311": " ṣoḍaśaparimāṇasya so 'yaṃ ṣoḍaśakaḥ saṃghaḥ /",
    "GSP31yuktdipu:1312": " tasya parimāṇaṃ saṃkhyāyāḥ saṃjñāsaṃghasūtrādhyayaneṣviti kanpratyayaḥ /",
    "GSP31yuktdipu:1313": " āha- kaḥ punarayaṃ ṣoḍaśaka iti ?",
    "GSP31yuktdipu:1314": " ucyate - pañca mahābhūtāni,",
    "GSP31yuktdipu:1315": " ekādaśendriyāṇi /",
    "GSP31yuktdipu:1316": " tuśabdo 'vadhāraṇārthaḥ /",
    "GSP31yuktdipu:1317": " āha- śakyaḥ punarayamartho 'ntareṇāpi tuśabdamavāptum /",
    "GSP31yuktdipu:1318": " katham ? mahadādyāḥ prakṛtivikṛtayaḥ sapteti hyupadiṣṭaṃ purastāt /",
    "GSP31yuktdipu:1319": " tato 'haṅkāratamātrapūrvakatve siddhe sati indriyamahābhūtaparvaṇoḥ punaḥ śruterniyamo bhaviṣyati /",
    "GSP31yuktdipu:1320": " tadyathā pañca pañcanakhā bhakṣyā ityatra kṣutpratīkārasamarthānāṃ dravyāṇāmarthādeva sarveṣāṃ bhakṣaṇe samprāpte punaḥ śruterniyamo bhavati,",
    "GSP31yuktdipu:1321": " tadvadidaṃ draṣṭavyam /",
    "GSP31yuktdipu:1322": " iṣṭato 'vadhāraṇārthaṃ iti cet syānmatam /",
    "GSP31yuktdipu:1323": " iṣṭato 'vadhāraṇārthastarhi tuśabdo bhaviṣyati /",
    "GSP31yuktdipu:1324": " kathaṃ nāma ṣoḍaśako vikāra eveti yathā vijñāyate,",
    "GSP31yuktdipu:1325": " ṣoḍaśakastu vikāra ityevaṃ mā jñāyīti /",
    "GSP31yuktdipu:1326": " yadyevamasthāne tarhi tuśabdaḥ paṭhitaḥ /",
    "GSP31yuktdipu:1327": " ṣoḍaśako vikārastviti vaktavyam /",
    "GSP31yuktdipu:1328": " atha mataṃ vṛttaparipūranārthamayamasminpradeśe paṭhitastuśabdo yatra nirdoṣastatraivāyaṃ draṣṭavya iti /",
    "GSP31yuktdipu:1329": " etadanupapannam /",
    "GSP31yuktdipu:1330": " kasmāt ? asandehāt /",
    "GSP31yuktdipu:1331": " mahadādyāḥ prakṛtivikṛtayaḥ saptetyapadiṣṭe kimiti sāṃśayikā bhaviṣyāmaḥ /",
    "GSP31yuktdipu:1332": " tasmātpelavamasya pāṭhe prayojanaṃ paśyāmaḥ /",
    "GSP31yuktdipu:1333": " athāyamabhiprāyaḥ syāt yadyapyetadarthataḥ siddhaṃ tathāpyayamācāryaḥ sphuṭapratipattyarthamavadhāraṇaṃ pratyādriyate /",
    "GSP31yuktdipu:1334": " kiṃ kāraṇam ?",
    "GSP31yuktdipu:1335": " yasmāt vicitrāḥ sūtrakārāṇāmabhiprāyagatayaḥ /",
    "GSP31yuktdipu:1336": " tadyathā bhagavān pāṇiniḥ na kye,",
    "GSP31yuktdipu:1337": " rātsasyetyevamādiṣvantareṇa prayatnamiṣṭato 'vadhāraṇe siddhe anyatra ajādī guṇavacanādeva stautiṇyoreva ṣaṇyabhāsādityevamādiṣu yatnaṃ karoti",
    "GSP31yuktdipu:1338": " tadvadihāpi draṣṭavyamiti /",
    "GSP31yuktdipu:1339": " etadanupapannam /",
    "GSP31yuktdipu:1340": " kasmāt ? aśakyatvāt /",
    "GSP31yuktdipu:1341": " sati vā punaravadhāraṇārthatve tuśabdasya kathamivātra śakyamavadhāraṇaṃ pratipattum ?",
    "GSP31yuktdipu:1342": " yāvatā mahābhūtānāmapi śarīrādilakṣaṇaṃ kāryamupalabhyata iti /",
    "GSP31yuktdipu:1343": " tatra kecit samādhimāhuḥ /",
    "GSP31yuktdipu:1344": " śarīrādīnāmanarthāntarabhāvātpṛthivyādīnāmaprakṛtitvam /",
    "GSP31yuktdipu:1345": " yasmāt kila pṛthivyādīnāṃ sanniveśaviśeṣamātraṃ kāryaṃ muṣṭigranthikuṇḍalādivannārthāntarabhūtam /",
    "GSP31yuktdipu:1346": " ata eṣāmaprakṛtitvamiti /",
    "GSP31yuktdipu:1347": " etaccānupapannam /",
    "GSP31yuktdipu:1348": " kasmāt ? aviśeṣāt /",
    "GSP31yuktdipu:1349": " sarvameva hi sāṃkhyānāṃ kāryamanarthāntarabhūtam /",
    "GSP31yuktdipu:1350": " tatraitasyāṃ kalpanāyāṃ sarvatattvānāmaprakṛtitvaṃ",
    "GSP31yuktdipu:1351": " prasajyeta /",
    "GSP31yuktdipu:1352": " athaitadaniṣṭaṃ,",
    "GSP31yuktdipu:1353": " satkāryavyāghātaḥ /",
    "GSP31yuktdipu:1354": " anye punarāhuḥ- apariṇāmitvānmahābhūtānāṃ viakaritvānavadhāraṇamiti /",
    "GSP31yuktdipu:1355": " tadapyanupapannam /",
    "GSP31yuktdipu:1356": " kasmāt ? pratyakṣopalabdheḥ /",
    "GSP31yuktdipu:1357": " pratyakṣata evopalabhyate mahābhūtānāṃ kalilāṅkurakṣīrādipariṇāmaḥ /",
    "GSP31yuktdipu:1358": " anumānagrāhyastu tattvāntarāṇām /",
    "GSP31yuktdipu:1359": " tadetadadharottaraṃ bhavati /",
    "GSP31yuktdipu:1360": " tasmādayuktametat /",
    "GSP31yuktdipu:1361": " āha - na tarhi idaṃ pratipattavyaṃ ṣoḍaśako vikāra eveti ?",
    "GSP31yuktdipu:1362": " ucyate- pratipattavyam /",
    "GSP31yuktdipu:1363": " kiṃ kāraṇam /",
    "GSP31yuktdipu:1364": " tattvāntarānupapatteḥ /",
    "GSP31yuktdipu:1365": " iha puruṣārthena hetunā sāmyātpracyutānāṃ guṇānāṃ yo 'yaṃ mahadādirviśeṣānto vipariṇāmaḥ sa tattvāntarotpattiniyamena vyavatiṣṭhate /",
    "GSP31yuktdipu:1366": " na tu pṛthivyādibhyastattvāntarotpattirasti /",
    "GSP31yuktdipu:1367": " tasmādeteṣāṃ vikāratvameveti /",
    "GSP31yuktdipu:1368": " kiṃ cānyat /",
    "GSP31yuktdipu:1369": " grāhakāntarābhāvāt /",
    "GSP31yuktdipu:1370": " yathā tanmātrairārabdheṣu pṛthivyādiṣu ahaṃkārāttadyogyaṃ grāhakāntaramindriyalakṣaṇamutpadyate,",
    "GSP31yuktdipu:1371": " naivaṃ pṛthivyādivikārāṇāṃ ghaṭādīnāṃ grāhakāntaramasti /",
    "GSP31yuktdipu:1372": " tasmānna tattvāntaram /",
    "GSP31yuktdipu:1373": " ataśca pṛthivyādayo vikārā eveti /",
    "GSP31yuktdipu:1374": " kiṃ cānyat /",
    "GSP31yuktdipu:1375": " pradhāne prakṛtibhāvapratyastamayavatteṣu vikārabhāvapratyastamayāt /",
    "GSP31yuktdipu:1376": " yathā pradhānātsūkṣmataramavasthāntaraṃ nāstīti tatra prakṛtibhāvasya pratyastamayastathā teṣu vikārabhāvapratyastamayaḥ /",
    "GSP31yuktdipu:1377": " tasmādyuktamucyate ṣoḍaśako 'yaṃ vikāra eveti /",
    "GSP31yuktdipu:1378": " āha- puruṣe tarhi kā pratipattiriti ?",
    "GSP31yuktdipu:1379": " ucyate-",
    "GSP31yuktdipu:1380": " na prakṛtirna vikṛtiḥ puruṣaḥ // ISk_3 //",
    "GSP31yuktdipu:1381": " puruṣo na hyayamavasthāntaraṃ pratipadyate /",
    "GSP31yuktdipu:1382": " no khalvapyavasthāntarasyāvasthāntaraṃ bhavatīti /",
    "GSP31yuktdipu:1383": " āha- naitadyuktimantareṇa śraddhīyate,",
    "GSP31yuktdipu:1384": " tasmādupapādyatāṃ kathamasyāprakṛtitvamavikṛtitvaṃ ceti /",
    "GSP31yuktdipu:1385": " ucyate- prakṛtitvānupapattiḥ /",
    "GSP31yuktdipu:1386": " uttaratra pratividhānāt /",
    "GSP31yuktdipu:1387": " tasmācca viparyāsādityatra (ISk 19)",
    "GSP31yuktdipu:1388": " yuktimupadekṣyāmaḥ /",
    "GSP31yuktdipu:1389": " tasmāttāvadasyāprakṛtitvam /",
    "GSP31yuktdipu:1390": " avikṛtitvaṃ pradhānavat /",
    "GSP31yuktdipu:1391": " yathā pradhānamevamayamapi puruṣaḥ kriyamāṇaḥ kāraṇāntarairīśvarādibhirnārabhyate /",
    "GSP31yuktdipu:1392": " kasmāt ? pratiṣedhāt /",
    "GSP31yuktdipu:1393": " yathā kāraṇāntarāṇi na santi tathottaratra pratiṣedhaḥ kariṣyate /",
    "GSP31yuktdipu:1394": " puruṣāntaraiḥ samatvāt /",
    "GSP31yuktdipu:1395": " samāḥ sarve puruṣāḥ /",
    "GSP31yuktdipu:1396": " na ca samānāṃ kāryakāraṇabhāvo dṛṣṭaḥ /",
    "GSP31yuktdipu:1397": " kiṃ ca niṣkriyatvāt śuddhatvāccaiṣāṃ vipariṇāmalakṣaṇā parispandalakṣaṇā vā kriyā vibhutvādanupapannā /",
    "GSP31yuktdipu:1398": " kasmāt ? eṣāmitaretarānārambhakatvāt /",
    "GSP31yuktdipu:1399": " na guṇairbhinnajātīyakatvāt /",
    "GSP31yuktdipu:1400": " ihācetanā guṇā ityetatpratipādayiṣyāmaḥ /",
    "GSP31yuktdipu:1401": " yacca yenārabhyate tacca tanmayaṃ bhavati /",
    "GSP31yuktdipu:1402": " yadi guṇaiḥ puruṣāṇāmārambhaḥ tadā teṣāmapyacetanatvaṃ syāt,",
    "GSP31yuktdipu:1403": " cetanāstu te /",
    "GSP31yuktdipu:1404": " tasmānna guṇairārabhyanta iti siddhametat /",
    "GSP31yuktdipu:1405": " kiṃcitkāraṇameva na kāryam /",
    "GSP31yuktdipu:1406": " kiṃcitkāraṇaṃ kāryaṃ ca /",
    "GSP31yuktdipu:1407": " kiṃcitkāryameva /",
    "GSP31yuktdipu:1408": " kiṃcinnaiva kāraṇaṃ naiva kāryamiti caturvidhaṃ kāraṇavṛttaṃ pratipāditam /",
    "GSP31yuktdipu:1409": " etetpratijñāpiṇḍasūtram /",
    "GSP31yuktdipu:1410": " atra yadapadiṣṭaṃ bhavadbhirasmin śāstre prameyamityavagantavyam // 3 // @-----------------------------------------------------------------------",
    "GSP31yuktdipu:1411": " kārikā 4 @----------------------------------------------------------------------",
    "GSP31yuktdipu:1412": " āha- athāsya prameyasya kutaḥ siddhiriti ?",
    "GSP31yuktdipu:1413": " ucyate-",
    "GSP31yuktdipu:1414": " prameyasiddhiḥ pramāṇāddhi // ISk_4d //",
    "GSP31yuktdipu:1415": " pramīyate taditi prameyam /",
    "GSP31yuktdipu:1416": " prameyasya siddhiḥ prameyasiddhiḥ /",
    "GSP31yuktdipu:1417": " siddhiradhigamo 'vabodha ityarthaḥ /",
    "GSP31yuktdipu:1418": " pramīyate 'neneti pramāṇam /",
    "GSP31yuktdipu:1419": " karaṇasādhano lyuṭ /",
    "GSP31yuktdipu:1420": " tadekameva,",
    "GSP31yuktdipu:1421": " buddherekatvābhyupagamāt;",
    "GSP31yuktdipu:1422": " upādhivaśāttu bhinnamāśrīyate pratyakṣamanumānamityādi /",
    "GSP31yuktdipu:1423": " tasya yo 'sāvupādhikṛto bhedastamanāśritya prameyaparicchedakatvasāmānyamaṅgīkṛtyaikavacananirdeśaḥ kriyate pramāṇāditi /",
    "GSP31yuktdipu:1424": " etasmātprameyasiddhirityavagantavyam /",
    "GSP31yuktdipu:1425": " katham ? vrīhyādivat /",
    "GSP31yuktdipu:1426": " yathā vrīhyāti prameyaṃ prasthādinā pramāṇena paricchidyate evamihāpi vyaktādiprameyaṃ pratyakṣādipramāṇena paricchidyate iti /",
    "GSP31yuktdipu:1427": " iha hiśabda idānīṃ kimarthaḥ syāt ?",
    "GSP31yuktdipu:1428": " avadhāraṇārtha iti /",
    "GSP31yuktdipu:1429": " āha- yadyevaṃ hiśabdāvacanam /",
    "GSP31yuktdipu:1430": " avadhāraṇānupapatteḥ /",
    "GSP31yuktdipu:1431": " na hyetasmin sūtre kathaṃcidavadhāraṇamupapadyate /",
    "GSP31yuktdipu:1432": " tasmādavacanameva hiśabdasya nyāyyam /",
    "GSP31yuktdipu:1433": " prameyasyaiveti cet- na /",
    "GSP31yuktdipu:1434": " anyasyāsambhavāt /",
    "GSP31yuktdipu:1435": " sati hi vyabhicārasambhave vastvavadhāryate - tadyathā gaurevāyaṃ nāśvaḥ,",
    "GSP31yuktdipu:1436": " devadatta evāyaṃ na yajñadatta iti /",
    "GSP31yuktdipu:1437": " na ca prameyāprameyayoḥ pramāṇaparicchedyatve 'sti prasaṃgaḥ yannivṛttyarthaṃ prameyasyaivetyavadhāryate /",
    "GSP31yuktdipu:1438": " pramāṇebhya eveti cenna- ārṣajñānavirodhaprasaṃgāt /",
    "GSP31yuktdipu:1439": " paramarṣerhi bhagavataḥ jñānaṃ sāṃsiddhikamapramāṇapūrvakamiti vaḥ pakṣaḥ /",
    "GSP31yuktdipu:1440": " sāṃsiddhikāśca bhāvāḥ prākṛtikā vaikṛtāśca dharmādyā (ISk 43)",
    "GSP31yuktdipu:1441": " iti vacanāt /",
    "GSP31yuktdipu:1442": " ubhayāvadhāraṇe sati ubhayorapi pakṣayorye doṣāste prasajyante /",
    "GSP31yuktdipu:1443": " tasmādayuktametat /",
    "GSP31yuktdipu:1444": " siddhireveti cenna anekāntāt /",
    "GSP31yuktdipu:1445": " kadāciddyayaṃ pramātā sannihite 'pyādityādau liṅge diṅniścayādiṣvartheṣu pratihanyate /",
    "GSP31yuktdipu:1446": " tasmādanekāntāt siddhirevetyetadayuktamavadhāraṇam /",
    "GSP31yuktdipu:1447": " ucyate- yaduktaṃ hiśabdāvacanamavadhāraṇānupapatteriti astu pramāṇebhya evetyavadhāraṇam /",
    "GSP31yuktdipu:1448": " yattūktamārṣajñānavirodhaprasaṃga iti ayamadoṣaḥ /",
    "GSP31yuktdipu:1449": " kasmāt ? siddharūpatvāt /",
    "GSP31yuktdipu:1450": " sādhyamānarūpāṇi hi vastūni nāntarīyakatvāt svarūpaniṣpattaye sādhanasambandhaṃ pratyākāṃkṣāvanti bhavanti,",
    "GSP31yuktdipu:1451": " siddharūpaṃ tu bhagavataḥ paramarṣerjñānam /",
    "GSP31yuktdipu:1452": " tasmādasya sādhanasambandhaṃ pratyākāṅkṣā nopapadyata iti /",
    "GSP31yuktdipu:1453": " athavā punarastu siddhirevetyavadhāraṇam /",
    "GSP31yuktdipu:1454": " yattūktamanekāntāditi tadanupapannam /",
    "GSP31yuktdipu:1455": " kasmāt ? sattvādīnāmaṅgāṅgibhāvāniyamāt /",
    "GSP31yuktdipu:1456": " tamaḥprakarṣasāmagryātpramāṇavaikalyopapatteḥ /",
    "GSP31yuktdipu:1457": " iha sattvādīnāmaniyato 'ṅgāṅgibhāvaḥ /",
    "GSP31yuktdipu:1458": " deśakālanimittasāmarthyāddhi kadācitsattvaṃ prakṛṣyate,",
    "GSP31yuktdipu:1459": " kadācidrajaḥ,",
    "GSP31yuktdipu:1460": " kadācittamaḥ /",
    "GSP31yuktdipu:1461": " sattvaprakarṣaśca prakāśarūpatvātpramāṇam /",
    "GSP31yuktdipu:1462": " tatra yadā tamaḥ prakṛṣyate tadā tenābhibhūtatvāt sattvasya tatkāryamanumānaṃ trikālāṅgamuttiṣṭhate /",
    "GSP31yuktdipu:1463": " ityataḥ satyāmapyādityādiliṅgapravṛttau diṅniścayādiṣvartheṣu pratihanyate /",
    "GSP31yuktdipu:1464": " itarathā tu na svarūpahānam /",
    "GSP31yuktdipu:1465": " yasya tu niṣpattivaikalyātpramāṇapratibandho neṣṭaḥ tasya svarūpahānaṃ pramāṇānāṃ prāptam /",
    "GSP31yuktdipu:1466": " katham ? etāvaddhi teṣāṃ svarūpaṃ yaduta prameyaparicchedaḥ /",
    "GSP31yuktdipu:1467": " tasmādyuktametadavadhāraṇārtho hiśabdaḥ /",
    "GSP31yuktdipu:1468": " āha- bahūni pramāṇānyācāryairabhyupagamyante tāni sarvāṇi kiṃ bhavānanumanyate ?",
    "GSP31yuktdipu:1469": " ucyate-",
    "GSP31yuktdipu:1470": " trividhaṃ pramāṇamiṣṭam // ISk_4c //",
    "GSP31yuktdipu:1471": " kintarhi vidhānaṃ vidhā,",
    "GSP31yuktdipu:1472": " tisro vidhā asya tattrividhaṃ triprakāramityarthaḥ /",
    "GSP31yuktdipu:1473": " anenaitadācaṣṭe- ekameva buddhilakṣaṇaṃ sattvaṃ nimittāntarānugrahopajanitābhiḥ kāryaviśeṣaparicchinnarūpabhedābhiḥ",
    "GSP31yuktdipu:1474": " śaktibhirupakārādbhinnamiva pratyavabhāsamānaṃ dṛṣṭādiśabdavācyaṃ bhavati /",
    "GSP31yuktdipu:1475": " na tu yathā tantrāntarīyāṇāṃ viṣayopanipātibhirindriyairupajanitāvadhyo buddhayastatheha vidyante yāḥ parikalpyamānāḥ svatantrāṇi trīṇi pramāṇāni syuḥ /",
    "GSP31yuktdipu:1476": " syānmatam, kathaṃ punaḥ pramāṇalakṣaṇānāṃ śaktīnāmakavastusanniveśarūpabhedā bhavantīti ?",
    "GSP31yuktdipu:1477": " ucyate- sattvādivat /",
    "GSP31yuktdipu:1478": " yathā sattvādīnāṃ guṇānāmekaśabdādivastusanniveśe 'pi prakāśādikāryabhedādrūpasaṃkaro na bhavati,",
    "GSP31yuktdipu:1479": " yathā vā śabdasparśarūparasagandhānāmekadravyasanniveśe 'pi grāhakāntaragamyakatvāt,",
    "GSP31yuktdipu:1480": " yathā vā kartṛkaraṇādhikaraṇasampradānāpādānakarmalakṣaṇānāṃ śaktīnāmekadravyasanniveśe 'pi kāryaviśeṣaparicchinnāni svarūpāṇi na saṃkīryante,",
    "GSP31yuktdipu:1481": " tadvadidaṃ draṣṭavyam /",
    "GSP31yuktdipu:1482": " śaktyantaropajanane vastvantaropapattiriti cenna,",
    "GSP31yuktdipu:1483": " anabhyupagamāt /",
    "GSP31yuktdipu:1484": " na hi kṣaṇabhaṅgasāhasaṃ yuktimantareṇa daṇḍabhayādapi pratipadyāmahe,",
    "GSP31yuktdipu:1485": " na tu tasyāmavasara iti sthīyatāṃ tāvat /",
    "GSP31yuktdipu:1486": " āha, kathaṃ punaretad gamyate yathā trividhameva pramāṇaṃ na punaranekavidhamapīti ?",
    "GSP31yuktdipu:1487": " ucyate-",
    "GSP31yuktdipu:1488": " sarvapramāṇasiddhatvāt // ISk_4b //",
    "GSP31yuktdipu:1489": " sarvāṇi ca tāni pramāṇāni sarvapramāṇāni /",
    "GSP31yuktdipu:1490": " siddhasya bhāvaḥ siddhatvam /",
    "GSP31yuktdipu:1491": " sarvapramāṇānāṃ siddhatvaṃ sarvapramāṇasiddhatvam /",
    "GSP31yuktdipu:1492": " siddhatvamantarbhāva ityarthaḥ /",
    "GSP31yuktdipu:1493": " tasmāt sarvapramāṇasiddhatvāt /",
    "GSP31yuktdipu:1494": " tasminneva trividhe pramāṇa iti vākyaśeṣaḥ /",
    "GSP31yuktdipu:1495": " sarveṣāṃ paraparikalpitānāṃ pramāṇānāmasminneva trividhe pramāṇe 'ntarbhāvāditi yāvaduktaṃ syāttāvadidamucyate sarvapramāṇasiddhatvāditi /",
    "GSP31yuktdipu:1496": " athavā sarvapramāṇeṣu siddhaṃ sarvapramāṇasiddhaṃ- saptamī siddhaśuṣkapakvabandhairiti samāsaḥ,",
    "GSP31yuktdipu:1497": " yathā sāṃkāśyasiddhaḥ pāṭaliputrasiddha iti /",
    "GSP31yuktdipu:1498": " tadbhāvaḥ pramāṇasiddhatvaṃ tasmāt sarvapramāṇasiddhatvāt /",
    "GSP31yuktdipu:1499": " kasya trividhasya pramāṇasyeti vākyaśeṣaḥ /",
    "GSP31yuktdipu:1500": " kena punarākāreṇa trividhaṃ pramāṇaṃ siddhamiti ?",
    "GSP31yuktdipu:1501": " ucyate- parasparaviśeṣāt /",
    "GSP31yuktdipu:1502": " anyāni punarasmāt trayāt yathābhinnāni tathā pratipādayiṣyāmaḥ /",
    "GSP31yuktdipu:1503": " āha, kimpunastat trividhaṃ pramāṇamiti ?",
    "GSP31yuktdipu:1504": " ucyate-",
    "GSP31yuktdipu:1505": " dṛṣṭamanumānamāptavacanaṃ ca // ISk_4a //",
    "GSP31yuktdipu:1506": " iti / tatra dṛṣṭaṃ nāma upāttaviṣayendriyavṛttyupanipātī yo 'dhyavasāyaḥ /",
    "GSP31yuktdipu:1507": " anumānaṃ dvayoravinābhāvinorekaṃ pratyakṣeṇa pramāya tatpūrvakaṃ sambandyantare yat paścānmānaṃ bhavati /",
    "GSP31yuktdipu:1508": " āptavacanaṃ tu pramāṇabhūtadvārako 'tyantaparokṣe 'rthe niścayaḥ /",
    "GSP31yuktdipu:1509": " ityuddeśamātramidam /",
    "GSP31yuktdipu:1510": " mūlalakṣaṇaṃ tu ācāryo vakṣyati svayameva prativiṣayādhyavasāyo dṛṣṭamityādi /",
    "GSP31yuktdipu:1511": " āha, traividyānupapattiḥ,",
    "GSP31yuktdipu:1512": " nyūnādhikaśravaṇāt /",
    "GSP31yuktdipu:1513": " tantrāntarīyāḥ kecit catvāri pramāṇānīcchanti /",
    "GSP31yuktdipu:1514": " pratyakṣānumānopamānaśabdāḥ pramāṇānīti vacanāt /",
    "GSP31yuktdipu:1515": " tathā ṣaḍityanye /",
    "GSP31yuktdipu:1516": " pratyakṣamanumānaṃ ca śabdaṃ copamayā saha /",
    "GSP31yuktdipu:1517": " arthāpattirabhāvaśca hetavaḥ sadhyasādhakāḥ //",
    "GSP31yuktdipu:1518": " ityabhidhānāt /",
    "GSP31yuktdipu:1519": " etāni sambhavaitihyaceṣṭāsahitāni navetyapare /",
    "GSP31yuktdipu:1520": " pratyakṣānumāne eveti vaiśeṣikabauddhāḥ /",
    "GSP31yuktdipu:1521": " tatra kathamidaṃ niścīyate trividhameva pramāṇaṃ,",
    "GSP31yuktdipu:1522": " na punarnyūnamadhikaṃ veti ?",
    "GSP31yuktdipu:1523": " ucyate- kimpunaridamupamānaṃ nāma ?",
    "GSP31yuktdipu:1524": " āha, prasiddhasādharmyāt sādhyasādhanamupamānam /",
    "GSP31yuktdipu:1525": " prasiddhaḥ prajñātaḥ,",
    "GSP31yuktdipu:1526": " tena sādharmyāt,",
    "GSP31yuktdipu:1527": " sādhyasyāprasiddhasya sādhanamadhigamo yastadupamānam /",
    "GSP31yuktdipu:1528": " avabodhavidhistu yenānupalabdho gavayaḥ sa tasyopalabdhyarthamadhigatagavayaṃ paryanuyuṅkte kiṃrūpo gavaya iti /",
    "GSP31yuktdipu:1529": " sa tasmā ācaṣṭe- yathā gaurevaṃ gavaya iti /",
    "GSP31yuktdipu:1530": " tatra pratipattyātyantānupalakṣitagavayasvarūpo vyākhyātṛpratipāditaprasiddhavastusādharmyajñānāhitasaṃskāraḥ pratipadyate- nūnamevaṃrūpo gavaya iti /",
    "GSP31yuktdipu:1531": " apara āha- pratirāptavacanopajanitaprasiddhavastusādharmyajñānāhitasaṃskārasyottarakālaṃ",
    "GSP31yuktdipu:1532": " pratyakṣeṇa tamupalabhya yā samākhyāsambandhapratipattiḥ- ayamasāvartho 'sya śabdasya",
    "GSP31yuktdipu:1533": " samākhyā iti- tadupamānamucyate /",
    "GSP31yuktdipu:1534": " yadyevamupamaitihyāvacanam,",
    "GSP31yuktdipu:1535": " āptopadeśasiddheḥ /",
    "GSP31yuktdipu:1536": " yathā gaurevaṃ gavaya iti cāptopadeśabalāt pratipattā aprasiddhaṃ gavayamupalabhate na sādharmyamātrāt /",
    "GSP31yuktdipu:1537": " tasmānna śabdāt pṛthagupamā /",
    "GSP31yuktdipu:1538": " yattu khalviti ha uvāca yājñavalkyasya ityetadaitihyaṃ nāma pramāṇāntaramupakalpyate tadapi vaktṛviśeṣāpekṣatvānna śabdādarthāntaram /",
    "GSP31yuktdipu:1539": " āha, na / sādharmyāpekṣatvāt /",
    "GSP31yuktdipu:1540": " yadi hyāptopadeśa upamā syāttena yathā svarge 'psarasaḥ,",
    "GSP31yuktdipu:1541": " uttarāḥ kurava ityevamādiṣvantareṇa sādharmyopādānaṃ pratipattirbhavati evamihāpi syāt /",
    "GSP31yuktdipu:1542": " gavayantu ayamākhyātā pratipādayiṣyan prasiddhasādharmyagarbhaṃ śabdamupādatte na kevalam /",
    "GSP31yuktdipu:1543": " pratipattāpi tasmādeva pratipadyate na śabdamātrāt,",
    "GSP31yuktdipu:1544": " tasmātpṛthagevāsyopadeśaḥ kartavyaḥ /",
    "GSP31yuktdipu:1545": " śabdavyāpārāttadantarbhāva iti cet syānmatam śabdavyāpārasahito 'yaṃ prasiddhasādharmyalakṣaṇārtho gavayapratipattau na kevalaḥ,",
    "GSP31yuktdipu:1546": " tasmādasya tatrāntarbhāva iti tadapyanupapannam /",
    "GSP31yuktdipu:1547": " kasmāt ? vītāvītayorapi tatprasaṅgāt /",
    "GSP31yuktdipu:1548": " vītāvītāvapi hetū parapratipādanārthamupādīyamānau śabdavyāpāramapekṣete /",
    "GSP31yuktdipu:1549": " tayorapyāptavacanatvaprasaṃgaḥ /",
    "GSP31yuktdipu:1550": " aniṣṭaṃ caitat /",
    "GSP31yuktdipu:1551": " tasmānnopamānamāptopadeśaḥ /",
    "GSP31yuktdipu:1552": " ucyate, sādharmyāvyatireka,",
    "GSP31yuktdipu:1553": " upāyabhūtatvāt /",
    "GSP31yuktdipu:1554": " ākhyātṛprāmāṇyādeva pratipatturgavayavijñānamupapadyate /",
    "GSP31yuktdipu:1555": " sa tu kauśalāddurupapādo 'yamartha iti kṛtvā prasiddhasādharmyamupādatte /",
    "GSP31yuktdipu:1556": " tasmādākhyāturgavayapratipādanārthamupāyabhūtaṃ sādharmyamupādadānasya śabdādarthāntaramudbhavati /",
    "GSP31yuktdipu:1557": " athaivaṃjātīyakānāmapi pramāṇāntaratvamiṣyate tenātyalpamidamucyate catvāri pramāṇānīti /",
    "GSP31yuktdipu:1558": " kiṃ tarhi pāṇivihārākṣinikocaprabhṛtīnāmapyupasaṃkhyānaṃ kartavyam /",
    "GSP31yuktdipu:1559": " kiṃca vaktṛviśeṣāpekṣatvāt /",
    "GSP31yuktdipu:1560": " yatra hyarthavaśātpratipattirutpadyate na tatra pratipattā vaktṛviśeṣamapekṣate dṛṣṭārtho 'yamadṛṣṭārtho 'yamiti /",
    "GSP31yuktdipu:1561": " tadyathānumāne /",
    "GSP31yuktdipu:1562": " asti copamāne vaktṛviśeṣāpekṣā /",
    "GSP31yuktdipu:1563": " tasmānna śabdādarthāntaraṃ tat /",
    "GSP31yuktdipu:1564": " avaśyaṃ caitadevaṃ vijñeyam /",
    "GSP31yuktdipu:1565": " yo hi manyate prasiddhasādharmyādeva gavayapratipattiriti yathāśvastathā gavaya ityetasmādapi tasya sampratipattiḥ syāt /",
    "GSP31yuktdipu:1566": " na cārhati bhavituṃ,",
    "GSP31yuktdipu:1567": " mithyājñānatvāt /",
    "GSP31yuktdipu:1568": " yattu khalvidamucyate yataḥ samākhyāsambandhapratipattiriti tadupamānamiti /",
    "GSP31yuktdipu:1569": " etadanupapannam /",
    "GSP31yuktdipu:1570": " kasmāt ? anavasthāprasaṃgāt /",
    "GSP31yuktdipu:1571": " tadyathā bahuṣu niṣaṇṇeṣu ko 'tra devadatta ityukte yo mukuṭī kuṃḍalī vyūḍhoraskastāmrāyatākṣa iti pratyāha /",
    "GSP31yuktdipu:1572": " tataśca samākhyāsambandhapratipattiriti pramāṇāntaratvaprasaṅga ityevamanavasthā pramāṇānāṃ syāt /",
    "GSP31yuktdipu:1573": " aniṣṭaṃ caitat /",
    "GSP31yuktdipu:1574": " evaṃ hi na tāvat parata upamānaṃ pramāṇāntaram /",
    "GSP31yuktdipu:1575": " yadā svayameva gāṃ gavayaṃ copalabhya vikalpayati yathāyaṃ tathāyamiti tadā tasyārthasya pramāṇāntareṇādhigatatvāt pramāṇameva tanna bhavatīti",
    "GSP31yuktdipu:1576": " tasmāt suṣṭhūktamayamaitihyāptavacanamāptopadeśāt siddheriti /",
    "GSP31yuktdipu:1577": " kiñcānyat- arthāpattisaṃbhavābhāvaceṣṭānāmanumānasiddheḥ /",
    "GSP31yuktdipu:1578": " avacanamityanuvartate /",
    "GSP31yuktdipu:1579": " tatrārthāpattirnāma yatrārthayoḥ pūrvamavyabhicāramupalabhya paścādanyatarasya darśanācchravaṇādvānyatarasmipratipattirbhavati /",
    "GSP31yuktdipu:1580": " darśanādyā guḍamupalabhya mādhuryamindriyāntaraviṣayaṃ pratipadyate /",
    "GSP31yuktdipu:1581": " śravaṇādyathā guḍaśabdaṃ śrutvā mādhuryamaśabdakaṃ pratipadyata iti /",
    "GSP31yuktdipu:1582": " aparā khalvārthāpattiḥ /",
    "GSP31yuktdipu:1583": " yatra dharmayoravyabhicāramupalabhya tatpratidvandvinorapi sāhacaryakalpanā /",
    "GSP31yuktdipu:1584": " sā tu dvividhā,",
    "GSP31yuktdipu:1585": " vyabhicāriṇī cāvyabhicāriṇī ca /",
    "GSP31yuktdipu:1586": " tatra vyabhicāriṇī yathā sāvayavamanityamityukte 'rthādāpannaṃ niravayavaṃ nityamiti /",
    "GSP31yuktdipu:1587": " tacca karmādiṣvadṛṣṭamityeṣānaikāntikatvātpramāṇameva na bhavatīti /",
    "GSP31yuktdipu:1588": " yā tvavinābhāvinī avyabhicāriṇī yathā kesarivarāhayorupagahvare sannipātamupalabhyottarakālaṃ",
    "GSP31yuktdipu:1589": " kevalaṃ kesariṇaṃ varāhavraṇāṃkitaśarīraṃ prayāntamupalabhya pratipadyate jito varāha iti tadanumānam /",
    "GSP31yuktdipu:1590": " katham ? yasmātkesarivarāhayoryau jayaparājayau tayoravyabhicārī sambandhaḥ /",
    "GSP31yuktdipu:1591": " tatra yadā kesariṇo jayamupalabhyāvyabhicāriṇamitarasya parājayaṃ pratipadyate kimanyatsyādṛte 'numānāt ?",
    "GSP31yuktdipu:1592": " adhigatobhayasambandhisamudāyasya hi pratipattuḥ pratyakṣībhūtānyatarasambandhino yā sambandhyantarapratipattistadanumānam /",
    "GSP31yuktdipu:1593": " itthaṃ cārthāpattirato na tasmātpṛthagbhavitumarhati /",
    "GSP31yuktdipu:1594": " sambhavo nāma droṇaḥ prastha ityukte 'rdhadroṇādīnāṃ sannidhānamavasīyate /",
    "GSP31yuktdipu:1595": " ityayamapi sāhacaryakalpanayārthāpattireva /",
    "GSP31yuktdipu:1596": " katham ? yasmāduktaparimāṇe dravye droṇaśabdo vartate,",
    "GSP31yuktdipu:1597": " na nyūne nādhike /",
    "GSP31yuktdipu:1598": " tatra droṇa ityukte yadatyantasahabhuvāṃ tadavayavānāmanyaśabdavācyānāmapi sannidhānam tadarthāpattireva /",
    "GSP31yuktdipu:1599": " sa cānumānamityuktam /",
    "GSP31yuktdipu:1600": " abhāvo nāma tadyathā dhūmasya bhāvādagnerbhāvaḥ pratīyate evaṃ dhūmābhāvādagnyabhāva ityayaṃ pratidvandvisāhacaryakalpanayārthāpattirabhihitaḥ",
    "GSP31yuktdipu:1601": " tatra yadā vyabhicārasāhacaryakalpanā tadā pramāṇābhāva eva /",
    "GSP31yuktdipu:1602": " tadyathāyoguṇāṅgārādiṣu dhūmābhāvo nāgnyabhāvaḥ /",
    "GSP31yuktdipu:1603": " yatra tu kvacidekāntaḥ syāt yathākṛtakatvānnitya iti tatrānumānam /",
    "GSP31yuktdipu:1604": " katham ? sāhacaryopapatteḥ /",
    "GSP31yuktdipu:1605": " kṛtakatvānityatvavat /",
    "GSP31yuktdipu:1606": " anye tu abhāvamanyathā varṇayanti /",
    "GSP31yuktdipu:1607": " tadyathā gehe nāsti caitra ityukte bahirastīti sampratyayo bhavati,",
    "GSP31yuktdipu:1608": " tatra gehābhāvo bahirbhāvasampratipattiheturarthāntarāpattireva pratidvandvisāhacaryakalpanayā /",
    "GSP31yuktdipu:1609": " katham ? yathaiva hi divā na bhuṅkte devadattaḥ pīna ityatrābhojanapratiyogino meduratvasyopalambhāddivāpratiyogini",
    "GSP31yuktdipu:1610": " kāle rātrau bhujiravasīyate evamihāpi gehābhāvābhidhānasāmarthyāttatpratiyogini viparyayaḥ kalpyate /",
    "GSP31yuktdipu:1611": " anyathā tu yadyabhāva evābhipretaḥ syānnāsti caitra eveti brūyāt /",
    "GSP31yuktdipu:1612": " arthāpattiścānumānam /",
    "GSP31yuktdipu:1613": " ceṣṭā nāma abhiprāyasūcakaḥ kaścidevodaratāḍanāñjalikaraṇādiḥ śarīravyāpāraḥ /",
    "GSP31yuktdipu:1614": " sa hi bubhukṣādīnyapratīyamānāni pratipādayatīti pramāṇamityucyate /",
    "GSP31yuktdipu:1615": " sa cānumānameva /",
    "GSP31yuktdipu:1616": " kasmāt ? yasmād bhojanecchādisahacaro hi vyāpāro 'nuṣṭhīyamāno yadi sahacāriṇaṃ gamayati tadā nānumānātpṛthagiti śakyaṃ pratijñātum /",
    "GSP31yuktdipu:1617": " āha- pratibhā tarhi pramāṇāntaraṃ bhaviṣyati /",
    "GSP31yuktdipu:1618": " ucyate- keyaṃ pratibhā nāma ?",
    "GSP31yuktdipu:1619": " āha, yo 'yamanādau saṃsāre devamanuṣyatiraścāmabhinne 'rthe bāhye stryādau pratyaye",
    "GSP31yuktdipu:1620": " pūrvābhyāsavāsanāpekṣaḥ kuṇapakāminībhakṣyādyākārabhedabhinnapratyaya itikartavyatāṅgamutpadyate sā hi pratibhā /",
    "GSP31yuktdipu:1621": " tathā coktam-",
    "GSP31yuktdipu:1622": " yathābhyāsaṃ hi vākyebhyo vināpyarthena jāyate /",
    "GSP31yuktdipu:1623": " svapratyayānukāreṇa pratipattiranekadhā //",
    "GSP31yuktdipu:1624": " yena hi yo 'rtho 'bhyastassukhāditvena tasya vināpi tenārthena śabdamātrāt pratipattirutpadyate /",
    "GSP31yuktdipu:1625": " tadyathā vyāghro 'tra prativasatītyukte vināpi bāhyenārthenābhyāsavaśādeva svedavepathuprabhṛtayo bhavanti /",
    "GSP31yuktdipu:1626": " tasmāt pratibhaiva devamanuṣyatiraścāmitikartavyatāṅgatvātpramāṇamiti / āha ca-",
    "GSP31yuktdipu:1627": " pramāṇatvena tāṃ lokaḥ sarvaḥ samanugacchati /",
    "GSP31yuktdipu:1628": " vyavahārāḥ pravartante tiraścāmapi tadvaśāt //",
    "GSP31yuktdipu:1629": " ucyate pratibhāyā dṛṣṭādivyatirekena rūpāntarānupapatteḥ /",
    "GSP31yuktdipu:1630": " avacanamityanuvartate /",
    "GSP31yuktdipu:1631": " yadi pūrvābhyāsavāsanāpekṣaḥ pratyayaḥ pratibhetyupagamyate tena tarhi asau pratyakṣamanumānamāptavacanaṃ cetyetadāpannam /",
    "GSP31yuktdipu:1632": " kasmāt ? yato na dṛṣṭādivyatirekeṇa pratyakṣarūpaṃ kadācidapyupalabhāmahe /",
    "GSP31yuktdipu:1633": " tasmānna tebhyo 'rthāntaraṃ pratibhā /",
    "GSP31yuktdipu:1634": " ārṣapratyayasambhavādayuktamiti cet- syādetat,",
    "GSP31yuktdipu:1635": " astyārṣo hi dṛṣṭādivyatirekeṇa sarvapadārtheṣu sāṃsiddhikaḥ pratyayaḥ /",
    "GSP31yuktdipu:1636": " sa prātibho bhaviṣyatīti /",
    "GSP31yuktdipu:1637": " etaccāpyayuktam /",
    "GSP31yuktdipu:1638": " kasmāt ? uktatvāt /",
    "GSP31yuktdipu:1639": " uktametat siddharūpaṃ bhagavataḥ paramarṣerjñānam /",
    "GSP31yuktdipu:1640": " ato na pramāṇāpekṣamiti /",
    "GSP31yuktdipu:1641": " yogināmiti cenna,",
    "GSP31yuktdipu:1642": " anabhyupagamāt /",
    "GSP31yuktdipu:1643": " na hi yogināmapramāṇapūrvakaṃ jñānamiti yathā tathā vakṣyāmaḥ /",
    "GSP31yuktdipu:1644": " sa laukika iti cet na /",
    "GSP31yuktdipu:1645": " aniścitatvāt /",
    "GSP31yuktdipu:1646": " syādetat- asti laukikaḥ pratyayo dṛṣṭādivyatirekeṇa /",
    "GSP31yuktdipu:1647": " tadyathā santamase vrajato drāgiti vijñānamutpadyate - asti me pratīghāti dravyaṃ purastādūrdhvamavasthitamiti /",
    "GSP31yuktdipu:1648": " tacca naivam /",
    "GSP31yuktdipu:1649": " kasmāt ? aniścitatvāt /",
    "GSP31yuktdipu:1650": " na hi tatra niścaya utpadyate idaṃ taddravyamasti purato vā vyaktamastīti /",
    "GSP31yuktdipu:1651": " na cāniścitaṃ pramāṇajñānamiṣyate /",
    "GSP31yuktdipu:1652": " kiṃcānyat- anavasthāprasaṃgāt /",
    "GSP31yuktdipu:1653": " yadi caivaṃjātīyato 'pi pratyayaḥ pramāṇamabhyupagamyate tenānavasthā prāpnoti /",
    "GSP31yuktdipu:1654": " kiṃ kāraṇam ?",
    "GSP31yuktdipu:1655": " anavasthānādvikaraṇasya /",
    "GSP31yuktdipu:1656": " kāmakrodhalobhayaviṣādadvārako vikalpaḥ samyaṅmithyā vā yasmādaneka utpadyate tasmānna laukikaḥ pratyayaḥ pratibhā /",
    "GSP31yuktdipu:1657": " yattu khalvidamucyate- abhyāsavāsanāpekṣāsatsvapi vyāghrādiṣu pratipattirutpadyate /",
    "GSP31yuktdipu:1658": " iti /",
    "GSP31yuktdipu:1659": " satyametat /",
    "GSP31yuktdipu:1660": " sā tu mithyājñānatvātpramāṇatvena na parigṛhyate ityayamadoṣaḥ /",
    "GSP31yuktdipu:1661": " tasmāt siddhaṃ dṛṣṭādivyatirekeṇa rūpāntaranupapatteḥ pratibhāyāḥ pṛthaganabhidhānam /",
    "GSP31yuktdipu:1662": " tataśca sarvapramāṇasiddhatvāt trividhaṃ pramāṇamiṣṭamiti sthitametat // 4 // @-----------------------------------------------------------------------",
    "GSP31yuktdipu:1663": " kārikā 5 @-----------------------------------------------------------------------",
    "GSP31yuktdipu:1664": " āha- astvevametat /",
    "GSP31yuktdipu:1665": " lakṣaṇānabhidhānāttadapratipattiḥ /",
    "GSP31yuktdipu:1666": " tasmāttadabhidhānam /",
    "GSP31yuktdipu:1667": " anavasthitaṃ hi dṛṣṭādīnāṃ lakṣaṇam,",
    "GSP31yuktdipu:1668": " dṛṣṭivaicitryāt /",
    "GSP31yuktdipu:1669": " indriyārthasannikarṣotpannaṃ jñānamavyapadeśyamavyabhicāri vyavasāyātmakaṃ pratyakṣamiti kecit /",
    "GSP31yuktdipu:1670": " tathātmendriyamano 'rthasannikarṣādyanniṣpadyate tadanyadityeke /",
    "GSP31yuktdipu:1671": " satsamprayoge puruṣasyendriyāṇāṃ buddhijanma tatpratyakṣamityapare /",
    "GSP31yuktdipu:1672": " śrotrādivṛttiriti vārṣagaṇāḥ /",
    "GSP31yuktdipu:1673": " kalpanāpoḍhamityanye /",
    "GSP31yuktdipu:1674": " itthamanavasthitaṃ lakṣaṇam /",
    "GSP31yuktdipu:1675": " iti dṛṣṭādīnāmapratipattiḥ /",
    "GSP31yuktdipu:1676": " tasmāllakṣaṇamabhidhānīyam /",
    "GSP31yuktdipu:1677": " ucyate-",
    "GSP31yuktdipu:1678": " prativiṣayādhyavasāyo dṛṣṭam",
    "GSP31yuktdipu:1679": " viṣiṇvantīti viṣayāḥ śabdādayaḥ /",
    "GSP31yuktdipu:1680": " athavā viṣīyante upalabhyante ityarthaḥ /",
    "GSP31yuktdipu:1681": " te ca dvividhāḥ /",
    "GSP31yuktdipu:1682": " viśiṣṭā aviśiṣṭāśca /",
    "GSP31yuktdipu:1683": " viśiṣṭāḥ pṛthivyādilakṣaṇā asmadādigamyāḥ /",
    "GSP31yuktdipu:1684": " aviśiṣṭāśca tanmātralakṣaṇā yogināmūrdhvasrotasāṃ ca gamyāḥ /",
    "GSP31yuktdipu:1685": " vakṣyati caitadupariṣṭāt “buddhīndriyāṇi teṣāṃ pañca viśeṣāviśeṣaviṣayāṇi” (ISk 34)",
    "GSP31yuktdipu:1686": " adhyavasāyo buddhiriti (ISk 23)",
    "GSP31yuktdipu:1687": " ca vakṣyati /",
    "GSP31yuktdipu:1688": " viṣayaṃ prati vartata iti prativiṣayam /",
    "GSP31yuktdipu:1689": " kintat ? indriyam /",
    "GSP31yuktdipu:1690": " tasmin yo 'dhyavasāyaḥ sa prativiṣayādhyavasāyaḥ /",
    "GSP31yuktdipu:1691": " upāttaviṣayāṇāmindriyāṇāṃ vṛttyupanipāti sattvodrekādarajastamaskaṃ yatprakāśarūpaṃ tad dṛṣṭamiti yāvat /",
    "GSP31yuktdipu:1692": " tad dṛṣṭaṃ pratyakṣamityarthaḥ /",
    "GSP31yuktdipu:1693": " etatpramāṇam /",
    "GSP31yuktdipu:1694": " anena yaścetanāśakteranugrahastatphalam /",
    "GSP31yuktdipu:1695": " prameyāḥ śabdādayaḥ /",
    "GSP31yuktdipu:1696": " evamuttaratrāpi pramāṇaphalabhāvo draṣṭavyaḥ /",
    "GSP31yuktdipu:1697": " āha- kiṃ punaridaṃ pramāṇātphalamarthāntaramāhosvidanarthāntaram ?",
    "GSP31yuktdipu:1698": " kathaṃ tāvat bhavitumarhati anarthāntaramiti ?",
    "GSP31yuktdipu:1699": " āha- kasmāt ? adhigamarūpatvāt /",
    "GSP31yuktdipu:1700": " adhigamarūpaṃ hi jñānaṃ,",
    "GSP31yuktdipu:1701": " tasyotpattyaivādhigato 'rtha iti kutaḥ phalabheda iti ?",
    "GSP31yuktdipu:1702": " ucyate- karaṇabhāva idānīṃ kathaṃ syāt ?",
    "GSP31yuktdipu:1703": " āha- karaṇabhāvastu prasiddhivaśāt /",
    "GSP31yuktdipu:1704": " viṣayanirbhāsā hi jñānasyotpattiḥ adhigamarūpāpi loke savyāpāreva pratīteti kalpanayā karaṇabhāvo 'bhyupagamyate na paramārthataḥ /",
    "GSP31yuktdipu:1705": " ucyate- phalasyārthāntarabhāvaḥ /",
    "GSP31yuktdipu:1706": " adhikaraṇabhedāt /",
    "GSP31yuktdipu:1707": " buddhyāśrayaṃ hi pramāṇamadhyavasāyākhyam,",
    "GSP31yuktdipu:1708": " puruṣāśrayaṃ phalamanugrahalakṣaṇam /",
    "GSP31yuktdipu:1709": " na ca bhinnādhikaraṇayorekatvamarhati bhavitum /",
    "GSP31yuktdipu:1710": " yattūktamadhigamarūpatvāt jñānameva phalamiti tadanupapannam /",
    "GSP31yuktdipu:1711": " kasmāt ? asiddhatvāt /",
    "GSP31yuktdipu:1712": " yathaiva hi ghaṭādayo 'rthā jñānamantareṇa na tadrūpā nātadrūpā iti na śakyaṃ pratipattum,",
    "GSP31yuktdipu:1713": " evaṃ jñānamapi puruṣapratyayamantareṇa na viṣayarūpaṃ nāviṣayarūpam /",
    "GSP31yuktdipu:1714": " tathā ca śāstram- “tatsaṃyogādacetanaṃ cetanāvadiva liṅgamiti” (ISk 20) vacanāt /",
    "GSP31yuktdipu:1715": " ataḥ puruṣapratyayamantareṇa jñānamadhigamarūpamiti sāṃkhyaṃ pratyasiddhametat /",
    "GSP31yuktdipu:1716": " ubhayapakṣaprasiddhena ca vyavahāraḥ /",
    "GSP31yuktdipu:1717": " puruṣābhāvādayuktamiti cenna uttaratra pratipādanāt /",
    "GSP31yuktdipu:1718": " saṃghātaparārthatvādityatra puruṣāstitvaṃ pratipādayiṣyāmaḥ /",
    "GSP31yuktdipu:1719": " tasmāt siddhamadhyavasāyapramāṇavādinaḥ pramāṇātphalamarthāntaramiti /",
    "GSP31yuktdipu:1720": " āha- yadi hyadhyavasāyaḥ pramāṇaṃ kathaṃ laukikaḥ prayogo 'rthavān bhavati pratyakṣaṃ vastu iti ?",
    "GSP31yuktdipu:1721": " ucyate- viṣaye pratyakṣaśabdaḥ tatpramitatvāt tatkāraṇātvācca /",
    "GSP31yuktdipu:1722": " yathā prasthapramito vrīhirāśiḥ prasthaśabdavācyo bhavati evaṃ pratyakṣapramito 'rthaḥ pratyakṣaśabdavācyaḥ syāt /",
    "GSP31yuktdipu:1723": " āha, na / anyatrāpi tatprasaṅgāt /",
    "GSP31yuktdipu:1724": " yadi pratyakṣapramitatvādviṣaye pratyakṣaśabdastena tarhi anumāmapramito 'rtho 'numānamiti syāt /",
    "GSP31yuktdipu:1725": " śabdapramito 'rthaḥ śabda iti /",
    "GSP31yuktdipu:1726": " na cāgnisvargādayaḥ pramāṇaśabdavācyā bhavanti /",
    "GSP31yuktdipu:1727": " tasmādviṣamaliṅgaliṅgipūrvakam,",
    "GSP31yuktdipu:1728": " yogināṃ ca dhyānabhūmikāsu viharatāmanumānāgamātītaṃ prātibhaṃ yadvijñānamutpadyate tadupasaṃkhyeyaṃ syāt /",
    "GSP31yuktdipu:1729": " kutaḥ ? na hi sukhādayaḥ śrotrādivṛttigrāhyāḥ,",
    "GSP31yuktdipu:1730": " yogināṃ cātindriyaṃ jñānamiti /",
    "GSP31yuktdipu:1731": " yathānyāsaṃ tu kriyamāṇe te 'pi viṣayāḥ,",
    "GSP31yuktdipu:1732": " teṣāṃ yo 'dhyavasāyastasya pratyakṣatvaṃ kena vāryate ?",
    "GSP31yuktdipu:1733": " ucyate- tadabhāvāditaratrāpravṛttiḥ /",
    "GSP31yuktdipu:1734": " pramāṇāntare tu nāsti sāmānyaṃ nimittam /",
    "GSP31yuktdipu:1735": " katham ? anumīyate 'nenetyanumānam /",
    "GSP31yuktdipu:1736": " na cāgnyādibhiḥ kaścidanumīyata ityatastulyaśabdavācyatā na bhavati /",
    "GSP31yuktdipu:1737": " āha- adhyavasāyagrahaṇaṃ kimartham ?",
    "GSP31yuktdipu:1738": " ucyate- atiprasaṃganivṛttyartham /",
    "GSP31yuktdipu:1739": " prativiṣayaṃ dṛṣṭamitīyatyucyamāne yāvatkiṃcit prativiṣayaṃ vartate 'nugrāhakatvenopaghātatvena vā tat sarvaṃ dṛṣṭamityetadāpadyate /",
    "GSP31yuktdipu:1740": " adhyavasāyagrahaṇe punaḥ kriyamāṇe na doṣo bhavati /",
    "GSP31yuktdipu:1741": " āha- na, pramāṇādhikārāt /",
    "GSP31yuktdipu:1742": " nādhyavasāyaśabdasya prayojanam /",
    "GSP31yuktdipu:1743": " kutaḥ ? pramāṇādhikāro 'yam /",
    "GSP31yuktdipu:1744": " na cādhyavasāyādṛte yatkiṃcidviṣayaṃ pratipadyate tena kiṃcit pramīyate /",
    "GSP31yuktdipu:1745": " tena vayaṃ sāmarthyādadhyavasāyamevābhisaṃbhantyasyāmaḥ /",
    "GSP31yuktdipu:1746": " tadyathā- adhyayanādhikāre brāhmaṇā ānīyantāmityukte ya evādhīyante ta evānīyante /",
    "GSP31yuktdipu:1747": " ucyate- karaṇāntarāṇāṃ tu sandehanivṛttyartham /",
    "GSP31yuktdipu:1748": " evaṃ tarhi śrotrādīnāmanyatamamantaḥkaraṇaṃ cetyetad dvāradvāribhāvena catuṣṭayaṃ viṣayaṃ prati vartate /",
    "GSP31yuktdipu:1749": " tasmādadhyavasāyagrahaṇaṃ kriyate sandeho mā bhūditi /",
    "GSP31yuktdipu:1750": " āha- astvatra sandehaḥ,",
    "GSP31yuktdipu:1751": " naikena kenacit kaścidviṣaya upādīyate /",
    "GSP31yuktdipu:1752": " tena vayaṃ sarveṣāṃ pratyakṣatvaṃ pratipatsyāmahe /",
    "GSP31yuktdipu:1753": " ucyate- sarvābhyupagame hi śāstrahāniḥ /",
    "GSP31yuktdipu:1754": " yadi punaḥ sarveṣāmeva pramāṇatvamabhyupagamyate tena yacchāstramekameva darśanaṃ khyātireva darśanamiti taddhīyate /",
    "GSP31yuktdipu:1755": " vakṣyati cācāryaḥ “ete pradīpakalpāḥ” (ISk 36)",
    "GSP31yuktdipu:1756": " , “sarvaṃ pratyupabhogaṃ yasmāt puruṣasya sādhayati buddhiriti” (ISk 37)",
    "GSP31yuktdipu:1757": " tadvirudyate /",
    "GSP31yuktdipu:1758": " tasmādadhyavasāyagrahaṇaṃ kartavyam /",
    "GSP31yuktdipu:1759": " sandeho mā bhūditi /",
    "GSP31yuktdipu:1760": " āha- na, sandehamātrametad bhavati /",
    "GSP31yuktdipu:1761": " sarvasandeheṣu caitadupatiṣṭhate- vyākhyānato viśeṣapratipattirna hi saṃdehādalakṣaṇam /",
    "GSP31yuktdipu:1762": " tatrādhyavasāyo dṛṣṭamiti vyākhyāsyāmaḥ /",
    "GSP31yuktdipu:1763": " ucyate- muktasaṃśayaṃ cendriyavṛttipratipatteḥ /",
    "GSP31yuktdipu:1764": " syādetat, yadyatra sandehaḥ syāt /",
    "GSP31yuktdipu:1765": " naivātra sandehaḥ prāptaḥ,",
    "GSP31yuktdipu:1766": " kintarhi śrotrātivṛttereva grahaṇam /",
    "GSP31yuktdipu:1767": " āha- kiṃ punaḥ kāraṇaṃ yena nimittāviśeṣe 'pi śrotrādivṛtterevātra grahaṇaṃ prāpnoti,",
    "GSP31yuktdipu:1768": " nāntaḥkaraṇasyaiva pratyakṣatvam ?",
    "GSP31yuktdipu:1769": " ucyate- tatra ca mukhyā śrotrādivṛttiḥ /",
    "GSP31yuktdipu:1770": " kasmāt ? sākṣādviṣayagrahaṇasāmarthyāt /",
    "GSP31yuktdipu:1771": " nāntaḥkaraṇam,",
    "GSP31yuktdipu:1772": " taddvāreṇa pratipatteḥ /",
    "GSP31yuktdipu:1773": " gauṇamukhyayośca mukhye sampratipattiḥ /",
    "GSP31yuktdipu:1774": " tadyathā- gauranubandhyaḥ ajo 'gnīṣomīya iti vāhīko nānubadhyate /",
    "GSP31yuktdipu:1775": " āha- yadīyaṃ śrotrādivṛttireva pratyakṣamityabhupeyate ka evaṃ sati doṣaḥ syāt ?",
    "GSP31yuktdipu:1776": " ucyate- rāgādiviṣayaṃ yadvijñānaṃ liṅgaliṅgipūrvakam,",
    "GSP31yuktdipu:1777": " yogināṃ ca dhyānabhūmikāsu viharatāmanumānāgamatītaṃ prātibhaṃ yadvijñānamutpadyate tadupasaṃkhyeyaṃ syāt /",
    "GSP31yuktdipu:1778": " kutaḥ ? na hi sukhādayaḥ śrotrādivṛttibāhyāḥ,",
    "GSP31yuktdipu:1779": " yogināṃ cātīndriyaṃ jñānamiti /",
    "GSP31yuktdipu:1780": " yathānyāsaṃ tu kriyamāne te 'pi viṣayāḥ,",
    "GSP31yuktdipu:1781": " teṣāṃ yo 'dhyavasāyastasya pratyakṣatvaṃ kena vāryate ?",
    "GSP31yuktdipu:1782": " āha- prativiṣayagrahaṇaṃ tarhi kimartham ?",
    "GSP31yuktdipu:1783": " ucyate - prativiṣayagrahaṇamasadvyudāsārtham /",
    "GSP31yuktdipu:1784": " adhyavasāyo dṛṣṭamitīyatyucyamāne mṛgatṛṣṇikālātacakragandharvanagarādiṣu api yo 'dhyavasāyastad dṛṣṭamiti /",
    "GSP31yuktdipu:1785": " prativiṣayagrahaṇāttu teṣāṃ vyudāsaḥ kṛto bhavati /",
    "GSP31yuktdipu:1786": " āha- yadyevaṃ viṣayādhyavasāya ityeva cocyatām /",
    "GSP31yuktdipu:1787": " kimpratigrahaṇena ?",
    "GSP31yuktdipu:1788": " ucyate- pratigrahaṇaṃ sannikarṣārtham /",
    "GSP31yuktdipu:1789": " viṣayādhyavasāyo dṛṣṭamitīyatyucyamāne viṣayamātre sampratyayaḥ syāt /",
    "GSP31yuktdipu:1790": " pratigrahaṇe punaḥ kriyamāṇe pratirābhimukhye vartate /",
    "GSP31yuktdipu:1791": " tena sannikṛṣṭendriyavṛttyupanipātī yo 'dhyavasāyastad dṛṣṭamityupalabhyate /",
    "GSP31yuktdipu:1792": " āha- kasya punaratīndriyasannikarṣe pratyakṣatvaṃ prāpnoti ?",
    "GSP31yuktdipu:1793": " ucyate- anumānasya /",
    "GSP31yuktdipu:1794": " kasmāt ? taddhi liṅgadarśanādasannikṛṣṭe viṣaye bhavati /",
    "GSP31yuktdipu:1795": " āha- anumānasyāprasaṅgaḥ /",
    "GSP31yuktdipu:1796": " sāmānyavihitasya viśeṣavihitena bādhanāt /",
    "GSP31yuktdipu:1797": " sāmānye hi viṣayamātre 'dhyavasāyasya pratyakṣatvaṃ vidhāya viśeṣe liṅgaliṅgipūrvake 'numānaṃ śāsti /",
    "GSP31yuktdipu:1798": " sāmānyavihitaṃ ca viśeṣavihitena bādhyate,",
    "GSP31yuktdipu:1799": " yathā taddhi brāhmaṇebhyo dīyatāṃ takraṃ kauṇḍinyāyeti /",
    "GSP31yuktdipu:1800": " ucyate- smṛtestarhi pratyakṣatvaṃ prāpnoti /",
    "GSP31yuktdipu:1801": " tatrāyamapavādo nābhiniviśata iti /",
    "GSP31yuktdipu:1802": " āha na, smṛteḥ,",
    "GSP31yuktdipu:1803": " pramāṇādhikārāt /",
    "GSP31yuktdipu:1804": " pramāṇādhikāro 'yam /",
    "GSP31yuktdipu:1805": " na ca smṛtyā kiṃcit pramīyate /",
    "GSP31yuktdipu:1806": " smṛteḥ pramite 'rthe prādurbhāvāt /",
    "GSP31yuktdipu:1807": " ucyate- saṃśayasya tarhi prāpnoti /",
    "GSP31yuktdipu:1808": " na saṃśayasya,",
    "GSP31yuktdipu:1809": " adhyavasāyagrahaṇāt /",
    "GSP31yuktdipu:1810": " adhyavasāyo hi dṛṣṭamityucyate /",
    "GSP31yuktdipu:1811": " na ca saṃśayo 'dhyavasāyo 'niścitatvāt /",
    "GSP31yuktdipu:1812": " ucyate- indriyāntarākūtaviṣaye tu prasaṅgaḥ /",
    "GSP31yuktdipu:1813": " evaṃ tarhīndriyārthasannikṛṣṭendriyavṛttyupanipātīti doṣo na bhavati /",
    "GSP31yuktdipu:1814": " āha- rāgādyupasaṃkhyānam /",
    "GSP31yuktdipu:1815": " yadi sannikṛṣṭendriyavṛttyupanipātī yo 'dhyavasāyastad dṛṣṭamityabhyupeyate,",
    "GSP31yuktdipu:1816": " tena rāgādiviṣayaṃ vijñānamatīndriyatvātpratyakṣaṃ na prāpnoti /",
    "GSP31yuktdipu:1817": " tasyopasaṃkhyānam kartavyam /",
    "GSP31yuktdipu:1818": " ucyate- na tarhīdaṃ pratigrahaṇamindriyaviśeṣaṇaṃ viṣayaṃ viṣayaṃ prati yo vartate tasmin yo 'dhyavasāyastad dṛṣṭamiti /",
    "GSP31yuktdipu:1819": " kintarhi- adhyavasāyaviśeṣaṇaṃ viṣayaṃ viṣayaṃ prati yo 'dhyavasāya iti /",
    "GSP31yuktdipu:1820": " āha- adhyavasāyaviśeṣaṇamiti cet,",
    "GSP31yuktdipu:1821": " śabdādyupasaṃkhyānam /",
    "GSP31yuktdipu:1822": " śabdādīnāmeva tena pratyakṣatvaṃ prāpnoti /",
    "GSP31yuktdipu:1823": " teṣāmupasaṃkhyānaṃ kartavyaṃ prāpnoti /",
    "GSP31yuktdipu:1824": " kiṃ kāraṇam ?",
    "GSP31yuktdipu:1825": " antaḥkaraṇasya taiḥ sannikarṣānupapatteḥ /",
    "GSP31yuktdipu:1826": " pratigrahaṇaṃ sannikarṣārthamiti pūrvamatisṛṣṭaṃ bhavatā /",
    "GSP31yuktdipu:1827": " taccedānīmantaḥkaraṇaviśeṣaṇam /",
    "GSP31yuktdipu:1828": " na cāntaḥkaraṇasya śabdādibhiḥ sannikarṣa upapadyate,",
    "GSP31yuktdipu:1829": " śrotrādivaiyarthyaprasaṅgāt /",
    "GSP31yuktdipu:1830": " dvāridvārabhāvasyāpaghātaprasaṅgācca /",
    "GSP31yuktdipu:1831": " tasmātsudūramapi gatvā pratigrahaṇaṃ pratyākhyānānna mucyate /",
    "GSP31yuktdipu:1832": " rāgādyupasaṃkhyānādveti /",
    "GSP31yuktdipu:1833": " ucyate- astu tarhīndriyāṇāṃ prati viṣayagrahaṇaṃ viśeṣaṇam /",
    "GSP31yuktdipu:1834": " yattūktaṃ rāgādīnāmupasaṃkhyānaṃ kartavyamiti tatra brūmaḥ /",
    "GSP31yuktdipu:1835": " ekaśeṣanirdeśāt siddham /",
    "GSP31yuktdipu:1836": " evaṃ tarhi prativiṣayādhyavasāyaśca prativiṣayādhyavasāyaśca prativiṣayādhyavasāya iti sarūpāṇāmekaśeṣaḥ kariṣyate /",
    "GSP31yuktdipu:1837": " tatraikena bahiraṅgasyaindriyasya pratyakṣasya parigrahaḥ /",
    "GSP31yuktdipu:1838": " dvitīyenāntaraṅgasya prātibhasyeti rāgādiviṣayaṃ yogināṃ ca yadvijñānaṃ tat saṃgṛhītaṃ bhavatīti vyākhyātaṃ pratyakṣam /",
    "GSP31yuktdipu:1839": " āha- anumānamidānīṃ vaktavyam /",
    "GSP31yuktdipu:1840": " ucyate-",
    "GSP31yuktdipu:1841": " trividhamanumāmamākhyātam /",
    "GSP31yuktdipu:1842": " anumānaṃ triprakāramācāryairākhyātam /",
    "GSP31yuktdipu:1843": " pūrvavat, śeṣavat,",
    "GSP31yuktdipu:1844": " sāmānyatodṛṣṭaṃ ca /",
    "GSP31yuktdipu:1845": " tatra pūrvamiti kāraṇamucyate /",
    "GSP31yuktdipu:1846": " yasya hi yat kāraṇaṃ sa loke tatpūrvaka ityucyate /",
    "GSP31yuktdipu:1847": " yathā tantupūrvakaḥ paṭo,",
    "GSP31yuktdipu:1848": " devadattapūrvako yajñadatta iti /",
    "GSP31yuktdipu:1849": " pūrvamasyāstīti pūrvavat /",
    "GSP31yuktdipu:1850": " śeṣa iti vikāranāma,",
    "GSP31yuktdipu:1851": " śiṣyata iti kṛtvā /",
    "GSP31yuktdipu:1852": " tathā coktam- na śeṣo 'gneranyasya jātamityasti /",
    "GSP31yuktdipu:1853": " nāpatyamanyena jātaṃ sambhavatītyarthaḥ /",
    "GSP31yuktdipu:1854": " śeṣo 'syāstīti śeṣavat /",
    "GSP31yuktdipu:1855": " tatra pūrvavat yadā kāraṇamabhyuditaṃ bhaviṣayattvaṃ kāryasya pratipadyate /",
    "GSP31yuktdipu:1856": " tadyathā meghodaye bhaviṣyattvaṃ vṛṣṭeḥ /",
    "GSP31yuktdipu:1857": " āha- naitadastyudāharaṇamanekāntāt /",
    "GSP31yuktdipu:1858": " na hi meghodayo 'vaśyaṃ vṛṣṭeḥ kāraṇaṃ bhavati,",
    "GSP31yuktdipu:1859": " vāyvādinimittapratibandhasambhavāt /",
    "GSP31yuktdipu:1860": " ucyate- yadi tarhi kāraṇaśaktiṃ sahakāriśaktyantarānugṛhītāmapratiyoginīṃ dṛṣṭvā kāryasya vyaktiṃ pratipadyate /",
    "GSP31yuktdipu:1861": " tadyathā yadā lauhadaṇḍādisādhanasampanne vyāpāravatā kumbhakāreṇādhiṣṭhitāṃ mṛdamupalabhya ghaṭasya,",
    "GSP31yuktdipu:1862": " tadā pūrvavat /",
    "GSP31yuktdipu:1863": " śeṣavat- yadā kāryanirvṛtiṃ dṛṣṭvā kāraṇasadbhāvaṃ pratipadyate /",
    "GSP31yuktdipu:1864": " tadyathā kumārakaṃ dṛṣṭvā dvayasamāpattim /",
    "GSP31yuktdipu:1865": " āha- naitadastyudāharaṇam /",
    "GSP31yuktdipu:1866": " anekāntāt /",
    "GSP31yuktdipu:1867": " na hi dvayasamāpattipūrvaka eva prāṇabhṛtāṃ prādurbhāvo,",
    "GSP31yuktdipu:1868": " droṇādīnāmanyathotpattiviśeṣaśravaṇāt /",
    "GSP31yuktdipu:1869": " ucyate- yadā tarhi prabhānuraṃjitamantarikṣaṃ dṛṣṭvā candrārkayorudayaṃ pratipadyate tadā śeṣavat /",
    "GSP31yuktdipu:1870": " āha- etadapi nāstyudāharaṇam /",
    "GSP31yuktdipu:1871": " anekāntāt /",
    "GSP31yuktdipu:1872": " na hi prabhānurāgo 'ntarikṣe candrārkanimitta eva bhavati /",
    "GSP31yuktdipu:1873": " kintarhi digdāhādinimitto 'pi /",
    "GSP31yuktdipu:1874": " ucyate - yadā tu nadīpūraṃ dṛṣṭvā vṛṣṭiṃ pratipadyate tadā śeṣavat /",
    "GSP31yuktdipu:1875": " etadapi nāstyudāharaṇam /",
    "GSP31yuktdipu:1876": " anekāntāt /",
    "GSP31yuktdipu:1877": " nadīpūrasya hi nimittamanekavidhaṃ bhavatīti himilayanasetubhaṃgagajakrīḍādi /",
    "GSP31yuktdipu:1878": " tasmādayuktametat /",
    "GSP31yuktdipu:1879": " ucyate yadā tarhi parṇaṃ dṛṣṭvā śālūkaṃ pratipadyate,",
    "GSP31yuktdipu:1880": " aṃkuraṃ vā dṛṣṭvā bījamiti tadā śeṣavat /",
    "GSP31yuktdipu:1881": " athavā punarastu pūrvakamevodāharaṇam /",
    "GSP31yuktdipu:1882": " yattūktaṃ- anekāntāditi atra brūmaḥ- vītāvītasāmarthyāt /",
    "GSP31yuktdipu:1883": " vītāvītābhyāṃ hetubhūtābhyāmabhipretārthasiddhiriti vakṣyāmaḥ /",
    "GSP31yuktdipu:1884": " prasaṃgidharmāntaranivṛttimukhena cāvītaprayogaḥ /",
    "GSP31yuktdipu:1885": " tatra yadā prasaṃgināṃ himavilayanādīnāṃ deśakālaliṅgaiḥ pratiṣedhaḥ kriyate tadā muktasaṃśayaṃ pratipattirbhavati /",
    "GSP31yuktdipu:1886": " deśastāvattad yathā- dakṣiṇāpathe nāsti himavilayanasambhavaḥ /",
    "GSP31yuktdipu:1887": " kālato yathā prāvṛṭkāle /",
    "GSP31yuktdipu:1888": " liṅgato 'pi yasmānmudgagavedhukaśyāmākakāṣṭhasūtraśakṛtprabhṛtīnāmanupalambhastathoṣmakaluṣatvādīnāmupalambhaḥ /",
    "GSP31yuktdipu:1889": " tasmāt pariśeṣato medhyā evāpa iti /",
    "GSP31yuktdipu:1890": " tasmānnānekāntaḥ /",
    "GSP31yuktdipu:1891": " evaṃ kṛtvā pūrvāṇyapyudāharaṇāni upapannāni bhavanti /",
    "GSP31yuktdipu:1892": " deśādivicārasāmarthyāt /",
    "GSP31yuktdipu:1893": " sāmānyatodṛṣṭaṃ nāma yatraikadārthayoravyabhicāramupalabhya deśāntare kālāntare ca tajjātīyayoravyabhicāraṃ pratipadyate /",
    "GSP31yuktdipu:1894": " tadyathā kvaciddhūmāgnisambandhaṃ dṛṣṭvā kvaciddhūmāntareṇāgnyantarasyāstitvaṃ pratipadyate /",
    "GSP31yuktdipu:1895": " āha- naitadastyudāharaṇam /",
    "GSP31yuktdipu:1896": " aviśeṣaprasaṅgāt /",
    "GSP31yuktdipu:1897": " sarvatraiva hyanumāne kvacidarthayoravyabhicāramupalabhyānyatra tajjātīyayorarthayoravyabhicāraṃ pratipadyate /",
    "GSP31yuktdipu:1898": " tadyathā kvacit sādhanavato mṛtpiṇḍād ghaṭaniṣpattimupalabhyānyatra sādhanavataḥ piṇḍāntarādghaṭāntaraniṣpattiṃ pratipadyate,",
    "GSP31yuktdipu:1899": " tathaikatra nadīpūrād vṛṣṭimupalabhyānyatra nadīpūrāntarādvṛṣṭyantaramavasīyate /",
    "GSP31yuktdipu:1900": " tathā ca sati trayāṇāmaviśeṣaprasaṃgaḥ /",
    "GSP31yuktdipu:1901": " ucyate- yadā tarhi sahabhuvāmekasya viśiṣṭaguṇamupalabhya śeṣāṇāmapi tadvattvamanumīyate tadā sāmānyatodṛṣṭam /",
    "GSP31yuktdipu:1902": " tadyathā vṛkṣādekasya phalasya pākamupalabhya śeṣāṇāṃ vṛkṣāntarāṇāṃ ca pāko 'numīyate /",
    "GSP31yuktdipu:1903": " āha- etadapi nāstyudāharaṇam /",
    "GSP31yuktdipu:1904": " anekātantāt /",
    "GSP31yuktdipu:1905": " na hi sarveṣāṃ phalānāṃ tulyakālaṃ pāko bhavati /",
    "GSP31yuktdipu:1906": " pūrvāparakālaniṣpannatvāt,",
    "GSP31yuktdipu:1907": " nimittabhedācca /",
    "GSP31yuktdipu:1908": " ucyate- yadā tarhi samudrādekamudababinduṃ prāśya śeṣasya lavaṇatānumīate /",
    "GSP31yuktdipu:1909": " sthālyāṃ vaikaṃ pulākamupalabhya śeṣāṇāṃ pāko 'numīyate tadā sāmānyatodṛṣṭam /",
    "GSP31yuktdipu:1910": " āha- naitadastyudāharaṇam /",
    "GSP31yuktdipu:1911": " akṛtsnasaṅgrahāt /",
    "GSP31yuktdipu:1912": " vakṣyatyayamupariṣṭādācāryaḥ “sāmānyatastu dṛṣṭādatīndriyāṇāṃ pratītiranumānāditi” (ISk 6) /",
    "GSP31yuktdipu:1913": " tatraivaṃ pramāṇe parikalpyamāne kāryakāraṇayostatsaṃghātānāṃ ca sukhaduḥkhamohasvabhāvopalambhāttanmātrāhaṅakārapradhānānāṃ samadhigamaḥ syāt",
    "GSP31yuktdipu:1914": " na puruṣasya,",
    "GSP31yuktdipu:1915": " tajjātīyārthānupalambhāt /",
    "GSP31yuktdipu:1916": " ucyate- yadā tarhi kvaciddharmeṇa dharmāntarasyāvyabhicāramupalabhyaikadharmopalambhādbhinnajātīye 'tyantānupalabdhasya dharmāntarasya pratipattistadā sāmānyatodṛṣṭam /",
    "GSP31yuktdipu:1917": " tadyathā - devadatte gamanāddeśāntaraprāptimupalabhyātyantādṛṣṭajyotiṣāṃ deśāntaraprāptergamanamanumīyate /",
    "GSP31yuktdipu:1918": " tathā prāsādādīnāṃ vṛddhipūrvakaṃ dīrghatvamupalabhyauṣadhivanaspatīnāṃ dīrghatvadarśanādvṛddhiranumīyate /",
    "GSP31yuktdipu:1919": " āha- naitadapyastyudāharaṇam /",
    "GSP31yuktdipu:1920": " pūrveṇāviśeṣāt /",
    "GSP31yuktdipu:1921": " kāryāt kāraṇasyādhigamaḥ śeṣavaditi pūrvamatisṛṣṭaṃ bhavatā /",
    "GSP31yuktdipu:1922": " atrāpi ca deśāntaraprāptilakṣaṇāt kāryād gatilakṣaṇasya kāraṇasyādhigamaḥ /",
    "GSP31yuktdipu:1923": " tasmāt śeṣavatsāmānyatodṛṣṭayorabhedaprasaṃgaḥ /",
    "GSP31yuktdipu:1924": " ucyate- na, aniyamāt /",
    "GSP31yuktdipu:1925": " yatra hi niyamataḥ kāryeṇa kāraṇamadhigamyate taccheṣavaditi ayamasmadabhisandhiḥ /",
    "GSP31yuktdipu:1926": " na tu tadasti sāmānyatodṛṣṭe /",
    "GSP31yuktdipu:1927": " kasmāt ? saṃghātatvasāmānyāt /",
    "GSP31yuktdipu:1928": " pārārthyasāmānyasādhanamapi dṛśyate /",
    "GSP31yuktdipu:1929": " yathāha- avyabhicārādviśeṣāstu pratītāḥ pratipādakāḥ iti /",
    "GSP31yuktdipu:1930": " sādhyasādhanasāmānyayorapi dṛśyate,",
    "GSP31yuktdipu:1931": " yathānityaḥ śabdaḥ kṛtakatvāditi /",
    "GSP31yuktdipu:1932": " tatraivaṃ sati niyamavādinaḥ pratijñāhāniḥ /",
    "GSP31yuktdipu:1933": " etenāsiddhaviruddhānaikāntikasādhanābhāsāḥ pratyuktāḥ /",
    "GSP31yuktdipu:1934": " te hi saṃśayaviparyayājñānahetukatvādagamakā iti vyākhyātamanumānam /",
    "GSP31yuktdipu:1935": " āha- āptavacanasya kiṃ lakṣaṇamiti ?",
    "GSP31yuktdipu:1936": " ucyate-",
    "GSP31yuktdipu:1937": " āptaśrutirāptavacanantu // ISk_5 //",
    "GSP31yuktdipu:1938": " āptā nāma rāgādiviyuktasyāgṛhyamāṇakāraṇaparārthāḥ vyāhṛtiḥ /",
    "GSP31yuktdipu:1939": " śravaṇaṃ śrutiḥ /",
    "GSP31yuktdipu:1940": " āptā cāsau śrutirāptaśrutiḥ /",
    "GSP31yuktdipu:1941": " athavā āptāsyāstītyāptaḥ /",
    "GSP31yuktdipu:1942": " akāro matvarthīyaḥ /",
    "GSP31yuktdipu:1943": " tadyathā tundo ghaṭa iti /",
    "GSP31yuktdipu:1944": " āptebhyaḥ śrutirāptaśrutiḥ /",
    "GSP31yuktdipu:1945": " āptaśrutiścāptaśrutiḥ /",
    "GSP31yuktdipu:1946": " sarūpāṇimityekaśeṣaḥ /",
    "GSP31yuktdipu:1947": " tatra pūrveṇāptaśrutigrahanena pratipādayati apuruṣabuddhipūrvaka āmnāyaḥ,",
    "GSP31yuktdipu:1948": " svatantraḥ puruṣaniḥśreyasārthaṃ pravartamāno niḥsaṃśayaṃ pramāṇamiti /",
    "GSP31yuktdipu:1949": " dvitīyena manvādinibandhanānāṃ ca smṛtīnāṃ vedāṅgatarketihāsapurāṇānāṃ śiṣṭānāṃ nānāśilpābhiyuktānāṃ cāduṣṭamanasāṃ yadvacastatpramāṇamityetasiddhaṃ bhavati /",
    "GSP31yuktdipu:1950": " tuśabdo 'vadhāraṇārthaḥ /",
    "GSP31yuktdipu:1951": " āptaśrutirevāptavacanaṃ na śabdamātram /",
    "GSP31yuktdipu:1952": " evaṃ sati yaduktaṃ tantrāntarīyaiḥ śiṃśapādiśabdānāṃ nirvikalpamanumāne 'ntarbhāvastrilakṣaṇatvāditi tadayatnataḥ pratikṣiptaṃ bhavatīti vyākhyātāni pramāṇāni /",
    "GSP31yuktdipu:1953": " etaiḥ pūrvoktaṃ prameyaṃ yathāsvaṃ pratipattavyamiti // 5 // @-----------------------------------------------------------------------",
    "GSP31yuktdipu:1954": " kārikā 6-7 @-----------------------------------------------------------------------",
    "GSP31yuktdipu:1955": " āha- astu tāvadakṣarānnikarṣabhājāmarthānāṃ pratyakṣeṇopalabdhiḥ /",
    "GSP31yuktdipu:1956": " asannikarṣabhājāmapi copalabdhasambandhānāmanumānena /",
    "GSP31yuktdipu:1957": " ye tvatīndriyā bhāvāsteṣāmubhayavailakṣaṇyānnāsti pratyakṣānumānābhyāmupalabdhiḥ /",
    "GSP31yuktdipu:1958": " āgamikatve sarvavādasiddhiprasaṃgaḥ /",
    "GSP31yuktdipu:1959": " ityato 'tyantamevāgrahaṇaṃ prāptam /",
    "GSP31yuktdipu:1960": " tatra yaduktametāvadbhiḥ pramāṇaiḥ sakalapadārthāvabodha iti etadayuktam /",
    "GSP31yuktdipu:1961": " ucyate- syādetadevaṃ yadyekarūpamevānumānamadhītaṃ syāt,",
    "GSP31yuktdipu:1962": " kiṃ tarhi trividham /",
    "GSP31yuktdipu:1963": " tatra satyameva pūrvavaccheṣavatī prāganubhūtasambandhaviṣayaphale iti kṛtvā na tābhyāmaśeṣapadārthādhigamo 'bhyupagamyate /",
    "GSP31yuktdipu:1964": " sāmānyatastu dṛṣṭādatīndriyāṇāṃ prasiddhiranumānāt // ISk_6a //",
    "GSP31yuktdipu:1965": " yattvetatsāmānyatodṛṣṭamanumānametasmādatīndriyāṇāmarthānāṃ samadhigamaḥ pratyavagantavyaḥ /",
    "GSP31yuktdipu:1966": " katham ? yathā hi kṛtakatvānityatvayorghaṭe sahabhāvamupalabhyānyatra śabdādau kṛtakatvadarśanādanityatvamanumīyate /",
    "GSP31yuktdipu:1967": " evaṃ śakalādīnāṃ tajjātīyatā candanādipūrvakatvasiddheḥ,",
    "GSP31yuktdipu:1968": " kāryakāraṇasya sukhādijātīyatayā tatpūrvakatvasiddheḥ,",
    "GSP31yuktdipu:1969": " śayanādīnāṃ ca saṃghātatvātpārārthyasiddheḥ,",
    "GSP31yuktdipu:1970": " kāryakāraṇasyāpi saṃghātatvātpārārthyasiddhiriti sarvamiṣṭaṃ saṅgṛhītaṃ bhavatīti /",
    "GSP31yuktdipu:1971": " yeṣāṃ tu śeṣavadeva sāmānyatodṛṣṭaṃ teṣāṃ tasya kāryadvāreṇa samadhigamahetutvāt puruṣasyāgrahaṇaprasaṃgaḥ /",
    "GSP31yuktdipu:1972": " vṛttau kāryopacārādadoṣa iti cet syānmatam,",
    "GSP31yuktdipu:1973": " yadyapi puruṣasya kāryābhāvastathāpi puruṣāvyaktamahadahaṅkāraviśeṣāṇāṃ sāmprate kāle svavṛttibhyasteṣāṃ grahaṇamityuktam /",
    "GSP31yuktdipu:1974": " kasmāt ? vṛttiśaktireṣāṃ kāryatvenopacaritā svamātmānaṃ yunaktīti /",
    "GSP31yuktdipu:1975": " taccāyuktam /",
    "GSP31yuktdipu:1976": " kasmāt ? hetvantarābhidhānāt /",
    "GSP31yuktdipu:1977": " yadi vṛttyā grahaṇaṃ puruṣasya sūpapādamabhaviṣyat saṃhatapārārthyamācāryo hetutvena nāvakṣyat /",
    "GSP31yuktdipu:1978": " taccāvṛttibhūtamityavaśyaṃ śeṣavatsāmānyatodṛṣṭayorarthāntarabhāvo 'bhyupagantavyaḥ /",
    "GSP31yuktdipu:1979": " tasmāt siddhaṃ sāmānyatodṛṣṭādatīndriyāṇāmarthānāṃ samadhigamaḥ /",
    "GSP31yuktdipu:1980": " tasya prayogamātrabhedāddvaividhyam /",
    "GSP31yuktdipu:1981": " vītaḥ avīta iti /",
    "GSP31yuktdipu:1982": " tayorlakṣaṇamāmananti-",
    "GSP31yuktdipu:1983": " yadā hetuḥ svarūpeṇa sādhyasiddhau prayujyate /",
    "GSP31yuktdipu:1984": " sa vīto 'rthānarākṣepāditaraḥ pariśeṣitaḥ //",
    "GSP31yuktdipu:1985": " svarūpaṃ hi sādhanasya dvividham- sādhāraṇamasādhāraṇaṃ ca /",
    "GSP31yuktdipu:1986": " tatra sādhāraṇaṃ sādhyasahabhāvī tatpratipattihetutvena yathāvadāśrīyamāṇo 'rthātmā /",
    "GSP31yuktdipu:1987": " asādhāraṇaṃ punaḥ parimāṇamanvayaḥ saṃghātaparārthatvamityādi /",
    "GSP31yuktdipu:1988": " tatra yadā hetuḥ parapakṣamapekṣya yathārthena svarūpeṇa sādhyasiddhāvupadiśyate tadā vītākhyo bhavati /",
    "GSP31yuktdipu:1989": " yadā tu svasādhyādarthāntarabhūtānāṃ prasaṃgināṃ kṣepamapohaṃ kṛtvā pariśeṣataḥ sādhyasiddhāvapadiśyate tadāvītākhyo bhavati /",
    "GSP31yuktdipu:1990": " tadyathā na cet paramāṇupuruṣeśvarakarmadaivakālasvabhāvayadṛcchābhyo jagadutpattiḥ sambhavati pariśeṣataḥ pradhānāditi tadā punaravītākhyo bhavati /",
    "GSP31yuktdipu:1991": " tatra yadā vīto hetuḥ svabuddhāvavahitavijñānasarūpaṃ vijñānāntaramādadhānena vaktrā pratipādyādau vākyabhāvamupanīyate /",
    "GSP31yuktdipu:1992": " vākyamantareṇārthasya buddhyantare saṃkrāmayitumaśakyatvāt,",
    "GSP31yuktdipu:1993": " tadāvayavivākyaṃ parikalpyate /",
    "GSP31yuktdipu:1994": " tasya punaravayavāḥ jijñāsāsaṃśayaprayojanaśakyaprāptisaṃśayavyudāsalakṣaṇāśca vyākhyāṅgam /",
    "GSP31yuktdipu:1995": " pratijñāhetudṛṣṭāntopasaṃhāranigamanāni parapratipādanāṅgamiti /",
    "GSP31yuktdipu:1996": " tatra jñātumicchā jijñāsā /",
    "GSP31yuktdipu:1997": " kaścit kaṃcidupasadyāha- puruṣaṃ jñātumicchāmi /",
    "GSP31yuktdipu:1998": " kimasti nāstīti ?",
    "GSP31yuktdipu:1999": " kutaḥ saṃśaya iti paryanuyuktaḥ pratyāha- anupalabhyamānasyobhayathā dṛṣṭatvāt /",
    "GSP31yuktdipu:2000": " ihānupalabhyamānamubhayathā dṛṣṭam- sadbhūtamasadbhūtaṃ ceti /",
    "GSP31yuktdipu:2001": " sadbhūtaṃ cārkendumaṇḍalāparabhāgādi,",
    "GSP31yuktdipu:2002": " asadbhūtaṃ ca śaśaviṣāṇādi /",
    "GSP31yuktdipu:2003": " ayamapi cātmā nopalabhyate /",
    "GSP31yuktdipu:2004": " ataḥ saṃśayaḥ kimasti nāstīti ?",
    "GSP31yuktdipu:2005": " kimasyāścintāyāḥ prayojanamiti pṛṣṭo vyācaṣṭe - śāstratattvādhigamaḥ,",
    "GSP31yuktdipu:2006": " tataśca mokṣāvāptiḥ /",
    "GSP31yuktdipu:2007": " kathamiti ? yadi tāvadayamātmāsti tato 'sya aprakṛtitvaudāsīnyavibhutvādisattvavijñānānnairātmyabhrāntivipakṣabhūtādapavargaprāptiravaśyaṃbhāvinīti",
    "GSP31yuktdipu:2008": " yaduktam vyaktāvyaktajñavijñānānmokṣo 'vāpyata iti tacchāstramarthavad bhavatīti /",
    "GSP31yuktdipu:2009": " atha nāstīti niścīyate tena sāmānyatodṛṣṭādanumānāttadvadanye 'pi padārthā na santīti",
    "GSP31yuktdipu:2010": " vipralambhabhūyiṣṭhamārṣaṃ darśanamapahāyātmagrahadṛṣṭivigamāllokottarmavalambanaṃ",
    "GSP31yuktdipu:2011": " śūnyaṃ dhyānaviṣayamupasamprāptastraidhātukakleśanirodhalakṣaṇamātyantikaṃ nirvāṇamavāpsyatīti /",
    "GSP31yuktdipu:2012": " śakyaścāyamartho niścetum,",
    "GSP31yuktdipu:2013": " pramāṇatrayaparigrahāditi vyavasthite,",
    "GSP31yuktdipu:2014": " vyudāsya saṃśayaṃ sādhyāvadhāraṇaṃ pratijñā /",
    "GSP31yuktdipu:2015": " sādhyasya yadavadhāraṇamasti puruṣa iti sā pratijñā /",
    "GSP31yuktdipu:2016": " sādhanasamāsavacanaṃ hetuḥ /",
    "GSP31yuktdipu:2017": " sādhyate 'neneti sādhanaṃ liṅgam /",
    "GSP31yuktdipu:2018": " samāsaḥ saṃkṣepaḥ /",
    "GSP31yuktdipu:2019": " sādhanasya samāsavacanaṃ sādhanasamāsavacanam /",
    "GSP31yuktdipu:2020": " sādhanagrahaṇaṃ tadābhāsapratiṣedhārtham /",
    "GSP31yuktdipu:2021": " na hi tāni sādhanaṃ,",
    "GSP31yuktdipu:2022": " saṃśayaviparyayahetutvāt /",
    "GSP31yuktdipu:2023": " samāsagrahaṇamavayavāntarāvakāśapradānārtham /",
    "GSP31yuktdipu:2024": " liṅganirdeśamātraṃ hetuḥ /",
    "GSP31yuktdipu:2025": " yastu tasya sādhyasahabhāvitvalakṣaṇaḥ prapañcaḥ so 'vayavāntarāṇītyuktaṃ bhavati /",
    "GSP31yuktdipu:2026": " udāharaṇantvatra nidarśanaṃ dṛṣṭāntaḥ /",
    "GSP31yuktdipu:2027": " tasya sādhanasya sādhyena sahabhāvitvanidarśanaṃ yadasau dṛṣṭāntaḥ /",
    "GSP31yuktdipu:2028": " tadyathā saṃhatyakāriṇāṃ parārthatvaṃ dṛṣṭaṃ,",
    "GSP31yuktdipu:2029": " yathā śayanāsanarathaśaraṇānām /",
    "GSP31yuktdipu:2030": " vyatirekastvavītasya prasaṅgidharmāntaranivṛttirūpatvāttadantarbhūta iti tadarthaṃ vaidharmyadṛṣṭānta ucyate /",
    "GSP31yuktdipu:2031": " sādhyadadṛṣṭāntayorekakriyopasaṃhāraḥ upanayaḥ /",
    "GSP31yuktdipu:2032": " sādhyasya cakṣurādipārārthyalakṣaṇasya,",
    "GSP31yuktdipu:2033": " dṛṣṭāntasya ca śayanāderekakriyopasaṃhāraḥ /",
    "GSP31yuktdipu:2034": " tatrārthāntarabhūtatvāt sādhyadṛṣṭāntayorañjasā naikakriyopapadyate /",
    "GSP31yuktdipu:2035": " tenaiva tasyānidarśanādityato dharmasāmānyādyathedaṃ tathedamityekakriyopacaryate /",
    "GSP31yuktdipu:2036": " yathā śayanādayaḥ saṃhatatvātparārthā evaṃ cakṣurādibhirapi parārthairbhavitavyam /",
    "GSP31yuktdipu:2037": " yo 'sau paraḥ sa puruṣaḥ /",
    "GSP31yuktdipu:2038": " tadvaśātpratijñābhyāso nigamanam /",
    "GSP31yuktdipu:2039": " hetudṛṣṭāntopasaṃhārāpekṣayā yaḥ punarabhyāsaḥ tannigamanam /",
    "GSP31yuktdipu:2040": " tadyathā- tasmādasti puruṣa ityeṣāmavayavānāṃ parasparasambandhādviśiṣṭārthaḥ samudāyo vākyamityupadiśyate /",
    "GSP31yuktdipu:2041": " vākyamapyanekaṃ yadā guṇībhūtasvārthamarthāntaropakāritvāditareṇa saṃsṛjyate tadā śāstramapyekaṃ vākyamityavasīyate /",
    "GSP31yuktdipu:2042": " āha- jijñāsādyanabhidhānam /",
    "GSP31yuktdipu:2043": " tadvyatirekeṇāpi svayamarthagateḥ /",
    "GSP31yuktdipu:2044": " svaniścayavacca parapratipādanāt /",
    "GSP31yuktdipu:2045": " yathā hi svayamutpadyate niścetuḥ pratyayastathaivānyaḥ pratyāyya ityetannyāyyam /",
    "GSP31yuktdipu:2046": " na ca svayamevārthaṃ pratipadyamānasya jijñāsādīnāṃ tatra vyāpāraḥ /",
    "GSP31yuktdipu:2047": " tasmāt parārthamapyeṣāmupādānaṃ na kalpyate /",
    "GSP31yuktdipu:2048": " saṃśayavacanānarthakyam ca,",
    "GSP31yuktdipu:2049": " pratītārthatvāt /",
    "GSP31yuktdipu:2050": " niścitau hi vādiprativādinau svapakṣayoḥ,",
    "GSP31yuktdipu:2051": " tayoritaretarasaṃśayaparyanuyoge nāsti prayojanam /",
    "GSP31yuktdipu:2052": " kiṃcānyat- prayojanaśakyaprāptyavacanaṃ ca /",
    "GSP31yuktdipu:2053": " sādhanābhyupagamādeva tatpratīteḥ /",
    "GSP31yuktdipu:2054": " na hi mahatāṃ niṣprayojanā pravṛttirupapadyate /",
    "GSP31yuktdipu:2055": " na cāśakye 'rthe himavatsamīkaraṇādiṣu pravṛtteḥ /",
    "GSP31yuktdipu:2056": " tasmādanarthakaṃ tadabhidhānam /",
    "GSP31yuktdipu:2057": " tadbhāve bhāvāditi cet syādetat satsu jijñāsādiṣu tattvādhigamaṃ prati pravṛttirbhavati,",
    "GSP31yuktdipu:2058": " asatsu na bhavati /",
    "GSP31yuktdipu:2059": " tasmādetānyapi sādhanaṃ bhaviṣyantīti /",
    "GSP31yuktdipu:2060": " etaccānupapannam /",
    "GSP31yuktdipu:2061": " kasmāt ? atiprasaṃgāt /",
    "GSP31yuktdipu:2062": " satsvātmāntaḥkaraṇendriyālokaviṣayeṣu pravṛttidarśanātteṣāmapi sādhanatvaṃ syāt /",
    "GSP31yuktdipu:2063": " aniṣṭaṃ caitat /",
    "GSP31yuktdipu:2064": " tasmājjijñāsādayo 'narthakāḥ /",
    "GSP31yuktdipu:2065": " pratijñādayo durvihitāḥ /",
    "GSP31yuktdipu:2066": " katham ? sādhyāvadhāraṇasyāvayavāntareṣvapyupapatteḥ /",
    "GSP31yuktdipu:2067": " yadi sādhyāvadhāraṇaṃ pratijñetyucyate tena sādhyasya hetordṛṣṭāntasya vā yadavadhāraṇaṃ tadapi pratijñā prāpnoti,",
    "GSP31yuktdipu:2068": " nimittāviśeṣāt /",
    "GSP31yuktdipu:2069": " sādhyaśabdo hyayaṃ sāmānyavṛttiḥ /",
    "GSP31yuktdipu:2070": " na yatnamantareṇa viśeṣe 'vasthāpayituṃ śakyata iti /",
    "GSP31yuktdipu:2071": " kiṃ ca hetulakṣaṇānupapattiśca,",
    "GSP31yuktdipu:2072": " sādhanānupadeśāt /",
    "GSP31yuktdipu:2073": " yo hi sādhanasamāsavacanaṃ heturityetallakṣaṇamācaṣṭe tena prāksādhanamabhidheyaṃ syāt /",
    "GSP31yuktdipu:2074": " tato vaktavyamamuṣya samāsavacanaṃ heturiti na caivamuktam /",
    "GSP31yuktdipu:2075": " tasmādalakṣaṇametat /",
    "GSP31yuktdipu:2076": " kiṃcānyat, samāsavacanaṃ ca vistaraniṣedhaprasaṅgāt /",
    "GSP31yuktdipu:2077": " yadi hi samāsagrahaṇaṃ kriyate kiṃ prāptaṃ yo 'yamādhyātmikānāṃ bhedānāṃ kāryakāraṇātmakānāṃ caikajātisamanvayo dṛṣṭa ityevamādiḥ sādhanaprapañcaḥ so 'heturityuktaṃ bhavati /",
    "GSP31yuktdipu:2078": " tasmāt samāsagrahaṇamaniṣṭam /",
    "GSP31yuktdipu:2079": " liṅgābhidhānādadoṣa iti cet syānmatam,",
    "GSP31yuktdipu:2080": " liṅgaṃ hi naḥ sādhanam /",
    "GSP31yuktdipu:2081": " tasyātra nirdeśaḥ kṛtaḥ /",
    "GSP31yuktdipu:2082": " tasmātsvamatijāḍyādidamaniṣṭamadhyāropyate,",
    "GSP31yuktdipu:2083": " na tvasmatpramādāditi /",
    "GSP31yuktdipu:2084": " etadapyayuktam /",
    "GSP31yuktdipu:2085": " kasmāt ? tasya dvidhā bhinnasya pañcadhā sādhanabhāvāt /",
    "GSP31yuktdipu:2086": " taddhi liṅgaṃ vītāvītatveneṣṭam /",
    "GSP31yuktdipu:2087": " tena dvidhā bhinnam /",
    "GSP31yuktdipu:2088": " tatrāpi vītaḥ pañcaprabhedaḥ ityataḥ samudāyānniṣkṛṣṭasyaikasya liṅgatvamaśakyaṃ vaktumiti /",
    "GSP31yuktdipu:2089": " kiñcānyat, dṛṣṭāntalakṣaṇāyogaśca,",
    "GSP31yuktdipu:2090": " śabdārthalakṣaṇe 'niṣṭaprasaṅgāt /",
    "GSP31yuktdipu:2091": " tannidarśanaṃ dṛṣṭānta iti /",
    "GSP31yuktdipu:2092": " atra śabdo vā yena sādhyasādhane nidarśyete sa dṛṣṭāntaḥ syāt ?",
    "GSP31yuktdipu:2093": " artho vā yatra nidarśyate ?",
    "GSP31yuktdipu:2094": " kiñcātaḥ ?",
    "GSP31yuktdipu:2095": " na tadyadi tāvacchabdaḥ parigṛhyate tata upanayalakṣaṇaṃ bādhyate /",
    "GSP31yuktdipu:2096": " kasmāt ? na hi yathābhidhānaṃ tathā sādhyamityekakriyā yujyate iti /",
    "GSP31yuktdipu:2097": " athārthaḥ parigṛhyate tenābhidheyasya vākyānavayavatvātpañcāvayavatvavirodhaḥ /",
    "GSP31yuktdipu:2098": " kiñcānyat- dṛṣṭāntopanayanigamanābhedaśca hetupratijñārthābhidhānāt /",
    "GSP31yuktdipu:2099": " sādhanatvameva sādhyāvinābhāvitvalakṣaṇaṃ dṛṣṭāntopanayayoḥ pratyāyaya(yya)te /",
    "GSP31yuktdipu:2100": " pratijñārthaṃ ca nigamanasya nāvayavāntaratvaṃ yujyate /",
    "GSP31yuktdipu:2101": " ucyate- yaducyate svaniścayenāṅgabhāvagamanātparapratyāyanārthaṃ jijñāsādyanabhidhānamiti atra brūmaḥ- na, uktatvāt /",
    "GSP31yuktdipu:2102": " uktametat purastādvyākhyāṅgaṃ jijñāsādayaḥ /",
    "GSP31yuktdipu:2103": " sarvasya cānugrahaḥ kartavya ityevamarthaṃ śāstravyākhyānaṃ vipaścidbhiḥ pratāyate,",
    "GSP31yuktdipu:2104": " na svārthaṃ svasadṛṣabuddhyarthaṃ vā /",
    "GSP31yuktdipu:2105": " tatraivaṃ kalpyamāne ye vyutpādyāstānprati naivaiṣāmānarthakyam /",
    "GSP31yuktdipu:2106": " athaitadaniṣṭam- yaduktaṃ sandigdhaviparyastāvyutpannabuddhyanugrahārtho hi satāṃ viniścayaḥ śāstrakathetyasya vyāghātaḥ /",
    "GSP31yuktdipu:2107": " kiṃ ca niyamānabhyupagamāt /",
    "GSP31yuktdipu:2108": " na hi vayameṣāmāvaśyakamabhidhānamācakṣmahe,",
    "GSP31yuktdipu:2109": " kintarhi yadā prativādī paryanuyuṅkte- kiṃ jijñāsasa iti avaśyamabhidhānīyaṃ śabdamiti /",
    "GSP31yuktdipu:2110": " kena dharmeṇa,",
    "GSP31yuktdipu:2111": " kiṃ nityo 'nitya iti ?",
    "GSP31yuktdipu:2112": " kutaḥ saṃśayaḥ ? mūrtatvāt /",
    "GSP31yuktdipu:2113": " yastu na paryanuyuṅkte na taṃ pratyete vācyāḥ /",
    "GSP31yuktdipu:2114": " kvacidānarthakyāt sarvatra prasaṅga iti cenna itareṣāmapi tatprasaṅgāt /",
    "GSP31yuktdipu:2115": " pratijñādīnāmapi tarhi kvacidanabhidhānamatasteṣāmapi sarvatrāvacanaṃ prasajyate /",
    "GSP31yuktdipu:2116": " tathā ca bhavatoktaṃ kasyacittu kiñcit prasiddhameva bhavatītyanyataroktirapi sādhanaṃ bhavati,",
    "GSP31yuktdipu:2117": " śabda ivārthadvayapratītatvādubhayānabhidhānamiti /",
    "GSP31yuktdipu:2118": " yadapyuktaṃ niścitatvāt saṃśayāvacanamiti asadetat /",
    "GSP31yuktdipu:2119": " kasmāt ? uktatvāt /",
    "GSP31yuktdipu:2120": " uktametat sati paryanuyoge tadvacanamiti /",
    "GSP31yuktdipu:2121": " etena prayojanaśakyaprāptī pratyukte /",
    "GSP31yuktdipu:2122": " yo hi paryanuyuñjīta kiṃ prayojano 'yaṃ śakyo vāyamartha iti taṃ prati vācyametat /",
    "GSP31yuktdipu:2123": " yadapyuktaṃ tadbhāve bhāvāditi- na,",
    "GSP31yuktdipu:2124": " anabhyupagamāt /",
    "GSP31yuktdipu:2125": " na brūmo yasmāt satsu jijñāsādiṣu tattvādhigamasadbhāvastasmādeteṣāmavayavatvamiti /",
    "GSP31yuktdipu:2126": " kintarhi yaṃ pratyeṣāṃ pratipattāvaṅgabhāvagamanaṃ taṃ pratyetāni sādhanamiti /",
    "GSP31yuktdipu:2127": " yadapyuktaṃ sādhyābhidhāyinaḥ pratijñābhyupagamāddhetudṛṣṭāntayorapi tatprasaṅga iti ayuktametat /",
    "GSP31yuktdipu:2128": " kasmāt ? jijñāsādeḥ sadbhāve sati tatpratīteḥ /",
    "GSP31yuktdipu:2129": " yadyapi sādhyaśabdo 'yamaviśeṣeṇa siddhatvādarthāntaramācaṣṭe tathāpi yaṃ prati jijñāsāsaṃśayaprayojanaśakyaprāptayastasya vyudasya saṃśayaṃ sādhyasyāvadhāraṇaṃ pratijñā,",
    "GSP31yuktdipu:2130": " na hetudṛṣṭāntayostadastītyasadetat /",
    "GSP31yuktdipu:2131": " kiṃcānyat tadbhāve 'virodhāt /",
    "GSP31yuktdipu:2132": " yadā tu jijñāsādayo hetau dṛṣṭānte vā bhavanti",
    "GSP31yuktdipu:2133": " tadā kiṃ kṛtakaḥ śabdo 'tha na kṛtako 'tha buddhirnityā kṣaṇikā veti bhavatyeva tadavadhāraṇaṃ pratijñā /",
    "GSP31yuktdipu:2134": " yadapyuktam sādhanānupadeśāddhetulakṣaṇāyoga iti asadetat /",
    "GSP31yuktdipu:2135": " kasmāt ? lokaprasiddhatvāt /",
    "GSP31yuktdipu:2136": " yathā sādhyavatvenepsitaḥ pakṣa iti pratijñālakṣaṇamācakṣāṇo bhavānna sādhyalakṣaṇamācaṣṭe, kasmāt ?",
    "GSP31yuktdipu:2137": " sādhanīyaṃ sādhyamiti loke siddhatvāt,",
    "GSP31yuktdipu:2138": " evaṃ sādhanasamāsavacanaṃ hetulakṣaṇamācakṣāṇā vayaṃ na sādhanamācakṣmahe /",
    "GSP31yuktdipu:2139": " kasmāt ? sādhyate 'neneti kṛtvā sādhanamiti loke siddhatvāt /",
    "GSP31yuktdipu:2140": " upetya vānumānanirdeśāt /",
    "GSP31yuktdipu:2141": " liṅgaṃ hi naḥ sādhanaṃ,",
    "GSP31yuktdipu:2142": " tacca nirdiṣṭaimiti /",
    "GSP31yuktdipu:2143": " yattūktaṃ vītāvītabhede sati pañcadhā sādhanabhāvāditi,",
    "GSP31yuktdipu:2144": " atra brūmaḥ,",
    "GSP31yuktdipu:2145": " ayuktametat /",
    "GSP31yuktdipu:2146": " kasmāt ? samāsagrahaṇasāmarthyāt /",
    "GSP31yuktdipu:2147": " ataeva samāsagrahaṇaṃ kriyate,",
    "GSP31yuktdipu:2148": " sādhanasvarūpābhidhānamātraṃ heturiti yathā vijñāyate /",
    "GSP31yuktdipu:2149": " prapañcastvavayavāntarāṇīti /",
    "GSP31yuktdipu:2150": " etena vistarapratiṣedhaprasaṅgaḥ prayuktaḥ /",
    "GSP31yuktdipu:2151": " katham ? na hi samāsaśabdasyāyamartha iti kṛtvā /",
    "GSP31yuktdipu:2152": " yatpunaretaduktaṃ śabdārthakalpane 'niṣṭaprasaṅgād dṛṣṭāntalakṣaṇāyoga iti,",
    "GSP31yuktdipu:2153": " astu tāvacchabdo dṛṣṭāntaḥ /",
    "GSP31yuktdipu:2154": " yattūktaṃ upanayalakṣaṇaṃ bādhyata iti anupapannametat /",
    "GSP31yuktdipu:2155": " kasmāt ? asambhave sati sambandhyantare kāryavijñānāt /",
    "GSP31yuktdipu:2156": " śabde 'sambhavādarthe kāryaṃ vijñāsyāmaḥ /",
    "GSP31yuktdipu:2157": " athavā punarastvartho dṛṣṭāntaḥ /",
    "GSP31yuktdipu:2158": " yattūktamabhidheyasya vākyānavayavatvātpañcāvayavatvavirodha iti arthe 'sambhavācchabde kāryaṃ vijñāsyāmaḥ /",
    "GSP31yuktdipu:2159": " yadapyuktam pratijñāhetvarthābhidhānād dṛṣṭāntopanayanigamanānāṃ nāvayavāntaratvamiti ayamadoṣaḥ /",
    "GSP31yuktdipu:2160": " kasmāt ? apratijñānāt /",
    "GSP31yuktdipu:2161": " na hyetadasmābhiḥ pratijñāyate /",
    "GSP31yuktdipu:2162": " kiṃ tarhi prameyavacanaṃ pratijñā /",
    "GSP31yuktdipu:2163": " pramāṇarūpamātravacanaṃ hetuḥ /",
    "GSP31yuktdipu:2164": " tasya prameyasahabhāvitvanidarśanaṃ dṛṣṭāntaḥ /",
    "GSP31yuktdipu:2165": " sādhyadṛṣṭāntayordharmasāmānyādekakriyopasaṃhāra upanayaḥ /",
    "GSP31yuktdipu:2166": " samudāyasya sādhyasiddhaye vyāpāranirdeśo nigamanam /",
    "GSP31yuktdipu:2167": " tasmādayuktametat /",
    "GSP31yuktdipu:2168": " kiṃcānyat /",
    "GSP31yuktdipu:2169": " ekasya sādhanabhāvaparikalpanāvattatparikalpane doṣābhāvāt /",
    "GSP31yuktdipu:2170": " yathā vākyam evaṃ ca tadarthaśca mukhyau śabdārthau,",
    "GSP31yuktdipu:2171": " tayorabhinnārthatvādityabhyupagamādekamevārthamabhāgamakramaṃ ca buddhāvavasthāpya",
    "GSP31yuktdipu:2172": " śrotragrāhyatvānityatvakṛtakatvaprameyatvādilakṣaṇānāṃ śaktīnāmapoddhārātsādhyasādhanasaṃśayarūpāpannaṃ vaktāro bhinnamācakṣate,",
    "GSP31yuktdipu:2173": " na caikārthadharmatvātsādhyasādhanasaṃśayābhidhānānāmekatvamanuṣajyate /",
    "GSP31yuktdipu:2174": " tathaikasya sādhanasya sādhyadharmatatsahabhāvitvalakṣaṇānāṃ śaktīnāmabhidhānaṃ hetudṛṣṭāntādināvayavāntaraṃ naḥ syāt /",
    "GSP31yuktdipu:2175": " tatra yaduktaṃ pratijñāhetvarthābhidhānād dṛṣṭāntopanayanigamanānāṃ nāvayavāntaratvamiti etadayuktam /",
    "GSP31yuktdipu:2176": " tasmātsūktaṃ daśāvayavo vītaḥ /",
    "GSP31yuktdipu:2177": " tasya purastātprayogaṃ nyāyyamācāryā manyante /",
    "GSP31yuktdipu:2178": " kiṃ kāraṇam ?",
    "GSP31yuktdipu:2179": " avītalakṣaṇāvirodhāt /",
    "GSP31yuktdipu:2180": " avītasya hi lakṣaṇaṃ pariśeṣataḥ sādhyānugrahaḥ /",
    "GSP31yuktdipu:2181": " tatrānvayadinā svarūpeṇādhigate pradhānalakṣaṇe dharmiṇi parapakṣapratiṣedhamātreṇopasaṃhāre kriyamāṇe pariśeṣalakṣaṇaṃ bādhyate /",
    "GSP31yuktdipu:2182": " kasmāt ? iha pratiṣedhamātramādāvucyate /",
    "GSP31yuktdipu:2183": " tena yathā hetuvirodhātparamāṇvadibhyo na vyaktamutpadyate tathā hetvabhāvāt pradhānādapi notpadyate iti śakyaṃ kalpayitum /",
    "GSP31yuktdipu:2184": " atastadvyavacchedo 'pi cāvītādgamyate /",
    "GSP31yuktdipu:2185": " tathā sati kaḥ pariśeṣaḥ syāt ?",
    "GSP31yuktdipu:2186": " svarūpeṇa tu paricchinne dharmiṇi upasaṃhāro yathāvadavakalpyate /",
    "GSP31yuktdipu:2187": " na cetparamāṇvādibhyo vyaktamutpadyate pariśeṣataḥ pradhānādeva vyaktamutpadyate iti yathoktebhyo 'nvayādibhya ityuktaṃ bhavati /",
    "GSP31yuktdipu:2188": " tasmātprāgvītaprayoga iti siddhaṃ sāmānyatodṛṣṭādanumānādatīndriyāṇāmarthānāṃ samadhigama iti /",
    "GSP31yuktdipu:2189": " āha- na, kāraṇāntarato 'nupalabhyamānānāmagrahaṇāt /",
    "GSP31yuktdipu:2190": " yadi sāmānyatodṛṣṭādanumānātsarvaṃ parokṣamadhigamyate ityabhyupagamyate prāptamidaṃ yeṣāmapyarthānāṃ kāraṇāntarato 'nupalabdhisteṣāmapi tasmādeva grahaṇam / tadyathā-",
    "GSP31yuktdipu:2191": " atidūrātsāmīpyādindriyaghātānmano 'navasthānāt /",
    "GSP31yuktdipu:2192": " saukṣmyādvyavadhānādabhibhavātsamānābhihārācca // ISk_7 //",
    "GSP31yuktdipu:2193": " tatrātidūrāttāvat tadyathā proḍḍīnasya śakuneḥ /",
    "GSP31yuktdipu:2194": " atisāmīpyādañjanaprabhṛtīnām /",
    "GSP31yuktdipu:2195": " indriyaghātācchabdādīnām /",
    "GSP31yuktdipu:2196": " mano 'navasthānācchakaṭādīnām /",
    "GSP31yuktdipu:2197": " saukṣmyāttruṭyādīnām /",
    "GSP31yuktdipu:2198": " vyavadhānāddhiraṇyādīnām /",
    "GSP31yuktdipu:2199": " abhibhavātsūryaprakāśādgrahādīnām /",
    "GSP31yuktdipu:2200": " samānābhihārādanekapradīpaprabhāṇām /",
    "GSP31yuktdipu:2201": " caśabdādaiśvaryayogāddevādīnām /",
    "GSP31yuktdipu:2202": " na cārhati bhavituṃ dharmasāmānyānupapatteḥ /",
    "GSP31yuktdipu:2203": " tasmādayuktaṃ sarvamatīndriyamanumānagrāhyamiti /",
    "GSP31yuktdipu:2204": " ucyate- śakyaṃ tāvatkāraṇāntarato 'nupalabhyamānaṃ kiṃcitsāmānyatodṛṣṭādanumānādadhigantum /",
    "GSP31yuktdipu:2205": " tadyathā samīpāvasthitasya śakunerayatnena cakṣuṣā grahaṇaṃ,",
    "GSP31yuktdipu:2206": " yathā yathā tu viprakarṣaṃ pratipadyate praṇidhāya cakṣurgṛhyate tāvadyāvatkrameṇādarśanamupasaṃprāptaḥ /",
    "GSP31yuktdipu:2207": " tatra deśaviprakarṣe pracīyamāne 'darśanamupacīyamānamavagamyātyantādarśanamapi paścāttaddhetukamanumīyate /",
    "GSP31yuktdipu:2208": " tathā nātisamīpāvasthitasya dravyasyāsphuṭamākāramavadhārya paścādyathā yathārādupasaṃpadyate",
    "GSP31yuktdipu:2209": " tathā tathā pratipadyamānadarśanaśaktayo 'numātāraḥ kṛṣṇasārāñjanaprabhṛtīnāmagrahaṇamatisāmīpyādanumīyate /",
    "GSP31yuktdipu:2210": " tathā girisaritsamudrasamīpavartinaṃ śravaṇapratighātinaṃ prāk śabdamupalabhya paścāttasminneva deśe śabdamagṛhṇānāḥ śravaṇopaghātamanumimate",
    "GSP31yuktdipu:2211": " tasmādapi cāsiddhaṃ parokṣamāptāgamātsādhyam // ISk_6b //",
    "GSP31yuktdipu:2212": " tasmādapi cāsiddhamityanenāgamaviṣaye sāmānyatodṛṣṭasyānavatāramācaṣṭe /",
    "GSP31yuktdipu:2213": " parokṣamiti viṣayaṃ prati nirdiśati /",
    "GSP31yuktdipu:2214": " āptāgamātsādhyamiti viṣayiṇamāha /",
    "GSP31yuktdipu:2215": " etaduktaṃ bhavati- tasmādapi sāmānyatodṛṣṭādanumānādyanna siddhyati pratyakṣagrāhyamapi",
    "GSP31yuktdipu:2216": " svayamadṛṣṭaṃ kāraṇāntarapratibaddhaviṣayabhāvamatyantaparokṣaṃ vā svargāpavargadevatādi",
    "GSP31yuktdipu:2217": " dharmasāmānyarahitaṃ tadāptāgamātsādhyam /",
    "GSP31yuktdipu:2218": " sarvavādasiddhiprasaṅgādaprāmāṇyamiti cet syādetat,",
    "GSP31yuktdipu:2219": " yadi tarhyāgamaḥ pramāṇīkriyate tena pratiśāstraṃ ye 'bhiyuktāsteṣāṃ prāmāṇyamityavaśyamabhyupagantavyam /",
    "GSP31yuktdipu:2220": " evaṃ sati sarvācāryaprāmāṇyādanekavikalpavicitrā tarkavṛttirityapariniścitatvādbhrāntiḥ prasajyeta /",
    "GSP31yuktdipu:2221": " tathā ca sati jijñāsūnāmapavargaprāptivighātaḥ syāt /",
    "GSP31yuktdipu:2222": " tasmādbhiṣajeva bhavatā paropadeśaḥ prayukto nāsmānayaṃ prīṇāti /",
    "GSP31yuktdipu:2223": " etaccāyuktam /",
    "GSP31yuktdipu:2224": " kasmāt ? āptalakṣaṇasyānavadhāritatvāt /",
    "GSP31yuktdipu:2225": " vyapagatarāgādidoṣāṇāmasandigdhamatīnāmatīndriyārthadṛśvanāmīśvaramaharṣīṇāmāptatvamācakṣmahe,",
    "GSP31yuktdipu:2226": " na sarveṣām /",
    "GSP31yuktdipu:2227": " yadi cānyo 'pyevaṃdharmo 'sti bhavatu pramāṇam /",
    "GSP31yuktdipu:2228": " kiṃcānyat /",
    "GSP31yuktdipu:2229": " svaviṣaye ca tatprāmāṇyasyādoṣavattvāt /",
    "GSP31yuktdipu:2230": " yasya khalvapi yo viṣayastasya tasminviṣaye vaco 'ntareṇāpi sādhanaṃ pramāṇamityavaśyamabhyupagantavyam /",
    "GSP31yuktdipu:2231": " itarathā pratiśāstramācārasthitiniyamānāmadṛṣṭārthānāmapratipattiḥ syāt /",
    "GSP31yuktdipu:2232": " etenākhilaliṅgādāgamo 'rthāntaram /",
    "GSP31yuktdipu:2233": " yasmānmahatābhidhānena yuktiranviṣyate tasmādyuktyapekṣālliṅgādāgamo 'rthāntaramiti /",
    "GSP31yuktdipu:2234": " āha na, anvayavyatirekābhyāmadhigamahetutvāt /",
    "GSP31yuktdipu:2235": " yathā kṛtakatvādidharmo 'nityatvādau viṣaye dṛṣṭastadabhāve cādṛṣṭa ityanitye 'rthe niścayamādadhāti evaṃ śabdo 'pi svārthe tajjātīye na dṛṣṭaḥ pratipattiheturbhavati /",
    "GSP31yuktdipu:2236": " tasmādanumānādabhinna evāyamiti /",
    "GSP31yuktdipu:2237": " ucyate- candrādiṣvidānīmasādhāraṇaviṣayeṣu kā pratipattiḥ syāditi ?",
    "GSP31yuktdipu:2238": " āha- avayavāpekṣatvāccandraśabdo hyanekeṣu vacaneṣu vartate,",
    "GSP31yuktdipu:2239": " jātidravyaguṇakriyāsu ca,",
    "GSP31yuktdipu:2240": " tathā ḍitthādiśabdaḥ,",
    "GSP31yuktdipu:2241": " tasmādevaṃjātīyakānāmapi cānumānādabhedaḥ /",
    "GSP31yuktdipu:2242": " ucyate- svargādīnāṃ tarhi kathamanumānatvamiti ?",
    "GSP31yuktdipu:2243": " āha- āptavaco 'visaṃvādasāmarthyāt /",
    "GSP31yuktdipu:2244": " yathā hairaṇyakaprabhṛtīnāmāptānāṃ vākyamavyabhicāri evamīśvaramaharṣayo 'pi cāptāḥ /",
    "GSP31yuktdipu:2245": " tasmādeṣāmapi vākyamavyabhicārīti śakyamatrāpi sāmānyaviṣayatvaṃ kalpayitum /",
    "GSP31yuktdipu:2246": " evamanumānamevāgama iti /",
    "GSP31yuktdipu:2247": " ucyate- yaduktamanvayavyatirekābhyāmadhigamahetutvācchabdo 'numānamiti atra brūmaḥ na,",
    "GSP31yuktdipu:2248": " apratijñānāt /",
    "GSP31yuktdipu:2249": " na hi vayaṃ vyavahārānupātināṃ vṛkṣādīnāmāgamatvamācakṣmahe,",
    "GSP31yuktdipu:2250": " kiṃ tarhi svargādīnāmatyantaparokṣaviṣayāṇām /",
    "GSP31yuktdipu:2251": " tasmādapratijñānādanupālambho 'yamiti /",
    "GSP31yuktdipu:2252": " upetya vā vaktrapekṣatvāt /",
    "GSP31yuktdipu:2253": " athavopetyāpi sarvaśabdānāmāgamatvamanumānādarthāntarabhāvaṃ brūmaḥ /",
    "GSP31yuktdipu:2254": " tathā hi kṛtakatvāditi liṅgaṃ caṇḍālakāpālikairapi prayujyamānaṃ sāhacaryāpekṣaṃ niścayamādadhāti /",
    "GSP31yuktdipu:2255": " na vaktṛviśeṣamapekṣate /",
    "GSP31yuktdipu:2256": " vaktṛviśeṣāpekṣastu śabdaḥ /",
    "GSP31yuktdipu:2257": " tasmānna liṅgam /",
    "GSP31yuktdipu:2258": " kiṃ cānyat viparyayāt /",
    "GSP31yuktdipu:2259": " na hi liṅgaṃ deśāntare viparyeti /",
    "GSP31yuktdipu:2260": " śabdasya tu dṛṣṭo viparyayaḥ /",
    "GSP31yuktdipu:2261": " sa eva hi śabdo deśāntare,",
    "GSP31yuktdipu:2262": " kālāntare tu svārthaṃ na pratyāyayati arthāntaraṃ ca praśaṃsati /",
    "GSP31yuktdipu:2263": " sambandhānupalabdheriti cet syādetat,",
    "GSP31yuktdipu:2264": " sambandhāntaraṃ deśāntare 'nupalakṣitam /",
    "GSP31yuktdipu:2265": " tasmācchabdārthaviparyaya iti /",
    "GSP31yuktdipu:2266": " etadanupapannam /",
    "GSP31yuktdipu:2267": " liṅgavaidharmyāt /",
    "GSP31yuktdipu:2268": " na hi pratyakṣābhimatasya liṅgina upalabdhau gavāderliṅgaṃ nopalabhyate /",
    "GSP31yuktdipu:2269": " śabdastūpalabhyamāno gavādau nopalabhyate /",
    "GSP31yuktdipu:2270": " tasmānna liṅgam /",
    "GSP31yuktdipu:2271": " kiṃcānyat /",
    "GSP31yuktdipu:2272": " deśaniyamāt /",
    "GSP31yuktdipu:2273": " na hi liṅgasya deśaniyamo dṛṣṭaḥ /",
    "GSP31yuktdipu:2274": " asti tu śabdasya deśaniyamaḥ /",
    "GSP31yuktdipu:2275": " tadyathā śavatirgatikarmā kāmbojeṣveva bhāṣyate /",
    "GSP31yuktdipu:2276": " raṃhatiḥ prācyeṣu,",
    "GSP31yuktdipu:2277": " tathā dātirlavanārthaḥ,",
    "GSP31yuktdipu:2278": " dātramudīcyeṣu nānyatra /",
    "GSP31yuktdipu:2279": " tasmānna śabdo liṅgam /",
    "GSP31yuktdipu:2280": " kiṃcānyat, iṣṭato viniyogāt /",
    "GSP31yuktdipu:2281": " svābhāvikaṃ liṅgam /",
    "GSP31yuktdipu:2282": " na hi dhūmognerapakṛṣya śakyate 'psu vāyāvākāśe 'nyatra vā niveśayitum /",
    "GSP31yuktdipu:2283": " śabdastu yatra vakturabhiprāyastatra tatra viniveśyate /",
    "GSP31yuktdipu:2284": " yatha vṛddhyādayaḥ śabdāḥ svārthābhyuccayādiṣu prasiddhā ādaikṣu viniveśyante /",
    "GSP31yuktdipu:2285": " tasmānna te liṅgam /",
    "GSP31yuktdipu:2286": " sarvābhidhānaśaktitvācchabdasyādoṣa iti cet syānmataṃ sarvābhidhānaśaktiḥ śabdaḥ sarvābhidheyaśaktiścārthastayoḥ puruṣavyāpāreṇa śaktyavavacchedaḥ kriyate /",
    "GSP31yuktdipu:2287": " katham ? ayameva śabdo 'syārthasya pratyāyako bhavatu /",
    "GSP31yuktdipu:2288": " ayameva cārtho 'nena śabdenābhidhīyatām /",
    "GSP31yuktdipu:2289": " etāvati puruṣavyāpāraḥ /",
    "GSP31yuktdipu:2290": " tasmācchabdasya svābhāvikaḥ sambandho vaktrapekṣayā vyajyata iti /",
    "GSP31yuktdipu:2291": " etadapyanyupapannam /",
    "GSP31yuktdipu:2292": " kasmāt ? sutarāmanumānādarthāntaratvaprasaṃgāt /",
    "GSP31yuktdipu:2293": " evamapi kalpayitvānumānātsutarāṃ śabdasyārthāntaratvamāpadyate /",
    "GSP31yuktdipu:2294": " kasmāt ? na hi yathā vakrapekṣayā sarvārthasya sataḥ śabdasya śaktyavacchedastathā sarvārthaṃ liṅgaṃ vaktrapekṣayārthāntarādavacchidyate /",
    "GSP31yuktdipu:2295": " yathā caikaḥ śabdo jagatyevamuditaḥ puruṣaviniyogāpekṣaḥ sarvamarthamabhidhātuṃ samarthastathaikaṃ liṅgaṃ kayācidyuktyā sarvārthapratyāyanasamartham",
    "GSP31yuktdipu:2296": " tasmānna śabdo liṅgam /",
    "GSP31yuktdipu:2297": " yatpunaretaduktam candrādīnāmavayavāpekṣaṃ sāmānyamabhyupagamyate /",
    "GSP31yuktdipu:2298": " tadayuktam /",
    "GSP31yuktdipu:2299": " asādhāraṇatvāt /",
    "GSP31yuktdipu:2300": " anumānābhāve śabdaprasiddho 'rtha iti vyāghātaḥ /",
    "GSP31yuktdipu:2301": " kiṃ cānyat /",
    "GSP31yuktdipu:2302": " jātyādisādhyatvāt jātiguṇadravyakriyāṇāṃ ca parasparato 'rthāntaratvaṃ,",
    "GSP31yuktdipu:2303": " samudāyaśca sādhyaḥ /",
    "GSP31yuktdipu:2304": " tasmādayuktameṣāṃ tadapekṣayā sāmānyaviṣayatvam /",
    "GSP31yuktdipu:2305": " yadapyuktamāptavādāvisaṃvādasāmānyātsvargādiśabdānāmanumānatvamiti,",
    "GSP31yuktdipu:2306": " atra brūmaḥ- etadapyanupapannam /",
    "GSP31yuktdipu:2307": " kasmāt ? pramāṇaviṣayatvāt /",
    "GSP31yuktdipu:2308": " satyamastyeṣāṃ sāmānyaparikalpanā,",
    "GSP31yuktdipu:2309": " sā tu pramāṇaviṣayā na tu prameyaviṣayā /",
    "GSP31yuktdipu:2310": " prameyaṃ tu sāmānyamanumānamasyetyayamabhyupagamo vaḥ /",
    "GSP31yuktdipu:2311": " taccāsādhāraṇatvātsvargādīnāṃ pratiṣiddham /",
    "GSP31yuktdipu:2312": " tasmāttyajyatāmiyamāśaṅkānumānamevāgama iti /",
    "GSP31yuktdipu:2313": " anyaḥ punaranumānāgamayorabhedapratijña idamāha /",
    "GSP31yuktdipu:2314": " svargādayaḥ śabdā na pramāṇam /",
    "GSP31yuktdipu:2315": " kasmāt ? pramāṇāntareṇa tadarthānupalabdheḥ /",
    "GSP31yuktdipu:2316": " yasya hi śabdasyārthaḥ pratyakṣato 'numānato vā nopalabhyate sa na pramāṇam /",
    "GSP31yuktdipu:2317": " itarastu pramāṇam /",
    "GSP31yuktdipu:2318": " tadyathā nadyāstīre pakvamāmravanaṃ,",
    "GSP31yuktdipu:2319": " pathi guḍaśakaṭaṃ viparyastamiti /",
    "GSP31yuktdipu:2320": " na ca svargādiśabdānāmarthaḥ pramāṇāntareṇopalabhyate /",
    "GSP31yuktdipu:2321": " tasmādyathā vibhurātmā sarvatra sukhādisambhavādityevamādayo bauddhaṃ prati dharmyasiddhatvādayo yathārthāstathā vedaśabdā api prāyeṇeti /",
    "GSP31yuktdipu:2322": " etattu na yuktarūpam /",
    "GSP31yuktdipu:2323": " kasmāt ? anyāyena sarvaśabdāpavādāt /",
    "GSP31yuktdipu:2324": " kā hyatra yuktiryadasmadādibhiranupalabhyamānārthaṃ pramāṇabhūtānāmapi vākyamayathārthaṃ syāt ?",
    "GSP31yuktdipu:2325": " saveṇa cāvaśyaṃ kaścidāptastasya ca vākyamadṛṣṭārthamityabhyupagantavyam /",
    "GSP31yuktdipu:2326": " ato 'yaṃ tavātrāpi samānaḥ prasaṃgaḥ /",
    "GSP31yuktdipu:2327": " na ca pramāṇaṃ svārthasiddhaye pramāṇāntaramapekṣate /",
    "GSP31yuktdipu:2328": " tatra yadi śabdasya pramāṇāntarāpekṣaṃ yathārthatvamāśrīyate tena na kevalaṃ svargādayaḥ kiṃ tarhi śabdā evāpramāṇamiti prāptam /",
    "GSP31yuktdipu:2329": " anumānasya ca pramāṇāntaranirapekṣasya gamakatvābhyupagamādāgamasya tato 'rthāntaratvaṃ sutarāṃ prasajyate /",
    "GSP31yuktdipu:2330": " tasmādyuktāgamavirodhina evaṃvidhā nāstikavādāḥ śreyo 'rthibhirdūrādapohyā iti sthitametat- anumānādasiddhaṃ vastu yattadāptāgamātsādhyamiti",
    "GSP31yuktdipu:2331": " evamasya trividhasya pramāṇasyaindriyikaṃ kāraṇāntarato 'nupalabhyamānaṃ ca prameyaṃ vyākhyātam /",
    "GSP31yuktdipu:2332": " etasmāttu yadanyattadasaditi pratyavagantavyam // 6-7 // @----------------------------------------------------------------------",
    "GSP31yuktdipu:2333": " kārikā 8 @----------------------------------------------------------------------",
    "GSP31yuktdipu:2334": " āha, yadyevaṃ pradhānasyāsattvaprasaṅgaḥ /",
    "GSP31yuktdipu:2335": " anupalabdau kāraṇāntaratvānupalabdheḥ /",
    "GSP31yuktdipu:2336": " taddhi pratyakṣāviṣayatve satyatidūrādibhiranupalabdhikāraṇairnopalabhyate /",
    "GSP31yuktdipu:2337": " tanna tāvat atidūrātsāmīpyādvyavadhānāccāsyāgrahaṇam /",
    "GSP31yuktdipu:2338": " kasmāt ? vibhutvāt /",
    "GSP31yuktdipu:2339": " nendriyaghātāt,",
    "GSP31yuktdipu:2340": " avikalendriyairagrahaṇāt /",
    "GSP31yuktdipu:2341": " na mano 'navasthānāt,",
    "GSP31yuktdipu:2342": " avasthitamanobhiragrahaṇāt /",
    "GSP31yuktdipu:2343": " na saukṣmyāt,",
    "GSP31yuktdipu:2344": " śaśaviṣāṇādīnāṃ sattvaprasaṅgāt /",
    "GSP31yuktdipu:2345": " nābhibhavāt,",
    "GSP31yuktdipu:2346": " asambhavāt /",
    "GSP31yuktdipu:2347": " na samānābhihārādekatvāt /",
    "GSP31yuktdipu:2348": " tasmāt kāraṇāntarābhāvato 'nupalabhyamānasyāsattvamicchataḥ pradhānasyāpi śaśaviṣāṇādīnāmapi sattvaprasaṅgaḥ /",
    "GSP31yuktdipu:2349": " athaitanneṣyate kāraṇāntaraṃ tarhyanupalabdhau vaktavyamiti /",
    "GSP31yuktdipu:2350": " ucyate- yattāvaduktaṃ anupalabdhau kāraṇāntarānupapatteḥ pradhānasyāsattvaprasaṅga iti, atrāstu /",
    "GSP31yuktdipu:2351": " saukṣmyāt tadanupalabdhirnābhāvāt /",
    "GSP31yuktdipu:2352": " yattūktaṃ śaśaviṣāṇādīnāmapi sattvaprasaṅga iti tadayuktam /",
    "GSP31yuktdipu:2353": " kasmāt ? sādhanopapatteḥ /",
    "GSP31yuktdipu:2354": " asti hi pradhānasya saukṣmyāttadanupalabdhau sādhanaṃ,",
    "GSP31yuktdipu:2355": " na śaśaviṣāṇādīnām /",
    "GSP31yuktdipu:2356": " kiṃ tat ? ucyate",
    "GSP31yuktdipu:2357": " kāryatastadupalabdhiḥ /",
    "GSP31yuktdipu:2358": " pradhānasya hi kāryata upalabdhirityetadupariṣṭātpratipādayiṣyāmaḥ /",
    "GSP31yuktdipu:2359": " na tu śaśaviṣāṇādīnāṃ kāryamasti /",
    "GSP31yuktdipu:2360": " tasmādviṣamo 'yamupanyāsaḥ /",
    "GSP31yuktdipu:2361": " āha- evamapi pratijñāntarānarthakyam,",
    "GSP31yuktdipu:2362": " ekena kṛtatvāt /",
    "GSP31yuktdipu:2363": " saukṣmyāttadanupalabdhirityukte gamyata etannābhāvāditi /",
    "GSP31yuktdipu:2364": " tasmāttadvacanamanarthakamiti /",
    "GSP31yuktdipu:2365": " ucyate- na, vītāvītaparigrahārthatvāt /",
    "GSP31yuktdipu:2366": " evaṃ siddhe yatpratijñādvayaṃ karoti tat jñāpayatyācāryaḥ vītāvītābhyāmabhipretārthasiddhiḥ /",
    "GSP31yuktdipu:2367": " prākca saukṣmyātiśayāttadanupalabdhirityācakṣāṇaḥ pratipādayati purastādvītaḥ prayoktavyava iti /",
    "GSP31yuktdipu:2368": " ekasmiṃśca viṣaye dvau prayuṃjānaḥ samuccayena siddhiṃ dyotayati /",
    "GSP31yuktdipu:2369": " kiṃ siddhaṃ bhavati ?",
    "GSP31yuktdipu:2370": " yaduktaṃ tantrāntarīyaiḥ na pṛthakpratipattihetū vītāvītāviti tadiṣṭamevaṃ saṃgṛhītaṃ bhavati /",
    "GSP31yuktdipu:2371": " tatra vītasya pratijñā saukṣmyāttadanupalabdhiḥ /",
    "GSP31yuktdipu:2372": " tasya cāvītasya prasaṅgidharmāntaranivṛttirūpeṇa,",
    "GSP31yuktdipu:2373": " nābhāvāt heturubhayayogī /",
    "GSP31yuktdipu:2374": " katham ? yasya pratyakṣato 'nupalabhyamānasya kāryastadupalabdhistasya saukṣmyāttadanupalabdhirdṛṣṭā /",
    "GSP31yuktdipu:2375": " tadyathendriyāṇi /",
    "GSP31yuktdipu:2376": " yadi punarasyābhāvādanupalabdhissyāt,",
    "GSP31yuktdipu:2377": " kāryato 'nupalabdhiprasaṅgaḥ /",
    "GSP31yuktdipu:2378": " asti ceyaṃ kāryata upalabdhiḥ /",
    "GSP31yuktdipu:2379": " tasmānnābhāvāt /",
    "GSP31yuktdipu:2380": " na cedabhāvāt,",
    "GSP31yuktdipu:2381": " pariśeṣataḥ saukṣmyāt tadanupalabdhiriti //",
    "GSP31yuktdipu:2382": " āha, kiṃ punastatkāryaṃ yadbhavānpradhānasyāstitve liṅgamācaṣṭa iti ?",
    "GSP31yuktdipu:2383": " ucyate-",
    "GSP31yuktdipu:2384": " mahadādi tacca kāryaṃ prakṛtivirūpaṃ sarūpaṃ ca // ISk_8 //",
    "GSP31yuktdipu:2385": " taddhi mahadahaṃkārendriyaviśeṣāviśeṣalakṣaṇaṃ kāryaṃ pradhānena visadṛśaṃ sadṛśaṃ cetyupariṣṭātpravedayiṣyāmaḥ /",
    "GSP31yuktdipu:2386": " āha- prastāvābhāvādayuktametat /",
    "GSP31yuktdipu:2387": " kiṃ punaradhikṛtyedamucyate prakṛtivirūpaṃ sarūpaṃ ca mahadādi kāryamiti ?",
    "GSP31yuktdipu:2388": " ucyate- vyaktāvyaktajñavijñānānmokṣo 'vāpyata ityetatprakṛtam /",
    "GSP31yuktdipu:2389": " etāni ca parasparavaidharmyasādharmyapratipattimantareṇa na śakyāni vijñātumityevamarthamidaṃ prastūyate /",
    "GSP31yuktdipu:2390": " tasmānnākasmiko vairūpyasārūpyopanyāsa iti // 8 //",
    "GSP31yuktdipu:2391": " // iti śrīyuktidīpikāyāṃ saptatipaddhatau dvitīyamāhnikam // @----------------------------------------------------------------------",
    "GSP31yuktdipu:2392": " kārikā 9 @----------------------------------------------------------------------",
    "GSP31yuktdipu:2393": " āha- āstāṃ tāvadvairūpyasārūpyacintā /",
    "GSP31yuktdipu:2394": " kāryamidameva tāvanmahadādi parīkṣiṣyāmahe /",
    "GSP31yuktdipu:2395": " kiṃ prāgutpatterasti nāstīti ?",
    "GSP31yuktdipu:2396": " kutaḥ saṃśaya iti cet syānmatam- asaṅgatārthaṃ prakaraṇāntaramupakṣipyate bhavatā /",
    "GSP31yuktdipu:2397": " na cāvidyamānasambandhasya saṃśayasya prakaraṇāntare 'bhidhīyamānasya nirṇītiṃ sādhvīmācāryā manyante /",
    "GSP31yuktdipu:2398": " avakāśāsambhavāditi /",
    "GSP31yuktdipu:2399": " ucyate- asti saṃśayāvakāśaḥ /",
    "GSP31yuktdipu:2400": " kasmāt ? ācāryavipratipatteḥ /",
    "GSP31yuktdipu:2401": " prāgutpatteḥ kāryamasadityācāryāḥ kaṇādākṣapādaprabhṛtayo manyante /",
    "GSP31yuktdipu:2402": " sadasaditi bauddhāḥ /",
    "GSP31yuktdipu:2403": " naiva sannāsadityanye /",
    "GSP31yuktdipu:2404": " tasmādupapannaḥ saṃśayaḥ /",
    "GSP31yuktdipu:2405": " tatredānīṃ bhavataḥ kā pratipattiriti ?",
    "GSP31yuktdipu:2406": " ucyate /",
    "GSP31yuktdipu:2407": " nāvidyamānasya mahadādervikārasya pradhānādāvirbhāva iti pratijānīmahe /",
    "GSP31yuktdipu:2408": " kasmāt ? sanniveśaviśeṣamātrābhyupagamāt /",
    "GSP31yuktdipu:2409": " na hi naḥ kāraṇādarthāntarabhūtaṃ kāryamutpadyata ityabhyupagamaḥ /",
    "GSP31yuktdipu:2410": " kiṃ tarhi viśvātmakānāṃ sattvarajastamasāmapagataviśeṣāviśeṣāḥ sanmātralakṣaṇopacayāḥ pratinivṛttapariṇāmavyāpārāḥ paramavibhāgamupasaṃprāptāḥ sūkṣmāḥ śaktayaḥ /",
    "GSP31yuktdipu:2411": " tāsāmadhikārasāmarthyādupajātapariṇāmavyāpārāṇāṃ sanmātrānukrameṇa pracayamupasaṃpadyamānānāṃ sanniveśaviśeṣamātraṃ vyaktam /",
    "GSP31yuktdipu:2412": " etasyāṃ kalpanāyāmasata utpattau kaḥ prasaṅga iti ?",
    "GSP31yuktdipu:2413": " etenaiva bāhyānāṃ tantvādikāryāṇāṃ paṭādīnāṃ sanniveśaviśeṣamātratvādasata utpattiḥ pratiṣiddhā boddhavyā /",
    "GSP31yuktdipu:2414": " āha- avidyamānametat /",
    "GSP31yuktdipu:2415": " kasmāt ? asiddhe,",
    "GSP31yuktdipu:2416": " nārthāntarasiddheḥ /",
    "GSP31yuktdipu:2417": " yadi hi sanniveśaviśeṣamātratvaṃ kāryasya siddhaṃ syādata etadyujyate vaktum- tadabhyupagamādasadutpatteraprasaṅga iti /",
    "GSP31yuktdipu:2418": " tattvasiddham /",
    "GSP31yuktdipu:2419": " dravyāntarabhūtasyāvayavino niṣpattipratijñānāt /",
    "GSP31yuktdipu:2420": " tasmāt kākaviṣāṇāt śaśaviṣāṇasiddhivadayuktaṃ sanniveśaviśeṣamātrābhyupagamātsatkāryasiddhiriti /",
    "GSP31yuktdipu:2421": " itaścāsat kāryam, agrahaṇāt /",
    "GSP31yuktdipu:2422": " iha śrotrādīnāṃ viṣayabhūtasya tatsannidhānādavaśyaṃ grahaṇena bhavitavyam /",
    "GSP31yuktdipu:2423": " yadi ca prāgutpatteḥ satkāryaṃ syāt tadapi śrotrādisannidhānāt gṛhyeta /",
    "GSP31yuktdipu:2424": " na tu gṛhyate /",
    "GSP31yuktdipu:2425": " tasmādasatkāryam /",
    "GSP31yuktdipu:2426": " anupalabdhikāraṇasadbhāvāditi cet,",
    "GSP31yuktdipu:2427": " tatraitatsyāt,",
    "GSP31yuktdipu:2428": " asti prāgutpatteḥ kāryasyānupalabdhikāraṇaṃ tasmādasya sato 'pyagrahaṇaṃ bhavati /",
    "GSP31yuktdipu:2429": " uttarakālaṃ tadvigamāt grahaṇamiti /",
    "GSP31yuktdipu:2430": " etaccānupapannam /",
    "GSP31yuktdipu:2431": " kasmāt ? anupalabdhyasambhavāt /",
    "GSP31yuktdipu:2432": " taddhi pratyakṣāviṣayatve satyatidūrādibhiranupalabdhikāraṇairnopalabhyate /",
    "GSP31yuktdipu:2433": " na caiṣāṃ tatra sambhavaḥ /",
    "GSP31yuktdipu:2434": " tasmādasadetat /",
    "GSP31yuktdipu:2435": " kāraṇāntarānabhidhānāt /",
    "GSP31yuktdipu:2436": " na cātidūrādivyatiriktamanupalabdhau kāraṇāntaramadhīdhve yato 'syāgrahaṇaṃ syāt /",
    "GSP31yuktdipu:2437": " ataścāsadeva /",
    "GSP31yuktdipu:2438": " kiṃ cānyat kāraṇānupalabdhiprasaṅgāt /",
    "GSP31yuktdipu:2439": " anupalabdhikāraṇasadbhāvātkāryasyāgrahaṇamicchataḥ kāraṇāgrahaṇaprasaṅgaḥ /",
    "GSP31yuktdipu:2440": " kasmāt ? abhinnadeśatvāt /",
    "GSP31yuktdipu:2441": " ekendriyagrāhyatvāt sthūlatvācca /",
    "GSP31yuktdipu:2442": " tattvaniṣṭam /",
    "GSP31yuktdipu:2443": " tasmādayuktamanupalabdhikāraṇasadbhāvātsataḥ kāryasyāgrahaṇamiti /",
    "GSP31yuktdipu:2444": " pramāṇāntaranivṛttiprasaṅgādayuktamiti cet,",
    "GSP31yuktdipu:2445": " syādetat yadi tarhi pratyakṣaviṣayamevāsti /",
    "GSP31yuktdipu:2446": " tato 'nyatrāstītyetadupagamyate /",
    "GSP31yuktdipu:2447": " tenātīndriyaviṣayasyānumānasya nivṛttiprasaṅgaḥ /",
    "GSP31yuktdipu:2448": " aniṣṭaṃ caitat /",
    "GSP31yuktdipu:2449": " tasmānnānupalabdherasatkāryamiti /",
    "GSP31yuktdipu:2450": " etadapyayuktam /",
    "GSP31yuktdipu:2451": " kasmāt ? kriyāguṇavyapadeśāsambhavāt /",
    "GSP31yuktdipu:2452": " yaddhi pratyakṣato nopalabhyate tatkriyayāstīti saṃsūcyate /",
    "GSP31yuktdipu:2453": " yathā harmyāvasthitānāṃ tṛṇānāmudvahanādvāyuḥ guṇena,",
    "GSP31yuktdipu:2454": " yathā mālatīlatāgandhena vyapadeśena vā,",
    "GSP31yuktdipu:2455": " kāryādinā yathendriyāṇi /",
    "GSP31yuktdipu:2456": " na tu prāgutpatteḥ kāryasya kriyāguṇavyapadeśasambhavaḥ tasmādasatkāryam /",
    "GSP31yuktdipu:2457": " itaścāsatkāryam /",
    "GSP31yuktdipu:2458": " kartṛprayāsasāphalyāt /",
    "GSP31yuktdipu:2459": " iha prāgvyāpāropakramāt kartārastasmātphalamupalipsamānāḥ kāryaviśeṣaniyatasāmārthyaṃ sādhanamupādāya vyāpriyante /",
    "GSP31yuktdipu:2460": " taccetprāgapi vyāpārāt syāttadarthasya parispandasyānarthakyaṃ prāptam /",
    "GSP31yuktdipu:2461": " aniṣṭaṃ caitat /",
    "GSP31yuktdipu:2462": " tasmāt kartṛprayāsasāphalyāt asatkāryam /",
    "GSP31yuktdipu:2463": " pariṇāmādyupapatterna doṣa iti cet syānmataṃ kāraṇasya pariṇāmavyūhasaṃśleṣavyaktipracayakṣaṇāndharmān yasmāt kartrādīni kurvanti nānarthakāni syuḥ /",
    "GSP31yuktdipu:2464": " sattvaṃ ca kāryasya na nirupyate /",
    "GSP31yuktdipu:2465": " ka evaṃ sati doṣaḥ syāditi ?",
    "GSP31yuktdipu:2466": " ucyate- na śakyamevaṃ kalpayitum /",
    "GSP31yuktdipu:2467": " kasmāt ? mārgāntarānupapatteḥ /",
    "GSP31yuktdipu:2468": " pariṇāmo hi nāmāvasthitasya dravyasya dharmāntaranivṛttiḥ dharmāntarapravṛttiśca /",
    "GSP31yuktdipu:2469": " tatra sato dharmāntarasya nirodhābhyupagamādasataścotpattipratijñānānnedamarthāntaramārabhyate /",
    "GSP31yuktdipu:2470": " evaṃ vyūhādayo 'pyupasaṃhartavyāḥ /",
    "GSP31yuktdipu:2471": " tasmāt pariṇāmādibhirabhibhavāt kartrādīnāmarthavattvādasatkāryam /",
    "GSP31yuktdipu:2472": " tathā coktam-",
    "GSP31yuktdipu:2473": " jahaddharmāntaraṃ pūrvamupādatte yadā param /",
    "GSP31yuktdipu:2474": " tattvādapracyuto dharmo pariṇāmaḥ sa ucyate //",
    "GSP31yuktdipu:2475": " kutaśca na satkāryam ?",
    "GSP31yuktdipu:2476": " ārambhoparamayorādyantāviśeṣaprasaṃgāt /",
    "GSP31yuktdipu:2477": " yadi satkāryaṃ syāt tena yaḥ kriyārthaḥ sādhanānāmādau parispandaḥ so 'nte 'pi syāt /",
    "GSP31yuktdipu:2478": " vā yo 'nte virāmaḥ sa ādāvapi syāt /",
    "GSP31yuktdipu:2479": " kasmāt ? sadaviśeṣāt /",
    "GSP31yuktdipu:2480": " na tu tadasti /",
    "GSP31yuktdipu:2481": " tasmādasatkāryam /",
    "GSP31yuktdipu:2482": " itaścāsatkāryam utpattidharmasyādyantayoraviśeṣaprasaṅgāt /",
    "GSP31yuktdipu:2483": " yadi satkāryaṃ syāt tena yathā niṣpannasyotpattidharmeṇābhisambandhaḥ tathā ādāvapi syāt /",
    "GSP31yuktdipu:2484": " yathaivādāvabhisambandhaḥ tathānte 'pi syāt /",
    "GSP31yuktdipu:2485": " dṛṣṭastvabhisambandho nābhisambandhaścādyantayoḥ /",
    "GSP31yuktdipu:2486": " tasmādasatkāryam /",
    "GSP31yuktdipu:2487": " itaścāsatkāryam /",
    "GSP31yuktdipu:2488": " janmasacchabdayorvirodhāt /",
    "GSP31yuktdipu:2489": " iha janmaśabdaḥ prāgabhūtasyārthasya bhāvakramamāha /",
    "GSP31yuktdipu:2490": " sacchabdastu kriyāntarahetutvamāha /",
    "GSP31yuktdipu:2491": " yadi sato janma syādaikārthyamanayoḥ syāt /",
    "GSP31yuktdipu:2492": " na tvetadasti /",
    "GSP31yuktdipu:2493": " tasmādayuktaṃ sajjāyata iti /",
    "GSP31yuktdipu:2494": " ucyate- yaduktaṃ dravyāntarabhūtasyāvayavino niṣpattipratijñānānna sanniveśaviśeṣamātratvāt satkāryamityatra brūmaha- tadasiddhiḥ,",
    "GSP31yuktdipu:2495": " bhedenāgrahaṇāt /",
    "GSP31yuktdipu:2496": " yadi tantvādibhyo dravyāntarabhūtasyāvayavino niṣpattiḥ syāt tena yathā tantukalāpe paṭastatraiva vā paṭāntaramāhitaṃ bhedenopalabhyate tathaivopalabhyeta",
    "GSP31yuktdipu:2497": " na tūpalabhyate /",
    "GSP31yuktdipu:2498": " tasmāt na dravyāntaram /",
    "GSP31yuktdipu:2499": " samavāyādagrahaṇamiti cet syādetat,",
    "GSP31yuktdipu:2500": " saṃyoginordravyayoḥ satyādhārādheyabhāve bhedena grahaṇaṃ bhavati /",
    "GSP31yuktdipu:2501": " samavāyalakṣaṇā tu prāptistantupaṭayoḥ /",
    "GSP31yuktdipu:2502": " tasmānnāsti bhedena grahaṇamiti /",
    "GSP31yuktdipu:2503": " taccānupapannam /",
    "GSP31yuktdipu:2504": " kasmāt ? asiddhatvāt /",
    "GSP31yuktdipu:2505": " siddhe satyarthāntarabhāve 'vayavinastatprāptau ca samavāye sarvametatsyāt /",
    "GSP31yuktdipu:2506": " tattvasiddhamubhayam /",
    "GSP31yuktdipu:2507": " tasmādayuktametat /",
    "GSP31yuktdipu:2508": " kiṃcānyat dṛṣṭāntābhāvāt /",
    "GSP31yuktdipu:2509": " mahāparimāṇaṃ dravyamanyatrāhitaṃ samavāyāt bhedena nopalabhyate ityetasminnarthe paryanuyuktasya kaste dṛṣṭāntaḥ ?",
    "GSP31yuktdipu:2510": " na cāstyanudāhṛto vādaḥ /",
    "GSP31yuktdipu:2511": " vyāpte na grahaṇamiti cet syānmatamakāryakāraṇabhūtaṃ dravyaṃ satyapi sambandhe na dravyāntaraṃ vyaśnuta ityato bhedena gṛhyate /",
    "GSP31yuktdipu:2512": " tantupaṭayostu kāryakāraṇabhūtatvāt vyāptiḥ /",
    "GSP31yuktdipu:2513": " tasmānnāsti bhedena grahaṇamiti /",
    "GSP31yuktdipu:2514": " etadapyayuktam /",
    "GSP31yuktdipu:2515": " kasmāt ? sādhyatvāt /",
    "GSP31yuktdipu:2516": " satyarthāntarabhāve 'vayavidravyāntaravat kāryakāraṇabhāvaḥ sādhyaḥ samavāyaśca /",
    "GSP31yuktdipu:2517": " ata iyaṃ vyāptiḥ syāt /",
    "GSP31yuktdipu:2518": " sā cāprasiddhā ityato na samyagetat /",
    "GSP31yuktdipu:2519": " vemādivat iti cet syādetat- yathā satyarthāntarabhāve vemādayo 'vayavinaḥ kāraṇam evaṃ tantavo 'pi /",
    "GSP31yuktdipu:2520": " etadanupapannam /",
    "GSP31yuktdipu:2521": " kasmāt ? anabhyupagamāt /",
    "GSP31yuktdipu:2522": " karaṇaṃ vemādayaḥ paṭasya,",
    "GSP31yuktdipu:2523": " na kāraṇamityayamabhyupagamo naḥ /",
    "GSP31yuktdipu:2524": " tasmāt viṣamo 'yaṃ dṛṣṭāntaḥ /",
    "GSP31yuktdipu:2525": " kiṃ cānyat /",
    "GSP31yuktdipu:2526": " tadvadavyāptiprasaṅgāt /",
    "GSP31yuktdipu:2527": " vemādivadarthāntaraṃ paṭāttantava ityevaṃ bruvatastadvadavyāptiprasaṅgaḥ /",
    "GSP31yuktdipu:2528": " kiṃ cānyat /",
    "GSP31yuktdipu:2529": " sparśakriyāmūrtigurutvāntaravatastadvati pratighātāditi /",
    "GSP31yuktdipu:2530": " iha sparśāntaravati sparśāntaravatpratīghāto dṛṣṭaḥ /",
    "GSP31yuktdipu:2531": " tadyathā ghaṭasyāśmani /",
    "GSP31yuktdipu:2532": " sparśāntaravāṃśca te paṭastantubhya ityato 'sya tadvyāpitvamayuktam /",
    "GSP31yuktdipu:2533": " evaṃ ca kriyādayo vaktavyāḥ /",
    "GSP31yuktdipu:2534": " tasmādyuktametat bhedānāṃ grahaṇānnāvayavī dravyāntaramiti /",
    "GSP31yuktdipu:2535": " itaśca nāvayavī dravyāntaram /",
    "GSP31yuktdipu:2536": " kṛtsnaikadeśavṛttyanupapatteḥ /",
    "GSP31yuktdipu:2537": " sa hyavayaveṣu vartamānaḥ kṛtsneṣu vā vartate pratyavayavaṃ vā ?",
    "GSP31yuktdipu:2538": " kiṃ cātaḥ ?",
    "GSP31yuktdipu:2539": " tanna tāvat kṛtsneṣu vartate /",
    "GSP31yuktdipu:2540": " kasmāt ? ekadeśagrahaṇe grahaṇābhāvaprasaṅgāt /",
    "GSP31yuktdipu:2541": " yadanekeṣu vartate tasya kṛtsnādhāragrahaṇe sati grahaṇaṃ dṛṣṭam /",
    "GSP31yuktdipu:2542": " tadyathā dvitvādīnām /",
    "GSP31yuktdipu:2543": " evaṃ ca sati viṣāṇādigrahaṇe gograhaṇaprasaṅgaḥ /",
    "GSP31yuktdipu:2544": " kiṃ cāvayavānavasathāprasaṅgāt /",
    "GSP31yuktdipu:2545": " sa hyavayavān vyāpnuvaṃstaddvyatirekeṇāvayavāntarābhāvāt kena vyāpnuyāt ?",
    "GSP31yuktdipu:2546": " avayavāntarābhyupagame cānavasthāprasaṃgaḥ /",
    "GSP31yuktdipu:2547": " kṛtsnaikadeśavṛttiprasaṅgaśca samānaḥ /",
    "GSP31yuktdipu:2548": " tasmānna sarveṣu parisamāpyate,",
    "GSP31yuktdipu:2549": " na pratyekamanekatvaprasaṅgāt /",
    "GSP31yuktdipu:2550": " anekādhāraparisamāptaṃ hyanekaṃ rūpādi dṛṣṭamiti /",
    "GSP31yuktdipu:2551": " kiṃcānyat śāstrahāneḥ /",
    "GSP31yuktdipu:2552": " pratyavayavaṃ parisamāpto 'vayavītyetadicchato mūrtimatāvayavena samānadeśaḥ syāt /",
    "GSP31yuktdipu:2553": " tataśca yacchāstraṃ mūrtimatāmasamānadeśatvamiti tasya vyāghāto 'vayavaparimāṇaṃ ca prāpnoti /",
    "GSP31yuktdipu:2554": " na mahattvādiparisamāptatvādekadravyaṃ ca prāpnoti /",
    "GSP31yuktdipu:2555": " tataśca yacchāstraṃ dravyamanekadravyamadravyaṃ vā tasya hāniretāvatā cāsya vṛttirbhavantī bhavet /",
    "GSP31yuktdipu:2556": " sarvathā ca doṣaḥ /",
    "GSP31yuktdipu:2557": " tasmānnāvayavī dravyāntaram /",
    "GSP31yuktdipu:2558": " arthāntarāvasthāne 'rthāntarotpattivināśadarśanādanyatvamiti cet syādetat - vidyamāneṣu tantuṣu paṭo na bhavati saṃyogalakṣaṇasya kāraṇāntarasyānutpatteḥ",
    "GSP31yuktdipu:2559": " saṃyogottarakālaṃ tu bhavati /",
    "GSP31yuktdipu:2560": " kāraṇasāmagryā vidhamāneṣveva ca tantuṣu vināśamupayāti /",
    "GSP31yuktdipu:2561": " vibhāgādarthāntarāvasthāne cārthāntarotpattivināśau dṛṣṭau /",
    "GSP31yuktdipu:2562": " tadyathā himavadavasthāne davāgneḥ /",
    "GSP31yuktdipu:2563": " tasmādarthāntaraṃ paṭastantubhya iti /",
    "GSP31yuktdipu:2564": " etadapyayuktam /",
    "GSP31yuktdipu:2565": " kasmāt ? sādhyatvāt /",
    "GSP31yuktdipu:2566": " sādhyaṃ tāvadetat- kimatrārthāntaramutpadyate vinaśyati vā ?",
    "GSP31yuktdipu:2567": " āhosvittantuṣveva samavasthānaviśeṣāpekṣasya paṭābhidhānasya pravṛtinivṛttī senāvanavadbhavataḥ ?",
    "GSP31yuktdipu:2568": " tasmādetadapi nāvayavino dravyāntarabhāve liṅgam /",
    "GSP31yuktdipu:2569": " tatpuruṣabahuvrīhidvandvasamāsopapatteranya iti cet syānmatam,",
    "GSP31yuktdipu:2570": " ihārthāntaratve sati tatpuruṣo dṛṣṭaḥ /",
    "GSP31yuktdipu:2571": " tadyathā rājñaḥ puruṣo rājapuruṣa iti /",
    "GSP31yuktdipu:2572": " bahuvrīhiśca citraguḥ śabalaguḥ /",
    "GSP31yuktdipu:2573": " dvandvaśca plakṣanyagrodhāviti /",
    "GSP31yuktdipu:2574": " asti cehāpi tatpuruṣastantūnāṃ paṭaḥ /",
    "GSP31yuktdipu:2575": " bahuvrīhiśca dṛḍhatantuḥ śuklatantuḥ /",
    "GSP31yuktdipu:2576": " dvandvaśca tantupaṭāviti /",
    "GSP31yuktdipu:2577": " tasmāccāvayavyarthāntaram /",
    "GSP31yuktdipu:2578": " etaccāyuktam /",
    "GSP31yuktdipu:2579": " kasmāt ? anekāntāt /",
    "GSP31yuktdipu:2580": " ananyatve 'pi hi tatpuruṣo dṛṣṭaḥ /",
    "GSP31yuktdipu:2581": " tadyathā senāgajaḥ kānanavṛkṣa iti /",
    "GSP31yuktdipu:2582": " bahuvrīhiśca vīrapuruṣā mattagajā senā iti /",
    "GSP31yuktdipu:2583": " dvandvastu yadi syātsatyamevārthāntaramavayavī syāt /",
    "GSP31yuktdipu:2584": " na tu kaścitpaṭāvasthāyāmevaṃ prayuṅkte- tantupaṭāvānayeti /",
    "GSP31yuktdipu:2585": " tasmānmanorathamātrametat /",
    "GSP31yuktdipu:2586": " etena samākhyāsāmarthyabhedāḥ prayuktāḥ /",
    "GSP31yuktdipu:2587": " te cāpi cānarthānatve sati senādiṣu dṛṣṭāḥ /",
    "GSP31yuktdipu:2588": " tasmānnāvayavī dravyāntaram /",
    "GSP31yuktdipu:2589": " dravyāntarabhūtasyāvayavino niṣpattipratijñānāt,",
    "GSP31yuktdipu:2590": " na sanniveśaviśeṣamātratvāt satkāryamityetadayuktam /",
    "GSP31yuktdipu:2591": " yatpunaretaduktamanupalabdherasatkāryamiti,",
    "GSP31yuktdipu:2592": " atra brūmaḥ /",
    "GSP31yuktdipu:2593": " etadapyayuktam /",
    "GSP31yuktdipu:2594": " kasmāt ? saṃśayakāraṇatvāt /",
    "GSP31yuktdipu:2595": " sa ca sadviṣayānupalabdhiḥ /",
    "GSP31yuktdipu:2596": " ityetasmādeva hetossāṃśayikā vayam /",
    "GSP31yuktdipu:2597": " tāmeva tu niścayārthamavalambamāno na yuktimārgamanuyāti /",
    "GSP31yuktdipu:2598": " yat punaretaduktaṃ kāraṇāntarānabhidhānāditi- etadapyanupapannam /",
    "GSP31yuktdipu:2599": " kasmāt ? abhiprāyānavabodhāt /",
    "GSP31yuktdipu:2600": " yo hi yathā kuṇḍe badarāṇyarthāntarabhūtānyāhitāni tathā kāraṇe kāryamastītyetadācaṣṭe taṃ pratyayamupālambhaḥ syāt /",
    "GSP31yuktdipu:2601": " vayantu anekaśaktadharmiṇaḥ sahakāriśaktyantarānugṛhītasya pūrvasyāśśaktestirobhāvamuttarasyāścāvirbhāvamupādadhānāḥ kāraṇameva kāryamityanumanyāmahe",
    "GSP31yuktdipu:2602": " tayostu śaktyoryugapadagrahaṇam /",
    "GSP31yuktdipu:2603": " itaretarapratibandhahetutvāt /",
    "GSP31yuktdipu:2604": " vastrasyāyāmavistāravat,",
    "GSP31yuktdipu:2605": " kūrmāṅgamiva draṣṭavyam /",
    "GSP31yuktdipu:2606": " yathā vastrasyopasaṃhārapratibandhādāyāmavistārau na grahaṇaviṣayatāṃ pratipadyete,",
    "GSP31yuktdipu:2607": " sattāṃ vā na jihītaḥ kūrmasyevāṅgāni,",
    "GSP31yuktdipu:2608": " tatha tantvādīnāmapi bhāvānāṃ kāraṇābhimatā kāryābhimatā cāvasthā krameṇa vā sthiraśca bhavat tannimittastadgrahaṇāgrahaṇavikalpaḥ /",
    "GSP31yuktdipu:2609": " etena kāraṇagrahaṇaṃ pratyuktam /",
    "GSP31yuktdipu:2610": " yadapyuktaṃ pramāṇāntaranivṛttiprasaṅgāditi satyametat /",
    "GSP31yuktdipu:2611": " yattūktaṃ kriyāguṇavyapadeśāsambhavādanumānābhāva iti tadanupapannam /",
    "GSP31yuktdipu:2612": " kasmāt ? pṛthaktvānabhyupagamāt /",
    "GSP31yuktdipu:2613": " kāryakāraṇapṛthaktvavādinastatkriyāguṇānāṃ pṛthaktvamanumātuṃ yuktamityatastantvavasthāne paṭakriyāguṇagrahaṇādanumānābhāva ityayamupālambhaḥ sāvakāśaḥ syāt /",
    "GSP31yuktdipu:2614": " asmākantu kāraṇamātrasyaiva saṃghātādākārāntaraparigrahādvā kriyāguṇānāṃ pracitirvyaktiviśeṣo bhavatīti bruvatāmadoṣaḥ /",
    "GSP31yuktdipu:2615": " vyapadeśastu kāryakāraṇaparyāyaḥ /",
    "GSP31yuktdipu:2616": " so 'yuktaḥ /",
    "GSP31yuktdipu:2617": " kasmāt ? anekāntāt /",
    "GSP31yuktdipu:2618": " dravyaguṇatvakarmatvādīnāṃ kriyāguṇakāryakāraṇabhāvo 'tha ca satyamiṣyate 'tha liṅgaparyāyaḥ /",
    "GSP31yuktdipu:2619": " na tarhi vayaṃ paryanuyojyā vyapadeśābhāvādasatkāryamiti /",
    "GSP31yuktdipu:2620": " kiṃ kāraṇam ?",
    "GSP31yuktdipu:2621": " prakaraṇāt /",
    "GSP31yuktdipu:2622": " vipratipattau hi satyāṃ liṅgataḥ prāgutpatteḥ kāryasya samadhigamaṃ kariṣyāma iti prakṛtamevaitat /",
    "GSP31yuktdipu:2623": " anaikāntikatvaṃ ca samānam /",
    "GSP31yuktdipu:2624": " niṣpattyanantaraṃ dravyasyāstitvābhyupagamādaguṇavato dravyasya guṇārambhaḥ /",
    "GSP31yuktdipu:2625": " karmaguṇā aguṇā iti vacanādutpannamātraṃ dravyaṃ niṣkriyaṃ nirguṇamavatiṣṭhate iti vaḥ pakṣaḥ /",
    "GSP31yuktdipu:2626": " na cāsya tathābhūtasya liṅgamasti /",
    "GSP31yuktdipu:2627": " atha cāstitvaṃ bhavadbhirabhyupagamyate /",
    "GSP31yuktdipu:2628": " siddhergrahaṇātsadbhāva iti cenna /",
    "GSP31yuktdipu:2629": " sarvavivādasiddhiprasaṅgāt /",
    "GSP31yuktdipu:2630": " dṛṣṭāntaviruddhamarthaṃ pratijñāya pratiṣidhyamānena siddhabuddhiviṣayatā smartavyetyetasyāṃ kalpanāyāṃ sarvavivādasiddhiprasaṃgaḥ syāt /",
    "GSP31yuktdipu:2631": " kiṃ cānyat /",
    "GSP31yuktdipu:2632": " pratipakṣe samānatvāt /",
    "GSP31yuktdipu:2633": " asmatpakṣe 'pi tarhi bhagavatpañcaśikhādīnāṃ pratyakṣatvātsatkāryamabhyupagantavyam /",
    "GSP31yuktdipu:2634": " tasmānna kriyāguṇavyapadeśāsambhavādasatkāryam /",
    "GSP31yuktdipu:2635": " yatpunaretaduktaṃ- kartṛprayāsasāphalyādasatkāryamiti,",
    "GSP31yuktdipu:2636": " atra brūmaḥ- etadapyayuktam / kasmāt ?",
    "GSP31yuktdipu:2637": " asadakaraṇāt",
    "GSP31yuktdipu:2638": " yadyubhayapakṣaprasiddhasyāsataḥ kriyāyogaḥ syāt ata etadyujyate vaktum kārye sati kartuḥ prayāso 'narthaka iti /",
    "GSP31yuktdipu:2639": " tattvasataḥ karaṇamanupapannam /",
    "GSP31yuktdipu:2640": " tasmādayuktametat /",
    "GSP31yuktdipu:2641": " hetvabhidhānādasiddhiriti cet syādetat- yathā niṣpannatvānmadhvādīnāṃ dhāraṇasamartho",
    "GSP31yuktdipu:2642": " ghaṭo na kriyata ityayamapadiṣṭo heturasmābhiḥ evamitthaṃ kāryasyāsataḥ kāraṇaṃ nopapannamiti noktaṃ bhavatā /",
    "GSP31yuktdipu:2643": " tasmādasiddhiriti /",
    "GSP31yuktdipu:2644": " etaccānupapannam /",
    "GSP31yuktdipu:2645": " kasmāt ? satyasati vā sambandhe doṣaprasaṅgāt /",
    "GSP31yuktdipu:2646": " taddhi kriyamāṇaṃ sati vā sambandhe kārakaiḥ kriyate 'sati vā ?",
    "GSP31yuktdipu:2647": " sambandhaścāsya bhavanpravṛttikāle vā kāraṇānāṃ syāt,",
    "GSP31yuktdipu:2648": " niṣpattikāle vā ?",
    "GSP31yuktdipu:2649": " kiṃ cātaḥ ?",
    "GSP31yuktdipu:2650": " tanna tāvatpravṛttikāle sambandho yuktaḥ /",
    "GSP31yuktdipu:2651": " kasmāt ? adravyatvāt /",
    "GSP31yuktdipu:2652": " pravṛttikāle kartrādīnāṃ kriyāguṇavyapadeśābhāvādavastubhūtaṃ śaśaviṣāṇasthānīyaṃ vaḥ kāryam /",
    "GSP31yuktdipu:2653": " na cāsti tathābhūtasya vastubhūtena sambandhaḥ /",
    "GSP31yuktdipu:2654": " atha niṣpattikāle 'bhisambadhyate yaduktaṃ sato niṣpannatvātkriyānutpattiriti tasya vyāghātaḥ /",
    "GSP31yuktdipu:2655": " atha matamasatyapi sambandhe niṣpattirbhavatīti tena kārakavyāpāravaiyarthyaprasaṃgaḥ /",
    "GSP31yuktdipu:2656": " prāgapi ca kārakopādānātkāryaniṣpattiprasaṅga iti / uktaṃ ca",
    "GSP31yuktdipu:2657": " asattvānnāsti sambandhaḥ kārakaiḥ sattvasaṃgibhiḥ /",
    "GSP31yuktdipu:2658": " asambandhasya cotpattimicchato na vyavasthitiḥ //",
    "GSP31yuktdipu:2659": " iti /",
    "GSP31yuktdipu:2660": " āha, nanu ca madhyame kāle kartrādibhiḥ kāryaṃ kriyate /",
    "GSP31yuktdipu:2661": " kaḥ punarasau madhyamaḥ kāla iti ? āha-",
    "GSP31yuktdipu:2662": " ārambhāya prasṛtā yasminkāle bhavanti karttāraḥ /",
    "GSP31yuktdipu:2663": " kāryasyāniṣpādāttaṃ madhyamaṃ kālamicchanti // iti /",
    "GSP31yuktdipu:2664": " yadā hetavaḥ pravṛttārambhā bhavantyuddiśya kāryaṃ na ca tāvannaimittikasyātmalābhaḥ saṃvartate sa madhyamaḥ kālaḥ /",
    "GSP31yuktdipu:2665": " tasminkriyate kārakaiḥ kāryamiti /",
    "GSP31yuktdipu:2666": " ucyate, na, avasthāntarānupatteḥ /",
    "GSP31yuktdipu:2667": " prāṅniṣpatterasattā /",
    "GSP31yuktdipu:2668": " niṣpannasya sattetyavasthādvayam /",
    "GSP31yuktdipu:2669": " sadasadrūpā cāvasthā nāsti yo madhyamaḥ syāt /",
    "GSP31yuktdipu:2670": " ato na yuktametaditi /",
    "GSP31yuktdipu:2671": " kiṃcānyat /",
    "GSP31yuktdipu:2672": " pūrvadoṣāparihārāduddiśya kāryaṃ tasyātmano lābhātmakena saha sambandha iti ?",
    "GSP31yuktdipu:2673": " atrāpyayaṃ paryanuyogo naiva nivartata iti /",
    "GSP31yuktdipu:2674": " tasmāccitramapi vākyaṃ prasārya na kiṃcitparihṛtaṃ bhavatā /",
    "GSP31yuktdipu:2675": " tasmādyuktametat satyasati vā sambandhe doṣaprasaṃgādasanna kriyata iti /",
    "GSP31yuktdipu:2676": " yasya punaḥ satkāryaṃ tasya doṣo nāsti / kasmāt ?",
    "GSP31yuktdipu:2677": " upādānagrahaṇāt",
    "GSP31yuktdipu:2678": " upādānamiti kāraṇaṃ tantvādyācakṣmahe /",
    "GSP31yuktdipu:2679": " taddhi tasya kārakairgṛhyate abhisambadhyata ityarthaḥ /",
    "GSP31yuktdipu:2680": " tasmācca nārthāntaraṃ kāryam ityataḥ kāraṇenābhisambaddhānāṃ kārakāṇāṃ kāryeṇaiva sambandho bhavatītyadoṣaḥ /",
    "GSP31yuktdipu:2681": " āha- nanu ca yasyāpi satkāryaṃ tasyopādānādarthāntaraṃ tatkāryaṃ syāt /",
    "GSP31yuktdipu:2682": " kasmāt ? kāryārthirupādānāt /",
    "GSP31yuktdipu:2683": " yadyadarthamupādīyate tattasmādarthāntara yathā vemādibhyaḥ paṭaḥ /",
    "GSP31yuktdipu:2684": " tantavaśca paṭādibhirupādīyante /",
    "GSP31yuktdipu:2685": " tasmāttebhyo 'pyarthāntaraṃ paṭa iti /",
    "GSP31yuktdipu:2686": " etena sattvaṃ prayuktam /",
    "GSP31yuktdipu:2687": " yadyadarthamupādīyate tattasminnasat /",
    "GSP31yuktdipu:2688": " yathā vemādiṣu paṭa iti /",
    "GSP31yuktdipu:2689": " ucyate, na avayavipratiṣedhāt /",
    "GSP31yuktdipu:2690": " pratiṣiddhastāvadavayavī dravyāntarabhūtastasmādanupapannārthametat / kiṃ cānyat /",
    "GSP31yuktdipu:2691": " sarvasambhavābhāvāt",
    "GSP31yuktdipu:2692": " upādānasāmānyādvemādivadarthāntaraṃ paṭastantubhya iti brūvato 'rthāntaratvasāmānyāttantuvatsarvasmātkāraṇātkāryasya sambhavaḥ syāt /",
    "GSP31yuktdipu:2693": " na tvevamasti /",
    "GSP31yuktdipu:2694": " tasmātsarvasambhavābhāvādasamyagetat /",
    "GSP31yuktdipu:2695": " kiṃcānyat, jātibhedaprasaṃgādarthāntarārambhaprasaṅgācca upādānasāmānyādvemādivadarthāntaraṃ paṭastantubhya iti brūvato yathā vemādibhyo bhinnajātīyo",
    "GSP31yuktdipu:2696": " tathā tantubhyaḥ paṭaḥ syāt yathā cāvasthite paṭe vemādayaḥ paṭāntaraṃ kurvanti tathā hyavasthite paṭe tantavo 'pi paṭāntaramārabheran /",
    "GSP31yuktdipu:2697": " na caitadiṣṭam /",
    "GSP31yuktdipu:2698": " na tarhyupādānasāmānyādvemādivattantubhyaḥ paṭasyārthāntaratvam /",
    "GSP31yuktdipu:2699": " yatpunaretaduktaṃ yadyadarthamupādīyate na tat tatrāstīti,",
    "GSP31yuktdipu:2700": " atra brūmaḥ- ayuktametat /",
    "GSP31yuktdipu:2701": " kasmāt ? ādhārādheyabhāvānabhyupagamāt /",
    "GSP31yuktdipu:2702": " asakṛduktamasmābhirna tantuṣu paṭo nāma kaścidasti /",
    "GSP31yuktdipu:2703": " kiṃ tarhi tantava eva paṭaḥ /",
    "GSP31yuktdipu:2704": " tattu sanmārgavidveṣādbhavatā na gṛhyate /",
    "GSP31yuktdipu:2705": " kiṃ cānyat /",
    "GSP31yuktdipu:2706": " anekāntāt /",
    "GSP31yuktdipu:2707": " upetya vā brūmaḥ kathaṃ tāvattilāstailārthamupādīyante,",
    "GSP31yuktdipu:2708": " bhavati cātra tailam /",
    "GSP31yuktdipu:2709": " mṛdvīkā rasārthamupādīyate,",
    "GSP31yuktdipu:2710": " bhavati cāsyāṃ rasaḥ /",
    "GSP31yuktdipu:2711": " godhukca payo 'rthaṃ gāmādatte,",
    "GSP31yuktdipu:2712": " bhavati ca tasyāṃ kṣīram /",
    "GSP31yuktdipu:2713": " śālikalāpaśca taṇḍulārthamupādīyate,",
    "GSP31yuktdipu:2714": " santi cātra taṇḍulā ityanaikāntiko hetuḥ /",
    "GSP31yuktdipu:2715": " āha- āvaraṇopalabdherayuktam /",
    "GSP31yuktdipu:2716": " tilādiṣvāvaraṇaṃ pratyakṣata upalabhyate /",
    "GSP31yuktdipu:2717": " tatpratibandhāttailādīnāmagrahaṇam /",
    "GSP31yuktdipu:2718": " vyāpāraśca kartustadvigamārtho na tu kāryasyāvaraṇamasti /",
    "GSP31yuktdipu:2719": " tasmādviṣamo dṛṣṭāntaḥ /",
    "GSP31yuktdipu:2720": " ucyate na, mārgāntaratvāt /",
    "GSP31yuktdipu:2721": " yadyatrāsti tatra tadarthamupādīyate iti pūrvaṃ bhavatātisṛṣṭam /",
    "GSP31yuktdipu:2722": " idānīṃ tvavagamavigamārthaṃ sato 'pyupādānamiti brūvato mārgāntaragamanaṃ pūrvavādatyāgo 'naikāntikasya cāparihāra iti /",
    "GSP31yuktdipu:2723": " yatpunaretaduktaṃ pariṇāmādyupapatteradoṣa iti tathā tadastu /",
    "GSP31yuktdipu:2724": " yattūktaṃ mārgāntarānupapatteriti atra brūmaḥ- etadapyayuktam /",
    "GSP31yuktdipu:2725": " kasmāt ? pariṇāmadharmānavabodhāt /",
    "GSP31yuktdipu:2726": " sato dharmāntarasya nirodhamasataścotpattiṃ pariṇāmamabhidadhato vyaktamayamupālambhaḥ syāt /",
    "GSP31yuktdipu:2727": " na tvanayānusṛtyā pratiṣṭhāmahe /",
    "GSP31yuktdipu:2728": " kiṃ tarhi sādhanānugṛhītasya dharmiṇo dharmāntarasyāvirbhāvaḥ pūrvasya ca tirobhāvaḥ pariṇāmaḥ /",
    "GSP31yuktdipu:2729": " na cāvirbhāvatirobhāvāvutpattinirodhau /",
    "GSP31yuktdipu:2730": " vyūhasaṃśleṣavyaktipracayāstu kimasato dharmā uta svato 'santa iti vicāryam /",
    "GSP31yuktdipu:2731": " kiṃ cātaḥ /",
    "GSP31yuktdipu:2732": " yadi tāvadasato dharmāḥ yathā kasyeti vācyam /",
    "GSP31yuktdipu:2733": " atha svayamasantaḥ paścādbhavanti tadapyayuktam /",
    "GSP31yuktdipu:2734": " kasmāt ? anarthāntaratvāt /",
    "GSP31yuktdipu:2735": " satyarthāntarabhāve prāgasantaḥ paścādupalabhyamānāḥ satkāryavādaṃ nirākuryuḥ /",
    "GSP31yuktdipu:2736": " sa caiṣāmarthāntarabhāvo na prasiddhaḥ /",
    "GSP31yuktdipu:2737": " tasmātkimatropapannam ?",
    "GSP31yuktdipu:2738": " grahaṇāgrahaṇavikalpe coktaḥ parihāraḥ /",
    "GSP31yuktdipu:2739": " kiṃ cānyat /",
    "GSP31yuktdipu:2740": " dravyāntarotpattivyāghātāt /",
    "GSP31yuktdipu:2741": " upetya vaiṣāmutpattiṃ brūmaḥ- yadi hi pariṇāmavyūhasaṃśleṣavyaktipracayamātraṃ kāryamiṣyate yaduktaṃ dravyāṇi dravyāntaramārabhanta iti tasya vyāghātaḥ /",
    "GSP31yuktdipu:2742": " kasmāt ? na hyete bhāvā dravyāntaram /",
    "GSP31yuktdipu:2743": " tasmāddinakarakiraṇapratāpamūrchitasyeva dāvāgnyupasarpaṇadoṣonutāpāyaiva bhavataḥ pratipattiḥ /",
    "GSP31yuktdipu:2744": " etenārambhoparamotpattyaviśeṣaprasaṅgo janmasacchabdaḥ pratyuktaḥ /",
    "GSP31yuktdipu:2745": " katham ? ātmabhūtaṃ hi tantūnāṃ paṭākhyaṃ vyūhasthānīyaṃ sanniveśaviśeṣaṃ yadā kārakāṇi",
    "GSP31yuktdipu:2746": " svena svena vyāpāreṇāviṣkurvanti tadā kriyate utpadyate jāyata ityevamādirlokasya",
    "GSP31yuktdipu:2747": " vyavahāraḥ pravartate /",
    "GSP31yuktdipu:2748": " yadā tu kārakāṇi śaktyantarāvirbhāvātsaṃsthānāntareṇautsukyavartitāmavasthāmupasaṃharanti tadā prāgupalabdhaṃ saṃsthānaṃ vināśaśabdavācyatāṃ pratipadyate /",
    "GSP31yuktdipu:2749": " paramārthatastu na kasyacidutpādo 'sti na vināśaḥ /",
    "GSP31yuktdipu:2750": " yatpunaretaduktaṃ janmaśabdaḥ prāgabhūtasyārthasya bhāvopakramamāheti tadapīcchāmātram /",
    "GSP31yuktdipu:2751": " kasmāt ? vivādāt /",
    "GSP31yuktdipu:2752": " sadasadviṣayaṃ janmeti vivāde 'nuṣakte janmaśabdaḥ prāgabhūtasya sadbhāvamācaṣṭa iti brūvato 'nuktasamam /",
    "GSP31yuktdipu:2753": " puruṣādāvadṛṣṭatvādasiddhiriti cet syādetat yadi tarhi kriyate utpadyate jāyata ityeṣorthaḥ sadviṣayaḥ kalpyate,",
    "GSP31yuktdipu:2754": " pradhānapuruṣayorapi tatprasaṃgaḥ,",
    "GSP31yuktdipu:2755": " sadasadaviśeṣāditi /",
    "GSP31yuktdipu:2756": " ataśca vivādāvasthamevaitatprakaraṇamiti /",
    "GSP31yuktdipu:2757": " etaccāyuktam /",
    "GSP31yuktdipu:2758": " kasmāt ? saṃsthānaviṣayatvāt /",
    "GSP31yuktdipu:2759": " yadā bhāvaḥ svato 'narthāntarabhūtaṃ saṃsthānaṃ bhajate tadaite śabdāḥ pravartanta ityuktam /",
    "GSP31yuktdipu:2760": " dṛṣṭaṃ ca loke tadyathā muṣṭigranthikuṇḍalāni karoti janayatyutpādayati,",
    "GSP31yuktdipu:2761": " abhivyaktātmasu ca mūlodakādiṣu bhavatyutpannaṃ jātamiti /",
    "GSP31yuktdipu:2762": " ubhayapakṣaprasiddhe tu śaśaviṣāṇādau naite śabdāḥ pravartante /",
    "GSP31yuktdipu:2763": " tasmādbhavata evāniṣṭaprasaṅga iti / uktaṃ ca",
    "GSP31yuktdipu:2764": " yadyasattvaṃ ghaṭādīnāmutpattau heturiṣyate /",
    "GSP31yuktdipu:2765": " śaśaśṛṅge 'pi tulyatvādutpattiste prasajyate //",
    "GSP31yuktdipu:2766": " iti siddhaṃ satkāryam /",
    "GSP31yuktdipu:2767": " itaśca satkāryam /",
    "GSP31yuktdipu:2768": " śaktyasya śakyakaraṇāt",
    "GSP31yuktdipu:2769": " śakyamidamasya,",
    "GSP31yuktdipu:2770": " śaktaścāyamasyetyayaṃ niyamaḥ satāṃ dṛṣṭaḥ /",
    "GSP31yuktdipu:2771": " tadyathā cakṣuṣo rūpasya /",
    "GSP31yuktdipu:2772": " āsti cāyaṃ paṭasya vemādīnāṃ ca niyamaḥ /",
    "GSP31yuktdipu:2773": " tasmācca satkāryam /",
    "GSP31yuktdipu:2774": " sahakārivattanniyama iti cet syānmatam yathāpo bījāṅkurasyotpattau samarthā bhavanti na kāṣṭhādagnervā /",
    "GSP31yuktdipu:2775": " ubhayaṃ ca tattāsu ca vidyate /",
    "GSP31yuktdipu:2776": " bījādapāṃ vicchinnatvāt /",
    "GSP31yuktdipu:2777": " yathā ca sūryaḥ sūryakāntādagnimutpādayituṃ samartho na candrakāntācca pānīyam /",
    "GSP31yuktdipu:2778": " ubhayaṃ tattatra na vidyate /",
    "GSP31yuktdipu:2779": " tathā ca tattvādīnāṃ paṭasyaiva śaktiniyamaḥ syāt /",
    "GSP31yuktdipu:2780": " na ca paṭasya tantuṣu sattvaṃ syāditi /",
    "GSP31yuktdipu:2781": " etaccāyuktam /",
    "GSP31yuktdipu:2782": " kasmāt ? sādhyatvāt /",
    "GSP31yuktdipu:2783": " aṃkurādayo 'pi kāryamabādīnām /",
    "GSP31yuktdipu:2784": " ataḥ sādhyam /",
    "GSP31yuktdipu:2785": " kimaṅkuro 'styatha nāstyeva /",
    "GSP31yuktdipu:2786": " tathā sūryakānte 'gniḥ /",
    "GSP31yuktdipu:2787": " tadarthameva cāyaṃ vivādo 'nuṣaktaḥ /",
    "GSP31yuktdipu:2788": " yattūktamapāṃ vicchinnavānna tāsvaṅkuro 'stīti tatrāpi yāsāmapāṃ bījānupraveśadaṅkurabhāvena vipariṇāmastābhyastasyānanyatvaṃ sādhyam /",
    "GSP31yuktdipu:2789": " ato na kiṃcidetat /",
    "GSP31yuktdipu:2790": " kiṃ cānyat /",
    "GSP31yuktdipu:2791": " rūpavyavasthānācca /",
    "GSP31yuktdipu:2792": " tadyathā vijñānotpattihetutve sati na rūpaṃ dṛṣṭamiti nedānīṃ tatsāmānyāt rūpamapyarūpaṃ bhavati /",
    "GSP31yuktdipu:2793": " evaṃ paṭakāraṇatvādvemādayo na paṭa iti nedānīṃ tantavopyapaṭaḥ /",
    "GSP31yuktdipu:2794": " tasmādyuktametacchaktasya śakyakaraṇātsatkāryam /",
    "GSP31yuktdipu:2795": " kāraṇabhāvācca satkāryam // ISk_9 //",
    "GSP31yuktdipu:2796": " ihāsati kārye kāraṇabhāvo nāsti /",
    "GSP31yuktdipu:2797": " tadyathā vandhyāyāḥ /",
    "GSP31yuktdipu:2798": " asti ceha kāraṇabhāvastantupaṭayostasmātsatkāryam /",
    "GSP31yuktdipu:2799": " kāraṇāntarātkāryotpattidarśanādanyatra tadbuddhiriti cet syānmataṃ prākkāraṇāntarātkāryāntarasyāsata utpattimupalabhya paścātkāraṇāntare kāraṇabuddhirbhavatīti",
    "GSP31yuktdipu:2800": " etaccāyuktam /",
    "GSP31yuktdipu:2801": " kasmāt ? anabhyupagamāt /",
    "GSP31yuktdipu:2802": " asataḥ kāryasyotpattireva na siddhā śaśaviṣāṇādiṣvasiddhatvāt /",
    "GSP31yuktdipu:2803": " kutaḥ punastannimittākārabuddhiḥ ?",
    "GSP31yuktdipu:2804": " kāraṇabhāvāditi cet - syādetat,",
    "GSP31yuktdipu:2805": " asattvāviśeṣe 'pi paṭasya kāraṇaṃ samavāyyasamavāyinimittalakṣaṇamasti /",
    "GSP31yuktdipu:2806": " tasmātpaṭa ucyate,",
    "GSP31yuktdipu:2807": " na śaśaviṣāṇasyeti /",
    "GSP31yuktdipu:2808": " etaccāyuktam /",
    "GSP31yuktdipu:2809": " kutaḥ hetvabhāvāt /",
    "GSP31yuktdipu:2810": " asattvāviśeṣe 'pi paṭasya kāraṇamasti na śaśaviṣāṇasyetyatra heturanuktaḥ /",
    "GSP31yuktdipu:2811": " puruṣavaditi cet syādetat,",
    "GSP31yuktdipu:2812": " yathā tulyatve sattve paṭasya kāraṇamasti na puruṣasya,",
    "GSP31yuktdipu:2813": " evamasattve paṭasya saṃsthānaṃ na śaśaviṣāṇasyetyetadapyayuktam /",
    "GSP31yuktdipu:2814": " kasmāt ? uktatvāt /",
    "GSP31yuktdipu:2815": " saṃsthānaṃ kāryaṃ paṭasya /",
    "GSP31yuktdipu:2816": " saṃsthānaṃ na puruṣasyetyuktaṃ prāk /",
    "GSP31yuktdipu:2817": " saṃsthānavattadviśeṣa iti cet syānmataṃ yathā sattvāviśeṣe paṭaḥ saṃsthānaṃ na puruṣa evamasattvāviśeṣe paṭaḥ kāryaṃ na śaśaviṣāṇamiti /",
    "GSP31yuktdipu:2818": " etadapyayuktam /",
    "GSP31yuktdipu:2819": " kasmāt ? sāmānyaviśeṣabhāvāt /",
    "GSP31yuktdipu:2820": " sāmānyasya hi viśeṣaparigrahaḥ saṃsthānam /",
    "GSP31yuktdipu:2821": " na tvayamasti cetanāśaktau vikalpaḥ /",
    "GSP31yuktdipu:2822": " tasmānna puruṣaḥ saṃsthānam /",
    "GSP31yuktdipu:2823": " asatastu nirātmakatvādviśeṣo durupapādaḥ /",
    "GSP31yuktdipu:2824": " tadupapattau vā sattvaprasaṃga iti / āha ca-",
    "GSP31yuktdipu:2825": " nirātmakatvādasatāṃ sarveṣāmaviśiṣṭatā /",
    "GSP31yuktdipu:2826": " viśeṣaṇaṃ cedbhinnaṃ te sattvamabhyupagamyatām //",
    "GSP31yuktdipu:2827": " tasmādyuktametatkāraṇabhāvācca satkāryam /",
    "GSP31yuktdipu:2828": " evaṃ tāvadvaiśeṣikamatenāsatkāryavādo na vimardasahaḥ /",
    "GSP31yuktdipu:2829": " bauddhapakṣe tu bhūyāndoṣaḥ /",
    "GSP31yuktdipu:2830": " kathaṃ tarhi dravyāntaraṃ paṭo neṣyate ?",
    "GSP31yuktdipu:2831": " “tantuṣveva tathāstheṣu paṭa ityādibuddhayaḥ” ityevamādinā nyāyenāvayavipratiṣedhātsaṃyogo 'pi na saṃyogibhyasteṣāmarthāntaramiṣṭaḥ /",
    "GSP31yuktdipu:2832": " tatraitāvatī parikalpanā syāt- yaduta tantusaṃyogo vā paṭaḥ,",
    "GSP31yuktdipu:2833": " saṃyogakāraṇaṃ vā dravyāntaram ?",
    "GSP31yuktdipu:2834": " ubhayaṃ ca teṣāṃ nārthāntaram /",
    "GSP31yuktdipu:2835": " athotpattivināśau kasyāpīti māyākāraceṣṭitam /",
    "GSP31yuktdipu:2836": " tadapi citrataro 'yamupanyāsaḥ /",
    "GSP31yuktdipu:2837": " kāṇādānāṃ tu dravyāntarottpativināśābhyupagamānna tārkikasadṛśo vicāraḥ /",
    "GSP31yuktdipu:2838": " tasmātpāramarṣa eva pakṣo jyāyān /",
    "GSP31yuktdipu:2839": " yathā cāsatkāryaṃ na saṃbhavati tathā caśabdātsadasatkāryamapi /",
    "GSP31yuktdipu:2840": " parasparavirodhāt naiva sannāsaditi eke /",
    "GSP31yuktdipu:2841": " etadapyanupapannam /",
    "GSP31yuktdipu:2842": " kasmāt ? sattve hetvabhidhānānniścitaḥ prāgutpatteḥ kāryasya sadbhāvaḥ // 9 // @-----------------------------------------------------------------------",
    "GSP31yuktdipu:2843": " kārikā 10 @-----------------------------------------------------------------------",
    "GSP31yuktdipu:2844": " prakṛtamidānīṃ vakṣyāmaḥ /",
    "GSP31yuktdipu:2845": " kiṃ ca prakṛtam ?",
    "GSP31yuktdipu:2846": " mahadādi tacca kāryaṃ prakṛtivirūpaṃ sarūpaṃ ceti vacanādvairūpyam /",
    "GSP31yuktdipu:2847": " āha- prāksārūpyagrahaṇaṃ,",
    "GSP31yuktdipu:2848": " sukhapratipattihetutvāt /",
    "GSP31yuktdipu:2849": " adhigatasārūpyasya hi sukhaṃ vairūpyasya pratipattirbhavatīti prāksārūpyagrahaṇaṃ kartavyam /",
    "GSP31yuktdipu:2850": " yathā tantrāntarīyāṇāṃ sadanityaṃ dravyavatkāryaṃ kāraṇaṃ sāmānyaviśeṣavaditi dravyaguṇakarmaṇāmaviśeṣasāmānyamuktvā",
    "GSP31yuktdipu:2851": " dravyāṇi dravyāntaramārabhante guṇāśca guṇāntaramityevamādiḥ viśeṣo 'bhidhīyate /",
    "GSP31yuktdipu:2852": " ucyate- tadanupapattiḥ /",
    "GSP31yuktdipu:2853": " aviśeṣāt /",
    "GSP31yuktdipu:2854": " yathaivādhigatasārūpyasya laghīyasī vairūpyapratipattirevamadhigatavairūpyasya laghīyasī sārūpyapratipattiḥ /",
    "GSP31yuktdipu:2855": " kasmāt ? parasparāpekṣatvāt /",
    "GSP31yuktdipu:2856": " vairūpyāpekṣaṃ hi sārūpyaṃ,",
    "GSP31yuktdipu:2857": " sārūpyāpekṣaṃ ca vairūpyamiti /",
    "GSP31yuktdipu:2858": " āha- evamapi vairūpyasya prāgabhidhāne prayojanavacanam /",
    "GSP31yuktdipu:2859": " dvayoraviśeṣe 'nyatarasya prāgabhidhāne niyamaheturvaktavya iti /",
    "GSP31yuktdipu:2860": " ucyate na, vairūpyasya prakaraṇānaṅgabhāvāt /",
    "GSP31yuktdipu:2861": " vicchinnaṃ hi vairūpyamatastatpūrvamabhidhāya prakaraṇāṅgaṃ sārūpyaṃ sukhamabhidhātumityevamarthamācāryeṇaivaṃ kriyate /",
    "GSP31yuktdipu:2862": " kathaṃ sārūpyasya prakaraṇāṅgatvamiti cet traiguṇyābhidhānadvāreṇa guṇalakṣaṇopadeśāt /",
    "GSP31yuktdipu:2863": " tatsiddhau cāvivekyādīnāṃ vyaktasiddheḥ,",
    "GSP31yuktdipu:2864": " kāraṇaguṇātmakatvācca kāryasya pradhāne traiguṇyādipratipatteḥ,",
    "GSP31yuktdipu:2865": " kāryakāraṇabhāvāsandehācca pradhānāstitvaprasiddhyapadeśāttatsiddhau ca bhogyasya",
    "GSP31yuktdipu:2866": " bhoktrapekṣatvāt puruṣasiddheradhigatabhoktṛbhogyasya tatsaṃyogasya ca sukhapratipādyatvāttādarthyācca",
    "GSP31yuktdipu:2867": " tattvabhūtabhāvasargāṇām /",
    "GSP31yuktdipu:2868": " tasmādyuktametatprakaraṇāṅgatvātsārūpyaṃ paścānnirdiśyate /",
    "GSP31yuktdipu:2869": " tadasambandhāditaratprāgiti /",
    "GSP31yuktdipu:2870": " āha- yadi tarhi bhavānprāgvairūpyābhidhānaṃ nyāyyaṃ manyate tadvaktavyaṃ kiṃ punaridaṃ vairūpyamiti /",
    "GSP31yuktdipu:2871": " ucyate-",
    "GSP31yuktdipu:2872": " hetumadanityamavyāpi sakriyamanekamāśritaṃ liṅgam /",
    "GSP31yuktdipu:2873": " sāvayavaṃ paratantraṃ vyaktaṃ viparītamavyaktam // ISk_10 //",
    "GSP31yuktdipu:2874": " tatra hetuḥ kāraṇamityanarthāntaram /",
    "GSP31yuktdipu:2875": " tadasyāstīti hetumat /",
    "GSP31yuktdipu:2876": " nityaṃ dhruvam /",
    "GSP31yuktdipu:2877": " na nityamanityam /",
    "GSP31yuktdipu:2878": " vyāpnotīti vyāpi /",
    "GSP31yuktdipu:2879": " na vyāpyavyāpi /",
    "GSP31yuktdipu:2880": " asarvagatamityarthaḥ /",
    "GSP31yuktdipu:2881": " saha kriyayā sakriyam /",
    "GSP31yuktdipu:2882": " anekaṃ bhinnam /",
    "GSP31yuktdipu:2883": " āśritamādheyam /",
    "GSP31yuktdipu:2884": " liṅgaṃ tallakṣaṇopapannam /",
    "GSP31yuktdipu:2885": " avayūyanta ityavayavāḥ /",
    "GSP31yuktdipu:2886": " pṛthagupalabhyanta ityarthaḥ /",
    "GSP31yuktdipu:2887": " sahāvayavaiḥ sāvayavam /",
    "GSP31yuktdipu:2888": " paratantramanyādhīnam /",
    "GSP31yuktdipu:2889": " ete hetumadādayaḥ paratantrāntā nirapavādāḥ vyaktasyāsādhāraṇā pradhānapuruṣābhyāṃ dharmāḥ /",
    "GSP31yuktdipu:2890": " āha- hetumadityaviśeṣaḥ sarvatra sadbhāvāt /",
    "GSP31yuktdipu:2891": " vyaktāvyaktapuruṣāṇāṃ hi sarveṣāṃ heturastīti aviśeṣa evāyaṃ paṭhitavyaḥ /",
    "GSP31yuktdipu:2892": " ucyate na, kārakaparigrahāt /",
    "GSP31yuktdipu:2893": " yadyapi vyaktāvyaktapuruṣāṇāmaviśiṣṭaṃ hetumattvaṃ tathāpi viśiṣṭasya kārakasya hetoḥ parigrahaṃ kariṣyāmaḥ /",
    "GSP31yuktdipu:2894": " sa ca vyaktasyaiva nānyasyeti nāyamaviśeṣo bhaviṣyati /",
    "GSP31yuktdipu:2895": " āha- tadanupapattiḥ,",
    "GSP31yuktdipu:2896": " viśeṣānupādānāt /",
    "GSP31yuktdipu:2897": " heturiti sāmānyaśabdo 'yam /",
    "GSP31yuktdipu:2898": " sāmānyaśabdāśca nārthaprakaraṇaśabdāntarābhisambandhamantareṇa viśeṣe 'vatiṣṭhanta iti viśeṣa upādeyaḥ syāt /",
    "GSP31yuktdipu:2899": " sa tu nopādīyate /",
    "GSP31yuktdipu:2900": " tasmātte aviśeṣā eveti /",
    "GSP31yuktdipu:2901": " ucyate na, sarvasambhavino 'bhidhānasya prakarṣārthatvāt /",
    "GSP31yuktdipu:2902": " iha yaḥ sarvasaṃbhavī dharma ekaviṣaya upādīyate tasmātprakarṣo vijñāyate /",
    "GSP31yuktdipu:2903": " tadyathā bhoktā māṇavaka ityukte sarveṣāṃ bhoktṛtvasya saṃbhavādevaṃ vijñāyate prakarṣeṇāyaṃ bhokteti,",
    "GSP31yuktdipu:2904": " evamihāpi sarvasambhavītyāhācāryo vyaktaṃ hetumaditi /",
    "GSP31yuktdipu:2905": " tena vayamasmātprakarṣaṃ vijñāsyāmaḥ /",
    "GSP31yuktdipu:2906": " kaśca prakarṣaḥ ?",
    "GSP31yuktdipu:2907": " kārakajñāpakayorubhayorapi sambhave kārakasyaiva grahaṇam /",
    "GSP31yuktdipu:2908": " anityaśabdasambandhādvā /",
    "GSP31yuktdipu:2909": " athavāyamācāryo hetumadityuktvānityamiti paṭhati /",
    "GSP31yuktdipu:2910": " śabdāntarābhisambandhāt /",
    "GSP31yuktdipu:2911": " yo 'nityasahacaro hetustasyeha grahaṇaṃ gamyate /",
    "GSP31yuktdipu:2912": " kaścānityasahacaro hetuḥ ? kārakaḥ /",
    "GSP31yuktdipu:2913": " āha evamapyanupapannametat /",
    "GSP31yuktdipu:2914": " kasmāt ? ubhayatra tatsaṃbhavāt /",
    "GSP31yuktdipu:2915": " utpādyavyaṅgyayorhi vināśaṃ paṭādiṣu dṛṣṭatvāt avyabhicārāttantrāntarīyā manyante /",
    "GSP31yuktdipu:2916": " tasya vā parihāro vaktavyaḥ /",
    "GSP31yuktdipu:2917": " na vā vaktavyo viśeṣe sthitirastīti /",
    "GSP31yuktdipu:2918": " ucyate na, ekāntavādaprasaṅgāt /",
    "GSP31yuktdipu:2919": " sarveṇa hi vādināvaśyaṃ kiṃcinnityamabhyupagantavyam /",
    "GSP31yuktdipu:2920": " antato vināśe 'pi na kaścidarthaḥ śabdabuddhibhyāṃ na vyajyate /",
    "GSP31yuktdipu:2921": " tathā satyekāntavādo 'yaṃ syāt /",
    "GSP31yuktdipu:2922": " sa ca yuktimadbhirneṣyate /",
    "GSP31yuktdipu:2923": " tathā ca saṃskṛtamapyevaṃ kalpyamāne vināśi syāt /",
    "GSP31yuktdipu:2924": " tasmādutpādyavyaṅgyayorvināśaṃ bruvato 'tisāhasam /",
    "GSP31yuktdipu:2925": " āha- anityatvānupapattiḥ satkāryavādābhyupagamāt /",
    "GSP31yuktdipu:2926": " yathaiva hi nāsata utpattirastyevaṃ sato 'pi vināśena na bhavitavyam /",
    "GSP31yuktdipu:2927": " atha sato 'pi vināśo 'bhyupagamyate tena pralayakāle vinaṣṭānāṃ tattvādīnāṃ praścādasatāmutpattiḥ satkāryavādaṃ nirākuryāt /",
    "GSP31yuktdipu:2928": " tasmādanityaṃ vyaktamityayuktam /",
    "GSP31yuktdipu:2929": " ucyate- na, vyaktyapagamapratijñānāt /",
    "GSP31yuktdipu:2930": " sadā vayaṃ sato 'vināśamācakṣāṇāḥ (na ?)",
    "GSP31yuktdipu:2931": " satkāryavādaṃ pratyācakṣīmahi /",
    "GSP31yuktdipu:2932": " kāraṇānāṃ tu yaḥ parasparaṃ saṃsargāt saṃsthānaviśeṣaparigrahastasya virodhiśaktyantarāvirbhavādvyaktistirodhīyata ityetad vināśaśabdena vivakṣitam",
    "GSP31yuktdipu:2933": " tathā ca vārṣagaṇāḥ paṭhanti- “tadetat trailokyaṃ vyakterapaiti,",
    "GSP31yuktdipu:2934": " na sattvādapetamapyasti vināśapratiṣedhāt /",
    "GSP31yuktdipu:2935": " asaṃsargāccāsya saukṣmyaṃ saukṣmyāccānupalabdhistasmādvyaktyapagamo vināśaḥ /",
    "GSP31yuktdipu:2936": " sa tu dvividhaḥ- ā sargapralayāt tattvānāṃ kiñcitkālāntarāvasthānāditareṣām” iti /",
    "GSP31yuktdipu:2937": " āha- ayuktametat /",
    "GSP31yuktdipu:2938": " kasmāt ? vipratipatteḥ /",
    "GSP31yuktdipu:2939": " sarvameva kṣaṇikaṃ buddhibodhyamākāśanirodhavarjitamiti śākyaputrīyāḥ pratipannāḥ /",
    "GSP31yuktdipu:2940": " teṣāṃ pratiṣedho vaktavyo vā na vaktavyaṃ dvividhamanityamiti /",
    "GSP31yuktdipu:2941": " ucyate- na, hetvanupagamāt /",
    "GSP31yuktdipu:2942": " pratikṣaṇamucchidyate trailokyamityatra liṅgamabhiyuktā api nopalabhāmahe /",
    "GSP31yuktdipu:2943": " tasmāt naitadasmākaṃ buddhāvavatiṣṭhata iti /",
    "GSP31yuktdipu:2944": " āha- ante kṣayadarśanāt,",
    "GSP31yuktdipu:2945": " iha yasyānte kṣayastasya kṣaṇikatvaṃ dṛṣṭam /",
    "GSP31yuktdipu:2946": " tadyathā, pradīpajvālābuddhiśabdānām /",
    "GSP31yuktdipu:2947": " asti cānte kṣayaḥ saṃskārāṇāṃ tasmāt kṣaṇikāḥ ucyante /",
    "GSP31yuktdipu:2948": " tadanupapattiḥ,",
    "GSP31yuktdipu:2949": " sādhyatvāt /",
    "GSP31yuktdipu:2950": " iha tu siddhenātideśo bhavati /",
    "GSP31yuktdipu:2951": " tad yathā gavā gavayasya /",
    "GSP31yuktdipu:2952": " na tu pradīpajvālābuddhiśabdānāṃ kṣaṇikatvaṃ prasiddham /",
    "GSP31yuktdipu:2953": " ato na kiñcidetat /",
    "GSP31yuktdipu:2954": " āha- naitadaprasiddham /",
    "GSP31yuktdipu:2955": " kasmāt ? vṛddhyadarśanāt /",
    "GSP31yuktdipu:2956": " yadi hi avinaṣṭāyāṃ jvālāyāmindhanāntarāle jvālāntaramutpadyeta vṛddhirapi syāt,",
    "GSP31yuktdipu:2957": " na tu dṛśyate /",
    "GSP31yuktdipu:2958": " tasmādanavasthitā pradīpajvālā /",
    "GSP31yuktdipu:2959": " kiñcāśrayābhāvāt /",
    "GSP31yuktdipu:2960": " yadāśrayā jvālotpattistadutpadyamānaivāsau niruṇaddhīti na yuktamasyā vināśrayeṇāvasthātum /",
    "GSP31yuktdipu:2961": " upayuktendhanāyā apyavasthānaprasaṅgāt /",
    "GSP31yuktdipu:2962": " kiñcāvaraṇoparipātena prabhābhedaprasaṅgāt /",
    "GSP31yuktdipu:2963": " jvālānāmavasthānamicchata upariṣṭādāvaraṇopanipātāt prabhāyāstantoriva dvaidhīkaraṇaṃ syāt /",
    "GSP31yuktdipu:2964": " aniṣṭañcaitat /",
    "GSP31yuktdipu:2965": " tasmānna dīpe jvālānāmavasthitirastīti /",
    "GSP31yuktdipu:2966": " etena śabdo 'pi pratyuktaḥ /",
    "GSP31yuktdipu:2967": " katham ? tasyāpi yadi vināśo na syāt,",
    "GSP31yuktdipu:2968": " drutapavanāmbudhārābhighātāt pratikṣaṇamapūrvaśabdāvirbhāvāt pūrvaśabdavināśācca vṛddhiḥ syāt /",
    "GSP31yuktdipu:2969": " adṛṣṭā cāsau /",
    "GSP31yuktdipu:2970": " kiñca, pratyakṣata upalabdheḥ /",
    "GSP31yuktdipu:2971": " pāṇyupaghātajo hi śabda utpatterūrdhvaṃ na bhavatīti pratyakṣasiddham /",
    "GSP31yuktdipu:2972": " abhivyaktiriti cenna,",
    "GSP31yuktdipu:2973": " niyamādarśanāt /",
    "GSP31yuktdipu:2974": " śabdānāṃ vācyavaktṛbhedabhinnānāṃ kāraṇaniyamo dṛṣṭaḥ /",
    "GSP31yuktdipu:2975": " na caitadasti samānendriyagrāhyāṇām /",
    "GSP31yuktdipu:2976": " kiñca- pṛthak śruteḥ /",
    "GSP31yuktdipu:2977": " abhivyaktikāraṇadeśācca pṛthak śrūyate śabdaḥ /",
    "GSP31yuktdipu:2978": " na caitadabhivyaṅgyānāṃ ghaṭādīnāṃ dṛṣṭamiti /",
    "GSP31yuktdipu:2979": " kṣaṇikabuddhestu prāgevoktā nāśahetavaḥ /",
    "GSP31yuktdipu:2980": " tatra yaduktaṃ sādhyatvāt pradīpajvālābuddhiśabdādīnāṃ kṣaṇikatvasya na saṃskārāḥ kṣaṇikā ityetadayuktam /",
    "GSP31yuktdipu:2981": " ucyate- yaduktaṃ vṛddhyadarśanāditi,",
    "GSP31yuktdipu:2982": " atra brūmaḥ- ayuktametat /",
    "GSP31yuktdipu:2983": " kasmāt ? viśeṣapratipatteḥ /",
    "GSP31yuktdipu:2984": " kṣaṇikamityuktaparimāṇo 'yaṃ kālanirdeśa āśrīyate,",
    "GSP31yuktdipu:2985": " vṛddhyabhāvādibhyaśca kadācidvināśamātraṃ pratīyate /",
    "GSP31yuktdipu:2986": " sa tu vināśa ekakṣaṇamavasthitānāṃ jvālānāṃ bhavati na punaḥ kṣaṇadvayamityetadapramāṇakamājñāmātrañca gṛhītaśikṣākaḥ kaḥ pratipattumutsaheta",
    "GSP31yuktdipu:2987": " yattūktamāvaraṇopanipātāt prabhābhedaprasaṅga iti,",
    "GSP31yuktdipu:2988": " etadapyayuktam /",
    "GSP31yuktdipu:2989": " kasmāt ? ubhayathānupapatteḥ /",
    "GSP31yuktdipu:2990": " kiṃ tāvadyasya dvaidhībhāvo dṛṣṭastadakṣaṇikamāhosvid yasya na dṛṣṭastat kṣaṇikamiti /",
    "GSP31yuktdipu:2991": " kiñcātaḥ ? tadyadi tāvadevamabhyupagamyate yasya dvaidhībhāvastadakṣaṇikamiti tantorakṣaṇikatvaprasaṅgaḥ /",
    "GSP31yuktdipu:2992": " atha mataṃ yasya dvaidhīkaraṇaṃ na dṛṣṭaṃ tat kṣaṇikamiti yathā kimatrodāharaṇam /",
    "GSP31yuktdipu:2993": " kutaḥ ? yasmāt na hyanudāhṛto vādaḥ /",
    "GSP31yuktdipu:2994": " etena śabdavṛddhiḥ pratyuktā /",
    "GSP31yuktdipu:2995": " yatpunaretaduktaṃ pāṇyupaghātajaśabdānavasthānāditi,",
    "GSP31yuktdipu:2996": " tatra bhavataivoktaṃ vyaṅgyatvāditi /",
    "GSP31yuktdipu:2997": " yattūktaṃ niyamadarśanānna vyaṅgyaḥ śabda iti tadayuktam, anekāntāt /",
    "GSP31yuktdipu:2998": " yathā śuklakṛṣṇau niyamataḥ śuklakṛṣṇaśabdābhyāṃ pratyāyyete,",
    "GSP31yuktdipu:2999": " na ca tau tayorna vyaṅgyau /",
    "GSP31yuktdipu:3000": " evaṃ śabdasyāpi vaktyavādiniyamaḥ syāt,",
    "GSP31yuktdipu:3001": " na cāvyaṅgyaḥ syāt /",
    "GSP31yuktdipu:3002": " yadapyuktaṃ vyaṅgyavyañjakayordeśabhedānupapatterna vyaṅgyaḥ śabda iti,",
    "GSP31yuktdipu:3003": " tadapyayuktam /",
    "GSP31yuktdipu:3004": " kasmāt ? cakṣurvat tatsiddheḥ /",
    "GSP31yuktdipu:3005": " tadyathā- cakṣuṣo rūpasya ca deśabhede 'pi vyaṅgyavyañjakabhāvaḥ,",
    "GSP31yuktdipu:3006": " evaṃ śabdasyāpi syāt /",
    "GSP31yuktdipu:3007": " tasmānna śabdo 'pi kṣaṇikaḥ /",
    "GSP31yuktdipu:3008": " buddhestu svādhikāra eva kṣaṇikatve heturiti karaṇo (kāraṇam ?) vakṣyāmaḥ /",
    "GSP31yuktdipu:3009": " tatra yaduktamante kṣayadarśanāt pradīpajvālābuddhiśabdavat kṣaṇikāḥ saṃskārā ityetadayuktamiti /",
    "GSP31yuktdipu:3010": " āha- itastarhi pradīpādīnāmanyeṣāṃ ca bhāvānāṃ kṣaṇikatvam /",
    "GSP31yuktdipu:3011": " kutaḥ ? anavasthānahetvabhāvāt /",
    "GSP31yuktdipu:3012": " naṣṭaścedartho 'bhyupagamyate nanu prāptamidamutpannamātrasyāsya vināśavighno nāstīti kauṭasthyaṃ sarvabhāvānāṃ prāptamiti /",
    "GSP31yuktdipu:3013": " ucyate- na, kāraṇopapatteḥ /",
    "GSP31yuktdipu:3014": " adhikāro hi sarvabhūtānāṃ saṃskāravaśādutpattistadavasthānameva",
    "GSP31yuktdipu:3015": " teṣāmalaṃ sthitaye /",
    "GSP31yuktdipu:3016": " sati vinaśvaratve saṃskāropayoge tu sthityapabhraṃśa ityato 'sti kiñcitkālamavasthānaṃ bhāvānām /",
    "GSP31yuktdipu:3017": " na ca kauṭasthyaprasaṅgaḥ /",
    "GSP31yuktdipu:3018": " kiñcānyat- santativināśaprasaṅgāt /",
    "GSP31yuktdipu:3019": " naṃṣṭuścedutpattisamanantaraṃ vināśa iṣyate,",
    "GSP31yuktdipu:3020": " santatirapyante kṣayadarśanāt naṃṣṭrī /",
    "GSP31yuktdipu:3021": " tasyā api tathaiva vināśaḥ prāptaḥ /",
    "GSP31yuktdipu:3022": " tataśca taḍidvilasitavatkṣaṇadṛṣṭanaṣṭasya trailokyasyābhāve saṃsārocchedaprasaṅgaḥ /",
    "GSP31yuktdipu:3023": " tasmādayuktaṃ naṃṣṭurutpattisamakālameva vināśa iti /",
    "GSP31yuktdipu:3024": " kāraṇāvasthānāt na doṣa iti cet- syānmatam,",
    "GSP31yuktdipu:3025": " asti kāraṇaṃ pūrvotpanno bhāva uttarasyotpattau /",
    "GSP31yuktdipu:3026": " sa cāpyuttarasya,",
    "GSP31yuktdipu:3027": " ityevaṃ santateranucchedo virodhibhāvāntarasaṃsargāt tūbhayatastathotpatterbhraṃśa iti /",
    "GSP31yuktdipu:3028": " etadapyayuktam /",
    "GSP31yuktdipu:3029": " kasmāt ? pūrvahetutyāgāt /",
    "GSP31yuktdipu:3030": " prāguktaṃ yena naṃṣṭavyamasau mantrauṣadhaprayogairapi kṣaṇādūrddhvaṃ nāvatiṣṭhate /",
    "GSP31yuktdipu:3031": " sāmprataṃ tu naṃṣṭrī santatiḥ kāraṇavaśādeva tiṣṭhatīti so 'yaṃ pūrvahetutyāgaḥ /",
    "GSP31yuktdipu:3032": " vināśahetvabhāvāt kṣaṇikatvamiti cet,",
    "GSP31yuktdipu:3033": " syādetat nāsti bhāvānāṃ vināśahetorupalambha iti /",
    "GSP31yuktdipu:3034": " ataḥ svābhāvikaḥ pradhvaṃsaḥ /",
    "GSP31yuktdipu:3035": " tasmādutpattisamakālamasau kena vāryate /",
    "GSP31yuktdipu:3036": " idamapyayuktam /",
    "GSP31yuktdipu:3037": " kasmāt ? anabhyupagamāt /",
    "GSP31yuktdipu:3038": " ko hyetadavamaṃsyati ahetuko vināśaḥ /",
    "GSP31yuktdipu:3039": " kiṃ tarhi prāgevoktamarthavaśādbhāvānāṃ sthitistadava....virodhidravyāntarasambandhenādhyātmikādinā bhavatīti /",
    "GSP31yuktdipu:3040": " vināśasya vināśaprasaṅgādayuktamiti cet,",
    "GSP31yuktdipu:3041": " yadi tarhyabhāvo 'pi hetumān parikalpyate;",
    "GSP31yuktdipu:3042": " prāptamasyāpi ghaṭavad vināśitvam /",
    "GSP31yuktdipu:3043": " aniṣṭaṃ caitat /",
    "GSP31yuktdipu:3044": " tasmādahetuko vināśa ityetadayuktam /",
    "GSP31yuktdipu:3045": " kasmāt ? vyaktyapagamapratijñānāt /",
    "GSP31yuktdipu:3046": " bhāvavināśinaṃ prati satyamevāyamupālambhaḥ syāt /",
    "GSP31yuktdipu:3047": " vyaktyapagamastu no vināśaḥ /",
    "GSP31yuktdipu:3048": " sa tu hetumattvena kathaṃ virotsyata iti /",
    "GSP31yuktdipu:3049": " tasmānna vināśahetvabhāvāt kṣaṇikaṃ saṃskṛtamiti /",
    "GSP31yuktdipu:3050": " itaśca na kṣaṇikam /",
    "GSP31yuktdipu:3051": " kasmāt ? agrahaṇaprasaṅgāt /",
    "GSP31yuktdipu:3052": " ihāsato 'grahaṇaṃ dṛṣṭam /",
    "GSP31yuktdipu:3053": " tadyathā dvitīyasya śirasaḥ /",
    "GSP31yuktdipu:3054": " kṣaṇādūrdhvaṃ ca te ghaṭādayo na bhavanti /",
    "GSP31yuktdipu:3055": " tasmātteṣāmapyagrahaṇaprasaṅgaḥ /",
    "GSP31yuktdipu:3056": " tatsadṛśotpatteradoṣa iti cet syādetat - utpattisamakālaṃ nirodhe 'pi ghaṭasyānyasya tādṛśasyotpattirbhavati,",
    "GSP31yuktdipu:3057": " tannirodhe 'nyasyetyevamavicchedena",
    "GSP31yuktdipu:3058": " grahaṇaṃ bhavati,",
    "GSP31yuktdipu:3059": " jvālānadīsroto 'nusandhānavaditi /",
    "GSP31yuktdipu:3060": " etadapyayuktam /",
    "GSP31yuktdipu:3061": " kutaḥ ? kāraṇābhāvāt /",
    "GSP31yuktdipu:3062": " syādetadevaṃ yadi tadānīṃ sadṛśotpattau kāraṇaṃ syāt /",
    "GSP31yuktdipu:3063": " na tu tadasti,",
    "GSP31yuktdipu:3064": " prāgeva nirodhāt /",
    "GSP31yuktdipu:3065": " tasmādasadetat /",
    "GSP31yuktdipu:3066": " pūrvotpannasya kāraṇabhāvāttatsiddhiriti cenna,",
    "GSP31yuktdipu:3067": " upādānāt tanniṣpattiprasiddheḥ /",
    "GSP31yuktdipu:3068": " ihopādānānmṛtpiṇḍakasaṃjñakālloke ghaṭaniṣpattiḥ prasiddhā /",
    "GSP31yuktdipu:3069": " na ca tadānimasti mṛtpiṇḍaḥ /",
    "GSP31yuktdipu:3070": " kiñca kramanupalabdheḥ /",
    "GSP31yuktdipu:3071": " iha śibikādīnāmanukrameṇa ghaṭotpattirupalabhyate /",
    "GSP31yuktdipu:3072": " na cānukramo 'sti /",
    "GSP31yuktdipu:3073": " kiñca kārakasāmagryābhavāt /",
    "GSP31yuktdipu:3074": " iha kumbhakāradaṇḍacakrasūtropalasāmagryād ghaṭaniṣpattiḥ prasiddhā /",
    "GSP31yuktdipu:3075": " na cāstyeṣāṃ tatra sambhavaḥ /",
    "GSP31yuktdipu:3076": " kiñca tadutpādyāntarotpādyasyāniṣpatteḥ /",
    "GSP31yuktdipu:3077": " iha ghaṭād ghaṭe nirvṛttirna prasiddhā loke /",
    "GSP31yuktdipu:3078": " na cāprasiddho 'sti dṛṣṭāntaḥ /",
    "GSP31yuktdipu:3079": " buddhiśabdavaditi cet syādetat yathā buddhirbuddhyantaraṃ sadṛśaṃ sūte,",
    "GSP31yuktdipu:3080": " śabdaśca śabdāntaramevaṃ ghaṭādghaṭaniṣpattirbhavati iti /",
    "GSP31yuktdipu:3081": " etadapyasat /",
    "GSP31yuktdipu:3082": " kasmāt ? siddhaṃ hi buddherbuddhyantaraṃ śabdācca śabdāntaraṃ jāyata ityetadapyasmākaṃ prasiddham /",
    "GSP31yuktdipu:3083": " tasmātpralāpamātrametat /",
    "GSP31yuktdipu:3084": " tatra yaduktaṃ sadṛśotpatteḥ so 'yamiti grahaṇamavicchinnaṃ kṣaṇikatve 'pi bhāvānāmityetadayuktam /",
    "GSP31yuktdipu:3085": " kiñcānyat /",
    "GSP31yuktdipu:3086": " kāryotpattikāle kāraṇanivṛtteḥ /",
    "GSP31yuktdipu:3087": " yadā na kāraṇamasti na tadā kāryamutpadyate dvayorghaṭayoryugapadupalabdhiprasaṅgāt /",
    "GSP31yuktdipu:3088": " yadā tu kāryamutpadyate tadā kāraṇaṃ niruddhamiti nirbījaḥ pradurbhāvaḥ prāpnoti /",
    "GSP31yuktdipu:3089": " aniṣṭaṃ caitat,",
    "GSP31yuktdipu:3090": " satatotpattiprasaṃgāt /",
    "GSP31yuktdipu:3091": " anutpanne hetusāmarthyādadoṣa iti cet syāttadanutpanne kārye kāraṇena prayojanam /",
    "GSP31yuktdipu:3092": " utpanne tadvyāpārānarthakyāt /",
    "GSP31yuktdipu:3093": " asti cānutpanne kārye kāraṇam /",
    "GSP31yuktdipu:3094": " ato na nirbījaḥ prādurbhāva iti /",
    "GSP31yuktdipu:3095": " etadapyayuktam /",
    "GSP31yuktdipu:3096": " kasmāt ? abhāve 'pi tadutpattiprasaṅgāt /",
    "GSP31yuktdipu:3097": " aṃga tāvat aṇuśo vibhajyatāmagnau vā kṣipyantām,",
    "GSP31yuktdipu:3098": " tantavastadāpi prasiddhavināśānāmabhūvanniti śakyamupadeṣṭuṃ,",
    "GSP31yuktdipu:3099": " yadi tebhyaḥ paṭa utpadyate /",
    "GSP31yuktdipu:3100": " tasmādbhrāntiriyam /",
    "GSP31yuktdipu:3101": " yugapatkāryakāraṇayorutpattinirodhau tulānatonnatavaditi cet syādetadyathā nāmonnāmau tulāntaryā (?)",
    "GSP31yuktdipu:3102": " yaugapadyena bhavata evamutpattivināśau kāryakāraṇayoriti /",
    "GSP31yuktdipu:3103": " tadapyayuktam /",
    "GSP31yuktdipu:3104": " kasmāt ? kāryakāraṇabhāvādarśanāt /",
    "GSP31yuktdipu:3105": " kimidamudake nimajjadbhiḥ phenamavalambyate ?",
    "GSP31yuktdipu:3106": " tulyā tasya hyekasyāvanatiravasthā tad dvitīyasyonnataye heturbhavati,",
    "GSP31yuktdipu:3107": " bhavataḥ kāraṇavināśaḥ kāryotpattiśca yaugapadyena bhavataḥ /",
    "GSP31yuktdipu:3108": " na ca tayorhetumadbhāvaḥ śakyaḥ kalpayitum /",
    "GSP31yuktdipu:3109": " tasmādayuktametat /",
    "GSP31yuktdipu:3110": " viśeṣagrahaṇāt kṣaṇikatvasiddhiriti cet syānmatam- yadyutpannamātroparatirnāsti bhāvānāṃ,",
    "GSP31yuktdipu:3111": " kiṃkayutaḥ śarīrādīnāṃ prāṇāpānaśramarūpādikṛto 'bjāśmaprabhṛtīnāṃ ca śītoṣṇasparśakṛto bhedaḥ ?",
    "GSP31yuktdipu:3112": " ghaṇṭādīnāṃ cāśabdakānāṃ paścācchabdavatāṃ grahaṇam,",
    "GSP31yuktdipu:3113": " tasmādaniṣiddhaḥ kṣaṇabhaṅga ityetaccāyuktam /",
    "GSP31yuktdipu:3114": " kasmāt ? uktatvāt /",
    "GSP31yuktdipu:3115": " uktamatrottaraṃ kāraṇābhāve 'nutpattiprasaṅgāediti /",
    "GSP31yuktdipu:3116": " kiñca saṃsthānāntarānupaladheḥ /",
    "GSP31yuktdipu:3117": " na hyatra pūrvasaṃśānaviparītaṃ saṃsthānāntaraṃ gṛhṇīmahe /",
    "GSP31yuktdipu:3118": " tasmādaviśiṣṭāsta ityevamavagamyatām /",
    "GSP31yuktdipu:3119": " viśeṣagrahaṇantvavastvantarānugrahe śaktyantarāvirbhāvāt /",
    "GSP31yuktdipu:3120": " uuktaṃ ca- “vyakterapagamo 'bhīṣṭaḥ pūrvasaṃsthānahānitaḥ /",
    "GSP31yuktdipu:3121": " tadabhāvādasidho 'sya viśe....",
    "GSP31yuktdipu:3122": " ********************** Here in the Ms, a considerable portion is left blank and it is apparent that discussion on the karikas 11 and 12 has been left out ********************** @----------------------------------------------------------------------",
    "GSP31yuktdipu:3123": " kārikā 13 @----------------------------------------------------------------------",
    "GSP31yuktdipu:3124": " sattvaṃ laghu prakāśakamiṣṭamupaṣṭambhakaṃ calaṃ ca rajaḥ /",
    "GSP31yuktdipu:3125": " guru varaṇakameva tamaḥ",
    "GSP31yuktdipu:3126": " evaśabdaḥ pratyekaṃ pariśamāpyate /",
    "GSP31yuktdipu:3127": " sattvaṃ laghu prakāṣakameveṣṭam /",
    "GSP31yuktdipu:3128": " yat kiṃcitkāryakaraṇe laghu prakāśaṃ ca tatsattvarūpamiti pratyavagantavyam /",
    "GSP31yuktdipu:3129": " tatra kāryasya tāvadudgamaheturdharmo laghutvam,",
    "GSP31yuktdipu:3130": " karaṇasya vṛttipaṭutvahetuḥ /",
    "GSP31yuktdipu:3131": " prakāśastu pṛthivīdharmasya cchāyālakṣaṇasya tamasastiraskāreṇa dravyāntaraprakāśanam /",
    "GSP31yuktdipu:3132": " karaṇasyāpi grahaṇaṃ saṅkalpābhimānādhyavasāyaviṣayeṣu yathāsvaṃ pravartamānam /",
    "GSP31yuktdipu:3133": " upaṣṭambhakaṃ calameva rajaḥ /",
    "GSP31yuktdipu:3134": " yaḥ kaścidupastambhaścalatā copalabhyate tadrajorūpamityavagantavyam /",
    "GSP31yuktdipu:3135": " tatropastambhaḥ prayatnaḥ,",
    "GSP31yuktdipu:3136": " calatā kriyā /",
    "GSP31yuktdipu:3137": " sā ca dvividhā,",
    "GSP31yuktdipu:3138": " pariṃṇāmalakṣaṇā praspandalakṣaṇā ca /",
    "GSP31yuktdipu:3139": " tatra pariṇāmalakṣaṇayā sahakāribhāvāntarānugṛhītasya dharmiṇaḥ pūrvadharmātpracyutiḥ /",
    "GSP31yuktdipu:3140": " praspandalakṣaṇā prāṇādayaḥ karmendriyavṛttayaśca vacanādyāḥ /",
    "GSP31yuktdipu:3141": " bāhyānāṃ dravyāṇāmutpatananipatanabhramaṇādīni /",
    "GSP31yuktdipu:3142": " guru varaṇakameva tamaḥ /",
    "GSP31yuktdipu:3143": " yatkiṃcid gauravaṃ varaṇaṃ copalabhyate tattamorūpamiti pratyavagantavyam /",
    "GSP31yuktdipu:3144": " tatra gurutvaṃ kāryasyādhogamanaheturdharmaḥ karaṇasya vṛttimandatā /",
    "GSP31yuktdipu:3145": " varaṇamapi kāryagataṃ ca dravyāntaratirodhānam /",
    "GSP31yuktdipu:3146": " karaṇagatā cāśuddhiḥ prakāśapratidvandvibhūtā /",
    "GSP31yuktdipu:3147": " ityeṣa sattvādīnāmavyatikareṇa svabhāvopalambho yata eṣāṃ nānātvamavasīyate /",
    "GSP31yuktdipu:3148": " yatpunaretaduktaṃ strīkṣatramegheṣu svabhāvavyatikaropalambhādeko guṇastrirūpaḥ,",
    "GSP31yuktdipu:3149": " sarve vā sarvarūpā,",
    "GSP31yuktdipu:3150": " rūpāntarasya vā sata utpattiriti atra brūmaḥ na,",
    "GSP31yuktdipu:3151": " guṇabhūtasya bhaktita upakārātpradhānarūpopapatteḥ /",
    "GSP31yuktdipu:3152": " iha guṇabhūtasya bhaktitaḥ pradhānopakāritve sati bhaktitastadrūpopapattirdṛṣṭā /",
    "GSP31yuktdipu:3153": " tadyathā kṣīrādeḥ /",
    "GSP31yuktdipu:3154": " taddhi mukhādiṣu dṛṣṭapratilabdhapravṛttiḥ pittasya svena rūpeṇāṅgabhāvaṃ gacchaṃstasyopakārāttiktaṃ saṃpadyate /",
    "GSP31yuktdipu:3155": " na ca tathā sadeva /",
    "GSP31yuktdipu:3156": " sattvamapi straiṇaguṇabhūtaṃ sapatnīrajasaḥ svena rūpeṇāṅgabhāvaṃ gacchaṃstasyopakārādduḥkhaṃ saṃpadyate /",
    "GSP31yuktdipu:3157": " tamaso mohaḥ /",
    "GSP31yuktdipu:3158": " evaṃ kṣātraṃ rajaḥ āryadāralakṣaṇasya sattvasya dasyulakṣaṇasya ca tamasaḥ /",
    "GSP31yuktdipu:3159": " evaṃ medhyaṃ tamaḥ kārṣike sattvasya proṣitadayitāyāśca rajasaḥ /",
    "GSP31yuktdipu:3160": " tasmānnāsti guṇānāṃ svābhāvavyatikaraḥ /",
    "GSP31yuktdipu:3161": " kiṃ cānyat /",
    "GSP31yuktdipu:3162": " aguṇabhūtānāṃ svabhāvagrahaṇāt /",
    "GSP31yuktdipu:3163": " yadā caite 'ṅgabhāvamapagacchanto madhyasthāstulyasaṃskārāśca pratipadyante tadā svarūpeṇaiva /",
    "GSP31yuktdipu:3164": " tasmādasaṃkīrṇaṃ guṇarūpam /",
    "GSP31yuktdipu:3165": " āha- na, sandehāt /",
    "GSP31yuktdipu:3166": " ubhayathā hi rūpāntaragrahaṇaṃ kṣīrādiṣu dṛṣṭam /",
    "GSP31yuktdipu:3167": " tādrūpyāttaiśca vipariṇatānāṃ guṇabhāvācca /",
    "GSP31yuktdipu:3168": " yathoktaṃ tatra kathamidamekāntena niścīyante guṇabhāvātsattvādīnāṃ rūpāntaragrahaṇaṃ na punastādrūpyādeveti ?",
    "GSP31yuktdipu:3169": " ucyate- grahaṇavikalpopalambhāt /",
    "GSP31yuktdipu:3170": " yadi straiṇaṃ sattvaṃ tādrūpyādeva sapatnyā tena gṛhyate tena bharturapi tathā grahaṇaprasaṃgo madhyasthānāṃ tulyasaṃskārāṇāṃ ca /",
    "GSP31yuktdipu:3171": " aniṣṭaṃ caitat /",
    "GSP31yuktdipu:3172": " tasmād bhākto 'yaṃ guṇavikalpopalambhaḥ /",
    "GSP31yuktdipu:3173": " kiṃ cānyat /",
    "GSP31yuktdipu:3174": " uttarakālaṃ svarūpagrahaṇānnivṛttānuśayābhiścaikārthatāmupagatābhiḥ sapatnībhiḥ svenaiva rūpeṇa straiṇasya sattvasya grahaṇamupalabhyate /",
    "GSP31yuktdipu:3175": " svagṛhasamavasthitaiścāryadāraiḥ kṣatriyāṇām /",
    "GSP31yuktdipu:3176": " niṣpannaśasyaiśca kṛṣīvalairmeghānām /",
    "GSP31yuktdipu:3177": " tasmādbhākto 'yaṃ grahaṇavikalpopalambhaḥ /",
    "GSP31yuktdipu:3178": " tasmādyuktametat anyo 'nyajananavṛttayo guṇāḥ,",
    "GSP31yuktdipu:3179": " na ca saṃkīrṇasvabhāvā iti /",
    "GSP31yuktdipu:3180": " yatpunaretaduktam anyonyamithunatvānupapattiḥ,",
    "GSP31yuktdipu:3181": " sattvasyetaravirodhāt,",
    "GSP31yuktdipu:3182": " ityatra brūmaḥ - asti cāyaṃ virodho guṇānāṃ",
    "GSP31yuktdipu:3183": " pradīpavaccārthato vṛttiḥ // ISk_13 //",
    "GSP31yuktdipu:3184": " kimutpadyata iti vākyaśeṣaḥ /",
    "GSP31yuktdipu:3185": " tadyathā vartijyotistailānāṃ parasparavirodhe 'pi pradīpakaraṇaikakāryasādhanabhāvopagatānāṃ",
    "GSP31yuktdipu:3186": " vṛttaya ekatra saṃmūrchitāḥ sahabhāvaḥ prakṛṣṭamapi kālamanubhavanti evaṃ sattvarajastamasāṃ",
    "GSP31yuktdipu:3187": " sati virodhe mahadādyekakāryasādhanabhāvopagatānāṃ vṛttaya ekatra mūrchitāḥ saha bhavantīti /",
    "GSP31yuktdipu:3188": " yuktyabhāvādasiddhiriti cet syānmatam - kā punaratra yuktiryena virodhināmekakāryatā bhavatīti ?",
    "GSP31yuktdipu:3189": " ucyate- guṇapradhānabhāvāt /",
    "GSP31yuktdipu:3190": " guṇabhūto hi pratiyogī pradhānabhūtena tadupakarakatvānna virudhyata iti saṃsargeṇa varttitumutsahate /",
    "GSP31yuktdipu:3191": " tulyabalayostu dvayoḥ satyameva sahāvasthānasya nāsti sambandhaḥ /",
    "GSP31yuktdipu:3192": " tathā ca bhagavān vārṣagaṇyaḥ paṭhati rūpātiśayā vṛttyatiśayāśca virudhyante /",
    "GSP31yuktdipu:3193": " sāmānyāni tvatiśayaiḥ saha vartante /",
    "GSP31yuktdipu:3194": " tadyathā jalāgnī pacanīyasvedanīyeṣu kāryeṣu,",
    "GSP31yuktdipu:3195": " chāyātapau ca sūkṣmarūprakāśane,",
    "GSP31yuktdipu:3196": " śītoṣṇe ca prajāvasthitau /",
    "GSP31yuktdipu:3197": " evaṃ tatsiddhaḥ pradīpavatsattvarajastamasāṃ virodhe 'pi sahabhāvaḥ /",
    "GSP31yuktdipu:3198": " āha, yaduktaṃ laghvādibhāvasvabhāvabhedād guṇanānātvamityatra brūmaḥ",
    "GSP31yuktdipu:3199": " bhinnā lakṣaṇabhedāścenmithaḥ sattvādayo guṇāḥ /",
    "GSP31yuktdipu:3200": " tarhi lakṣaṇayuktatvātṣaḍguṇāḥ prāpnuvanti te //",
    "GSP31yuktdipu:3201": " yadi laghvādilakṣaṇabhedātsattvādīnāṃ nānātvaṃ mitho 'bhyupagamyate tena laghutvaprakāśatvayorapi bhedo 'sti guṇadvayaprasaṃgaḥ /",
    "GSP31yuktdipu:3202": " evamupastambhacalatābhyāṃ gauravavaraṇābhyāṃ ca dvayaṃ dvayamiti ṣaḍguṇāḥ prāpnuvanti /",
    "GSP31yuktdipu:3203": " atha mataṃ laghutvaprakāśayorabheda iti pṛthaganabhidhānaṃ prāptam /",
    "GSP31yuktdipu:3204": " tadbhede vā grahaṇabhedamanicchataḥ prāpto laghutvādibhede 'pi guṇābhedastathā caiko guṇa iti prāptam /",
    "GSP31yuktdipu:3205": " yatpunaretaduktaṃ guṇabhūtasya bhaktita upakārātpradhānarūpāpattiriti,",
    "GSP31yuktdipu:3206": " aṅgabhāvaṃ vrajatsattvaṃ duḥkhaṃ sampadyate yadi /",
    "GSP31yuktdipu:3207": " vairūpyasyopasaṃhārātpūrvadoṣānivartanam //",
    "GSP31yuktdipu:3208": " yadi hi rajaso 'ṅgabhāvamupagacchatsattvamupakārāttadrūpaṃ bhavati tena pratijñātasya rūpāntarasyopasaṃhārāttrairūpyaṃ guṇānāmekaikasya prāptam rūpāntarasya vā sata utpattiḥ /",
    "GSP31yuktdipu:3209": " tasmātpūrvadoṣāparihārātpratijñāmātramevāyaṃ samādhiḥ /",
    "GSP31yuktdipu:3210": " yadapyuktaṃ aguṇabhūtānāṃ svabhāvagrahaṇāditi /",
    "GSP31yuktdipu:3211": " aṅgabhāvānapekṣaṃ tu grahaṇaṃ nāstyṛṣerapi /",
    "GSP31yuktdipu:3212": " paramarṣerapi guṇānāṃ kāryameva pratyakṣaṃ na śaktimātreṇāvasthānamasaṃvedyatvāt /",
    "GSP31yuktdipu:3213": " tatra cāṅāṅgibhāvagamanamanivāryam /",
    "GSP31yuktdipu:3214": " tasmāddoṣamanicchatā guṇā parityājyāḥ /",
    "GSP31yuktdipu:3215": " nāsti vā sudūramapi gatvā tatsaṃkaradoṣaparihāraḥ /",
    "GSP31yuktdipu:3216": " ucyate- yattāvaduktaṃ lakṣaṇabhedād guṇanānātvavādino lakṣaṇadvayayogādekaikasya guṇaṣaṭtvaprasaṃga iti tanna /",
    "GSP31yuktdipu:3217": " kasmāt ? dvayorguṇapradhānabhāvānupapatteḥ /",
    "GSP31yuktdipu:3218": " ihārthāntarasyārthāntareṇa guṇapradhānabhāvo bhavati /",
    "GSP31yuktdipu:3219": " yathā strīkṣatramegheṣu vyākhyātam /",
    "GSP31yuktdipu:3220": " na ca laghutvaprakāśayorupastambhacalanayorgauravavaraṇayośca mithau guṇapradhānabhāvo 'sti,",
    "GSP31yuktdipu:3221": " tadanarthāntaraṃ dharmāsta iti nāsti ṣaṭtvaprasaṃga iti /",
    "GSP31yuktdipu:3222": " kiṃ ca aprasiddhatvāt /",
    "GSP31yuktdipu:3223": " na hyetatkvacitprasiddham yathā yāvanto dharmāstāvanto dharmiṇa iti /",
    "GSP31yuktdipu:3224": " na cāprasiddhena vyavahāraḥ /",
    "GSP31yuktdipu:3225": " kiṃca pṛthaktvaikāntaprasaṅgāt /",
    "GSP31yuktdipu:3226": " lakṣaṇabhedānnānātvapratijñasya sarvārthānāṃ svasāmānyalakṣaṇayogātsvato 'rthāntaramiti pṛthaktvaikāntaprasaṃgaḥ /",
    "GSP31yuktdipu:3227": " athaitadaniṣṭaṃ na tarhi vaktavyaṃ lakṣaṇabhedād guṇānāṃ ṣaṭtvamiti /",
    "GSP31yuktdipu:3228": " yatpunaretaduktaṃ aṅgabhūtasya pradhānarūpāpatteḥ pūrvadoṣānivṛttiriti tadapyayuktam /",
    "GSP31yuktdipu:3229": " kasmāt ? bhaktyabhidhānāt /",
    "GSP31yuktdipu:3230": " asakṛdadhītamasmābhirbhākto 'yaṃ guṇānāṃ grahaṇavikalpa iti /",
    "GSP31yuktdipu:3231": " na ca bhaktiḥ paramārtha ityasthāne yatnaḥ /",
    "GSP31yuktdipu:3232": " yatpunaretaduktaṃ aguṇabhūtānāṃ sattvādīnāmṛṣerapyaviṣayatvamiti satyametat /",
    "GSP31yuktdipu:3233": " yattūktaṃ kāryasya viṣayabhūtatvādaṅgāṅgibhāvagamanaṃ guṇānāṃ sakalasatkāryamapekṣate /",
    "GSP31yuktdipu:3234": " tathā strīkṣatrameghāḥ prakṛtāsteṣvaṅgabhāvamagacchata iti vijñāyata iti /",
    "GSP31yuktdipu:3235": " sāmānyaśabdānāṃ hi prakaraṇādviśeṣe 'vasthānaṃ bhavati /",
    "GSP31yuktdipu:3236": " tadyathā bhojanakāle saindhavamānayetyukte lavaṇe saṃpratipattirnāśvādiṣu /",
    "GSP31yuktdipu:3237": " tasmātprakaraṇamanapekṣya mahati tantre doṣābhidhānaṃ bālavākyasthānīyam /",
    "GSP31yuktdipu:3238": " evaṃ guṇalakṣaṇopadeśātsiddhaṃ traiguṇyam // 13 // @----------------------------------------------------------------------",
    "GSP31yuktdipu:3239": " kārikā 14 @----------------------------------------------------------------------",
    "GSP31yuktdipu:3240": " āha- avivekyādiridānīṃ gaṇaḥ kathaṃ pratipattavya iti ?",
    "GSP31yuktdipu:3241": " ucyate-",
    "GSP31yuktdipu:3242": " avivekyādiḥ siddhastraiguṇyāt",
    "GSP31yuktdipu:3243": " yattriguṇaṃ tadaviveki viṣayaḥ sāmānyamacetanaṃ prasavadharmīti (ISk 11) /",
    "GSP31yuktdipu:3244": " kathamavagamyata iti cet",
    "GSP31yuktdipu:3245": " tadviparyayābhāvāt /",
    "GSP31yuktdipu:3246": " yasmādguṇaviparyayaḥ kṣetrajñaḥ /",
    "GSP31yuktdipu:3247": " tatra viṣayatvamacetanatvaṃ prasavadharmitvaṃ ca na bhavatīti purastātpratipādayiṣyāmaḥ /",
    "GSP31yuktdipu:3248": " tasmātpariśeṣato vyakte eteṣāṃ dharmāṇāmavirodhaḥ /",
    "GSP31yuktdipu:3249": " āha, tathā pradhānamiti prāguktaṃ (ka- 11) bhavatā /",
    "GSP31yuktdipu:3250": " tadidānīṃ kathaṃ pratipattavyam pradhānamapi triguṇādiyuktamiti ?",
    "GSP31yuktdipu:3251": " ucyate",
    "GSP31yuktdipu:3252": " kāraṇaguṇātmakatvātkāryasyāvyaktamapi siddham // ISk_14 //",
    "GSP31yuktdipu:3253": " iha kāraṇaguṇātmakaṃ kāryaṃ dṛṣṭaṃ paṭādi /",
    "GSP31yuktdipu:3254": " vyakte ca traiguṇyādyupalabhyate /",
    "GSP31yuktdipu:3255": " tasmātkāraṇamapyasya tathājātīyakamiti śakyamanumātum /",
    "GSP31yuktdipu:3256": " siddhāntamātropadarśanametadācāryaḥ karoti /",
    "GSP31yuktdipu:3257": " nyāyaṃ tu yathokteṣu pradeśeṣūpapādayiṣyāmaḥ // 14 // @----------------------------------------------------------------------",
    "GSP31yuktdipu:3258": " kārikā 15 @----------------------------------------------------------------------",
    "GSP31yuktdipu:3259": " āha, kāryadharmasya kāraṇopalabdhau hetumadādiprasaṃgaḥ, aviśeṣāt /",
    "GSP31yuktdipu:3260": " yadi kārye dṛṣṭasya dharmasya kāraṇe sadbhāvo 'bhyupagamyate prāptau hetumadādīnāmapi dharmāṇāṃ kāryadṛṣṭatvātpradhāne prasaṃgaḥ /",
    "GSP31yuktdipu:3261": " atha kāryopalabdhau tulyāyāṃ hetumadādayo neṣyante na tarhītareṣāmapi kāraṇāvasthitirastīti /",
    "GSP31yuktdipu:3262": " ucyate na, svarūpavirodhitve tadapavādavijñānāt /",
    "GSP31yuktdipu:3263": " kāraṇaguṇātmakatvātkāryasyetyanena liṅgena hetumadādayo 'pi kāraṇe prasajyante /",
    "GSP31yuktdipu:3264": " teṣāṃ tu kāryakāraṇarūpavirodhitvādapavādo vijñāyate /",
    "GSP31yuktdipu:3265": " katham ? yadi tāvaddhetumadādayo vyakte dṛṣṭatvātpradhāne vyañjante,",
    "GSP31yuktdipu:3266": " kṛtakatvātkāryameva tanna kāraṇamiti prāptam /",
    "GSP31yuktdipu:3267": " anityatvācca svayamucchidyamānamananugrāhakamavyāpitvādibhiścānantavikārotpādanaśaktihīnam /",
    "GSP31yuktdipu:3268": " ahetumadādayaḥ pradhāne 'bhyupagamādvyakterapi prāpyante tādṛśāḥ kāraṇāsambhavātkāryameva tanna bhavatīti prāptam /",
    "GSP31yuktdipu:3269": " avivekyādayastūbhayatrāpi bhavanto netaretarasvarūpavirodhinaḥ /",
    "GSP31yuktdipu:3270": " tasmātkāryakāraṇabhāvābhyupagamāddhetumadādyapavādaḥ,",
    "GSP31yuktdipu:3271": " itareṣāṃ ca kāraṇasadbhāvaḥ siddhaḥ /",
    "GSP31yuktdipu:3272": " yaduktaṃ kāraṇaguṇātmakatvātkāryasyāvyaktamapi siddhamiti tadayuktam /",
    "GSP31yuktdipu:3273": " kasmāt ? vyaktāvyaktayoḥ kāryakāraṇabhāvāprasiddheḥ /",
    "GSP31yuktdipu:3274": " siddhe hi vyaktāvyaktayoḥ kāraṇatve etadevaṃ syāt /",
    "GSP31yuktdipu:3275": " tattvasiddham /",
    "GSP31yuktdipu:3276": " tasmādayuktametat /",
    "GSP31yuktdipu:3277": " viśeṣānabhidhānādubhayasāmyamiti cet syānmatam,",
    "GSP31yuktdipu:3278": " yathā bhavānāha vyaktāvyaktayoḥ kāryakāraṇabhāvo 'prasiddhaḥ,",
    "GSP31yuktdipu:3279": " evaṃ vayaṃ vakṣyāmaḥ- tayoḥ kāryakāraṇabhāvāprasiddhirapyasiddhā /",
    "GSP31yuktdipu:3280": " na ca kvacidviśeṣo 'styubhayasāmyaṃ bhaviṣyatīti /",
    "GSP31yuktdipu:3281": " taccāyuktam /",
    "GSP31yuktdipu:3282": " kasmāt ? sadbhāvāsiddheḥ /",
    "GSP31yuktdipu:3283": " satyam, anabhidhīyamāne viśeṣe syādubhayasāmyam /",
    "GSP31yuktdipu:3284": " avyaktasya tu sadbhāva evāsiddha ityayaṃ viśeṣaḥ /",
    "GSP31yuktdipu:3285": " tasmādayuktametadapīti /",
    "GSP31yuktdipu:3286": " kāryasya kāraṇapūrvakatvādvyaktasya ca kāryatvādavyaktasadbhāve pratipattiriti cet syādetat /",
    "GSP31yuktdipu:3287": " kāryaṃ kāraṇapūrvakaṃ dṛṣṭam /",
    "GSP31yuktdipu:3288": " ghaṭādikāryaṃ cedavyaktaṃ pramitatvāttasmādidamapi kāraṇapūrvakaṃ bhavitumarhati /",
    "GSP31yuktdipu:3289": " yacca tasya kāraṇaṃ tadavyaktamiti /",
    "GSP31yuktdipu:3290": " taccānupapannam /",
    "GSP31yuktdipu:3291": " kasmāt ? anekāntāt /",
    "GSP31yuktdipu:3292": " ihākasmikī ca kāryasyotpattirdṛṣṭā /",
    "GSP31yuktdipu:3293": " tadyathendradhanuṣaḥ /",
    "GSP31yuktdipu:3294": " asataśca bhrāntimātrāt /",
    "GSP31yuktdipu:3295": " tadyathā māyāsvapnendrajālamṛgatṛṣṇikālātacakragandharvanagarāṇām /",
    "GSP31yuktdipu:3296": " sataśca kāraṇāt /",
    "GSP31yuktdipu:3297": " tadyathā mṛdādibhyo ghaṭādīnām /",
    "GSP31yuktdipu:3298": " kāryaṃ cedavyaktamataḥ saṃśayaḥ kimindradhanurvadakasmādasya prādurbhāvo 'tha māyādivadasato 'tha kāraṇātsato ghaṭavaditi ?",
    "GSP31yuktdipu:3299": " ucyate- nākasmikamasatpūrvaṃ vyaktam / kasmāt ?",
    "GSP31yuktdipu:3300": " bhedānāṃ parimāṇāt",
    "GSP31yuktdipu:3301": " yatparimitaṃ tasya sata utpattirdṛṣṭā /",
    "GSP31yuktdipu:3302": " tadyathā mūlāṅkuraparṇanāladaṇḍavusatuṣaśūkapuṣpakṣīrataṇḍulakaṇānām /",
    "GSP31yuktdipu:3303": " parimitā mahadahaṃkārendriyatanmātramahābhūtalakṣaṇabhedāḥ /",
    "GSP31yuktdipu:3304": " tasmātsatkāraṇapūrvakāḥ /",
    "GSP31yuktdipu:3305": " yadeṣāṃ kāraṇaṃ tadavyaktam /",
    "GSP31yuktdipu:3306": " // iti yuktidīpikāyāṃ sāṃkhyasaptatipaddhatau tṛtīyamāhnikaṃ prathamaṃ ca prakaraṇaṃ samāptam //",
    "GSP31yuktdipu:3307": " āha- kasmādastyavyaktam ?",
    "GSP31yuktdipu:3308": " asadbhedānāmapi parimāṇadarśanāt /",
    "GSP31yuktdipu:3309": " anekānta iti cet syānmatam,",
    "GSP31yuktdipu:3310": " asti hi māyāsvapnendrajālānuvidhāyināmapi bhedānāṃ parimāṇamiti /",
    "GSP31yuktdipu:3311": " tasmādanaikāntiko heturiti /",
    "GSP31yuktdipu:3312": " tacca naivam /",
    "GSP31yuktdipu:3313": " kasmāt ? na hi teṣāṃ niyamo 'sti,",
    "GSP31yuktdipu:3314": " etāvadbhirevotpattavyaṃ nānyairiti /",
    "GSP31yuktdipu:3315": " mahadādayastu pralayakāle tirobhūtāstāvanta evotpadyante /",
    "GSP31yuktdipu:3316": " āha, parimāṇānavasthānaṃ kāladvayānupalabdheḥ /",
    "GSP31yuktdipu:3317": " satyaṃ, sāmprate kāle mahadādayo yuktaparimāṇāḥ pratyakṣānumānopalabdheḥ /",
    "GSP31yuktdipu:3318": " atītānāgatayostu kālayornāsti prasiddhiḥ /",
    "GSP31yuktdipu:3319": " tasmādayuktametat /",
    "GSP31yuktdipu:3320": " ucyate na, viparyaye pramāṇānupalabdheḥ /",
    "GSP31yuktdipu:3321": " idānīmetāvanto bhedā ityetacchakyamanumātum atītānāgatayostu kālayornāsti prasiddhiḥ /",
    "GSP31yuktdipu:3322": " tasmānna bhedānavasthāprasaṃgaḥ /",
    "GSP31yuktdipu:3323": " āha, bhedābhedānavasthānāt /",
    "GSP31yuktdipu:3324": " mahadādīnāṃ ye bhedā devamanuṣyatiryañco ghaṭādayaśca teṣāmaśakyaṃ parimāṇaṃ paricchettum /",
    "GSP31yuktdipu:3325": " sāmānye 'ntarbhāvādayuktamiti cet syānmatam,",
    "GSP31yuktdipu:3326": " asti śarīrāṇāṃ mahābhūtasāmānyaṃ ghaṭādīnāṃ ca pṛthivīsāmānyaṃ,",
    "GSP31yuktdipu:3327": " tatparimāṇādete 'pi parimitā iti /",
    "GSP31yuktdipu:3328": " tadayuktam /",
    "GSP31yuktdipu:3329": " kasmāt ? abhāvāt /",
    "GSP31yuktdipu:3330": " nahi vaḥ sāmānyaṃ dravyādarthāntarabhūtamasti /",
    "GSP31yuktdipu:3331": " sārūpyamātre sāmānyaparikalpanāt /",
    "GSP31yuktdipu:3332": " ucyate na, tattvāntarānupapatteḥ /",
    "GSP31yuktdipu:3333": " tattvabhedena parimitā bhedā ityetadvivakṣitaṃ yathoktamasmābhiruktaṃ ca yadyasti tattvāntaramucyatām /",
    "GSP31yuktdipu:3334": " yatpunaretaduktaṃ sāmānyasyārthāntarabhūtasya bhavatpakṣe 'nupapattiriti satyametat /",
    "GSP31yuktdipu:3335": " tathāvidhenāpi tu tena saṃvyavahāro na pratiṣidhyate iti vakṣyāmaḥ /",
    "GSP31yuktdipu:3336": " tasmātsiddhaṃ bhedānāṃ parimāṇādastyavyaktam /",
    "GSP31yuktdipu:3337": " kiṃ cānyat /",
    "GSP31yuktdipu:3338": " samanvayāt",
    "GSP31yuktdipu:3339": " iha yena bhedānāṃ samanupagatistasya sattvaṃ dṛṣṭam /",
    "GSP31yuktdipu:3340": " tadyathā mṛdā ghaṭādīnām /",
    "GSP31yuktdipu:3341": " asti ceyaṃ sukhaduḥkhamohaiḥ śabdādīnāṃ samanugatiḥ /",
    "GSP31yuktdipu:3342": " tasmātte 'pi santi ye ca sukhādayo 'stamitaviśeṣāstadavyaktam /",
    "GSP31yuktdipu:3343": " tasmādastyavyaktam /",
    "GSP31yuktdipu:3344": " āha, nāsiddhatvāt /",
    "GSP31yuktdipu:3345": " sukhādibhiḥ śabdādayo 'nugamyanta ityetadaprasiddham kena kāraṇena pratipattavyamiti ?",
    "GSP31yuktdipu:3346": " ucyate- tadbuddhinimittatvāt /",
    "GSP31yuktdipu:3347": " iha śabdasparśarūparasagandhānāṃ sannidhāne svasaṃskāraviśeṣayogātsukhaduḥkhamohākārāḥ prāṇināṃ buddhaya utpadyante /",
    "GSP31yuktdipu:3348": " yacca yādṛśīṃ buddhimutpādayati tattenānvitam /",
    "GSP31yuktdipu:3349": " tadyathā candanādibhiḥ śakalādayaḥ /",
    "GSP31yuktdipu:3350": " tasmānnāsiddhiḥ samanvayasyeti /",
    "GSP31yuktdipu:3351": " āha, asiddha evāyaṃ samanvayaḥ /",
    "GSP31yuktdipu:3352": " kasmāt ? vilakṣaṇakāryotpattidarśanāt /",
    "GSP31yuktdipu:3353": " na hyayaṃ niyamaḥ kāraṇasadṛśameva kāryamutpadyate /",
    "GSP31yuktdipu:3354": " kiṃ tarhi vilakṣaṇaṃ agnidhūmaśabdādi /",
    "GSP31yuktdipu:3355": " katham ? na hyagnistṛṇādisvabhāvako 'gnisvabhāvako vā dhūmaḥ /",
    "GSP31yuktdipu:3356": " na ca bherīdaṇḍādisvabhāvaḥ śabdaḥ /",
    "GSP31yuktdipu:3357": " tasmātsukhādyanugatāḥ śabdādaya itīcchāmātram /",
    "GSP31yuktdipu:3358": " ucyate na, viśeṣitatvāt /",
    "GSP31yuktdipu:3359": " sukhādisvarūpāḥ śabdādayaḥ,",
    "GSP31yuktdipu:3360": " tatsannidhāne sukhādyākārapratyayotpattirityetadādita evāsmābhirviśeṣitam /",
    "GSP31yuktdipu:3361": " tasmānna bhinnajātīyāsta iti /",
    "GSP31yuktdipu:3362": " yattu khalvidamucyate 'gnyādīnāṃ vilakṣaṇānāmutpattidarśanātpradhānabhedānāmatajjātīyaprasaṃga iti tadayuktam /",
    "GSP31yuktdipu:3363": " kasmāt ? abhiprāyānavabodhāt /",
    "GSP31yuktdipu:3364": " naiva brūmo yo yasya vikāraḥ sa tajjātīyaka iti /",
    "GSP31yuktdipu:3365": " kiṃ tarhi yo yajjātīyakaḥ sa tasya vikāra iti /",
    "GSP31yuktdipu:3366": " tasmādayuktametat /",
    "GSP31yuktdipu:3367": " kiṃcānyat udāharaṇāprasiddheḥ /",
    "GSP31yuktdipu:3368": " na caitadudāharaṇaṃ prasiddhaṃ agnyādayaḥ svakāraṇajātiṃ nānuvidadhatīta /",
    "GSP31yuktdipu:3369": " kasmāt ? balavīryānuvidhānāt /",
    "GSP31yuktdipu:3370": " tadyathā agnerdhūmasya ca tvakcandananalikādisnigdhatānuvṛttestaikṣṇyādyanuvṛtteśca /",
    "GSP31yuktdipu:3371": " bherīvikāraḥ śabdo na tu yathā bherīrūpamavasthitam /",
    "GSP31yuktdipu:3372": " pradīpeneva tu daṇḍābhighātena vyajyata iti sādhyametat /",
    "GSP31yuktdipu:3373": " na caikaiko rūpādīnāṃ dravyākāraḥ samudāyadharmatvāt /",
    "GSP31yuktdipu:3374": " tasmānna bherīvikāraḥ śabdaḥ /",
    "GSP31yuktdipu:3375": " tatra yaduktaṃ vilakṣaṇakāryotpattidarśanādasiddho 'nvaya ityetadayuktam /",
    "GSP31yuktdipu:3376": " tasmādyuktametat samanvayādastyavyaktamiti /",
    "GSP31yuktdipu:3377": " kiṃ cānyat /",
    "GSP31yuktdipu:3378": " śaktitaḥ pravṛtteśca /",
    "GSP31yuktdipu:3379": " iha yāvatī kācilloke pravṛttirupalabhyate sā sarvā śaktitaḥ /",
    "GSP31yuktdipu:3380": " tadyathā kumbhakārasya daṇḍādisādhanavinyāsalakṣaṇāyāśca śakteḥ sannidhānād ghaṭakaraṇe pravṛttirasti /",
    "GSP31yuktdipu:3381": " vyaktasya ceyaṃ kāryatvāttadbhāve pravṛttiriti /",
    "GSP31yuktdipu:3382": " atastasyāpi śaktyā bhavitavyam /",
    "GSP31yuktdipu:3383": " yāsau śaktistadavyaktam /",
    "GSP31yuktdipu:3384": " tasmādastyavyaktamiti /",
    "GSP31yuktdipu:3385": " āha, prākpravṛtteḥ śaktyabhāvaḥ,",
    "GSP31yuktdipu:3386": " pravṛttyanupalabdheḥ /",
    "GSP31yuktdipu:3387": " yadi śaktipūrvikā pravṛttiriti manyadhvaṃ tena yāvatpravṛttirnopalabhyate tāvacchaktirnāstītyetadāpannam /",
    "GSP31yuktdipu:3388": " kasmāt ? satyāṃ śaktyāṃ kāryābhāve svarūpābhāvaprasaṃgāt /",
    "GSP31yuktdipu:3389": " yadi khalvapi vidyamānā śaktiḥ kenacitprabandhena kāryaṃ notpādayecchaktitaraśaktetyetadāpannam /",
    "GSP31yuktdipu:3390": " tasmātsahakāribhāvāntarasannidhānātpravruttisamakalāmevārthānāṃ śaktaya utpadyante /",
    "GSP31yuktdipu:3391": " tāśca tāvadeva pradhvaṃsante /",
    "GSP31yuktdipu:3392": " tatra yaduktaṃ prākpravṛtteḥ śaktidarśanādvyaktasyāpi niṣpādikā śaktirastītyetadayuktam /",
    "GSP31yuktdipu:3393": " kiṃ cānyat bhedābhedakalpanānupapatteḥ /",
    "GSP31yuktdipu:3394": " iha pradhānameva vā śaktiḥ syāt pradhānādvā bhinnā ?",
    "GSP31yuktdipu:3395": " kiṃ cātaḥ ?",
    "GSP31yuktdipu:3396": " tadyadi tāvatpradhānameva śaktistena kārye bhedācchaktibhedo 'vasīyata iti śaktibhedātpradhānanānātvaprasaṃgaḥ /",
    "GSP31yuktdipu:3397": " pradhānaikatvādvā tadavyatiriktānāṃ śaktīnāmekatvaprasaṃgaḥ /",
    "GSP31yuktdipu:3398": " tataśca kāryanānātvābhāvaḥ /",
    "GSP31yuktdipu:3399": " atha mā bhūdayaṃ doṣa iti pradhānādarthāntarabhāvaḥ śaktīnāmabhyupagamyate tena bhinnānāṃ śaktīnāṃ pravṛttitaḥ siddhau pradhānasiddhirnāstītyetadāpannam",
    "GSP31yuktdipu:3400": " kiṃ cānyat /",
    "GSP31yuktdipu:3401": " svarūpābhidhānaṃ ca /",
    "GSP31yuktdipu:3402": " pradhānasya śaktimātrādapyarthāntaratvamabhyupagamya rūpamīdṛkpradhānaṃ svāvasthāyāmiti,",
    "GSP31yuktdipu:3403": " taccāśakyamabhidhātum /",
    "GSP31yuktdipu:3404": " tasmād bhedābhedakalpanānupapatterakalpanīyā śaktiriti /",
    "GSP31yuktdipu:3405": " ucyate- yaduktaṃ prākpravṛtteḥ śaktyabhāvaḥ pravṛttyanupalabdheriti,",
    "GSP31yuktdipu:3406": " atra brūmaḥ nāprasiddhatvāt /",
    "GSP31yuktdipu:3407": " kāraṇaṃ śaktiḥ kāryaṃ pravṛttiḥ /",
    "GSP31yuktdipu:3408": " na ca kāryānupalabdhau kāryābhāva ityetalloke prasiddham /",
    "GSP31yuktdipu:3409": " yatpunaruktaṃ kāryaniṣpattau śakteḥ svarūpahānamiti atra brūmaḥ na,",
    "GSP31yuktdipu:3410": " pradīpadṛṣṭāntāt /",
    "GSP31yuktdipu:3411": " yadyathā pradīpasya ghaṭādiprakāśanaśaktirasti /",
    "GSP31yuktdipu:3412": " atha ca kuḍyādyāvaraṇasāmarthyānna ghaṭādīnprakāśayituṃ śaknoti /",
    "GSP31yuktdipu:3413": " na ca śakyate vaktuṃ pradīpasya prakāśanaśaktiraśakteti /",
    "GSP31yuktdipu:3414": " evamanyeṣāmapi bhāvānāṃ prākprarutterapi śaktiḥ syāt /",
    "GSP31yuktdipu:3415": " na cāpravṛttidarśanādasyāḥ svarūpahānaṃ syāt /",
    "GSP31yuktdipu:3416": " yattūktaṃ sahakāribhāvāntarasannidhānātpravṛttisamakālamevārthānāṃ śaktiprādurbhāva iti atra brūmaḥ- tadaprasiddhiḥ śaktyapekṣatvāt /",
    "GSP31yuktdipu:3417": " iha sarvaḥ kartā svagatāṃ śaktimapekṣya tadyogyatayā sahakāribhāvāntaramupādatte,",
    "GSP31yuktdipu:3418": " sā cetprākpravṛtterna syātsādhanānāṃ viṣayasvabhāvānavadhāraṇādanupādānaprasaṃgaḥ /",
    "GSP31yuktdipu:3419": " aniṣṭaṃ caitat /",
    "GSP31yuktdipu:3420": " tasmātprākpravṛtteḥ śaktiḥ /",
    "GSP31yuktdipu:3421": " yatpunaretaduktaṃ tāvadeva pradhvaṃsaṃ iti atra brūmaḥ na,",
    "GSP31yuktdipu:3422": " kāryaniṣṭhādarśanāt /",
    "GSP31yuktdipu:3423": " yadi pravṛttisamakālameva pradhvaṃsaḥ iti atra brūmaḥ na,",
    "GSP31yuktdipu:3424": " kāryaniṣṭhādarśanat /",
    "GSP31yuktdipu:3425": " yadi pravṛttisamakālameva pradhvaṃsaḥ syātkāryaniṣṭhaiva na syāt /",
    "GSP31yuktdipu:3426": " tannimittatvātkāryasya asti tvasau /",
    "GSP31yuktdipu:3427": " tasmānna pravṛttisamakālameva śatipradhvaṃsaḥ /",
    "GSP31yuktdipu:3428": " sadṛśasandhānotpatyā kāryaniṣṭheti cenna /",
    "GSP31yuktdipu:3429": " vināśasamakālotpattyasambhavāt /",
    "GSP31yuktdipu:3430": " athāpi syādekasyāṃ śaktau kṣaṇasādhyamaṃśamavasāya vinaṣṭāyāmanyattatsadṛśaṃ śaktyantaramutpadyate,",
    "GSP31yuktdipu:3431": " tasminvinaṣṭe 'nyaditi /",
    "GSP31yuktdipu:3432": " evaṃ śaktisantānātkāryaniṣṭhā bhavatīti /",
    "GSP31yuktdipu:3433": " etadapyayuktam /",
    "GSP31yuktdipu:3434": " kasmāt ? vināśakālotpattyasambhavāt /",
    "GSP31yuktdipu:3435": " ko hyatra heturyena vināśasamakālamanyacchaktirūpaṃ kāryamavasīyayati na punaḥ prāktanamevāvasthitamiti ? kiṃ cānyat /",
    "GSP31yuktdipu:3436": " kauṭasthyadoṣaparihārāt /",
    "GSP31yuktdipu:3437": " kṣaṇottarakālāvasthāne ca bhāvānāṃ yo doṣa upāttaḥ kauṭasthyaprasaṃga iti tasya parihāra uktaḥ /",
    "GSP31yuktdipu:3438": " tasmānnāsti śaktīnāṃ pravṛttikāle vināśaḥ /",
    "GSP31yuktdipu:3439": " pravṛttyuttarakālamapi nāsti / kasmāt",
    "GSP31yuktdipu:3440": " ? punaḥ pravṛttidarśanāt /",
    "GSP31yuktdipu:3441": " śaktyantarotpattau pravṛtyuttarakālamapi iti cet na,",
    "GSP31yuktdipu:3442": " hetvabhāvāt /",
    "GSP31yuktdipu:3443": " ko hyatra nirbandhaḥ tasyāṃ vinaṣṭāyāmanyā pravṛttyantaraheturbhavati naiva punaḥ saiveti ?",
    "GSP31yuktdipu:3444": " kṛtārthatvādi cet na anabhyupagamāt /",
    "GSP31yuktdipu:3445": " na hyekaghaṭārthā śaktirabhyupagamyate /",
    "GSP31yuktdipu:3446": " tatra yenaiva hetunā ekaṃ ghaṭamavasāya na vinaśyati tenaiva yāvanti kartavyānīti /",
    "GSP31yuktdipu:3447": " tasmāttriṣu kāleṣu śaktayo 'vatiṣṭhante /",
    "GSP31yuktdipu:3448": " yatpunaretaduktaṃ bhedābhedakalpanānupapattiriti,",
    "GSP31yuktdipu:3449": " atra brūmaḥ- astu pradhānādabhinnā śaktiḥ /",
    "GSP31yuktdipu:3450": " na tasya nānātvaṃ śaktyekatvaṃ vā prasajyate /",
    "GSP31yuktdipu:3451": " kasmāt ? saṃkhyāvyavahārasya buddhyapekṣatvādbuddhinimittasya cāsatkāreṇa pradhānaśaktisvabhāvāt,",
    "GSP31yuktdipu:3452": " ihāyaṃ saṃkhyāvyavahāro buddhyapekṣaḥ /",
    "GSP31yuktdipu:3453": " katham ? yadabhinnāṃ buddhimutpādayati tadekaṃ,",
    "GSP31yuktdipu:3454": " pradhānāvasthāyāṃ ca śaktayo 'stamitaviśeṣatvādabhinnāṃ buddhimutpādayanti /",
    "GSP31yuktdipu:3455": " tasmādekaṃ tatpravṛttikāle viśeṣāvagrahaṇe bhedaṃ pratipadyate,",
    "GSP31yuktdipu:3456": " devaśaktirmanuṣyaśaktirityādi /",
    "GSP31yuktdipu:3457": " tasmānnāsāmekatvamato na bhedābhedakalpanānupapattiriti /",
    "GSP31yuktdipu:3458": " vyakte darśanācchaktīnāmavyakte pratipattiriti cet syādetat /",
    "GSP31yuktdipu:3459": " vyakte śaktipravṛttī dṛṣṭe na cāvyakte /",
    "GSP31yuktdipu:3460": " kvacidanyato vyaktamevaitasmāddhetoḥ siddhyati nāvyaktamityetaccāyuktam /",
    "GSP31yuktdipu:3461": " kasmāt ? sāmānyatodṛṣṭāntātsiddheḥ /",
    "GSP31yuktdipu:3462": " yathaiva hi devadattādhārayā kriyayā tasya deśāntaraprāptimupalabhyātyantādṛṣṭaṃ",
    "GSP31yuktdipu:3463": " jyotiṣāṃ deśāntaraprāptergamanamanumīyate evaṃ pravṛtteḥ śaktiniyamitatvādvyaktasya",
    "GSP31yuktdipu:3464": " ca pravṛttibhūtatvādavaśyamatyantādṛṣṭā śaktirabhyupagantavyeti siddhaṃ śaktitaḥ",
    "GSP31yuktdipu:3465": " pravṛtterastyavyaktam /",
    "GSP31yuktdipu:3466": " kiṃ cānyat /",
    "GSP31yuktdipu:3467": " kāraṇakāryavibhāgāt",
    "GSP31yuktdipu:3468": " kāraṇaṃ ca kāryaṃ ca kāraṇakārye tayorvibhāgaḥ kāryakāraṇavibhāgaḥ /",
    "GSP31yuktdipu:3469": " idaṃ kāraṇamidaṃ kāryamiti buddhyā dvidhāvasthāpanaṃ vibhāgo yaḥ sa kāraṇakāryavibhāgaḥ /",
    "GSP31yuktdipu:3470": " tadavasthitabhāvapūrvakaṃ dṛṣṭam /",
    "GSP31yuktdipu:3471": " tadyathā śayanāsanarathacaraṇādiḥ /",
    "GSP31yuktdipu:3472": " asti cāyaṃ vyaktasya kāraṇakāryavibhāgastasmādidamapyavasthitabhāpūrvakaṃ,",
    "GSP31yuktdipu:3473": " yo 'sāvavasthito bhāvastadavyaktam /",
    "GSP31yuktdipu:3474": " āha, tadanupalabdherayuktam /",
    "GSP31yuktdipu:3475": " na hi śayanādīnāṃ kāraṇakāryavibhāgaḥ kaścidupalabhyate /",
    "GSP31yuktdipu:3476": " tasmādayuktametat /",
    "GSP31yuktdipu:3477": " ucyate na kāryakāraṇayorupakārakopakāryaparyāyatvātkāraṇaṃ kāryamiti nirvatyanirvartakabhāvo 'bhipretaḥ /",
    "GSP31yuktdipu:3478": " kiṃ tarhyupakārakopakāryabhāvaḥ /",
    "GSP31yuktdipu:3479": " sa cāsti śayanādīnāṃ vyaktasya ca /",
    "GSP31yuktdipu:3480": " ato na pramādābhidhānanetat /",
    "GSP31yuktdipu:3481": " āha, kaḥ punarvyaktasya parasyaparasya kāryakāraṇabhāva iti ?",
    "GSP31yuktdipu:3482": " ucyate guṇānāṃ tāvatsattvarajastamasāṃ prakāśapravṛttiniyamalakṣaṇairdharmairitaretaropakāreṇa yathā pravṛttirbhavati,",
    "GSP31yuktdipu:3483": " tatha prītyaprītiviṣādātmakā ityetasminsūtre (ISk 12)",
    "GSP31yuktdipu:3484": " vyākhyātam /",
    "GSP31yuktdipu:3485": " tathā śabdādīnāṃ pṛthivyādiṣu parasparārthamekādhāratvam /",
    "GSP31yuktdipu:3486": " śrotrādīnāmitaretarārjanarakṣaṇasaṃskārāḥ /",
    "GSP31yuktdipu:3487": " karaṇasya kāryātsthānasādhanaprakhyāpanādikāryasya karaṇādvṛttikṣatabhaṃgasaṃrohaṇasaṃśoṣaṇaparipālanāni /",
    "GSP31yuktdipu:3488": " pṛthivyādīnāṃ vṛttisaṃgrahaṇapanthivyūhāvakāśadānairgavādibhāvo daivamānuṣatiraścāṃ",
    "GSP31yuktdipu:3489": " yathartuvidhānejyāpoṣaṇābhyavahārasaṃvyavahārairitaretarādhyayanaṃ varṇānāṃ svadharmapravṛttiviṣayabhāvaḥ /",
    "GSP31yuktdipu:3490": " anyaśca lokādyathāsaṃbhavaṃ draṣṭavyaḥ /",
    "GSP31yuktdipu:3491": " āha, tadanupapattiḥ /",
    "GSP31yuktdipu:3492": " kramayaugapadyāsambhavāt /",
    "GSP31yuktdipu:3493": " yo 'yaṃ guṇānāṃ prakāśapravṛttiniyamairitaretaropakāro 'bhyupagamyate sa khalu krameṇa vā syāt yugapadvā ?",
    "GSP31yuktdipu:3494": " kiṃ cātaḥ ?",
    "GSP31yuktdipu:3495": " tanna tāvatkrameṇa saṃbhavati /",
    "GSP31yuktdipu:3496": " kasmāt ? ekasya nirapekṣasya pravṛttāvitarayorapi tatprasaṃgāt /",
    "GSP31yuktdipu:3497": " yadi tāvatsattvaṃ pūrvaṃ guṇāntaranirapekṣaṃ svaśaktita eva prakāśate tayorupakārakamityāśrīyate /",
    "GSP31yuktdipu:3498": " tena yathā sattvamevamitarāvapyupakāranirapekṣau svakāryaṃ kariṣyata ityupakārānarthakyam /",
    "GSP31yuktdipu:3499": " atha mā bhūdayaṃ doṣa ityato yaugapadyamāśrīyate /",
    "GSP31yuktdipu:3500": " tadapyanupapannam /",
    "GSP31yuktdipu:3501": " kasmāt ? sahabhūtānāmanupakārakatvād,",
    "GSP31yuktdipu:3502": " goviṣāṇavat /",
    "GSP31yuktdipu:3503": " kiṃ cānyat /",
    "GSP31yuktdipu:3504": " sadasadvikalpānupapatteḥ /",
    "GSP31yuktdipu:3505": " iha sattvaṃ prakāśamānaṃ rajastamasorvidyamānaṃ vā prakāśamāviṣkuryāt avidyamānaṃ vā ?",
    "GSP31yuktdipu:3506": " kiṃ cātaḥ ?",
    "GSP31yuktdipu:3507": " tadyadi tāvadvidyamānamabhivyanakti tena sarveṣāmekasvābhāvyādguṇatvaprasaṃgaḥ /",
    "GSP31yuktdipu:3508": " kiṃca sattvavaccetarayoḥ svātaṃtryaprasaṃgaḥ /",
    "GSP31yuktdipu:3509": " yathā sattvasya prakāśaktirastītyatastad guṇāntaranirapekṣaṃ prakāśate tadvaditarāvapītyadoṣaḥ /",
    "GSP31yuktdipu:3510": " atha vāvidyamānā prakāśaśaktiḥ sattvasmbandhādrajastamasorupajāyate /",
    "GSP31yuktdipu:3511": " tena yaduktaṃ prākpravṛttereva tiṣṭhante śaktaya iti tad hīnam /",
    "GSP31yuktdipu:3512": " tataśca satkāryavādavyāghātaḥ /",
    "GSP31yuktdipu:3513": " kiṃ cāyamanekāntāt /",
    "GSP31yuktdipu:3514": " na hyayamekāntaḥ parasparopakāriṇāmavasthitabhāvapūrvakatvamiti /",
    "GSP31yuktdipu:3515": " tathā hi sattvādayaḥ parasparopakāriṇo na cāvasthitabhāvapūrvakāḥ /",
    "GSP31yuktdipu:3516": " tena yaduktaṃ kāraṇakāryavibhāgādbhedānāmavyaktamasti etadayuktam /",
    "GSP31yuktdipu:3517": " ucyate- yaduktamupakārābhāvaḥ,",
    "GSP31yuktdipu:3518": " kramayaugapadyāsambhavāditi,",
    "GSP31yuktdipu:3519": " astu yugapadupakāraḥ /",
    "GSP31yuktdipu:3520": " yattūktam sahabhūtānāmanupakārakatvaṃ goviṣāṇādivaditi,",
    "GSP31yuktdipu:3521": " atra brūmaḥ na,",
    "GSP31yuktdipu:3522": " anyathānupapatteḥ /",
    "GSP31yuktdipu:3523": " na hi goviṣāṇayoḥ sahabhūtatvādaukārānupapattiḥ /",
    "GSP31yuktdipu:3524": " kiṃ tarhi ekakāryābhāvāt /",
    "GSP31yuktdipu:3525": " yeṣāṃ tu kāryamekaṃ sahabhāve tu teṣāmupakāro na pratiṣidhyate /",
    "GSP31yuktdipu:3526": " tadyathā pṛthivyādīnāṃ dhṛtisaṃgrahaśaktivyūhāvakāśadānaiḥ /",
    "GSP31yuktdipu:3527": " śarīrasthitayorakramabhāvinorapi khuraviṣāṇayornāsti parasparopakāraḥ /",
    "GSP31yuktdipu:3528": " tasmānna sahabhāvāsahabhāvāvupakārānupakārahetū /",
    "GSP31yuktdipu:3529": " kiṃ ca dṛṣṭatvāt /",
    "GSP31yuktdipu:3530": " dṛṣṭaḥ khalu vegenordhvagamane vāyoraraghaṭṭādīnāṃ yugapadupakāraḥ na kaściddoṣaḥ tathā guṇānāmapi syāt /",
    "GSP31yuktdipu:3531": " saṃyoganimitta iti cet sādhyaṃ kimarthāntarabhūtamuta prāptimātraṃ saṃyoga iti /",
    "GSP31yuktdipu:3532": " yatpunaretaduktaṃ sadasadvikalpānupapatteriti atra brūmaḥ ayuktametat /",
    "GSP31yuktdipu:3533": " kasmāt ? paṅgvandhavattadupakāre doṣānupapatteḥ /",
    "GSP31yuktdipu:3534": " tadyathā paṅgvandhayoritaretarasambandhānna vidyamānayordṛggatiśaktyoranyonyātmani",
    "GSP31yuktdipu:3535": " vyaktiḥ na cāvidyamānayoratha caikakāryasiddhiryathā ca pṛthivyādīnāṃ parasparopakāritvaṃ",
    "GSP31yuktdipu:3536": " śaktayorabhivyajyate na paraśaktyā evaṃ guṇānāmapīti /",
    "GSP31yuktdipu:3537": " yatpunaretaduktamanekāntāditi tadayuktam /",
    "GSP31yuktdipu:3538": " kasmāt ? śāstrānavabodhāt /",
    "GSP31yuktdipu:3539": " ihāsmākaṃ kāryakāraṇayorarthānabhyupagamādguṇānāmavasthāntaramevāvasthāntarānapekṣaṃ kāryakāraṇaśabdavācyatāṃ labhate /",
    "GSP31yuktdipu:3540": " tatra ye tāvatpradhānāvasthānubhāvino guṇāsteṣāṃ śaktimātrarūpatvādanirdeśyaprakāśādisvabhāvānāṃ nāsti tannibandhana upakāraḥ /",
    "GSP31yuktdipu:3541": " yadā vaiṣamyamāpadyante tadānivāritaprakāśādirūpāstannimittamupakāraṃ pratipadyante /",
    "GSP31yuktdipu:3542": " tasmādvyaktānāmupakārābhyupagamādavasthitabhāvapūrvakatvaṃ na virudhyata iti śāstramanavagamyaivamucyate 'naikāntiko 'yaṃ hetuḥ /",
    "GSP31yuktdipu:3543": " pradhānāvasthāyāmupakārānabhyupagamāduttarakālamapi tatprasaṃga iti cet syānmatam,",
    "GSP31yuktdipu:3544": " yadi guṇānāmādye prakope svasāmarthyādeva pūrvasmātpracyutistenottarakālamapi tadvadeva bhaviṣyati /",
    "GSP31yuktdipu:3545": " atha pradhānāvasthāyāmapi copakāro na tarhi nānaikāntiko heturiti /",
    "GSP31yuktdipu:3546": " tacca naivam /",
    "GSP31yuktdipu:3547": " kasmāt ? agnivatsvaśaktinimittatvāt /",
    "GSP31yuktdipu:3548": " tadyathā sūkṣmo 'gniḥ sūkṣmaṃ prakāśaṃ svayameva karoti,",
    "GSP31yuktdipu:3549": " ghaṭādiprakāśane tu tailavarttyādyapekṣate /",
    "GSP31yuktdipu:3550": " tadvadguṇānāmādyaḥ prakopaḥ svaśaktitaḥ /",
    "GSP31yuktdipu:3551": " mahadādyapekṣastūpakārataḥ /",
    "GSP31yuktdipu:3552": " tasmādyuktametat kāraṇakāryavibhāgādastyavyaktamiti /",
    "GSP31yuktdipu:3553": " kiṃ cānyat /",
    "GSP31yuktdipu:3554": " avibhāgādvaiśvarūpyasya // ISk_15 //",
    "GSP31yuktdipu:3555": " iha yadviśvarūpaṃ tasyāvibhāgo dṛṣṭaḥ /",
    "GSP31yuktdipu:3556": " tadyathā salilādīnām /",
    "GSP31yuktdipu:3557": " jalabhūmī viśvarūpāśca mahadādayaḥ /",
    "GSP31yuktdipu:3558": " tasmādeṣāmapyavibhāgena bhavitavyam /",
    "GSP31yuktdipu:3559": " yo 'sāvavibhāgastadavyaktam /",
    "GSP31yuktdipu:3560": " tasmādastyavyaktam /",
    "GSP31yuktdipu:3561": " āha, kiṃ punastadvaiśvarūpyaṃ,",
    "GSP31yuktdipu:3562": " ko vā viśvarūpa iti ?",
    "GSP31yuktdipu:3563": " ucyate- vaiśvarūpyamiti viśiṣṭamavasthānamācakṣmahe,",
    "GSP31yuktdipu:3564": " astamitaviśeṣatvamavibhāga iti /",
    "GSP31yuktdipu:3565": " viśeṣasya sāmānyapūrvakatvāditi yo 'rthastaduktaṃ bhavati avibhāgādvaiśvarūpyasyeti /",
    "GSP31yuktdipu:3566": " evametaiḥ pañcabhirvītairvyaktasya kāraṇamastyavyaktamiti siddham /",
    "GSP31yuktdipu:3567": " āha- vipratiṣedhaprasaṃgaḥ /",
    "GSP31yuktdipu:3568": " kāraṇāntarapratiṣedhāvacanāt /",
    "GSP31yuktdipu:3569": " yathā bhavānāha- pradhānaṃ jagadutpattisamarthaṃ kāraṇamasti /",
    "GSP31yuktdipu:3570": " evaṃ tantrāntarīyāḥ paramāṇupuruṣeśvarakarmadaivasvabhāvakālayadṛcchābhāvānkāraṇatvenābhidadhati,",
    "GSP31yuktdipu:3571": " teṣāṃ ca pratiṣedho nocyata iti /",
    "GSP31yuktdipu:3572": " ato vipratiṣedhaḥ prāpnoti /",
    "GSP31yuktdipu:3573": " kiṃ pradhānameva kāraṇaṃ āhosvidetānyeva vobhayamiti ?",
    "GSP31yuktdipu:3574": " anvayadarśanāttadanupapattiriti cet syānmatam pradhānānvaya eva pṛthivyādiṣu sukhādilakṣaṇa upalabhyate /",
    "GSP31yuktdipu:3575": " yacca yenānvitaṃ tasyāsau vikāra iti yuktametatprāgapadiṣṭam /",
    "GSP31yuktdipu:3576": " tasmātpradhānavikāra eva vyaktamiti /",
    "GSP31yuktdipu:3577": " taccānupapannam /",
    "GSP31yuktdipu:3578": " kasmāt ? anekānvayasaṃbhavāt /",
    "GSP31yuktdipu:3579": " paramāṇvanvayo 'pi hi vyakta upalabhyate rūpādisattvāt /",
    "GSP31yuktdipu:3580": " puruṣānvayaḥ karaṇasya saṃvedakatvāt /",
    "GSP31yuktdipu:3581": " īśvarānvayaḥ śaktiviśeṣayuktānāmupalabdheḥ /",
    "GSP31yuktdipu:3582": " karmadaivānvayaḥ jagadvaicitryopalambhāt /",
    "GSP31yuktdipu:3583": " svabhāvānvayo dravyāntarasaṃsarge 'pi bhāvānāṃ tasmādapracyuteḥ /",
    "GSP31yuktdipu:3584": " kālānvayaḥ yugādyanuvidhānāt /",
    "GSP31yuktdipu:3585": " yadṛcchānvayo niyamābhāvāt /",
    "GSP31yuktdipu:3586": " abhāvānvayo gavādīnāṃ parasparātmasvadarśanāditaretarāṇi prayuktāni /",
    "GSP31yuktdipu:3587": " kāraṇāntarapūrvakatve 'pi khalu vyaktasya śaktyāḥ parimāṇādayaḥ pūrvameva kalpayitum /",
    "GSP31yuktdipu:3588": " tasmādayuktamanvayādibhyaḥ kāraṇamastyavyaktamiti /",
    "GSP31yuktdipu:3589": " ucyate- yattāvaduktaṃ paramāṇūnāmapratiṣedhāt vipratiṣedhaprasaṃga iti,",
    "GSP31yuktdipu:3590": " atra brūmaḥ- tadanupapattirastitvānabhyupagamāt /",
    "GSP31yuktdipu:3591": " astitve hi paramāṇūnāmabhyupagamyamāne sati satyamevaṃ syādiyamāśaṃkā,",
    "GSP31yuktdipu:3592": " kiṃ paramāṇupūrvakamidaṃ viśvamatha pradhānapūrvakamiti ?",
    "GSP31yuktdipu:3593": " na tu teṣāṃ sadbhāvo niścitaḥ /",
    "GSP31yuktdipu:3594": " tasmādayuktametat /",
    "GSP31yuktdipu:3595": " yattu khalvidamucyate pṛthivyādiṣu rūpādyupalambhādanvayadarśanādaṇūnāṃ sadbhāvaḥ pradhānavadeva kalpayitavya ityetadapi cānupapannam /",
    "GSP31yuktdipu:3596": " kasmāt ? anyathāpi tadupapatteḥ /",
    "GSP31yuktdipu:3597": " tanmātrapūrvakatve 'pi hi pṛthivyādīnāṃ kalpyamāne rūpādisattvādato na yuktametat /",
    "GSP31yuktdipu:3598": " sukhādīnāmātmaguṇatvenābhyupagamātpradhāne 'pi tatprasaṃga iti cet,",
    "GSP31yuktdipu:3599": " athāpi syādyathā tanmātrāṇāṃ rūpādimattvaṃ kalpyate tatpūrvakatvaṃ ca pṛthivyādīnāṃ dṛśyamapi teṣu rūpādisattvaliṅgena paramāṇubhyo niṣkṛṣyate,",
    "GSP31yuktdipu:3600": " evamasmābhiḥ sukhādīnāmātmaguṇatvābhyupagamāttadbuddhinimittatve pṛthivyādīnāṃ pradhānapūrvatvākṣepaḥ kariṣyata iti /",
    "GSP31yuktdipu:3601": " etaccānupapannam /",
    "GSP31yuktdipu:3602": " kasmāt ? ātmaguṇatvatiṣedhāt /",
    "GSP31yuktdipu:3603": " tasmācca viparyāsādityatra (ISk 19)",
    "GSP31yuktdipu:3604": " sukhādīnāmātmaguṇatvapratiṣedhaṃ kariṣyāmaḥ tasmādasamyagetat /",
    "GSP31yuktdipu:3605": " āha, yadi punastanmātrāṇāmeva paramāṇutvamabhyupagamyate ka evaṃ sati doṣaḥ syāt ?",
    "GSP31yuktdipu:3606": " ucyate- na śakyamevaṃ bhavitum /",
    "GSP31yuktdipu:3607": " kiṃ kāraṇam ?",
    "GSP31yuktdipu:3608": " vṛddhimatyastanmātralakṣaṇāḥ prakṛtayo 'smābhirabhyupagamyante /",
    "GSP31yuktdipu:3609": " kasmāt ? svakāryāddhi prathīyasī prakṛtirbhavatīti ca naḥ samayaḥ /",
    "GSP31yuktdipu:3610": " mahānti ca pṛthivyādīni mahābhūtāni /",
    "GSP31yuktdipu:3611": " tasmātteṣāṃ tadatiriktatayā pṛthivyā bhavitavyam /",
    "GSP31yuktdipu:3612": " paricchinnadeśāśca paramāṇavaḥ /",
    "GSP31yuktdipu:3613": " tasmānna tanmātrābhyupagamātteṣāmabhyupagamaḥ /",
    "GSP31yuktdipu:3614": " upetya vā tadasambhavaḥ kṛtakatvāt /",
    "GSP31yuktdipu:3615": " astu vā paramāṇūnāṃ sadbhāvastathāpi tebhyo jagadutpatterasambhavaṃ brūmaḥ /",
    "GSP31yuktdipu:3616": " kiṃ kāraṇam ?",
    "GSP31yuktdipu:3617": " kṛtakatvāt /",
    "GSP31yuktdipu:3618": " akṛtakena hi jagatkāraṇena yuktaṃ bhavituṃ,",
    "GSP31yuktdipu:3619": " kṛtakāśca paramāṇavaḥ /",
    "GSP31yuktdipu:3620": " tasmātsatyapi sadbhāve na teṣāṃ jagatkāraṇamiṣyate iti ?",
    "GSP31yuktdipu:3621": " ucyate- tasyaiva kāraṇatvaprasaṃgāt /",
    "GSP31yuktdipu:3622": " yaddhi tatparamāṇūnāṃ kāraṇaṃ tadeva jagatkāraṇatvena yuktaṃ kalpayituṃ syāt na tanniṣādimatāḥ paramāṇavaḥ /",
    "GSP31yuktdipu:3623": " kṛtakatvāsiddherayuktamiti cet syānmataṃ yadi paramāṇūnāṃ kṛtakatvaṃ prasiddhamata etadyujyate vaktumamuṣmāddhetorakāraṇaṃ paramāṇava iti /",
    "GSP31yuktdipu:3624": " tattvasiddham /",
    "GSP31yuktdipu:3625": " tasmānna kiṃcidetat /",
    "GSP31yuktdipu:3626": " ucyate- paricchinnadeśatvāt /",
    "GSP31yuktdipu:3627": " iha yatparicchinnadeśaḥ tatkṛtakaṃ dṛṣṭam /",
    "GSP31yuktdipu:3628": " tadyathā ghaṭaḥ,",
    "GSP31yuktdipu:3629": " paricchinnadeśaśca /",
    "GSP31yuktdipu:3630": " tasmātparamāṇavaḥ kṛtakāḥ /",
    "GSP31yuktdipu:3631": " kiṃ cānyat rūpādimattvāt /",
    "GSP31yuktdipu:3632": " iha yadrūpādimattatkṛtakaṃ dṛṣṭam /",
    "GSP31yuktdipu:3633": " tadyathā ghaṭāḥ,",
    "GSP31yuktdipu:3634": " rūpādimantaśca paramāṇavaḥ /",
    "GSP31yuktdipu:3635": " tasmātkṛtakāḥ /",
    "GSP31yuktdipu:3636": " kiṃ cānyat auṣṇyayogāt /",
    "GSP31yuktdipu:3637": " yadauṣṇyayuktaṃ tatkṛtakam /",
    "GSP31yuktdipu:3638": " tadyathā pradīpaḥ,",
    "GSP31yuktdipu:3639": " tadvantaścāgneyāḥ paramāṇavaḥ /",
    "GSP31yuktdipu:3640": " tasmātkṛtakāḥ /",
    "GSP31yuktdipu:3641": " kiṃca vegavattvāt /",
    "GSP31yuktdipu:3642": " iha yadvegavattatkṛtakam /",
    "GSP31yuktdipu:3643": " tadyathā iṣurvegavān,",
    "GSP31yuktdipu:3644": " tadvanto vāyavīyāḥ paramāṇavaḥ /",
    "GSP31yuktdipu:3645": " tasmātkṛtakāḥ /",
    "GSP31yuktdipu:3646": " kiṃca snehadravatvayogāt /",
    "GSP31yuktdipu:3647": " iha yatsnehadravatvayuktaṃ tatkṛtakam /",
    "GSP31yuktdipu:3648": " yathā kedārādiṣvāpaḥ /",
    "GSP31yuktdipu:3649": " itthaṃ cāpyāḥ paramāṇavaḥ /",
    "GSP31yuktdipu:3650": " tasmātkṛtakāḥ /",
    "GSP31yuktdipu:3651": " kiṃcādheyatvāt /",
    "GSP31yuktdipu:3652": " iha yadanyasminnādhīyate tatkṛtakam /",
    "GSP31yuktdipu:3653": " tadyathā ṭhaghavam /",
    "GSP31yuktdipu:3654": " ādhīyante ca paramāṇavaḥ pṛthivyām,",
    "GSP31yuktdipu:3655": " tasmātkṛtakāḥ /",
    "GSP31yuktdipu:3656": " kiṃca arthāntarādhāratvāt /",
    "GSP31yuktdipu:3657": " iha yadarthāntarasyādhāratvaṃ pratipadyate tatkṛtakam",
    "GSP31yuktdipu:3658": " / tadyathā ghaṭaḥ /",
    "GSP31yuktdipu:3659": " arthāntarasya ca dvyaṇukāderādhāratvamaṇavaḥ pratipadyante tasmātkṛtakāḥ /",
    "GSP31yuktdipu:3660": " kiṃca prāptivyavadhānāt /",
    "GSP31yuktdipu:3661": " iha yayormadhye antarā dravyamavasthitam prāptervyavadhāyakaṃ bhavati,",
    "GSP31yuktdipu:3662": " tau kṛtakau /",
    "GSP31yuktdipu:3663": " tadyathā, dvyaṅgulī /",
    "GSP31yuktdipu:3664": " tathā cāṇū dvāvantarāṇvantaramavasthitaṃ,",
    "GSP31yuktdipu:3665": " yo yaḥ prāptervyavadhāyakaṃ tau kṛtakau tasmāttāvapi kṛtakau /",
    "GSP31yuktdipu:3666": " kiṃca dravyāntarārambhakatvāt /",
    "GSP31yuktdipu:3667": " iha yad dravyāntarārambhakaṃ tatkṛtakaṃ vaḥ /",
    "GSP31yuktdipu:3668": " tadyathā tantuḥ,",
    "GSP31yuktdipu:3669": " dravyārambhakāśca paramāṇavaḥ /",
    "GSP31yuktdipu:3670": " tasmātkṛtakāḥ /",
    "GSP31yuktdipu:3671": " kiṃca pratyakṣatvāt /",
    "GSP31yuktdipu:3672": " iha yatpratyakṣaṃ tatkṛtakaṃ dṛṣṭam /",
    "GSP31yuktdipu:3673": " tadyathā ghaṭaḥ,",
    "GSP31yuktdipu:3674": " pratyakṣāśca yogināṃ paramāṇavaḥ /",
    "GSP31yuktdipu:3675": " tatkṛtakāḥ /",
    "GSP31yuktdipu:3676": " ataeva kṛtakatvamiti cet syānmataṃ yata eva yogināṃ pratyakṣāḥ paramāṇavastata eva kṛtakāḥ /",
    "GSP31yuktdipu:3677": " kiṃ kāraṇam /",
    "GSP31yuktdipu:3678": " asmadādipratyakṣaṃ ghaṭādi hi kṛtakaṃ dṛṣṭamiti kṛtvā /",
    "GSP31yuktdipu:3679": " etadapyanupapannam /",
    "GSP31yuktdipu:3680": " kasmāt ? śarīrakṛtakatvaprasaṅgāt /",
    "GSP31yuktdipu:3681": " śarīramapi hi yogināṃ pratyakṣaṃ,",
    "GSP31yuktdipu:3682": " kāmaṃ tadapyakṛtakamastu /",
    "GSP31yuktdipu:3683": " atha naitadeva tarhi nākṛtakāḥ paramāṇavaḥ /",
    "GSP31yuktdipu:3684": " pradhānādiṣu prasaṃga iti cenna anabhyupagamāt /",
    "GSP31yuktdipu:3685": " śrīkapilabrāhmaṇairapi pradhānapuruṣāvapratyakṣāviti naḥ śāstram /",
    "GSP31yuktdipu:3686": " tasmādyatkiṃcidetat /",
    "GSP31yuktdipu:3687": " sattādivaditi cet syānmatam,",
    "GSP31yuktdipu:3688": " yathā sattāguṇatvarūpatvādīnāṃ sati pratyakṣatve 'kṛtakatvam evaṃ paramāṇūnāṃ bhaviṣyatīti /",
    "GSP31yuktdipu:3689": " tadapyayuktam /",
    "GSP31yuktdipu:3690": " kasmāt ? sādhyatvāt /",
    "GSP31yuktdipu:3691": " paramāṇvakṛtakatvavatsattādīnāṃ sadbhāvo 'siddhaḥ /",
    "GSP31yuktdipu:3692": " tasmācchaśaviṣāṇātpuruṣaviṣāṇasiddhivadagrāhyametat /",
    "GSP31yuktdipu:3693": " saukṣmyādaṇūnāṃ kṛtakatvāprasaṃga iti cet syānmatam,",
    "GSP31yuktdipu:3694": " na hi paramāṇubhyaḥ sūkṣmataramanyad bhāvāntaramasti yadeṣāmārambhakaṃ syāt /",
    "GSP31yuktdipu:3695": " parā khalveṣā kāṣṭhā saukṣmyasya yatparamāṇavaḥ /",
    "GSP31yuktdipu:3696": " tasmādeṣāṃ kṛtakatvamanupapannamiti /",
    "GSP31yuktdipu:3697": " etaccāyuktam /",
    "GSP31yuktdipu:3698": " kasmāt ? pākajeṣvatiprasaṃgāt /",
    "GSP31yuktdipu:3699": " saukṣmyādakṛtakatvaprasaṃgaḥ /",
    "GSP31yuktdipu:3700": " te 'pi paramāṇavaḥ sūkṣmāḥ /",
    "GSP31yuktdipu:3701": " yattu khalvatisaukṣmyātpradhānapuruṣayorakṛtakatvaṃ dṛṣṭaṃ tatsati vibhutve /",
    "GSP31yuktdipu:3702": " na ca yathā pradhānapuruṣāvevamaṇavo 'pi viśvaṃ vyaśnuvate /",
    "GSP31yuktdipu:3703": " tasmātsati",
    "GSP31yuktdipu:3704": " saukṣmye pākajavadeṣāṃ kṛtakatvamanivāryam /",
    "GSP31yuktdipu:3705": " yeṣāṃ tu kāryadravyaṃ pacyata iti pakṣasteṣāmayamanupālambha ityataḥ paramāṇusamavetaṃ karmodāhāryam /",
    "GSP31yuktdipu:3706": " taddhi sūkṣmamatīndriyaṃ kṛtakaṃ ceti siddhaṃ kṛtakāḥparamāṇavaḥ /",
    "GSP31yuktdipu:3707": " kṛtakatvāccaiṣāmanityatāpyanapātinīti kṛtvāntarālapralayamahāpralayeṣu pradhvaṃsātparamāṇūnāṃ kāraṇābhāvātkāryābhāva iti svaśāstrasiddhādanumānājjagaducchittidoṣaprasaṃgaḥ",
    "GSP31yuktdipu:3708": " tathā bhogināmupacitasya svakarmaṇo 'nupabhogātkṛtasya vipraṇāśaḥ /",
    "GSP31yuktdipu:3709": " aniṣṭaṃ caitat /",
    "GSP31yuktdipu:3710": " tasmānna jagatkāraṇaṃ paramāṇavaḥ /",
    "GSP31yuktdipu:3711": " yāpi khalviyamāśaṃkā puruṣājjagadutpattirbhaviṣyatīti sāpyayuktā /",
    "GSP31yuktdipu:3712": " kasmāt ? pratiṣedhāt /",
    "GSP31yuktdipu:3713": " tasmācca viparyāsādityatra (ISk 19)",
    "GSP31yuktdipu:3714": " puruṣasyākartṛtvamupapādayiṣyāmaḥ /",
    "GSP31yuktdipu:3715": " caitanyāviśeṣādīśvarasyāpi sa eva vidhiḥ kāraṇatvapratiṣedhe boddhavyaḥ /",
    "GSP31yuktdipu:3716": " āha astyevamīśvara iti pāśupatavaiśeṣikāḥ /",
    "GSP31yuktdipu:3717": " kasmāt ? kāryaviśeṣasyātiśayabuddhipūrvakatvāt /",
    "GSP31yuktdipu:3718": " iha kāryaviśeṣaḥ prāsādavimānādiratiśayabuddhipūrvako dṛṣṭaḥ /",
    "GSP31yuktdipu:3719": " asti cāyaṃ mahābhūtendriyabhuvanavinyāsādilakṣaṇaḥ kāryaviśeṣaḥ /",
    "GSP31yuktdipu:3720": " tasmādanenāpyatiśayabuddhipūrvakeṇa bhavitavyam /",
    "GSP31yuktdipu:3721": " yatpūrvako 'yaṃ sa īśvaraḥ /",
    "GSP31yuktdipu:3722": " tasmādastīśvara iti /",
    "GSP31yuktdipu:3723": " kiṃ cānyat cetanācetanayorabhisambandhasya cetanakṛtatvāt /",
    "GSP31yuktdipu:3724": " iha cetanācetanayorabhisambandhaścetanakṛto dṛṣṭaḥ,",
    "GSP31yuktdipu:3725": " tadyathā gośakaṭayoḥ /",
    "GSP31yuktdipu:3726": " asti cāyaṃ cetanācetanayoḥ śarīraśarīriṇorabhisambandhaḥ /",
    "GSP31yuktdipu:3727": " tasmādanenāpi cetanakṛtena bhavitavyam /",
    "GSP31yuktdipu:3728": " yatkṛto 'yaṃ sa īśvaraḥ /",
    "GSP31yuktdipu:3729": " tasmādastīśvaraḥ kāraṇam /",
    "GSP31yuktdipu:3730": " ucyate- yattāvaduktaṃ kāryaviśeṣasyātiśayabuddhipūrvakatvādīśvarasadbhāvasiddhiriti atra brūmaḥ na,",
    "GSP31yuktdipu:3731": " sādhyatvāt /",
    "GSP31yuktdipu:3732": " asmadādibuddhipūrvikāḥ prāsādādayaḥ,",
    "GSP31yuktdipu:3733": " atiśayabuddhipūrvikā vā iti sādhyametat /",
    "GSP31yuktdipu:3734": " tasmādanuttaram /",
    "GSP31yuktdipu:3735": " kiṃca prākpradhānapravṛtterbuddhyasambhavātkāraṇāntarapratiṣedhāt pradhānādayaṃ buddhipūrvakaṃ kāryaviśeṣaṃ kurvīta /",
    "GSP31yuktdipu:3736": " prākca pradhānavipariṇāmād buddhireva nāstītyupapannametat /",
    "GSP31yuktdipu:3737": " śaktimattvātsvata iti cet syātpunaretat sarvaśaktipracita īśvaraḥ /",
    "GSP31yuktdipu:3738": " tasya prāgapi pradhānavipariṇāmātsvata evecchāyogād buddhisadbhāvo na pratiṣidhyata iti /",
    "GSP31yuktdipu:3739": " etadapyanupapannam /",
    "GSP31yuktdipu:3740": " kasmāt ? dṛṣṭāntābhāvāt /",
    "GSP31yuktdipu:3741": " buddhiḥ svata evetyatra paryanuyukta(sya)",
    "GSP31yuktdipu:3742": " kaste dṛṣṭāntaḥ ?",
    "GSP31yuktdipu:3743": " tasmādasadetat /",
    "GSP31yuktdipu:3744": " śaktiviśeṣādadoṣa iti cet,",
    "GSP31yuktdipu:3745": " athāpi syāt nānyeṣāṃ buddhimatāmīśvaratulyā śaktiḥ /",
    "GSP31yuktdipu:3746": " ata eṣāṃ pradhānāccharīravyūhasamakālamātmādisannikarṣādvā buddhaya utpadyanta iti,",
    "GSP31yuktdipu:3747": " īśvarasya tu svata iti /",
    "GSP31yuktdipu:3748": " etadapyanupapannam /",
    "GSP31yuktdipu:3749": " kasmāt ? sarvavādasiddhiprasaṃgāt /",
    "GSP31yuktdipu:3750": " dṛṣṭāntaviruddhamarthamādāya pratibadhyamānena śaktiviśeṣaḥ smartavya ityetasyāṃ kalpanāyāṃ sarvavādasiddhiprasaṃgaḥ syāt /",
    "GSP31yuktdipu:3751": " tasmād grahamātrametat /",
    "GSP31yuktdipu:3752": " evaṃ svata īśvarasya buddhisambhavo na cedbhavet yuktamucyate prākpradhānapravṛtterbuddhyasambhavānna buddhimatpūrvako 'yaṃ kāryaviśeṣaḥ /",
    "GSP31yuktdipu:3753": " kiṃca phalānupapatteḥ /",
    "GSP31yuktdipu:3754": " dṛṣṭamadṛṣṭaṃ vā phalamuddiśya buddhimantaḥ kāryaviśeṣānprāsādavimānādīnārabhamāṇā dṛśyante /",
    "GSP31yuktdipu:3755": " anupahataścāyamaiśvaryāt /",
    "GSP31yuktdipu:3756": " kiṃ ca prayojakānupapatteḥ /",
    "GSP31yuktdipu:3757": " kiṃ ca anekāntāt /",
    "GSP31yuktdipu:3758": " na ca sarvaḥ kāryaviśeṣo buddhipūrvakaḥ /",
    "GSP31yuktdipu:3759": " vṛkṣādīnāṃ tadvyatirekeṇotpatteḥ /",
    "GSP31yuktdipu:3760": " sarvasyeśvarabuddhipūrvakatvābhyupagame dṛṣṭāntābhāvaḥ /",
    "GSP31yuktdipu:3761": " na cāstyanudāhṛto vādaḥ /",
    "GSP31yuktdipu:3762": " tasmādanekānna buddhimatpūrvakaṃ vyaktam /",
    "GSP31yuktdipu:3763": " kiṃ ca duḥkhottaratvāt /",
    "GSP31yuktdipu:3764": " buddhipūrvakaścedasya kāryaviśeṣaḥ syātkarturduḥkhottaravidhāne prayojanaṃ nāsti /",
    "GSP31yuktdipu:3765": " śaktimāṃścāyamiti sukhottarameva vidadhyāt /",
    "GSP31yuktdipu:3766": " duḥkhottaraścāyaṃ,",
    "GSP31yuktdipu:3767": " tasmānna buddhipūrvakaḥ kāryaviśeṣaḥ /",
    "GSP31yuktdipu:3768": " kiṃca duḥkhopāyatvāt",
    "GSP31yuktdipu:3769": " / buddhipūrvakaścedayaṃ kāryaviśeṣaḥ syāddharmārthakāmamokṣaprāptayaḥ sukhopāyāḥ syuḥ,",
    "GSP31yuktdipu:3770": " duḥkhopāyāśca,",
    "GSP31yuktdipu:3771": " tasmādabuddhipūrvakaḥ /",
    "GSP31yuktdipu:3772": " dharmādharmanimittatvādadoṣa iti cet syānmatam,",
    "GSP31yuktdipu:3773": " yadyapīśvarapūrvako 'yaṃ kāryaviśeṣaḥ tathāpyādisarge sukhottarāṇāmasmadutpannānāṃ prāṇināṃ dharmādharmaparigrahād hīnamadhyamotkṛṣṭavayojātisvabhāvādiyogo bhavati /",
    "GSP31yuktdipu:3774": " tataśca nāparādho 'yamīśvarasyeti /",
    "GSP31yuktdipu:3775": " etadapyayuktam /",
    "GSP31yuktdipu:3776": " kasmāt ? adharmotpattihetvabhāvāt /",
    "GSP31yuktdipu:3777": " īśvaraśceddharmādharmayorutpattāvīṣṭe dharmameva prāṇināṃ sukhahetutvādutpādayet nādharmaṃ,",
    "GSP31yuktdipu:3778": " prayojanābhāvāt /",
    "GSP31yuktdipu:3779": " atha matam svābhāvikī dharmādharmayoḥ svakāraṇādutpattiḥ,",
    "GSP31yuktdipu:3780": " yaduktaṃ sarvamīśvarabuddhipūrvakaṃ vyaktamiti tu tasya vyāghātaḥ /",
    "GSP31yuktdipu:3781": " tasmādīśvaro na kāraṇam /",
    "GSP31yuktdipu:3782": " yatpunaretaduktaṃ cetanācetanayorabhisambandhasya cetanakṛtatvādīśvarasya sadbhāva iti,",
    "GSP31yuktdipu:3783": " atra brūmaḥ- ayuktametat /",
    "GSP31yuktdipu:3784": " kasmāt ? sādhyatvāt /",
    "GSP31yuktdipu:3785": " yo 'yaṃ cetanācetanayorgośakaṭayorabhisambandhaḥ sa kena cetanena kṛtaḥ ?",
    "GSP31yuktdipu:3786": " yadi caitreṇa,",
    "GSP31yuktdipu:3787": " tasya kāryakāraṇasaṃghātatvādācetanyam /",
    "GSP31yuktdipu:3788": " atha caitraśabdavācyasya piṇḍasyopadraṣṭā kṣetrajñaḥ tatkṛta iṣyate tadayuktam,",
    "GSP31yuktdipu:3789": " sādhyatvāt /",
    "GSP31yuktdipu:3790": " na hi puruṣakartṛtvamasmatpakṣe prasiddham /",
    "GSP31yuktdipu:3791": " ubhayapakṣaprasiddhena vyavahāraḥ /",
    "GSP31yuktdipu:3792": " kiṃ cānyat anavasthāprasaṃgāt /",
    "GSP31yuktdipu:3793": " cetanācetanayorabhisambandhasya cetanakṛtatvaṃ bruvataḥ prāptamīśvarakāryakāraṇayorabhisambandhasya cetanakṛtatvam /",
    "GSP31yuktdipu:3794": " tathā cānavasthāprasaṃgaḥ /",
    "GSP31yuktdipu:3795": " atha mā bhūdayaṃ doṣa iti svābhāvika īśvarasya kāryakāraṇayorabhisambandha iṣyate,",
    "GSP31yuktdipu:3796": " na tarhyaikāntiko hetuḥ /",
    "GSP31yuktdipu:3797": " tayorācetanyādadoṣa iti cet,",
    "GSP31yuktdipu:3798": " syātpunaretat īśvarasya yatkāryakāraṇaṃ tadapi cetanamīśvaro 'pi,",
    "GSP31yuktdipu:3799": " tasmātsambandhena pratyudāharaṇamupapadyata iti /",
    "GSP31yuktdipu:3800": " etadayuktam /",
    "GSP31yuktdipu:3801": " kasmāt ? asambandhaprasaṃgāt /",
    "GSP31yuktdipu:3802": " caitanyāviśeṣādātmana ātmāntareṇābhisambandho nāsti /",
    "GSP31yuktdipu:3803": " evamīśvarakāryakāraṇayorapi na syāt /",
    "GSP31yuktdipu:3804": " aniṣṭaṃ caitat /",
    "GSP31yuktdipu:3805": " kiṃ ca aviparyayaprasaṃgāt /",
    "GSP31yuktdipu:3806": " ubhayacaitanyapratijñasya yatheśvarasya karaṇaṃ buddhyādayaḥ,",
    "GSP31yuktdipu:3807": " evamīśvaro 'pi buddhyādīnāṃ karaṇaṃ syāt /",
    "GSP31yuktdipu:3808": " kasmāt ? aviśeṣāt /",
    "GSP31yuktdipu:3809": " athaitadaniṣṭaṃ, na",
    "GSP31yuktdipu:3810": " tarhyubhayoścaitanyam /",
    "GSP31yuktdipu:3811": " kāryakāraṇavattānabhyupagamādadoṣa iti cet vyāpī niravayavo 'nantaśaktiḥ sūkṣmebhyaḥ",
    "GSP31yuktdipu:3812": " sūkṣmatamo mahadbhyo mahattamo 'dhikaraṇadharmānādirityevamanantalakṣaṇamīśvarapadārtha",
    "GSP31yuktdipu:3813": " tadvido vyācakṣate /",
    "GSP31yuktdipu:3814": " tasya kutaḥ kāryakāraṇamavalambyedamādhyāropitamiti ?",
    "GSP31yuktdipu:3815": " etadapyanupapannam /",
    "GSP31yuktdipu:3816": " kasmāt ? anumānavirodhāt /",
    "GSP31yuktdipu:3817": " itthaṃ cedīśvaro yadidamanumānaṃ kāryaviśeṣasyātiśayabuddhipūrvakatvācca cetanācetanayorabhisambandhasya cetanakṛtatvāditi tadvyāhanyate /",
    "GSP31yuktdipu:3818": " kasmāt ? na hyetāvadīdṛśārthena sahaitaddṛṣṭamiti /",
    "GSP31yuktdipu:3819": " upetya vā, mūrtiparigrahavyāghātāt /",
    "GSP31yuktdipu:3820": " yadyekāntenaivaṃrūpa īśvaraḥ,",
    "GSP31yuktdipu:3821": " kṣityādimūrtiparigraho vyāhanyeta /",
    "GSP31yuktdipu:3822": " kiṃ cānyat- śruteḥ /",
    "GSP31yuktdipu:3823": " śrutirapi cāsya mūrtimācaṣṭe kṛttivāsāḥ pinākahasto vitatadhanvā nīlaśikhaṇḍītyādi /",
    "GSP31yuktdipu:3824": " tadabhyupagamātsvapakṣahāniriti cet,",
    "GSP31yuktdipu:3825": " syānmataṃ yadi tarhi śrutivacanānmūrtimānīśvaraḥ parigṛhyate /",
    "GSP31yuktdipu:3826": " tena siddhamasyāstitvam /",
    "GSP31yuktdipu:3827": " kasmāt ? na hyasato mūrtimattvamupapadyata iti kṛtvā /",
    "GSP31yuktdipu:3828": " etadapyayuktam /",
    "GSP31yuktdipu:3829": " abhiprāyānavabodhāt /",
    "GSP31yuktdipu:3830": " na hyekāntena vayaṃ bhagavataḥ śaktiviśeṣaṃ pratyācakṣmahe,",
    "GSP31yuktdipu:3831": " māhātmyaśarīrādiparigrahāt /",
    "GSP31yuktdipu:3832": " yathā tu bhavatocyate pradhānapuruṣavyatiriktaḥ tayoḥ prayoktā nāstītyayamasmadabhiprāyaḥ,",
    "GSP31yuktdipu:3833": " tasmādetasya bādhakam /",
    "GSP31yuktdipu:3834": " ato na pradhānapuruṣayorabhisambandho 'nyakṛtaḥ /",
    "GSP31yuktdipu:3835": " kiṃ cānyat aśakyatvāt /",
    "GSP31yuktdipu:3836": " kurvāṇaḥ khalvapyayamabhisambandhaṃ śarīramātreṇa vā śarīriṇaḥ kuryāt,",
    "GSP31yuktdipu:3837": " śarīrakāraṇena vā ?",
    "GSP31yuktdipu:3838": " kiṃ cātaḥ ?",
    "GSP31yuktdipu:3839": " tanna tāvaccharīramātreṇa karoti /",
    "GSP31yuktdipu:3840": " kasmāt ? anapekṣasya śarīrotpattau nimittābhāvāt /",
    "GSP31yuktdipu:3841": " na śarīrakāraṇena, vibhutvāt /",
    "GSP31yuktdipu:3842": " paricchinnayorgośakaṭayorabhisambandho 'nyakṛtaḥ,",
    "GSP31yuktdipu:3843": " vibhū ca pradhānapuruṣau /",
    "GSP31yuktdipu:3844": " kiṃ ca pārārthyāt /",
    "GSP31yuktdipu:3845": " gośakaṭayorabhisambandhaḥ parārtho dṛṣṭaḥ /",
    "GSP31yuktdipu:3846": " na tu pradhānapuruṣayorabhisambandhaḥ parārtha iti /",
    "GSP31yuktdipu:3847": " īśvarārtha iti cenna, uktatvāt /",
    "GSP31yuktdipu:3848": " dṛṣṭādṛṣṭārtha īśvarasyānupapanna ityādāvevoktametat /",
    "GSP31yuktdipu:3849": " evaṃ tāvatpāśupatānāmīśvaraparigrahe doṣaḥ /",
    "GSP31yuktdipu:3850": " vaiśeṣikāṇāṃ cāyaṃ doṣaḥ /",
    "GSP31yuktdipu:3851": " kiṃ ca dravyādipadārthāntarabhāvābhāvaparikalpanānupapattiśca /",
    "GSP31yuktdipu:3852": " tairīśvaro dravyaguṇakarmasāmānyaviśeṣasamavāyabhūto vā parikalpyamānaḥ parikalpyate,",
    "GSP31yuktdipu:3853": " padārthāntarabhūto vā ?",
    "GSP31yuktdipu:3854": " kiṃ cātaḥ ?",
    "GSP31yuktdipu:3855": " tanna tāvad dravyādibhūtaḥ /",
    "GSP31yuktdipu:3856": " kasmāt ? dvividhaṃ hi dravyaṃ anekadravyamadravyaṃ ca /",
    "GSP31yuktdipu:3857": " tatra nānekadravyamīśvaraḥ,",
    "GSP31yuktdipu:3858": " kṛtakatvādidoṣaprasaṃgāt /",
    "GSP31yuktdipu:3859": " nādravyaṃ, parisaṃkhyānāt /",
    "GSP31yuktdipu:3860": " pṛthivyādīni manaḥparyantāni navaiva dravyāṇi vaḥ siddhāntaḥ /",
    "GSP31yuktdipu:3861": " itikaraṇasya parisamāptyarthatvāt /",
    "GSP31yuktdipu:3862": " kiṃ ca guṇakarmanirdeśāt /",
    "GSP31yuktdipu:3863": " sati cāsya dravyatve vaiśeṣikaguṇanirdeśa ācāryeṇa kṛtaḥ syāt /",
    "GSP31yuktdipu:3864": " kāraṇāntaraprayogasamarthasya ca karma nirdiṣṭaṃ syāt /",
    "GSP31yuktdipu:3865": " na tu tathā /",
    "GSP31yuktdipu:3866": " tasmānna dravyaguṇādayaḥ /",
    "GSP31yuktdipu:3867": " āśrayaparatantrā hi guṇādayaḥ parārthāḥ /",
    "GSP31yuktdipu:3868": " evaṃ na dravyādibhūto nāpi padārthāntarabhūtaḥ /",
    "GSP31yuktdipu:3869": " padārthatve hi sati dravyādivallakṣaṇamuktamabhaviṣyat /",
    "GSP31yuktdipu:3870": " ācāryeṇa tu noktam /",
    "GSP31yuktdipu:3871": " tasmāsūtrakāramate nāstīśvaraḥ /",
    "GSP31yuktdipu:3872": " liṅgāditi cet,",
    "GSP31yuktdipu:3873": " syānmatam- saṃjñākarmatvamasmadviśiṣṭānāṃ liṅgam /",
    "GSP31yuktdipu:3874": " pratyakṣapūrvakatvādvā saṃjñākarmaṇa ityetasmālliṅgādīśvaraparigraha ācāryasya siddha iti /",
    "GSP31yuktdipu:3875": " tadapyayuktam /",
    "GSP31yuktdipu:3876": " kasmāt ? abhipretāsiddheḥ /",
    "GSP31yuktdipu:3877": " satyamanena liṅgenāsmadādibhyo viśiṣṭaśakteḥ kasyacideva māhātmyaśarīrasyānyasya vā pratipattiḥ syāt /",
    "GSP31yuktdipu:3878": " saṃjñāmātraṃ tu yathā bhavadbhiḥ sarvakāraṇānāṃ sṛṣṭyupasaṃhārapravṛttiheturekaḥ svatantra iṣyate /",
    "GSP31yuktdipu:3879": " tathā cāsmālliṅgātpratipattiḥ /",
    "GSP31yuktdipu:3880": " kiṃ cānyat /",
    "GSP31yuktdipu:3881": " prāganupadeśe 'kauśalaprasaṃgāt /",
    "GSP31yuktdipu:3882": " īśvaraparatantre cedaṇūnāṃ pravṛttinivṛttī syātāṃ tameva prāgupadiśet /",
    "GSP31yuktdipu:3883": " dharmavatpradhānapadārthasya vā prāganupadeśādakuśalaḥ sūtrakāra ityetadāpadyate /",
    "GSP31yuktdipu:3884": " na caitadiṣṭamubhayam /",
    "GSP31yuktdipu:3885": " kiṃ cānyat asaṃkīrtanāt /",
    "GSP31yuktdipu:3886": " śāstrapradeśe cāyamīśvaro na kasmiṃścidapyācāryeṇa saṃkīrtitaḥ /",
    "GSP31yuktdipu:3887": " na cāsya vadhvā iva śvaśuranāmasaṃkīrtane doṣopapattiḥ syāt /",
    "GSP31yuktdipu:3888": " doṣasaṃvibhāgārthamidamācāryasyāniṣṭamadhyāropyate,",
    "GSP31yuktdipu:3889": " na tu matamasyaitat /",
    "GSP31yuktdipu:3890": " evaṃ kāṇādānāmīśvaro 'stīti pāśupatopajñametat",
    "GSP31yuktdipu:3891": " / tasmādīśvaro 'pyakāraṇam /",
    "GSP31yuktdipu:3892": " karmāṇubhirvyākhyātam /",
    "GSP31yuktdipu:3893": " katham ? yathā kṛtakatvānna jagatkāraṇamaṇavaḥ,",
    "GSP31yuktdipu:3894": " evaṃ karmāpi na śarīranimittaṃ,",
    "GSP31yuktdipu:3895": " tasmāttadapyakāraṇam /",
    "GSP31yuktdipu:3896": " itaretaranimittatvādadoṣa iti cet syānmatam,",
    "GSP31yuktdipu:3897": " yathāntareṇa śarīraṃ karma notpadyamānaṃ dṛṣṭamevamantareṇa karma śarīrasyāpi kāraṇāntaramaśakyaṃ kalpayitumiti parasparanimittatvānnāsya parivartasya pūrvakoṭiḥ prajñāyate /",
    "GSP31yuktdipu:3898": " tasmānnāstyanayoḥ kāraṇāntaramiti /",
    "GSP31yuktdipu:3899": " etaccāyuktam /",
    "GSP31yuktdipu:3900": " kasmāt ? anavasthānāmavasthānapūrvakatvadarśanāt /",
    "GSP31yuktdipu:3901": " tadyathā śukraśoṇitāccharīraṃ śarīrācchukraśoṇitamityasya parivartasya pūrvakoṭiradṛṣṭā,",
    "GSP31yuktdipu:3902": " pratijñāyate cāyonijatvamīśvaraśarīrāṇāmādisarge ca /",
    "GSP31yuktdipu:3903": " tathā ca bījāṅkurādayo 'ṅkurādibhyo bījamityanavasthā /",
    "GSP31yuktdipu:3904": " bhāti cātrādisarge paramāṇumātrādapi bījaprādurbhāvastathā śarīrakarmaṇoranavasthā /",
    "GSP31yuktdipu:3905": " idānīmapi cādisarge cādhikāramātravaśāccharīrotpattiḥ syāt /",
    "GSP31yuktdipu:3906": " sādhāraṇavigrahatvaprasaṃga iti cet syādetat,",
    "GSP31yuktdipu:3907": " yadyadhikāranimittā śarīrotpattirādisarge 'bhyupagamyate prāptamekena śarīreṇa sarvapuruṣāṇāmabhisambandho niyamahetvabhāvāt /",
    "GSP31yuktdipu:3908": " tataśca śarīrāntarānarthakyam /",
    "GSP31yuktdipu:3909": " tenaiva sarveṣāmupabhogasāmarthyāditi /",
    "GSP31yuktdipu:3910": " etadanupapannam /",
    "GSP31yuktdipu:3911": " kasmāt ? pratyakṣavirodhāt /",
    "GSP31yuktdipu:3912": " satyametadanumānataḥ /",
    "GSP31yuktdipu:3913": " pratyakṣatastu śarīrāṇi pratipuruṣam,",
    "GSP31yuktdipu:3914": " tasmānnāyaṃ prasaṃgaḥ /",
    "GSP31yuktdipu:3915": " apavarganiyamaprasaṃga iti cet syānmataṃ yadyadhikāramātravaśāccharīrotpattiḥ paramarṣerevāpavargasādhanaṃ śarīrādutpadyeteti /",
    "GSP31yuktdipu:3916": " ucyate- na tasyaiva,",
    "GSP31yuktdipu:3917": " kiṃ tarhi sarveṣāṃ guṇānāṃ prādhānyāttannimittāni śarīrāṇyādisarge sāṃsiddhikānyutpadyante /",
    "GSP31yuktdipu:3918": " tatra yasya sattvapradhānaṃ kāryakaraṇaṃ sa paramarṣiḥ /",
    "GSP31yuktdipu:3919": " yasya sattvaṃ rajobahulaṃ sa māhātmyaśarīraḥ /",
    "GSP31yuktdipu:3920": " evaṃ guṇasamparkād guṇapradhānāpradhānabhāvena yāvatsthāvaraśarīraprādurbhāva ityato nāsti guṇānāṃ śarīraviniyogapakṣapātaḥ /",
    "GSP31yuktdipu:3921": " tasmādyuktametatkṛtakatvānna karma jagatkāraṇamiti /",
    "GSP31yuktdipu:3922": " etena caivaṃ vyākhyām /",
    "GSP31yuktdipu:3923": " tadapi hi karmaṇāmeva prāptaparipākāṇāmabhidhānamarthāntarameveti cetsādhyam /",
    "GSP31yuktdipu:3924": " tasmādapyakalpanīyamiti /",
    "GSP31yuktdipu:3925": " yadapyuktaṃ kālājjagadutpattirbhaviṣyatīti tadanupapannam /",
    "GSP31yuktdipu:3926": " kasmāt ? kāraṇaparispandasyaiva tadabhidhānasanniveśāt /",
    "GSP31yuktdipu:3927": " na hi naḥ kālo nāma kaścidasti,",
    "GSP31yuktdipu:3928": " kiṃ tarhi kriyamāṇakriyāṇāmevādityagatigodohaghaṭāstanitādīnāṃ viśiṣṭāvadhisarūpapratyayanimittatvat /",
    "GSP31yuktdipu:3929": " parāparādiliṅgasadbhāvātpratipattiriti cenna,",
    "GSP31yuktdipu:3930": " akṛtakeṣu tadanupapatteḥ /",
    "GSP31yuktdipu:3931": " yadeva kṛtakaṃ tatraiva paramaparamityādiḥ pratyayo dṛṣṭaḥ /",
    "GSP31yuktdipu:3932": " sa yadi kriyāvyatiriktanimittaḥ syādaviśeṣānnityānityeṣu syāt /",
    "GSP31yuktdipu:3933": " kvacitsāmarthādapākajavadadoṣa iti cet syānmatam- yathāgnisaṃyogaḥ pākajahetuḥ tathā cāviśeṣe 'pi pṛthivyāmeva pākajotpattinimittaṃ bhavati nākāśādiṣu /",
    "GSP31yuktdipu:3934": " evaṃ kālo 'pi parāparādiheturatha cānityeṣveva syānna nityeṣviti /",
    "GSP31yuktdipu:3935": " taccāyuktam /",
    "GSP31yuktdipu:3936": " kasmāt ? viśeṣopapatteḥ /",
    "GSP31yuktdipu:3937": " rūpādivikriyāheturagnistadyuktaṃ yadasau tadvati dravye pākajānādadyāt, (nā)",
    "GSP31yuktdipu:3938": " tadvatyākāśādau /",
    "GSP31yuktdipu:3939": " kālastu sambandhamātropakārī na vikriyāhetuḥ /",
    "GSP31yuktdipu:3940": " tasmādasadetat /",
    "GSP31yuktdipu:3941": " evaṃ yadi kriyābhyo 'nyaḥ kāla iṣyate kāraṇaparispandasya jagatkāraṇatvamathānyatsādhyam /",
    "GSP31yuktdipu:3942": " yadṛcchāpi na kāraṇaṃ karmavat kāryakāraṇabhāvāt /",
    "GSP31yuktdipu:3943": " kāryakāraṇabhūtaṃ hīdaṃ vyaktamiti prāgvyākhyātam /",
    "GSP31yuktdipu:3944": " sa ca kāryakāraṇabhāvaḥ prekṣāpūrvakṛtānāṃ śayanādīnāmupalabdhau yādṛcchikeṣu cānupalabdhau na tasyā liṅgamiti śakyaṃ vaktum /",
    "GSP31yuktdipu:3945": " abhāvo 'pyakāraṇam,",
    "GSP31yuktdipu:3946": " parimāṇādidarśanāt /",
    "GSP31yuktdipu:3947": " na hi tata utpannānāṃ parimāṇamupapadyata ityato nāpyanvayaḥ /",
    "GSP31yuktdipu:3948": " sātmakanirātmakayoratyantajātibhedāt /",
    "GSP31yuktdipu:3949": " nāpi śaktistadabhāvāt /",
    "GSP31yuktdipu:3950": " nopakāro 'navasthānāt /",
    "GSP31yuktdipu:3951": " na vibhāgo nirātmakatvāt /",
    "GSP31yuktdipu:3952": " tasmānna paramāṇupuruṣeśvarakarmadaivakālasvabhāvayadṛcchābhāvebhyo vyaktamutpadyate /",
    "GSP31yuktdipu:3953": " na cedebhyaḥ,",
    "GSP31yuktdipu:3954": " pariśeṣataḥ pradhānasyaivāstitvaliṅgamidam /",
    "GSP31yuktdipu:3955": " tasmādyuktametat bhedānāṃ parimāṇādibhyaḥ kāraṇamastyavyaktamiti // 15 // @-----------------------------------------------------------------------",
    "GSP31yuktdipu:3956": " kārikā 16 @-----------------------------------------------------------------------",
    "GSP31yuktdipu:3957": " āha evamapyasya vyaktahetutvamanupapannam, ekatvāt /",
    "GSP31yuktdipu:3958": " bahūnāṃ kāryārambho dṛṣṭastantvādīnām /",
    "GSP31yuktdipu:3959": " ekaṃ pradhānaṃ,",
    "GSP31yuktdipu:3960": " tasmānna tadārambhaśaktiyuktamiti /",
    "GSP31yuktdipu:3961": " ucyate- yadyapi guṇānāṃ pradhānalakṣaṇamavasthāntaramabhinnabuddhinimittatvādekamapi",
    "GSP31yuktdipu:3962": " kāryakāle kiṃcidvaiṣamyopajanitavyapadeśyarūpābhiritaretaropakāriṇībhiḥ śaktibhiḥ",
    "GSP31yuktdipu:3963": " smudāyatvamāpadyate /",
    "GSP31yuktdipu:3964": " tasmādidānīṃ",
    "GSP31yuktdipu:3965": " pravartate triguṇataḥ samudayācca",
    "GSP31yuktdipu:3966": " pravartate ityanenotpattimācaṣṭe /",
    "GSP31yuktdipu:3967": " triguṇata ityavyapadeśyarūpāṇāṃ pradhānāpradhānabhāvena guṇaśaktīnāṃ vaiṣamyādvyapadeśyarūpāntaramāha /",
    "GSP31yuktdipu:3968": " yatraitacchakyate vaktuṃ trayaḥ sattvādaya iti tadavasthānaṃ kāryārambhakamiti /",
    "GSP31yuktdipu:3969": " samudayādityanena parasparāpekṣāṇāmārambhaśaktimavadyotayati /",
    "GSP31yuktdipu:3970": " etaduktaṃ bhavati- kāryakāle guṇāḥ parityaktapūrvāvasthā bhedaṃ pratilabhya parasparopakāreṇa saṃhanyate /",
    "GSP31yuktdipu:3971": " saṃhatāśca vyaktamutpādayanti /",
    "GSP31yuktdipu:3972": " tasmānnāvasthāntarasyābhinnabuddhinimittatvātpradhānaikatvadoṣaḥ guṇabhedānnaikasya kāryārambha iti /",
    "GSP31yuktdipu:3973": " āha, niṣkriyatvāttarhi prakṛteḥ kāryārambho 'nupapannaḥ /",
    "GSP31yuktdipu:3974": " kriyātvānabhyupagame vā vyaktavaidharmyavirodha iti /",
    "GSP31yuktdipu:3975": " ucyate- na, kriyāvaidharmyabhedāt /",
    "GSP31yuktdipu:3976": " dvividhā hi kriyā praspandalakṣaṇā pariṇāmalakṣaṇā ca /",
    "GSP31yuktdipu:3977": " tatra praspandaḥ pradhānasya saukṣmyātpratiṣidhyate /",
    "GSP31yuktdipu:3978": " pariṇāmataḥ",
    "GSP31yuktdipu:3979": " tu tatkāryamārabhate iti /",
    "GSP31yuktdipu:3980": " āha- nanu ca pariṇāmo 'pi saukṣmyātpradhānasya nopapadyate /",
    "GSP31yuktdipu:3981": " kasmāt ? na hi saukṣmyātsūkṣmasyākāśādervipariṇāmo dṛṣṭa iti /",
    "GSP31yuktdipu:3982": " ucyate-",
    "GSP31yuktdipu:3983": " saṃskārasya saukṣmye 'pi pariṇāmo 'bhyupagantavyaḥ /",
    "GSP31yuktdipu:3984": " tasmād yuktaḥ sūkṣmapariṇāmīti //",
    "GSP31yuktdipu:3985": " āha, kaḥ punarayaṃ pariṇāmo nāma ?",
    "GSP31yuktdipu:3986": " ucyate-",
    "GSP31yuktdipu:3987": " jahaddharmāntaraṃ pūrvamādatte yadā param /",
    "GSP31yuktdipu:3988": " tattvādapracyuto dharmī pariṇāmaḥ sa ucyate // iti /",
    "GSP31yuktdipu:3989": " yadā śaktyantarānugrahātpūrvadharmān tirobhāvya svarūpādapracyuto dharmī dharmāntareṇāvirbhavati tadavasthānamasmākaṃ pariṇāma ityucyate /",
    "GSP31yuktdipu:3990": " āha, naitadabhidhānamātraṃ dṛṣṭāntamantareṇa pratipadyāmahe /",
    "GSP31yuktdipu:3991": " tasmādyathā kimiti vaktavyam /",
    "GSP31yuktdipu:3992": " ucyate- yathā pālāśaṃ palāśādapracyutanimittāntarasyātapāderanugrahācchyāmatāṃ tirobhāvya pītatāṃ vrajati tathedaṃ draṣṭavyam /",
    "GSP31yuktdipu:3993": " āha na, anyathotpatterapratiṣedhāt /",
    "GSP31yuktdipu:3994": " kathaṃ punaretavagamyate pālāśaṃ svarūpādapracyutaṃ dharmāntarasya parityāgamupādānaṃ ca karoti,",
    "GSP31yuktdipu:3995": " na punaranyathā cānyathā copapadyata iti ?",
    "GSP31yuktdipu:3996": " ucyate- kṣaṇabhaṅgapratiṣedhāt prāgeva kṣaṇabhaṅganirdiṣṭaṃ vinaṣṭānāṃ bhāvānāṃ punarutpattau nāsti kāraṇam /",
    "GSP31yuktdipu:3997": " tadabhāve cotpattirayukteti /",
    "GSP31yuktdipu:3998": " āha, dharmadharmiṇorananyatvābhyupagamāddharmotpattivināśe dharmyutpattivināśaprasaṃgaḥ /",
    "GSP31yuktdipu:3999": " na hi vo dharmebhyo 'nyo dharmī /",
    "GSP31yuktdipu:4000": " tatra yadi dharmasya nivṛttirabhyupagamyate dharmiṇo 'pi nivṛttirananyatvātprāptā /",
    "GSP31yuktdipu:4001": " dharmotpattau tadutpattiḥ /",
    "GSP31yuktdipu:4002": " tatra yaduktaṃ dharmotpattivirodhe dharmīsvarūpāvasthānamiti etadayuktam /",
    "GSP31yuktdipu:4003": " ucyate na, senādivadvyavasthānopapatteḥ /",
    "GSP31yuktdipu:4004": " tadyathā senāṅgebhyo 'nanyatvaṃ senāyāḥ /",
    "GSP31yuktdipu:4005": " na ca senāṅgānāṃ vināśe senāvināśaḥ /",
    "GSP31yuktdipu:4006": " tadyathā nānyaḥ paṭaḥ /",
    "GSP31yuktdipu:4007": " bauddhānāṃ saṃyogāvayavipratiṣedhāt /",
    "GSP31yuktdipu:4008": " na ca paṭavināśe tantuvināśaḥ /",
    "GSP31yuktdipu:4009": " tatra yaduktaṃ dharmivināśe dharmavināśa iti etadayuktam /",
    "GSP31yuktdipu:4010": " āha, evamapyayuktam /",
    "GSP31yuktdipu:4011": " tatkasmāt ? sāmānyaviśeṣayordharmisvarūpaparikalpanānupapatteḥ /",
    "GSP31yuktdipu:4012": " iha rūpādisāmānyaṃ vā dharmirūpatvena parikalpyamānaṃ parikalpyeta rūpādiviśeṣo vā ? kiṃ cātaḥ /",
    "GSP31yuktdipu:4013": " tatra tāvadrūpādisāmānyaṃ dharmisvarūpamiti śakyaṃ kalpayitum /",
    "GSP31yuktdipu:4014": " kasmāt ? asambhavāt /",
    "GSP31yuktdipu:4015": " yadi tāvatpṛthivī sāmānyaṃ ghaṭādirviśeṣastena pṛthivyapi tanmātrāpekṣayā viśeṣaḥ /",
    "GSP31yuktdipu:4016": " yāvatpradhānamiti nāsti sāmānyam /",
    "GSP31yuktdipu:4017": " tadabhāvād dharmisvarūpābhāvaḥ /",
    "GSP31yuktdipu:4018": " atha viśeṣā ghaṭādayasteṣāṃ viśeṣāntareṇa sahāvasthānāddharmisvarūpānavasthānāt /",
    "GSP31yuktdipu:4019": " tataśca yaduktaṃ svarūpādapracyuto dharmī dharmāntaraṃ vijahāti,",
    "GSP31yuktdipu:4020": " dharmāntaramupādatte iti tadvyāhanyata iti /",
    "GSP31yuktdipu:4021": " ucyate- yaduktaṃ rūpādisāmānyaviśeṣayordharmisvarūpaparikalpanānupapattiriti,",
    "GSP31yuktdipu:4022": " astu sāmānyam /",
    "GSP31yuktdipu:4023": " yattūktaṃ sāmānyaṃ sāmānyāntarāpekṣaṃ viśeṣatvamiti na pratyayanivṛttau sāmānyābhāvāvasthitestataśca dharmisvarūpasiddheḥ,",
    "GSP31yuktdipu:4024": " yāvatpṛthivītyayaṃ pratyayo na nivartate sāmānyaṃ ghaṭādirviśeṣaḥ,",
    "GSP31yuktdipu:4025": " dravyatvaṃ cāsau,",
    "GSP31yuktdipu:4026": " dharmāntaraparivarteṣu tadākārapratyayotpattitaḥ svarūpāvasthānasiddherdharmā ghaṭādayaḥ /",
    "GSP31yuktdipu:4027": " yadā tu pṛthivīpratyayanivṛttistadā tanmātrāṇāṃ sāmānyabhāvo dravyatvaṃ ca viśeṣo dharma iti yāvatpradhānaṃ tasya tu sāmānyāntarānupapatteḥ kauṭasthyameva /",
    "GSP31yuktdipu:4028": " yatra sarvaviśeṣābhāvastatpradhānam /",
    "GSP31yuktdipu:4029": " yadi tu pṛthivyādīnāṃ nityamavyāvṛtaṃ sati kauṭasthyameṣāṃ prāptam /",
    "GSP31yuktdipu:4030": " tasmānna dharmisvarūpābhāvaḥ /",
    "GSP31yuktdipu:4031": " śaktervā sāmānyabhāvābhyupagamāt /",
    "GSP31yuktdipu:4032": " athavā sukhaduḥkhamohaśaktaya eveha mahadādinā viśeṣāntena liṅgena pariṇāmaṃ pratipadyante /",
    "GSP31yuktdipu:4033": " tāsāṃ ca satataṃ sāmānyapratyayanimittatvātsvarūpādapracyute taddravyatvaṃ liṅgasya dharmatvam /",
    "GSP31yuktdipu:4034": " aprasiddherayuktamiti cennoktatvāt /",
    "GSP31yuktdipu:4035": " prāguktametatsukhādipūrvakaṃ viśvamiti /",
    "GSP31yuktdipu:4036": " āha- evamapi vaiśvarūpyānupapattiḥ /",
    "GSP31yuktdipu:4037": " kāraṇaviśeṣāt /",
    "GSP31yuktdipu:4038": " yadi sukhādiśaktaya eva pariṇāminyo yadidaṃ brahmādi sthāvarāntaṃ vaiśvarūpyaṃ tannopapadyate /",
    "GSP31yuktdipu:4039": " kasmāt ? na hyabhinnaṃ kāryamutpadyata iti /",
    "GSP31yuktdipu:4040": " ucyate- śaktitaśca pariṇāmini,",
    "GSP31yuktdipu:4041": " bhavati tena vaiśvarūpyam / katham ?",
    "GSP31yuktdipu:4042": " salilavatprati pratiguṇāśrayaviśeṣāt // ISk_16 //",
    "GSP31yuktdipu:4043": " yathāntarikṣāviśiṣṭasyāmbhasaḥ pracyutirāśrayeṇa gobhujaṅgamoṣṭrādīnāṃ,",
    "GSP31yuktdipu:4044": " viśeṣātkṣīramūtraviṣādivaiśvarūpyaṃ copapadyate /",
    "GSP31yuktdipu:4045": " tathā guṇaśaktayo viśiṣṭāḥ parasparāśrayaviśeṣād brahmādi stambāntaṃ jātyākṛtivāgbuddhisvabhāvāhāravihārarūpaṃ vaiśvarūpyaṃ pratipadyante /",
    "GSP31yuktdipu:4046": " tasmātsiddhametat prakṛtireva sarvabhāvanāṃ prasavitrī /",
    "GSP31yuktdipu:4047": " na ca kaściddoṣa iti // 16 //",
    "GSP31yuktdipu:4048": " // yuktidīpikāyāṃ sāṃkhyasaptatipaddhatau caturthamāhnikam // @-----------------------------------------------------------------------",
    "GSP31yuktdipu:4049": " kārikā 17 @-----------------------------------------------------------------------",
    "GSP31yuktdipu:4050": " āha, samadhigataṃ pradhānam /",
    "GSP31yuktdipu:4051": " puruṣa idānīṃ kāryakāraṇavyatirikto 'stītyetatpratipādyam /",
    "GSP31yuktdipu:4052": " kutaḥ saṃśaya iti cet anupalabhyamānasyobhayathā dṛṣṭatvādityuktam /",
    "GSP31yuktdipu:4053": " kiṃ cānyat /",
    "GSP31yuktdipu:4054": " ācāryavipratipatteḥ /",
    "GSP31yuktdipu:4055": " vijñānaskandhavyatirikto nāsti kaścidartha iti śākyaputrīyāḥ pratipannāḥ /",
    "GSP31yuktdipu:4056": " kasmāt ? sarvapramāṇānupalabdheḥ /",
    "GSP31yuktdipu:4057": " iha yadasti tatpratyakṣādinā pramāṇenopalabhyate,",
    "GSP31yuktdipu:4058": " tadyathā rūpādi /",
    "GSP31yuktdipu:4059": " tataśca tāvadayamātmā na pratyakṣata upalabhyate /",
    "GSP31yuktdipu:4060": " kasmāt ? aśabdādilakṣaṇāt /",
    "GSP31yuktdipu:4061": " nāntaḥpratyakṣataḥ /",
    "GSP31yuktdipu:4062": " kasmāt ? triguṇādiviparītasya tadaviṣayatvāt /",
    "GSP31yuktdipu:4063": " na pūrvavaccheṣavadbhyām /",
    "GSP31yuktdipu:4064": " kāryakāraṇānupapatteḥ /",
    "GSP31yuktdipu:4065": " na ca sāmānyatodṛṣṭāt /",
    "GSP31yuktdipu:4066": " dharmasāmānyābhāvāt /",
    "GSP31yuktdipu:4067": " nāptavacanāt /",
    "GSP31yuktdipu:4068": " anabhyupagamāt /",
    "GSP31yuktdipu:4069": " na hi bauddhānāṃ śrutismṛtipurāṇetihāsāḥ pramāṇam /",
    "GSP31yuktdipu:4070": " yaścaiṣāmāgamaḥ, sa evamāha",
    "GSP31yuktdipu:4071": " “ātmaiva hyātmano nāsti viparītena kalpyate /",
    "GSP31yuktdipu:4072": " naiveha sattvamātmāsti dharmāstvete sahetukāḥ //",
    "GSP31yuktdipu:4073": " dvādaśaiva tavāṅgāni skandhāyatanadhātavaḥ /",
    "GSP31yuktdipu:4074": " vicintya sarvāṇyetāni pudgalo nopalabhyate //",
    "GSP31yuktdipu:4075": " śūnyamādhyātmikaṃ viddhi śūnyaṃ paśya bahirgatam /",
    "GSP31yuktdipu:4076": " na dṛśyate so 'pi kaścidyo bhāvayati śūnyatām //",
    "GSP31yuktdipu:4077": " punarapyāha “asti karmāsti vipākaḥ,",
    "GSP31yuktdipu:4078": " kārakastu nopalabhyate ya imānsvāndharmānākṣipati /",
    "GSP31yuktdipu:4079": " anyāṃśca prati sandadhāti,",
    "GSP31yuktdipu:4080": " anyatra dharmasaṃketāt /",
    "GSP31yuktdipu:4081": " tasmātsarvapramāṇānupalabdhernāstyātmeti /",
    "GSP31yuktdipu:4082": " ucyate- yattāvaduktaṃ pratyakṣataḥ pūrvavaccheṣavadbhyāṃ cātmano nopalabdhiriti,",
    "GSP31yuktdipu:4083": " satyametat /",
    "GSP31yuktdipu:4084": " yattūktaṃ sāmānyatodṛṣṭādanupalabdhirātmasāmānyānupapatteriti,",
    "GSP31yuktdipu:4085": " tadayuktam /",
    "GSP31yuktdipu:4086": " kasmāt ?",
    "GSP31yuktdipu:4087": " saṃghātaparārthatvāt",
    "GSP31yuktdipu:4088": " iha saṃghātāḥ parārthā dṛṣṭāḥ /",
    "GSP31yuktdipu:4089": " tadyathā śayanāsanarathacaraṇādayaḥ /",
    "GSP31yuktdipu:4090": " asti cāyaṃ śarīralakṣaṇaḥ saṃghātaḥ /",
    "GSP31yuktdipu:4091": " tasmādanenāpi parārthena bhavitavyam /",
    "GSP31yuktdipu:4092": " yo 'sau paraḥ sa puruṣaḥ /",
    "GSP31yuktdipu:4093": " tasmādasti puruṣaḥ /",
    "GSP31yuktdipu:4094": " āha, saṃghātaparārthatvopalabdheḥ /",
    "GSP31yuktdipu:4095": " śayanādayo hi satyapi parārthatve saṃghātārthāḥ /",
    "GSP31yuktdipu:4096": " yadi ca tairatideśaḥ kāryakāraṇasaṃghātasya kriyate prāptamasya tadvatsaṃghātārthatvam /",
    "GSP31yuktdipu:4097": " evaṃ puruṣaviparītārthasiddhiprasaṃgaḥ /",
    "GSP31yuktdipu:4098": " athaitadaniṣṭaṃ,",
    "GSP31yuktdipu:4099": " na tarhi cakṣurādayaḥ parārthāḥ /",
    "GSP31yuktdipu:4100": " ucyate- na śakyametadāpādayitum /",
    "GSP31yuktdipu:4101": " kasmāt ? asaṃhatatvasiddhau vādapravṛtteḥ /",
    "GSP31yuktdipu:4102": " siddhe satyasaṃhatatve puruṣasyāyaṃ vādaḥ pravṛttaḥ /",
    "GSP31yuktdipu:4103": " tasmānna pārārthyamanena bādhyate /",
    "GSP31yuktdipu:4104": " kathamavagamyata iti cet,",
    "GSP31yuktdipu:4105": " pratyakṣato 'nupalabdheḥ /",
    "GSP31yuktdipu:4106": " sati hi saṃghātatve devadattādivadayaṃ puruṣaḥ pratyakṣata evopalabhyeta /",
    "GSP31yuktdipu:4107": " tathā ca sati saṃśayābhāvātpravṛttirevāsya vādasya na syāt /",
    "GSP31yuktdipu:4108": " tasmādayuktaṃ saṃhatārthāḥ śayanādivaccakṣurādayaḥ /",
    "GSP31yuktdipu:4109": " āha, parasparopakāritvātpārārthyasiddhiḥ /",
    "GSP31yuktdipu:4110": " iha kṣetrodakasūryādayaḥ śasyādīnāmupakārakāḥ /",
    "GSP31yuktdipu:4111": " tathā kāryakāraṇatvātsaṃghātaśca /",
    "GSP31yuktdipu:4112": " yathoktaṃ tasmādayuktameteṣāṃ pāratantryamiti /",
    "GSP31yuktdipu:4113": " ucyate- na śayanādivattato 'nyenārthavattvāt /",
    "GSP31yuktdipu:4114": " tadyathā śayanādyaṅgānāṃ sati parasparopakāritve tato 'nyenārthavattvāttadabhāve cārthānarthakyam /",
    "GSP31yuktdipu:4115": " evaṃ cakṣurādīnāṃ sati parasparopakāritve tato 'nyenārthavattvaṃ bhavitumarhati /",
    "GSP31yuktdipu:4116": " tadabhāve cārthānarthakyamiti /",
    "GSP31yuktdipu:4117": " āha, śayanādīnāṃ devadattārthatvāttasya ca bhedā bahirbhāvātparasparārthatvaprasaṃgaḥ /",
    "GSP31yuktdipu:4118": " evaṃ śayanādayo devadattārthāḥ,",
    "GSP31yuktdipu:4119": " kāryakāraṇasaṃghātaśca devadattaśabdavācyastatra bhedānāmeva bhedārthatvātpuruṣārthasiddhiḥ /",
    "GSP31yuktdipu:4120": " dṛṣṭāntābhāvo vā /",
    "GSP31yuktdipu:4121": " atha mataṃ śayanādayo na devadattārthāḥ,",
    "GSP31yuktdipu:4122": " kiṃ tarhi kṣetrajñārthāḥ /",
    "GSP31yuktdipu:4123": " tathā sati sādhyasamo dṛṣṭānta iti /",
    "GSP31yuktdipu:4124": " ucyate- na, prasiddhyanurodhāt /",
    "GSP31yuktdipu:4125": " satyaṃ kāryakāraṇasaṃghātasya pārārthyam /",
    "GSP31yuktdipu:4126": " bhoktṛtvaṃ nopapadyate /",
    "GSP31yuktdipu:4127": " loke tu devadattārthatvaṃ śayanādīnāṃ prasiddham /",
    "GSP31yuktdipu:4128": " atastadanugacchanto vayamapyevaṃ brūmaḥ /",
    "GSP31yuktdipu:4129": " kasmāt ? prasiddheḥ /",
    "GSP31yuktdipu:4130": " prasiddhena hyaprasiddhaṃ taddharmatāmāpadyate bhavadbhirapyuktaṃ “yasya hi pratikṣaṇamanyathātvaṃ nāsti tasya bāhyapratyayayoḥ bhedaḥ,",
    "GSP31yuktdipu:4131": " paścādviśeṣagrahaṇe nāsti /",
    "GSP31yuktdipu:4132": " tadyathā bhūmerapacyamānāyāḥ pākajānām /",
    "GSP31yuktdipu:4133": " ” na ca bhūmeḥ pratikṣaṇamanyathātvaṃ nāsti,",
    "GSP31yuktdipu:4134": " akṣaṇikatvaprasaṃgāt /",
    "GSP31yuktdipu:4135": " saukṣmyādduradhigamo bheda iti dṛṣṭāntaḥ prayuktaḥ /",
    "GSP31yuktdipu:4136": " tasmātsiddhaṃ saṃghātaparārthatvādasti puruṣaḥ /",
    "GSP31yuktdipu:4137": " itaśca-",
    "GSP31yuktdipu:4138": " triguṇādiviparyayāt",
    "GSP31yuktdipu:4139": " triguṇamaviveki viṣayaḥ sāmānyamacetanaṃ prasavadharmi ca bāhyādhyātmikaṃ tathā pradhānam /",
    "GSP31yuktdipu:4140": " tatra yadyetāvadetatsyāt kimapekṣya vyaktāvyaktayostraiguṇyāditi ?",
    "GSP31yuktdipu:4141": " kiṃ cānyat /",
    "GSP31yuktdipu:4142": " adhiṣṭhānāt /",
    "GSP31yuktdipu:4143": " ihākasmikyāṃ pradhānapravṛttāvarthavaśaḥ sanniveśaniyamo na syāt /",
    "GSP31yuktdipu:4144": " śrotrādi pṛthivyādīnāṃ devamānuṣatiryakṣu hitayogārthaścāpratiṣedhārthaśca saḥ /",
    "GSP31yuktdipu:4145": " tasmādasti tadvyatirikto yadadhiṣṭhitānāṃ guṇānāmayaṃ citrarūpo vipariṇāmaḥ /",
    "GSP31yuktdipu:4146": " kartṛtvaprasaṃgādadhiṣṭhānānupapattiriti cet,",
    "GSP31yuktdipu:4147": " syānmataṃ yadi guṇānāṃ puruṣādhiṣṭhitānāṃ pravṛttirabhyupagamyate,",
    "GSP31yuktdipu:4148": " kartṛtvamasya prāptam /",
    "GSP31yuktdipu:4149": " athākartā na tarhyastyadhiṣṭhātṛtvamiti /",
    "GSP31yuktdipu:4150": " etaccāyuktam /",
    "GSP31yuktdipu:4151": " kasmāt ? arthe tadupacārāt /",
    "GSP31yuktdipu:4152": " yathāpuruṣārthaḥ siddhyati tathā guṇā kāryakāraṇabhāvena vyūhyanta ityatastatpāratantryādeṣāmadhiṣṭhitatvamupapadyate,",
    "GSP31yuktdipu:4153": " puruṣasya cādhiṣṭhitṛtvam /",
    "GSP31yuktdipu:4154": " ato nāsya kartṛtvaprasaṃgaḥ /",
    "GSP31yuktdipu:4155": " tasmādyuktametat adhiṣṭhānātpuruṣaḥ /",
    "GSP31yuktdipu:4156": " kiñcānyat /",
    "GSP31yuktdipu:4157": " puruṣo 'sti bhoktṛbhāvāt",
    "GSP31yuktdipu:4158": " iha sukhaduḥkhamohātmakatvādacetanaṃ vyaktamavyaktaṃ ca,",
    "GSP31yuktdipu:4159": " tasmādasya paraspareṇa bhogo nopapadyate,",
    "GSP31yuktdipu:4160": " ityavaśyaṃ bhoktrā bhavitavyam /",
    "GSP31yuktdipu:4161": " yo 'sau bhoktā sa puruṣaḥ /",
    "GSP31yuktdipu:4162": " āha, kaḥ punarayaṃ bhogo nāma ?",
    "GSP31yuktdipu:4163": " ucyate- bhoga upalabdhisadbhāvāt /",
    "GSP31yuktdipu:4164": " vijñānameva hi viṣayopalabdhisamarthamityatastāvanmātramevāstu kiṃ puruṣeṇa parikalpiteneti ?",
    "GSP31yuktdipu:4165": " ucyate- kiṃ punaridaṃ vijñānaṃ nāmeti ?",
    "GSP31yuktdipu:4166": " āha, cittaṃ mano vijñānamiti /",
    "GSP31yuktdipu:4167": " tacca ṣaḍvidhaṃ jñānaṃ- cakṣurvijñānaṃ,",
    "GSP31yuktdipu:4168": " śrotravijñānaṃ,",
    "GSP31yuktdipu:4169": " ghrāṇavijñānaṃ,",
    "GSP31yuktdipu:4170": " jihvāvijñānaṃ,",
    "GSP31yuktdipu:4171": " kāyavijñānaṃ,",
    "GSP31yuktdipu:4172": " manovijñānamiti /",
    "GSP31yuktdipu:4173": " tatra rūpaṃ pratītya cakṣuścotpadyate cakṣurvijñānam /",
    "GSP31yuktdipu:4174": " evaṃ śrotraśabdaghrāṇagandhajihvārasamanodharmāścittamutpādayanti /",
    "GSP31yuktdipu:4175": " tasya dharmāḥ - vedanā,",
    "GSP31yuktdipu:4176": " saṃjñā,",
    "GSP31yuktdipu:4177": " sparśo,",
    "GSP31yuktdipu:4178": " manaḥ,",
    "GSP31yuktdipu:4179": " saṃskāra evamādayaḥ tasmādvijñānaskandhasyaivopabhogasāmarthānnāstyātmeti /",
    "GSP31yuktdipu:4180": " ucyate- na, acetanavikārasya cetanānupatteḥ /",
    "GSP31yuktdipu:4181": " tattu khalvidamiṣyate rūpaṃ pratītya cakṣuścotpadyate cakṣurvijñānamityādi,",
    "GSP31yuktdipu:4182": " tenācetanavikāratvāttadacetanaṃ ghaṭādivadityāpannam /",
    "GSP31yuktdipu:4183": " tasmānmanodharmaścetaneti manorathamātrametat /",
    "GSP31yuktdipu:4184": " vilakṣaṇakāryotpattidarśanāttatsiddhiriti cet,",
    "GSP31yuktdipu:4185": " syānmataṃ nāyaṃ niyamaḥ yaduta yajjātīyaṃ kāraṇaṃ tajjātīyakena kāryeṇa bhavitavyam /",
    "GSP31yuktdipu:4186": " kiṃ tarhi vilakṣaṇakāryotpattiriti bhāvānāmupalabhyate /",
    "GSP31yuktdipu:4187": " tadyathā- śṛṅgāccharo jāyate,",
    "GSP31yuktdipu:4188": " golomāvilomabhyo dūrvā /",
    "GSP31yuktdipu:4189": " vatsatarānmuka_yaścandrakāntendusaṃyogātsalilam /",
    "GSP31yuktdipu:4190": " sūryakāntagomayārkasamparkāt sudhodakasamparkādaraṇīnirmathanāccāgniḥ /",
    "GSP31yuktdipu:4191": " evamacetanebhyo rūpādibhyaścetanamutpadyata iti /",
    "GSP31yuktdipu:4192": " etaccāyuktam,",
    "GSP31yuktdipu:4193": " cetanācetanotpattiniyamavattanniyamāt /",
    "GSP31yuktdipu:4194": " yathā satyetasminvilakṣaṇakāryaprādurbhāve bhavataścetanāccittānnācetanaṃ ghaṭādyutpadyata iti niyamaḥ,",
    "GSP31yuktdipu:4195": " tathā satyetasminvilakṣaṇakāryaprādurbhāve nācetanebhyo rūpādibhyaścetanaṃ cittamutpadyata ityayaṃ niyamo naḥ /",
    "GSP31yuktdipu:4196": " tasmādeṣāṃ dṛṣṭānāṃ sati bahutve māyākāranagaravinyāsavadayathārthajñānaviṣayatvādasādhīyastvam /",
    "GSP31yuktdipu:4197": " pradīpavattadvyavastheti cet,",
    "GSP31yuktdipu:4198": " syādetat yathācetanebhyaḥ sattvādibhyo 'vyavasāyakaṃ ghaṭādyutpadyata iti nedānīṃ vyavasāyako mahānnotpadyate /",
    "GSP31yuktdipu:4199": " evaṃ rūpādibhyo 'cetanaṃ ghaṭādyutpadyata iti nedānīṃ cetanaṃ cittaṃ notpadyata iti /",
    "GSP31yuktdipu:4200": " etadapyanupapannam /",
    "GSP31yuktdipu:4201": " kasmāt ? śaktibhedāt /",
    "GSP31yuktdipu:4202": " prakāśasvābhāvyādvyavasāyātmakaṃ sattvam /",
    "GSP31yuktdipu:4203": " tadyuktaṃ yadi tatprānyādvyavasāyātmako mahānutpadyate /",
    "GSP31yuktdipu:4204": " tamaḥ prādhānyādvyavasāyakā ghaṭādayaḥ /",
    "GSP31yuktdipu:4205": " bhavatastvekākārāḥ rūpādayaḥ tasmādāyamasamaḥ samādhiriti /",
    "GSP31yuktdipu:4206": " āha, kiṃ vyavasāyacaitanyayoḥ kaścidrūpabhedo 'sti na veti ?",
    "GSP31yuktdipu:4207": " ucyate- kiṃ tarhi traiguṇyātsati pratyayarūpatve saṃvedyā buddhiryathā tu vyavasāyarūpaṃ tathā caitanyarūpamiti /",
    "GSP31yuktdipu:4208": " tathā ca vārṣagaṇāḥ paṭhanti- buddhivṛttyāviṣṭo hi pratyayatvenānuvartamānāmanuyāti puruṣa iti / āha ca",
    "GSP31yuktdipu:4209": " arthākāra ivābhāti yathā buddhistathā pumān /",
    "GSP31yuktdipu:4210": " ābhāsamāno buddhyāto boddhā maṇivaducyate //",
    "GSP31yuktdipu:4211": " yathā yathā manovṛttiḥ puruṣo 'sti tathā tathā /",
    "GSP31yuktdipu:4212": " buddhirūpamavāpnoti cetanatvātparāśrayam //",
    "GSP31yuktdipu:4213": " āha, rūpābhedātpuruṣāntaḥkaraṇayoranyataraparikalpanānarthakyam /",
    "GSP31yuktdipu:4214": " yadi tarhi yathā vyavasāyarūpaṃ tathā caitanyarūpam,",
    "GSP31yuktdipu:4215": " evaṃ sati vyavasāyamātraṃ parikalpanīyaṃ caitanyamātraṃ vā ?",
    "GSP31yuktdipu:4216": " kasmāt ?",
    "GSP31yuktdipu:4217": " na hyekāntakāriṇoryugapat kalpane sāmarthyamasti /",
    "GSP31yuktdipu:4218": " rūpāntarābhidhānaṃ vā /",
    "GSP31yuktdipu:4219": " atha vyavasāyacaitanyayoḥ padārthānāmantarameveti nityato viśeṣyate,",
    "GSP31yuktdipu:4220": " tarhi vaktavyamidamamuṣyaiva rūpaṃ nāmuṣyeti /",
    "GSP31yuktdipu:4221": " ucyate- ya evamāha rūpābhedādarthābheda iti sa tāvadidaṃ praṣṭavyaḥ- atha kim ?",
    "GSP31yuktdipu:4222": " bhavataḥ kiṃ vijñānaviṣayayorākārahedo 'sti uta nāstīti ?",
    "GSP31yuktdipu:4223": " netyāha / kasmāt ?",
    "GSP31yuktdipu:4224": " ākārāntare sati viṣayaparicchedānupapatteḥ /",
    "GSP31yuktdipu:4225": " na hi viṣayasya vijñānapratyavabhāsamantareṇa śakyaṃ svarūpaṃ paricchettum /",
    "GSP31yuktdipu:4226": " tatra yadanyākāro gauranyākāraṃ govijñānaṃ syāttena yathānyākāreṇāśvavijñānenānyākārasya goraparicchedaḥ,",
    "GSP31yuktdipu:4227": " evamanyākāreṇa govijñānenānyākārasya goparicchedaḥ syāt /",
    "GSP31yuktdipu:4228": " tasmānnāsti viṣayavijñānayorākārabheda iti /",
    "GSP31yuktdipu:4229": " ucyate- tayoridānīṃ viṣayaviṣayavijñānayoḥ kimubhayatvamutābheda iti ?",
    "GSP31yuktdipu:4230": " āha, kasmāt ? jñāpyajñāpakabhāvāditi /",
    "GSP31yuktdipu:4231": " ucyate-",
    "GSP31yuktdipu:4232": " jñānavijñeyayoryadvadrūpābhede 'pi bhinnatā /",
    "GSP31yuktdipu:4233": " grāhyagrāhakabhāvena tathaivātmaprakāśayoḥ //",
    "GSP31yuktdipu:4234": " yathaiva tarhi bhavataḥ satyapyākārabhede jñānavijñeyayorgrāhyagrāhakabhāvaparikalpanādbheda evaṃ puruṣāntaḥkaraṇayorapīti /",
    "GSP31yuktdipu:4235": " grāhyagrāhakabhāvāsiddherayuktamiti cet syādetat,",
    "GSP31yuktdipu:4236": " yathā gotadvijñānayorgrāhyagrāhakabhāvo niścito naivaṃ puruṣāntaḥkaraṇayoḥ /",
    "GSP31yuktdipu:4237": " tasmādvaiṣamyamiti /",
    "GSP31yuktdipu:4238": " etadanupapannam /",
    "GSP31yuktdipu:4239": " kasmāt ? mārgāntaragamanāt /",
    "GSP31yuktdipu:4240": " prāguktaṃ yeṣāmākārabhedo nāsti teṣāmekatvam /",
    "GSP31yuktdipu:4241": " idānīṃ tu rūpābhede 'pi grāhyagrāhakabhāvādevaṃ bruvato mārgāntaram /",
    "GSP31yuktdipu:4242": " jñānamātrābhyupagamādaśākyīyamiti cet syānmatam,",
    "GSP31yuktdipu:4243": " jñānamevāntarāsadviṣayabhūtānurañjitaṃ viṣayaviṣayirūpeṇa pratyavabhāsate /",
    "GSP31yuktdipu:4244": " na tu kiṃcidbāhyaṃ kiṃcid grāhyarūpāpannamasti /",
    "GSP31yuktdipu:4245": " tasmājjñānavijñeyayorgrāhyagrāhakabhedādbheda ityaśākyīyametat iti /",
    "GSP31yuktdipu:4246": " tadapyayuktam /",
    "GSP31yuktdipu:4247": " kasmāt ? siddhāntabhedāt /",
    "GSP31yuktdipu:4248": " yeṣāṃ bāhyo viṣayo 'sti tatpakṣe 'yaṃ doṣaḥ /",
    "GSP31yuktdipu:4249": " itareṣāṃ tu jñānamātrasya viṣayaviṣayibhāvaṃ pratiṣetsyāma iti /",
    "GSP31yuktdipu:4250": " āha, evamapi viṣayānavasthāprasaṃgaḥ /",
    "GSP31yuktdipu:4251": " viṣayiṇo viṣayatvapratijñānāt /",
    "GSP31yuktdipu:4252": " yadi viṣayiṇo 'pyadhyavasāyasya viṣayabhāvaḥ pratijñāyate,",
    "GSP31yuktdipu:4253": " tena puruṣasyāpi viṣayiṇo 'nyo viṣayīti prāptam,",
    "GSP31yuktdipu:4254": " tasyāpyanya ityanavasthāḥ /",
    "GSP31yuktdipu:4255": " atha mā bhūdayaṃ doṣa iti puruṣo niścayarūpatvānna viṣayo na tarhyadhyavasāyādapi niśceturarthāntaraṃ kalpayitavyamiti /",
    "GSP31yuktdipu:4256": " ucyate- cetanātvātpuruṣe tadanupapattiḥ /",
    "GSP31yuktdipu:4257": " indriyāṇi tāvadgrahaṇamātrarūpatvādapratyayānīti pratyayavadantastāvatkaraṇaṃ parikalpyate /",
    "GSP31yuktdipu:4258": " anaḥkaraṇamapyupāttaviṣayendriyavṛttyupanipātāttadrūpāpattāvapi satyāmacetanatvātsvayamupalabdhumasamarthameva viṣayamityato bhoktāraṃ cetanaṃ puruṣamapekṣate /",
    "GSP31yuktdipu:4259": " puruṣasya tu cetanatvād draṣṭrantaramaśakyaṃ kalpayitum /",
    "GSP31yuktdipu:4260": " tasmānnānavasthāprasaṃgaḥ /",
    "GSP31yuktdipu:4261": " āha, puruṣasyādhyavasāyakartṛtvaprasaṃgaḥ, caitanyāt /",
    "GSP31yuktdipu:4262": " yadyacetanā buddhistena tasyā adhyavasāyo vṛttirghaṭādivanna prāpnoti /",
    "GSP31yuktdipu:4263": " ataḥ puruṣasyādhyavasāyaḥ prāptaḥ /",
    "GSP31yuktdipu:4264": " tataśca buddhyabhāva iti /",
    "GSP31yuktdipu:4265": " ucyate- na, kaivalyādapratibandhaprasaṃgāt /",
    "GSP31yuktdipu:4266": " anāmiśrarūpaṃ puruṣatattvamiti etadupariṣṭādvakṣyāmaḥ /",
    "GSP31yuktdipu:4267": " sa yadi vyavasāyātmakaḥ syāt,",
    "GSP31yuktdipu:4268": " apratibandhena diṅniścayādiṣu suptamattamūrcchitānāṃ ca vyavasāyaḥ syāt /",
    "GSP31yuktdipu:4269": " dṛṣṭastvevamavasthasya vyavasāyapratibandhaḥ /",
    "GSP31yuktdipu:4270": " tasmānna puruṣasya vyavasāyaha /",
    "GSP31yuktdipu:4271": " yasya punarantaḥkaraṇaṃ vyavasāyakaṃ tasyaivaṃ doṣo nāsti /",
    "GSP31yuktdipu:4272": " kasmāt ? traiguṇyāt /",
    "GSP31yuktdipu:4273": " sattvādisaṃsthānaviśeṣo hi buddhiḥ,",
    "GSP31yuktdipu:4274": " karaṇāntarapratiṣedhāt /",
    "GSP31yuktdipu:4275": " tatra yadādhyavasāyalakṣaṇaṃ sattvaṃ guṇābhāvātpradhānabhūtena tamasā tiraskṛtaśakti bhavati tadādhyavasāyapratibandhaḥ /",
    "GSP31yuktdipu:4276": " āha, kathaṃ punaretad gamyate sarvamidamacetanamiti ?",
    "GSP31yuktdipu:4277": " ucyate- prakṛtivikārabhūtatvāt /",
    "GSP31yuktdipu:4278": " iha yatprakṛtivikārabhūtaṃ tadacetanam /",
    "GSP31yuktdipu:4279": " tadyathā tantupaṭādayaḥ prakṛtivikārabhūtaṃ tasmādacetanam /",
    "GSP31yuktdipu:4280": " ākāśe darśanānnaikānta iti cenna,",
    "GSP31yuktdipu:4281": " asiddhatvāt /",
    "GSP31yuktdipu:4282": " na hyākāśasyātmapakṣe prakṛtivikāratvābhāvaḥ siddhaḥ /",
    "GSP31yuktdipu:4283": " tasmādyuktametatprakṛtivikārabhūtatvādacetanaṃ sarvam /",
    "GSP31yuktdipu:4284": " ata eva ca cetanasyāprakṛtivikārabhūtatvaṃ parasparavaidharmyāt /",
    "GSP31yuktdipu:4285": " tasmānnānyasya paramārthasya bhoktṛtvamācetanyādupapadyate,",
    "GSP31yuktdipu:4286": " na cet sūktaṃ bhoktṛbhāvādasti puruṣaḥ /",
    "GSP31yuktdipu:4287": " kaivalyārthaṃ pravṛtteśca // ISk_17 //",
    "GSP31yuktdipu:4288": " iha pravṛttimatāṃ nimittamantareṇa nivṛttirnopapadyate /",
    "GSP31yuktdipu:4289": " pradhānamapi ca pravṛttimad,",
    "GSP31yuktdipu:4290": " vyaktadarśanāt /",
    "GSP31yuktdipu:4291": " tasmādyasya kaivalyaṃ pradhānapravṛttihetuḥ sa puruṣaḥ /",
    "GSP31yuktdipu:4292": " pradhānānabhyupagamādubhayāprasiddhiriti cet syādetat,",
    "GSP31yuktdipu:4293": " pradhānaṃ cetanavadasmākamaprasiddham /",
    "GSP31yuktdipu:4294": " yāvattasya kaivalyārthaṃ pravṛttirbhavatā puruṣāstitve liṅgamapadiśyate tadidamasiddhaṃ pradipādyata iti /",
    "GSP31yuktdipu:4295": " etaccāyuktam /",
    "GSP31yuktdipu:4296": " kasmāt ? pūrvaṃ tatpratipādanāt /",
    "GSP31yuktdipu:4297": " prākpradhānamapratipādyaivamācakṣāṇaḥ satyamevaṃ paryanuyogārhaḥ syāt,",
    "GSP31yuktdipu:4298": " sādhitaṃ tu pradhānaṃ parimāṇādibhirityato na kiṃcidetat /",
    "GSP31yuktdipu:4299": " sarvācāryavipratipatteḥ puruṣārthasiddhiriti cet syānmatam,",
    "GSP31yuktdipu:4300": " yadi puruṣasya sattvameva syāttena taṃ pratyācāryāṇāṃ na dharmavivādaḥ syāt /",
    "GSP31yuktdipu:4301": " asti cāsau /",
    "GSP31yuktdipu:4302": " tathā hi keṣāṃcinnirguṇaḥ,",
    "GSP31yuktdipu:4303": " keṣāṃcitparavān /",
    "GSP31yuktdipu:4304": " ataḥ sarveṣāṃ vibhuḥ,",
    "GSP31yuktdipu:4305": " parimito 'nyeṣāṃ,",
    "GSP31yuktdipu:4306": " tathaiko naika iti /",
    "GSP31yuktdipu:4307": " tasmādbhrāntimātraṃ puruṣakalpaneti /",
    "GSP31yuktdipu:4308": " etadanupapannam /",
    "GSP31yuktdipu:4309": " kasmāt ? sarvapadārthābhāvaprasaṃgāt /",
    "GSP31yuktdipu:4310": " rūpādiṣvapi vipratipatteḥ /",
    "GSP31yuktdipu:4311": " keṣāṃcitkṣaṇikāḥ,",
    "GSP31yuktdipu:4312": " keṣāṃcitkālāntarāvasthāyinaḥ,",
    "GSP31yuktdipu:4313": " tathāśritāḥ,",
    "GSP31yuktdipu:4314": " svatantrā ityādi /",
    "GSP31yuktdipu:4315": " tathā śrotādīni bhautikāni,",
    "GSP31yuktdipu:4316": " āhaṃkārikāṇi,",
    "GSP31yuktdipu:4317": " pauruṣāṇīti vipratipattiḥ /",
    "GSP31yuktdipu:4318": " evaṃ sarvapadārthābhāvaḥ syāt /",
    "GSP31yuktdipu:4319": " tasmādasti puruṣaḥ /",
    "GSP31yuktdipu:4320": " tatra yuktaṃ sarvapramāṇānupalabdhernāsti puruṣa iti etadayuktam /",
    "GSP31yuktdipu:4321": " yadapyuktam “śūnyakamādhyātmikaṃ paśyeti” tasya paścātpratiṣedhaṃ vakṣyāmaḥ /",
    "GSP31yuktdipu:4322": " yatpunaretaduktaṃ “asti karmāsti vipākaḥ kārakastu nopalabhyata” iti satyametat /",
    "GSP31yuktdipu:4323": " na hi puruṣaskandhānāṃ nikṣepe pratisaṃdhāne 'nyatra vā kāraka iti naḥ pakṣaḥ /",
    "GSP31yuktdipu:4324": " tasmācchreyo 'rthibhiḥ sarvāgamatarkaviruddhāṃ nairātmyavādaparikalpanābhrāntimasamañjasāmapohya",
    "GSP31yuktdipu:4325": " puruṣasattvaparijñānādeva jananamaraṇādisarvopadravapratipakṣabhūtaṃ paramamṛtaṃ",
    "GSP31yuktdipu:4326": " dhruvaṃ sthānamavāptavyamiti // 17 // @----------------------------------------------------------------------",
    "GSP31yuktdipu:4327": " kārikā 18 @----------------------------------------------------------------------",
    "GSP31yuktdipu:4328": " āha, gṛhṇīmahe tāvadastyayamātmeti /",
    "GSP31yuktdipu:4329": " idānīmaneko 'thaika iti vicāryam /",
    "GSP31yuktdipu:4330": " kutaḥ saṃśaya iti cet,",
    "GSP31yuktdipu:4331": " sambandhināmubhayathā dṛṣṭatvāt /",
    "GSP31yuktdipu:4332": " iha kasyacidanekasyānekena sambandha upalabhyate /",
    "GSP31yuktdipu:4333": " tadyathā śrotrādinā śarīrasya /",
    "GSP31yuktdipu:4334": " kasyacidekasyānekena /",
    "GSP31yuktdipu:4335": " tadyathākāśasya ghaṭādinā /",
    "GSP31yuktdipu:4336": " ayamapi cātmā kāryakāraṇasambandhītyataḥ saṃśayaḥ kiṃ śrotrādivadanekaḥ,",
    "GSP31yuktdipu:4337": " ākāśavadeko veti ? kiṃ cānyat /",
    "GSP31yuktdipu:4338": " ācāryavipratipatteḥ /",
    "GSP31yuktdipu:4339": " aupaniṣadāḥ khalu eka ātmeti pratipannāḥ /",
    "GSP31yuktdipu:4340": " kāṇādākṣapādārhataprabhṛtayaḥ punareka iti /",
    "GSP31yuktdipu:4341": " yathā caikānekatvaṃ pratyātmano vipratipattirevaṃ sākṣitvaudāsīnyadraṣṭṛtvākartṛtveṣu /",
    "GSP31yuktdipu:4342": " tasmādvaktavyaṃ kathamete dharmāḥ puruṣe 'vatiṣṭhanta iti ?",
    "GSP31yuktdipu:4343": " ucyate- yattāvaduktaṃ sambandhitvādātmapadārthe sandehaḥ kimaneko 'thaika iti,",
    "GSP31yuktdipu:4344": " atra brūmaḥ- bahavaḥ puruṣā iti pratijñā / kasmāt ?",
    "GSP31yuktdipu:4345": " janmamaraṇakaraṇānāṃ pratiniyamāt",
    "GSP31yuktdipu:4346": " janmeti mahadādeḥ sūkṣmaśarīrāśritasya liṅgasya yathāsaṃskāraṃ bāhyena śarīreṇa sambandhaḥ /",
    "GSP31yuktdipu:4347": " maraṇamiti pūrvakṛtasya karmaṇaḥ phalabhogaparisamāpteḥ sāmpratasya ca phalabhogasya pratyupasthāne liṅgasya pūrvaśarīratyāgaḥ /",
    "GSP31yuktdipu:4348": " karaṇaṃ trayodaśavidhamiti (ISk 32) vakṣyati /",
    "GSP31yuktdipu:4349": " janma ca maraṇaṃ ca karaṇāni ca janmamaraṇakaraṇāni /",
    "GSP31yuktdipu:4350": " teṣāṃ pratipuruṣaṃ niyamaḥ /",
    "GSP31yuktdipu:4351": " etasmālliṅgādātmano bahutvamavasīyate /",
    "GSP31yuktdipu:4352": " etaduktaṃ bhavati- janmalakṣaṇaṃ ca maraṇalakṣaṇaṃ ca kāryakāraṇasyāvasthāntaram /",
    "GSP31yuktdipu:4353": " parasparavirodhinī tamaḥprakāśavat /",
    "GSP31yuktdipu:4354": " tatra yadyeka ātmā syāt tena yathaikaṃ dravyaṃ tamaḥprakāśāvekapradeśopanipātinau na śaknotyanubhavitumasambhavāt,",
    "GSP31yuktdipu:4355": " evamayaṃ janmamaraṇe api na śaknuyādupabhoktum /",
    "GSP31yuktdipu:4356": " asti cāyaṃ kenacitkāryakaraṇena janmopabhogaḥ kenacinmaraṇopabhogaḥ /",
    "GSP31yuktdipu:4357": " tena manyāmahe nānā ātmānaḥ,",
    "GSP31yuktdipu:4358": " yeṣāṃ virodhidharmopabhogasāmarthyamiti /",
    "GSP31yuktdipu:4359": " tathā karaṇānāṃ prakāśātiśayo viṣayagrahaṇalakṣaṇāśuddhyatiśayaścāṣṭāviṃśatidhāśaktiḥ,",
    "GSP31yuktdipu:4360": " tayoḥ parasparavirodhādekenātmanā yugapadupabhogo nopapadyate /",
    "GSP31yuktdipu:4361": " na hi śakyamekenātmanā prakāśātiśayo viṣayagrahaṇalakṣaṇo 'śuddhyatiśayaścāśaktilakṣaṇo virodhitvādyugapadupabhoktum /",
    "GSP31yuktdipu:4362": " asti cāyaṃ karaṇanimittaḥ pratipuruṣaṃ niyamaḥ /",
    "GSP31yuktdipu:4363": " tena manyāmahe nānā ātmāna iti /",
    "GSP31yuktdipu:4364": " kiṃ cānyat /",
    "GSP31yuktdipu:4365": " ayugapatpravṛtteśca /",
    "GSP31yuktdipu:4366": " puruṣabahutvaṃ siddham",
    "GSP31yuktdipu:4367": " kasmāt ? ayugapatpravṛtteḥ pradhānasyetiśeṣaḥ,",
    "GSP31yuktdipu:4368": " yasya pravṛttirupapadyate /",
    "GSP31yuktdipu:4369": " kasya pravṛttirupapadyate ?",
    "GSP31yuktdipu:4370": " pradhānasya /",
    "GSP31yuktdipu:4371": " kathamiti ?",
    "GSP31yuktdipu:4372": " ucyate- yadyeka ātmā syāttenaikapuruṣādhikāranibaddhaṃ pradhānam /",
    "GSP31yuktdipu:4373": " śaktaścāsau yugapadanekāni śarīrāṇi upabhoktumityato yāvadbhiḥ śarīrairapacitāsu kālamātrāsvasminbhavaparivarte bhavitavyaṃ sarveṣāmutpattiṃ prati yugapatpravarteta /",
    "GSP31yuktdipu:4374": " dṛṣṭā tu pradhānasyāyugapaccharīrabhāvena pravṛttiḥ /",
    "GSP31yuktdipu:4375": " tasmādayugapatpravṛtteśca nānā ātmāna iti /",
    "GSP31yuktdipu:4376": " anye punarāhuḥ- bahiṣkaraṇāmevāyugapatpravṛtteḥ /",
    "GSP31yuktdipu:4377": " katham ? yadyeka ātmā syāttena tatsaṃskāropanibaddhānyeva sarvāṇi karaṇānītyataḥ pratipaṇḍitamavasthitaiḥ karaṇairyugapadviṣayāngṛhṇīyāt /",
    "GSP31yuktdipu:4378": " bādhiryādyupaghāte vā sati piṇḍāntarasambandhinā karaṇenāsya śabdādikaraṇamapratiṣiddhaṃ syāt /",
    "GSP31yuktdipu:4379": " na tu tathā bhavati /",
    "GSP31yuktdipu:4380": " tasmātkaraṇānāmayugapatpravṛtternānā ātmāna iti /",
    "GSP31yuktdipu:4381": " tadayuktam /",
    "GSP31yuktdipu:4382": " kasmāt ? pūrveṇāviśeṣāt /",
    "GSP31yuktdipu:4383": " karaṇānāṃ pratiniyamādityanenāyamupasaṃgṛhīto 'rthaḥ /",
    "GSP31yuktdipu:4384": " tasmādyathoktamevāstu /",
    "GSP31yuktdipu:4385": " kiṃ cānyat /",
    "GSP31yuktdipu:4386": " triguṇādiviparyayāccaiva // ISk_18 //",
    "GSP31yuktdipu:4387": " iha triguṇamaviveki viṣayaḥ sāmānyamacetanaṃ prasavadharmītyete dharmāḥ pratipiṇḍamupalabhyante /",
    "GSP31yuktdipu:4388": " yathā caite tathā tatpratiyogino nairguṇyādayaḥ puruṣadharmāḥ /",
    "GSP31yuktdipu:4389": " tatra yathaiva guṇasvabhāvaviparītasvabhāvasyopalambhādekasmātpiṇḍādekapuruṣasiddhiḥ evaṃ pratipiṇḍaṃ guṇasvabhāvaviparītasvabhāvasyopalambhātpuruṣanānātvamavaseyam",
    "GSP31yuktdipu:4390": " tasmādavasthitametannānātmāna iti // 18 // @-----------------------------------------------------------------------",
    "GSP31yuktdipu:4391": " kārikā 19 @-----------------------------------------------------------------------",
    "GSP31yuktdipu:4392": " āha, siddhamātmano nānātvam /",
    "GSP31yuktdipu:4393": " sākṣitvakaivalyamādhyasthyadraṣṭṛtvākartṛtvānāmidānīṃ kasmāddhetoḥ pratipattiriti ?",
    "GSP31yuktdipu:4394": " ucyate-",
    "GSP31yuktdipu:4395": " tasmācca viparyāyātsiddhaṃ sākṣitvamasya puruṣasya /",
    "GSP31yuktdipu:4396": " kaivalyaṃ mādhyasthyaṃ draṣṭṛtvamakartṛbhāvaśca // ISk_19 //",
    "GSP31yuktdipu:4397": " tasmādityanena hetusāmānyamācaṣṭe /",
    "GSP31yuktdipu:4398": " caśabdo 'vadhāraṇe /",
    "GSP31yuktdipu:4399": " viparyāsāditi sāmānyena hetumupāttaṃ viśeṣe 'vasthāpayati /",
    "GSP31yuktdipu:4400": " siddhaṃ sākṣitvamasya puruṣasyetyevamādinā sādhyadharmanirdeśaṃ karoti /",
    "GSP31yuktdipu:4401": " tatra sākṣitvamityanena guṇānāṃ pravṛttāvastvātantryaṃ khyāpayati,",
    "GSP31yuktdipu:4402": " pradhānasya tadarthanibandhanatvātpravṛtteḥ /",
    "GSP31yuktdipu:4403": " adhiṣṭhātṛtvaṃ kathamiti ?",
    "GSP31yuktdipu:4404": " ucyate- yathā hi kriyāsākṣiṇi kasmiṃścidavasthite kartā tadicchānuvidhāyī kāryaṃ nirvartayati,",
    "GSP31yuktdipu:4405": " na svatantraḥ,",
    "GSP31yuktdipu:4406": " evaṃ pradhānamapi /",
    "GSP31yuktdipu:4407": " pravṛttinivṛttyoryathā puruṣasyārthaḥ sidhyati tathā mahadahaṅkāratanmātrendriyabhūtadevamanuṣyatiryaksthāvarabhāvena vyūhate,",
    "GSP31yuktdipu:4408": " na yadṛcchātaḥ /",
    "GSP31yuktdipu:4409": " tasmātpuruṣastadarthaparatantratvātpradhānapravṛttinivṛttyoḥ sākṣī /",
    "GSP31yuktdipu:4410": " kaivalyamityanena saṃsargadharmatvamātmano nivartayati,",
    "GSP31yuktdipu:4411": " na yathā sattvādīnāṃ paraspareṇa prakāśādidharmāpekṣāṇāṃ saṃsargaḥ,",
    "GSP31yuktdipu:4412": " evaṃ puruṣasya tairbhavati /",
    "GSP31yuktdipu:4413": " mādhyasthyamityanenātiśayanihrāsānupapatteḥ puruṣasya guṇaiḥ saha bādhānugrahānupapattiṃ svakāryapravṛttau cāpakṣapātaṃ darśayati /",
    "GSP31yuktdipu:4414": " draṣṭṛtvamityanenodāsīnasya kāryakāraṇapiṇḍavyūhasamakālaṃ caitanyaśaktisadbhāvātsukhaduḥkhamohasvabhāvānāṃ",
    "GSP31yuktdipu:4415": " guṇaceṣṭānāmanivṛttārthānāṃ sannidhānamātrādupalabdhimātraṃ pratijānāti /",
    "GSP31yuktdipu:4416": " akartṛbhāvaścetyanena saptavidhamakartṛtvamāśrayati /",
    "GSP31yuktdipu:4417": " na hyayaṃ viṣayeṣu bāhyāntaḥkaraṇasānnidhye 'dhyavasāyaṃ kurute /",
    "GSP31yuktdipu:4418": " na ca sattvādīnāṃ prakāśapravṛttiniyamalakṣaṇairdharmairitaretaropakāreṇa pravartamānānāṃ svena caitanyalakṣaṇena dharmeṇāṅgabhāvaṃ pratipadyate,",
    "GSP31yuktdipu:4419": " nāpyaṅgibhāvam /",
    "GSP31yuktdipu:4420": " evaṃ saha guṇaiḥ kāryaṃ na kurute strīkumāravat /",
    "GSP31yuktdipu:4421": " sthitaprayogaṃ na kurute rathaśakaṭayantraprerakavat /",
    "GSP31yuktdipu:4422": " na svātmano mṛtpiṇḍavat /",
    "GSP31yuktdipu:4423": " na parataḥ kumbhakāravat /",
    "GSP31yuktdipu:4424": " nāpyadeśānmāyākāravat /",
    "GSP31yuktdipu:4425": " nobhayato mātṛpitṛvat /",
    "GSP31yuktdipu:4426": " tadevamanena sūtreṇācāryaḥ puruṣasyādhiṣṭhātṛtvaṃ nairguṇyamaudāsīnyaṃ bhoktṛtvamakartṛtvaṃ ca sādhyatāmāpādya triguṇayādiviparyayaṃ sādhanatvenopanyati",
    "GSP31yuktdipu:4427": " taiḥ pañcabhistriguṇādiviparītaiḥ karmabhiḥ pañcānāmeṣāṃ yathāsaṃbhavaṃ pravṛttiravagantavyā /",
    "GSP31yuktdipu:4428": " yasmādayaṃ sukhādibhyo 'rthāntarabhūtaḥ tasmādayaṃ tatkriyāsākṣī /",
    "GSP31yuktdipu:4429": " tatra nairguṇyātsākṣitvam /",
    "GSP31yuktdipu:4430": " āha, tadasiddheḥ /",
    "GSP31yuktdipu:4431": " nairguṇyāsiddheḥ /",
    "GSP31yuktdipu:4432": " yadyasya sukhādidharmatvamātmanaḥ prasiddhaṃ syādata etadyujjate vaktum /",
    "GSP31yuktdipu:4433": " tattvasiddham /",
    "GSP31yuktdipu:4434": " tasmādayuktametat /",
    "GSP31yuktdipu:4435": " viśeṣānabhidhānāditarātsiddhirapīti cet syānmatam,",
    "GSP31yuktdipu:4436": " ātmaguṇāḥ sukhādayo na śabdaguṇā ityatrāpi bhavatā viśeṣo nābhidhīyate /",
    "GSP31yuktdipu:4437": " tasmādetadapyasiddham /",
    "GSP31yuktdipu:4438": " etadapyayuktam /",
    "GSP31yuktdipu:4439": " kasmāt ? ahaṃkāreṇaikavākyatve bhinnādhikaraṇatvaṃ syāt /",
    "GSP31yuktdipu:4440": " dṛṣṭaṃ tu sukhito 'haṃ duḥkhito 'hamiti /",
    "GSP31yuktdipu:4441": " tasmātsukhaduḥkhayoḥ śabdādyātmabhāvo na yuktaḥ /",
    "GSP31yuktdipu:4442": " ucyate- na, gaurādiṣvanekāntāt /",
    "GSP31yuktdipu:4443": " tadyathā gauraḥ kṛṣṇo 'hamiti śarīradharmerātmano bhinnādhikaraṇatvamahaṅkāreṇa evaṃ sukhaduḥkhayorapi syāt /",
    "GSP31yuktdipu:4444": " na cātmaguṇatvaṃ syāditi /",
    "GSP31yuktdipu:4445": " āha, pṛthagupalabdherayuktam /",
    "GSP31yuktdipu:4446": " yadyapi gaurādīnāmavibhaktamahaṃkāreṇa grahaṇaṃ tathāpi pṛthagayaṃ prāgetānātmano gṛhītvā paścādavibhaktāngṛhṇanśaktnoti vyavasthāpayitumuṣyaite na punaramuṣyeti /",
    "GSP31yuktdipu:4447": " na tvevaṃ sukhaduḥkhayoḥ pṛthagupalabdhiḥ /",
    "GSP31yuktdipu:4448": " tasmādasadetaditi /",
    "GSP31yuktdipu:4449": " ucyate- naivamutpadyate /",
    "GSP31yuktdipu:4450": " kasmāt ? mārgāntaragamanāt /",
    "GSP31yuktdipu:4451": " ahaṃkāreṇāvibhaktagrahaṇādātmaguṇatvamiti prāgapadiṣṭam /",
    "GSP31yuktdipu:4452": " idānīṃ tu satyapi tasminpṛthaggrahaṇādabhāvaṃ bruvato mārgāntaragamanamanaikāntikasya cāparihāraḥ /",
    "GSP31yuktdipu:4453": " kiṃ cānyat, saṃśayāvyatirekāt /",
    "GSP31yuktdipu:4454": " yata eva gaurādayaḥ pṛthagupalabhyante na sukhādayo eva saṃśayaḥ /",
    "GSP31yuktdipu:4455": " na ca yata eva saṃśayastata eva nirṇayo yuktaḥ /",
    "GSP31yuktdipu:4456": " tasmādyuktametad gaurādivadahaṅkāreṇāpyabhinnagrahaṇācchabdādyātmabhūtāḥ sukhādayaḥ /",
    "GSP31yuktdipu:4457": " kiṃ cānyat /",
    "GSP31yuktdipu:4458": " svabhāvānavadhāraṇādanupādānaprasaṃgāt /",
    "GSP31yuktdipu:4459": " sukhādyātmakāḥ śabdādaya iti cet syānmataṃ,",
    "GSP31yuktdipu:4460": " yathāgniḥ pākajanimittamupādīyate 'tha caiṣāṃ pārthivatvamevaṃ śabdādayo 'pi sukhādinimittatvenopādīyeran atha caiṣāmātmaguṇatvameva syāditi",
    "GSP31yuktdipu:4461": " tadapyanupapannam /",
    "GSP31yuktdipu:4462": " kasmāt ? sāmānādhikaraṇyadarśanāt /",
    "GSP31yuktdipu:4463": " yathā nimittasyāgnerna pākajaiḥ sāmānādhikaraṇyaṃ pakvo 'gniḥ pacyate 'gniriti evaṃ śabdādīnāṃ nimittatvānna sāmānādhikaraṇyaṃ syāt /",
    "GSP31yuktdipu:4464": " sukhaśabdo duḥkha iti dṛṣṭaṃ tu /",
    "GSP31yuktdipu:4465": " tasmānna teṣāṃ nimittārthenopādānamiti /",
    "GSP31yuktdipu:4466": " āha, evamapi sukhādīnāṃ śabdādyātmabhāvo na yuktaḥ /",
    "GSP31yuktdipu:4467": " kasmāt ? vipratipatteḥ /",
    "GSP31yuktdipu:4468": " yathā hi śabdāḥ śabdātmakā eti sarvaiḥ śabdarūpeṇa gṛhyante,",
    "GSP31yuktdipu:4469": " evaṃ sukhātmako 'yamiti sarvaistadrūpeṇa gṛhyate /",
    "GSP31yuktdipu:4470": " dṛṣṭā tu vipratipattiḥ /",
    "GSP31yuktdipu:4471": " tasmādātmaguṇā iti /",
    "GSP31yuktdipu:4472": " ucyate- na, saṃskāraviśeṣanimittatvāt /",
    "GSP31yuktdipu:4473": " tadyathā pittādisāmarthānmādhuryādiṣu vipratipattiḥ /",
    "GSP31yuktdipu:4474": " na caiṣāmaśabdādiguṇatvasaṃskāraviśeṣayogātsukhādiṣu vipratipattiḥ /",
    "GSP31yuktdipu:4475": " na caiṣāmaśabdādiguṇatvamiti /",
    "GSP31yuktdipu:4476": " kiṃ cānyat /",
    "GSP31yuktdipu:4477": " nimittatve 'pi tatprasaṃgāt /",
    "GSP31yuktdipu:4478": " nimittavādino 'pyetatsamānam /",
    "GSP31yuktdipu:4479": " na hi nimittanaimittikayorvipratipattirasti /",
    "GSP31yuktdipu:4480": " tadyathā pradīpaprakāśayoḥ /",
    "GSP31yuktdipu:4481": " tataśca vipratipatternimittatvamapi śabdādīnāmakalpanīyaṃ syāt /",
    "GSP31yuktdipu:4482": " yaśca dvayordoṣo na tamekaścodyata iti /",
    "GSP31yuktdipu:4483": " ātmaguṇākāṃkṣitvādadoṣa iti cet syānmatam nimittapradhānatvādanyaparipākavaśena sukhaduḥkhenotpādayatyātmanaḥ /",
    "GSP31yuktdipu:4484": " tanmayatve tu nirākāṃkṣatvātpradhānasya vyavasthābhedo na yukta iti /",
    "GSP31yuktdipu:4485": " tacca naivam /",
    "GSP31yuktdipu:4486": " kasmāt ? uktatvāt /",
    "GSP31yuktdipu:4487": " tanmayatve 'pi guṇabhāvānmādhuryādiṣu vipratipattirityādāvevoktametat /",
    "GSP31yuktdipu:4488": " tasmāttanmayatve prādhānyamiti cāniścitābhidhānametat /",
    "GSP31yuktdipu:4489": " āha, evamapyayuktametat /",
    "GSP31yuktdipu:4490": " kasmāt ? atītānāgateṣvapi tu dṛṣṭeḥ /",
    "GSP31yuktdipu:4491": " tasmātsukhādīnāṃ śabdādyātmabhāvo na yukta iti /",
    "GSP31yuktdipu:4492": " ucyate- na, smṛtinimittatvād buddheḥ /",
    "GSP31yuktdipu:4493": " ayamatītānāgateṣvapi śabdādiṣu smārtasukhaduḥkhayogo bhavati /",
    "GSP31yuktdipu:4494": " tatsaṃparkāttu puruṣeṇa tathānubhūyate /",
    "GSP31yuktdipu:4495": " puruṣaguṇatve tu pākajavannimittādutpannānāṃ sukhādīnāṃ viśeṣabhāvāttīvramandatānupapattiḥ syāt /",
    "GSP31yuktdipu:4496": " tasmātsukhaduḥkhayoḥ śabdādyātmabhāvo na yuktaḥ /",
    "GSP31yuktdipu:4497": " kiṃcānyat /",
    "GSP31yuktdipu:4498": " anirmokṣaprasaṃgāt /",
    "GSP31yuktdipu:4499": " dravyasya guṇairaviprayogātsukhaduḥkhayorātmaguṇatve satyātmanastābhyāmanirmokṣaprasaṃgaḥ /",
    "GSP31yuktdipu:4500": " tasmāttayorātmaguṇatvamayuktamiti /",
    "GSP31yuktdipu:4501": " śyāmādivattadvinivṛttiriti cet syānmatam,",
    "GSP31yuktdipu:4502": " yathā śyāmaguṇatve satyaṇoragnisambandhāttadvinivṛttiḥ,",
    "GSP31yuktdipu:4503": " śabdādiguṇatve cākāśasyāśabdakasyāvasthānamevamātmano 'pi /",
    "GSP31yuktdipu:4504": " etadayuktam /",
    "GSP31yuktdipu:4505": " kasmāt ? viśeṣopādānaprasaṃgāt /",
    "GSP31yuktdipu:4506": " sādhyatvācca,",
    "GSP31yuktdipu:4507": " yathā hyaṇuḥ śyāmatāṃ parityajya rūpaviśeṣameva raktalakṣaṇamupādatte,",
    "GSP31yuktdipu:4508": " na rūpavattāṃ tyajati,",
    "GSP31yuktdipu:4509": " evamātmāpi bāhyanimittasāmarthyātsukhāntaraṃ duḥkhād duḥkhāntaramupādadīta /",
    "GSP31yuktdipu:4510": " na te atyantaṃ jahyāt /",
    "GSP31yuktdipu:4511": " tathā ākāśaṃ śabdalakṣaṇaṃ kasyāṃcidavasthāyāmaśabdakaṃ bhavatītyasmānprati sādhyo 'yamarthaḥ /",
    "GSP31yuktdipu:4512": " bheryādiśabdāstu tadguṇa eveti pratipādayiṣyāmaḥ tasmātsukhaduḥkhayoḥ śabdādyātmabhāvo 'yuktaḥ /",
    "GSP31yuktdipu:4513": " evamanāmiśrarūpa ātmā /",
    "GSP31yuktdipu:4514": " tataścecchādveṣaprayatnadharmajñānasaṃskārāṇāmanekasvabhāvānāṃ parasparavirodhināṃ ca tadguṇatvamanupapannam /",
    "GSP31yuktdipu:4515": " tasmādyuktametannirguṇa ātmā nairguṇyācca sākṣimātra iti kevalo viviktatvāt /",
    "GSP31yuktdipu:4516": " tasmādayaṃ guṇebhyaḥ pṛthagbhūtaḥ tasmātkevalaḥ na taiḥ saha saṃsargeṇa vartate /",
    "GSP31yuktdipu:4517": " āha, kaḥ punarasyātmano guṇebhyaḥ pṛthagbhāvo 'bhipreta iti ?",
    "GSP31yuktdipu:4518": " ucyate- tadupakāranirapekṣāṇāṃ sattvādīnāṃ svakāryasāmarthyapṛthagbhāvaḥ /",
    "GSP31yuktdipu:4519": " na hi sattvādayaḥ prakāśādibhirdharmairitaretaropakāreṇa vartamānāḥ puruṣakṛtamupakāramapekṣante /",
    "GSP31yuktdipu:4520": " prakāśādidharmasannidhānamātrādeva tu pravartante /",
    "GSP31yuktdipu:4521": " tathā ca vārṣagaṇāḥ paṭhanti “pradhānapravṛttirapratyayā puruṣeṇāparigṛhyamāṇādisarge vartante” iti /",
    "GSP31yuktdipu:4522": " yasmādguṇāstadupakāranirapekṣāḥ pravartante tasmādasāvapi tatsaṃsarga nānubhavati /",
    "GSP31yuktdipu:4523": " dṛṣṭā tu loke 'pyekakāryatvāpṛthakpṛthagbhāvaparikalpanā /",
    "GSP31yuktdipu:4524": " tadyathā ime bhrātaraḥ pṛthak,",
    "GSP31yuktdipu:4525": " eṣāṃ naikaṃ kāryam /",
    "GSP31yuktdipu:4526": " na pṛthagime yeṣāmekamiti /",
    "GSP31yuktdipu:4527": " madhyastho viṣayitvāt /",
    "GSP31yuktdipu:4528": " yasmādayaṃ puruṣo viṣayī tasmānmadhyasthaḥ /",
    "GSP31yuktdipu:4529": " kiṃ kāraṇam ?",
    "GSP31yuktdipu:4530": " viṣayāṇāṃ hyatulyabalatvāt,",
    "GSP31yuktdipu:4531": " nyūnātiśayopapatteśca paraspareṇa bādhānugrahāvutpannau /",
    "GSP31yuktdipu:4532": " viṣayī cāyam /",
    "GSP31yuktdipu:4533": " tasmānnāsti nyūnatādyupapattiḥ /",
    "GSP31yuktdipu:4534": " tataścetanābhāvaḥ /",
    "GSP31yuktdipu:4535": " na cāmiśrarūpatvātsaṅgadveṣau guṇaviṣayau,",
    "GSP31yuktdipu:4536": " ato madhyasthaḥ ?",
    "GSP31yuktdipu:4537": " draṣṭṛtvaṃ caitanyāt /",
    "GSP31yuktdipu:4538": " prakṛtivikārabhūtatvāt sattvādibhyaścaitanyamapoddhṛtya puruṣe vyavasthāpanīyam /",
    "GSP31yuktdipu:4539": " na cācetanānāṃ draṣṭṛtvamupapadyate ityataḥ puruṣa eva caitanyād dṛṣṭā nānyattattvāntaram /",
    "GSP31yuktdipu:4540": " akartṛbhāvaḥ,",
    "GSP31yuktdipu:4541": " aprasavadharmitvāt /",
    "GSP31yuktdipu:4542": " prasavārtho dharmaḥ prasavadharmaḥ so 'syāstīti prasavadharmī /",
    "GSP31yuktdipu:4543": " kaḥ punarasau prasavārtho dharma iti ?",
    "GSP31yuktdipu:4544": " ucyate- praspandanapariṇāmau /",
    "GSP31yuktdipu:4545": " niṣkriyatvādakarteti yāvat /",
    "GSP31yuktdipu:4546": " tadidamaprasavadharmitvādakarteti /",
    "GSP31yuktdipu:4547": " kathamasya niṣkriyatvamiti cet ? caitanyāt /",
    "GSP31yuktdipu:4548": " acetanānāṃ hi kṣīrādīnāṃ kriyāvattvamupalabdhaṃ,",
    "GSP31yuktdipu:4549": " cetanasya na kasyacidityato niṣkriyaḥ puruṣaḥ /",
    "GSP31yuktdipu:4550": " kiṃca anāmiśrarūpatvāt /",
    "GSP31yuktdipu:4551": " anāmiśrarūpaṃ hi kriyādimatkṣīrādi /",
    "GSP31yuktdipu:4552": " anāmiśrarūpaścāyam /",
    "GSP31yuktdipu:4553": " tasmānniṣkriyaḥ /",
    "GSP31yuktdipu:4554": " vibhutvāditi cet syādetat,",
    "GSP31yuktdipu:4555": " yathā vibhutve sati pradhānasya sakriyatvamevaṃ puruṣasya iti vibhutve sakriyatvena bhavitavyamiti /",
    "GSP31yuktdipu:4556": " tacca naivam /",
    "GSP31yuktdipu:4557": " kasmāt ? dharmadvayasahitasya sāhacaryopalabdheḥ /",
    "GSP31yuktdipu:4558": " tadvibhutvamācetanyānekarūpatvasahitaṃ kriyāvati dṛṣṭaṃ, na kevalam /",
    "GSP31yuktdipu:4559": " na tu tathā puruṣe /",
    "GSP31yuktdipu:4560": " tasmādviṣamametat /",
    "GSP31yuktdipu:4561": " evaṃ niṣkriyaḥ puruṣaḥ niṣkriyatvācca pradhānātkāryakāraṇaṃ na kurute /",
    "GSP31yuktdipu:4562": " kasmāt ? kriyāvataḥ kumbhakārasya mṛtpiṇḍātkāryaniṣpattisāmarthyadarśanāt /",
    "GSP31yuktdipu:4563": " syādetat /",
    "GSP31yuktdipu:4564": " utpāditasyānyena sthitiṃ kurute,",
    "GSP31yuktdipu:4565": " dhātrīkumāravat /",
    "GSP31yuktdipu:4566": " sthitasya vā prayogaṃ rathaśakaṭayantraprerakavaditi /",
    "GSP31yuktdipu:4567": " etadapyanupapannaṃ,",
    "GSP31yuktdipu:4568": " pūrvasmādeva hetoḥ athāpi syātsvataḥ puruṣaḥ kāryakaraṇaṃ kuruta iti tadapyayuktam /",
    "GSP31yuktdipu:4569": " cetanācetanayoratyantabhedātprakṛtivikārabhāvānupapatteḥ /",
    "GSP31yuktdipu:4570": " atha matamubhayata iti,",
    "GSP31yuktdipu:4571": " tadapi naiva saṃbhavati,",
    "GSP31yuktdipu:4572": " ubhayadoṣaprasaṃgāt /",
    "GSP31yuktdipu:4573": " syātpunaretat avyapadiśya yoniṃ puruṣo 'bhidhyānamātreṇa kāryakaraṇaṃ kurute ityasadetat /",
    "GSP31yuktdipu:4574": " kasmāt ? anutpattāvabhidhyānānupapatteḥ /",
    "GSP31yuktdipu:4575": " īśvarakāraṇapratiṣedhe 'bhihitaṃ prāk pradhānavipariṇāmādbuddhimato buddhirnāsti /",
    "GSP31yuktdipu:4576": " na ca buddhimantareṇābhidhyānamupapadyate,",
    "GSP31yuktdipu:4577": " tadvṛttibhūtatvāt tathā buddhimatpūrvakasṛṣṭipratiṣedhaḥ kṛtaḥ /",
    "GSP31yuktdipu:4578": " sa ihāpi yojyaḥ,",
    "GSP31yuktdipu:4579": " adhyavasāyakartṛtvaṃ ca prākpratiṣiddham /",
    "GSP31yuktdipu:4580": " evaṃ saptavidhenākartṛtvenākartā puruṣaḥ / uktaṃ ca",
    "GSP31yuktdipu:4581": " nādhyavasāyaṃ kurute puruṣo naivaṃ sthitiṃ prayogaṃ vā /",
    "GSP31yuktdipu:4582": " na svātmano na parato na vyapadeśānna cobhayataḥ //",
    "GSP31yuktdipu:4583": " tadyuktametat",
    "GSP31yuktdipu:4584": " tasmācca viparyāsātsiddhaṃ sākṣitvamasya puruṣasya /",
    "GSP31yuktdipu:4585": " kaivalyaṃ mādhyasthyaṃ draṣṭṛtvamakartṛbhāvaśca // iti // // 19 // @-----------------------------------------------------------------------",
    "GSP31yuktdipu:4586": " kārikā 20 @-----------------------------------------------------------------------",
    "GSP31yuktdipu:4587": " yataścetanāśaktisambandhātpuruṣa eva draṣṭā nānyattattvāntaraṃ,",
    "GSP31yuktdipu:4588": " guṇāśca kartāro, na puruṣaḥ",
    "GSP31yuktdipu:4589": " tasmāttatsaṃyogādacetanaṃ cetanāvadiva liṅgam /",
    "GSP31yuktdipu:4590": " guṇakartṛtve ca tathā karteva bhavatyudāsīnaḥ // ISk_20 //",
    "GSP31yuktdipu:4591": " puruṣasamparkād hi grahaṇadhāraṇavijñānavacanohāpohakriyā yathānyāyābhiniveśānāṃ",
    "GSP31yuktdipu:4592": " karaṇadharmāṇāṃ pratyayarūpāṇāmivopalabdheścetanāśakteścādhyavasāyavṛttimanurudhyamānāyāstadbhāvasanniveśināṃ",
    "GSP31yuktdipu:4593": " sattvādīnāṃ vyāpāravatāmabhisambandhād vyāpārāviṣṭāyā ivopalabdhiḥ /",
    "GSP31yuktdipu:4594": " yatastatrāyamanekakālapravṛttamithyāpratyayābhyāsavāsanāpekṣo bhavabījaheturjñānaviśeṣaḥ prāṇabhṛtāmavabhāsate /",
    "GSP31yuktdipu:4595": " śrotramupalabhyate tvakcakṣurjihvā ghrāṇamityādi /",
    "GSP31yuktdipu:4596": " tathā puruṣaḥ karmaṇāṃ kartā,",
    "GSP31yuktdipu:4597": " puruṣaḥ sukhaduḥkhayoriti /",
    "GSP31yuktdipu:4598": " tasmātkaraṇasya grahaṇarūpatā puruṣasya ca kartṛrūpatā,",
    "GSP31yuktdipu:4599": " sambandhyantarasamparkādanyagatānyatropalabhyamānā bhaktyādhyavasātavyā,",
    "GSP31yuktdipu:4600": " na paramārthataḥ / uktaṃ ca",
    "GSP31yuktdipu:4601": " cetanādhiṣṭhātā buddhiścetaneva vibhāvyate /",
    "GSP31yuktdipu:4602": " kartṛṣvavasthitaścātmā bhoktā karteva lakṣyate //",
    "GSP31yuktdipu:4603": " āha, saṃyogātpararūpatāpattāvatiprasaṃgaḥ, aviśeṣāt /",
    "GSP31yuktdipu:4604": " yadi cetanasaṃyogād buddhyādīnāṃ pratyayavadupacāraḥ vyāpitvādasya ghaṭādibhirapi saṃyogo na pratiṣidhyata ityataḥ prāptasteṣāmapi pratyayavadupacāraḥ",
    "GSP31yuktdipu:4605": " atha saṃyogāviśeṣātkaraṇānāmeva pratyayavadupacāro na ghaṭādīnāṃ,",
    "GSP31yuktdipu:4606": " viśeṣastarhi vaktavya iti /",
    "GSP31yuktdipu:4607": " ucyate- tadaprasaṃgaḥ /",
    "GSP31yuktdipu:4608": " śaktyapekṣatvāt sphaṭikādivat /",
    "GSP31yuktdipu:4609": " yathopadhānasaṃyogaviśeṣe satyākāśasphaṭikayoḥ sphāṭikamevopadhanasarūpaṃ pratyavabhāsate śaktito nākāśam,",
    "GSP31yuktdipu:4610": " evaṃ puruṣasaṃyogāviśeṣe buddhighaṭayoḥ śaktito buddhireva cetanārūpāpannevopalabhyate, na ghaṭaḥ /",
    "GSP31yuktdipu:4611": " āha, puruṣasya vikāryatvaprasaṃgaḥ,",
    "GSP31yuktdipu:4612": " rūpāntaropādanāt /",
    "GSP31yuktdipu:4613": " yadi tarhi karaṇasambandhātpuruṣaḥ kartṛtvopacāraṃ viṣayasarūpatāṃ ca pratipadyate,",
    "GSP31yuktdipu:4614": " prāptamasyāpi sphaṭikavadrūpāntaropādānādvikāryatvam /",
    "GSP31yuktdipu:4615": " atha nāsya viṣayarūpāpattiḥ,",
    "GSP31yuktdipu:4616": " na tarhi karaṇasvarūpaḥ puruṣa iti /",
    "GSP31yuktdipu:4617": " ucyate- na, bhaktito 'bhyupagamāt /",
    "GSP31yuktdipu:4618": " buddhirupāttaviṣayendriyavṛttyupanipātāttādrūpyaṃ pratipadyate /",
    "GSP31yuktdipu:4619": " buddhirūpaṃ tu sannidhānamātrācchaktiviśeṣayogātphalabhoktṛtvācca rājani bhṛtyajayaparājayopacāravatpuruṣa upacaryate /",
    "GSP31yuktdipu:4620": " na tvasau buddhisaṃparkāttadrūpo bhavati /",
    "GSP31yuktdipu:4621": " ata evāsya satyāṃ cetanāśaktau vyavasāyakartṛtvaṃ pratiṣidhyate,",
    "GSP31yuktdipu:4622": " mā bhūt viṣayarūpāpattau satyāmanekasvabhāvatvādikāryatvaprasaṃgaḥ /",
    "GSP31yuktdipu:4623": " tasmādviṣayasamparkādapyavikāryaḥ puruṣaḥ,",
    "GSP31yuktdipu:4624": " na hyasya nityatvātkiṃcidanugrahāya nāpaghātāya / āha ca",
    "GSP31yuktdipu:4625": " muṣṭiryathā vikīrṇaḥ sūcyagre sarṣapādīnām /",
    "GSP31yuktdipu:4626": " tiṣṭhanti na sūkṣmabhāvāttadvad dvandvāni sarvajñe //",
    "GSP31yuktdipu:4627": " iti / cetanāśaktiyogāttu draṣṭṛtvamasya svābhāvikam /",
    "GSP31yuktdipu:4628": " evaṃ cedyayuktaṃ",
    "GSP31yuktdipu:4629": " varṣātapābhyāṃ kiṃ vyomnaścarmaṇyasti tayoḥ phalam /",
    "GSP31yuktdipu:4630": " carmopamaścetso 'nityaḥ khatulyaścedasatsamaḥ //",
    "GSP31yuktdipu:4631": " iti tadayuktam /",
    "GSP31yuktdipu:4632": " kiṃ kāraṇam ?",
    "GSP31yuktdipu:4633": " yasmādavikāryarūpasyākāśasya sannidhānamātrānmeghapayorajodhūmaprabhṛtibhirabhinnadeśatvādatyantaśuddhasyāpi malinamiva rūpamupalakṣyate,",
    "GSP31yuktdipu:4634": " na ca vikāryatvam,",
    "GSP31yuktdipu:4635": " evamanātmano 'pi syāt /",
    "GSP31yuktdipu:4636": " tadyuktametatpuruṣasaṃyogātkaraṇasya pratyayopacāraḥ,",
    "GSP31yuktdipu:4637": " puruṣasya ca guṇasaṃyogātkartṛtvopacāra iti /",
    "GSP31yuktdipu:4638": " āha, ayuktametat /",
    "GSP31yuktdipu:4639": " kasmāt ? saṃyogānupapatteḥ /",
    "GSP31yuktdipu:4640": " puruṣasya hi guṇānāṃ ca saṃyogaḥ parikalpyamāno 'nyatarakarmajo vā parikalpyate yathā sthāṇuśyenayoḥ,",
    "GSP31yuktdipu:4641": " ubhayakarmajo yathā meṣayoḥ,",
    "GSP31yuktdipu:4642": " saṃyogajo vā dvyaṅgulākāśayoḥ,",
    "GSP31yuktdipu:4643": " svābhāviko vā yathāgnyuṣṇayoḥ,",
    "GSP31yuktdipu:4644": " śaktinimitto vā yathā cakṣurūpayoḥ,",
    "GSP31yuktdipu:4645": " yogyatālakṣaṇo vā yathā matsyodakayoriti ?",
    "GSP31yuktdipu:4646": " tanna tāvadanyatarakarmaja ubhyakarmajaśca saṃyoga eṣāmupapadyate /",
    "GSP31yuktdipu:4647": " kasmāt ? vibhutvāt /",
    "GSP31yuktdipu:4648": " na svābhāvikaḥ anirmokṣaprasaṃgāt /",
    "GSP31yuktdipu:4649": " yathāgneḥ svābhāvikādauṣṇyānmokṣo na bhavati evamātmanaḥ svābhāvikatvādguṇasaṃyogādanirmokṣaprasaṃgaḥ syāt /",
    "GSP31yuktdipu:4650": " śaktinimittaśca /",
    "GSP31yuktdipu:4651": " kim ? anirmokṣaprasaṃgādeva,",
    "GSP31yuktdipu:4652": " sa na bhavatītyanuvartate /",
    "GSP31yuktdipu:4653": " svasvāmiśaktinimitte hi saṃyoge parikalpyamāne śaktyoḥ satatāvasthānādanirmokṣa eva prasajyeta /",
    "GSP31yuktdipu:4654": " yogyatālakṣaṇaḥ śaktimātrarūpatvādasaṃvedyo 'tastadasiddhiḥ /",
    "GSP31yuktdipu:4655": " kiṃca prayojanāntarānupapatteḥ /",
    "GSP31yuktdipu:4656": " pravṛttyanuguṇaṃ hi yogyamityucyate /",
    "GSP31yuktdipu:4657": " tasyā eva tu pravṛtte puruṣārthamapohya nimittāntaraṃ śakyaṃ kalpayitum /",
    "GSP31yuktdipu:4658": " ākasmikatve ca niyamadvaitānupapattiḥ /",
    "GSP31yuktdipu:4659": " tasmādayuktaṃ puruṣasya guṇānāṃ ca yogyatālakṣaṇaḥ sambandhaḥ /",
    "GSP31yuktdipu:4660": " na yādṛcchikaḥ /",
    "GSP31yuktdipu:4661": " mokṣakāraṇaniyamānupapatteḥ /",
    "GSP31yuktdipu:4662": " saṃyogakāraṇapratidvandvaṃ kaivalyakāraṇam /",
    "GSP31yuktdipu:4663": " yadi ca yādṛcchiko guṇapuruṣasaṃyogaḥ syāttasyājñānānnivṛttirnāstīti tadarthasyābhyutthānasyānarthakyaṃ prāptaṃ viśeṣānupapatteśca kāraṇāntaraṃ kalpayitum /",
    "GSP31yuktdipu:4664": " ata etadapyayuktamiti /",
    "GSP31yuktdipu:4665": " na vaiṣayikaḥ,",
    "GSP31yuktdipu:4666": " anirmokṣaprasaṃgāt /",
    "GSP31yuktdipu:4667": " satatameva hi puruṣasya viṣayitvamavyāvṛttaṃ guṇānāṃ ca viṣayatvamityanirmokṣaprasaṃga eva syāt /",
    "GSP31yuktdipu:4668": " etāvāṃśca saṃyogaḥ parikalpyamānaḥ parikalpyeta /",
    "GSP31yuktdipu:4669": " sarvathā ca nopapadyate /",
    "GSP31yuktdipu:4670": " tasmāttatsaṃyogādityayuktamabhidhātumiti /",
    "GSP31yuktdipu:4671": " ucyate- saṃyogānityatvādiha caupakārikaparikalpanādadoṣaḥ /",
    "GSP31yuktdipu:4672": " ihānekavidhaḥ saṃyogaḥ /",
    "GSP31yuktdipu:4673": " tadyathā prāptipūrvikā prāptiḥ /",
    "GSP31yuktdipu:4674": " yathodāhṛtaṃ anyataraja ubhayakarmajaḥ saṃyoga ityādi /",
    "GSP31yuktdipu:4675": " yatrāsau na saṃbhavati tatra sannidhimātrasāmānyād bhaktyā kalpyate /",
    "GSP31yuktdipu:4676": " tadyathākāśasya gavādibhiḥ /",
    "GSP31yuktdipu:4677": " pradeśairiti cenna abhāvāt /",
    "GSP31yuktdipu:4678": " te 'pi hi niravayavatvādākāśasya bhaktyā kalpyante,",
    "GSP31yuktdipu:4679": " mā bhūtkṛtakatvānityatvadoṣaprasaṃgaḥ /",
    "GSP31yuktdipu:4680": " tasmātpradeśopacārātkāryamapyupacaritam /",
    "GSP31yuktdipu:4681": " anyastu śāstrīyaḥ saṃyogo 'rthanimittaḥ /",
    "GSP31yuktdipu:4682": " tatrānekasaṃyogopapatteriha puruṣāntaḥkaraṇayorabhinnadeśatvātsannidhimātrasāmānyādbhāktaṃ saṃyogaṃ parikalpyaivamucyata ityadoṣaḥ // 20 //",
    "GSP31yuktdipu:4683": " kārikā 21 @-----------------------------------------------------------------------",
    "GSP31yuktdipu:4684": " āha, vijñātaṃ saṃyogadvayam /",
    "GSP31yuktdipu:4685": " ayaṃ tvanyo 'rthanimittaḥ śāstrīyaḥ saṃyogo bhavatā paribhāṣyate /",
    "GSP31yuktdipu:4686": " tatra vaktavyaṃ kimartho 'sāviti ?",
    "GSP31yuktdipu:4687": " ucyate",
    "GSP31yuktdipu:4688": " puruṣasya darśanārthaḥ",
    "GSP31yuktdipu:4689": " dṛṣṭirdarśanam /",
    "GSP31yuktdipu:4690": " arthaśabdo nimittavacanaḥ /",
    "GSP31yuktdipu:4691": " darśanamartho 'syāsau darśanārthaḥ /",
    "GSP31yuktdipu:4692": " darśananimitto darśanahetuḥ darśanakāraṇa ityarthaḥ /",
    "GSP31yuktdipu:4693": " etaduktaṃ bhavati- sannidhānāviśeṣe sati ātmana ākāśādeśca yasmāddṛkchaktiyuktaḥ puruṣaḥ tasmātkāryakāraṇatāmāpannena pradhānena saha bhoktṛtvena",
    "GSP31yuktdipu:4694": " nācaitanyādākāśādaya iti /",
    "GSP31yuktdipu:4695": " athavā arthaśabdaḥ phalavacanaḥ /",
    "GSP31yuktdipu:4696": " yathā tṛptyarthā bhujikriyā tṛptyau satyāṃ nivartate prāptyarthā gamikriyā prāptau satyām,",
    "GSP31yuktdipu:4697": " evaṃ puruṣasya pradhānena darśanārthaḥ saṃyogaḥ darśane sati nivartate /",
    "GSP31yuktdipu:4698": " tathā ca vakṣyati dṛṣṭā mayetiyupekṣaka eko dṛṣṭāhamityuparataiketi (ISk 66) /",
    "GSP31yuktdipu:4699": " āha, evamapi śabdādyupalabdhisamakālameva nivṛttiprasaṃgaḥ /",
    "GSP31yuktdipu:4700": " kiṃ kāraṇam ?",
    "GSP31yuktdipu:4701": " tasyāmapyavasthāyāṃ śakyaṃ vaktuṃ dṛṣṭā prakṛtiriti /",
    "GSP31yuktdipu:4702": " ucyate yadyapyetadevaṃ tathāpi yathā puruṣasya darśanārthaḥ saṃyogaḥ",
    "GSP31yuktdipu:4703": " kaivalyārthastathā pradhānasya",
    "GSP31yuktdipu:4704": " kaivalyamiti vivekaparicchinnaṃ sattvādibhirasaṃsargadharmitvamātmanaḥ,",
    "GSP31yuktdipu:4705": " so 'rtho 'sya so 'yaṃ kaivalyārthaḥ /",
    "GSP31yuktdipu:4706": " satyapi hi darśanāviśeṣe pradhānaṃ puruṣasya kaivalyārthaṃ pravartate /",
    "GSP31yuktdipu:4707": " yadāsya buddhistamaso 'ṅgitvādye guṇāḥ kāryarūpāpannāḥ śiraḥpāṇyādaya ādhyātmikā,",
    "GSP31yuktdipu:4708": " bāhyāśca gavādayaḥ,",
    "GSP31yuktdipu:4709": " kāraṇarūpāpannāścālocanakriyāsaṃkalpābhimānādhyavasāyalakṣaṇāḥ,",
    "GSP31yuktdipu:4710": " so 'hamityaviśiṣṭapratyayopasaṃhāraṃ karoti tadā pravartata eva /",
    "GSP31yuktdipu:4711": " yadā tvanye guṇāḥ prakṛtibhūtā vikārabhūtāḥ kāryabhūtāḥ kāraṇabhūtā acetanāḥ parārthā",
    "GSP31yuktdipu:4712": " anyo 'haṃ na prakṛtirna vikṛtirna kāryaṃ na kāraṇaṃ nācetanaḥ svārtha iti bhinnapratyayopasaṃhāraṃ",
    "GSP31yuktdipu:4713": " karoti tadā nivartate /",
    "GSP31yuktdipu:4714": " so 'yaṃ puruṣasya dṛkchaktinimittaḥ pradhānasya ca kaivalyāvadhiparicchinnaḥ puruṣārthaḥ /",
    "GSP31yuktdipu:4715": " satyapi pāribhāṣikatve",
    "GSP31yuktdipu:4716": " paṅgvandhavadubhayorapi saṃyogaḥ",
    "GSP31yuktdipu:4717": " etaduktaṃ bhavati /",
    "GSP31yuktdipu:4718": " prāgapi kāryakāraṇasambandhātpuruṣe caitvanyamavasthitam /",
    "GSP31yuktdipu:4719": " tadyathā agnerdahanaṃ paraśośchedanamasati dāhye chedye na vyajyate /",
    "GSP31yuktdipu:4720": " tatsannidhānasamakālameva tu vyajyate /",
    "GSP31yuktdipu:4721": " ityataḥ pradhānamapekṣate /",
    "GSP31yuktdipu:4722": " tathā pradhānamapyantareṇa puruṣopakāraṃ svakādasarmarthamaniṣpannakāryasamaṃ cetitamanarthakama syādityataḥ puruṣamapekṣate /",
    "GSP31yuktdipu:4723": " tatra ubhayoritaretarāpekṣā taṃ saṃyogamadhikārabandhamāhurācāryāḥ /",
    "GSP31yuktdipu:4724": " paṅgvandhadṛṣṭāntastu nāntarīyakamātrapradarśanārtham /",
    "GSP31yuktdipu:4725": " yathā paṅgurnāntareṇāndhaṃ dṛkchaktyā viśiṣṭenārthenārthavānbhavati andhaśca nāntareṇa paṅguṃ viśiṣṭenārthena,",
    "GSP31yuktdipu:4726": " evaṃ pradhānaṃ nāntareṇa puruṣaṃ kṛtamapi kāryaṃ draṣṭuṃ śaktamanavadhikaṃ ca pravartamānaṃ viśeṣābhāvānnaiva nivartate /",
    "GSP31yuktdipu:4727": " tathā puruṣaḥ satyapi cetanatve nāntareṇa pradhānamupalabhyābhāvādupalabdhā bhavediti pradhānamapekṣate /",
    "GSP31yuktdipu:4728": " tasmāditaretarāpekṣayā saṃyogatve kalpyamāne yaduktaṃ",
    "GSP31yuktdipu:4729": " vinā sargeṇa bandho hi puruṣasya na yujyate /",
    "GSP31yuktdipu:4730": " sargastasyaiva mokṣārthamaho sāṃkhyasya sūktatā //",
    "GSP31yuktdipu:4731": " iti tadayuktam /",
    "GSP31yuktdipu:4732": " kasmāt ? na hyasau vinā sargeṇa na yujyata iti / āha ca",
    "GSP31yuktdipu:4733": " dṛśyadarśanabhāvena prakṛteḥ puruṣasya ca /",
    "GSP31yuktdipu:4734": " apekṣā śāstratattvajñairbandha ityabhidhīyate //",
    "GSP31yuktdipu:4735": " evaṃ vināpi sargeṇa yasmādbaddhaḥ pumānguṇaiḥ /",
    "GSP31yuktdipu:4736": " tasmādviphalatāṃ yātu manorathamanorathaḥ //",
    "GSP31yuktdipu:4737": " iti siddhaḥ saṃyogaḥ /",
    "GSP31yuktdipu:4738": " tatkṛtaḥ sargaḥ // ISk_21 //",
    "GSP31yuktdipu:4739": " pradhānapuruṣayorhi bhoktṛbhogyabhāvāpekṣanimitto 'yaṃ tattvasargo mahadādiḥ,",
    "GSP31yuktdipu:4740": " bhāvasargaśca dharmādiḥ,",
    "GSP31yuktdipu:4741": " bhūtasargaśca brāhmādiḥ pravartate /",
    "GSP31yuktdipu:4742": " sā cāpekṣā puruṣānantyānna nivartata ityato 'rthavatīnāṃ hi prakṛtīnāṃ tadaparisamāpterna nivṛtirasti // 21 //",
    "GSP31yuktdipu:4743": " // iti śrīyuktidīpikāyāṃ saptatipaddhatau pañcamamāhnikaṃ dvitīyaṃ ca prakaraṇam // @-----------------------------------------------------------------------",
    "GSP31yuktdipu:4744": " kārikā 22 @-----------------------------------------------------------------------",
    "GSP31yuktdipu:4745": " evaṃ kāraṇāntarapratiṣedhātprakṛteḥ puruṣārtho 'yaṃ vyaktabhāvena vipariṇāma iti sthitam /",
    "GSP31yuktdipu:4746": " tatredānīṃ vipratipattirācāryāṇām /",
    "GSP31yuktdipu:4747": " kecidāhuḥ pradhānādanirdeśyasvarūpaṃ tattvāntaramutpadyate /",
    "GSP31yuktdipu:4748": " tato mahāniti /",
    "GSP31yuktdipu:4749": " patañjalipañcādhikaraṇavārṣagaṇānāṃ tu pradhānānmahānutpadyata iti /",
    "GSP31yuktdipu:4750": " tadanyeṣāṃ purāṇetihāsapraṇetḥṇāṃ mahato 'haṃkāro vidyata iti pakṣaḥ- mahato 'smipratyayakartṛtvābhyupagamāt /",
    "GSP31yuktdipu:4751": " ahaṃkārātpañca tanmātrāṇīti sarve /",
    "GSP31yuktdipu:4752": " mahataḥ ṣaḍaviśeṣāḥ sṛjyante pañca tanmātrāṇyahaṃkāraśceti vindhyavāsimatam /",
    "GSP31yuktdipu:4753": " tathā ahaṃkārādindriyāṇīti sarve /",
    "GSP31yuktdipu:4754": " bhautikānīndriyāṇīti pañcādhikaraṇamatam /",
    "GSP31yuktdipu:4755": " ekarūpāṇi tanmātrāṇītyanye /",
    "GSP31yuktdipu:4756": " ekottarāṇīti vārṣagaṇyaḥ /",
    "GSP31yuktdipu:4757": " indriyāṇi saṃskāraviśeṣayogātparigṛhītarūpāṇīti kecit /",
    "GSP31yuktdipu:4758": " paricchinnaparimāṇānītyapare /",
    "GSP31yuktdipu:4759": " vibhūnīti vindhyavāsimatam /",
    "GSP31yuktdipu:4760": " adhikaraṇamapi kecittrayodaśavidhamāhuḥ /",
    "GSP31yuktdipu:4761": " ekādaśakamiti vindhyavāsī /",
    "GSP31yuktdipu:4762": " tathānyeṣāṃ mahati sarvārthopalbdhiḥ,",
    "GSP31yuktdipu:4763": " manasi vindhyavāsinaḥ /",
    "GSP31yuktdipu:4764": " saṃkalpābhimānādhyavasāyanānātvamanyeṣām,",
    "GSP31yuktdipu:4765": " ekatvaṃ vindhyavāsinaḥ /",
    "GSP31yuktdipu:4766": " tathā karaṇaṃ nirlikhitasvarūpaṃ śūnyagrāmanadīkalpam,",
    "GSP31yuktdipu:4767": " prākṛtavaikṛtikāni tu jñānāni prerakāṅgasaṃgṛhītāni pradhānādāgacchanti ceti pañcādhikaraṇaḥ,",
    "GSP31yuktdipu:4768": " na tu tathetyanye /",
    "GSP31yuktdipu:4769": " kāraṇānāṃ mahatī svabhāvātivṛttiḥ pradhānāt,",
    "GSP31yuktdipu:4770": " svalpā ca svata iti vārṣagaṇyaḥ /",
    "GSP31yuktdipu:4771": " sarvā svata iti patañjaliḥ /",
    "GSP31yuktdipu:4772": " sarvā parata iti pañcādhikaraṇaḥ /",
    "GSP31yuktdipu:4773": " buddhiḥ kṣaṇiketi ca kālāntarāvasthāyinītyapare /",
    "GSP31yuktdipu:4774": " evamanekaniścayeṣvācāryeṣu ye tāvatpradhānamahatorantarāle tattvāntaramicchanti tatpratikṣepāyācāryaḥ svamatamupanyasyati /",
    "GSP31yuktdipu:4775": " prakṛtermahān",
    "GSP31yuktdipu:4776": " prakṛtermahānutpadyate /",
    "GSP31yuktdipu:4777": " mahānbuddhirmatirbrahmāpūrtiḥ khyātirīśvaro vikhara iti paryāyāḥ /",
    "GSP31yuktdipu:4778": " sa tu deśamahattvātkālamahattvācca mahān /",
    "GSP31yuktdipu:4779": " sarvotpādyebhyo mahāparimāṇayuktatvānmahān /",
    "GSP31yuktdipu:4780": " anyasya tu pakṣe naivāhaṃkāro vidyata iti pratiṣedhavivakṣayedamāha /",
    "GSP31yuktdipu:4781": " tato 'haṅkāraḥ",
    "GSP31yuktdipu:4782": " tasmānmahato 'haṃkāra utpadyate /",
    "GSP31yuktdipu:4783": " yaḥ punarāha,",
    "GSP31yuktdipu:4784": " mahataḥ ṣaḍaviśeṣāḥ sṛjyante pañca tanmātrāṇyahaṃkāraśceti tannirāsārthamāha",
    "GSP31yuktdipu:4785": " tasmādgaṇaśca ṣoḍaśakaḥ /",
    "GSP31yuktdipu:4786": " tasmādahaṃkārātṣoḍaśako gaṇa utpadyate,",
    "GSP31yuktdipu:4787": " pañca tanmātrāṇi ekādaśendriyāṇi ca /",
    "GSP31yuktdipu:4788": " anenaiva ca bhautikendriyavādī pratikṣipto boddhavyaḥ /",
    "GSP31yuktdipu:4789": " tasmādapi ṣoḍaśakāt pañcabhyaḥ pañca bhūtāni // ISk_22 //",
    "GSP31yuktdipu:4790": " tasmādapi ṣoḍaśakādgaṇādyaḥ pañcako gaṇastataḥ pañca mahābhūtānyutpadyante /",
    "GSP31yuktdipu:4791": " pūrvapadalopenātra mahābhūtānīti vaktavye bhūtānītyucyate /",
    "GSP31yuktdipu:4792": " bhūtasaṃjñā hi tanmātrāṇāṃ na pṛthivyādīnāmatra tu sāṃkhyācāryāṇāmavipratipattiḥ bhūtakauṭasthyavādinastu mīmāṃsakā ārhatāśca /",
    "GSP31yuktdipu:4793": " tatpratikṣepeṇedamucyata iti // 22 // @-----------------------------------------------------------------------",
    "GSP31yuktdipu:4794": " kārikā 23 @-----------------------------------------------------------------------",
    "GSP31yuktdipu:4795": " āha, uktaṃ pradhānādbuddhirutpadyata iti /",
    "GSP31yuktdipu:4796": " tatra vaktavyaṃ kiṃlakṣaṇā punarbuddhirityucyate",
    "GSP31yuktdipu:4797": " adhyavasāyo buddhiḥ",
    "GSP31yuktdipu:4798": " ko 'yamadhyavasāyaḥ ?",
    "GSP31yuktdipu:4799": " gaurevāyaṃ,",
    "GSP31yuktdipu:4800": " puruṣa evāyamiti yaḥ pratyayo niścayo 'rthagrahaṇaṃ so 'dhyavasāyaḥ /",
    "GSP31yuktdipu:4801": " atra kṣaṇikavādyāha yadyarthagrahaṇaṃ buddhiḥ, anityā /",
    "GSP31yuktdipu:4802": " kasmāt ? hetvapekṣaṇāt /",
    "GSP31yuktdipu:4803": " arthagrahaṇaṃ hīndriyādiviṣayasannidhānamāvaraṇādyabhāvaṃ cāpekṣate /",
    "GSP31yuktdipu:4804": " na ca nityasya kāraṇāpekṣopapadyate /",
    "GSP31yuktdipu:4805": " tasmādanityā buddhiḥ /",
    "GSP31yuktdipu:4806": " abhivyakteradoṣa iti cetsyādetannendriyasannidhānādibhirarthagrahaṇaṃ janyate kiṃ tarhyabhivyajyata iti /",
    "GSP31yuktdipu:4807": " tacca naivam /",
    "GSP31yuktdipu:4808": " dvidhā doṣāt /",
    "GSP31yuktdipu:4809": " sā hyabhivyaktiḥ svarūpalābho vā syāt grahaṇapratibandhavyudāso vā /",
    "GSP31yuktdipu:4810": " kiṃ cātaḥ ? tadyadi tāvatsvarūpalābhaḥ kriyate 'rthagrahaṇamiti prāptam /",
    "GSP31yuktdipu:4811": " arthagrahaṇapratibandhasyāndhakārasya vyudāsastadapyayuktam /",
    "GSP31yuktdipu:4812": " vipratiṣedhāt /",
    "GSP31yuktdipu:4813": " grahaṇaṃ ca syāttatpratibandhaśceti vipratiṣiddham /",
    "GSP31yuktdipu:4814": " kiṃca bhedāt /",
    "GSP31yuktdipu:4815": " vyaṅgyaṃ hi ghaṭādi candrārkauṣadhimaṇiratnapradīpabhedānna bhidyate /",
    "GSP31yuktdipu:4816": " asti buddhīnāmarthabhedād bhedaḥ /",
    "GSP31yuktdipu:4817": " vṛttibhedādadoṣo mṛdvaditi cet syānmatam ,",
    "GSP31yuktdipu:4818": " yathā mṛddravyasya ghaṭādisaṃsthānavṛttibhede 'pyabheda evaṃ buddheriti /",
    "GSP31yuktdipu:4819": " tadapyayuktam /",
    "GSP31yuktdipu:4820": " ananyatvāt /",
    "GSP31yuktdipu:4821": " yadā buddhiranyā vṛttibhyaḥ,",
    "GSP31yuktdipu:4822": " prāptastadbhede buddhibhedaḥ /",
    "GSP31yuktdipu:4823": " kiṃca dṛṣṭāntāsiddheḥ /",
    "GSP31yuktdipu:4824": " sādhyaṃ caitat kiṃ tadeva mṛddravyaṃ ghaṭādivṛttibhedamanubhavati āhosvitpratyayāntaravaśādanyaccānyaccotpadyate iti ?",
    "GSP31yuktdipu:4825": " avayavabhedācca /",
    "GSP31yuktdipu:4826": " upetya vānuvṛttiṃ brūmaḥ- na hi tadekaṃ mṛddravyam,",
    "GSP31yuktdipu:4827": " kiṃ tarhi bahavo mṛtparamāṇavo 'nekadeśāvacchinnavṛttaya iti /",
    "GSP31yuktdipu:4828": " kiṃ cānyat /",
    "GSP31yuktdipu:4829": " nivṛttivibhaktigrahaṇāt /",
    "GSP31yuktdipu:4830": " taddhi mṛddravyaṃ saṃsthānamapekṣyāpi gṛhyate,",
    "GSP31yuktdipu:4831": " na tvarthagrahaṇamanapekṣya buddhergrahaṇamasti /",
    "GSP31yuktdipu:4832": " tasmādviṣamo dṛṣṭāntaḥ /",
    "GSP31yuktdipu:4833": " parimāṇādadoṣa iti cet syānmatam sattvādīnāmaṅgāṅgibhāvaniyamāttena tenārthagrahaṇātmanā vipariṇāmo vṛttiriti /",
    "GSP31yuktdipu:4834": " etaccāyuktam /",
    "GSP31yuktdipu:4835": " ubhayakalpane doṣaprasaṃgāt /",
    "GSP31yuktdipu:4836": " yadi dharmāntaropādānaparityāgau vyaktavyaktī,",
    "GSP31yuktdipu:4837": " dattottara eṣa pakṣaḥ /",
    "GSP31yuktdipu:4838": " atha nāśotpādau tena dharmadharmiṇorananyatvāddharmāṇāṃ nāśotpādādbuddherapi nāśotpādaprasaṃgaḥ /",
    "GSP31yuktdipu:4839": " tadanabhyupagame vānyatvamiti doṣaḥ / āha ca",
    "GSP31yuktdipu:4840": " naṣṭotpannamananyatvādanityaṃ nityameva vā /",
    "GSP31yuktdipu:4841": " naṣṭotpannāvinaṣṭānāṃ nityaṃ to nāsti caikadā //",
    "GSP31yuktdipu:4842": " yadapyuktam- sattvādīnāmaṅgāṅgibhāvaniyamāditi,",
    "GSP31yuktdipu:4843": " tadayuktam /",
    "GSP31yuktdipu:4844": " ata evānityatvasiddheḥ /",
    "GSP31yuktdipu:4845": " tulyānāṃ guṇapradhānabhāvānupapatteḥ /",
    "GSP31yuktdipu:4846": " sattvādīnānaṅgāṅgibhāvābhyupagamāt vṛddhikṣayāvabhyupagantavyau /",
    "GSP31yuktdipu:4847": " tataśca buddhiranityeti prāptam /",
    "GSP31yuktdipu:4848": " tebhyo 'nanyatvāt /",
    "GSP31yuktdipu:4849": " atha mataṃ tadavasthāpyasau nityeti,",
    "GSP31yuktdipu:4850": " na tarhi satvādyātmabhūtā buddhiriti prāptam /",
    "GSP31yuktdipu:4851": " tataśca kāryakāraṇayoraviveka ityasya virodhaḥ /",
    "GSP31yuktdipu:4852": " tasmādanityā buddhiriti /",
    "GSP31yuktdipu:4853": " ucyate- yattāvaduktaṃ hetvapekṣaṇādanityā buddhiriti tadayuktam /",
    "GSP31yuktdipu:4854": " kasmāt ? siddhasādhanāt /",
    "GSP31yuktdipu:4855": " kasyātra vipratipattiranityā vā buddhiḥ syānnityā veti ?",
    "GSP31yuktdipu:4856": " kiṃ tarhi hetumadanityaṃ vyaktamiti vacanādanityaiva /",
    "GSP31yuktdipu:4857": " tasmādiṣṭamevaitatsaṅgṛhītam /",
    "GSP31yuktdipu:4858": " ataeva kṣaṇikatvamiti cet,",
    "GSP31yuktdipu:4859": " athāpi syāddhetvapekṣā hi saṃskṛtatvam /",
    "GSP31yuktdipu:4860": " saṃskṛtaṃ tu kṣaṇikam /",
    "GSP31yuktdipu:4861": " tadyathā pradīpa iti /",
    "GSP31yuktdipu:4862": " tasmādanitye satyapi viśeṣānabhidhāne kṣaṇikatvamevānena hetunā buddheḥ pratipādyata iti /",
    "GSP31yuktdipu:4863": " kasmāt ? uttaravacanavirodhaprasaṃgāt /",
    "GSP31yuktdipu:4864": " evamapi yaduttaraṃ kṣaṇikatvaprasiddhyarthamucyate pratyarthagrahaṇānyatvādanityetyādi tasyānarthakyam /",
    "GSP31yuktdipu:4865": " tasmāt pūrvottaraviruddhatvātsakalamevedaṃ prakaraṇaṃ nādhyayanaṃ,",
    "GSP31yuktdipu:4866": " na pratyākhyānamarhati /",
    "GSP31yuktdipu:4867": " pareṣāṃ tvabhiniṣṭā buddhiratretyasaṃgatārthottarāpavādadoṣamanapekṣyāpi pratyekamapyetadasādhanam,",
    "GSP31yuktdipu:4868": " vṛttiviṣayatvāt /",
    "GSP31yuktdipu:4869": " svakāraṇapariniṣpannāyā hi buddhervyāpāro 'rthagrahaṇasaṃjñaka indriyādisannidhānāpekṣo na buddhiḥ /",
    "GSP31yuktdipu:4870": " tadananyatvātprasaṃganivṛttiriti cedatha matam,",
    "GSP31yuktdipu:4871": " vṛttivṛttimatorananyatvāditthamapi kalpayitvāyaṃ prasaṃgo na nivartate /",
    "GSP31yuktdipu:4872": " tathā coktam- svālakṣaṇyaṃ vṛttistrayasyeti (ISk 29) /",
    "GSP31yuktdipu:4873": " tadapyabādhakam /",
    "GSP31yuktdipu:4874": " kasmāt ? upacārāt /",
    "GSP31yuktdipu:4875": " satyamananyā,",
    "GSP31yuktdipu:4876": " vṛttivṛttimatorbhedenāgrahaṇāt,",
    "GSP31yuktdipu:4877": " tathāpyuparatavyāpārasyāpi paraśvādervṛttimataḥ svarūpa noparamatīti bhedamupacarya vyavahāro nānākāryaviṣayaḥ pravartate /",
    "GSP31yuktdipu:4878": " ataevānyatvamapi syāditi tadayuktam, ekāntāt /",
    "GSP31yuktdipu:4879": " tadyathā senāpaṅktisenākuṇḍalādyuparame na tatsanniveśināmuparamaḥ kāryabhedaśca,",
    "GSP31yuktdipu:4880": " na cānyatvam /",
    "GSP31yuktdipu:4881": " evaṃ vṛttitadvatorapi ca syāt /",
    "GSP31yuktdipu:4882": " tasmādyuktametaddhetvapekṣaṇasya vṛttiviṣayatvānna buddheranityatvamiti /",
    "GSP31yuktdipu:4883": " etena vyaktivikalpaḥ prayuktaḥ,",
    "GSP31yuktdipu:4884": " so 'pi vṛttiviṣaya iti kṛtvā tadapyuktamindriyādibhede bhedāditi /",
    "GSP31yuktdipu:4885": " tadapyanenaivoktam /",
    "GSP31yuktdipu:4886": " vṛttibhedo 'tra na bheda iti /",
    "GSP31yuktdipu:4887": " kiṃ cānekāntāt /",
    "GSP31yuktdipu:4888": " yathodakādibhedātpratibimbabhedo na cāvyaṅgyatvamevamanyatrāpi syāt /",
    "GSP31yuktdipu:4889": " dravyāntarotpatteradoṣa iti cetsyānmatam,",
    "GSP31yuktdipu:4890": " udakasyānanasaṃyogāddravyāntarameva pratibimbalakṣaṇamutpadyate na tu mukhaṃ bhidyate iti asadetat /",
    "GSP31yuktdipu:4891": " kasmāt ? ubhayoḥ kāraṇatvena kalpanānupapatteḥ / na",
    "GSP31yuktdipu:4892": " hi mukhaḥ nimittaṃ śakyaṃ vaktum ,",
    "GSP31yuktdipu:4893": " viprakṛṣṭatvānnāsādayo mukhāpagame 'pyupalabdhiprasaṃgātpākajavat /",
    "GSP31yuktdipu:4894": " yatpunaretaduktaṃ vṛttibhedādadoṣo mṛdvaditi tathā tadastu /",
    "GSP31yuktdipu:4895": " yattūktamananyatvāddṛṣṭāntāsiddheśceti vṛttyananyatvamidānīmeva pratyuktam /",
    "GSP31yuktdipu:4896": " kṣaṇabhaṅgapratiṣedhe coktaṃ na pṛthivyādīnāmanyathā cānyathā cotpattiḥ /",
    "GSP31yuktdipu:4897": " yatpunaretaduktaṃ naikaṃ mṛddravyamiti tatra buddhiḥ pramāṇam /",
    "GSP31yuktdipu:4898": " yadekabuddhinimittaṃ tadekaṃ,",
    "GSP31yuktdipu:4899": " tatra yadi mṛdo 'nekatvena prayojanaṃ buddhirupalabhyate- vayamiti /",
    "GSP31yuktdipu:4900": " yatpunaretaduktam,",
    "GSP31yuktdipu:4901": " mṛddravyasya saṃsthānavyatirekeṇa svabhāvo 'vadhāryate na tu buddherarthagrahaṇamantareṇa svarūpagrahaṇamiti,",
    "GSP31yuktdipu:4902": " tadayuktam /",
    "GSP31yuktdipu:4903": " abhāvasyārūpatvāt / upetya vā",
    "GSP31yuktdipu:4904": " yathā bāhyādyavasthāsu vyākārā cittasantatiḥ /",
    "GSP31yuktdipu:4905": " vidyate bījamātrā vastathā dhīriti gṛhyatām //",
    "GSP31yuktdipu:4906": " yathā bāhyārthākāravaccittasantatiratha ca suptamūrchitavirodhasamāpannānāmartharūpādṛte bījamātrāstītyupagamyate sā citi kāpi vāvastheti vacanāt,",
    "GSP31yuktdipu:4907": " na ca gṛhyate tathā buddhirapīti kasmānna parikalpyate ?",
    "GSP31yuktdipu:4908": " yatpunaretaduktam yadi dharmāntaropādānaparityāgau vyaktavyaktī dattottara eṣa pakṣa iti /",
    "GSP31yuktdipu:4909": " taditaratra tulyam /",
    "GSP31yuktdipu:4910": " asmābhirapi tarhyasatkāryapratyākhyāne dattottara eṣa pakṣo vyaktitarna kriyate iti /",
    "GSP31yuktdipu:4911": " nāśotpādau tu aniṣṭāveveti na parihāraṃ pratyādaraḥ kriyate /",
    "GSP31yuktdipu:4912": " yadapyuktaṃ naṣṭādutpannāccānaṣṭamanutpannaṃ cānyannāstīti tadayuktam,",
    "GSP31yuktdipu:4913": " anabhyupagamāt /",
    "GSP31yuktdipu:4914": " nāśotpādau kaḥ pratijānīte yaṃ pratyetadarthavatsyāt ?",
    "GSP31yuktdipu:4915": " kiṃ ca tvatpakṣaprāpteḥ /",
    "GSP31yuktdipu:4916": " bhavata eva naṣṭotpannebhyaḥ skandhebhyo nānyā santatiratha ca nāsti doṣaḥ /",
    "GSP31yuktdipu:4917": " kayāpi yuktayā syādetadanyaivāsāviti tataścaikā santatiriti hīnam /",
    "GSP31yuktdipu:4918": " yadapyuktaṃ guṇavṛddhikṣaye 'nityatvamiti tadanupapannam /",
    "GSP31yuktdipu:4919": " kasmāt ? rūpāntarāpyāyanāt /",
    "GSP31yuktdipu:4920": " sattvaṃ hi prakarṣamanubhavadrajastamasī ca nyūnatāṃ dharmādirūpāṃ buddherāpyāyanti,",
    "GSP31yuktdipu:4921": " nārthāntaraṃ kurvanti no khalvapyabhāvam,",
    "GSP31yuktdipu:4922": " evaṃ rahastamo vā prakarṣamanubhavatsattvaṃ ca nyūnatādharmādirūpaṃ buddherāpyāyanti,",
    "GSP31yuktdipu:4923": " nārthāntaraṃ kurvanti nābhāvam /",
    "GSP31yuktdipu:4924": " evaṃ guṇavṛddhikṣaye 'pi rūpāntarāpyāyanānnāsti kṣayo buddheḥ /",
    "GSP31yuktdipu:4925": " tatra yaduktaṃ hetvapekṣaṇādanityā buddhiriti etadayuktam /",
    "GSP31yuktdipu:4926": " yatpunaretaduktaṃ pratyakṣagrahaṇānyatvātpratikṣaṇaṃ dīpāditailadhārāsu śabdabhedācca kṣaṇiketi,",
    "GSP31yuktdipu:4927": " atra brūmaḥ- grahaṇānyatve coktaṃ vṛttibhedo na vṛttimadbhedaḥ /",
    "GSP31yuktdipu:4928": " kiṃ cānyat /",
    "GSP31yuktdipu:4929": " bhinnārthagrahaṇaikatvāt /",
    "GSP31yuktdipu:4930": " upetya vā brūmaḥ- yadi pratyarthamanyadanyadgrahaṇaṃ kalpyate,",
    "GSP31yuktdipu:4931": " vikalpabādhasamuccayasaṃśayadvitvātiśayanivāraṇeṣu,",
    "GSP31yuktdipu:4932": " tathā kalmāṣaṃ śabalaṃ citramityanekārtharūpamekaṃ grahaṇaṃ na syāt /",
    "GSP31yuktdipu:4933": " dṛṣṭaṃ tat /",
    "GSP31yuktdipu:4934": " tasmānnāyaṃ kṣaṇikatve hetuḥ /",
    "GSP31yuktdipu:4935": " evamavasthitamidaṃ- adhyavasāyo buddhirna kṣaṇiketi /",
    "GSP31yuktdipu:4936": " buddhestu triguṇātmakatvāttasya guṇasya prakarṣe tattadrūpāntaramutpadyata iti /",
    "GSP31yuktdipu:4937": " āha, kasya guṇasya prakarṣe buddheḥ kiṃ lakṣaṇaṃ rūpāntaramupajāyate ?",
    "GSP31yuktdipu:4938": " ityucyate",
    "GSP31yuktdipu:4939": " dharmo jñānaṃ virāga aiśvaryam /",
    "GSP31yuktdipu:4940": " sāttvikametad rūpam",
    "GSP31yuktdipu:4941": " atra tvetadrūpamiti satyapi dharmādibhede buddhirityabhedavivakṣāviṣaya ekavacananirdeśaḥ kriyate /",
    "GSP31yuktdipu:4942": " etaduktaṃ bhavati yadā rajastamasī vaśamāpādya buddhigataṃ sattvamutkṛṣṭaṃ bhavati tadā dharmo jñānaṃ virāga aiśvaryamityetadrūpaṃ bhavati /",
    "GSP31yuktdipu:4943": " tatra śrutismṛtivihitānāṃ karmaṇāmanuṣṭhānādbuddhyavasthaḥ sattvāvayava āśayabhūto dharma ityucyate /",
    "GSP31yuktdipu:4944": " sa tu dvividhaḥ /",
    "GSP31yuktdipu:4945": " brahmādisthāneṣvabhipretaśarīrendriyaviṣayopabhoganirvartako jñānādyaṅgabhūtaśca prathamaḥ /",
    "GSP31yuktdipu:4946": " agnihotrahavanādikriyānuṣṭhānasādhano yamaniyamasādhana itaraḥ /",
    "GSP31yuktdipu:4947": " tatrāhiṃsā satyamasteyamakalkatā brahmacaryamiti pañca yamāḥ /",
    "GSP31yuktdipu:4948": " akrodho guruśuśrūṣā śaucamāhāralāghavamapramāda iti pañca niyamāḥ /",
    "GSP31yuktdipu:4949": " eteṣāmavilopenānuṣṭhānādyaterevaṃvidhottaraṇe sattvadharma āśayatāṃ pratipadyate,",
    "GSP31yuktdipu:4950": " yo jñānādīnāṃ rūpāṇāmāpyāyanaṃ karoti /",
    "GSP31yuktdipu:4951": " etadabhyudayaniḥśreyasayoḥ sopānabhūtaṃ prathamaṃ parva /",
    "GSP31yuktdipu:4952": " yatrāyamavasthito yatiritareṣāṃ parvaṇāmanuṣṭhāne yogyo bhavati /",
    "GSP31yuktdipu:4953": " jñānaṃ dvividhaṃ śabdādyupalabdhilakṣaṇaṃ guṇapuruṣāntaropalabdhilakṣaṇaṃ ca /",
    "GSP31yuktdipu:4954": " tatra śabdādyupalabdhilakṣaṇaṃ pratyakṣānumānāgamarūpam /",
    "GSP31yuktdipu:4955": " guṇapuruṣāntaropalabdhilakṣaṇaṃ ca dvividhaṃ apūrvamabhyāsajaṃ ca /",
    "GSP31yuktdipu:4956": " tayorapūrvam- ūhaḥ śabdo 'dhyayanamiti (ISk 51)",
    "GSP31yuktdipu:4957": " siddhikāṇḍānupatitāni pramāṇāni /",
    "GSP31yuktdipu:4958": " abhyāsajaṃ punaḥ vairāgyapūrvāvajayapṛṣṭhalabdhaṃ śāntamamalaṃ dhruvaṃ sakalabhavābhavapratipakṣabhūtam /",
    "GSP31yuktdipu:4959": " yadācāryo vakṣyati-",
    "GSP31yuktdipu:4960": " evaṃ tattvābhyāsānnāsmi na me nāhamityapariśeṣam /",
    "GSP31yuktdipu:4961": " aviparyayādviśuddhaṃ kevalamutpadyate jñānamiti // (ISk 64)",
    "GSP31yuktdipu:4962": " virāgastu rāgapratipakṣabhūto jñānābhyāsopajanito buddheḥ prasādaḥ /",
    "GSP31yuktdipu:4963": " tasya tu yatamānavyatirekaikendriyavaśīkāralakṣaṇāścatasro 'vasthā bhavanti /",
    "GSP31yuktdipu:4964": " tatrendriyāṇāṃ viṣayābhilāṣalakṣaṇakaṣāyapācanaṃ prati yaḥ prayatna utsāhaḥ sā yatamānasaṃjñā /",
    "GSP31yuktdipu:4965": " yatamānako hyayamasminparvaṇyavasthito yatirbhavati /",
    "GSP31yuktdipu:4966": " yadā tu keṣāṃcidindriyāṇāṃ paripakvaṃ sā vyatirekasaṃjñā /",
    "GSP31yuktdipu:4967": " vyatiricyante hi tadā yaterindriyāṇi paripakvāṇyaparipakvebhyo viśiṣṭatarāṇi bhavantītyarthaḥ /",
    "GSP31yuktdipu:4968": " viparipakvasarvendriyastu saṃkalpamātrāvasthitakaṣāyo yadā bhavati tadaikendriyasaṃjñā /",
    "GSP31yuktdipu:4969": " nivṛttasarvendriyaviṣayecchasya yaterekameva manolakṣaṇamindriyaṃ tadā paripakvaṃ bhavati /",
    "GSP31yuktdipu:4970": " saṃkalpamātrāvasthitasyāpi paripāko vaśīkārasaṃjñā /",
    "GSP31yuktdipu:4971": " saṃkalpamūlocchinnaviṣayamṛgatṛṣṇo hi ayaṃ yatirindriyāṇāmantaḥkaraṇasya ca pravṛttinivṛttyorīṣṭe /",
    "GSP31yuktdipu:4972": " ekāgra ekarāmo 'vidyāparvaṇo 'tikrāntaḥ,",
    "GSP31yuktdipu:4973": " parasya brahmaṇaḥ pratyanantaro bhavati /",
    "GSP31yuktdipu:4974": " tadevaṃ caturavasthaṃ vairāgyaparva vijñāya tadanuṣṭhānāya yatiḥ prayateta /",
    "GSP31yuktdipu:4975": " tasyopāyo dṛṣṭānuśravikaviṣayapratyākhyāne ya upadiṣṭo yaśca tuṣṭiṣu vakṣyamāṇastamekīkṛtyottarottarāṃ tattvabhūmiṃ vijñānasya viṣayīkurvanpūrvasyāṃ tattvabhūmau madhyasthaḥ syāt /",
    "GSP31yuktdipu:4976": " aiśvaryamapratighātalakṣaṇam,",
    "GSP31yuktdipu:4977": " yatpunaraṣṭavidhaṃ aṇimā mahimā laghimā garimā prāptiḥ prākāmyamīśitvaṃ vaśitvaṃ yatrakāmāvasāyitvamiti /",
    "GSP31yuktdipu:4978": " atrāṇimā, mahimā,",
    "GSP31yuktdipu:4979": " laghimā,",
    "GSP31yuktdipu:4980": " garimeti bhūtavaiśeṣikam /",
    "GSP31yuktdipu:4981": " buddhestu prāptyādi /",
    "GSP31yuktdipu:4982": " evametaccaturvidhaṃ mahataḥ sāttvikaṃ rūpamiti /",
    "GSP31yuktdipu:4983": " āha, atha guṇāntararūpaṃ kim ?",
    "GSP31yuktdipu:4984": " ucyate",
    "GSP31yuktdipu:4985": " tāmasamasmādviparyastam // ISk_23 //",
    "GSP31yuktdipu:4986": " etat asmāddharmādeḥ sattvarūpādiviparyastaṃ tāmasaṃ tamaḥprakarṣopajanitamityarthaḥ /",
    "GSP31yuktdipu:4987": " atra śāstracoditānuṣṭhānādāśayaniṣpannasattvāvayavo dharma ityuktam /",
    "GSP31yuktdipu:4988": " śāstracoditasya nityasya ca karmaṇo 'nuṣṭhānād buddhyavasthastamo 'vayava āśayatāṃ pratipanno 'dharmaḥ /",
    "GSP31yuktdipu:4989": " sa cāpi dvividhaḥ- aniṣṭaśarīrendriyaviṣayopabhoganirvartakaḥ,",
    "GSP31yuktdipu:4990": " khyātivārakaśca /",
    "GSP31yuktdipu:4991": " yathā ca jñānaṃ dvividhaṃ śabdādyupalabdhilakṣaṇaṃ guṇapuruṣāntaropalabdhilakṣaṇaṃ caivamajñānamapi viparyayeṇa vācyam /",
    "GSP31yuktdipu:4992": " yathā ca caturavasthaṃ vairāgyaṃ tathā yatamānādikaścaturavastho rāgaḥ yathā cāṣṭaguṇamaiśvaryamaṇimādi tathāṣṭaguṇamanaiśvaryamevametattāmasaṃ mahato rūpam /",
    "GSP31yuktdipu:4993": " yaccaitadadharmādinimittabhūtamutkṛṣṭaṃ tamorūpaṃ tadrajasā sahāvirodhādekatāmivāpannamaśuddhirityācāryaiḥ paṭhyate /",
    "GSP31yuktdipu:4994": " sattvarūpaṃ tu prakāśa iti /",
    "GSP31yuktdipu:4995": " anayoścābhidhānādyaḥ pañcādhikaraṇapakṣaḥ prākṛtavaikṛtānāṃ jñānānāṃ pradhānavacchuṣkanadīsthānīyāntaḥkaraṇe",
    "GSP31yuktdipu:4996": " bāhye ca prerakajñānāṃśakakṛta upanipātaḥ tathā sāttvikasthityātmakakṛtamapratyayasyāvasthānamiti",
    "GSP31yuktdipu:4997": " tatpratikṣiptaṃ bhavati /",
    "GSP31yuktdipu:4998": " kiṃ kāraṇaṃ ?",
    "GSP31yuktdipu:4999": " yasmādaśuddhireva prakāśamalamatipravṛttaṃ nivartayituṃ prakarṣāpannānyābhūtā ca pravartayitum /",
    "GSP31yuktdipu:5000": " ityevamaṣṭarūpā buddhirvyākhyātā // 23 // @-----------------------------------------------------------------------",
    "GSP31yuktdipu:5001": " kārikā 24 @-----------------------------------------------------------------------",
    "GSP31yuktdipu:5002": " yastvasāvanantaramukto 'haṅkārastaṃ vyākhyāsyāmaḥ /",
    "GSP31yuktdipu:5003": " āha, yadyevaṃ tasmādidameva tāvaducyatāṃ kimasyāhaṅkārasya lakṣaṇamiti ?",
    "GSP31yuktdipu:5004": " ucyate-",
    "GSP31yuktdipu:5005": " abhimāno 'haṅkāraḥ",
    "GSP31yuktdipu:5006": " kartuḥ svātmapratyavamarśātmako yo 'yamahamiti pratyaya utpadyate sa khalvahaṃkāraḥ,",
    "GSP31yuktdipu:5007": " mahatastattvāntaram /",
    "GSP31yuktdipu:5008": " kasmāt ? tasya sarvaviṣayādhyavasāyarūpatvāt,",
    "GSP31yuktdipu:5009": " asya tu svātmapratyavamarśāt /",
    "GSP31yuktdipu:5010": " na tvarthāntaram /",
    "GSP31yuktdipu:5011": " kasmāt ? prakṛtivikārayorananyatvābhyupagamāt na hi naḥ prakṛterarthāntarabhūto vikāra iti prāgvistareṇa pratipāditam /",
    "GSP31yuktdipu:5012": " sa ca mūrtipratyayābhyāṃ mahataḥ sthūlataraḥ /",
    "GSP31yuktdipu:5013": " kasmāt ? avibhāgāt,",
    "GSP31yuktdipu:5014": " vibhāganiṣpatteḥ kālādivat /",
    "GSP31yuktdipu:5015": " triguṇasya ca mahato vikāratvādasāvapi triguṇaḥ /",
    "GSP31yuktdipu:5016": " kasmāt ? prakṛtirūpasya vikāre dṛṣṭatvāt tantupaṭavat /",
    "GSP31yuktdipu:5017": " tadbhāvasanniviṣṭāstu ye sattvādayasya ācāryairvaikārikataijasabhūtādiśabdenākhyāyante /",
    "GSP31yuktdipu:5018": " tathā ca śāstramāha “etasmāddhi mahata ātmana ime traya ātmānaḥ sṛjyante vaikārikataijasabhūtādayo 'haṃkāralakṣaṇāḥ /",
    "GSP31yuktdipu:5019": " ahamityevaiṣāṃ sāmānyalakṣaṇaṃ bhavati /",
    "GSP31yuktdipu:5020": " guṇapravṛttau ca punarviśeṣalakṣaṇamiti” /",
    "GSP31yuktdipu:5021": " āha, kā punarguṇapravṛttiryasyāmasmipratyayaikarūpasyāhaṅkārasya viśeṣapratipattirbhavatīti ?",
    "GSP31yuktdipu:5022": " ucyate- yo 'yaṃ",
    "GSP31yuktdipu:5023": " tasmāddvividhaḥ pravartate sargaḥ /",
    "GSP31yuktdipu:5024": " dvividha indriyalakṣanastanmātralakṣaṇaśca /",
    "GSP31yuktdipu:5025": " sā guṇavṛttirityucyate /",
    "GSP31yuktdipu:5026": " kasmāt ? tatkāryatvāt /",
    "GSP31yuktdipu:5027": " guṇapravṛttikāryo hi sargaḥ /",
    "GSP31yuktdipu:5028": " dṛśyate ca khalu loke kāryakāraṇamupacaryamāṇam /",
    "GSP31yuktdipu:5029": " tadyathā śālīnbhuṅkta iti /",
    "GSP31yuktdipu:5030": " āha, prāguktamahaṃkārātṣoḍaśako gaṇa utpadyate /",
    "GSP31yuktdipu:5031": " idānīṃ punarucyate tasmāddvividhaḥ pravartate sargaḥ /",
    "GSP31yuktdipu:5032": " tadidaṃ pūrvottaravyāghātādayuktamiti /",
    "GSP31yuktdipu:5033": " ucyate- na, sāmānyena vivakṣitatvāt /",
    "GSP31yuktdipu:5034": " abhedavivakṣāyāṃ hi kṛtvā kāryakāraṇalakṣaṇamevamasmābhirupadiṣṭaṃ dvividhaḥ sarga iti /",
    "GSP31yuktdipu:5035": " bhedavivakṣāyāṃ punaḥ",
    "GSP31yuktdipu:5036": " aindriya ekādaśakastānmātraḥ pañcakaścaiva // ISk_24 //",
    "GSP31yuktdipu:5037": " indriyāṇāmayamaindriyaḥ ekādaśa parimāṇamasya ekādaśakaḥ /",
    "GSP31yuktdipu:5038": " evaṃ tanmātreṣu vaktavyam /",
    "GSP31yuktdipu:5039": " tanmātrāṇāṃ śabdasparśādīnāmayaṃ tānmātraḥ sargaḥ /",
    "GSP31yuktdipu:5040": " pañcakaśca pañca parimāṇamasyeti pañcakaḥ /",
    "GSP31yuktdipu:5041": " asya tu ṣoḍaśakasya vikārasya saṃjñālakṣaṇaprayojanānyuttaratra vakṣyati /",
    "GSP31yuktdipu:5042": " eṣā guṇapravṛttirvyākhyātā /",
    "GSP31yuktdipu:5043": " yasyāmasmipratyayasya viśeṣagrahaṇaṃ bhavati- śabde 'haṃ sparśe 'haṃ rūpe 'haṃ rase 'haṃ gandhe 'hamiti /",
    "GSP31yuktdipu:5044": " āha, ahaṅkāre sattvādīnāṃ saṃjñāntarāvacanam,",
    "GSP31yuktdipu:5045": " ānarthakyāt /",
    "GSP31yuktdipu:5046": " yadidamahaṃkāre sattvādīnāṃ saṃjñāntaramārabhyate vaikārikastaijaso bhūtādiriti,",
    "GSP31yuktdipu:5047": " tanna vaktavyam /",
    "GSP31yuktdipu:5048": " kasmāt ? ānarthakyāt /",
    "GSP31yuktdipu:5049": " na hi tattvāntarasanniveśināṃ sattvādīnāṃ saṃjñāntarābhidhāne kiṃcitprayojanamastīti,",
    "GSP31yuktdipu:5050": " saṃjñābhūyastvāt /",
    "GSP31yuktdipu:5051": " athāyaṃ nirbandhastattvāntaram,",
    "GSP31yuktdipu:5052": " saṃjñābhūyastvaṃ prāpnoti /",
    "GSP31yuktdipu:5053": " prayojanābhidhānaṃ vā /",
    "GSP31yuktdipu:5054": " viśiṣṭayatnānāmanākasmikatvāt /",
    "GSP31yuktdipu:5055": " athavā prayojanaṃ vaktavyam- evamarthamahaṅkāre saṃjñāntarābhidhānamiti /",
    "GSP31yuktdipu:5056": " kasmāt ? na hi viśiṣṭayatnānāmākasmikatvamupapadyata iti /",
    "GSP31yuktdipu:5057": " ucyate- na, kāryaviśeṣahetutvāt /",
    "GSP31yuktdipu:5058": " mahadādilakṣaṇānāṃ hi guṇānāmanekarūpastattvārambha iti hi na saṃjñāntaramārabhyate /",
    "GSP31yuktdipu:5059": " ahaṃkārastu sattvatamobahulayorindriyatanmātraparvaṇoḥ prakṛtiḥ tadarthamācāryāṇāṃ yatnaviśeṣaḥ /",
    "GSP31yuktdipu:5060": " dharmādiviśeṣābhyupāmānmahati prasaṃga iti cet na viśeṣitatvāt /",
    "GSP31yuktdipu:5061": " tattvāntarārambha iti viśeṣitam,",
    "GSP31yuktdipu:5062": " na tu dharmādayastattvāntaramato na mahati prasaṃgaḥ /",
    "GSP31yuktdipu:5063": " viśeṣānabhidhānādayuktamiti cet syādetat,",
    "GSP31yuktdipu:5064": " kaḥ punaratra viśeṣo yena dharmādi na tattvāntaram,",
    "GSP31yuktdipu:5065": " tattvāntaraṃ tu śrotrādīti ?",
    "GSP31yuktdipu:5066": " etacca naivam kutaḥ ?",
    "GSP31yuktdipu:5067": " vṛttimātre tadupacārāt /",
    "GSP31yuktdipu:5068": " vṛttimātre hi mahato dharmādyupacāraḥ /",
    "GSP31yuktdipu:5069": " tathā ca tantrāntare 'pyuktam “prakāśavṛttirdharma” iti /",
    "GSP31yuktdipu:5070": " vṛttiniṣpāditastu saṃsthānaviśeṣo vṛttimatastattvāntaramityanayorviśeṣaḥ /",
    "GSP31yuktdipu:5071": " tasmādyuktametat kāryaviśeṣahetutvamiti // 24 // @-----------------------------------------------------------------------",
    "GSP31yuktdipu:5072": " kārikā 25 @-----------------------------------------------------------------------",
    "GSP31yuktdipu:5073": " āha, yadyevamidaṃ tarhi vaktavyamuṣya kāryaviśeṣasyaivaṃ saṃjñakādahaṃkārātpravṛttiriti /",
    "GSP31yuktdipu:5074": " ucyate-",
    "GSP31yuktdipu:5075": " sāttvika ekādaśakaḥ pravartate vaikṛtādahaṅkārāt /",
    "GSP31yuktdipu:5076": " sarga ityanuvartate /",
    "GSP31yuktdipu:5077": " ekādaśendriyāṇi sattvabahulāni vaikṛtādahaṃkārātpravartante niṣpadyanta ityarthaḥ /",
    "GSP31yuktdipu:5078": " ekādaśābhidhānādeva cendriyapratītiḥ,",
    "GSP31yuktdipu:5079": " pūrvasūtre tatsāmānādhikaraṇyāt /",
    "GSP31yuktdipu:5080": " ato na punarindriyagrahaṇam /",
    "GSP31yuktdipu:5081": " āha, tanmātrasargaḥ punaḥ kiṃguṇaḥ,",
    "GSP31yuktdipu:5082": " kasmāccāhaṅkārātpravartate iti ?",
    "GSP31yuktdipu:5083": " ucyate-",
    "GSP31yuktdipu:5084": " bhūtādestānmātraḥ sa tāmasaḥ",
    "GSP31yuktdipu:5085": " bhūtāderbhūtādisaṃjñakāttamaḥpradhānāttānmātraḥ sargaḥ /",
    "GSP31yuktdipu:5086": " tānmātrastu tamobahulo bhūtādisaṃjñakādahaṅkārātpravartate /",
    "GSP31yuktdipu:5087": " tatra punastanmātragrahaṇātsaṃkhyā śasyata iti nocyate /",
    "GSP31yuktdipu:5088": " āha, prakṛtiviśeṣanirdeśānarthakyam /",
    "GSP31yuktdipu:5089": " prāguktaṃ sattvādīnāmahaṅkārāvasthitānāṃ vaikārikādyāḥ saṃjñā ucyante /",
    "GSP31yuktdipu:5090": " tadyadi sattvaṃ vaikārikaśabdenocyate vaikārikāṇi caindriya ekādaśakaḥ sargaḥ pravartata ityukte gamyata etat sāttviko 'sau,",
    "GSP31yuktdipu:5091": " bhūtādestānmātra ityukte gamyata etat tāmasa iti /",
    "GSP31yuktdipu:5092": " kasmāt ? na hyasti sambhavo yatsattvāttamobahulaḥ sargaḥ syāttamasaśca sattvabahula iti /",
    "GSP31yuktdipu:5093": " ucyate- na, aprasiddhatvajñāpanāt /",
    "GSP31yuktdipu:5094": " yasyaivārthasya jñāpanārthamevamiha kriyate,",
    "GSP31yuktdipu:5095": " kathaṃ gamyate sattvaṃ vaikārikaśabdenocyate,",
    "GSP31yuktdipu:5096": " tamo bhūtādiśabdena,",
    "GSP31yuktdipu:5097": " rajastaijasaśabdena ?",
    "GSP31yuktdipu:5098": " aprasiddhārthā hi tāntrikī paribhāṣeyamanirṇītā na gamyata iti /",
    "GSP31yuktdipu:5099": " āha, taijasasaṃjñānarthakyamiti /",
    "GSP31yuktdipu:5100": " ucyate na,",
    "GSP31yuktdipu:5101": " taijasādubhayam // ISk_25 //",
    "GSP31yuktdipu:5102": " ubhayatra tatsāmarthyāt /",
    "GSP31yuktdipu:5103": " syādetadevaṃ yadyasya kāryasāmarthyameva na syāt /",
    "GSP31yuktdipu:5104": " asmāttu taijasādubhayamapyetattanmātrendriyasaṃjñakaṃ pravartata ityanuvartate /",
    "GSP31yuktdipu:5105": " katham ? yadā hi vaikāriko 'haṅkāra indriyabhāvena pravartate tadā niṣkriyatvāttaijasaṃ pravartakatvenākāṃkṣati,",
    "GSP31yuktdipu:5106": " bhūtādi bhedakatvena /",
    "GSP31yuktdipu:5107": " kasmāt ? tenaiva tadbhedāt /",
    "GSP31yuktdipu:5108": " tadyathāgnināgnau prakṣipto 'gnireva bhavati,",
    "GSP31yuktdipu:5109": " āpo vāpsu prakṣiptā āpa eva bhavanti,",
    "GSP31yuktdipu:5110": " evaṃ sattvameva sattve tu bhedaṃ janayati guṇāntarasaṃsargamapekṣate /",
    "GSP31yuktdipu:5111": " bhūtādilakṣaṇasya tu tamasaḥ saṃsargād bhidyamānaṃ taijasena ca rajasā kriyātmakenānugṛhītamekādaśendriyabhāvamapekṣate /",
    "GSP31yuktdipu:5112": " tathā bhūtādilakṣaṇaṃ tamo 'haṅkārāttanmātrabhāvena pravartamānaṃ pravṛttyarthaṃ taijasamākāṃkṣati,",
    "GSP31yuktdipu:5113": " vaikārikaṃ bhedatvena /",
    "GSP31yuktdipu:5114": " kasmāt ? tenaiva tasya bhedāditi yojyam /",
    "GSP31yuktdipu:5115": " śāsraṃ caivamāha- “tadetasminvaikārike strakṣyamāṇa eṣa bhūtādistaijasenopaṣṭabdha evaṃ vaikārikamabhidhāvati /",
    "GSP31yuktdipu:5116": " tathaiva tasminbhūtādau srakṣyamāṇe eṣa bhūtādistaijasenoṣṭabdha etaṃ bhūtādimabhibhavati /",
    "GSP31yuktdipu:5117": " ” ityanena nyāyena taijasādubhayaniṣpattiriti vyākhyāto 'haṅkāraḥ // 25 // @-----------------------------------------------------------------------",
    "GSP31yuktdipu:5118": " kārikā 26 @-----------------------------------------------------------------------",
    "GSP31yuktdipu:5119": " āha, prāgapadiṣṭa aindriya ekādaśakaḥ pravartate vaikṛtādahaṃkārāditi,",
    "GSP31yuktdipu:5120": " tatsāmānyābhidhānānna pratipadyāmahe /",
    "GSP31yuktdipu:5121": " tasmādvaktavyaṃ kānīndriyāṇi bhavato 'bhipretāni ?",
    "GSP31yuktdipu:5122": " ucyate- dvividhānīndriyāṇi,",
    "GSP31yuktdipu:5123": " buddhīndriyāṇi,",
    "GSP31yuktdipu:5124": " karmendriyāṇi ca / tatra",
    "GSP31yuktdipu:5125": " buddhīndriyāṇi karṇatvakcakṣūrasananāsikākhyāni /",
    "GSP31yuktdipu:5126": " karṇau tvakcakṣuṣī ca rasanaṃ ca nāsikā ca karṇatvakcakṣūrasananāsikāḥ /",
    "GSP31yuktdipu:5127": " ākhyānamākhyā pratyāyanamityarthaḥ /",
    "GSP31yuktdipu:5128": " etaiḥ śabdairākhyā yeṣāṃ tānīmāni karṇatvakcakṣūrasananāsikākhyāni /",
    "GSP31yuktdipu:5129": " adhiṣṭhānabhedāddvivacanena vigrahaḥ kriyate /",
    "GSP31yuktdipu:5130": " etāni buddhīndriyāṇi pratyavagantavyāni /",
    "GSP31yuktdipu:5131": " buddherindriyāṇi buddhīndriyāṇi /",
    "GSP31yuktdipu:5132": " kiṃ punaretāni buddheriti ?",
    "GSP31yuktdipu:5133": " ucyate- śabdādiviṣayapratipattau dvāram /",
    "GSP31yuktdipu:5134": " kasmāt ? abahirvṛttitvāt /",
    "GSP31yuktdipu:5135": " antaḥkaraṇasya nāsti bahirvṛttirityato nālametatsākṣācchabdādīnarthānpratipattum /",
    "GSP31yuktdipu:5136": " tasmācchrotrādilakṣaṇaṃ sākṣād bāhyaviṣayaprakāśanasamarthaṃ kāraṇāntaramapekṣate /",
    "GSP31yuktdipu:5137": " tatpraṇālikayā tasya viṣayagrahaṇam /",
    "GSP31yuktdipu:5138": " tasmādyuktamuktaṃ buddherbāhyaviṣayapratipattau dvārabhūtatvādbuddhīndriyāṇīti /",
    "GSP31yuktdipu:5139": " āha, karmendriyāṇi punaḥ kānīti ?",
    "GSP31yuktdipu:5140": " vākpāṇipādapāyūpasthāḥ karmendriyāṇyāhuḥ // ISk_26 //",
    "GSP31yuktdipu:5141": " vākca pāṇī ca pādau pāyuścopasthaśca vākpāṇipādapāyūpasthāḥ /",
    "GSP31yuktdipu:5142": " etāni karmendriyāṇyāhurācakṣate /",
    "GSP31yuktdipu:5143": " karmārthānīndriyāṇi karmendriyāṇi /",
    "GSP31yuktdipu:5144": " kiṃ punaḥ karma ?",
    "GSP31yuktdipu:5145": " vacanādi vakṣyamāṇam /",
    "GSP31yuktdipu:5146": " etadvikurvat iti karmendriyāṇi /",
    "GSP31yuktdipu:5147": " āha, kathametadupalabhyate adhiṣṭhānādarthāntarabhūtānīndriyāṇi,",
    "GSP31yuktdipu:5148": " na punaradhiṣṭhānamātramiti ?",
    "GSP31yuktdipu:5149": " ucyate- adhiṣṭhānādindriyapṛthaktvam,",
    "GSP31yuktdipu:5150": " śaktiviśeṣopalambhāt /",
    "GSP31yuktdipu:5151": " yathā śarīrāsambhavino viṣayavyavasāyalakṣaṇasya śaktiviśeṣasyopalambhādarthāntaraṃ buddhiranumīyate,",
    "GSP31yuktdipu:5152": " evamadhiṣṭhānāsambhavino viṣayagrahaṇalakṣaṇasya śaktiviśeṣasyopalambhādarthāntaramindriyamiti /",
    "GSP31yuktdipu:5153": " āha, na, asambhavāsiddheḥ /",
    "GSP31yuktdipu:5154": " adhiṣṭhānamātrasya viṣayagrahaṇaṃ na sambhavati,",
    "GSP31yuktdipu:5155": " arthāntarasya ca sambhavati ityetadubhayamapi cāprasiddhamiti /",
    "GSP31yuktdipu:5156": " ucyate- naitadaprasiddham /",
    "GSP31yuktdipu:5157": " tulyajātīyeṣu tadanupapatteḥ /",
    "GSP31yuktdipu:5158": " yasmād bhautikeṣvanyeṣu ghaṭādiṣu viṣayagrahaṇasāmarthyāsambhavaḥ āhaṃkāravikāravattatsāmarthyāpratiṣedhānnendriyāṇāṃ nastatpratiṣedho 'numātavya iti /",
    "GSP31yuktdipu:5159": " etaccāyuktam /",
    "GSP31yuktdipu:5160": " kasmāt ? śaktibhedāpatteḥ /",
    "GSP31yuktdipu:5161": " vaikārikaṃ sattvamāhaṅkārikaṃ prakāśarūpaṃ,",
    "GSP31yuktdipu:5162": " tacchaktiviśeṣādindriyāṇi utpadyante /",
    "GSP31yuktdipu:5163": " bhūtādilakṣaṇasya tamasaḥ sāmarthyāt tanmātrāṇi parasya,",
    "GSP31yuktdipu:5164": " pṛthivyādīnāmekarūpatvāt /",
    "GSP31yuktdipu:5165": " tasmādayamasamaḥ samādhiriti /",
    "GSP31yuktdipu:5166": " etena bhautikatvaṃ pratyuktam /",
    "GSP31yuktdipu:5167": " āha, kathamavagamyate bahūnīndriyāṇi,",
    "GSP31yuktdipu:5168": " na punarekamevendriyaṃ manovatsarvārthamanekādhiṣṭhānaṃ syāditi ?",
    "GSP31yuktdipu:5169": " ucyate- na, yugapatpravṛttyapravṛttiprasaṃgāt /",
    "GSP31yuktdipu:5170": " yadyekamevendriyaṃ manovatsarvārthamanekādhiṣṭhānaṃ syādekaviṣayapratipattau vā sarvaviṣayapratipattiḥ /",
    "GSP31yuktdipu:5171": " dṛṣṭastu grahaṇabhedastasmānnaikamindriyamiti /",
    "GSP31yuktdipu:5172": " bhautikairanugrahopaghātadarśanādindriyāṇāṃ bhautikatvamiti cet syānmatam,",
    "GSP31yuktdipu:5173": " iha bhautikānāṃ ghaṭādīnāṃ bhautikairmṛddaṇḍacakrasūtrodakamudgarādibhiranugrahopaghāto dṛṣṭaḥ /",
    "GSP31yuktdipu:5174": " yadi ca bhautikānīndriyāṇi na syuḥ naiṣāṃ bhautikairañjanādibhiranugrahaḥ kriyate,",
    "GSP31yuktdipu:5175": " upaghātaśca rajaḥprabhṛtibhiriti /",
    "GSP31yuktdipu:5176": " etaccāyuktam /",
    "GSP31yuktdipu:5177": " kasmāt ? anekāntāt /",
    "GSP31yuktdipu:5178": " tadyathā bhautikairvadanādibhirantaḥkaraṇasya grahaṇadhāraṇasmṛtilakṣaṇo 'nugrahaḥ kriyate,",
    "GSP31yuktdipu:5179": " upaghātaścopalādibhiḥ /",
    "GSP31yuktdipu:5180": " na cāsya bhautikatvam /",
    "GSP31yuktdipu:5181": " evamindriyasyāpi syāt /",
    "GSP31yuktdipu:5182": " vaiśeṣikaguṇavyañjakatvādvikārapratītiriti cet atha matam- pṛthivyādivaiśeṣiko gandho ghrāṇenābhivyajyate /",
    "GSP31yuktdipu:5183": " audako rase rasanena ca /",
    "GSP31yuktdipu:5184": " āgneyaṃ rūpaṃ vīkṣaṇena /",
    "GSP31yuktdipu:5185": " vāyavīyaḥ sparśastvacā /",
    "GSP31yuktdipu:5186": " ākāśīyaḥ śabdaḥ śrotreṇa /",
    "GSP31yuktdipu:5187": " yena ca yasya vaiśeṣikaguṇābhivyaktistasya tadvikāratvaṃ dṛṣṭam /",
    "GSP31yuktdipu:5188": " tadyathā pradīpasya rūpābhivyañjakatve sati taijasatvamiti /",
    "GSP31yuktdipu:5189": " etaccānupapannam /",
    "GSP31yuktdipu:5190": " kasmāt ? aniṣṭaprasaṃgāt /",
    "GSP31yuktdipu:5191": " vaiśeṣikaguṇavyañjakānāṃ tadvikāramicchataḥ prāptamapāṃ gandhābhivyaktihetutvāt pārthivattvam /",
    "GSP31yuktdipu:5192": " athaitadaniṣṭaṃ,",
    "GSP31yuktdipu:5193": " na tarhyaikāntiko heturiti /",
    "GSP31yuktdipu:5194": " tatra yaduktaṃ vaiśeṣikaguṇābhivyañjakatvād bhautikānīndriyāṇīti etadayuktam // 26 // @-----------------------------------------------------------------------",
    "GSP31yuktdipu:5195": " kārikā 27 @-----------------------------------------------------------------------",
    "GSP31yuktdipu:5196": " āha, ekādaśendriyāṇi ahaṅkārādutpadyanta iti prāgapadiṣṭam /",
    "GSP31yuktdipu:5197": " idānīṃ buddhīndriyakarmendriyāṇi daśāpadiśyante /",
    "GSP31yuktdipu:5198": " tadidaṃ padārthanyūnamiti /",
    "GSP31yuktdipu:5199": " ucyate- syādetadevam,",
    "GSP31yuktdipu:5200": " yadyetāvadindriyaparva syāt /",
    "GSP31yuktdipu:5201": " kiṃ tarhīti-",
    "GSP31yuktdipu:5202": " saṅkalpakamatra manaḥ",
    "GSP31yuktdipu:5203": " atrendriyaparvaṇi mano bhavadbhiḥ pratyavagantavyam /",
    "GSP31yuktdipu:5204": " tatra saṃkalpakamiti lakṣaṇamācakṣmahe /",
    "GSP31yuktdipu:5205": " saṃkalpo 'bhilāṣa icchātṛṣṇetyādyanarthāntaram /",
    "GSP31yuktdipu:5206": " saṃkalpayatīti saṃkalpakam /",
    "GSP31yuktdipu:5207": " etanmanaso lakṣaṇam /",
    "GSP31yuktdipu:5208": " tasmādasya pratyakṣato 'nupalabhyamānasyāstitvamavasīyate /",
    "GSP31yuktdipu:5209": " kasmāt ? vyastasamastānāmindriyāntarāṇāṃ tadasambhavāt /",
    "GSP31yuktdipu:5210": " apohya hi manaḥ saṃkalpaṃ vyastānāmindriyāntarāṇāṃ bhavānparikalpayet samastānāṃ vā ?",
    "GSP31yuktdipu:5211": " kiṃ cātaḥ ?",
    "GSP31yuktdipu:5212": " tanna tāvadvyasthānāmindriyāṇāṃ saṃkalpo bhavati /",
    "GSP31yuktdipu:5213": " kiṃ kāraṇam ?",
    "GSP31yuktdipu:5214": " aniyataviṣayatvāt /",
    "GSP31yuktdipu:5215": " niyato hi śrotrādīnāṃ śabdādirviṣayaḥ /",
    "GSP31yuktdipu:5216": " aniyataviṣayaśca saṃkalpaḥ /",
    "GSP31yuktdipu:5217": " kiṃca trikālaviṣayatvāt /",
    "GSP31yuktdipu:5218": " vartamānaviṣayā śrotrādivṛttiḥ trikālaviṣayaśca saṃkalpaḥ /",
    "GSP31yuktdipu:5219": " tasmānna vyastānāṃ nāpi samastānām /",
    "GSP31yuktdipu:5220": " badhirādiṣu tadabhāvaprasaṃgāt /",
    "GSP31yuktdipu:5221": " yadi samastendriyavṛttiḥ saṃkalpaḥ syātprāṇādivaditi cet syānmatam,",
    "GSP31yuktdipu:5222": " yathā samastendriyavṛttiḥ prāṇādiḥ,",
    "GSP31yuktdipu:5223": " na cānyataravaikalye tadabhāvaḥ,",
    "GSP31yuktdipu:5224": " evaṃ samastendriyavṛttiḥ saṃkalpaḥ syānna cānyataravaikalye tadabhāvaḥ syāditi /",
    "GSP31yuktdipu:5225": " etaccānupapannam /",
    "GSP31yuktdipu:5226": " viśeṣitatvāt /",
    "GSP31yuktdipu:5227": " nirviṣayā prāṇādivṛttiḥ /",
    "GSP31yuktdipu:5228": " śabdādiviṣayastu saṃkalpa iti viśeṣitam /",
    "GSP31yuktdipu:5229": " tasmādvyastasamastānāmindriyāṇāṃ saṃkalpānupapattermanaso liṅgametadastitve iti siddham /",
    "GSP31yuktdipu:5230": " āha, tadavadhāraṇīyam,",
    "GSP31yuktdipu:5231": " indriyadvaividhyāt /",
    "GSP31yuktdipu:5232": " dviprakārāṇi hīndriyāṇi purastādupadiṣṭāni /",
    "GSP31yuktdipu:5233": " tatra mano 'pyavadhāraṇīyaṃ kiṃ buddhīndriyamatha karmendriyamiti ?",
    "GSP31yuktdipu:5234": " ucyate-",
    "GSP31yuktdipu:5235": " taccendriyamubhayathā samākhyātam /",
    "GSP31yuktdipu:5236": " hyarthe caḥ paṭhitaḥ /",
    "GSP31yuktdipu:5237": " taddhīndriyamubhayathetyarthaḥ /",
    "GSP31yuktdipu:5238": " mano na kevalaṃ buddhīndriyamapi tu karmendriyamapi /",
    "GSP31yuktdipu:5239": " niyamahetvabhāvādayuktamiti cet syātpunaretat,",
    "GSP31yuktdipu:5240": " ko 'tra niyamahetuḥ yadindriyatvāviśeṣe manasa evobhayapracāratvamabhyupagamyate,",
    "GSP31yuktdipu:5241": " nānyeṣāmiti ?",
    "GSP31yuktdipu:5242": " ucyate-",
    "GSP31yuktdipu:5243": " antastrikālaviṣayaṃ tasmādubhayapracāraṃ tat // ISk_27 //",
    "GSP31yuktdipu:5244": " trikālaviṣayatvāt /",
    "GSP31yuktdipu:5245": " iha yasyāntastriṣu ca kāleṣu karaṇasya vṛttistadubhayapracāram,",
    "GSP31yuktdipu:5246": " tadyathā buddhiḥ /",
    "GSP31yuktdipu:5247": " sākṣāt viṣayānabhisandhānādatītānāgatavartamānaviṣayatvācca mano 'ntastrikālaviṣayam /",
    "GSP31yuktdipu:5248": " tasmādubhayapracāraṃ taditi siddham // 27 //",
    "GSP31yuktdipu:5249": " // yuktidīpikāyāṃ sāṃkhyasaptatipaddhatau ṣaṣṭhamāhnikam // @-----------------------------------------------------------------------",
    "GSP31yuktdipu:5250": " kārikā 28 @-----------------------------------------------------------------------",
    "GSP31yuktdipu:5251": " samadhigataṃ karaṇaparva /",
    "GSP31yuktdipu:5252": " tasyedānīṃ vyastasamastavṛttayo vaktavyāḥ /",
    "GSP31yuktdipu:5253": " sati cobhayābhidhāne vyastavṛttireva tāvaducyate,",
    "GSP31yuktdipu:5254": " na samastavṛttiḥ /",
    "GSP31yuktdipu:5255": " kiṃ kāraṇam ?",
    "GSP31yuktdipu:5256": " prakaraṇaśeṣabhūtatvāt /",
    "GSP31yuktdipu:5257": " śrotrādīnāṃ hi sadbhāvaprakaraṇamidamanukrāntam /",
    "GSP31yuktdipu:5258": " sa caiṣāṃ sadbhāvaḥ śaktiviśeṣopālambhādityuktam /",
    "GSP31yuktdipu:5259": " idānīmasau śaktiviśeṣo 'smākaṃ vyastavṛttirityucyate /",
    "GSP31yuktdipu:5260": " tasmāttadanukramaṇaṃ kariṣyāmaḥ /",
    "GSP31yuktdipu:5261": " āha, yadyevaṃ tasmāducyatāṃ tasya karaṇasya kasminnarthe vṛttiḥ,",
    "GSP31yuktdipu:5262": " kiṃ lakṣaṇaṃ veti ?",
    "GSP31yuktdipu:5263": " ucyate- yaduktaṃ tasya kasminnarthe vṛttirityatra brūmaḥ",
    "GSP31yuktdipu:5264": " rūpādiṣu pañcānāmālocanamātramiṣyate vṛttiḥ /",
    "GSP31yuktdipu:5265": " rūpādiṣu śabdasparśarūparasagandheṣu svabhedabhinneṣu pañcānāṃ śrotratvakcakṣurjihvāghrāṇānāṃ śravaṇasparśanadarśanarasanaghrāṇalakṣaṇo vyāpāro vṛttirityucyate /",
    "GSP31yuktdipu:5266": " tatra karaṇanirdeśe śrotrendriyasya prākpāṭhāttadviṣayanirdeśātilaṃghane prayojanaṃ nāstīti kṛtvā śabdādiṣu pañcānāmityeva paṭhitavyam /",
    "GSP31yuktdipu:5267": " prāktanastu pramādapāṭhaḥ /",
    "GSP31yuktdipu:5268": " yatpunaretaduktaṃ kiṃlakṣaṇeti atra brūmaḥ- ālocanamātramiṣyate /",
    "GSP31yuktdipu:5269": " ālocanaṃ grahaṇamityanarthāntaram /",
    "GSP31yuktdipu:5270": " mātraśabdo viśeṣanivṛttyarthaḥ /",
    "GSP31yuktdipu:5271": " tadyathā bhaikṣamātramasmingrāme labhyata ityukte nānyo viśeṣa iti jñāyate /",
    "GSP31yuktdipu:5272": " chandromātramadhīte māṇavaka ityukte nānyadadhīta iti /",
    "GSP31yuktdipu:5273": " evamālocanamātramindriyāṇāmiṣyate vṛttirityukte nānyo viśeṣa iti gamyate /",
    "GSP31yuktdipu:5274": " tena kiṃ siddhaṃ bhavati ?",
    "GSP31yuktdipu:5275": " yaduktamanyairācāryaiḥ sāmānyajñānamindriyāṇāṃ viśeṣajñānaṃ buddheriti tatpratiṣiddhaṃ bhavati /",
    "GSP31yuktdipu:5276": " āha, kaḥ punarasmindarśane doṣo yata etatpratiṣidyata iti ?",
    "GSP31yuktdipu:5277": " ucyate- sāmānyaviśeṣayoritaretarāpekṣatve satyekasminnavirodhādanyataraparikalpanānarthakyam /",
    "GSP31yuktdipu:5278": " yadi khalvindriyasya sāmānyajñānaṃ na syāttena viśeṣāpekṣaṃ sāmānyaṃ sāmānyāpekṣaśca",
    "GSP31yuktdipu:5279": " viśeṣa iti yatra sāmānyajñānaṃ tatra viśeṣajñānamapi na pratiṣidhyata ityubhayamapīndriyasya syāt /",
    "GSP31yuktdipu:5280": " tataścāntaḥkaraṇaparikalpanānarthakyam /",
    "GSP31yuktdipu:5281": " viśeṣavato vāntaḥkaraṇasya kaḥ sāmānyena virodha ityubhayasyāpi tatra sambhavādindriyānarthakyam /",
    "GSP31yuktdipu:5282": " tasmādapratyayamindriyamiti /",
    "GSP31yuktdipu:5283": " indriyasya cetpratyayaḥ syādyathā pratyayavato 'ntaḥkaraṇasyāniyataviṣayatvam,",
    "GSP31yuktdipu:5284": " evamasyāpi syāt na tu tadasti /",
    "GSP31yuktdipu:5285": " tasmādapratyayamindriyamiti /",
    "GSP31yuktdipu:5286": " kiṃca kālātivṛttiprasaṃgāt /",
    "GSP31yuktdipu:5287": " indriyasya cetpratyayaḥ syādyathā pratyayavato 'ntaḥkaraṇasya trikālaviṣayatvamevamasyāpi syāt /",
    "GSP31yuktdipu:5288": " na tu tadasti /",
    "GSP31yuktdipu:5289": " tasmādapratyayamindriyamiti /",
    "GSP31yuktdipu:5290": " kiṃ cānyat smṛtyadarśanāt /",
    "GSP31yuktdipu:5291": " indriyasya cetpratyayaḥ syādyathā pratyayavato 'ntaḥkaraṇasyādirūpopapattirevamatrāpi syāt /",
    "GSP31yuktdipu:5292": " na tu tadasti /",
    "GSP31yuktdipu:5293": " tasmādapratyayamindriyaṃ siddhamiti /",
    "GSP31yuktdipu:5294": " ucyate- na kāraṇāntaraprasaṃgāt /",
    "GSP31yuktdipu:5295": " yadi pradīpavadindriyaṃ prakāśakaṃ syāttena yathā tatprakāśiteṣu ghaṭādiṣvartheṣu karaṇāntaramārgaṇamevamatrāpi syāt /",
    "GSP31yuktdipu:5296": " na caitadiṣṭam /",
    "GSP31yuktdipu:5297": " ato na pradīpavadindriyaṃ prakāśakamiti /",
    "GSP31yuktdipu:5298": " antaḥkaraṇasadbhāvādayuktamiti cet syānmatam- asti kāraṇāntaraṃ buddhilakṣaṇaṃ yadindriyeṇa pradīpavatprakāśitamarthaṃ gṛhṇāti /",
    "GSP31yuktdipu:5299": " tasmātparavādānuvādo 'yaṃ kriyate,",
    "GSP31yuktdipu:5300": " na pratiṣedha iti /",
    "GSP31yuktdipu:5301": " tacca naivam /",
    "GSP31yuktdipu:5302": " kasmāt ? pradīpendriyayoranyatarānupādānaprasaṃgāt /",
    "GSP31yuktdipu:5303": " indriyamapi prakāśakam, pradīpo 'pi /",
    "GSP31yuktdipu:5304": " tatrānyatarasyānupādānaṃ prasaktam /",
    "GSP31yuktdipu:5305": " kasmāt ? na hyekārthakāriṇo yugapatkaraṇe sāmarthyamastīti /",
    "GSP31yuktdipu:5306": " kiṃ cānyat /",
    "GSP31yuktdipu:5307": " antaḥkaraṇahāneḥ /",
    "GSP31yuktdipu:5308": " indriyeṇa pradīpavatprakāśitānbāhyānarthānsākṣādantaḥkaraṇaṃ gṛhṇātīti vadato 'ntaḥkaraṇameva hīyate /",
    "GSP31yuktdipu:5309": " tasmādayuktamantaḥkaraṇasya sāmarthyam /",
    "GSP31yuktdipu:5310": " puruṣasyeti cenna karaṇānarthakyaprasaṃgāt /",
    "GSP31yuktdipu:5311": " sākṣādviṣayagrahaṇasamarthaṃ puruṣamicchataḥ karaṇānarthakyaṃ prasajyate /",
    "GSP31yuktdipu:5312": " tasmādyuktametat grāhakamindriyaṃ na tu pradīpavatprakāśakamiti /",
    "GSP31yuktdipu:5313": " āha, bhavatu tāvad grahaṇamātramindriyavṛttirapratyayā /",
    "GSP31yuktdipu:5314": " grahaṇapratyayaprakāśābhedaḥ ?",
    "GSP31yuktdipu:5315": " ucyate- viṣayasamparkāttādrūpyāpattirindriyavṛttigrahaṇaṃ,",
    "GSP31yuktdipu:5316": " tathā viṣayendriyavṛttyanukāreṇa niścayo gaurayaṃ śuklo dhāvatītyevamādiḥ pratyayaḥ /",
    "GSP31yuktdipu:5317": " tathā viṣayasamparkāgame śrotrādivṛtteḥ tādrūpyāgamo vartamānakālatā,",
    "GSP31yuktdipu:5318": " grahaṇasyānubhavāttu saṃskārādhānaṃ tatpūrvikā ca smṛtiriti trikālaviṣayā pratyayasyetyayamanayorviśeṣaḥ /",
    "GSP31yuktdipu:5319": " bāhyastu prakāśo na viṣayarūpāpannaḥ /",
    "GSP31yuktdipu:5320": " saṃskārāttu ghaṭādīnāṃ vyavadhānarūpaṃ pārthivaṃ chāyālakṣaṇaṃ vyañjakatvāya kalpate,",
    "GSP31yuktdipu:5321": " cakṣuṣo 'nugrahāya /",
    "GSP31yuktdipu:5322": " ubhayorvā cakṣurviṣayayorityapare /",
    "GSP31yuktdipu:5323": " tasmādupapannametat prakāśakaṃ pradīpādi,",
    "GSP31yuktdipu:5324": " grāhakaṃ śrotrādi,",
    "GSP31yuktdipu:5325": " vyavasāyakamantaḥkaraṇamiti /",
    "GSP31yuktdipu:5326": " atha karmendriyāṇāṃ kā vṛttirityucyate- naiyāyikāstvevamāhuḥ- ghrāṇarasanacakṣustvakcchrotrāṇīndriyāṇi bhūtebhyaḥ /",
    "GSP31yuktdipu:5327": " bhūtebhya ityanena svaviṣayopalabdhilakṣaṇaṃ hīndriyāṇāṃ bhūtaprakṛtitve sati nirvahati (?) nānyathā /",
    "GSP31yuktdipu:5328": " tāni punarindriyakāraṇāni pṛthivyaptejovāyurākāśamiti bhūtāni /",
    "GSP31yuktdipu:5329": " ebhyaḥ pañcabhyo yathāsaṃkhyaṃ ghrāṇarasanacakṣustvakcchrotrāṇi pañcendriyāṇi bhavanti /",
    "GSP31yuktdipu:5330": " bhūtaprakṛtitvamiti bhūtasvabhāvaṃ vyākhyāyamānaṃ pañcasvapi sambhavati /",
    "GSP31yuktdipu:5331": " bhūtakāraṇatvaṃ tvanyeṣu caturṣu tathaiva /",
    "GSP31yuktdipu:5332": " śrotre tu kathaṃcitkarṇaśaṣkulyavacchinnanabhobhāgābhiprāyeṇa vyavahārataḥ samarthanīyam /",
    "GSP31yuktdipu:5333": " evaṃ bhautikānīndriyāṇi svasvaviṣayamadhigantumutsahanta iti tallakṣaṇatvameṣāṃ sidhyatīti,",
    "GSP31yuktdipu:5334": " ato bhūtebhya ityuktam /",
    "GSP31yuktdipu:5335": " etattu sāṃkhyācāryāṇāṃ neṣṭam /",
    "GSP31yuktdipu:5336": " evaṃ hi sāṃkhyavṛddhā āhuḥ- āhaṅkārikāṇīndriyāṇi arthaṃ sādhayitumarhanti nānyathā /",
    "GSP31yuktdipu:5337": " tathā hi kārakaṃ kārakatvādeva prāpyakāri bhavati /",
    "GSP31yuktdipu:5338": " bhautikāni cendriyāṇi kathaṃ prāpyakārīṇi duravartini viṣaye bhaveyuḥ ?",
    "GSP31yuktdipu:5339": " āhaṃkārikāṇāṃ tu teṣāṃ vyāpakatvāt /",
    "GSP31yuktdipu:5340": " viṣayākārapariṇāmātmikā vṛttirvṛttimato 'nanyā satī sambhavatyeveti suvacaṃ prāpyakāritvam api ca mahadaṇuguṇagrahaṇamāhaṅkāritve teṣāṃ kalpate,",
    "GSP31yuktdipu:5341": " na bhautikatve /",
    "GSP31yuktdipu:5342": " bhautikatve hi yatparimāṇaṃ karaṇaṃ tatparimāṇaṃ grāhyaṃ gṛhṇīyāt /",
    "GSP31yuktdipu:5343": " āha, atha karmendriyāṇāṃ kā vṛttiriti ?",
    "GSP31yuktdipu:5344": " ucyate-",
    "GSP31yuktdipu:5345": " vacanādānaviharaṇotsargānandāśca pañcānām // ISk_28 //",
    "GSP31yuktdipu:5346": " vākpāṇipādapāyūpasthānāṃ tu vacanādānaviharaṇotsargānandalakṣaṇā yathākramaṃ vṛttayaḥ pratyavagantavyāḥ /",
    "GSP31yuktdipu:5347": " tatrocyate 'neneti vacanam /",
    "GSP31yuktdipu:5348": " tasmādya evārthapratyāyanasamartho varṇasamudāyaḥ padavākyaślokagranthalakṣaṇaḥ sa vāgindriyasyārtho nānyaḥ /",
    "GSP31yuktdipu:5349": " ādīyate 'nenetyādānam /",
    "GSP31yuktdipu:5350": " āṅabhividhyarthe prayujyate /",
    "GSP31yuktdipu:5351": " tataśca yadeva prakṣālanaparimārjanopasparśanādhyayanapraharaṇaśilpavyāyāmādi kṛtsnaṃ grahaṇaṃ sa indriyārthā nānyaḥ /",
    "GSP31yuktdipu:5352": " viśiṣṭaṃ haraṇaṃ viharaṇam /",
    "GSP31yuktdipu:5353": " ataśca yadeva samaviṣamanimnonnatacaṅkramaṇaparivartananāṭyavyāyāmādiḥ sa indriyārtho nānyaḥ /",
    "GSP31yuktdipu:5354": " evamutkṛṣṭaḥ sarga utsargaḥ /",
    "GSP31yuktdipu:5355": " nānyaḥ /",
    "GSP31yuktdipu:5356": " ataśca ya evāśitapītavipariṇāmasya samyakstrotomārgānusāriṇo visargaḥ sa indriyārtho nānyaḥ /",
    "GSP31yuktdipu:5357": " evamabhivyāpyānandamānandaḥ /",
    "GSP31yuktdipu:5358": " tataśca ya evāsādhāraṇaprītinayanābhiniṣpattilakṣaṇaḥ sa indriyārtho nānyaḥ // 28 // @-----------------------------------------------------------------------",
    "GSP31yuktdipu:5359": " kārikā 29 @-----------------------------------------------------------------------",
    "GSP31yuktdipu:5360": " āha, prāgantaḥkaraṇavṛttinirdeśaḥ,",
    "GSP31yuktdipu:5361": " sargakramānugamātpūrvaṃ buddhyahaṃkāramanasāṃ vṛttinirdeśaḥ kartavyaḥ /",
    "GSP31yuktdipu:5362": " kiṃ kāraṇam ?",
    "GSP31yuktdipu:5363": " evaṃ hi sargakramo 'nugato bhavati /",
    "GSP31yuktdipu:5364": " kramabhede vā prayojanaṃ vaktavyamiti /",
    "GSP31yuktdipu:5365": " ucyate- na, indriyavṛttipūrvakatvāt /",
    "GSP31yuktdipu:5366": " antaḥkaraṇasya hi indriyavṛttipravartakaḥ pratyayaḥ /",
    "GSP31yuktdipu:5367": " tathā ca vakṣyati- dṛṣṭe tathāpyadṛṣṭe trayasya tatpūrvikā vṛttiriti (ISk 30) /",
    "GSP31yuktdipu:5368": " tasmātsargakrameṇa vinā tannirdeśaḥ prāgācāryeṇa kriyate iti /",
    "GSP31yuktdipu:5369": " āha, tadasambhavaḥ,",
    "GSP31yuktdipu:5370": " śāstre prāgabhimānābhidhānāt /",
    "GSP31yuktdipu:5371": " śāstraṃ hyevamāha- kā nu bhoḥ saṃjñā māturudare 'vasthitaṃ kumāraṃ pratyabhinirviśata iti ?",
    "GSP31yuktdipu:5372": " asmītyeṣā māhātmī saṃviditi /",
    "GSP31yuktdipu:5373": " tathā kāryakāraṇavyūhasamakālaṃ māhātmyaśarīro 'smīti pratibuddhyate /",
    "GSP31yuktdipu:5374": " pravṛttāścaiva hyavyaktā bhavantyasmītyasmitāmātrāḥ /",
    "GSP31yuktdipu:5375": " pramāṇaṃ ca śāstram /",
    "GSP31yuktdipu:5376": " tasmātprāgantaḥkaraṇanirdeśaḥ kartavyaḥ /",
    "GSP31yuktdipu:5377": " ucyate- tannimittārthena vivakṣitatvāt /",
    "GSP31yuktdipu:5378": " satyametat kāryakāraṇavyūhaniṣpattisamakālamasmītyeṣā māhātmī saṃvit pratyupadhīyate /",
    "GSP31yuktdipu:5379": " śabdādiviṣayastvantaḥkaraṇapratyayaḥ śrotrādinimitta iti /",
    "GSP31yuktdipu:5380": " etatpūrvaśabdena vivakṣitam /",
    "GSP31yuktdipu:5381": " na ca nimittamatikramya naimittikābhidhānaṃ nyāyyam /",
    "GSP31yuktdipu:5382": " athavā naiva vayamidaṃ praṣṭavyā yathā prāgantaḥkaraṇavṛttinirdeśaḥ kartavya iti /",
    "GSP31yuktdipu:5383": " kiṃ kāraṇam ? yasmāt",
    "GSP31yuktdipu:5384": " svālakṣaṇyaṃ vṛttistrayasya",
    "GSP31yuktdipu:5385": " svalakṣaṇameva svālakṣaṇyam /",
    "GSP31yuktdipu:5386": " svārthe taddhitavṛttiḥ,",
    "GSP31yuktdipu:5387": " anyabhāvastu kālaśabdavyavāyāditi /",
    "GSP31yuktdipu:5388": " yathā buddhyahaṃkāramanasāṃ hi saukṣmyānna śakyaṃ svarūpamabhidhātumityato vṛttireva lakṣaṇabhāvenopadiśyate /",
    "GSP31yuktdipu:5389": " śrotrādīnāmapi ca saukṣmyāllakṣaṇamapadeṣṭumaśakyamiti vṛttirevocyate,",
    "GSP31yuktdipu:5390": " na lakṣaṇam /",
    "GSP31yuktdipu:5391": " tadeva caiṣā lakṣaṇaṃ bhavati /",
    "GSP31yuktdipu:5392": " yacchabdālocanasamarthaṃ tacchrotram /",
    "GSP31yuktdipu:5393": " evamitareṣvapi vaktavyam /",
    "GSP31yuktdipu:5394": " buddhyahaṃkāramanasāṃ ca lakṣaṇamadhyavasāyādyuktam /",
    "GSP31yuktdipu:5395": " tadeva vṛttitvenācakṣāṇaḥ śrotrādīnāmeva cābhidadhānaṃ lakṣaṇaṃ cāpyācakṣāṇo vṛttivṛttimatorananyatvaṃ jñāpayati /",
    "GSP31yuktdipu:5396": " anyathā tu yathādhyavasāyādi lakṣaṇamevaṃ rūpādiṣu pañcānāmalocanamātraṃ lakṣaṇamityucyate,",
    "GSP31yuktdipu:5397": " na tu vṛttiriti /",
    "GSP31yuktdipu:5398": " śrotrādivad buddhyādīnāmapi vyavasāyādayo vṛttirityucyate,",
    "GSP31yuktdipu:5399": " na tu lakṣaṇam /",
    "GSP31yuktdipu:5400": " tasmādanyathā nirdeśo jñāpakaṃ vṛttivṛttimatoranyatvasyeti vyākhyātā karaṇavṛttiḥ /",
    "GSP31yuktdipu:5401": " saiṣā bhavatyasāmānyā /",
    "GSP31yuktdipu:5402": " seti pūrvakṛtāṃ vṛttimabhisambadhnāti /",
    "GSP31yuktdipu:5403": " eṣeti sarvanāmnā pratyākṛṣṭāṃ tāmeva pratyakṣaṃ prati nirdiśati /",
    "GSP31yuktdipu:5404": " bhavatīti vakṣyamāṇena dharmāntareṇāsyāstadvattānubhāvitaṃ khyāpayati /",
    "GSP31yuktdipu:5405": " asāmānyeti dharmamācaṣṭe /",
    "GSP31yuktdipu:5406": " sāmānyā sādhāraṇetyarthaḥ /",
    "GSP31yuktdipu:5407": " na sāmānyāsāmānyā /",
    "GSP31yuktdipu:5408": " pratikaraṇaṃ niyatetyuktaṃ bhavati /",
    "GSP31yuktdipu:5409": " yā hīyamanukrāntā karaṇaparvaṇo 'dhyavasayādikā vṛttiriyaṃ vyastānāṃ karaṇānāṃ pratisvaṃ niyatā /",
    "GSP31yuktdipu:5410": " tataścaiṣāṃ buddhyādīnāṃ kāryaviśeṣanimittabhāvasaṃsūcitasya svarūpasyāsaṃkaraḥ siddhaḥ /",
    "GSP31yuktdipu:5411": " āha, sāmānyaviśeṣayoritaretarāpekṣatvādasāmānyābhidhānena sāmānyasyāpyabhidhānādadhyavasāyādikā karaṇānāmasāmānyā vṛttirityukte 'rthādāpannameṣāṃ sāmānyāpi vṛttirastīti /",
    "GSP31yuktdipu:5412": " tasmādasāvapi vaktavyeti /",
    "GSP31yuktdipu:5413": " ucyate-",
    "GSP31yuktdipu:5414": " sāmānyakaraṇavṛttiḥ prāṇādyā vāyavaḥ pañca // ISk_29 //",
    "GSP31yuktdipu:5415": " sāmānyā cāsau karaṇavṛttiḥ sāmānyakaraṇavṛttiḥ /",
    "GSP31yuktdipu:5416": " prāṇaścādyo yeṣāṃ te prāṇādyāḥ,",
    "GSP31yuktdipu:5417": " prāṇāpānasamānodānavyānāḥ pañca samastakaraṇavṛttiḥ pratyavagantavyeti /",
    "GSP31yuktdipu:5418": " taiḥ sarvaiḥ sahitaḥ prāṇa iti vedānteṣvapi /",
    "GSP31yuktdipu:5419": " āha, ayuktametat /",
    "GSP31yuktdipu:5420": " kasmāt ? dharmiṇo dharmyantaravṛttibhāvānupapatteḥ /",
    "GSP31yuktdipu:5421": " vṛttirityayaṃ śabdo vyāpāramācaṣṭe /",
    "GSP31yuktdipu:5422": " na ca dharmāntaraṃ dharmāntarasya vyāpāro bhavitumarhatīti /",
    "GSP31yuktdipu:5423": " ucyate- na kārye kāraṇopacārāt /",
    "GSP31yuktdipu:5424": " satyametat /",
    "GSP31yuktdipu:5425": " dharmī dharmyantarasya vṛttitvenāśakyaḥ parikalpayitum /",
    "GSP31yuktdipu:5426": " kiṃ tu sāmānyakaraṇavṛttyā preryamāṇo vāyustatpravaṇatvāttatkāryatāṃ pratipadyate /",
    "GSP31yuktdipu:5427": " tatra prāṇādikārye vāyau prāṇopacāraṃ kṛtvā evamucyate- prāṇādyā vāyavaḥ pañca /",
    "GSP31yuktdipu:5428": " tatpreraṇāsiddherayuktamiti cet syādetat,",
    "GSP31yuktdipu:5429": " kathametadavagamyate 'rthāntarapreritasya vāyoriyaṃ kriyā bhavati na punaḥ svatantrasyeti ?",
    "GSP31yuktdipu:5430": " ucyate- na svataḥ,",
    "GSP31yuktdipu:5431": " tadvyatiriktatvānupapatteḥ /",
    "GSP31yuktdipu:5432": " iheyamakasmādbhinnā kriyāvāyoḥ svato vā syāt,",
    "GSP31yuktdipu:5433": " karaṇavṛttivyatiriktatvādvā /",
    "GSP31yuktdipu:5434": " kiṃ cātaḥ ? tatra tāvatsvata upapadyate /",
    "GSP31yuktdipu:5435": " kasmāt ? sarvatra prasaṃgāt svābhāvike hi vāyordiksaṃcāre 'bhyupagamyamāne sarvatra tatsaṃbhavaḥ syāt /",
    "GSP31yuktdipu:5436": " tataśca tiryakpātādivṛttirhanyeta,",
    "GSP31yuktdipu:5437": " na cānyataḥ /",
    "GSP31yuktdipu:5438": " kasmāt ? adarśanāt /",
    "GSP31yuktdipu:5439": " na hi pṛthivyādīnāṃ vāyupreraṇasāmarthyaṃ kvacidupalabdham /",
    "GSP31yuktdipu:5440": " bhastrādiṣu dṛṣṭamiti cenna,",
    "GSP31yuktdipu:5441": " anyanimittatvāt /",
    "GSP31yuktdipu:5442": " atrāpi caitravyāpāra upalabhyate ityavaśyamanyannimittamupalabhyate ityabhyupagantavyam /",
    "GSP31yuktdipu:5443": " ātmeti cenna,",
    "GSP31yuktdipu:5444": " kriyāpratiṣedhāt /",
    "GSP31yuktdipu:5445": " upapāditametatpūrvamātmā niṣkriya iti /",
    "GSP31yuktdipu:5446": " na ca niṣkriyasya preraṇamupapadyate /",
    "GSP31yuktdipu:5447": " na ca nirnimittā svabhāvabhedānāmanākasmikatvāt /",
    "GSP31yuktdipu:5448": " tasmādyattannimittaṃ sā samastakaraṇavṛttiḥ /",
    "GSP31yuktdipu:5449": " sa cāyaṃ vāyureka eva sthānasaṃcāraviśeṣānnānākhyo bhavati /",
    "GSP31yuktdipu:5450": " yathaiko devadattaḥ pācako lāvaka iti kvacit /",
    "GSP31yuktdipu:5451": " tadayuktam /",
    "GSP31yuktdipu:5452": " kasmāt ? yugapatparasparātiśayavirodhāt /",
    "GSP31yuktdipu:5453": " pūrvasmātpūrvasmāduttara uttaro vāyurbalīyāniti hyabhyupagamaḥ /",
    "GSP31yuktdipu:5454": " tadetadekasyaikasminkāle nopapadyate /",
    "GSP31yuktdipu:5455": " tasmādupapannaṃ prāṇādyā vāyavaḥ pañca /",
    "GSP31yuktdipu:5456": " kiṃ punareṣāṃ prāṇādīnāṃ lakṣaṇamiti ?",
    "GSP31yuktdipu:5457": " ucyate- dvividhāḥ prāṇādayaḥ /",
    "GSP31yuktdipu:5458": " antarvṛttayo bahirvṛttayaśca /",
    "GSP31yuktdipu:5459": " tatra mukhanāsikābhyāṃ pragamanātpraṇateśca prāṇaḥ /",
    "GSP31yuktdipu:5460": " yo 'yaṃ mukhanāsikābhyāṃ sañcarati so 'ntarvṛttirvāyuḥ prāṇa ityabhidhīyate /",
    "GSP31yuktdipu:5461": " yā kācitpraṇatirnāma bhūteṣu tadyathā praṇateyaṃ senā,",
    "GSP31yuktdipu:5462": " praṇato 'yaṃ vṛkṣaḥ,",
    "GSP31yuktdipu:5463": " praṇato 'yaṃ dharme,",
    "GSP31yuktdipu:5464": " praṇato 'yamarthe,",
    "GSP31yuktdipu:5465": " praṇato 'yaṃ kāme,",
    "GSP31yuktdipu:5466": " praṇato 'yaṃ vidyāyām /",
    "GSP31yuktdipu:5467": " tadviparīteṣu vā bāhyaprāṇavṛttireṣā /",
    "GSP31yuktdipu:5468": " prāṇiviṣaya evaiṣā bhavati /",
    "GSP31yuktdipu:5469": " sa khalvayamatrābhivyakto bhavati /",
    "GSP31yuktdipu:5470": " tadyathā mahatā vā duḥkhenābhiplutasya mahatā vā bandhunā viyuktasya,",
    "GSP31yuktdipu:5471": " sahitasya vā saurabheyasya,",
    "GSP31yuktdipu:5472": " nipānāvatīrṇasya vā mahiṣasyāvagateḥ /",
    "GSP31yuktdipu:5473": " apakramaṇāccāpānaḥ /",
    "GSP31yuktdipu:5474": " yo 'yaṃ rasaṃ dhātūn śukraṃ mūtraṃ purīṣaṃ vātārtavagarbhāṃścākarṣannadhogacchannayamantarvṛttirvāyurapāna ityabhidhīyate /",
    "GSP31yuktdipu:5475": " yaccāpi kiṃcidapakramaṇaṃ nāma bhūteṣu tadyathā apakrānto 'yaṃ dharmādibhyastadviparītebhyo vā iti bāhyā khalvapānavṛttireṣā /",
    "GSP31yuktdipu:5476": " apānaviṣaya evaiṣa bhavati /",
    "GSP31yuktdipu:5477": " balavattaraścāyaṃ prāṇodvāyoḥ kasmāt ?",
    "GSP31yuktdipu:5478": " eṣā hyetaṃ prāṇamūrdhvaṃ vartamānamarvāgeva sanniyacchati arvāgeva sanniruṇaddhi /",
    "GSP31yuktdipu:5479": " eṣo 'trābhivyakto bhavati /",
    "GSP31yuktdipu:5480": " tadyathā upakūpamupaśvabhraṃ vā parivartamānasyā__śatapadīṃ laṅghayataḥ /",
    "GSP31yuktdipu:5481": " hṛdyavasthānātsaha bhāvācca samānaḥ /",
    "GSP31yuktdipu:5482": " yastvayaṃ prāṇāpānayormadhye hṛdyavatiṣṭhate sa samāno vāyurantarvṛttiḥ yaścāpi kaścitsaha bhāvo nāma bhūteṣu dvandvārāmatā /",
    "GSP31yuktdipu:5483": " tadyathā saha dāsye,",
    "GSP31yuktdipu:5484": " saha yakṣye,",
    "GSP31yuktdipu:5485": " saha tapaścariṣyāmi saha bhāryāputrairbandhubhiḥ suhṛdbhiśca vartiṣya bāhyā samānavṛttireṣā /",
    "GSP31yuktdipu:5486": " samānaviṣaya evaiṣa bhavati iti /",
    "GSP31yuktdipu:5487": " balavattaraḥ khalvayaṃ prāṇāpānābhyām /",
    "GSP31yuktdipu:5488": " eṣa hyetau prāṇāpānau ūrdhvamarvākca vartamānau madhya eva sanniyacchati,",
    "GSP31yuktdipu:5489": " madhya eva sanniruṇaddhi,",
    "GSP31yuktdipu:5490": " sa caiṣau 'trābhivyakto bhavati /",
    "GSP31yuktdipu:5491": " tadyathā srutasārasya vā sārameyasya,",
    "GSP31yuktdipu:5492": " anaḍuho voḍhabhārasya,",
    "GSP31yuktdipu:5493": " dharmābhitaptāyā vā eḍakāyā ardhārdhakāyaṃ śakaśaketi /",
    "GSP31yuktdipu:5494": " prāṇānte sarvaprāṇināṃ prāṇāpānāvutsṛjyordhvamadhaśca muktayoktrau hayāviva viṣamaṃ saṃcārayan śarīraṃ sa parāsyati /",
    "GSP31yuktdipu:5495": " mūrdhārohaṇadātmotkarṣaṇāccodānaḥ /",
    "GSP31yuktdipu:5496": " yastvayaṃ prāṇāpānasamānānāṃ sthānānyatikramya rasaṃ dhātūṃścādāya mūrdhānamārohati",
    "GSP31yuktdipu:5497": " tataśca pratihato nivṛttaḥ sthānakaraṇānupradānaviśeṣādvarṇapadavākyaślokagranthalakṣaṇasya",
    "GSP31yuktdipu:5498": " śabdasyābhivyaktinimittaṃ bhavati ayamantarvṛttirvāyurudāna ityucyate /",
    "GSP31yuktdipu:5499": " yaścāpi kaścidātmotkarṣo nāma bhūteṣu tadyathā hīnādasmi śreyān,",
    "GSP31yuktdipu:5500": " sadṛśena vā sadṛśaḥ,",
    "GSP31yuktdipu:5501": " sadṛśādasmi śreyān,",
    "GSP31yuktdipu:5502": " śreyasā vā sadṛśaḥ,",
    "GSP31yuktdipu:5503": " śreyaso vā śreyān /",
    "GSP31yuktdipu:5504": " etasmiṃstathā rūpābhimāno vā prāptavidyastu /",
    "GSP31yuktdipu:5505": " tadyathā bahvantaraviśeṣādalpāntaraviśeṣo 'smyaguṇavato vā guṇavānasmīti bāhyodānavṛttireṣā /",
    "GSP31yuktdipu:5506": " udānaviṣaya evaiṣa bhavati /",
    "GSP31yuktdipu:5507": " balavattaraḥ khalvayaṃ pūrvabhyaḥ /",
    "GSP31yuktdipu:5508": " katham ? eṣa hyetānprāṇādīnūrdhvamavāṅmadhye ca vartamānānūrdhvamevonnayati,",
    "GSP31yuktdipu:5509": " ūrdhvamevotkarṣati /",
    "GSP31yuktdipu:5510": " sa caiṣo 'trābhivyakto bhavati śītodakena vā paryukṣitasya prāsamasiṃ vikośaṃ codyatamabhipaśyataḥ /",
    "GSP31yuktdipu:5511": " śarīravyāpteratyantāvinābhāvācca vyānaḥ /",
    "GSP31yuktdipu:5512": " yastvayamālomanakhāccharīraṃ vyāpya rasādīnāṃ dhātūnāṃ pṛthivyādināṃ vyūhaṃ marmaṇāṃ ca praspandanaṃ prāṇādīnāṃ ca sthitiṃ karoti so 'ntarvṛttirvyānaḥ",
    "GSP31yuktdipu:5513": " yaścāpi kaścidatyantāvinābhāvo nāma bhūteṣu tadyathā pativratā bhartāraṃ mṛtamapyanugacchati",
    "GSP31yuktdipu:5514": " bhavāntare 'pyayameva bhartā syāt tathā dharmādibhistadviparītaiśceti bāhyo vyānaviṣaya evaiṣa prabhavati /",
    "GSP31yuktdipu:5515": " balavattamaścāyaṃ sarvebhyaḥ /",
    "GSP31yuktdipu:5516": " katham ? anena hi vyāpte śarīradaṇḍake tadvaśīkṛtānāṃ prāṇādīnāṃ samā sthitirbhavati /",
    "GSP31yuktdipu:5517": " sa eṣo 'ntakāle prāṇabhṛtāmavinābhāvena vartamāno 'bhivyajyate /",
    "GSP31yuktdipu:5518": " tadyathā hā tarhi pādau haimau śītībhūtau gulphe jaṅghe urū kaṭirudaramuraḥkaṇṭhe 'sya khuraghuro vartate hū(?)",
    "GSP31yuktdipu:5519": " ityavaiṣo bāhyo vyāna iti /",
    "GSP31yuktdipu:5520": " evamete prāṇādyāḥ sthānakāryaviśeṣasūcitāḥ pañca vāyavo vyākhyātāḥ teṣāṃ prerikā sāmānyakaraṇavṛttiḥ /",
    "GSP31yuktdipu:5521": " eṣā ca tantrāntareṣu prayatna ityucyate /",
    "GSP31yuktdipu:5522": " sa ca dharmādisaṃskārabhāvanāvaśādanuparato jīvanam / āha ca",
    "GSP31yuktdipu:5523": " vṛttirantaḥ samastānāṃ karaṇānāṃ pradīpavat /",
    "GSP31yuktdipu:5524": " aprakāśā kriyārūpā jīvanaṃ kāyadhārikā //",
    "GSP31yuktdipu:5525": " sā yāvadaniruddhā tu hanti vāyuṃ rajo 'dhikā /",
    "GSP31yuktdipu:5526": " dharmādyanāvṛttivaśāttāvajjīvati mānavaḥ //",
    "GSP31yuktdipu:5527": " atra ca sāmānyakaraṇavṛttigrahaṇasāmarthyātprāṇādyāḥ pañca vāyavaḥ /",
    "GSP31yuktdipu:5528": " buddhīndriyāṇi ṣaṣṭham /",
    "GSP31yuktdipu:5529": " karmendriyāṇi saptamam /",
    "GSP31yuktdipu:5530": " pūraṣṭamam /",
    "GSP31yuktdipu:5531": " pūrityahaṃkārāvasthāsaṃvidhamadhikurute /",
    "GSP31yuktdipu:5532": " yasmādāha- tatra",
    "GSP31yuktdipu:5533": " saṃvidahaṃkāragataṃ kāryaṃ kāraṇaṃ pūrayati yasmāt /",
    "GSP31yuktdipu:5534": " tasmātpūrityuktā pratyavabhāsāṣṭamaṃ bhoktuḥ //",
    "GSP31yuktdipu:5535": " sā cāhaṅkāragatā saṃvid buddhigataiva puruṣeṇopalabhyate /",
    "GSP31yuktdipu:5536": " yasmādvakṣyati-",
    "GSP31yuktdipu:5537": " ete pradīpakalpāḥ parasparavilakṣaṇā guṇaviśeṣāḥ /",
    "GSP31yuktdipu:5538": " kṛtsnaṃ puruṣasyārthaṃ prakāśya buddhau prayacchanti // (ISk 36)",
    "GSP31yuktdipu:5539": " sarvapratyupabhogaṃ yasmātpuruṣasya sādhayati buddhiḥ // (ISk 37)",
    "GSP31yuktdipu:5540": " tasmātsaiva pūriti /",
    "GSP31yuktdipu:5541": " śāstraṃ caivamāha- prāṇāpānasamānodānavyānāḥ pañca vāyavaḥ /",
    "GSP31yuktdipu:5542": " ṣaṣṭhaṃ manaḥ /",
    "GSP31yuktdipu:5543": " saptamī pūraṣṭamī vāk /",
    "GSP31yuktdipu:5544": " vāggrahaṇena karmendriyaparvaṇo grahaṇam /",
    "GSP31yuktdipu:5545": " manograhaṇena buddhīndriyaparvaṇaḥ /",
    "GSP31yuktdipu:5546": " tadetatprāṇāṣṭamaṃ vaikārikaṃ guṇaśarīrasya paridraṣṭuḥ kṣetrajñasya śarīramādadānasya nityaṃ stambhasthānīyaṃ pratyaṅgaṃ bhavati,",
    "GSP31yuktdipu:5547": " acchedyamabhedyamadāhyamavināśyamavikampyam /",
    "GSP31yuktdipu:5548": " anityāni punarbhautikāni bāhyāni kuśamṛttikāsthānīyāni upacīyante ceti /",
    "GSP31yuktdipu:5549": " āha, kutaḥ punariyaṃ prāṇādivṛttiḥ pravartata iti ?",
    "GSP31yuktdipu:5550": " ucyate- sā karmayonibhyaḥ /",
    "GSP31yuktdipu:5551": " mahataḥ pracyutaṃ hi rajo vikṛtam aṇḍasthānīyāḥ pañca karmayonayo bhavanti- dhṛtiḥ śraddhā sukhā vividiṣā avividiṣeti / āha ca",
    "GSP31yuktdipu:5552": " pracyuto mahato yastu na prāpto jñānalakṣaṇam /",
    "GSP31yuktdipu:5553": " vyāpāro jñānayonitvātsā yoniḥ kukkuṭāṇḍavat //",
    "GSP31yuktdipu:5554": " tāsāṃ lakṣaṇaviṣayasatattvaguṇasamanvayā bhavanti /",
    "GSP31yuktdipu:5555": " tatra lakṣaṇaṃ tāvat vyavasāyādapracyavanaṃ dhṛtiḥ /",
    "GSP31yuktdipu:5556": " phalamanabhisandhāya śāstrokteṣu kāryeṣvavaśyakartavyatābījabhāvaḥ śraddhā /",
    "GSP31yuktdipu:5557": " dṛṣṭānuśravikaphalābhilāṣadvārako hi buddherābhogaḥ sukhā /",
    "GSP31yuktdipu:5558": " vettumicchā vividiṣā /",
    "GSP31yuktdipu:5559": " tannivṛttiravividiṣā /",
    "GSP31yuktdipu:5560": " tatra yadāyaṃ jantuḥ śubhāśubheṣu kāryeṣu vṛttyanusārī jijñāsurajijñāsurvā śarīraṃ parityajati tāmeva karmayonimupapadyate /",
    "GSP31yuktdipu:5561": " tasyāmupapannastāmeva bhāvayati /",
    "GSP31yuktdipu:5562": " etattāvallakṣanasatattvam / āha ca",
    "GSP31yuktdipu:5563": " vāci karmaṇi saṃkalpe pratijñāṃ yo na rakṣati /",
    "GSP31yuktdipu:5564": " tanniṣṭhastatpratijñaśca dhṛteretaddhi lakṣaṇam //",
    "GSP31yuktdipu:5565": " anasūyā brahmacaryaṃ yajanaṃ yājanaṃ tapaḥ /",
    "GSP31yuktdipu:5566": " dānaṃ parigrahaḥ śaucaṃ śraddhāyāṃ lakṣaṇaṃ smṛtam //",
    "GSP31yuktdipu:5567": " sukhārthī yastu seveta vidyāṃ karma tapāṃsi vā /",
    "GSP31yuktdipu:5568": " prāyaścittaparo nityaṃ sukhāyāṃ sa tu vartate //",
    "GSP31yuktdipu:5569": " dvitvaikatvapṛthaktvaṃ nityaṃ cetanamacetanaṃ sūkṣmam /",
    "GSP31yuktdipu:5570": " satkāryamasatkāryavividiṣitavyaṃ vividiṣāyāḥ //",
    "GSP31yuktdipu:5571": " viṣapītasuptamattavadavividiṣā dhyāyināṃ sadā yoniḥ /",
    "GSP31yuktdipu:5572": " kāryakaraṇakṣayakarī prākṛtikā gatiḥ samākhyātā //",
    "GSP31yuktdipu:5573": " viṣayasatattvaṃ punaḥ sarvaviṣayiṇī dhṛtiḥ /",
    "GSP31yuktdipu:5574": " āśramaviṣayiṇī śraddhā /",
    "GSP31yuktdipu:5575": " dṛṣṭānuśravikaviṣayiṇī sukhā /",
    "GSP31yuktdipu:5576": " vyaktaviṣayiṇī vividiṣā /",
    "GSP31yuktdipu:5577": " avyaktaviṣayiṇyavividiṣā /",
    "GSP31yuktdipu:5578": " guṇasamanvayastu rajastamobahulā dhṛtiḥ /",
    "GSP31yuktdipu:5579": " sattvarajobahulā śraddhā /",
    "GSP31yuktdipu:5580": " sattvatamobahulā sukhā /",
    "GSP31yuktdipu:5581": " rajobahulā vividiṣā /",
    "GSP31yuktdipu:5582": " tamobahulāvividiṣā iti / uktaṃ ca",
    "GSP31yuktdipu:5583": " lakṣaṇaviṣayasatattvaṃ traiguṇyasamanvayaṃ ca pañcānām /",
    "GSP31yuktdipu:5584": " yonīnāṃ yo vidyādyativṛṣabhaṃ taṃ tvahaṃ manye //",
    "GSP31yuktdipu:5585": " ityuktāḥ prāṇādayo yonayaśca /",
    "GSP31yuktdipu:5586": " etad dvayamadhigamya samyaṅmārgānugamanaṃ kuryāt /",
    "GSP31yuktdipu:5587": " rajastamodharmādisādhanabhāvavinivṛttitastvatra prāṇānāmantarvṛttiranupādhikatvādanivartyā /",
    "GSP31yuktdipu:5588": " bahirvṛttistu mārgāmārgaviṣayatayā prayoktavyā /",
    "GSP31yuktdipu:5589": " kathamityucyate- prāṇaviṣayā tāvatpraṇatirdharmādiviṣaya evāparoddhavyā /",
    "GSP31yuktdipu:5590": " tato hyasya sattvavṛddhiḥ,",
    "GSP31yuktdipu:5591": " sattvavṛddheścottarottarabuddhirūpādhigamaḥ /",
    "GSP31yuktdipu:5592": " apānaviṣayastvapakramaṇaṃ dharmādiviṣaya evāparoddhavyamevaṃ hyasya khyātiviṣayākārasya tamaso nirhrāsaḥ /",
    "GSP31yuktdipu:5593": " tataścottarottarabuddhirūpādhigamaḥ /",
    "GSP31yuktdipu:5594": " tathā samānaviṣayaṃ sāhacaryasattvadharmānuguṇaṃ kuryāt /",
    "GSP31yuktdipu:5595": " yasmācchāstramāha- sattvārāmaḥ sattvamithunaśca sadā syāditi /",
    "GSP31yuktdipu:5596": " ātmotkarṣa tūdānaviṣayam /",
    "GSP31yuktdipu:5597": " avidyāparvaṇo 'ntyaṃ rūpaṃ vivarjya tatpratipakṣairnivartayet /",
    "GSP31yuktdipu:5598": " atyantāvinābhāvaṃ ca vyānaviṣayaṃ jñānaviṣaya eva bhāvayet /",
    "GSP31yuktdipu:5599": " yonīnāṃ catasṛṇāṃ dharmatābījatāmevādadyāt /",
    "GSP31yuktdipu:5600": " avividiṣāmapi aniṣṭaphalahetuṣu bhāvayet /",
    "GSP31yuktdipu:5601": " so 'yaṃ dharmādiṣu pravaṇastatpratipakṣāpakrāntaḥ sattvārāmo vinivṛttābhimāno jñānaniṣṭhaḥ saviśuddhayoniracireṇa parama brahmopapadyata iti / āha ca",
    "GSP31yuktdipu:5602": " bāhyāṃ prāṇavivṛttiṃ samyaṅmārge budhaḥ pratiṣṭhāpya /",
    "GSP31yuktdipu:5603": " vinivṛttavikharakaluṣo dhruvamamṛtaṃ sthānamabhyeti //",
    "GSP31yuktdipu:5604": " pañcānāṃ yonīnāṃ dharmādinimittatāṃ ca saṃsthāpya /",
    "GSP31yuktdipu:5605": " paripakvamityadhastānna punastadbhāvito gacchet //",
    "GSP31yuktdipu:5606": " iti vyākhyātā vyastasamastā karaṇānāṃ vṛttiḥ // 29 // @-----------------------------------------------------------------------",
    "GSP31yuktdipu:5607": " kārikā 30 @-----------------------------------------------------------------------",
    "GSP31yuktdipu:5608": " āha, yeyamekaikasmin rūpādāvarthe karaṇacatuṣṭayasya vṛttiḥ sā kiṃ yugapat āhosvit krameṇeti ?",
    "GSP31yuktdipu:5609": " kutaḥ saṃśaya iti cet ubhayathā dṛṣṭatvāt /",
    "GSP31yuktdipu:5610": " ihaikārthaviṣayāṇāṃ yugapadapi vṛttirdṛṣṭā /",
    "GSP31yuktdipu:5611": " tadyathā candramaṇḍale cakṣuṣāṃ manaso vā /",
    "GSP31yuktdipu:5612": " kramaśaśca tadyathā ghaṭe madhūdakapayasām /",
    "GSP31yuktdipu:5613": " ekārthaviṣayaṃ ca karaṇacatuṣṭayam /",
    "GSP31yuktdipu:5614": " ato naḥ saṃśayaḥ kiṃ cakṣurmanovadyugapadasya vṛttiḥ,",
    "GSP31yuktdipu:5615": " āhosvinmadhvādivatkrameṇeti ?",
    "GSP31yuktdipu:5616": " ucyate- yathādarśanamapi tāvaducyatām /",
    "GSP31yuktdipu:5617": " kimatra yuktaṃ bhavān manyate ?",
    "GSP31yuktdipu:5618": " sa cetsapyagupadekṣyasi ko nirbandhastadeva pratipadyāmahe iti /",
    "GSP31yuktdipu:5619": " yadyavaṃ tasmādidamasmaddarśanam",
    "GSP31yuktdipu:5620": " yugapaccatuṣṭayasya tu vṛttiḥ",
    "GSP31yuktdipu:5621": " tuśabdo 'vadhāraṇārthaḥ yugapadevetyarthaḥ /",
    "GSP31yuktdipu:5622": " buddhyahaṃkāramanasāṃ hi buddhīndriyāṇāṃ ca samānadeśatvam /",
    "GSP31yuktdipu:5623": " tatra na śakyata etadvaktuṃ sati śaktisadbhāve viṣayasambandhe ca kasyacittatra vṛttiḥ kasyacinneti /",
    "GSP31yuktdipu:5624": " kiṃ cānyat /",
    "GSP31yuktdipu:5625": " meghastanitādiṣu kramānupalabdheḥ /",
    "GSP31yuktdipu:5626": " yadi hi krameṇa śrotrādīnāmantaḥkaraṇasya ca bāhye 'rthe vṛttiḥ syādapi tarhi meghastanitakṛṣṇasarpālocanādiṣvapyupalabhyate kramaḥ /",
    "GSP31yuktdipu:5627": " na tūpalabhyate /",
    "GSP31yuktdipu:5628": " tasmādyugapadeva bāhye 'rthe catuṣṭayavṛttiriti /",
    "GSP31yuktdipu:5629": " ucyate- yaduktaṃ śrotrādīnāmantaḥkaraṇasya cābhinnakālaṃ vṛttirityatra brūmaḥ,",
    "GSP31yuktdipu:5630": " ayuktametat /",
    "GSP31yuktdipu:5631": " kiṃ kāraṇam ?",
    "GSP31yuktdipu:5632": " yasmādasmākaṃ",
    "GSP31yuktdipu:5633": " kramaśaśca tasya nirdiṣṭā /",
    "GSP31yuktdipu:5634": " tasyeti catuṣṭayamapi sambadhyate /",
    "GSP31yuktdipu:5635": " caśabdo 'vadhāraṇārthaḥ /",
    "GSP31yuktdipu:5636": " kramaśa evetyarthaḥ /",
    "GSP31yuktdipu:5637": " kramaśa eva hi bāhyāntaḥkaraṇavṛttyorekārthanipātaḥ /",
    "GSP31yuktdipu:5638": " yattūktaṃ samānadeśānāṃ śaktisambandhasadbhāve vṛttyabhāvānupapattiriti,",
    "GSP31yuktdipu:5639": " atra brūmaḥ- cakṣurādivadetatsyāt /",
    "GSP31yuktdipu:5640": " tadyathā cakṣustvacoḥ samānadeśatve śaktiviṣayasambandhopapattau rajodhūmātapādigataḥ sparśa evopalabhyate, na rūpam /",
    "GSP31yuktdipu:5641": " evamihāpi syāt / tasmāt",
    "GSP31yuktdipu:5642": " dṛṣṭe tathāpyadṛṣṭe",
    "GSP31yuktdipu:5643": " kramaśa eva catuṣṭayasya vṛttiḥ /",
    "GSP31yuktdipu:5644": " adṛṣṭagrahaṇena punaratrātīnāgatavyavahitaviṣayagrahaṇam /",
    "GSP31yuktdipu:5645": " tatrātītaṃ dvividham,",
    "GSP31yuktdipu:5646": " dṛṣṭaviṣayadṛṣṭaviṣayaṃ ca /",
    "GSP31yuktdipu:5647": " atrāpi dṛṣṭaviṣayaṃ pratyabhijñānamityabhipretam,",
    "GSP31yuktdipu:5648": " adṛṣṭaviṣayaṃ smṛtiḥ /",
    "GSP31yuktdipu:5649": " sā tu liṅgāgamābhyāmakasmādvā bhavati /",
    "GSP31yuktdipu:5650": " tathā ca vṛṣagaṇavīreṇāpyuktaṃ bhavati ___ anāgatavyavahitaviṣayajñānaṃ tu liṅgagāgamābhyām / āha ca",
    "GSP31yuktdipu:5651": " viṣayendriyasaṃyogātpratyakṣajñānamucyate /",
    "GSP31yuktdipu:5652": " tadevātīndriyaṃ jātaṃ punarbhāvanayā smṛtiḥ //",
    "GSP31yuktdipu:5653": " tadeva bhāvanāpekṣajñānaṃ kālāntare punaḥ /",
    "GSP31yuktdipu:5654": " tatraiva sendriyaṃ jātaṃ pratyabhijñānamucyate //",
    "GSP31yuktdipu:5655": " tatra duṣṭe kramaḥ prati nāsti sandehaḥ /",
    "GSP31yuktdipu:5656": " yatpunaretaduktaṃ dṛṣṭe meghastanitakṛṣṭasarpālocanādau kramānupalabdheryugapaccatuṣṭayasya vṛttirityatra brūmaḥ- etadapyayuktam /",
    "GSP31yuktdipu:5657": " kiṃ kāraṇam ? yasmāt",
    "GSP31yuktdipu:5658": " trayasya tatpūrvikā vṛttiḥ // ISk_30 //",
    "GSP31yuktdipu:5659": " na tāvad buddhyahaṃkāramanasāṃ sākṣād bāhyārthagrahaṇasāmarthyamasti,",
    "GSP31yuktdipu:5660": " antaḥkaraṇānupapattiprasaṃgāt,",
    "GSP31yuktdipu:5661": " śrotrādivaiyarthyaprasaṃgāt,",
    "GSP31yuktdipu:5662": " dvāridvārabhāvavyāghātaprasaṅgācca /",
    "GSP31yuktdipu:5663": " tasmātpūrvaṃ śrotrādīnāmarthasambandho 'sti meghastanitādāvapyavaśyametadabhyupagantavyam /",
    "GSP31yuktdipu:5664": " paścāttu tadvṛttyupanipātādantaḥkaraṇasyetyasti kramo 'trāpi /",
    "GSP31yuktdipu:5665": " tatra yaduktaṃ meghastanitādiṣu kramānanugate yugapaccatuṣṭayasya vṛttirityetadayuktam /",
    "GSP31yuktdipu:5666": " anyaistvanyathānvayo darśitaḥ /",
    "GSP31yuktdipu:5667": " tadyathā catuṣṭayasya mano 'haṃkārabuddhīnāmantaḥkaraṇānāṃ bāhyenaikena karaṇena śrotreṇa vā cakṣuṣā vā saha catuṣṭayasyetyarthaḥ /",
    "GSP31yuktdipu:5668": " asya dṛṣṭe vartamāne yugapadvṛttiḥ pūrvācāryairnirdiṣṭā /",
    "GSP31yuktdipu:5669": " ācāryeṇa tu krameṇetyarthaḥ /",
    "GSP31yuktdipu:5670": " adṛṣṭe 'tītādāvapi kramaśaśca krameṇaiva,",
    "GSP31yuktdipu:5671": " yatastrayasyāntaḥkaraṇasya tatpūrvikā bāhyendriyapūrvikā vṛttiḥ /",
    "GSP31yuktdipu:5672": " yadā yathānubhavastathā saṃskāraḥ,",
    "GSP31yuktdipu:5673": " yathā ca saṃskārastathā smṛtirityevaṃ vṛttirbāhyendriyapūrviketi // 30 // @-----------------------------------------------------------------------",
    "GSP31yuktdipu:5674": " kārikā 31 @-----------------------------------------------------------------------",
    "GSP31yuktdipu:5675": " āha, kiṃ punareṣāṃ karaṇānāṃ svaviṣayaniyamena vṛttirbhavati āhosvidvyatikareṇeti ?",
    "GSP31yuktdipu:5676": " ucyate- nanu ca prāgeva rūpādiṣu pañcānāmālocanamātramiṣyate vṛttiriti (ISk 28)",
    "GSP31yuktdipu:5677": " coktvācāryeṇānte 'padiṣṭaṃ saiṣā bhavatyasāmānyeti (ISk 29) /",
    "GSP31yuktdipu:5678": " tatraivaṃ gate bhavataḥ saṃśayaḥ /",
    "GSP31yuktdipu:5679": " kutaḥ ityucyate- satyamevaitat /",
    "GSP31yuktdipu:5680": " tathāpi jāyate saṃśayaḥ /",
    "GSP31yuktdipu:5681": " kutaḥ ? karaṇāntareṇa svaviṣayopalabdhau karaṇāntarautsukyadarśanāt /",
    "GSP31yuktdipu:5682": " iha karaṇāntareṇa cakṣuṣāmradāḍimādirūpopalabdhau satyāṃ karaṇāntarasya jihvālakṣaṇasyautsukyaṃ pravṛttiścopalabdhā /",
    "GSP31yuktdipu:5683": " tadyadi svaviṣayaniyatānīndriyāni,",
    "GSP31yuktdipu:5684": " naiṣāṃ karaṇāntaraviṣayopalambhāttatsāhacaryāpekṣaḥ svaviṣayagrahaṇabhāvaḥ syāt /",
    "GSP31yuktdipu:5685": " asti ca /",
    "GSP31yuktdipu:5686": " tasmādupapannaḥ saṃśayaḥ /",
    "GSP31yuktdipu:5687": " tatredānīṃ bhavataḥ pratipattiriti /",
    "GSP31yuktdipu:5688": " ucyate- atrāpi nāstīndriyāṇāṃ svaviṣayagrahaṇavyatikaraḥ / kiṃ tarhi",
    "GSP31yuktdipu:5689": " svāṃ svāṃ pratipadyante parasparākūtahetukīṃ vṛttim /",
    "GSP31yuktdipu:5690": " puruṣārtha eva heturna kenacit kāryate karaṇam // ISk_31 //",
    "GSP31yuktdipu:5691": " yasya karaṇasya yā vṛttirapadiṣṭā tadyathā śrotrasya śabdagrahaṇam,",
    "GSP31yuktdipu:5692": " cakṣuṣo rūpagrahaṇam ityādi /",
    "GSP31yuktdipu:5693": " tāmeva pratipadyante- svaviṣayajidhṛkṣayāvalambanta ityarthaḥ /",
    "GSP31yuktdipu:5694": " parasparasyākūtaṃ parasparākūtam /",
    "GSP31yuktdipu:5695": " ākūtamabhiprāyo 'bhisandhirityarthaḥ /",
    "GSP31yuktdipu:5696": " parasparākūtaṃ hetuḥ pratipatterasyāḥ,",
    "GSP31yuktdipu:5697": " seyaṃ parasparākūtahetukī /",
    "GSP31yuktdipu:5698": " parasparākūtaṃ pratipatteḥ kāraṇamiti kṛtvā tācchabdyaṃ labhate /",
    "GSP31yuktdipu:5699": " tadyathā dadhitrapusaṃ jvaraḥ /",
    "GSP31yuktdipu:5700": " etaduktaṃ bhavati yadā cakṣuṣāmradāḍimādi rūpamupalabdhaṃ bhavati tadā rasanendriyamupāttaviṣayasya cakṣuṣo vṛttiṃ saṃvedya svaviṣayajighṛkṣayautsuktavadvikāramāpadyate,",
    "GSP31yuktdipu:5701": " rasanasya vṛtiṃ saṃvedya pādau viharaṇamārabhete hastāvādānaṃ,",
    "GSP31yuktdipu:5702": " tāvadyāvadasau viṣayo rasanendriyayogyatāṃ nītaḥ /",
    "GSP31yuktdipu:5703": " tato rasanaṃ svaviṣaye pravartate /",
    "GSP31yuktdipu:5704": " evamitareṣvapi vaktavyam /",
    "GSP31yuktdipu:5705": " āha, yadyevaṃ tena tarhīndriyāntaravṛttisaṃvedane 'kṣapratyayavatvaprasaṃgaḥ /",
    "GSP31yuktdipu:5706": " yadi tarhīndriyāntareṇendriyāntarasya vṛttiḥ saṃvedyate,",
    "GSP31yuktdipu:5707": " prāptamasya pratyayavattvam /",
    "GSP31yuktdipu:5708": " athāpratyayamindriyaṃ parasparākūtasaṃvedanaṃ,",
    "GSP31yuktdipu:5709": " tarhi na vācyamiti /",
    "GSP31yuktdipu:5710": " kiṃ ca parasparadvāridvārabhāvaprasaṃgaśca /",
    "GSP31yuktdipu:5711": " indriyāntaraṃ cedindriyāntarasya vṛttiṃ saṃvedya svārthamākāṃkṣet,",
    "GSP31yuktdipu:5712": " prāptamasya dvāritvamitarasya ca dvāratvam /",
    "GSP31yuktdipu:5713": " tadayuktamindriyāṇāṃ parasparākūtasaṃvedanamiti /",
    "GSP31yuktdipu:5714": " ucyate- na, upacārāt /",
    "GSP31yuktdipu:5715": " prāgevopadiṣṭamasmābhirapratyayamindriyamiti /",
    "GSP31yuktdipu:5716": " kiṃ tarhi svaviṣayasya paṭoḥ sahacāriṇamarthamindriyāntaraviṣayatāmāpannaṃ saṃspṛśya svabhāvata indriyāntaraṃ svaviṣayaṃ prati sākāṃkṣaṃ bhavati,",
    "GSP31yuktdipu:5717": " tatsannidhau vikriyādarśanāt /",
    "GSP31yuktdipu:5718": " tatra saṃvedanamupacaryaivamucyate ityadoṣaḥ /",
    "GSP31yuktdipu:5719": " kiṃ cānyat /",
    "GSP31yuktdipu:5720": " bhautikāvayavapratyayavivṛttivattadvivṛtteḥ /",
    "GSP31yuktdipu:5721": " yathā buddheḥ prasādamanantaraṃ bhautikānāmavayavānāṃ mukhanayanādīnāṃ prasādo bhavati,",
    "GSP31yuktdipu:5722": " na caiṣāṃ pratyayavattvam,",
    "GSP31yuktdipu:5723": " evamihāpi syāt /",
    "GSP31yuktdipu:5724": " na ca pratyayavattvam /",
    "GSP31yuktdipu:5725": " etena dvāridvārabhāvaḥ pratyuktaḥ /",
    "GSP31yuktdipu:5726": " mano 'dhiṣṭhānasāmarthyādvā /",
    "GSP31yuktdipu:5727": " athavā parasparaviṣayamākūtaṃ parasparākūtam,",
    "GSP31yuktdipu:5728": " yathā jalaviṣayaḥ puruṣaḥ jalapuruṣaḥ /",
    "GSP31yuktdipu:5729": " ākūtamicchā saṃkalpaḥ mana ityarthaḥ /",
    "GSP31yuktdipu:5730": " sa heturasyāḥ seyaṃ parasparākūtahetukī tām /",
    "GSP31yuktdipu:5731": " etaduktaṃ bhavati,",
    "GSP31yuktdipu:5732": " yathā kiṃcidindriyaṃ viṣaye pravṛttaṃ bhavati tadā taddvāreṇa samastamarthamupalabhya tatsahacāriṇamarthāntaramākāṃkṣadindriyāntaraṃ vṛttyā pratitiṣṭhate /",
    "GSP31yuktdipu:5733": " tenākāṃkṣāvatā manasādhiṣṭhitāmindriyaṃ vikriyāmāpadyate /",
    "GSP31yuktdipu:5734": " tathā ca tantrāntare 'pyuktaṃ- “yasya yasyendriyasya viṣayaṃ manodhyāyatyabhisampattyarthena tasya tasyautsukyaṃ pravṛttiśca bhavatīti /",
    "GSP31yuktdipu:5735": " ” etaduktaṃ svāṃ svāṃ pratipadyante parasparākūtahetukīṃ vṛttiriti /",
    "GSP31yuktdipu:5736": " kimindriyaṃ manovṛttyādhiṣṭhāya svaviṣaye pravartayati yathā paraśvādīṃścaitra iti ?",
    "GSP31yuktdipu:5737": " netyucyate /",
    "GSP31yuktdipu:5738": " kiṃ tarhi svaviṣayasaṃkalpānugṛhītasya manasaḥ saṃsparśātsvayamevendriyaṃ svaviṣayaṃ pratipadyate /",
    "GSP31yuktdipu:5739": " kasmāt ? prayogaśaktyasiddheḥ /",
    "GSP31yuktdipu:5740": " na hi yathā caitrasya paraśvādiprayogaśaktiḥ siddhā evaṃ manasa indriyaprayogaśaktiḥ /",
    "GSP31yuktdipu:5741": " tasmādayuktamindriyasya manaḥ prerakamiti /",
    "GSP31yuktdipu:5742": " raja iti cetsyānmatam,",
    "GSP31yuktdipu:5743": " rajaso hīndriyāntaraprayogasāmarthyaṃ vidyate /",
    "GSP31yuktdipu:5744": " tasmādayuktamuktaṃ prayogaśaktyasiddhernendriyāṇāṃ manaḥprayojakamiti /",
    "GSP31yuktdipu:5745": " etaccāyuktam ?",
    "GSP31yuktdipu:5746": " kasmāt ? aviśeṣāt /",
    "GSP31yuktdipu:5747": " indriyāntare 'pi hi tarhi rajo 'stītyata ātmabhūtenaivāsya nimittena pravṛttirapratiṣiddhā,",
    "GSP31yuktdipu:5748": " kiṃ manasā parikalpiteneti ?",
    "GSP31yuktdipu:5749": " kiṃ cānyat, karaṇāntarānupapatteḥ /",
    "GSP31yuktdipu:5750": " caitro hi paraśvādīnāṃ prayogaṃ karaṇāntareṇa karoti /",
    "GSP31yuktdipu:5751": " na tu manasaḥ karaṇāntaramastītyasamānam /",
    "GSP31yuktdipu:5752": " pāṇivaditi cenna caitravyāpārāpekṣatvāt /",
    "GSP31yuktdipu:5753": " tadapi hi caitravyāpārāpekṣaṃ pravartate na svataḥ /",
    "GSP31yuktdipu:5754": " kiṃca tadvyatirekeṇa pravṛttyupalabdheḥ /",
    "GSP31yuktdipu:5755": " yasya hi prayojakāntarāpekṣā pravṛttiḥ na tasya kadācidapi svatantrasya bhavati /",
    "GSP31yuktdipu:5756": " asti tu saṃkalpavyatirekeṇa meghastanitādiṣvindriyasya pravṛttiḥ /",
    "GSP31yuktdipu:5757": " tasmānnendriyāntarasya manaḥ kārakam /",
    "GSP31yuktdipu:5758": " na cetkārakaṃ yathā maulānāṃ guṇānāmevamihāpi puruṣārtha evaṃ heturna kena citkāryate karaṇamiti siddham // 31 // @-----------------------------------------------------------------------",
    "GSP31yuktdipu:5759": " kārikā 32 @-----------------------------------------------------------------------",
    "GSP31yuktdipu:5760": " āha, karaṇaṃ pratyācāryavipratipatteḥ /",
    "GSP31yuktdipu:5761": " tadavadhāraṇaṃ karttavyam /",
    "GSP31yuktdipu:5762": " ācāryāṇāṃ karaṇaṃ prati vipratipattiḥ /",
    "GSP31yuktdipu:5763": " ekādaśavidhamiti vārṣagaṇāḥ /",
    "GSP31yuktdipu:5764": " daśavidhamiti tāntrikāḥ pañcādikaraṇaprabhṛtayaḥ /",
    "GSP31yuktdipu:5765": " dvādaśavidhamiti patañjaliḥ /",
    "GSP31yuktdipu:5766": " tasmādbhavataḥ katividhaṃ karaṇamabhipretamiti vaktavyametat /",
    "GSP31yuktdipu:5767": " ucyate-",
    "GSP31yuktdipu:5768": " karaṇaṃ trayodaśavidhaṃ tadāharaṇadhāraṇaprakāśakaram /",
    "GSP31yuktdipu:5769": " pañca karmendriyāṇi pañca buddhīndriyāṇi mano 'haṅkāro buddhiścetyetatsarvaṃ puruṣārthopayogikaraṇam /",
    "GSP31yuktdipu:5770": " kasmāt ? apuruṣārthopayogitve tattvāntarānupapattiprasaṃgāt /",
    "GSP31yuktdipu:5771": " yadi yathā vārṣagaṇā āhuḥ- liṅgamātre mahānasaṃvedyaḥ kāryakāraṇarūpeṇa viśiṣṭāviśiṣṭalakṣaṇena,",
    "GSP31yuktdipu:5772": " tathā syāttattvāntaram /",
    "GSP31yuktdipu:5773": " tanna syāt, anarthakatvāt /",
    "GSP31yuktdipu:5774": " āha, satyam, pradhānalakṣaṇānāṃ guṇānāṃ vaiṣamyamātrarūpatve 'pi tattvāntaramasau bhaviṣyatīti /",
    "GSP31yuktdipu:5775": " kasmāt ? sāmyādvaiṣamyamupākhyāntaramiti /",
    "GSP31yuktdipu:5776": " etaccāyuktam /",
    "GSP31yuktdipu:5777": " kasmāt ? tattvānavasthāprasaṃgāt /",
    "GSP31yuktdipu:5778": " evaṃ hi parikalpyamāne pradhānamahatoryadantarālaṃ tadapi ca kriyārūpatvādakriyāvata upākhyāntaramiti tattvāntarānavasthāprasaṃgaḥ /",
    "GSP31yuktdipu:5779": " abhyupagame vā mahatastattvāntarāṇāṃ ca kriyākālavirodhaḥ /",
    "GSP31yuktdipu:5780": " tasmāttattvāntarānupapattiranavasthā vā,",
    "GSP31yuktdipu:5781": " trayodaśavidhaṃ karaṇamityanyataravadavaśyamabhyupagantavyam /",
    "GSP31yuktdipu:5782": " tatra cāsmatpratijñātameva nirdoṣaṃ lakṣyate /",
    "GSP31yuktdipu:5783": " tasmādupapannametat trayodaśavidhaṃ karaṇamiti /",
    "GSP31yuktdipu:5784": " āha, karaṇamiti kriyākārakasambandhagarbho 'yaṃ nirdeśaḥ /",
    "GSP31yuktdipu:5785": " katham ? yena tatkaraṇamiti /",
    "GSP31yuktdipu:5786": " tatra vaktavyam kā kriyā,",
    "GSP31yuktdipu:5787": " kiṃ ca tatkriyate yadapekṣya buddhyādīnāṃ karaṇatvamiti ?",
    "GSP31yuktdipu:5788": " ucyate- yaduktaṃ kā kriyetyatra brūmaḥ- tannirvartakamihābhipretāt na daṇḍādivat,",
    "GSP31yuktdipu:5789": " kiṃ tarhi tadāharaṇadhāraṇaprakāśakaram /",
    "GSP31yuktdipu:5790": " tatrāharaṇaṃ karmendriyāṇi kurvanti,",
    "GSP31yuktdipu:5791": " viṣayārjanasamarthatvāt /",
    "GSP31yuktdipu:5792": " dhāraṇaṃ buddhīndriyāṇi kurvanti,",
    "GSP31yuktdipu:5793": " viṣayasannidhāne sati śrotrādivṛttestadrūpāpatteḥ /",
    "GSP31yuktdipu:5794": " prakāśamantaḥkaraṇaṃ karoti,",
    "GSP31yuktdipu:5795": " niścayasāmarthyāt /",
    "GSP31yuktdipu:5796": " apara āha- āharaṇaṃ karmendriyāṇi kurvanti /",
    "GSP31yuktdipu:5797": " dhāraṇaṃ mano 'haṃkāraśca /",
    "GSP31yuktdipu:5798": " prakāśanaṃ buddhīndriyāṇi buddhiśceti /",
    "GSP31yuktdipu:5799": " etadabhisandhāya buddhyādīnāṃ karaṇatvamucyata iti /",
    "GSP31yuktdipu:5800": " yattūktaṃ kiṃ kāryamiti, ucyate-",
    "GSP31yuktdipu:5801": " kāryaṃ ca tasya daśadhā",
    "GSP31yuktdipu:5802": " daśadheti pañca viśeṣāḥ pañcāviśeṣāḥ /",
    "GSP31yuktdipu:5803": " tadapyata eva kāryaśabdaṃ labhate /",
    "GSP31yuktdipu:5804": " āhāryaṃ dhāryaṃ prakāśyaṃ ca // ISk_32 //",
    "GSP31yuktdipu:5805": " taddhyāhartavyaṃ dhāraṇīyaṃ prakāśayitavyaṃ ca /",
    "GSP31yuktdipu:5806": " ataḥ kāryamityucyate,",
    "GSP31yuktdipu:5807": " na nirvartyatvāt // 32 // @-----------------------------------------------------------------------",
    "GSP31yuktdipu:5808": " kārikā 13 @-----------------------------------------------------------------------",
    "GSP31yuktdipu:5809": " etasmiṃstrayodaśavidhe tu karaṇe trayodaśaṃ kataraditi ?",
    "GSP31yuktdipu:5810": " ucyate- buddhirahaṃkāro manaśca / tasmāt /",
    "GSP31yuktdipu:5811": " antaḥkaraṇaṃ trividham",
    "GSP31yuktdipu:5812": " kasmāt ? viṣayānabhisandhānāt /",
    "GSP31yuktdipu:5813": " śrotrādipraṇālikayā ca viṣayasaṃpratipatteḥ /",
    "GSP31yuktdipu:5814": " aviśeṣābhidhānād buddhyādipratipattirayukteti cetsyānmatam,",
    "GSP31yuktdipu:5815": " aviśeṣeṇedamuktamācāryeṇa antaḥkaraṇaṃ trividhamiti /",
    "GSP31yuktdipu:5816": " tatra kathamidamavagamyate buddhyahaṃkāramanasāṃ grahaṇābhipretaṃ,",
    "GSP31yuktdipu:5817": " na punaranyeṣāmiti ?",
    "GSP31yuktdipu:5818": " ucyate- na, prathamasaṃkhyāvyatikramahetvanupapatteḥ /",
    "GSP31yuktdipu:5819": " buddhyādisaṃkhyāṃ hi vyatikramamāṇasya pratipattau nāsti hetuḥ /",
    "GSP31yuktdipu:5820": " tasmātteṣāmeva grahaṇam /",
    "GSP31yuktdipu:5821": " yathā vasantāya kapiñjalānālabhata iti /",
    "GSP31yuktdipu:5822": " śrotrasyāntaḥkaraṇatvaprasaṃgādayuktamiti cet syādetat- buddhimahaṃkāraṃ coktvā tata āha buddhīndriyāṇi karṇatvakcakṣūrasananāsikākhyānīti (ISk",
    "GSP31yuktdipu:5823": " tasmācchrotramantaḥkaraṇaṃ prasajyata iti /",
    "GSP31yuktdipu:5824": " etadanupapannam /",
    "GSP31yuktdipu:5825": " kasmāt ? manasaḥ pṛthagabhidhānāt /",
    "GSP31yuktdipu:5826": " ata evedamācāryeṇāpekṣya manaso 'ntaḥkaraṇatvaṃ pṛthaguktam- taccendriyamubhayathā samākhyātam,",
    "GSP31yuktdipu:5827": " antastrikālaviṣayamiti (ISk 27)",
    "GSP31yuktdipu:5828": " tasmādupapannamantaḥkaraṇaṃ trividhaṃ buddhyādīni /",
    "GSP31yuktdipu:5829": " daśadhā bāhyam /",
    "GSP31yuktdipu:5830": " pañca buddhīndriyāṇi pañca karmendriyāṇītyetadbāhyaṃ daśaprakāramācāryairākhyāyate /",
    "GSP31yuktdipu:5831": " āha, daśadhā bāhyamityasyānarthakyam,",
    "GSP31yuktdipu:5832": " pariśeṣabuddheḥ /",
    "GSP31yuktdipu:5833": " antaḥkaraṇaṃ trividhamityukte gamyata etatpariśeṣādeva daśadhā bāhyamiti /",
    "GSP31yuktdipu:5834": " tasmāttadgrahaṇamanarthakamiti /",
    "GSP31yuktdipu:5835": " ucyate- na, viṣayārthatvāt /",
    "GSP31yuktdipu:5836": " trayasya viṣayākhyamityevaṃ vakṣyāmītyācārya ārabhate /",
    "GSP31yuktdipu:5837": " akriyamāṇe tvasmin kintat trayasya viṣayākhyamiti na jñāyate /",
    "GSP31yuktdipu:5838": " āha, evamapi viṣayagrahaṇātsiddherbāhyagrahaṇapārthakamiti /",
    "GSP31yuktdipu:5839": " ucyate- vaktavyaṃ tāvadidamavaśyaṃ viṣayabhāvapratipattyartham /",
    "GSP31yuktdipu:5840": " tatra śeṣe vā yathānyāsaṃ vocyamāne na kaścidviśeṣaḥ /",
    "GSP31yuktdipu:5841": " athavā nedaṃ bāhyasaṃjñāpratipattyarthamārabhyate,",
    "GSP31yuktdipu:5842": " kiṃ tarhi niyamārtham /",
    "GSP31yuktdipu:5843": " katham ? daśadhā bāhyaṃ śabdādiviṣayagrahaṇabhūtameva trayasyāpi viṣayākhyaṃ yathā syāt,",
    "GSP31yuktdipu:5844": " mā bhūdantaḥprāṇādibhūtam /",
    "GSP31yuktdipu:5845": " athavā daśadhaiva bāhyam /",
    "GSP31yuktdipu:5846": " bhedaviṣayaṃ bāhyamityarthaḥ /",
    "GSP31yuktdipu:5847": " prāṇādibhūtasya tu bhedo nāstītyadoṣaḥ /",
    "GSP31yuktdipu:5848": " tadetat",
    "GSP31yuktdipu:5849": " trayasya viṣayākhyam /",
    "GSP31yuktdipu:5850": " buddhyahaṃkāramanolakṣaṇasya hi trayasyopāttaviṣayā buddhīndriyakarmendriyavṛttayaḥ samparkādviṣayarūpapratyavabhāsanimittatāmupagacchantyo viṣayākhyatāṃ labhante /",
    "GSP31yuktdipu:5851": " tathā mano 'haṃkārāvapi buddheḥ /",
    "GSP31yuktdipu:5852": " buddhistu niścayarūpatvātkaraṇāntaranirapekṣā sarvamarthaṃ pravṛttau prati niścayarūpeṇādhyastaṃ puruṣāyopasaṃharati /",
    "GSP31yuktdipu:5853": " tatra śabdādisannidhāne vṛttīnāṃ tādrūpyāpattestadapagame ca tādrūpyāpagamāt prāpyakāri /",
    "GSP31yuktdipu:5854": " sāmpratakālaṃ bāhyam /",
    "GSP31yuktdipu:5855": " upāttaviṣayendriyavṛttisannidhānāttu tadākārasaṃskārādhānanimittasmṛtipratyayavaśāt",
    "GSP31yuktdipu:5856": " trikālamābhyantaraṃ karaṇam // ISk_33 // @-----------------------------------------------------------------------",
    "GSP31yuktdipu:5857": " kārikā 34 @-----------------------------------------------------------------------",
    "GSP31yuktdipu:5858": " āha, prākchabdādiṣu śrotrādīnāmālocanamātraṃ vṛttirityaviśeṣeṇoktam /",
    "GSP31yuktdipu:5859": " tatra kiṃ tathaiva pratipattavyamathendriyāṇāṃ viṣayaviśeṣo 'stīti ?",
    "GSP31yuktdipu:5860": " atha coktaṃ kāryaṃ ca tasya daśadhā viśeṣalakṣaṇamaviśeṣalakṣaṇaṃ ca /",
    "GSP31yuktdipu:5861": " tatra kena karaṇena kasya viṣayasya grahaṇamiti ?",
    "GSP31yuktdipu:5862": " ucyate-",
    "GSP31yuktdipu:5863": " buddhīndriyāṇi teṣāṃ pañca viśeṣāviśeṣaviṣayāṇi /",
    "GSP31yuktdipu:5864": " teṣāṃ pūrvoktānāmindriyāṇāṃ yāni buddhīndriyāṇi pañca śrotrādīni tāni viśeṣāviśeṣaviṣayāṇi pratipattṛbhedena /",
    "GSP31yuktdipu:5865": " tatra devānāṃ yāni indriyāṇi tāni dharmotkarṣādviśuddhānyaviśeṣānapi gṛhṇanti prāgeva viśeṣāt,",
    "GSP31yuktdipu:5866": " yogināṃ ca saṃprāptaviśeṣāṇām /",
    "GSP31yuktdipu:5867": " asmadādīnāṃ tu viśeṣāneva tamasā parivṛtatvāt /",
    "GSP31yuktdipu:5868": " āha, kiṃ karmendriyāṇāmapi pratipattṛbhedādgrahaṇabhedo bhavati ?",
    "GSP31yuktdipu:5869": " netyucyate /",
    "GSP31yuktdipu:5870": " kiṃ tarhi sarveṣāmeva",
    "GSP31yuktdipu:5871": " vāgbhavati śabdaviṣayā /",
    "GSP31yuktdipu:5872": " vāgindriyasya vāyvabhihateṣu vadanapradeśeṣu tālvādiṣu dhvanervarṇapadavākyaślokagranthabhāvena vikārāpādanaṃ sarvaprāṇināmaviśiṣṭam /",
    "GSP31yuktdipu:5873": " āha, athetarāni karmendriyāṇi kathamiti ?",
    "GSP31yuktdipu:5874": " ucyate-",
    "GSP31yuktdipu:5875": " śeṣāṇyapi pañcaviṣayāṇi // ISk_34 //",
    "GSP31yuktdipu:5876": " pāṇipādapāyūpasthāstu ādānaviharaṇotsargānandalakṣaṇaiḥ karmabhiḥ śabdasparśarasarūpagandhasamudāyarūpā mūrtīrvikurvantīti /",
    "GSP31yuktdipu:5877": " āha, yadi pañcaviṣayāṇyevāviśeṣāṇīti niyamo 'bhyupagamyate tenaikakaraṇeṣvādānādikriyānupapattiprasaṃga iti /",
    "GSP31yuktdipu:5878": " ucyate na, niyamapratiṣedhārthatvāt /",
    "GSP31yuktdipu:5879": " svaviṣayaniyamo buddhīndriyavatkarmendriyāṇāmapi mā vijñāyītyato niyamapratiṣedhārthamidamārabhyate /",
    "GSP31yuktdipu:5880": " tadarthameva cāpiśabdamācāryo 'dhijage /",
    "GSP31yuktdipu:5881": " sambhāvanārthamapi ca pañcaviṣayāṇyetāni prāgeva tu catustriviṣayāṇīti /",
    "GSP31yuktdipu:5882": " āha, kathametadavagamyate viśeṣāviśeṣaviṣayāṇīndriyāṇi,",
    "GSP31yuktdipu:5883": " na punarasadviṣayāṇi iti ?",
    "GSP31yuktdipu:5884": " ucyate- viśeṣāṇāmasattvāsiddheḥ /",
    "GSP31yuktdipu:5885": " pratyakṣatastāvadviśeṣā upalabhyante /",
    "GSP31yuktdipu:5886": " tasmādeṣāmasattvamaśakyaṃ pratijñātum /",
    "GSP31yuktdipu:5887": " athāpi syātsādhyametatpratyakṣamevaitadanavadyam,",
    "GSP31yuktdipu:5888": " bāhyavastuviṣayamayamṛgatṛṣṇikādivijñānavatpratyakṣābhāsam /",
    "GSP31yuktdipu:5889": " etaccāyuktam /",
    "GSP31yuktdipu:5890": " kasmāt ? vikalpānupapatteḥ /",
    "GSP31yuktdipu:5891": " sarvamabhūtamabhyupagantavyam /",
    "GSP31yuktdipu:5892": " yatra nāsti kiṃcid bhūtārthena pratyakṣaṃ yadapyekṣyetarat pratyakṣābhāsaṃ syāt /",
    "GSP31yuktdipu:5893": " uktastvayaṃ vikalpaḥ /",
    "GSP31yuktdipu:5894": " tasmādayuktaṃ jñānamātramidamiti /",
    "GSP31yuktdipu:5895": " kiṃ cānyat /",
    "GSP31yuktdipu:5896": " viparītadarśanaprasaṃgāt /",
    "GSP31yuktdipu:5897": " mṛgatṛṣṇikāsvapnaviṣayairasadbhiḥ satāmasattvamicchatastadvadeva viparītadarśanaprasaṃgaḥ /",
    "GSP31yuktdipu:5898": " tathā hi gandharvanagarādiṣu kadācittamevārthaṃ gāṃ paśyati,",
    "GSP31yuktdipu:5899": " kaścidgajaṃ paśyati,",
    "GSP31yuktdipu:5900": " kadācitpatākām /",
    "GSP31yuktdipu:5901": " svapne caikamūrtipatitānāṃ gopuruṣāśvarāsabhanadīvṛkṣaprabhṛtīnāṃ darśanaṃ smaraṇe viparyayeṇa dṛṣṭam /",
    "GSP31yuktdipu:5902": " tathā vātāyanena hastiyūthapraveśane___ /",
    "GSP31yuktdipu:5903": " vicchinnānāṃ cāvayavānāṃ punaḥ sandhānaṃ ākāśagamanamanīśvarasyānimittaṃ rājyalābha iti /",
    "GSP31yuktdipu:5904": " taditaratrāpi syāt /",
    "GSP31yuktdipu:5905": " na tvasti /",
    "GSP31yuktdipu:5906": " tasmādayuktaṃ mṛgatṛṣṇikāsvapnādivadasattvaṃ bhāvānām /",
    "GSP31yuktdipu:5907": " arthakriyā ca na syāt /",
    "GSP31yuktdipu:5908": " yathā svapne snātānuliptāśitapītavastrācchāditānāmaphalatvaṃ dṛṣṭam,",
    "GSP31yuktdipu:5909": " evamihāpi syāt /",
    "GSP31yuktdipu:5910": " śukravisargavaditi cet,",
    "GSP31yuktdipu:5911": " syādetat- yathā dvayasamāptipūrvakaḥ śukravisargaḥ sa ca tadabhāve 'pi svapne bhavati,",
    "GSP31yuktdipu:5912": " evamitaratsyāditi /",
    "GSP31yuktdipu:5913": " tadayuktam,",
    "GSP31yuktdipu:5914": " rāgādinimittatvāt /",
    "GSP31yuktdipu:5915": " tathāhi jāgrato 'pi tat dvayasamāpattimantareṇa bhavati /",
    "GSP31yuktdipu:5916": " tasmānmanorañjanānimittaṃ tat /",
    "GSP31yuktdipu:5917": " pretavaditi cet syādiyaṃ mama sadbuddhiḥ,",
    "GSP31yuktdipu:5918": " yathā pretānāmasadbhiḥpūyanadyādibhirarthakriyā,",
    "GSP31yuktdipu:5919": " narakapālaiśca bādhanam /",
    "GSP31yuktdipu:5920": " evamatrāpi syāditi /",
    "GSP31yuktdipu:5921": " tadayuktam /",
    "GSP31yuktdipu:5922": " asiddhatvāt /",
    "GSP31yuktdipu:5923": " na hyetadasaditi siddham /",
    "GSP31yuktdipu:5924": " kiṃca pratyakṣeṇa cāpratyakṣabādhanāt /",
    "GSP31yuktdipu:5925": " iha pratyakṣaṃ balīya ityapratyakṣasya tena pratyākhyānamupapadyate /",
    "GSP31yuktdipu:5926": " bhavantastvapratyakṣena pratyakṣaṃ pratyācakṣate /",
    "GSP31yuktdipu:5927": " tasmādayuktaṃ narakalāpādivadasatāmarthakriyeti /",
    "GSP31yuktdipu:5928": " svabhāvabhedāttadasattvamiti cet,",
    "GSP31yuktdipu:5929": " syādetat- yadi paramārthato narakapālāḥ syusteṣāmapi duḥkhasambandhaḥ syāt,",
    "GSP31yuktdipu:5930": " mūrtimattvāviśeṣāt / na",
    "GSP31yuktdipu:5931": " tu teṣāṃ bādhāsti /",
    "GSP31yuktdipu:5932": " tasmād bhrāntirasāviti /",
    "GSP31yuktdipu:5933": " etadayuktam /",
    "GSP31yuktdipu:5934": " kasmāt ? karmaśaktivaicitryāt /",
    "GSP31yuktdipu:5935": " pratyakṣameva tāvatkarmanimitto vāgbuddhisvabhāvāhāravihāraśaktibhedabhinno vicitraḥ saṃsāra upalabhyate /",
    "GSP31yuktdipu:5936": " sa nipuṇamavekṣitumaśakyaḥ,",
    "GSP31yuktdipu:5937": " gambhīratvāt /",
    "GSP31yuktdipu:5938": " kiṃ punarapratyakṣakarmaṇāṃ vipākavaiśvarūpyamatarkagocaramasmadādibuddhayaḥ paricchetsyanti ?",
    "GSP31yuktdipu:5939": " tasmānmanorathamātrametat /",
    "GSP31yuktdipu:5940": " dharmādharmānupapattiśca syāt /",
    "GSP31yuktdipu:5941": " yathā svapne brahmahatyāsurāpānāgamyagamanādīnāmaphalatvam,",
    "GSP31yuktdipu:5942": " evamitaratrāpi syāt,",
    "GSP31yuktdipu:5943": " asadaviśeṣāt /",
    "GSP31yuktdipu:5944": " middhopaghātāttadviśeṣa iti cet na, aviśeṣāt /",
    "GSP31yuktdipu:5945": " asattve tulye kvacidupaghātaḥ kvacinnetīcchāmātrametat /",
    "GSP31yuktdipu:5946": " evaṃ cet nāsantaḥ pṛthivyādayaḥ /",
    "GSP31yuktdipu:5947": " na cedasanto yuktamupadiṣṭaṃ buddhīndriyāṇi teṣāṃ pañca viśeṣāviśeṣaviṣayāṇīti // 34 //",
    "GSP31yuktdipu:5948": " // iti śrīyuktidīpikāyāṃ saptamamāhnikam // @-----------------------------------------------------------------------",
    "GSP31yuktdipu:5949": " kārikā 35 @-----------------------------------------------------------------------",
    "GSP31yuktdipu:5950": " dvāridvārabhāvameṣāmidānīṃ vakṣyāmaḥ /",
    "GSP31yuktdipu:5951": " tatra bāhyaṃ karaṇaṃ dvāram,",
    "GSP31yuktdipu:5952": " antaḥkaraṇaṃ dvārīti /",
    "GSP31yuktdipu:5953": " āha, karaṇāviśeṣādayuktam antaḥkaraṇasya hīndriyānāṃ ca karaṇatvamaviśiṣṭam /",
    "GSP31yuktdipu:5954": " tatra ko heturantaḥkaraṇaṃ dvāri,",
    "GSP31yuktdipu:5955": " dvārāṇīndriyāṇīti ?",
    "GSP31yuktdipu:5956": " ucyate-",
    "GSP31yuktdipu:5957": " sāntaḥkaraṇā buddhiḥ sarvaṃ viṣayamavagāhate yasmāt /",
    "GSP31yuktdipu:5958": " tasmāt trividhaṃ karaṇaṃ dvāri dvārāṇi śeṣāṇi // ISk_35 //",
    "GSP31yuktdipu:5959": " sahāntaḥkaraṇena vartate yā sāntaḥkaraṇā buddhiḥ /",
    "GSP31yuktdipu:5960": " ahaṃkāramanobhyāṃ sahitā buddhirityarthaḥ /",
    "GSP31yuktdipu:5961": " atra cāntaḥkaraṇagrahaṇenaiva buddhergrahaṇe siddhe bhūyo buddhigrahaṇaṃ prādhānyakhyāpanārtham /",
    "GSP31yuktdipu:5962": " bhavati hi pradhānasya sāmānye 'ntarbhūtasyāpi pṛthagupadeśaḥ / tadyathā",
    "GSP31yuktdipu:5963": " jagāma taṃ vanoddeśaṃ vyāsaḥ saha maharṣibhiḥ /",
    "GSP31yuktdipu:5964": " iti maharṣigrahaṇe vyāso 'pyantarbhūtaḥ prādhānyātpṛthagucyate,",
    "GSP31yuktdipu:5965": " evaṃ sāntaḥkaraṇā buddhiḥ sarvaṃ viṣayamavagāhate,",
    "GSP31yuktdipu:5966": " viśiṣṭānaviśiṣṭāṃśca śabdādīnsannikṛṣṭaviprakṛṣṭavyavahitānpramāṇabalena svavṛtte viṣayīkarotītyarthaḥ /",
    "GSP31yuktdipu:5967": " etaduktaṃ bhavati aniyataviṣayo dvārī,",
    "GSP31yuktdipu:5968": " niyataviṣayāṇi dvārāṇi /",
    "GSP31yuktdipu:5969": " tadyathā prāsādasya pūrvottaradakṣiṇapaścimānāṃ svadiṅniyamo na pūrvamuttaraṃ dakṣiṇaṃ paścimaṃ vā kadācidbhavati,",
    "GSP31yuktdipu:5970": " tathetarāṇyapi dvārīṇi /",
    "GSP31yuktdipu:5971": " tatrāniyatāḥ sarvadigavasthitairdvāraiḥ pravartanta evamihāpi śrotrādīni svaviṣayaniyatāni /",
    "GSP31yuktdipu:5972": " sāntaḥkaraṇā tu buddhiḥ sarvaṃ viṣayamavagāhate yasmāt tasmādaniyataviṣayatvādupapannamettrividhaṃ karaṇaṃ dvāri,",
    "GSP31yuktdipu:5973": " dvārāṇi śeṣāṇīti // 35 // @-----------------------------------------------------------------------",
    "GSP31yuktdipu:5974": " kārikā 36 @-----------------------------------------------------------------------",
    "GSP31yuktdipu:5975": " ete pradīpakalpāḥ parasparavilakṣaṇā guṇaviśeṣāḥ /",
    "GSP31yuktdipu:5976": " kṛtsnaṃ puruṣasyārthaṃ prakāśya buddhau prayacchanti // ISk_36 //",
    "GSP31yuktdipu:5977": " ete ityanena trayamabhisambadhnāti śrotrādīnāmanyatamaṃ mano 'haṃkāraśca /",
    "GSP31yuktdipu:5978": " pradīpakalpā ityanena prakāśasāmyaṃ karaṇaparvaṇa ācaṣṭe,",
    "GSP31yuktdipu:5979": " yathā pradīpaḥ prakāśaka evaṃ karaṇamapi,",
    "GSP31yuktdipu:5980": " tadvyāpāre sati viṣayāvirbhāvānupapatteḥ /",
    "GSP31yuktdipu:5981": " parasparavilakṣaṇa ityanena vyastavṛttiṃ pūrvoktāmākarṣati /",
    "GSP31yuktdipu:5982": " tayā hyeṣāṃ vailakṣaṇyamanumīyate,",
    "GSP31yuktdipu:5983": " ālocanasaṃkalpābhimānabhedāt /",
    "GSP31yuktdipu:5984": " guṇaviśeṣā ityanena sattvādīnāṃ puruṣavijñānamuddiśya tadbhāvena pariṇāmaṃ khyāpayati /",
    "GSP31yuktdipu:5985": " kṛtsnaṃ puruṣasyārthamiti viśeṣāviśeṣalakṣaṇaṃ kāryaṃ āhāryadhāryaprakāśyatayā yathāsambhavaṃ prakāśya svavṛttyanuguṇaṃ kṛtvā viṣayavyāpāreṇānubhūya",
    "GSP31yuktdipu:5986": " atadviṣayatāmāpādayatītyarthaḥ /",
    "GSP31yuktdipu:5987": " kadācittu buddhireva bāhyakaraṇasaṃkalpābhimānagṛhītam /",
    "GSP31yuktdipu:5988": " sarvathā tvayaṃ śāstrārtho yena vā tena karaṇena viṣayamupāttaṃ buddhiradhyavasyati /",
    "GSP31yuktdipu:5989": " tayā cādhyavasāyarūpāpannayā cetanāśaktiranugṛhyate na karaṇāntarasya puruṣeṇa samabandho 'sti /",
    "GSP31yuktdipu:5990": " tataśca dvāriṇāṃ bahutvāttaddarśanaviśeṣasvātantryasamuccayāntaḥkaraṇapuruṣakartṛtvadoṣāṇāmaprasaṃgaḥ // 36 // @-----------------------------------------------------------------------",
    "GSP31yuktdipu:5991": " kārikā 37 @-----------------------------------------------------------------------",
    "GSP31yuktdipu:5992": " āha, kaḥ punaratra heturyena dvāritvāviśeṣe satyahaṃkāramanasī buddhau viṣayādhānaṃ kuruto na punaranayoḥ sākṣātpuruṣeṇa sambandha iti ?",
    "GSP31yuktdipu:5993": " ucyate-",
    "GSP31yuktdipu:5994": " sarva pratyupabhogaṃ yasmāt puruṣasya sādhayati buddhiḥ /",
    "GSP31yuktdipu:5995": " ahaṃkāramanasorhi,",
    "GSP31yuktdipu:5996": " nāsti niścayarūpatā,",
    "GSP31yuktdipu:5997": " saṃkalpābhimānamātrarūpatvāt /",
    "GSP31yuktdipu:5998": " aniścitaviṣayayā ca karaṇavṛttyā puruṣasya samandho 'narthakaḥ syāt /",
    "GSP31yuktdipu:5999": " svayaṃ vā niśceturasya kartṛtvaṃ syāt /",
    "GSP31yuktdipu:6000": " tataścāmiśraniścayakāraṇatvādayamapyāmiśrarūpaḥ syāt /",
    "GSP31yuktdipu:6001": " sarvaṃ caitaduktottaraṃ niścayarūpā hi buddhiḥ /",
    "GSP31yuktdipu:6002": " atastadvṛttyupanipātī viṣayaḥ sannidhānamātrātpuruṣeṇa saṃcetito nāsyaudāsīnyaṃ bādhitumutsahate,",
    "GSP31yuktdipu:6003": " no khalvapyānarthakyamanuṣajyate /",
    "GSP31yuktdipu:6004": " etaduktaṃ sarvaṃ pratyupabhogaṃ yasmātpuruṣasya sādhayati buddhiriti /",
    "GSP31yuktdipu:6005": " āha, evamapi śabdādilakṣaṇo viṣayaḥ prakṛtaḥ,",
    "GSP31yuktdipu:6006": " sa ca buddhyā sarvaḥ pratipādyate /",
    "GSP31yuktdipu:6007": " tatra viṣayāntaramapyasti pradhānapuruṣāntaralakṣaṇam /",
    "GSP31yuktdipu:6008": " tathā cāhuḥ /",
    "GSP31yuktdipu:6009": " “upabhogasya śabdādyupalabdhirādiḥ guṇapuruṣopalabdhirantaḥ” /",
    "GSP31yuktdipu:6010": " tasmāttatpratipattyarthaṃ karaṇāntaraṃ vaktavyamiti /",
    "GSP31yuktdipu:6011": " ucyate- na vaktavyam /",
    "GSP31yuktdipu:6012": " kiṃ kāraṇam / yasmāt",
    "GSP31yuktdipu:6013": " saiva ca viśinaṣṭi punaḥ pradhānapuruṣāntaraṃ sūkṣmam // ISk_37 //",
    "GSP31yuktdipu:6014": " yato yasmātkāraṇāt sā buddhireva hi kāṣṭhāpannena tamasābhibhūtatvāddharmādīnāṃ sattvadharmāṇāṃ",
    "GSP31yuktdipu:6015": " prakṛtibhūtānvikārabhūtānparatantrānupakāryānupakārakānacetanānsaṃsargadharmiṇaśca",
    "GSP31yuktdipu:6016": " guṇānātmatvenādhyavasya puruṣāyopaharati /",
    "GSP31yuktdipu:6017": " sa ca mithyājñānābhyāsavāsanānurañjitaṃ buddhipratyayamanurudhyamāno darśitaviṣayatvāttathaiva pratipadyate /",
    "GSP31yuktdipu:6018": " yadā tu dharmādyabhyāsāttamorūpāgame satyuttarottarāṇāṃ sattvadharmāṇamutkarṣastadā vinivṛttamithyāpratyayā vṛttiḥ /",
    "GSP31yuktdipu:6019": " na prakṛtivikārabhūtaḥ svatantro 'nupakāryo 'nupakārakaścetano 'saṃsargadharmā ca /",
    "GSP31yuktdipu:6020": " tato viparītāśca guṇā iti śuddhādhyavasāyaṃ karoti /",
    "GSP31yuktdipu:6021": " puruṣaśca paropahṛtapravṛttitvāttathaiva pratipadyate /",
    "GSP31yuktdipu:6022": " tadetad guṇānāṃ puruṣasya cāntaraṃ dvayorapi niścayasvabhāvatvādasmātpūrvoktadharmabhede 'pi sati sūkṣmaṃ gambhīraṃ durjñeyam /",
    "GSP31yuktdipu:6023": " ataśca sūkṣmaṃ yad buddhimātramavalambya tadaviśiṣṭāyāścetanāśakaktergrāhyagrāhaka_____ // 37 // @-----------------------------------------------------------------------",
    "GSP31yuktdipu:6024": " kārikā 38 @-----------------------------------------------------------------------",
    "GSP31yuktdipu:6025": " vyākhyātaṃ karaṇaparva /",
    "GSP31yuktdipu:6026": " kāryaparvedānīṃ vaktavyam /",
    "GSP31yuktdipu:6027": " tasya ca purastāduddeśaḥ kṛtaḥ- kāryaṃ ca tasya daśadhā pañca viśeṣā iti /",
    "GSP31yuktdipu:6028": " sāmprataṃ tu nirdeśaṃ kariṣyāmaḥ /",
    "GSP31yuktdipu:6029": " āha, yadyevaṃ tasmādidameva tāvaducyatāṃ ke viśeṣāḥ,",
    "GSP31yuktdipu:6030": " ke 'viśeṣā iti /",
    "GSP31yuktdipu:6031": " ucyate-",
    "GSP31yuktdipu:6032": " tanmātrāṇyaviśeṣāḥ",
    "GSP31yuktdipu:6033": " yāni tanmātrāṇi pañcāhaṃkārādutpadyante iti prāgapadiṣṭam /",
    "GSP31yuktdipu:6034": " te khalvaviśeṣāḥ /",
    "GSP31yuktdipu:6035": " kāni punastanmātrāṇītyucyate śabdatanmātraṃ,",
    "GSP31yuktdipu:6036": " sparśatanmātraṃ,",
    "GSP31yuktdipu:6037": " rūpatanmātraṃ,",
    "GSP31yuktdipu:6038": " rasatanmātraṃ,",
    "GSP31yuktdipu:6039": " gandhatanmātramiti /",
    "GSP31yuktdipu:6040": " kathaṃ punastanmātrāṇīti ?",
    "GSP31yuktdipu:6041": " ucyate- tulyajātīyaviśeṣānupapatteḥ /",
    "GSP31yuktdipu:6042": " anye śabdajātyabhede 'pi /",
    "GSP31yuktdipu:6043": " sati viśeṣā udātānudāttasvaritānunāsikādayastatra na santi tasmācchabdatanmātram /",
    "GSP31yuktdipu:6044": " evaṃ sparśatanmātre mṛdukaṭhinādayaḥ /",
    "GSP31yuktdipu:6045": " evaṃ rūpatanmātre śuklakṛṣṇādayaḥ /",
    "GSP31yuktdipu:6046": " evaṃ rasatanmātre madhurāmlādayaḥ /",
    "GSP31yuktdipu:6047": " evaṃ gandhatanmātre surabhyādayaḥ /",
    "GSP31yuktdipu:6048": " tasmāttasya tasya guṇasya sāmānyamevātra,",
    "GSP31yuktdipu:6049": " na viśeṣa iti tanmātrāsvete 'viśeṣāḥ /",
    "GSP31yuktdipu:6050": " āha, atha ke punarviśeṣā iti ?",
    "GSP31yuktdipu:6051": " ucyate- yāni khalu",
    "GSP31yuktdipu:6052": " tebhyo bhūtāni pañca pañcabhyaḥ /",
    "GSP31yuktdipu:6053": " utpadyante",
    "GSP31yuktdipu:6054": " ete smṛtā viśeṣāḥ",
    "GSP31yuktdipu:6055": " tatra śabdatanmātrādākāśam,",
    "GSP31yuktdipu:6056": " sparśatanmātrādvāyuḥ,",
    "GSP31yuktdipu:6057": " rūpatanmātrāttejaḥ,",
    "GSP31yuktdipu:6058": " rasatanmātrādāpaḥ,",
    "GSP31yuktdipu:6059": " gandhatanmātrātpṛthivī /",
    "GSP31yuktdipu:6060": " tebhyo bhūtānītyetāvati vaktavye pañca pañcabhya iti grahaṇaṃ samasaṃkhyākatastadutpattijñāpanārtham /",
    "GSP31yuktdipu:6061": " tenaikaikasmāttanmātrādekaikasya viśeṣasyotpattiḥ siddhā /",
    "GSP31yuktdipu:6062": " tataśca yadanyeṣāmācāryāṇāmabhipretam ekalakṣaṇebhyastanmātrebhyaḥ parasparānupraveśādekottarā viśeṣāḥ sṛjyanta iti tatpratiṣiddhaṃ bhavati",
    "GSP31yuktdipu:6063": " kintarhi antareṇāpi tanmātrānupraveśamekottarebhyo bhūtebhya ekottarāṇāṃ bhūtaviśeṣāṇāmutpattiḥ /",
    "GSP31yuktdipu:6064": " tatra śabdaguṇācchabdatanmātrādākāśamekaguṇam,",
    "GSP31yuktdipu:6065": " śabdasparśaguṇātsparśatanmātrāddviguṇo vāyuḥ,",
    "GSP31yuktdipu:6066": " śabdasparśarūpaguṇādrūpatanmātrāttriguṇaṃ tejaḥ,",
    "GSP31yuktdipu:6067": " śabdasparśarūparasaguṇādrasatanmātrāccaturguṇā āpaḥ,",
    "GSP31yuktdipu:6068": " śabdasparśarūparasagandhād gandhatanmātrātpañcaguṇā pṛthivī /",
    "GSP31yuktdipu:6069": " atra ca vāyoḥ śītaḥ sparśa apāṃ ca,",
    "GSP31yuktdipu:6070": " tejasa uṣṇaḥ,",
    "GSP31yuktdipu:6071": " anuṣṇāśītaḥ pṛthivyāḥ /",
    "GSP31yuktdipu:6072": " rūpaṃ ca śuklaṃ bhāsvaraṃ ca tejaso 'pāṃ ca,",
    "GSP31yuktdipu:6073": " kṛṣṇaṃ pṛthivyāḥ /",
    "GSP31yuktdipu:6074": " raso madhuro 'pām,",
    "GSP31yuktdipu:6075": " sādhāraṇaḥ pṛthivyāḥ /",
    "GSP31yuktdipu:6076": " gandhastu pārthiva eva tadavayavānupraveśādbhūtāntareṣūpalabhyate /",
    "GSP31yuktdipu:6077": " ityete pṛthivyādīnāṃ dharmāḥ /",
    "GSP31yuktdipu:6078": " anye ca parasparānugrāhakāḥ /",
    "GSP31yuktdipu:6079": " ke punasta ityāha-",
    "GSP31yuktdipu:6080": " ākāro gaurāṃ raukṣyaṃ varaṇaṃ sthairyameva ca /",
    "GSP31yuktdipu:6081": " sthitibhedaḥ kṣamā kṛṣṇacchāyā sarvopabhogyate //",
    "GSP31yuktdipu:6082": " iti te pārthivā dharmāstadviśiṣṭāstathā pare /",
    "GSP31yuktdipu:6083": " jalāgnipavanākāśavyāpakāstānnibodhata //",
    "GSP31yuktdipu:6084": " snehaḥ saukṣmyaṃ prabhā śauklyaṃ mārdavaṃ gauravaṃ ca yat /",
    "GSP31yuktdipu:6085": " śaityaṃ rakṣā pavitratvaṃ santānaścaudakā guṇāḥ //",
    "GSP31yuktdipu:6086": " ūrdhvagaṃ pāvakaṃ dagdhṛ pācakaṃ laghu bhāsvaram /",
    "GSP31yuktdipu:6087": " pradhvaṃsyojasvitā jyotiḥ pūrvābhyāṃ savilakṣaṇam //",
    "GSP31yuktdipu:6088": " tiryaggatiḥ pavitratvamākṣepo nodanaṃ balam /",
    "GSP31yuktdipu:6089": " raukṣyamacchāyatā śaityaṃ vāyordharmāḥ pṛthagvidhāḥ //",
    "GSP31yuktdipu:6090": " sarvatogatiravyūho viṣkambhaśceti te trayaḥ /",
    "GSP31yuktdipu:6091": " ākāśadharmā vijñeyāḥ pūrvadharmavirodhinaḥ //",
    "GSP31yuktdipu:6092": " saṃhatānāṃ tu yatkāryaṃ sāmānyaṃ te gavādayaḥ /",
    "GSP31yuktdipu:6093": " itaretaradharmebhyo viśeṣānnātra saṃśayaḥ //",
    "GSP31yuktdipu:6094": " tatrākārādidharmaiḥ pṛthivyā lokasya copakriyate bhūtāntarāṇāṃ ca /",
    "GSP31yuktdipu:6095": " tatrākārāttāvat gavādīnāṃ ghaṭādīnāṃ cākāranirvṛttiḥ gauravādeṣāmavasthānam /",
    "GSP31yuktdipu:6096": " raukṣyādapāṃ saṃgraho vaiśadyaṃ ca bhūtānām /",
    "GSP31yuktdipu:6097": " varaṇādanabhipretānāṃ chādanam /",
    "GSP31yuktdipu:6098": " sthairyādvṛttiḥ prajānāṃ bhūtāntarāṇāṃ ca /",
    "GSP31yuktdipu:6099": " sthitermātrādisannidhānādyanugrahaḥ /",
    "GSP31yuktdipu:6100": " bhedādghaṭādiniṣpattiḥ /",
    "GSP31yuktdipu:6101": " vyūhaścāvayavānām /",
    "GSP31yuktdipu:6102": " kṣānterupabhogabhogyatā /",
    "GSP31yuktdipu:6103": " kṛṣṇacchāyatvādrātrisampacchāyākāryaprasiddhiśca /",
    "GSP31yuktdipu:6104": " sarvopabhogyatvātsarvabhūtānugrahaḥ /",
    "GSP31yuktdipu:6105": " evaṃ snehādibhirlokasyopakāraḥ kriyate bhūtāntarāṇāṃ ca /",
    "GSP31yuktdipu:6106": " snehādrūpasaṃpadvāyupratīkāro 'gniśamanaṃ saṃgrahaśca pṛthivyāḥ /",
    "GSP31yuktdipu:6107": " saukṣmyādanupraveśaḥ /",
    "GSP31yuktdipu:6108": " śauklyāccandrādvinirvṛttiḥ /",
    "GSP31yuktdipu:6109": " mārdavātsnānāvagāhanamekakriyā kaṭhinānām cāvanāmanam /",
    "GSP31yuktdipu:6110": " gauravātsantānācca bhūtānugrahārthaṃ srotastvam /",
    "GSP31yuktdipu:6111": " śaityāduṣṇapratīkāraḥ /",
    "GSP31yuktdipu:6112": " rakṣātaḥ prajāsu ghoraśamanam /",
    "GSP31yuktdipu:6113": " pavitratvāddharmopacayaḥ śaucavidhiralakṣyopaghātaśca /",
    "GSP31yuktdipu:6114": " santānāddravyasaṃghātaḥ /",
    "GSP31yuktdipu:6115": " tathordhvagatyādibhirdharmamātraistejasāṃ lokasya copakriyate bhūtāntarāṇāṃ ca /",
    "GSP31yuktdipu:6116": " ūrdhvagateḥ pākaprakāśasiddhiḥ /",
    "GSP31yuktdipu:6117": " pāvakatvād dravyaśaucaṃ ca /",
    "GSP31yuktdipu:6118": " dāhakatvātkṣārotpattiḥ /",
    "GSP31yuktdipu:6119": " śītapratīkāro nabhasaścoṣṇatvaṃ śabdaniṣpattyartham /",
    "GSP31yuktdipu:6120": " pācakatvātsvedya svedanamannapaktiḥ pṛthivyavayavānāṃ kriyāyogyatā,",
    "GSP31yuktdipu:6121": " tathā bāhyāntarapariṇāmaḥ,",
    "GSP31yuktdipu:6122": " rasalohitamāṃsasnāyvasthimajjāśukrāṇāṃ lāghavāddāhyātikramaḥ /",
    "GSP31yuktdipu:6123": " bhāsvaratvāddravyāntaraprakāśanam /",
    "GSP31yuktdipu:6124": " pradhvaṃsitvāddagdhapakvānāmupabhogaḥ /",
    "GSP31yuktdipu:6125": " taijasaḥ prajāpālanam /",
    "GSP31yuktdipu:6126": " tathā tiryakpātādibhirdharmairvāyunā lokasya copakāraḥ kriyate bhūtāntarāṇāṃ ca /",
    "GSP31yuktdipu:6127": " tiryakpātāddṛṣṭivikṣepo gandhasaṃvahanaṃ ca /",
    "GSP31yuktdipu:6128": " pavitratvātpūtidravyapavanam /",
    "GSP31yuktdipu:6129": " ākṣepanodanābhyāmutkarṣaḥ prathamaṃ dharmāmbhasaḥ /",
    "GSP31yuktdipu:6130": " vyūhaśca śarīre rasādīnāṃ dhātūnāṃ ca /",
    "GSP31yuktdipu:6131": " agneścopadhmānamabhidhātaścākāśasya /",
    "GSP31yuktdipu:6132": " balātsamīkaraṇaṃ sarveṣām /",
    "GSP31yuktdipu:6133": " raukṣyādviśoṣaṇam /",
    "GSP31yuktdipu:6134": " acchāyatvādahorātraprasiddhiḥ /",
    "GSP31yuktdipu:6135": " śaityāduṣṇapratīkāraḥ /",
    "GSP31yuktdipu:6136": " tathā sarvatogatyādibhirdharmairnabhasā lokasyopakāraḥ kriyate bhūtāntarāṇāṃ ca /",
    "GSP31yuktdipu:6137": " sarvatogateḥ samantāttulyadeśaśravaṇanāmekaśrutitvam /",
    "GSP31yuktdipu:6138": " avyūhaviṣkambhābhyāṃ sarveṣāmavakāśatādānamityuktāḥ pṛthivyādayaḥ /",
    "GSP31yuktdipu:6139": " ete viśeṣā ityucyanta iti /",
    "GSP31yuktdipu:6140": " āha, kathaṃ punarete viśeṣā ityucyante ?",
    "GSP31yuktdipu:6141": " yasmāt",
    "GSP31yuktdipu:6142": " śāntā ghorāśca mūḍhāśca // ISk_38 //",
    "GSP31yuktdipu:6143": " tatra śāntāstāvat svasaṃskāraviśeṣayogāttatsannidhau prasādādidharmotpatteḥ /",
    "GSP31yuktdipu:6144": " ghorāstu śeṣādidharmanimittatvāt /",
    "GSP31yuktdipu:6145": " mūḍhāśca varaṇādidharmahetutvāt /",
    "GSP31yuktdipu:6146": " tanmātrāṇi punaraśāntaghoramūḍhāni ato 'viśeṣā ityucyante /",
    "GSP31yuktdipu:6147": " tadete yathā vyākhyātā aviśeṣā viśeṣāḥ puruṣārthasiddhyarthaṃ bahudhā vyavatiṣṭhante /",
    "GSP31yuktdipu:6148": " kasmāt ? na hyeteṣāmekadhāvasthāne puruṣārthaḥ siddhyatīti // 38 // @-----------------------------------------------------------------------",
    "GSP31yuktdipu:6149": " kārikā 39 @-----------------------------------------------------------------------",
    "GSP31yuktdipu:6150": " āha, atisāmānyoktamidamityato na pratipadyāmahe /",
    "GSP31yuktdipu:6151": " tasmādvaktavyaṃ kathaṃ viśeṣaṇāmavasthānamiti ?",
    "GSP31yuktdipu:6152": " ucyate-",
    "GSP31yuktdipu:6153": " sūkṣmā mātāpitṛjāḥ saha prabhūtaistridhā viśeṣāḥ syuḥ /",
    "GSP31yuktdipu:6154": " tatra sūkṣmā nāma ceṣṭāśritaṃ prāṇāṣṭakaṃ saṃsarati /",
    "GSP31yuktdipu:6155": " mātṛpitṛjāstu dvividhāḥ /",
    "GSP31yuktdipu:6156": " jarāyujā aṇḍajāśca /",
    "GSP31yuktdipu:6157": " teṣāṃ kośopahṛtāḥ kośāḥ lomarudhiramāṃsāsthisnāyuśukralakṣaṇaḥ /",
    "GSP31yuktdipu:6158": " tatra lomarudhiramāṃsānāṃ mātṛtaḥ sambhavaḥ /",
    "GSP31yuktdipu:6159": " asthisnāyuśukrāṇāṃ pitṛtaḥ /",
    "GSP31yuktdipu:6160": " tatraivāśitapītādhyāsā daṣṭau kośānapare vyācakṣate /",
    "GSP31yuktdipu:6161": " kathaṃ punareṣāṃ kośatvam ?",
    "GSP31yuktdipu:6162": " āveṣṭanasāmarthyāt /",
    "GSP31yuktdipu:6163": " yathā kośakāraḥ kośenāveṣṭito 'svatantraḥ,",
    "GSP31yuktdipu:6164": " evaṃ sūkṣmaśarīraṃ saprāṇametairāveṣṭitamasvatantraṃ tattatkarmopacinoti /",
    "GSP31yuktdipu:6165": " prabhūtāstūdbhijjāḥ svedajāśca tadetaistrividhairdaivamānavatairyagyonalakṣaṇastrividho bhūtasarga ārabhyate /",
    "GSP31yuktdipu:6166": " tatra devānāṃ caturvidhaṃ śarīraṃ pradhānānugrahāt,",
    "GSP31yuktdipu:6167": " yathā paramarṣerviriñcasya ca /",
    "GSP31yuktdipu:6168": " tatsiddhibhyo yathā brahmaṇaḥ putrāṇāṃ tatputraputrāṇāṃ ca /",
    "GSP31yuktdipu:6169": " mātāpitṛto yathāditeḥ kaśyapasya ca putrāṇām /",
    "GSP31yuktdipu:6170": " kevalādvā yathā pitṛto mitrāvaruṇābhyāṃ vaśiṣṭhasya /",
    "GSP31yuktdipu:6171": " manuṣyāṇāṃ tu jarāyujam /",
    "GSP31yuktdipu:6172": " dharmaśaktiviśeṣāttu kasyacidanyathāpi bhavati /",
    "GSP31yuktdipu:6173": " yathā droṇakṛpakṛpīdhṛṣṭadyumnādīnām /",
    "GSP31yuktdipu:6174": " tiryagyonīnāmapi caturvidham",
    "GSP31yuktdipu:6175": " jarāyujaṃ gavādīnāmaṇḍajaṃ caiva pakṣiṇām /",
    "GSP31yuktdipu:6176": " tṛṇādeścodbhijjaṃ kṣudrajantūnāṃ svedajaṃ smṛtam //",
    "GSP31yuktdipu:6177": " evaṃ trividhā viśeṣā vyākhyātāḥ /",
    "GSP31yuktdipu:6178": " tatra kecinniyatāḥ kecidaniyatā ityāha- ke punaratra niyatāḥ,",
    "GSP31yuktdipu:6179": " ke vāniyatāḥ ?",
    "GSP31yuktdipu:6180": " sūkṣmāsteṣāṃ niyatā mātāpitṛjā nivartante // ISk_39 //",
    "GSP31yuktdipu:6181": " sūkṣmā āsargapralayānnityāḥ mātṛpitṛjā nivartante /",
    "GSP31yuktdipu:6182": " saha prabhūtairiti vartate /",
    "GSP31yuktdipu:6183": " kecittu prabhūtagrahaṇena bāhyānāmeva viśeṣāṇāṃ grahaṇamicchanti /",
    "GSP31yuktdipu:6184": " teṣāmudbhijjasvedajayoragrahaṇam /",
    "GSP31yuktdipu:6185": " tasmādubhayathā prabhūtā ityetadanavadyam /",
    "GSP31yuktdipu:6186": " āha, sūkṣmābhidhānamaprasiddhatvāt /",
    "GSP31yuktdipu:6187": " mātāpitṛjāśca prabhūtāśca ityato yukta eṣāṃ parigrahaḥ /",
    "GSP31yuktdipu:6188": " sūkṣmāstvaprasiddhā /",
    "GSP31yuktdipu:6189": " tasmādvaktavyaṃ kathameṣāmutpattirastitvaṃ veti ?",
    "GSP31yuktdipu:6190": " ucyate- pūrvasarge prakṛterupapannānāṃ prāṇināṃ sattvadharmotkarṣādantareṇa dvayasamāpattiṃ manasaivāpatyamanyadvā yathepsitaṃ prādurbabhūva",
    "GSP31yuktdipu:6191": " priyaṃ khalvapi cakṣuṣā nirīkṣya kṛtārthamātmānaṃ manyate /",
    "GSP31yuktdipu:6192": " tasyāmapi kṣīṇāyāṃ vāksiddhirbabhūva /",
    "GSP31yuktdipu:6193": " abhibhāṣya prāṇino yadicchanti tadāpādayanti /",
    "GSP31yuktdipu:6194": " tadadyāpyanuvartate- yacchaṅkhī virutenāpatyaṃ bibharti /",
    "GSP31yuktdipu:6195": " priyaṃ khalvapi sambhāṣya mahatīṃ prītimanubhavati /",
    "GSP31yuktdipu:6196": " tasyāmupakṣīṇāyāṃ hastasiddhirbabhūva /",
    "GSP31yuktdipu:6197": " saṃspṛśya pāṇimīpsitamarthamupapādayanti /",
    "GSP31yuktdipu:6198": " tadetadadyāpyanuvartate- yatpriyaṃ cirādālokya pāṇau saṃspṛśya prītirbhavati /",
    "GSP31yuktdipu:6199": " asyāmupakṣīṇāyāmāśleṣasiddhirbabhūva /",
    "GSP31yuktdipu:6200": " āliṅganena prāṇina īpsitaṃ labhante /",
    "GSP31yuktdipu:6201": " tadetadadyāpyanuvartate- yatpriyamāliṅgya nirvṛttirbhavati /",
    "GSP31yuktdipu:6202": " tasyāmupakṣīṇāyāṃ dvandvasiddhirārabdhā /",
    "GSP31yuktdipu:6203": " strīpuṃsau saṃdhṛṣyāpatyamutpādayetāṃ mamedaṃ mamedamiti ca parigrahāḥ pravṛttāḥ /",
    "GSP31yuktdipu:6204": " etasminnevāvasare saṃsāro varṇyate /",
    "GSP31yuktdipu:6205": " tatra cācāryāṇāṃ vipratipattiḥ /",
    "GSP31yuktdipu:6206": " pañcādhikaraṇasya tāvadvaivartaṃ śarīraṃ mātāpitṛsaṃsargakāle karaṇāviṣṭaṃ śukraśoṇitamanupraviśati /",
    "GSP31yuktdipu:6207": " tadanupraveśācca kalalādibhāvena vivardhate /",
    "GSP31yuktdipu:6208": " vyūḍhāvayavaṃ tūpalabdhapratyayaṃ māturudarānnissṛtya yau dharmādharmau ṣaṭsiddhyupabhogakāle kṛtau tadvaśādavatiṣṭhate /",
    "GSP31yuktdipu:6209": " yāvattatkṣayāccharīrapātastāvat /",
    "GSP31yuktdipu:6210": " yadi dharmasaṃskṛtaṃ karaṇaṃ tato dyudeśaṃ sūkṣmaśarīreṇa prāpyate,",
    "GSP31yuktdipu:6211": " tadviparyayāttu yātanāsthānaṃ tiryagyoniṃ vā,",
    "GSP31yuktdipu:6212": " miśrībhāvena mānuṣyam /",
    "GSP31yuktdipu:6213": " evamātivāhikaṃ sūkṣmaśarīramindriyāṇāṃ dhāraṇaprāpaṇasamarthaṃ nityaṃ bāhyenāpāyinā pariveṣṭyate parityajyate ca /",
    "GSP31yuktdipu:6214": " patañjalestu sūkṣmaśarīraṃ yatsiddhikāle pūrvamindriyāṇi bījadeśaṃ nayati tatra tatkṛtāśayavaśāt dyudeśaṃ yātanāsthānaṃ vā karaṇāni vā prāpayya nivartate /",
    "GSP31yuktdipu:6215": " tatra caivaṃ yuktāśayasya karmavaśādanyadutpadyate yadindriyāṇi bījadeśaṃ nayati tadapi nivartate,",
    "GSP31yuktdipu:6216": " śarīrapāte cānyadutpadyate /",
    "GSP31yuktdipu:6217": " evamanekāni śarīrāṇi /",
    "GSP31yuktdipu:6218": " vindhyavāsinastu vibhutvādindriyāṇāṃ bījadeśe vṛttyā janma /",
    "GSP31yuktdipu:6219": " tattyāgo maraṇam /",
    "GSP31yuktdipu:6220": " tasmānnāsti sūkṣmaśarīram /",
    "GSP31yuktdipu:6221": " tasmānnirviśeṣaḥ saṃsāra iti pakṣaḥ /",
    "GSP31yuktdipu:6222": " eṣā sūkṣmaśarīrasyotpattiḥ // 39 // @-----------------------------------------------------------------------",
    "GSP31yuktdipu:6223": " kārikā 40 @-----------------------------------------------------------------------",
    "GSP31yuktdipu:6224": " āha, evamanekaniścayeṣvācāryeṣu bhavataḥ kā pratipattiriti ?",
    "GSP31yuktdipu:6225": " ucyate- yattāvatpatañjalirāha sūkṣmaśarīraṃ vinivartate punaścānyadutpadyate,",
    "GSP31yuktdipu:6226": " tat sūkṣmāsteṣāṃ niyatā iti vacanādasmābhirnābhyupagamyate / tasmāt",
    "GSP31yuktdipu:6227": " pūrvotpannamasaktaṃ niyataṃ mahadādisūkṣmaparyantam /",
    "GSP31yuktdipu:6228": " saṃsarati nirupabhogaṃ bhāvairadhivāsitaṃ liṅgam // ISk_40 //",
    "GSP31yuktdipu:6229": " tatra pūrvotpannamityanena mahadādeḥ sūkṣmaparyantasya liṅgasyāsargapralayānnityatvamāha /",
    "GSP31yuktdipu:6230": " asaktamityanena gūḍhasthirabījānupraveśamācaṣṭe /",
    "GSP31yuktdipu:6231": " na hi liṅgaṃ kvacidvyāhanyate,",
    "GSP31yuktdipu:6232": " kiṃ tarhi likṣādi bījamapyāviśati /",
    "GSP31yuktdipu:6233": " badaragolamapi bhitvā praviśati /",
    "GSP31yuktdipu:6234": " niyatamityanena pratipuruṣavyavasthāṃ pratijānāti /",
    "GSP31yuktdipu:6235": " sādhāraṇo hi mahānprakṛtitvāditi vārṣagaṇānāṃ pakṣaḥ /",
    "GSP31yuktdipu:6236": " mahadādītyanena prāṇāṣṭakaṃ parigṛhṇāti pūrvātmānaḥ prāṇādyāśca pañca vāyava iti /",
    "GSP31yuktdipu:6237": " sūkṣmaparyantamiti tattvāntarapratiṣedhamāha,",
    "GSP31yuktdipu:6238": " etāvadeva nāto 'nyaditi /",
    "GSP31yuktdipu:6239": " saṃsaratīti gatimācaṣṭe,",
    "GSP31yuktdipu:6240": " tataścāvibhutvād bījāveśatyāgau prakhyāto bhavataḥ /",
    "GSP31yuktdipu:6241": " nirupabhogamiti śarīrāntarasyāvakāśaṃ karoti /",
    "GSP31yuktdipu:6242": " sūkṣmaśarīrasya hyupabhogasāmarthye 'bhyupagamyamāne śarīrāntarasya niravakāśatvādanutpattiprasaṃgaḥ syāt /",
    "GSP31yuktdipu:6243": " bhāvairadhivāsitamityanena bhāvāṣṭakaparigrahaṃ dyotayati /",
    "GSP31yuktdipu:6244": " buddhirūpairiha dharmādibhiradhivāsitam /",
    "GSP31yuktdipu:6245": " tatsāmarthyātsarvatrāpratihataṃ prāṇāṣṭakaṃ sūkṣmaśarīre 'vasthānagamanamātraphale vyavasthitam /",
    "GSP31yuktdipu:6246": " dyutiryakpreteṣu saṃsaratīti tenaiva cārthasiddhau śarīrāntaraparikalpanānarthakyamato na bahūni śarīrāṇi // 40 // @-----------------------------------------------------------------------",
    "GSP31yuktdipu:6247": " kārikā 41 @-----------------------------------------------------------------------",
    "GSP31yuktdipu:6248": " yatpunaretaduktam- vibhutvādindriyāṇāṃ svātmanyavasthānaṃ vṛttilābho vṛttinirodhaśca saṃsāra iti,",
    "GSP31yuktdipu:6249": " ayuktametat /",
    "GSP31yuktdipu:6250": " kasmāt ? vibhutvāsiddheḥ /",
    "GSP31yuktdipu:6251": " na hi vibhutvamindriyāṇāṃ kaścidabhyupagacchati /",
    "GSP31yuktdipu:6252": " kiṃ kāraṇam ?",
    "GSP31yuktdipu:6253": " satatopalabdhiprasaṃgāt /",
    "GSP31yuktdipu:6254": " yugapadupalabdhiprasaṃgācca /",
    "GSP31yuktdipu:6255": " kāryakaraṇapuruṣāṇāṃ hi vibhutve satatopalabdhiprasaṃgaḥ /",
    "GSP31yuktdipu:6256": " viṣayāṇāṃ pratibandhābhāvātprasajyate /",
    "GSP31yuktdipu:6257": " prātpyaviśeṣācca sarvaviśeṣāṇāṃ yugapadupalabdhiprasaṃgaḥ /",
    "GSP31yuktdipu:6258": " vyavahitaviṣayagrahaṇaṃ ca /",
    "GSP31yuktdipu:6259": " sarvatra sannidhānātsannikṛṣṭaviprakṛṣṭayoḥ pratyakṣānumānāgamānāṃ cāviśeṣaḥ prasajyate /",
    "GSP31yuktdipu:6260": " vṛttiviśeṣāttadviśeṣa iti cet na,",
    "GSP31yuktdipu:6261": " hetvabhāvāt /",
    "GSP31yuktdipu:6262": " vibhūnāmihāsti vṛttiviśeṣa ityatra heturanuktaḥ /",
    "GSP31yuktdipu:6263": " tasmānna karaṇānāṃ vibhutvamupapadyate / tasmāt",
    "GSP31yuktdipu:6264": " citraṃ yathāśrayamṛte sthāṇvādibhyo vinā yathā cchāyā /",
    "GSP31yuktdipu:6265": " tadvadvinā viśeṣairna tiṣṭhati nirāśrayaṃ liṅgam // ISk_41 //",
    "GSP31yuktdipu:6266": " yathā hi citrasya kuḍyamṛte 'vasthānaṃ nāsti,",
    "GSP31yuktdipu:6267": " sthāṇupuruṣādibhyo vā vinā cchāyāyāḥ tadvadvinā viśeṣairna tiṣṭhati nirāśrayaṃ liṅgam /",
    "GSP31yuktdipu:6268": " tasmādupapannametat saviśeṣaḥ saṃsāraḥ /",
    "GSP31yuktdipu:6269": " āha, yadi saviśeṣaḥ saṃsārabījadeśagamane śarīramupalabhyeta /",
    "GSP31yuktdipu:6270": " na tvevam /",
    "GSP31yuktdipu:6271": " tasmādayuktametat /",
    "GSP31yuktdipu:6272": " ucyate- na, viśeṣitatvāt /",
    "GSP31yuktdipu:6273": " sūkṣmaṃ taccharīramiti viśeṣitam /",
    "GSP31yuktdipu:6274": " tato nāsyāhetukamagrahaṇamiti /",
    "GSP31yuktdipu:6275": " āha, sūkṣmaśarīrayogātpūrveśvaratvaprasaṃgaḥ /",
    "GSP31yuktdipu:6276": " tasmādayuktaṃ tannimittamasyāgrahaṇamiti /",
    "GSP31yuktdipu:6277": " ucyate- na anekāntāt /",
    "GSP31yuktdipu:6278": " tadyathā kṣudrajantūnāṃ sūkṣmaśarīraṃ laghimā ca,",
    "GSP31yuktdipu:6279": " na caiṣāmīśvaratvamevaṃ sarvaprāṇināṃ syāt /",
    "GSP31yuktdipu:6280": " atha matamagṛhyamāṇena sambandhāt sthūlasyāpi śarīrasyāgrahaṇaṃ pretāñjanasiddhamālyādivat /",
    "GSP31yuktdipu:6281": " tadapyanupapannam /",
    "GSP31yuktdipu:6282": " anekāntāt /",
    "GSP31yuktdipu:6283": " tadyathā karaṇairagṛhyamāṇaiḥ śarīrasya sambandhaḥ /",
    "GSP31yuktdipu:6284": " na cāgrahaṇam,",
    "GSP31yuktdipu:6285": " piśācādibhirvā tathaitadapi syāt /",
    "GSP31yuktdipu:6286": " kiṃca antaḥkaraṇānuvidhāne caiśvaryābhimānāt /",
    "GSP31yuktdipu:6287": " yasya cādhyavasāyamanuvidadhatyaṇimādīni tasyaiśvaryamabhipretam /",
    "GSP31yuktdipu:6288": " na tu yasya svabhāvasiddhāni /",
    "GSP31yuktdipu:6289": " anyathā tu pipīlikādīnāmapyākāśagamanādaiśvaryaṃ syāt /",
    "GSP31yuktdipu:6290": " āha, na, śarīrānupapattiprasaṃgāt /",
    "GSP31yuktdipu:6291": " sūkṣmaśarīrotpattau tarhi caritārthayoḥ śarīrāntarasāmarthyaṃ virudhyate /",
    "GSP31yuktdipu:6292": " tasmādayuktam saviśeṣaḥ saṃsāraḥ /",
    "GSP31yuktdipu:6293": " ucyate- na anabhyupagamāt /",
    "GSP31yuktdipu:6294": " na dharmādharmanimittaṃ vaivartaṃ śarīram,",
    "GSP31yuktdipu:6295": " kiṃ tarhi ādhikārikamityadoṣaḥ /",
    "GSP31yuktdipu:6296": " na cānekaśarīratvamabhyupagamyate /",
    "GSP31yuktdipu:6297": " tasmātpakṣāntaropālambho 'yam /",
    "GSP31yuktdipu:6298": " kiṃ ca kṛtsnāśayapariṇāmāpratijñānāt /",
    "GSP31yuktdipu:6299": " kṛtsnasyāśayasya pariṇāmaṃ jānannevamupālabhyaḥ syādekadeśastu no vipariṇāmī /",
    "GSP31yuktdipu:6300": " tasmānna kiṃcidetat /",
    "GSP31yuktdipu:6301": " nimittāvaśeṣādāśayaikadeśābhivyaktirayukteti cet,",
    "GSP31yuktdipu:6302": " syānmatam- iha nimittānāmalpabahutvaviśeṣādāśayābhivyaktiviśeṣo dṛṣṭaḥ /",
    "GSP31yuktdipu:6303": " tadyathā vāyvādikrodhādiṣu /",
    "GSP31yuktdipu:6304": " prāyaṇakālaścāyaṃ phalābhivyaktau nimittam /",
    "GSP31yuktdipu:6305": " aviśiṣṭaścāsau /",
    "GSP31yuktdipu:6306": " tasmādāśayaikadeśapariṇāmo 'nupapanna iti /",
    "GSP31yuktdipu:6307": " etaccāyuktam /",
    "GSP31yuktdipu:6308": " kasmāt ? naimittikatvāt /",
    "GSP31yuktdipu:6309": " pūrvakṛtasya karmaṇaḥ phalabhogaparisamāptiḥ,",
    "GSP31yuktdipu:6310": " sāmpratasya ca phalopabhogārthavipariṇāmaḥ prāyaṇasya nimittam /",
    "GSP31yuktdipu:6311": " na tu prāyaṇo vipariṇamasyeti /",
    "GSP31yuktdipu:6312": " kiṃca śarīrāntarābhāvaśca /",
    "GSP31yuktdipu:6313": " kṛtsnasyāśayasyābhivyaktimicchataḥ śarīrāntarābhāvo nimittāntarābhāvātprāpnoti /",
    "GSP31yuktdipu:6314": " tatra kṛteneti cet na,",
    "GSP31yuktdipu:6315": " kalalādyavasthānāśe tadasambhavāt /",
    "GSP31yuktdipu:6316": " tatra kṛtābhyāṃ hi bījāveśaḥ karaṇasya niṣpādito yāvatkalalādyasthāyāmeva taccharīraṃ vinaṣṭamiti tatra kṛtāśayasyāsambhavāccharīrāntarānupapattiprasaṃgaḥ",
    "GSP31yuktdipu:6317": " kiṃ ca sthāvarāṇāṃ ca śarīrāntarāsambhavaḥ /",
    "GSP31yuktdipu:6318": " āśayasya sthāvaraśarīrārambhe caritārthatvātsthāvaraśarīreṇa cāśayopādānasambhavāttasya saṃsārābhāvaḥ prāptaḥ /",
    "GSP31yuktdipu:6319": " tasmādupapannametatpuruṣārthamādisargotpannaṃ sūkṣmaśarīraṃ saṃsarati /",
    "GSP31yuktdipu:6320": " yāvacca sa puruṣārtho na parisamāpyate tāvattiṣṭhata iti // 41 // @-----------------------------------------------------------------------",
    "GSP31yuktdipu:6321": " kārikā 42 @-----------------------------------------------------------------------",
    "GSP31yuktdipu:6322": " āha, yadi puruṣārthā liṅgasyotpattirabhyupagamyate tatsamanantaramevānena puruṣārtho 'vasāyayitavyo na punardevamānuṣatiryagbhāvena punaḥ punarājañjavībhāvo 'nuṣṭhātavya iti /",
    "GSP31yuktdipu:6323": " ucyate-",
    "GSP31yuktdipu:6324": " puruṣārthahetukamidaṃ nimittanaimittikaprasaṅgena /",
    "GSP31yuktdipu:6325": " prakṛtervibhutvayogānnaṭavad vyavatiṣṭhate liṅgam // ISk_42 //",
    "GSP31yuktdipu:6326": " yadyapi puruṣārthasiddhyarthaṃ liṅgamutpadyate,",
    "GSP31yuktdipu:6327": " tathāpi sattvarajastamasāṃ trayāṇāmapi prādhānyādrajastamobhyāmabhibhūte sattve tatpreritaṃ nimittanaimittikaśarīrendriyaviṣayopabhoganirvartakaṃ śṛṇoti /",
    "GSP31yuktdipu:6328": " tadyathā agnihotraṃ juhuyātsvargakāmo,",
    "GSP31yuktdipu:6329": " yamarājyamagniṣṭomenābhijayatīti /",
    "GSP31yuktdipu:6330": " tatra phalecchayā yonīḥ prāṇādīṃśca sammukhīkṛtya kriyāmārabhate /",
    "GSP31yuktdipu:6331": " guṇavṛttavaicitryācca prayatnavānapi manovāgdehairmalinamapi karma karoti /",
    "GSP31yuktdipu:6332": " tataśca prakṛtervibhutvayogāttena tena nimittenopasthāpitaṃ devamanuṣyatiryakpretādiśarīramekasvabhāvamapi sannaṭavadvyavatiṣṭhate liṅgamākṛtiviśeṣopādānatyāgasāmyataḥ",
    "GSP31yuktdipu:6333": " vibhutvaṃ guṇānāṃ trayāṇāmapi sāmyāditaretarābhibhavo dṛṣṭaḥ /",
    "GSP31yuktdipu:6334": " tasmādbhāvanimittaḥ saṃsāraḥ /",
    "GSP31yuktdipu:6335": " tannimittānupādānānmokṣaḥ // 42 // @-----------------------------------------------------------------------",
    "GSP31yuktdipu:6336": " kārikā 43 @-----------------------------------------------------------------------",
    "GSP31yuktdipu:6337": " āha, bhāvā iti tatra bhavatābhidhīyate,",
    "GSP31yuktdipu:6338": " na cāsya śabdasyārthaṃ pratipadyāmahe /",
    "GSP31yuktdipu:6339": " tasmādvaktavyamidaṃ ke punaramī bhāvā iti ?",
    "GSP31yuktdipu:6340": " ucyate- dharmādyā bhāvāḥ /",
    "GSP31yuktdipu:6341": " dharmo jñānaṃ vairāgyamaiśvaryamadharmo 'jñānamavairāgyamanaiśvaryamityete bhāvāḥ /",
    "GSP31yuktdipu:6342": " tatrācāryāṇāṃ vipratipattiḥ /",
    "GSP31yuktdipu:6343": " pañcādhikaraṇasya tāvaddvividhaṃ jñānaṃ prākṛtikaṃ vaikṛtikaṃ ca /",
    "GSP31yuktdipu:6344": " prākṛtikaṃ trividhaṃ- tattvasamakālaṃ sāṃsiddhikamābhiṣyandikaṃ ca /",
    "GSP31yuktdipu:6345": " tatra tattvasamakālaṃ saṃhataśca mahāṃstattvātmanā mahati pratyayo bhavati /",
    "GSP31yuktdipu:6346": " utpannakāryakāraṇasya tu sāṃsiddhikamābhiṣyandikaṃ ca bhavati /",
    "GSP31yuktdipu:6347": " sāṃsiddhikaṃ yatsaṃhatavyūhasamakālaṃ niṣpadyate,",
    "GSP31yuktdipu:6348": " yathā paramarṣerjñānam /",
    "GSP31yuktdipu:6349": " ābhiṣyandikaṃ ca saṃsiddhakāryakaraṇasya kāraṇāntareṇotpadyate /",
    "GSP31yuktdipu:6350": " vaikṛtaṃ tu dvividhaṃ svavaikṛtaṃ paravaikṛtaṃ ca /",
    "GSP31yuktdipu:6351": " svavaikṛtaṃ tārakam /",
    "GSP31yuktdipu:6352": " paravaikṛtaṃ siddhyantarāṇi / āha ca",
    "GSP31yuktdipu:6353": " tattvasamaṃ vaivartam tatrābhiṣyandikaṃ dvitīyaṃ syāt /",
    "GSP31yuktdipu:6354": " vaikṛtamatastṛtīyaṃ ṣāṭkauśikametadākhātam //",
    "GSP31yuktdipu:6355": " atra tu sattvaiḥ sahotpattyaviśeṣātsāṃsiddhikamabhedenāha-",
    "GSP31yuktdipu:6356": " vaikṛtamapi ca dvividhaṃ svavaikṛtaṃ tatra tārakaṃ bhavati /",
    "GSP31yuktdipu:6357": " syātsaptavidhaṃ paravaikṛtaṃ svatārādi nirdiṣṭam //",
    "GSP31yuktdipu:6358": " iti yathā jñānamevaṃ dharmādayo 'pīti /",
    "GSP31yuktdipu:6359": " vindhyavāsinastu nāsti tattvasamaṃ sāṃsiddhikaṃ ca /",
    "GSP31yuktdipu:6360": " kiṃ tarhi siddhirūpameva /",
    "GSP31yuktdipu:6361": " tatra paramarṣerapi sargasaṃghātavyūhottarakālameva jñānaṃ niṣpadyate yasmād gurumukhābhipratipatteḥ pratipatsyata ityapītyāha- siddhaṃ nimittaṃ naimittikasyānugrahaṃ kurute,",
    "GSP31yuktdipu:6362": " nāpūrvamutpādayatīti /",
    "GSP31yuktdipu:6363": " nimittanaimittikabhāvāccaivamupapadyate /",
    "GSP31yuktdipu:6364": " tatra paramarṣeḥ paṭurūhaḥ anyeṣāṃ kliṣṭa ityayaṃ viśeṣaḥ /",
    "GSP31yuktdipu:6365": " sarveṣāmeva tu tārakādyaviśiṣṭamācārya āha- trividhā bhāvāḥ sāṃsiddhikāḥ prākṛtikā vaikṛtikāśceti /",
    "GSP31yuktdipu:6366": " tatra sāṃsiddhikagrahaṇāttattvasamakālaṃ pratyācaṣṭe,",
    "GSP31yuktdipu:6367": " naiva tadastīti /",
    "GSP31yuktdipu:6368": " katham ? yadi hi tathā syāttattvāntarānutpattisaṃghāto vyūhaścānarthakaḥ syāt /",
    "GSP31yuktdipu:6369": " mahatyutpannaṃ jñānaṃ tatraivopalabdhamiti kaḥ saṃghātārthaḥ ?",
    "GSP31yuktdipu:6370": " tathā carṣerūho nopapadyate,",
    "GSP31yuktdipu:6371": " pratibandhābhāvāt /",
    "GSP31yuktdipu:6372": " na hyasya kāryakāraṇavyūhasamakālajñānotpattau kaścitpratibandho 'sti /",
    "GSP31yuktdipu:6373": " aparivṛtakhalatvādyataḥ kālāntaraṃ pratīkṣate /",
    "GSP31yuktdipu:6374": " tasmādasya sahaiva kāryakāraṇābhyāṃ jñānamabhiniṣpadyate pradīpaprakāśādityataḥ sāṃsiddhikam /",
    "GSP31yuktdipu:6375": " anyeṣāṃ tu sattvasyāpaṭutvātkālāntareṇa prakṛtyabhiṣyandād drāgiti bhavati /",
    "GSP31yuktdipu:6376": " kṛṣṇasarpadarśanavat /",
    "GSP31yuktdipu:6377": " tatprākṛtam /",
    "GSP31yuktdipu:6378": " vaikṛtaṃ tu dvividhaṃ pūrvavat /",
    "GSP31yuktdipu:6379": " yathā ca paramarṣerjñānaṃ sāṃsiddhikamevaṃ māhātmyaśarīrasyaiśvaryaṃ,",
    "GSP31yuktdipu:6380": " bhṛgvādīnāṃ dharmaḥ,",
    "GSP31yuktdipu:6381": " sanakādīnāṃ vairāgyam /",
    "GSP31yuktdipu:6382": " adharmo yakṣarakṣaḥprabhṛtīnām /",
    "GSP31yuktdipu:6383": " anaiśvaryaṃ ṣaṭsiddhikṣayakālotpannānāṃ manuṣyāṇāṃ tiraścāñca /",
    "GSP31yuktdipu:6384": " rāgo 'jñānaṃ paramarṣivarjyānām /",
    "GSP31yuktdipu:6385": " prākṛtāstu tadyathā vairāgyaṃ bhagavadāsureḥ /",
    "GSP31yuktdipu:6386": " tasya hi paramarṣisambhāvanādutpanno dharmaḥ,",
    "GSP31yuktdipu:6387": " aśuddhiṃ pratidvandvibhāvādapajagāma /",
    "GSP31yuktdipu:6388": " tasyāmapahatāyāṃ prakṛteḥ śuddhisrotaḥ pravṛttaṃ yenānugṛhīto duḥkhatrayābhighātādutpannajijñāsaḥ pravrajitaḥ /",
    "GSP31yuktdipu:6389": " tathā maheśvarasamparkānnandina aiśvaryam /",
    "GSP31yuktdipu:6390": " nahuṣasyāgastyasamparkāddharma ityādi /",
    "GSP31yuktdipu:6391": " vaikṛtāstu bhāvā asmadādīnām /",
    "GSP31yuktdipu:6392": " evaṃ trividhabhāvaparigrahāttvācāryasya na sarvaṃ svataḥ patañjalivat,",
    "GSP31yuktdipu:6393": " na sarvaṃ parataḥ pañcādhikaraṇavat",
    "GSP31yuktdipu:6394": " / kintarhi mahatī svabhāvātivṛttiḥ prakṛtito 'lpā svato vikṛtitaḥ / evam",
    "GSP31yuktdipu:6395": " sāṃsiddhikāśca bhāvāḥ prākṛtikā vaikṛtāśca dharmādyāḥ /",
    "GSP31yuktdipu:6396": " dṛṣṭāḥ karaṇāśrayiṇaḥ",
    "GSP31yuktdipu:6397": " yathā caite tathā",
    "GSP31yuktdipu:6398": " kāryāśrayiṇaśca kalalādyāḥ // ISk_43 //",
    "GSP31yuktdipu:6399": " trividhā eveti kalalādigrahaṇena śarīrāṇyāha /",
    "GSP31yuktdipu:6400": " teṣāmākṛtivaiśvarūpyaṃ caturdaśavidhe saṃsāre trividham /",
    "GSP31yuktdipu:6401": " tatra sāṃsiddhikastāvat vaivarttānāṃ grahanakṣatratārādīnām /",
    "GSP31yuktdipu:6402": " jātikṛtaśca viśeṣaḥ haṃsānāṃ śauklyam,",
    "GSP31yuktdipu:6403": " tittiramayūrādīnāṃ citracchadatvamiti /",
    "GSP31yuktdipu:6404": " prākṛtaṃ yathāmāhātmyaṃ śarīrābhimānāt tasya hyabhimāno bhavati- hantāhaṃ putrānsrakṣye ye me karma kariṣyanti /",
    "GSP31yuktdipu:6405": " ye māṃ paraṃ ca jñāsyanti /",
    "GSP31yuktdipu:6406": " sa yādṛksargamabhidhyāyati tādṛkpradhānādutpadyate /",
    "GSP31yuktdipu:6407": " tadyathā maheśvarasya rudrakoṭisṛṣṭāviti /",
    "GSP31yuktdipu:6408": " vaikṛtāstu kalalādyāḥ /",
    "GSP31yuktdipu:6409": " yathā bhiṣagvede 'bhihitam- kṣīraṃ pītvā garbhiṇī gauraṃ putraṃ janayatīti /",
    "GSP31yuktdipu:6410": " ete bhāvā vyākhyātāḥ /",
    "GSP31yuktdipu:6411": " eṣāṃ vaiśvarūpyālliṅgasya gativiśeṣaḥ saṃsāro bhavatīti // 43 // @-----------------------------------------------------------------------",
    "GSP31yuktdipu:6412": " kārikā 44 @-----------------------------------------------------------------------",
    "GSP31yuktdipu:6413": " āha, kasya punarbhāvasyānuṣṭhānātko gamanaviśeṣo liṅgasya niṣpadyata iti ?",
    "GSP31yuktdipu:6414": " ucyate-",
    "GSP31yuktdipu:6415": " dharmeṇa gamanamūrdhvam",
    "GSP31yuktdipu:6416": " ukto dharmaḥ /",
    "GSP31yuktdipu:6417": " tadanuṣṭhānādaṣṭavikalpāyāṃ devabhūmāvutpattirbhavati /",
    "GSP31yuktdipu:6418": " gamanamadhastād bhavatyadharmeṇa /",
    "GSP31yuktdipu:6419": " adharmo 'pyuktaḥ /",
    "GSP31yuktdipu:6420": " tadanuṣṭhānāpañcavikalpāyāṃ tiryagbhūmāvutpattirbhavati /",
    "GSP31yuktdipu:6421": " āha, ekabhūmiviśeṣānupapattiḥ,",
    "GSP31yuktdipu:6422": " gativiśeṣāt /",
    "GSP31yuktdipu:6423": " yadi bhāvānāṃ bhūmiviśeṣanimittatvaṃ niyamyate tenaikasyāṃ bhūmau hīnamadhyamotkṛṣṭatvaṃ jātyākṛtisvabhāvānugrahopaghātānāṃ na prāpnoti /",
    "GSP31yuktdipu:6424": " ucyate- na tarhyanena bhūmiviśeṣo niyamyate,",
    "GSP31yuktdipu:6425": " kiṃ tarhi ūrdhvaśabda utkṛṣṭavacanaḥ /",
    "GSP31yuktdipu:6426": " dharmeṇa deveṣu mānaveṣu tiryakṣu cordhvagamanamutkṛṣṭaṃ janma bhavati /",
    "GSP31yuktdipu:6427": " tathādharmādadhogamanamapakṛṣṭaṃ janma bhavati /",
    "GSP31yuktdipu:6428": " jñānena cāpavargaḥ",
    "GSP31yuktdipu:6429": " caśabdo 'vadhāraṇārthaḥ /",
    "GSP31yuktdipu:6430": " jñānenaivāpavargaḥ,",
    "GSP31yuktdipu:6431": " na bhāvāntareṇeti /",
    "GSP31yuktdipu:6432": " yaduktamanyairācāryaiḥ- vairāgyātpuruṣakaivalyaṃ jñānavairāgyābhyāṃ ceti tatpratiṣiddhaṃ bhavati /",
    "GSP31yuktdipu:6433": " āha, yadi punarvairāgyātpuruṣakaivalyamabhyupagamyate ka evaṃ sati doṣaḥ syāt ?",
    "GSP31yuktdipu:6434": " ucyate- na śakyamevaṃ pratipattum /",
    "GSP31yuktdipu:6435": " kasmāt ? saṃsāranimittāpratipakṣatvāt /",
    "GSP31yuktdipu:6436": " yadi rāganimittaḥ pradhānapuruṣasaṃyogaḥ syāt prāptamidaṃ tatpratipakṣeṇa vairāgyeṇa viyogo bhaviṣyatīti /",
    "GSP31yuktdipu:6437": " na tvevam /",
    "GSP31yuktdipu:6438": " kutaḥ ? saṃyogakṛte kāryakaraṇasarge niṣpatteḥ /",
    "GSP31yuktdipu:6439": " kāryakaraṇavyūhottarakālaṃ hi rāgo bhavati /",
    "GSP31yuktdipu:6440": " tasmānnāsau kāryakaraṇaniṣpatternimittamiti śakyamāśrayitum /",
    "GSP31yuktdipu:6441": " yasya tu jñānānmokṣa iti pakṣaḥ,",
    "GSP31yuktdipu:6442": " tasya pratipakṣādajñānādbandha iti prāptamasti,",
    "GSP31yuktdipu:6443": " na cāsau prāgapi kāryakaraṇaniṣpatteḥ /",
    "GSP31yuktdipu:6444": " tasmānna vairāgyānmokṣaḥ /",
    "GSP31yuktdipu:6445": " ataeva na jñānavairāgyābhyāṃ mokṣo 'sti /",
    "GSP31yuktdipu:6446": " ubhayanimittāsambhavāt /",
    "GSP31yuktdipu:6447": " tasmātsūktaṃ jñānenaivāpavargaḥ /",
    "GSP31yuktdipu:6448": " viparyayādiṣyate bandhaḥ // ISk_44 //",
    "GSP31yuktdipu:6449": " jñānaviparyayo 'jñānam /",
    "GSP31yuktdipu:6450": " tasmād bandhastrividho bhavati prakṛtibandho dakṣiṇābandho vaikārikabandhaśceti // 44 // @-----------------------------------------------------------------------",
    "GSP31yuktdipu:6451": " kārikā 45 @-----------------------------------------------------------------------",
    "GSP31yuktdipu:6452": " āha, kasmād bhāvātprakṛtibandho bhavati ?",
    "GSP31yuktdipu:6453": " ucyate-",
    "GSP31yuktdipu:6454": " vairāgyāt prakṛtilayaḥ",
    "GSP31yuktdipu:6455": " vairāgyādaṣṭasu prakṛtiṣu layaṃ gacchati,",
    "GSP31yuktdipu:6456": " asāvucyate prakṛtibandha iti /",
    "GSP31yuktdipu:6457": " āha, yadi vairāgyātprakṛtilayaḥ prāpto yadetatprakṛtau vairāgyamāñjasam /",
    "GSP31yuktdipu:6458": " anyā prakṛtistriguṇā,",
    "GSP31yuktdipu:6459": " kāraṇabhūtā,",
    "GSP31yuktdipu:6460": " kāryabhūtā,",
    "GSP31yuktdipu:6461": " kāryakāraṇabhūtā,",
    "GSP31yuktdipu:6462": " akāryakāraṇabhūtā acetanā paratantrā ceti /",
    "GSP31yuktdipu:6463": " anyaḥ puruṣo nirguṇo,",
    "GSP31yuktdipu:6464": " na kāryaṃ,",
    "GSP31yuktdipu:6465": " na kāraṇaṃ,",
    "GSP31yuktdipu:6466": " na kāryakāraṇaṃ,",
    "GSP31yuktdipu:6467": " tadviparītaḥ cetanaḥ svatantraśceti tato 'pi prakṛtau layaḥ tataścānirmokṣaprasaṃga iti /",
    "GSP31yuktdipu:6468": " ucyate- viparyayāditi vartate /",
    "GSP31yuktdipu:6469": " tadihābhisambhantsyāmaḥ /",
    "GSP31yuktdipu:6470": " tataśca viparītaṃ yadeva vairāgyaṃ tuṣṭikāṇḍānupatitaṃ prakṛtyādiṣu paratvābhimānaḥ tata eva prakṛtilayo bhavati nānyasmāt /",
    "GSP31yuktdipu:6471": " athavātrāpi yattatprakṛtāvanyatvajñānaṃ tata eva mokṣo na vairāgyāt /",
    "GSP31yuktdipu:6472": " kutaḥ ? bhavabījāpratipakṣatvāditi hyuktam /",
    "GSP31yuktdipu:6473": " āmbhasikasya ca mokṣaprasaṃgāt /",
    "GSP31yuktdipu:6474": " tulyā hyasya nānātvasaṃvid,",
    "GSP31yuktdipu:6475": " āsaṃgadoṣanivṛtteḥ /",
    "GSP31yuktdipu:6476": " na caitadiṣṭam /",
    "GSP31yuktdipu:6477": " tasmādyuktametat vairāgyātprakṛtilaya iti /",
    "GSP31yuktdipu:6478": " āha, atha dakṣiṇābandhaḥ kutaḥ ?",
    "GSP31yuktdipu:6479": " ucyate-",
    "GSP31yuktdipu:6480": " saṃsāro bhavati rājasād rāgāt /",
    "GSP31yuktdipu:6481": " yo 'yaṃ dṛṣṭānuśravikaviṣayābhilāṣaḥ sa rāgaḥ /",
    "GSP31yuktdipu:6482": " tatra dṛṣṭaviṣayarāgāttatprāptinirvartakaṃ karma karoti /",
    "GSP31yuktdipu:6483": " tataśca tatropapadyate /",
    "GSP31yuktdipu:6484": " ānuśravikaviṣayābhilāṣādagnihotrādiṣu pravartate /",
    "GSP31yuktdipu:6485": " tataśca svargādiṣūpapattirbhavati /",
    "GSP31yuktdipu:6486": " asau dakṣiṇābandhaḥ /",
    "GSP31yuktdipu:6487": " dṛṣṭānuśravikaviṣayābhilāṣadvāreṇa tannirvartake karmaṇi pravartamāno guṇavṛttivaicitryādaniṣṭaphalanirvartakamapi karma karoti /",
    "GSP31yuktdipu:6488": " evaṃ mānuṣye gatyantare yopapattiḥ sarvāsau rāgāt /",
    "GSP31yuktdipu:6489": " āha, rājasaṃgrahaṇānarthakyam tatpūrvakatvādrāgasya /",
    "GSP31yuktdipu:6490": " rajonimitta eva hi rāgaḥ /",
    "GSP31yuktdipu:6491": " tatra saṃsāro rāgādityeva vaktavyam,",
    "GSP31yuktdipu:6492": " rājasagrahaṇamanarthakamiti /",
    "GSP31yuktdipu:6493": " ucyate- na, viṣayaviśeṣaṇatvāt /",
    "GSP31yuktdipu:6494": " viṣaye yo rāgaḥ sa saṃsāraheturityasyārthasya jñāpanārthamidamucyate /",
    "GSP31yuktdipu:6495": " anyathā yo yateḥ sāttviko yamaniyamadhyānādyanuṣṭhānānurāgaḥ pravacanarāgo vā so 'pi saṃsārāya syāt /",
    "GSP31yuktdipu:6496": " aiśvaryādavighātaḥ",
    "GSP31yuktdipu:6497": " yadaṣṭaguṇamaiśvaryamaṇimādi prāgupadiṣṭaṃ tasmātsve sve viṣaye 'vighāta utpadyate /",
    "GSP31yuktdipu:6498": " tadabhiratirvaikāriko bandhaḥ /",
    "GSP31yuktdipu:6499": " āha, yadi tribhistribhirnimittairvairāgyādibhistrividho bandho nirvartyate yaduktamajñānād bandha iti tadayuktam /",
    "GSP31yuktdipu:6500": " bhāvāntaraṃ hyajñānamataḥ phalāntareṇa bhavitavyamiti /",
    "GSP31yuktdipu:6501": " ucyate- na, mūlakāraṇatvāt /",
    "GSP31yuktdipu:6502": " jñānavarjitānāṃ hi bhāvānāṃ yatphalaṃ tatrājñānaṃ mūlam /",
    "GSP31yuktdipu:6503": " tannimittatvātsarveṣām /",
    "GSP31yuktdipu:6504": " na hi jñānivairāgyamalaṃ prakṛtilayāya /",
    "GSP31yuktdipu:6505": " tathetarāṇi paramarṣyādāvadṛṣṭatvād vicitraṃ kāryamekasmātkāraṇādayuktamiti vairāgyādīnyasādhāraṇāni pṛthak kalpyante,",
    "GSP31yuktdipu:6506": " sādhāraṇaṃ tvajñānamato na kaściddoṣaḥ /",
    "GSP31yuktdipu:6507": " viparyayāttadviparyāsaḥ // ISk_45 //",
    "GSP31yuktdipu:6508": " anaiśvaryāttu aṇimāderaṣṭavidhādavighātaviparyayo vighāto bhavati /",
    "GSP31yuktdipu:6509": " tadevametadaṣṭavidhaṃ dharmādividhānamupādāyāṣṭavidhaṃ naimittikamupapadyate /",
    "GSP31yuktdipu:6510": " evameṣa tattvasargo bhāvasargaśca vyākhyātaḥ /",
    "GSP31yuktdipu:6511": " etacca vyaktasya rūpaṃ pravṛttiśca parikalpyate /",
    "GSP31yuktdipu:6512": " phalamidānīṃ vakṣyāmaḥ // 45 //",
    "GSP31yuktdipu:6513": " // iti yuktidīpikāyāmaṣṭamamāhnikaṃ tṛtīyaṃ ca prakaraṇam // @-----------------------------------------------------------------------",
    "GSP31yuktdipu:6514": " kārikā 46 @-----------------------------------------------------------------------",
    "GSP31yuktdipu:6515": " āha, kiṃ punastatphalamiti ?",
    "GSP31yuktdipu:6516": " ucyate- yaḥ khalu",
    "GSP31yuktdipu:6517": " eṣa pratyayasargo viparyayāśaktituṣṭisiddhyākhyaḥ /",
    "GSP31yuktdipu:6518": " tatphalamiti vākyaśeṣaḥ /",
    "GSP31yuktdipu:6519": " eṣa iti vakṣyamāṇasya sammukhīkaraṇārthamucyate /",
    "GSP31yuktdipu:6520": " pratyayasarga iti pratyayaḥ padārtho lakṣaṇamiti paryāyāḥ,",
    "GSP31yuktdipu:6521": " pratyayānāṃ sargaḥ pratyayasargaḥ padārthasargo lakṣaṇasarga ityarthaḥ /",
    "GSP31yuktdipu:6522": " athavā pratyayo buddhirniścayo 'dhyavasāya iti paryāyāḥ /",
    "GSP31yuktdipu:6523": " tasya sargo 'yamataḥ pratyayasargaḥ pratyayakāryaṃ pratyayavyāpāra ityarthaḥ /",
    "GSP31yuktdipu:6524": " athavā pratyayapūrvakaḥ sargaḥ pratyayasargaḥ /",
    "GSP31yuktdipu:6525": " buddhipūrvaka ityuktaḥ /",
    "GSP31yuktdipu:6526": " katham ? evaṃ hi śāstram- “mahadādiviśeṣāntaḥ sargo buddhipūrvakatvāt /",
    "GSP31yuktdipu:6527": " utpannakāryakaraṇastu māhātmyaśarīra ekākinamātmānamavekṣyābhidadhyau hantāhaṃ putrānsrakṣye ye me karma kariṣyanti /",
    "GSP31yuktdipu:6528": " ye māṃ paraṃ cāparaṃ ca jñāsyanti /",
    "GSP31yuktdipu:6529": " tasyābhidhyāyataḥ pañca mukhyasrotaso devāḥ prādurbabhūvuḥ /",
    "GSP31yuktdipu:6530": " teṣūtpanneṣu na tuṣṭiṃ lebhe /",
    "GSP31yuktdipu:6531": " tato 'nye tiryaksrotaso 'ṣṭāviṃśatiḥ prajajñe /",
    "GSP31yuktdipu:6532": " teṣvapyasya matirnaiva tasthe /",
    "GSP31yuktdipu:6533": " athāpare navordhvasrotaso devāḥ prādurbabhūvuḥ /",
    "GSP31yuktdipu:6534": " teṣvapyutpanneṣu naiva kṛtārthamātmānaṃ mene /",
    "GSP31yuktdipu:6535": " tato 'nye 'ṣṭāvarvāksrotasa utpeduḥ /",
    "GSP31yuktdipu:6536": " evaṃ tasmād brahmaṇo 'bhidhyānādutpannastasmātpratyayasargaḥ /",
    "GSP31yuktdipu:6537": " sa viparyayākhyaḥ aśaktyākhyaḥ tuṣṭyākhyaḥ siddhyākhyaśceti /",
    "GSP31yuktdipu:6538": " ” tatrāśreyasaḥ śreyastvenābhidhānaṃ viparyayaḥ /",
    "GSP31yuktdipu:6539": " vaikalyādasāmarthyamaśaktiḥ /",
    "GSP31yuktdipu:6540": " cikīrṣitādūnena nirvṛtistuṣṭiḥ /",
    "GSP31yuktdipu:6541": " yatheṣṭasya sādhanaṃ siddhiḥ /",
    "GSP31yuktdipu:6542": " tadyathā dharmārthapravṛtto 'gniṣṭomādīnparityajya saṃkaraṃ kurvīta so 'sya viparyayaḥ /",
    "GSP31yuktdipu:6543": " sādhanavaikalyādasāmarthyamaśaktiḥ /",
    "GSP31yuktdipu:6544": " ādhānamātrasantoṣastuṣṭiḥ /",
    "GSP31yuktdipu:6545": " kṛtsnasya kriyātiśeṣasyānuṣṭhānaṃ siddhiḥ /",
    "GSP31yuktdipu:6546": " evamarthādiṣu yojyam /",
    "GSP31yuktdipu:6547": " yaścāyaṃ caturvidhaḥ phalaviśeṣo viparyayādirākhyātaḥ /",
    "GSP31yuktdipu:6548": " guṇavaiṣamyavimardāt tasya bhedāstu pañcāśat // ISk_46 //",
    "GSP31yuktdipu:6549": " guṇānāṃ vaiṣamyaṃ guṇavaiṣamyam /",
    "GSP31yuktdipu:6550": " guṇavaiṣamyaṃ prādhānyaguṇabhāvayoga ityarthaḥ /",
    "GSP31yuktdipu:6551": " guṇavaiṣamyādvimardo guṇavaiṣamyavimardaḥ,",
    "GSP31yuktdipu:6552": " pratyayaparyāyeṇa sattvarajastamasāmitaretarabhāvaḥ /",
    "GSP31yuktdipu:6553": " tannimittā eṣāṃ pratyayāṇāṃ pañcāśadbhedā bhavanti // 46 // @-----------------------------------------------------------------------",
    "GSP31yuktdipu:6554": " kārikā 47 @-----------------------------------------------------------------------",
    "GSP31yuktdipu:6555": " kathamityucyate-",
    "GSP31yuktdipu:6556": " pañca viparyayabhedā bhavanti",
    "GSP31yuktdipu:6557": " tamo moho mahāmohastāmisro 'ndhatāmisra iti /",
    "GSP31yuktdipu:6558": " tatrāśreyasi pravṛttasya pratyayāvare śreyo 'bhimāne ādyo viparyayastama ityabhidhīyate /",
    "GSP31yuktdipu:6559": " bhautikeṣvākāreṣu śiraḥpāṇyādiṣvātmagraho yo 'yaṃ vyūḍhoraskaḥ sitadaśanastāmrākṣaḥ pralambabāhuḥ so 'hamiti /",
    "GSP31yuktdipu:6560": " tathā śravaṇasparśanarasanaghrāṇavacanādānaviharaṇotsargānandasaṃkalpābhimānādhyavasāyalakṣaṇāsu",
    "GSP31yuktdipu:6561": " karaṇavṛttiṣvahaṃ śrotā draṣṭā cetyevamādirādyakālapravṛtto grahaḥ sarvasmādavaro moha ityucyate /",
    "GSP31yuktdipu:6562": " kathaṃ punarayamavaraḥ ityucyate pūrvaṃ śarīrendriyavyatiriktamupalabdhumicchansaukṣmyāttattadanadhigame bhūtākāramabhūtaṃ pramāṇaṃ paraparikalpitaṃ",
    "GSP31yuktdipu:6563": " svayaṃ vā parikalpayediti na mārgād dūrāpagatametat /",
    "GSP31yuktdipu:6564": " ayaṃ tu pratyakṣādigatotpattisthitivināśeṣvanekarūpakeṣu kāryakaraṇeṣvahamiti abhimanyate,",
    "GSP31yuktdipu:6565": " tasmātpūrvasyādavaraḥ /",
    "GSP31yuktdipu:6566": " bāhye tu viṣaye mamedamityabhiniveśaḥ pūrvasmādavara ityucyate /",
    "GSP31yuktdipu:6567": " pūrvaḥ śarīriṇo 'pratyakṣatvātkaraṇavṛttyaviśeṣād vātmavṛtteḥ kāryakaraṇe kuryādātmabuddhimiti",
    "GSP31yuktdipu:6568": " śakyametad bhinnanimittākāradeśasvabhāvaprayojanānugrahopaghātotpattisthitivināśāṃśca",
    "GSP31yuktdipu:6569": " mātṛpitṛputrabhrātṛputradāragohirāyavasanācchādanādīnayamakasmādātmatvena paśyati,",
    "GSP31yuktdipu:6570": " tasmātpūrvasmādavaraḥ /",
    "GSP31yuktdipu:6571": " krodhaścaturtho viparyayaḥ pūrvasmādavaraḥ tāmisra ityabhidhīyate /",
    "GSP31yuktdipu:6572": " kathaṃ punarayaṃ pūrvasmādavara iti ?",
    "GSP31yuktdipu:6573": " ucyate- pūrvo 'bhiniveśapratiṣedhamabhyanujānāti /",
    "GSP31yuktdipu:6574": " yadāsya bāhyadravyaviyoge kaścitkuśalasaṃsṛṣṭa evaṃ bravīti saṃsārasya ___ buddhāvavasthāpya vimṛśyatāṃ yāvadayaṃ kālo yadi kaścitpriyeṇāviyuktapūrvaḥ",
    "GSP31yuktdipu:6575": " tasmādāgamāpāyiṣu bāhyeṣu dravyeṣu viduṣā nābhiniveśaḥ kārya iti,",
    "GSP31yuktdipu:6576": " tadā pratyāha satyamevametaditi /",
    "GSP31yuktdipu:6577": " sannikṛṣṭastu viyogakāla iti na buddhiravasthāpayituṃ śakyate /",
    "GSP31yuktdipu:6578": " krodhāviṣṭastu svavikalpitagrāhaviparītabuddhiraśakyo daṇḍenāpinivartayitum /",
    "GSP31yuktdipu:6579": " tasmātpūrvasmādavaraḥ /",
    "GSP31yuktdipu:6580": " maraṇaviṣādaḥ pañcamo viparyayaḥ pūrvasmādavaro 'ndhatāmistra ityabhidhīyate /",
    "GSP31yuktdipu:6581": " kathaṃ punarayaṃ pūrvasmādavara ityucyate- pūrvo 'bhiniveśātpratiṣidhyamānaḥ pratīkāramantato",
    "GSP31yuktdipu:6582": " jihvākṣinirīkṣato (?)",
    "GSP31yuktdipu:6583": " nāpi tāvadārabhate /",
    "GSP31yuktdipu:6584": " na tu brahmādau stambaparyante saṃsāre svanimittaniyatatamapātasya vināśasya kenacitpratīkāraḥ kṛtaḥ /",
    "GSP31yuktdipu:6585": " tasmādaparihāryaṃ maraṇamanuśocatpūrvasmādavara iti /",
    "GSP31yuktdipu:6586": " ete pañca viparyayabhedā bhavanti /",
    "GSP31yuktdipu:6587": " aśaktiśca karaṇavaikalyāt /",
    "GSP31yuktdipu:6588": " aṣṭāviṃśatibhedā",
    "GSP31yuktdipu:6589": " bhavatītyanuvartate /",
    "GSP31yuktdipu:6590": " tatra bāhyakaraṇavaikalyaṃ saha manasaikādaśaprakāram /",
    "GSP31yuktdipu:6591": " saptadaśavidhaṃ buddhivaikalyam /",
    "GSP31yuktdipu:6592": " ete 'śaktibhedāḥ /",
    "GSP31yuktdipu:6593": " tuṣṭirnavadhāṣṭadhā siddhiḥ // ISk_47 //",
    "GSP31yuktdipu:6594": " evaṃ caturvidhasya pratyayasargasya guṇavaiṣamyavimardena pañcāśadbhedā bhavanti // 47 // @-----------------------------------------------------------------------",
    "GSP31yuktdipu:6595": " kārikā 48 @-----------------------------------------------------------------------",
    "GSP31yuktdipu:6596": " vistareṇa tu padārthaśatasahasramānantyaṃ vā lakṣaṇānām /",
    "GSP31yuktdipu:6597": " kathamityucyate yasmāt-",
    "GSP31yuktdipu:6598": " bhedastamaso 'ṣṭavidhaḥ",
    "GSP31yuktdipu:6599": " ya ete pañca viparyayabhedā vyākhyātāḥ teṣu tamaso 'ṣṭavidho bhedaḥ /",
    "GSP31yuktdipu:6600": " katham ? paravijñānamāśritya pravṛttasyāṣṭāsu prakṛtiṣvaparāsu parābhimānagrahāt /",
    "GSP31yuktdipu:6601": " mohasya ca",
    "GSP31yuktdipu:6602": " kim ? aṣṭavidho bheda iti /",
    "GSP31yuktdipu:6603": " caśabdātkāryakaraṇasāmarthye 'ṣṭavidhe 'ṇimādāvahamiti pratyayaḥ /",
    "GSP31yuktdipu:6604": " daśavidho mahāmohaḥ /",
    "GSP31yuktdipu:6605": " mātṛpitṛbhrātṛsvasṛpatnīputraduhitṛgurumitropakārilakṣaṇe daśavidhe kuṭumbe yo 'yaṃ mametyabhiniveśaḥ /",
    "GSP31yuktdipu:6606": " dṛṣṭānuśravikeṣu vā śabdādiṣvityapare /",
    "GSP31yuktdipu:6607": " sa daśavidho mahāmohaḥ parisaṃkhyāyate /",
    "GSP31yuktdipu:6608": " tāmisro 'ṣṭādaśadhā",
    "GSP31yuktdipu:6609": " aṣṭavidhe kāryakaraṇasāmarthye daśavidhe ca kuṭumbe viṣayeṣu vā yaḥ pratihanyamānasyāveśaḥ /",
    "GSP31yuktdipu:6610": " tathā bhavatyandhatāmisraḥ // ISk_48 //",
    "GSP31yuktdipu:6611": " tatheti sāmānyātideśārthaḥ /",
    "GSP31yuktdipu:6612": " andhatāmisro 'ṣṭādaśadhaiveti /",
    "GSP31yuktdipu:6613": " katham ? asāvapyaṣṭavidhātkāryakaraṇasāmarthyāddaśavidhācca kuṭumbātpratyavasānasya viṣādaḥ /",
    "GSP31yuktdipu:6614": " evamete pañca viparyayabhedāḥ svalakṣaṇato viṣayaviśeṣā lakṣitāḥ /",
    "GSP31yuktdipu:6615": " tatrāpi cāṣṭāsu prakṛtiṣu sattvarajastamasāṃ saṃhataviviktapariṇatavyastasamastānāṃ paratvābhimānabhedādekaikā prakṛtiḥ pañcadaśabhedā /",
    "GSP31yuktdipu:6616": " ata eva te 'ṣṭau pañcadaśa viṃśaṃ śataṃ ca bhavanti /",
    "GSP31yuktdipu:6617": " yathā mokṣe pravṛttasya evaṃ dharmakāmeṣvapi /",
    "GSP31yuktdipu:6618": " ekaḥ padārtho vistareṇa parisaṃkhyāyamāno 'nantabhedaḥ sampadyate /",
    "GSP31yuktdipu:6619": " nidarśanamātrametadācāryeṇa kṛtam /",
    "GSP31yuktdipu:6620": " evamaśaktyādiṣvapi lakṣaṇāntareṣu yojyam /",
    "GSP31yuktdipu:6621": " seyamavidyā pañcaparvā saprapañcā vyākhyātā /",
    "GSP31yuktdipu:6622": " tadanantaroddiṣṭānaśaktibhedānvakṣyāmaḥ // 48 // @-----------------------------------------------------------------------",
    "GSP31yuktdipu:6623": " kārikā 49 @-----------------------------------------------------------------------",
    "GSP31yuktdipu:6624": " āha, ativyāsābhihitamidamiti nāsmākaṃ buddhāvavatiṣṭhate /",
    "GSP31yuktdipu:6625": " tasmādviparyayoktaṃ bhedābhidhānaṃ parityajya vaktavyam kathamaśaktiraṣṭāviṃśatibhedeti ?",
    "GSP31yuktdipu:6626": " ucyate-",
    "GSP31yuktdipu:6627": " ekādaśendriyavadhāḥ saha buddhivadhairaśaktiruddiṣṭā /",
    "GSP31yuktdipu:6628": " indriyāṇāṃ vadhā indriyavadhāḥ /",
    "GSP31yuktdipu:6629": " svasaṃskāraviṣayayogātprakarṣāpannena tamasā grahaṇarūpasya sattvasyābhibhavātsvaviṣayeṣvapravṛttayaḥ / tadyathā",
    "GSP31yuktdipu:6630": " bādhiryamāndhyamaghratvaṃ mūkatā jaḍatā ca yā /",
    "GSP31yuktdipu:6631": " unmādakauṣṭhyakauṇyāni klaibyodāvartapaṅgutāḥ //",
    "GSP31yuktdipu:6632": " tatra bādhiryaṃ śrotrasya,",
    "GSP31yuktdipu:6633": " āndhyaṃ cakṣuṣaḥ,",
    "GSP31yuktdipu:6634": " aghratvaṃ nāsikāyāḥ,",
    "GSP31yuktdipu:6635": " mūkatā vācaḥ,",
    "GSP31yuktdipu:6636": " jaḍatā rasanasya,",
    "GSP31yuktdipu:6637": " unmādo manasaḥ,",
    "GSP31yuktdipu:6638": " kauṣṭhyaṃ tvacaḥ,",
    "GSP31yuktdipu:6639": " kauṇyaṃ pāṇeḥ,",
    "GSP31yuktdipu:6640": " klaibyamupasthasya,",
    "GSP31yuktdipu:6641": " udāvartaḥ pāyoḥ,",
    "GSP31yuktdipu:6642": " paṅgutā pādayorityevamindriyavadhā ekādaśa /",
    "GSP31yuktdipu:6643": " anye tu",
    "GSP31yuktdipu:6644": " saptadaśa vadhā buddherviparyayāttuṣṭisiddhīnām // ISk_49 //",
    "GSP31yuktdipu:6645": " tatra tuṣṭayaḥ prakṛtyādyā vakṣyamāṇāḥ,",
    "GSP31yuktdipu:6646": " tāsāṃ dvividho viparyayaḥ /",
    "GSP31yuktdipu:6647": " avyutpannasya yogadharmeṇa tasyāṃ bhūmāvapravṛttiḥ,",
    "GSP31yuktdipu:6648": " vyutpannasya cottarabhūmyaparijñānātpūrvasyāṃ bhūmāvakṣemarūpeṇa grahaṇam /",
    "GSP31yuktdipu:6649": " ātmavido vā sarvāsu bhūmiṣu /",
    "GSP31yuktdipu:6650": " teṣu yatpūrvaṃ tadaśaktibhāvābhipretam /",
    "GSP31yuktdipu:6651": " yanmadhyamaṃ tadāpekṣikam /",
    "GSP31yuktdipu:6652": " katham ? tanmātrabhūmyavastho hi yogyasmitādibhūmyanavajayāttuṣṭo mahābhūtātikramātsiddhaḥ /",
    "GSP31yuktdipu:6653": " tathā vijitāsmitārūpo mahadādyavasthāpekṣayā tuṣṭaḥ,",
    "GSP31yuktdipu:6654": " pūrvabhūmyapekṣayā siddhaḥ /",
    "GSP31yuktdipu:6655": " evaṃ mahadavasthaḥ pradhānāpekṣayā pūrvāpekṣayā ca /",
    "GSP31yuktdipu:6656": " pradhānāvasthaḥ puruṣāpekṣayā pūrvāpekṣayā ca /",
    "GSP31yuktdipu:6657": " guṇapuruṣāntarajñastu siddha eva /",
    "GSP31yuktdipu:6658": " tasmādavyutpannasyāmbhaḥprabhṛtiṣu navānambhaḥprabhṛtayo buddhivadhāḥ /",
    "GSP31yuktdipu:6659": " tārakādiviparyayeṇāṣṭāvatārakādayaḥ /",
    "GSP31yuktdipu:6660": " eṣā khalvaśaktiraṣṭāviṃśatibhedā /",
    "GSP31yuktdipu:6661": " tuṣṭistu sannihitaviṣayasantoṣāccikīrṣitādarthādūnena nivṛttiḥ sāmānyata ekaiva,",
    "GSP31yuktdipu:6662": " pratyarthamanantā,",
    "GSP31yuktdipu:6663": " śatena tuṣṭaḥ sahasreṇeti /",
    "GSP31yuktdipu:6664": " śāstre tu bāhyādhyātmikānāṃ sukhaduḥkhamohānāṃ prāptiṣvapagameṣu vācāvyavasthyalakṣaṇā upāyanavatvānnava tuṣṭayo bhavanti // 49 // @-----------------------------------------------------------------------",
    "GSP31yuktdipu:6665": " kārikā 50 @-----------------------------------------------------------------------",
    "GSP31yuktdipu:6666": " tāsām",
    "GSP31yuktdipu:6667": " ādhyātmikyaścatasraḥ /",
    "GSP31yuktdipu:6668": " prakṛtyupādānakālabhāgyākhyāḥ /",
    "GSP31yuktdipu:6669": " ādhyātmikī iti śarīraśarīriṇorviśeṣamupalipsamānena yoginā yadanātmanyātmabuddhiravasthāpyate sā khalvādhyātmikī siddhiḥ tuṣṭiḥ santoṣaḥ kṣema ityarthaḥ /",
    "GSP31yuktdipu:6670": " tāsāṃ prakṛtyākhyā /",
    "GSP31yuktdipu:6671": " yadā vītāvītaiḥ pradhānamadhigamya tatpūrvakatvaṃ ca mahadādīnāṃ vikārāṇāmānantyācca",
    "GSP31yuktdipu:6672": " pradhānātmanaḥ kṛtsnasya mahadādibhāvena vipariṇāmāsambhavādekadeśasyāprakṛtivikārabhūtasya",
    "GSP31yuktdipu:6673": " bhoktṛtvamakartṛtvaṃ cādhyavasya saṅgadveṣanivṛttiṃ labhate,",
    "GSP31yuktdipu:6674": " sādyā tuṣṭirambha ityabhidhīyate /",
    "GSP31yuktdipu:6675": " kasmāt ? amitaṃ hi pradhānatattvaṃ bhāti jagadbījabhūtatvānmahadādibhāvapariṇāmena nyūnasyaikadeśasyātmana evāpūrāt /",
    "GSP31yuktdipu:6676": " tadvyatirekeṇa cānyasyaikadeśasyobhayadharmiṇo bhoktṛbhūtasya sadbhāvātsaṃprakṣālane 'pi cāpasaṃhṛtam,",
    "GSP31yuktdipu:6677": " vaiśvarūpyasyānucchedāt /",
    "GSP31yuktdipu:6678": " tathā ca śāstramāha- ambha iti guṇaliṅgasannicayamevādhikurute /",
    "GSP31yuktdipu:6679": " guṇāśca sattvarajastamāṃsi /",
    "GSP31yuktdipu:6680": " liṅgaṃ ca mahadādi atra sannihitaṃ bhavati /",
    "GSP31yuktdipu:6681": " tadidaṃ pradhānamamitaṃ bhātyamitamupalabhyata ityambhaḥ /",
    "GSP31yuktdipu:6682": " sa khalvayaṃ yogī pradhānalakṣaṇāṃ bhūmimavajitya tanmahimnā ca tadaśūnyaṃ dṛṣṭvā vyatiriktasya padārthāntarasyābhāvaṃ manyamānastāmeva bhūmiṃ kaivalyamiti gṛhṇāti /",
    "GSP31yuktdipu:6683": " bhinne ca dehe prakṛtau layaṃ gacchati,",
    "GSP31yuktdipu:6684": " tataśca punarāvartate /",
    "GSP31yuktdipu:6685": " tasyāṃ ca tuṣṭāvanye sapta mahadādikāraṇino 'varuddhā draṣṭavyāḥ /",
    "GSP31yuktdipu:6686": " tatra yathā prādhānikasya puruṣe nāsti vijñānaṃ evamitareṣāmuttareṣu tattveṣu /",
    "GSP31yuktdipu:6687": " mahatkāraṇinaḥ pradhāne 'smitākāraṇino mahati,",
    "GSP31yuktdipu:6688": " tanmātrakāraṇino 'haṃkāre /",
    "GSP31yuktdipu:6689": " tadekadeśāścaiṣāṃ bhoktāraḥ pūrvavat /",
    "GSP31yuktdipu:6690": " atrāpi ca sattvādīnāṃ saṃhataviviktapariṇatavyastasamastānāṃ bhedādavidyāvacchedānantyamavaseyam /",
    "GSP31yuktdipu:6691": " āha, tuṣṭyavidyayorabhedaḥ lakṣaṇaikatvāt /",
    "GSP31yuktdipu:6692": " aṣṭāsu prakṛtiṣvātmabuddhistuṣṭiḥ /",
    "GSP31yuktdipu:6693": " tadeva ca tama ityavidyākāṇḍe nirdiṣṭam /",
    "GSP31yuktdipu:6694": " tasmātpadārthasaṃkara iti /",
    "GSP31yuktdipu:6695": " ucyate- na, pratyayaviśeṣāt /",
    "GSP31yuktdipu:6696": " tamaḥpradhānapuruṣopadeśe sati pratyayanirdidhārayiṣayā tayoḥ pradhānameva jyāyo na puruṣa ityabhiniviśeta /",
    "GSP31yuktdipu:6697": " tuṣṭistu kiṃ paramityāśritya pravṛttaḥ pradhānajñānamātre santoṣātpadārthāntaraṃ vijñātumeva nādriyate /",
    "GSP31yuktdipu:6698": " kiṃ ca prahāṇaviśeṣāt /",
    "GSP31yuktdipu:6699": " nirūḍhamūlo hyanātmani ātmagraho jñānottarakālabhāvanayā prahātavyaḥ /",
    "GSP31yuktdipu:6700": " tamobahulatvāttama ityabhidhīyate /",
    "GSP31yuktdipu:6701": " pelavastu sattvabahulo darśanapraṇayastuṣṭiḥ /",
    "GSP31yuktdipu:6702": " kiṃca tattvābhijayāt /",
    "GSP31yuktdipu:6703": " vijitabhūmikasya hi yoginastanmāhātmyavaśīkṛtatvād bhūmyantare pravṛttistuṣṭiḥ /",
    "GSP31yuktdipu:6704": " itarasya tvabhiniveśamātramevetyanayorviśeṣaḥ /",
    "GSP31yuktdipu:6705": " tasmānna padārthasaṃkara iti vyākhyātā prakṛtyākhyā tuṣṭiḥ /",
    "GSP31yuktdipu:6706": " yadā tu satyapi prakṛtisāmarthye nānapekṣya yathāsvamupādānaṃ bhāvānāmutpattiḥ sambhavati prakṛtyaviśeṣe sarvakālamutpattiprasaṃgāt,",
    "GSP31yuktdipu:6707": " prakṛtikṛtyamevedaṃ viśvamityabhyupagacchatastadaviśeṣād goḥ puruṣādutpattiprasaṃgaḥ,",
    "GSP31yuktdipu:6708": " puruṣasya vā mahiṣāt /",
    "GSP31yuktdipu:6709": " kiṃ ca jātyabhedaprasaṃgāt /",
    "GSP31yuktdipu:6710": " prakṛtikṛtyamidaṃ viśvamityabhyupagacchato jātibhedo na syāt,",
    "GSP31yuktdipu:6711": " tadaviśeṣāt /",
    "GSP31yuktdipu:6712": " dṛṣṭaṃ tūpādānājjātyanuvidhānaṃ bhāvānām /",
    "GSP31yuktdipu:6713": " tasmāttadeva kāraṇatvena parikalpayituṃ nyāyyam /",
    "GSP31yuktdipu:6714": " upādānaikadeśa eva ca kāryakāraṇavidhātmā bhoktetyetasmād darśanātsaṅgadveṣanivṛttiṃ labhate,",
    "GSP31yuktdipu:6715": " sā dvitīyā tuṣṭiḥ salilamityabhidhīyate /",
    "GSP31yuktdipu:6716": " kathaṃ punaretatsalilam ?",
    "GSP31yuktdipu:6717": " satyupādāne vikāro līyata iti /",
    "GSP31yuktdipu:6718": " tathā ca kṛtvā śāsramāha “salilaṃ salilamiti vaikārikopanipātamevādhikurute,",
    "GSP31yuktdipu:6719": " sati tasmiṃllīyate jagaditi” /",
    "GSP31yuktdipu:6720": " sa khalvayaṃ yogī pārthivānavajitya tanmahimnā jagadaśūnyaṃ dṛṣṭvā padārthāntarasyābhāvaṃ manyamānastāmeva bhūmiṃ kaivalyamiti gṛhṇāti /",
    "GSP31yuktdipu:6721": " bhinne ca dehe pṛthivyādiṣu līyate /",
    "GSP31yuktdipu:6722": " tataśca punarāvartate /",
    "GSP31yuktdipu:6723": " yadā ca satyupādānasāmarthye na tāvataiva bhāvānāṃ prādurbhāvaḥ kiṃ tarhi sannihitasādhanānāmapi kālaṃ pratyapekṣā bhavati- kālaviśeṣādbījādaṅkuro",
    "GSP31yuktdipu:6724": " aṅkurānnālaṃ,",
    "GSP31yuktdipu:6725": " nālātkāṇḍam,",
    "GSP31yuktdipu:6726": " kāṇḍātprasava ityādi /",
    "GSP31yuktdipu:6727": " anyathā tūpādānānāṃ sannidhānamātrātkṣaṇenaivāmīṣāmavasthāviśeṣāṇāmabhivyaktiḥ syāt /",
    "GSP31yuktdipu:6728": " kiṃca kālaviparyayeṇotpattiprasaṃgāt /",
    "GSP31yuktdipu:6729": " na caitadiṣṭam /",
    "GSP31yuktdipu:6730": " kiṃ ca tadanabhidhānāt /",
    "GSP31yuktdipu:6731": " dṛśyante ca prāṇināṃ kālānurūpāḥ svābhāvāhāravihāravyavasthāḥ /",
    "GSP31yuktdipu:6732": " tasmādasāveva kāraṇam /",
    "GSP31yuktdipu:6733": " tadekadeśaścāprakṛtivikārabhūto bhoktetyetasmāddarśanātsaṃgadveṣanivṛttiṃ labhate,",
    "GSP31yuktdipu:6734": " sā tṛtīyā tuṣṭirogha ityabhidhīyate /",
    "GSP31yuktdipu:6735": " kathaṃ punarayaṃ kāla ogha ityucyate ?",
    "GSP31yuktdipu:6736": " salilaughavatsarvābhyāvahanāt /",
    "GSP31yuktdipu:6737": " tadyathā salilaughastṛṇaṃ kāṣṭhamaśmānaṃ prāṇinaṃ vā svamūrtisaṃsṛṣṭaṃ sarvamevābhyāvahati,",
    "GSP31yuktdipu:6738": " evamayaṃ kālo garbhādbālyaṃ,",
    "GSP31yuktdipu:6739": " bālyātkaumāraṃ,",
    "GSP31yuktdipu:6740": " kaumārādyauvanaṃ,",
    "GSP31yuktdipu:6741": " yauvanātsthāviryam,",
    "GSP31yuktdipu:6742": " sthāviryānmaraṇaṃ,",
    "GSP31yuktdipu:6743": " tathā bījānmūlaṃ mūlādaṅkuramiti vahati / tathā cāha",
    "GSP31yuktdipu:6744": " yāmeva prathamāṃ rātriṃ garbhe bhavati pūruṣaḥ /",
    "GSP31yuktdipu:6745": " saṃprasthitastāṃ bhavati sa gacchanna nivartate //",
    "GSP31yuktdipu:6746": " tasmādoghasāmānyādoghaḥ kālaḥ /",
    "GSP31yuktdipu:6747": " sa khalvayaṃ yogī kālamavajitya padārthāntarābhāvaṃ manyamānastāmeva bhūmiṃ kaivalyamiti manyate /",
    "GSP31yuktdipu:6748": " dehabhede ca kālamanupraviśati /",
    "GSP31yuktdipu:6749": " tataśca punarāvartate /",
    "GSP31yuktdipu:6750": " yadā tu satyapi kālasāmarthye bhāvānāmutpattiḥ bhāgyānapekṣate /",
    "GSP31yuktdipu:6751": " kasmāt ? tatsannidhāne 'pyaprādurbhāvāt /",
    "GSP31yuktdipu:6752": " satyapi sādhanasāmarthye kālaviśeṣe ca kasyacidutpattirbhavati kasyacinneti /",
    "GSP31yuktdipu:6753": " tasmādasti kāraṇāntaraṃ yadapekṣya bhāvānāmutpattiranutpattiśca /",
    "GSP31yuktdipu:6754": " kiṃ cābhyutthānānupapattiprasaṃgāt /",
    "GSP31yuktdipu:6755": " kālamātrātphalaṃ bhavatītyetadicchataḥ śāstrokteṣu kriyāviśeṣeṣvabhiṣecanavratopavāsāgnihotrādiṣvabhyutthānaṃ na syāt /",
    "GSP31yuktdipu:6756": " kasmāt ? ānarthakyāt /",
    "GSP31yuktdipu:6757": " asti ca, tasmānna kālanimittā bhāvānāmutpattiḥ /",
    "GSP31yuktdipu:6758": " kiṃ ca tadanuvidhānāt /",
    "GSP31yuktdipu:6759": " dṛśyante khalvapi prakṛtyupādānakālāviśeṣe 'pi bhāgyaviśeṣātphalaviśeṣāḥ /",
    "GSP31yuktdipu:6760": " tasmāttatsaṃkāra eva kāraṇam /",
    "GSP31yuktdipu:6761": " tadekadeśaścāprakṛtivikārabhūto bhoktetyetasmāddarśanātsaṃgadveṣanivṛttiṃ labhate /",
    "GSP31yuktdipu:6762": " sā caturthī tuṣṭirvṛṣṭirityabhidhīyate /",
    "GSP31yuktdipu:6763": " kathaṃ punarvṛṣṭirityucyate /",
    "GSP31yuktdipu:6764": " sarvasattvāpyāyanāt /",
    "GSP31yuktdipu:6765": " yathā hi śīrṇānāmapi tṛṇalatādīnāṃ vṛṣṭiṃ prāpya punarāpyāyanaṃ bhavati,",
    "GSP31yuktdipu:6766": " evameva sarveṣāṃ prāṇināṃ bhāgyavipariṇāmātpunarāpyāyanaṃ bhavati /",
    "GSP31yuktdipu:6767": " tasmādvṛṣṭisāmyād bhāgyākhyā tuṣṭirvṛṣṭirityabhidhīyate /",
    "GSP31yuktdipu:6768": " śāstramapyāha- “vṛṣṭirvṛṣṭiriti śriya evopanipātamadhikurute /",
    "GSP31yuktdipu:6769": " sā hi vṛṣṭivatsarvamāpyāyatīti /",
    "GSP31yuktdipu:6770": " ” sa khalvayaṃ yogī bhāgyānyavajitya tanmahimnā jagadaśūnyaṃ dṛṣṭvā padārthāntarasyābhāvaṃ manyamānastāmeva bhūmiṃ kaivalyamiti gṛhṇāti /",
    "GSP31yuktdipu:6771": " sa tasyāmeva dehabhede līyate /",
    "GSP31yuktdipu:6772": " tataśca punarāvartata iti /",
    "GSP31yuktdipu:6773": " āha, kālabhāgyayorapratipattiḥ,",
    "GSP31yuktdipu:6774": " samākhyāparijñānāt /",
    "GSP31yuktdipu:6775": " prakṛtyātmakasya tāvadyogino 'ṣṭau prakṛtayo viṣaya ityuktaṃ purastāt /",
    "GSP31yuktdipu:6776": " upādānātmakasya ca pṛthivyādīni mahābhūtāni /",
    "GSP31yuktdipu:6777": " kālabhāgyayostu na tathoktam /",
    "GSP31yuktdipu:6778": " tasmādvaktavyaṃ kasya tattvasyaiṣā samākhyeti ?",
    "GSP31yuktdipu:6779": " ucyate- na, uktatvāt /",
    "GSP31yuktdipu:6780": " prāgevaitadapadiṣṭaṃ na kālo nāma kaścitpadārtho 'sti /",
    "GSP31yuktdipu:6781": " kiṃ tarhi kriyāsu kālasaṃjñā /",
    "GSP31yuktdipu:6782": " tāśca karaṇavṛttiriti /",
    "GSP31yuktdipu:6783": " pratipāditam /",
    "GSP31yuktdipu:6784": " na cānyā vṛttirvṛttimataḥ /",
    "GSP31yuktdipu:6785": " tasmātkāraṇacaitanyapratijñaḥ kālātmaka iti /",
    "GSP31yuktdipu:6786": " bhāgyasaṃjñā tu dharmādharmayoḥ /",
    "GSP31yuktdipu:6787": " tau ca buddhidharmāviti prāgapadiṣṭam /",
    "GSP31yuktdipu:6788": " tasmādbhāgyavādī buddhicaitanika iti /",
    "GSP31yuktdipu:6789": " āha, na tuṣṭyantaratvāt /",
    "GSP31yuktdipu:6790": " prakṛtitvānmahānpūrvaṃ prakṛtyākhyāyāṃ tuṣṭāvavaruddhaḥ /",
    "GSP31yuktdipu:6791": " tasyedānīṃ tuṣṭyantaratvena parikalpanaṃ nātisamañjasamiti /",
    "GSP31yuktdipu:6792": " ucyate- mahāṃstarhi pūrvatuṣṭiviṣayabhāvādapakṛṣyata iti /",
    "GSP31yuktdipu:6793": " kāryakaraṇavṛttikriyārūpāṃ vṛttimaddyotyāṃ parikalpya tasyāṃ kālatvamayamāha /",
    "GSP31yuktdipu:6794": " mahataśca rūpaṃ dharmādikaṃ mahato 'rthāntaraṃ bhāgyamiti bhāgyavān /",
    "GSP31yuktdipu:6795": " athavā bāhya evāyaṃ kālaḥ karmakāraṇaṃ nirdiśyate /",
    "GSP31yuktdipu:6796": " tatra cānye 'pi svamatiparikalpitapadārthāntarātmabhāvagrahā eveti sāṅkhyāḥ pravādinaḥ pratikṣiptā boddhavyā iti /",
    "GSP31yuktdipu:6797": " apara āha, prakṛticaitanikaḥ pradhānabhāvāśādyupādānakālabhāgyavādino mahadahaṅkāratanmātravādina iti /",
    "GSP31yuktdipu:6798": " tadetadapasiddhatvādayuktam /",
    "GSP31yuktdipu:6799": " na hi mahadahaṅkāratanmātralakṣaṇāḥ prakṛtaya upādānakālabhāgyabhāvena prasiddhāḥ /",
    "GSP31yuktdipu:6800": " tasmādidamapyayuktam /",
    "GSP31yuktdipu:6801": " evametā ādhyātmikyaścatasrastuṣṭayaḥ /",
    "GSP31yuktdipu:6802": " bāhyā viṣayoparamāt pañca ca nava tuṣṭayo 'bhihitāḥ // ISk_50 //",
    "GSP31yuktdipu:6803": " caśabdo 'vadhāraṇārthaḥ /",
    "GSP31yuktdipu:6804": " avyutpannātmavicārasya yogino viṣayadoṣadarśanamātrātsaṃgadoṣanivṛttirbāhyā tuṣṭiḥ /",
    "GSP31yuktdipu:6805": " tatra yadārjanadoṣamavagacchati na tāvatsarvasyābhijātirastīti arthināvaśyaṃ viṣayārjane vartitavyam /",
    "GSP31yuktdipu:6806": " teṣāmasvābhāvikatvātkvacidevāvasthitirityuktaṃ prāk /",
    "GSP31yuktdipu:6807": " kiṃ ca sapratyanīkatvāt /",
    "GSP31yuktdipu:6808": " svābhāvikamavasthānaṃ viṣayāṇāmaparikalpyāpi yadā pratigrahādibhirarjanaṃ pratyādriyate tadapyayuktam /",
    "GSP31yuktdipu:6809": " kutaḥ ? sapratyanīkatvāt /",
    "GSP31yuktdipu:6810": " evamapi nāsti kaścidapratyanīka viṣayopārjanāya iti tadvighāte 'vaśyaṃ prayatitavyam /",
    "GSP31yuktdipu:6811": " sa ca yadi pratiyatamānaḥ pratyanīkivighātaṃ kuryātparopaghātenātmānugrahānuṣṭhānācchāstravirodhaḥ / yasmādāha-",
    "GSP31yuktdipu:6812": " na tatparasya sandadhyātpratikūlaṃ yadātmanaḥ /",
    "GSP31yuktdipu:6813": " eṣa saṃkṣepato dharmaḥ kāmādanyaḥ pravartate //",
    "GSP31yuktdipu:6814": " punarapyāha-",
    "GSP31yuktdipu:6815": " prāṇināmupaghātena yo 'rthaḥ samupajāyate /",
    "GSP31yuktdipu:6816": " so 'napekṣaiḥ prahātavyo lokāntaravighātakṛt //",
    "GSP31yuktdipu:6817": " tasmātsaṃghātamātratvātsattvādīnāṃ ghaṭādivat /",
    "GSP31yuktdipu:6818": " ābrahmaṇaḥ parijñāya dehānāmanavasthitim //",
    "GSP31yuktdipu:6819": " satyaṃ sadbhirādīptaṃ tṛṇolkācapalaṃ sukham /",
    "GSP31yuktdipu:6820": " sudṛḍhairna nipātavyaṃ duḥkhairdehāntarodbhavaiḥ //",
    "GSP31yuktdipu:6821": " atha punarayaṃ pratyanīkairvihanyate,",
    "GSP31yuktdipu:6822": " tato 'sya viṣayābhāvaḥ /",
    "GSP31yuktdipu:6823": " sukhārthaṃ ca pravṛttasya bhūyiṣṭhaṃ duḥkhamevetyetasmāddarśanānmādhyasthyaṃ labhate,",
    "GSP31yuktdipu:6824": " sā pañcamī tuṣṭiḥ sutāramityabhidhīyate /",
    "GSP31yuktdipu:6825": " kathaṃ punaḥ sutāramityucyate ?",
    "GSP31yuktdipu:6826": " sukhamanenopāyena taranti viṣayasaṃkaṭamiti sutāram /",
    "GSP31yuktdipu:6827": " yadā tu yogī pūrvadoṣādhigame 'bhijātyā vā yatnārjitaviṣayatve sati rakṣādoṣamupanyasyati /",
    "GSP31yuktdipu:6828": " katham ? bhoktṛbhogyabhāvāvyatirekāt sarvaprāṇisādhāraṇā viṣayāḥ,",
    "GSP31yuktdipu:6829": " tasmātteṣāṃ rakṣā vidheyā /",
    "GSP31yuktdipu:6830": " tasyāṃ ca pravartamāno yadi paramuparundhyāt tadā pūrvoktadoṣaḥ,",
    "GSP31yuktdipu:6831": " athātmānaṃ,",
    "GSP31yuktdipu:6832": " viṣayābhāvaḥ /",
    "GSP31yuktdipu:6833": " rātrindivaṃ ca tadekāgramanasaḥ sukhārthaṃ pravṛtasya bhūyiṣṭhaṃ duḥkhamevetyetasmāddarśanānmādhyasthyaṃ labhate /",
    "GSP31yuktdipu:6834": " sā ṣaṣṭhī tuṣṭiḥ supāramityabhidhīyate /",
    "GSP31yuktdipu:6835": " kathaṃ punaḥ supāramityucyate ?",
    "GSP31yuktdipu:6836": " sukhamanena pāraṃ viṣayārṇavasya prayāntīti /",
    "GSP31yuktdipu:6837": " yadā tu sati pūrvadoṣe,",
    "GSP31yuktdipu:6838": " sati vā grāmanagaranigamasanniveśādyupāyānuṣṭhānādvā kṛtaviṣayarakṣo yogī kṣayadoṣamupanyasyati / katham ?",
    "GSP31yuktdipu:6839": " yena dravyeṇa mohādvarantumicchanti dehinaḥ /",
    "GSP31yuktdipu:6840": " tadevaiṣāṃ vināśitvād bhavatyaratikāraṇam //",
    "GSP31yuktdipu:6841": " yatnopāttāḥ suguptāśca viṣayā viṣayaiṣiṇām /",
    "GSP31yuktdipu:6842": " paśyatāmeva naśyanti budbudāḥ salile yathā //",
    "GSP31yuktdipu:6843": " na tadasti jagatyasminbhūtaṃ sthāvarajaṅgamam /",
    "GSP31yuktdipu:6844": " pratyakṣato 'numānādvā vināśo yasya nekṣyate //",
    "GSP31yuktdipu:6845": " tasmādvināśiṣvāsaktānāṃ putradāragṛhādiṣu /",
    "GSP31yuktdipu:6846": " mameti buddhiṃ yatnena buddhimānvinivartayet //",
    "GSP31yuktdipu:6847": " iti etasmāddarśanānmādhyasthyaṃ labhate,",
    "GSP31yuktdipu:6848": " sā saptamī tuṣṭiḥ sunetramityucyate /",
    "GSP31yuktdipu:6849": " kathaṃ punaḥ sunetramityucyate ?",
    "GSP31yuktdipu:6850": " sukhamanenātmānaṃ kaivalyāvasthāṃ nayantīti sunetram /",
    "GSP31yuktdipu:6851": " yadā tu satsu pūrvadoṣeṣu prasaṅgadoṣamupanyasyati /",
    "GSP31yuktdipu:6852": " katham ? prāptaviṣayāṇāmindriyāṇāṃ tadabhilāṣānnivṛtistatsukham /",
    "GSP31yuktdipu:6853": " viṣayajighṛkṣayā ca duḥkham /",
    "GSP31yuktdipu:6854": " prāptirapyeṣāmanupaśāntaye tadupabhogakauśalāya ca / yasmādāha-",
    "GSP31yuktdipu:6855": " yadā prabandhādviṣayī viṣayānupasevate /",
    "GSP31yuktdipu:6856": " tadāsyetastvabhiprāyaḥ sutarāṃ saṃpravartate //",
    "GSP31yuktdipu:6857": " ato 'pi yena puruṣaḥ śamayed vaḍavānalam /",
    "GSP31yuktdipu:6858": " nendriyāṇyupabhogena viṣayebhyo nivartayet //",
    "GSP31yuktdipu:6859": " tasmādviṣayasamparkamasamarthaṃ nivartane /",
    "GSP31yuktdipu:6860": " indriyāṇāṃ parijñāya nirāsaṅgamatiścaret //",
    "GSP31yuktdipu:6861": " ityetasmād darśanānmādhyasthyaṃ labhate sāṣṭamī tuṣṭiḥ sumārīcamityucyate /",
    "GSP31yuktdipu:6862": " kathaṃ sumārīcamityucyate ?",
    "GSP31yuktdipu:6863": " arcateḥ pūjārthasya śobhanamarcitaṃ viṣayasaṃganivṛttasya yogino 'vasthānaṃ bhavati /",
    "GSP31yuktdipu:6864": " yadā tu pūrvadoṣeṣu hiṃsādoṣamupanyasyati /",
    "GSP31yuktdipu:6865": " katham ? anupahatyānyabhūtāni viṣayabhogānupapatteḥ /",
    "GSP31yuktdipu:6866": " upabhogo hi nāma manojñābhyavahāraḥ,",
    "GSP31yuktdipu:6867": " strīsevā,",
    "GSP31yuktdipu:6868": " hayagajanarādibhiryānamityevamādi /",
    "GSP31yuktdipu:6869": " tatra manojñābhyavahāracikīrṣuṣā tadaṅgānāṃ go 'jāvibalīvardastrīpuruṣādīnāmavaśyamupaghātaḥ kāryaḥ /",
    "GSP31yuktdipu:6870": " anupaghāte vā viṣayānupapattiprasaṃgaḥ /",
    "GSP31yuktdipu:6871": " striyamāsevamānenānyāsāṃ strīṇāṃ mātṛpitṛbhrātṛprabhṛtīnāṃ ca,",
    "GSP31yuktdipu:6872": " anyathā tadabhāvo hayādīnām /",
    "GSP31yuktdipu:6873": " tasmādupabhogārthināvaśyamanyopaghātaḥ kāryo nihitadaṇḍena vā viṣayopabhogastyājya iti / āha ca",
    "GSP31yuktdipu:6874": " yathā yathā hi viṣayo vṛddhiṃ gṛhṇāti dehinām /",
    "GSP31yuktdipu:6875": " apaghātastadaṅgānāṃ tathaivāsya vivardhate //",
    "GSP31yuktdipu:6876": " tasmādanicchannanyeṣāṃ prāṇināṃ dehapīḍanam /",
    "GSP31yuktdipu:6877": " santoṣeṇaiva varteta tyaktasarvaparicchadaḥ //",
    "GSP31yuktdipu:6878": " satyavācaḥ praśāntasya sarvabhūtānyanicchataḥ /",
    "GSP31yuktdipu:6879": " bhāvāndhakārāntajñānamacireṇa pravartate //",
    "GSP31yuktdipu:6880": " ityetasmāddarśanānmādhyasthyaṃ labhate,",
    "GSP31yuktdipu:6881": " sā navamī tuṣṭiruttamābhayamityapadiśyate /",
    "GSP31yuktdipu:6882": " katham ? uttamaṃ hi prāṇināṃ sarvebhyo hiṃsābhayamiti tadapagamāduttamābhayamiti /",
    "GSP31yuktdipu:6883": " āha, arjanarakṣaṇalakṣaṇayorapi tuṣṭyoḥ paropaghātadoṣāḥ,",
    "GSP31yuktdipu:6884": " apadiṣṭo 'syāmapi ca /",
    "GSP31yuktdipu:6885": " tatra kathamanayorviśeṣaḥ pratipattavya iti ?",
    "GSP31yuktdipu:6886": " ucyate na, viṣayabhedāt /",
    "GSP31yuktdipu:6887": " tatra yeṣāmarjanarakṣaṇe pratyādriyate viṣayī tadarthinā pratyanīkānāmavaśyamabhighāto 'nuṣṭhātavya ityādāvuktam /",
    "GSP31yuktdipu:6888": " iha tu yeṣāmevārjanarakṣaṇe tadanupaghātenāśakyo viṣayopabhoga ityetadvivakṣitam /",
    "GSP31yuktdipu:6889": " tasmādasaṃkīrṇametadityevamambhaḥprabhṛtayo nava viṣayebhyaḥ saṃgadveṣanivṛttihetavo vyākhyātāḥ /",
    "GSP31yuktdipu:6890": " te jñānavirahitānāṃ yogināṃ tuṣṭiśabdavācyatāṃ labhante /",
    "GSP31yuktdipu:6891": " jñānināṃ tu vairāgyaparvasaṃjñitā svāsu svāsu tattvabhūmiṣu siddhā eveti // 50 // @-----------------------------------------------------------------------",
    "GSP31yuktdipu:6892": " kārikā 51 @-----------------------------------------------------------------------",
    "GSP31yuktdipu:6893": " āha- prāgapadiṣṭamaṣṭadhā siddhiriti tadidānīmabhidhīyatāmiti / ucyate-",
    "GSP31yuktdipu:6894": " ūhaḥ śabdo 'dhyayanaṃ duḥkhavighātāstrayaḥ suhṛtprāptiḥ /",
    "GSP31yuktdipu:6895": " dānañca siddhayo 'ṣṭau",
    "GSP31yuktdipu:6896": " tatroho nāma yadā pratyakṣānumānāgamavyatirekeṇābhipretamarthaṃ vicāraṇābalenaiva pratipadyate,",
    "GSP31yuktdipu:6897": " sādyā siddhiḥ tārakamityapadiśyate- tārayati saṃsārārṇavāditi tārakam /",
    "GSP31yuktdipu:6898": " yadā tu svayaṃ pratipattau pratihanyamāno gurūpadeśāt pratipadyate sā dvitīyā siddhiḥ sutāramityapadiśyate /",
    "GSP31yuktdipu:6899": " katham ? sukhamanenadyatve 'pi bhavasaṅkaṭāt tarantīti /",
    "GSP31yuktdipu:6900": " yadā tvanyopadeśādapyasamarthaḥ pratipattumadhyayanena sādhayati sā tṛtīyā siddhiḥ tārayantamityapadiśyate /",
    "GSP31yuktdipu:6901": " tadetat tāraṇakriyāyā adyatve 'pi avyāvṛtatvāt mahāviṣayatvāt tārayantamityapadiśyate /",
    "GSP31yuktdipu:6902": " ta ete trayaḥ sādhanopāyairābrāhmaṇaḥ prāṇino 'bhipretamarthaṃ prāpnuvanti /",
    "GSP31yuktdipu:6903": " āha ca- “sākṣātkṛtadharmāṇa ṛṣayo babhūvuḥ,",
    "GSP31yuktdipu:6904": " te 'parebhyo 'sākṣātkṛtadharmebhya upadeśena mantrān samprāhurupadeśāya glāyanto 'pare bilmagrahaṇāyemaṃ granthaṃ samāmnāsiṣurvedañca vedāṅgāni ceti” /",
    "GSP31yuktdipu:6905": " bilmaṃ bhāsanam- samyak pratibhāsāya viśiṣṭaḥ saṃketa uktaḥ /",
    "GSP31yuktdipu:6906": " eṣāṃ tu sādhanopāyānāṃ pratyanīkapratiṣedhāya duḥkhavighātatrayam /",
    "GSP31yuktdipu:6907": " duḥkhāni trīṇi- ādhyātmikādīni /",
    "GSP31yuktdipu:6908": " tatra cādhyātmikānāṃ vātādīnāṃ siddhipratyanīkānāmāyurvedakriyānuṣṭhānena vighātaṃ kṛtvā pūrveṣāṃ trayāṇāmanyatamena sādhayati sā caturthī siddhiḥ pramodamityabhidhīyate /",
    "GSP31yuktdipu:6909": " katham ? nivṛttarogā hi prāṇinaḥ pramodanta iti kṛtvā /",
    "GSP31yuktdipu:6910": " yadā tvādhibhautikānāṃ mānuṣādinimittānāṃ siddhipratyanīkānāṃ sāmādinā yatidharmānuguṇena vopāyena pūrveṣāṃ trayāṇāmanyatamena sādhayati,",
    "GSP31yuktdipu:6911": " sā pañcamī siddhiḥ pramuditamityabhidhīyate /",
    "GSP31yuktdipu:6912": " katham ? anudvigno hi pramudita iti kṛtvā /",
    "GSP31yuktdipu:6913": " yadā tu śītādīnyādhidaivikāni dvandvāni siddhipratyanīkāni svadharmānurodhena pratihatya pūrveṣāṃ trayāṇāmanyatamena sādhayati,",
    "GSP31yuktdipu:6914": " sā ṣaṣṭhī siddhirmodanāmamityabhidhīyate /",
    "GSP31yuktdipu:6915": " katham ? dvandvānupahatā hi prāṇino modanta iti kṛtvā /",
    "GSP31yuktdipu:6916": " suhṛtprāptiḥ- yadā tu kṛśalaṃ saṃspṛṣṭaṃ sanmitramāśritya sandehanivṛttiṃ labhate,",
    "GSP31yuktdipu:6917": " sā ramyakamiti saptamī siddhirapadiśyate /",
    "GSP31yuktdipu:6918": " ramyo hi loke sanmitrasamparkaḥ,",
    "GSP31yuktdipu:6919": " tasya saṃjñāyāṃ ramyameva ramyakam /",
    "GSP31yuktdipu:6920": " dānam- yadā tu daurbhāgyaṃ dānenātītya pūrveṣāṃ trayāṇāmanyatamena sādhayati sāṣṭāmī siddhiḥ sadāpramuditamityabhidhīyate /",
    "GSP31yuktdipu:6921": " subhago hi sadāpramudito bhavati,",
    "GSP31yuktdipu:6922": " tasmāddaurbhāgyanivṛttiḥ sadāpramuditam /",
    "GSP31yuktdipu:6923": " ityevametāḥ siddhayo 'ṣṭau vyākhyātāḥ /",
    "GSP31yuktdipu:6924": " etāsāṃ saṃśrayeṇābhipretamarthaṃ yataḥ saṃsādhayantītyataḥ pūrvācāryāgataṃ mārgamārurukṣustatpravaṇaḥ syāditi /",
    "GSP31yuktdipu:6925": " āha, kaḥ punaratra heturyena puruṣārthatvāviśeṣe sati guṇānāṃ sarvasiddhinimittaṃ tvanubhavatīti ?",
    "GSP31yuktdipu:6926": " ucyate- yasmāt",
    "GSP31yuktdipu:6927": " siddheḥ pūrvo 'ṅkuśastrividhaḥ // ISk_51 //",
    "GSP31yuktdipu:6928": " sādhyapratipattisāmarthyasāmānyamaṅgīkṛtyāha siddheriti /",
    "GSP31yuktdipu:6929": " pūrvo viparyayāśaktituṣṭilakṣaṇaḥ aṃkuśa ivāṃkuśaḥ,",
    "GSP31yuktdipu:6930": " nivartanasāmānyāt /",
    "GSP31yuktdipu:6931": " nityapravṛttasyāpi pradhānātsiddhisrotaso viparyayāśaktituṣṭipratibandhātsarvaprāṇiṣvapravṛttirbhavati /",
    "GSP31yuktdipu:6932": " viparyayāttāvatsthāvareṣu /",
    "GSP31yuktdipu:6933": " te hi mukhyāḥ srotaso viparyayātmānaḥ /",
    "GSP31yuktdipu:6934": " aśaktestiryakṣu /",
    "GSP31yuktdipu:6935": " te hi tiryaksrotaso 'śaktyātmānaḥ /",
    "GSP31yuktdipu:6936": " tuṣṭirdeveṣu /",
    "GSP31yuktdipu:6937": " te hyūrdhvasrotasastuṣṭyātmānaḥ /",
    "GSP31yuktdipu:6938": " mānuṣāstvarvāksrotasaḥ saṃsiddhyātmānaḥ /",
    "GSP31yuktdipu:6939": " tasmātta eva tārakādiṣu pravartante /",
    "GSP31yuktdipu:6940": " sattvarajastamasāṃ cāṅgāṅgibhāvaniyamādviparyayāśaktituṣṭibhiḥ pratihanyata iti na sarveṣāṃ sarvadā siddhirbhavati /",
    "GSP31yuktdipu:6941": " ata etaduktaṃ siddheḥ pūrvo 'ṅkuśāstrividha iti /",
    "GSP31yuktdipu:6942": " yathā ca sidddheḥ viparyayāśaktituṣṭayaḥ pratipakṣāḥ,",
    "GSP31yuktdipu:6943": " evaṃ siddhirapi viparyayādīnām /",
    "GSP31yuktdipu:6944": " sā hyutpannā sarvānetānnivartayati /",
    "GSP31yuktdipu:6945": " katham ? aviparītajñānaṃ viparyayamatītānāgatavartamāneṣu sannikṛṣṭeṣu viprakṛṣṭeṣu",
    "GSP31yuktdipu:6946": " indriyagrāhyeṣvatīndriyeṣu cāpratighātādaśaktiṃ puruṣasya prakṛtivikāravyatiriktasya",
    "GSP31yuktdipu:6947": " darśanātsarvāsu bhūmiṣu tuṣṭim /",
    "GSP31yuktdipu:6948": " evametāni srotāṃsi prāṇādayaḥ karmayonayaśca vyākhyātāḥ /",
    "GSP31yuktdipu:6949": " eteṣāṃ mārge 'vasthāpanātparāṃ siddhikaivalyalakṣaṇāmacireṇa prāpnoti / āha ca",
    "GSP31yuktdipu:6950": " yonīnāṃ sapramāṇānāṃ samyaṅmārge niyojanāt /",
    "GSP31yuktdipu:6951": " srotasāṃ ca viśuddhatvānnirāsaṅgamatiścaret // iti // // 51 //",
    "GSP31yuktdipu:6952": " // iti yuktidīpikāyāṃ navamamāhnikam // @-----------------------------------------------------------------------",
    "GSP31yuktdipu:6953": " kārikā 52 @-----------------------------------------------------------------------",
    "GSP31yuktdipu:6954": " evaṃ yatpūrvamapadiṣṭaṃ saṃyogakṛtaḥ sarga (ISk 21)",
    "GSP31yuktdipu:6955": " iti tadvyākhyātam /",
    "GSP31yuktdipu:6956": " atredānīmācāryāṇāṃ vipratipattiḥ /",
    "GSP31yuktdipu:6957": " dharmādīnāṃ śarīramantareṇānutpatteḥ /",
    "GSP31yuktdipu:6958": " śarīrasya ca dharmādyabhāve nimittantarāsambhavādubhayamidamanādi /",
    "GSP31yuktdipu:6959": " tasmādekarūpa evāyaṃ yathaivādyatve tathaivātikrāntāsvanāgatāsu kālakoṭiṣu sarga iti /",
    "GSP31yuktdipu:6960": " ācārya āha- naitadevam,",
    "GSP31yuktdipu:6961": " kiṃ tarhi prākpradhānapravṛtterdharmādharmayorasambhavo buddhidharmatvāttasyāśca pradhānavikāratvāt /",
    "GSP31yuktdipu:6962": " tatastadvyatiriktaṃ śabdādyupalabdhiguṇalakṣaṇaṃ guṇapuruṣāntaropalabdhilakṣaṇaṃ",
    "GSP31yuktdipu:6963": " cārthamuddiśya sattvādayo mahadahaṅkāratanmātrendriyabhūtatvenāvasthāya paramarṣihiraṇyagarbhādīnāṃ",
    "GSP31yuktdipu:6964": " śarīramutpādayanti /",
    "GSP31yuktdipu:6965": " ṣaṭsiddhikṣayakālottaraṃ tu guṇavimardavaicitryādrajastamovṛttyanupāti saṃsāracakraṃ pravṛttam /",
    "GSP31yuktdipu:6966": " na vinā bhāvairliṅgam",
    "GSP31yuktdipu:6967": " devamanuṣyatiryagbhāvena vyavatiṣṭhata iti vākyaśeṣaḥ /",
    "GSP31yuktdipu:6968": " na vinā liṅgena bhāvasaṃsiddhiḥ /",
    "GSP31yuktdipu:6969": " saṃsiddhiratra niṣpattirabhipretā /",
    "GSP31yuktdipu:6970": " liṅgākhyo bhāvākhyastasmād dvividhaḥ pravartate sargaḥ // ISk_52 //",
    "GSP31yuktdipu:6971": " so 'yaṃ liṅgākhyo bhāvākhyaśca ṣaṭsiddhikṣayakālādūrdhvaṃ bhavati /",
    "GSP31yuktdipu:6972": " guṇasamanantaraṃ tu adhikāralakṣaṇaḥ /",
    "GSP31yuktdipu:6973": " tasmād dvidhā sargaḥ adhikāralakṣaṇo bhāvākhyaśca /",
    "GSP31yuktdipu:6974": " yeṣāṃ tu dharmādharmaśarīrayoḥ paryāyeṇa hetuhetumadbhāvasteṣāṃ kāraṇamastyavyaktamityatra (ISk 16)",
    "GSP31yuktdipu:6975": " prativihitam /",
    "GSP31yuktdipu:6976": " ye 'pi ca sāṃkhyā evamāhuḥ- “dharmādharmādhikāravaśātpradhānasya pravṛttiriti” teṣāmanyataraparikalpanānarthakyamiti /",
    "GSP31yuktdipu:6977": " katham ? yadi tāvadadhikāra evāyaṃ pradhānapravṛttaye 'lam,",
    "GSP31yuktdipu:6978": " kiṃ dharmādharmābhyām ?",
    "GSP31yuktdipu:6979": " atha tāvadantareṇādhikārasya pradhānapravṛttāvasāmarthyam,",
    "GSP31yuktdipu:6980": " evamapi kimadhikāreṇa ?",
    "GSP31yuktdipu:6981": " tayoreva pravṛttisāmarthyāt /",
    "GSP31yuktdipu:6982": " tasmādadhikārabhāvanimitto dvidhā sargaḥ /",
    "GSP31yuktdipu:6983": " tatra yathedaṃ śarīramavibhaktaṃ dharmārthakāmamokṣalakṣaṇāsu kriyāsu vibhaktaṃ bhavedityataḥ pāṇyādivikalpo 'sya bhavati,",
    "GSP31yuktdipu:6984": " evaṃ sattvasargo 'pyavibhakto dharmārthakāmamokṣalakṣaṇāsu kriyāsu samartho bhavediti // 52 // @-----------------------------------------------------------------------",
    "GSP31yuktdipu:6985": " kārikā 53 @-----------------------------------------------------------------------",
    "GSP31yuktdipu:6986": " aṣṭavikalpo daivastairyagyonaśca pañcadhā bhavati /",
    "GSP31yuktdipu:6987": " mānuṣyaścaikavidhaḥ",
    "GSP31yuktdipu:6988": " aṣṭau vikalpā asya so 'yamaṣṭavikalpaḥ /",
    "GSP31yuktdipu:6989": " aṣṭaprakāro 'ṣṭabheda ityarthaḥ /",
    "GSP31yuktdipu:6990": " tadyathā brahmaprajāpatīndrapitṛgandharvanāgarakṣaḥpiśācāḥ /",
    "GSP31yuktdipu:6991": " tairyagyonaśca pañcadhā bhavati- paśumṛgapakṣisarīsṛpasthāvarāḥ /",
    "GSP31yuktdipu:6992": " mānuṣyaścaikavidhaḥ ca jātyantarānupapatteḥ /",
    "GSP31yuktdipu:6993": " āha kimetāvāneva bhūtasargavikalpaḥ,",
    "GSP31yuktdipu:6994": " āhosvidanyo 'stīti ?",
    "GSP31yuktdipu:6995": " ucyate- vikalpāntaramastyeteṣāmeva sthānānāmantargaṇabhedāt /",
    "GSP31yuktdipu:6996": " ayaṃ tu āhosvidanyo 'stīti ?",
    "GSP31yuktdipu:6997": " ucyate- vikalpāntaramastyeteṣāmeva sthānāmantaragaṇabhedāt / ayaṃ tu",
    "GSP31yuktdipu:6998": " samāsato bhautikaḥ sargaḥ // ISk_53 //",
    "GSP31yuktdipu:6999": " kim ? upadiṣṭa ita vākyaśeṣaḥ /",
    "GSP31yuktdipu:7000": " tatra devānāṃ sādhyamarudrudrādibhedāt /",
    "GSP31yuktdipu:7001": " tiraścāṃ grāmyāraṇyādibhedāt /",
    "GSP31yuktdipu:7002": " mānuṣāṇāṃ ca brāhmaṇakṣatriyaviṭśūdrabhedāt /",
    "GSP31yuktdipu:7003": " udbhidbhedaśca vistareṇāpadiśyamāna ānantyamāpādayet /",
    "GSP31yuktdipu:7004": " tasmātsamāsato bhūtasargo 'padiśyate // 53 // @-----------------------------------------------------------------------",
    "GSP31yuktdipu:7005": " kārikā 54 @-----------------------------------------------------------------------",
    "GSP31yuktdipu:7006": " āha, vikalpāntaravacanam,",
    "GSP31yuktdipu:7007": " srotobhedāt /",
    "GSP31yuktdipu:7008": " daivamānuṣatairyagyonā iti trividho bhūtānāṃ vikalpa upadiśyate /",
    "GSP31yuktdipu:7009": " srotāṃsi tu catvāryuktāni /",
    "GSP31yuktdipu:7010": " tasmādvikalpāntaraṃ vaktavyamiti /",
    "GSP31yuktdipu:7011": " ucyate- na, guṇadharmasaṃgrahasāmarthāt /",
    "GSP31yuktdipu:7012": " sattvabahulā ūrdhvasrotasaḥ /",
    "GSP31yuktdipu:7013": " rajobahulā arvāksrotasaḥ /",
    "GSP31yuktdipu:7014": " tamobahulāstiryaksrotaso mukhyasrotasaśca /",
    "GSP31yuktdipu:7015": " tasmādanayorabhedenopadeśaḥ /",
    "GSP31yuktdipu:7016": " āha, asurādyupasaṃkhyānaṃ kartavyam /",
    "GSP31yuktdipu:7017": " itareṣvanantarbhāvādabhedena vopadeśaḥ kāryā na tu daivamānuṣatiraśca iti /",
    "GSP31yuktdipu:7018": " ucyate- na, ukteṣveva tatsaṃgrahāt /",
    "GSP31yuktdipu:7019": " asurāṇāṃ tāvadaindra eva sthāne 'ntarbhāvaḥ,",
    "GSP31yuktdipu:7020": " pūrvadevatvāt /",
    "GSP31yuktdipu:7021": " pūrvadevā hyasurāḥ /",
    "GSP31yuktdipu:7022": " kiṃca paryāyeṇendratvāt /",
    "GSP31yuktdipu:7023": " dhanviprabhṛtīnāṃ paryāyeṇendratvaṃ śrūyate /",
    "GSP31yuktdipu:7024": " tathā yakṣāṇāṃ rakṣassvekarūpatvāt /",
    "GSP31yuktdipu:7025": " kinnaravidyādharāṇāṃ gandharveṣu,",
    "GSP31yuktdipu:7026": " samānaśīlatvāt /",
    "GSP31yuktdipu:7027": " pretānāṃ pitṛṣvadhipatisāmānyāt /",
    "GSP31yuktdipu:7028": " tasmāttrivikalpa eva bhūtasargaḥ / sa cāyam",
    "GSP31yuktdipu:7029": " ūrdhvaṃ sattvaviśālaḥ",
    "GSP31yuktdipu:7030": " ūrdhvamityanenāṣṭau devasthānānyāha /",
    "GSP31yuktdipu:7031": " tatrāyaṃ sargaṃ sattvaviśālaḥ /",
    "GSP31yuktdipu:7032": " piśācebhyo rakṣasām,",
    "GSP31yuktdipu:7033": " rakṣobhyo nāgānām,",
    "GSP31yuktdipu:7034": " nāgebhyo gandharvāṇām,",
    "GSP31yuktdipu:7035": " gandharvebhyaḥ pitḥṇām,",
    "GSP31yuktdipu:7036": " pitṛbhyastridaśānām,",
    "GSP31yuktdipu:7037": " tebhyaḥ prajāpatīnām,",
    "GSP31yuktdipu:7038": " tebhyo 'pi brahmaṇaḥ /",
    "GSP31yuktdipu:7039": " evaṃ viśālagrahaṇaṃ samarthitaṃ bhavati /",
    "GSP31yuktdipu:7040": " tamoviśālastu mūlataḥ sargaḥ /",
    "GSP31yuktdipu:7041": " mūlatastu sargastamoviśālaḥ /",
    "GSP31yuktdipu:7042": " paśubhyo hi mṛgāṇāṃ prakṛṣṭataraṃ tamaḥ,",
    "GSP31yuktdipu:7043": " mṛgebhyaḥ pakṣiṇām,",
    "GSP31yuktdipu:7044": " pakṣibhyaḥ sarīsṛpāṇām,",
    "GSP31yuktdipu:7045": " sarīsṛpebhyaḥ sthāvarāṇām /",
    "GSP31yuktdipu:7046": " madhye rajoviśālaḥ",
    "GSP31yuktdipu:7047": " devebhyastiryagbhyaścāvakṛṣṭāsu bhūmiṣu yathā yathā sattvatamaso nirhrāsaḥ,",
    "GSP31yuktdipu:7048": " tathā tathā rajaso vṛddhiḥ /",
    "GSP31yuktdipu:7049": " manuṣyāstūbhayormadhyamiti tatra paramaḥ prakarṣo rajasaḥ /",
    "GSP31yuktdipu:7050": " arvāk srotasaḥ siddhirūpatvādatyantaṃ kriyāpravṛttatvāt /",
    "GSP31yuktdipu:7051": " yathā ca mānuṣeṣu rajaḥprakarṣa evaṃ brahmaṇaḥ sthāne sattvasya,",
    "GSP31yuktdipu:7052": " sthāvareṣu tamasaḥ /",
    "GSP31yuktdipu:7053": " sa khalvayam-",
    "GSP31yuktdipu:7054": " brahmādistambaparyantaḥ // ISk_54 //",
    "GSP31yuktdipu:7055": " caturdaśabhedastrivikalpaḥ sattvādyatiśayanirhrāsaviṣayabhāvena yaḥ sargo vyākhyātaḥ / @-----------------------------------------------------------------------",
    "GSP31yuktdipu:7056": " kārikā 55 @-----------------------------------------------------------------------",
    "GSP31yuktdipu:7057": " atra jarāmaraṇakṛtaṃ duḥkhaṃ prānoti cetanaḥ puruṣaḥ /",
    "GSP31yuktdipu:7058": " jarākṛtaṃ maraṇakṛtaṃ jarāmaraṇakṛtam /",
    "GSP31yuktdipu:7059": " tatra jarākṛtaṃ tāvadyathā balītaraṃgitagātratvam,",
    "GSP31yuktdipu:7060": " daṇḍamantareṇa caṅkramaṇādiṣvapravṛttiḥ,",
    "GSP31yuktdipu:7061": " sarvendriyāṇāṃ viṣayopabhogeṣvasāmarthyam,",
    "GSP31yuktdipu:7062": " prabalakāsaśvāsatā,",
    "GSP31yuktdipu:7063": " sāsrāvilekṣaṇatā,",
    "GSP31yuktdipu:7064": " daśanānāmasthiratvam,",
    "GSP31yuktdipu:7065": " varṇavikṛtiḥ,",
    "GSP31yuktdipu:7066": " śaithilyamabhivyāhārasaṃgo mandā smṛtirityevamādi /",
    "GSP31yuktdipu:7067": " maraṇakṛtamapi pṛthivyādīnāṃ śarīrabhāvenāvasthitau sahabhāvapratipakṣatā svabhāvabhedavṛttisaṃgrahapanthivyūhāvakāśadānāderupakārasya pracyutiḥ",
    "GSP31yuktdipu:7068": " indriyādhiṣṭhānavikārācchabdasparśarūparasagandhānāṃ satāmagrahaṇamasatāṃ ca grahaṇamabhūtākāraṃ sambhavaviparītaṃ vā sarvārthānāṃ grahaṇam",
    "GSP31yuktdipu:7069": " tadyathā paurṇamāsyāṃ dakṣiṇataḥ khaṇḍasyendumaṇḍalasya piśācādīnāṃ pāṇḍarasya ca nabhasa ityādi /",
    "GSP31yuktdipu:7070": " tathā vātādivaiṣamyātsamupajanitānekaprakāravyādhiḥ prabhraśyamānasakalendriyavṛttiḥ",
    "GSP31yuktdipu:7071": " srastāṅgaḥ tāmrapītāsrāvilekṣaṇo bhramadāhaśvāsādiparigamāntarmarmasandhirjalārthaṃ",
    "GSP31yuktdipu:7072": " diśo 'valokayan sabrahmalokeṣvapi lokeṣu trātāramavindan rāgādyanekakālātpakvenātmagraheṇātmakāryakaraṇopahyimāṇabuddhirmandamandeṣvapi",
    "GSP31yuktdipu:7073": " smṛtipralambheṣu dayitajanasyātmanaścānusmarandaśavidhātkuṭumbādyaḥ prabhraśyate",
    "GSP31yuktdipu:7074": " so 'yamavaśyambhāvī sarvasattvānāṃ prakṛṣṭodvegakārī cāvyutpannaścāparihāryaścāniyatakālaśca",
    "GSP31yuktdipu:7075": " mahātmabhiḥ paramarṣyādibhirandhatāmisraśabdenāpadiṣṭo maraṇakṛtaṃ duḥkham /",
    "GSP31yuktdipu:7076": " taccedaṃ duḥkhaṃ pradhānamahadahaṃkāratanmātrendriyabhūtaviśeṣalakṣaṇasya tattvaparvaṇaścaitanyāsambhavātpuruṣa eva caitanyaśaktiyogādupalabhyate",
    "GSP31yuktdipu:7077": " tadapi samīkṣyoktamācāryeṇa atra jarāmaraṇakṛtaṃ duḥkhaṃ prāpnoti cetanaḥ puruṣa iti /",
    "GSP31yuktdipu:7078": " āha, janmakṛtasyopasaṃkhyānam /",
    "GSP31yuktdipu:7079": " yathaiva hi jarāmaraṇaṃ cātmanaḥ prakṛṣṭodvegakārakamevaṃ janmāpi /",
    "GSP31yuktdipu:7080": " tathā hyayaṃ māturudare jarāyupariveṣṭitaśarīro 'medhyaparisnuto vraṇamātrāyāṃ garbhadhānyāṃ",
    "GSP31yuktdipu:7081": " yathāsukhasambhavātparipītitagātro māturaśanādibhiḥ pīḍyamāno garbhāvāse duḥkhamanubhūya",
    "GSP31yuktdipu:7082": " paścātsaṃvṛtenāsthidvayavivareṇa nissṛto mūtrarudhirakalilaiḥ pariṣiktagātro bāhyena",
    "GSP31yuktdipu:7083": " vāyunā karaiśca saṃsparśadasibhiriva tudyamānaḥ svasaṃvedyaṃ duḥkhamātmani vartamānamākhyātumasamarthaḥ",
    "GSP31yuktdipu:7084": " svasukhaduḥkhasāmanyātparatra parikalpitasukhaduḥkhabuddhibhirdṛḍhagātrairupacitakleśaiśca",
    "GSP31yuktdipu:7085": " yātyamāno janmaduḥkhamanubhavati /",
    "GSP31yuktdipu:7086": " tasmāttadapi vaktavyamiti /",
    "GSP31yuktdipu:7087": " ucyate- na, avyāpitavāt /",
    "GSP31yuktdipu:7088": " mānuṣatiraścāmeva janmakṛtaṃ duḥkhaṃ bhavati na devānām /",
    "GSP31yuktdipu:7089": " katham ? taḍidvilasitavatkṣaṇamātreṇa śarīraprādurbhāvāt /",
    "GSP31yuktdipu:7090": " jarāmaraṇakṛtaṃ tu teṣvapi na nivartate /",
    "GSP31yuktdipu:7091": " tasmātprādhānyādetadevopadiṣṭaṃ netaraditi /",
    "GSP31yuktdipu:7092": " āha, itaragrahaṇāprasaṃgaḥ, tulyatvāt /",
    "GSP31yuktdipu:7093": " na hi devasthāneṣu jarāmaraṇaṃ vā śrūyate,",
    "GSP31yuktdipu:7094": " tasmādavyāpitvāttayorapyagrahaṇaprasaṃgaḥ /",
    "GSP31yuktdipu:7095": " ucyate- na, smṛtivacanāt /",
    "GSP31yuktdipu:7096": " jīryate 'nayeti jarā kṣaya ityuktaṃ bhavati /",
    "GSP31yuktdipu:7097": " sa ca devabhūmāvapi bhavati /",
    "GSP31yuktdipu:7098": " kasmāt ? evaṃ hyāha-",
    "GSP31yuktdipu:7099": " rajoviṣaktiraṅgeṣu vaivarṇyaṃ mlānapuṣpatā /",
    "GSP31yuktdipu:7100": " patiṣyatāṃ devalokātprāṇināmupajāyate //",
    "GSP31yuktdipu:7101": " śakrādīnāṃ vyādhiśravaṇāccharīrakṣayaḥ /",
    "GSP31yuktdipu:7102": " evaṃ hyāha- “tvāṣṭrīyaṃ sāma bhavati indraṃ kṣāmamapi na sarvabhūtāni prasvāpayituṃ nāśaknuvaṃ stametena sāmnā tvāṣṭrīyeṇāsvāpayaditi /",
    "GSP31yuktdipu:7103": " ” tathā prajāpatervāyurakṣayīt /",
    "GSP31yuktdipu:7104": " dakṣābhiśāpācca somasya kṣayaḥ /",
    "GSP31yuktdipu:7105": " tathā “prajāpatirvai somāya rājñe duhitḥradānnakṣatrāṇi,",
    "GSP31yuktdipu:7106": " sa rohiṇyāmevāvasat /",
    "GSP31yuktdipu:7107": " tānyapekṣyamāṇāni punaragacchan /",
    "GSP31yuktdipu:7108": " tasmāt svānanupeyamānā punargacchati /",
    "GSP31yuktdipu:7109": " tānyanvāgacchattāni punarayācata /",
    "GSP31yuktdipu:7110": " tānyasmai na punaradadāt /",
    "GSP31yuktdipu:7111": " sābravītsarveṣveva samāsata vasātha te punardāsyāmīti /",
    "GSP31yuktdipu:7112": " sa rohiṇyāmevāvasattasminnanṛte yakṣmo 'gṛhṇāt /",
    "GSP31yuktdipu:7113": " candramā vai somo rāja yadrājānaṃ yakṣmogṛhṇāttadrājayakṣmasya janma /",
    "GSP31yuktdipu:7114": " sa tṛṇamivāśuṣyat /",
    "GSP31yuktdipu:7115": " sa prajāpatā anāthata /",
    "GSP31yuktdipu:7116": " so 'bravītsarveṣveva samāvadvasātha tvāto mokṣyāmīti /",
    "GSP31yuktdipu:7117": " tasmāccandramāḥ sarveṣu nakṣatreṣu samāvadvasati /",
    "GSP31yuktdipu:7118": " taṃ vaiśvadevena caruṇāmāvasyāṃ rātrīmayā yajante nainaṃ yakṣmodamuñcadityādi /",
    "GSP31yuktdipu:7119": " ” tasmāddevabhūmāvapi jarākṛtaṃ duḥkhamasti /",
    "GSP31yuktdipu:7120": " tathā maraṇakṛtaṃ bhūmyantaragamanāttatrotpannānāṃ yayātirudāharaṇam /",
    "GSP31yuktdipu:7121": " yathā gopathabrāhmaṇam- “devānāṃ ha vā pañcadaśaśatāni āsaṃstāni brahmakilbiṣādakṣīyanta /",
    "GSP31yuktdipu:7122": " tatastrayastriṃśadevāsata tadetadṛcāpyuktam /",
    "GSP31yuktdipu:7123": " sodaryāṇāṃ pañcadaśānāṃ śatānāṃ trayastriṃśadudaśiṣyanta devāḥ /",
    "GSP31yuktdipu:7124": " śeṣāḥ prāsīyanteti /",
    "GSP31yuktdipu:7125": " ” śvetāraṇye cāntakasya rudreṇa kṛtaṃ duḥkhamastīti /",
    "GSP31yuktdipu:7126": " udāharaṇamātrādvā /",
    "GSP31yuktdipu:7127": " athavodāharaṇamātrameva duḥkhānām /",
    "GSP31yuktdipu:7128": " ādiśabdalopo vā vaktavyaḥ /",
    "GSP31yuktdipu:7129": " jarāmaraṇakṛtamevodāharaṇatvenābhipretam /",
    "GSP31yuktdipu:7130": " na punarduḥkhāntaram /",
    "GSP31yuktdipu:7131": " kasmāt ? tatrāpi hyādiśabdalopa udāharaṇamātratvāt śaktyā parikalpayitumidamityucyate /",
    "GSP31yuktdipu:7132": " na sarvaduḥkhāspadatvāt /",
    "GSP31yuktdipu:7133": " sarveṣāṃ hi duḥkhānāmāspadaṃ jarāmaraṇakṛtaṃ sādhāraṇam /",
    "GSP31yuktdipu:7134": " katham ? tadbandhumitrāṇāmapyudvegahetutvāt /",
    "GSP31yuktdipu:7135": " na tu janmakṛtam,",
    "GSP31yuktdipu:7136": " sambandhināṃ praharṣanimittatvāt /",
    "GSP31yuktdipu:7137": " yataśca brahmādau stambaparyante jagati jarāmaraṇakṛtaṃ duḥkhaṃ na kaścidativartate /",
    "GSP31yuktdipu:7138": " liṅgasyavinivṛttestasmādduḥkhaṃ samāsena // ISk_55 //",
    "GSP31yuktdipu:7139": " sukhaleśasya tadvyāptatvāt /",
    "GSP31yuktdipu:7140": " yāvadidaṃ liṅgaṃ na nivartate tāvadavaśyaṃ duḥkhena bhavitavyam /",
    "GSP31yuktdipu:7141": " paryāyeṇa saṃskārasya sāmarthyāllokāntaropapatteḥ / tathā cāha-",
    "GSP31yuktdipu:7142": " sukhaṃ ca duḥkhaṃ ca hi saṃśayaṃ vāreṇāyaṃ sevate tatra tatra /",
    "GSP31yuktdipu:7143": " kathampunarduḥkhena vyāptaṃ sukhamiti cet,",
    "GSP31yuktdipu:7144": " ābrahmaṇo 'śuddhyātiśayopapatteḥ /",
    "GSP31yuktdipu:7145": " tasyāśca duḥkhamūlatvāt /",
    "GSP31yuktdipu:7146": " prajāpaterakṣirogaśravaṇāt,",
    "GSP31yuktdipu:7147": " indrasya kāmopatāpāt /",
    "GSP31yuktdipu:7148": " gautamaparibhāvād rambhāyāścābhiśāpātpāṣāṇabhāvopapatteḥ,",
    "GSP31yuktdipu:7149": " nāgānāṃ sarpasatrāyāsāt,",
    "GSP31yuktdipu:7150": " vaiśravaṇasya yaskābhiśāpāddhastibhāvopapattiḥ /",
    "GSP31yuktdipu:7151": " jaratkāro pitḥṇāṃ ca garte 'valambanāt,",
    "GSP31yuktdipu:7152": " piśācānāṃ mantrauṣadhimaṅgalaprayogairudvāsanānmānuṣatiraścāṃ pratyakṣata eva prāyeṇa duḥkhāspadatvāt /",
    "GSP31yuktdipu:7153": " tasmānnāsti saṃsāre kaścitpradeśo yatra saha liṅgenātmānaṃ duḥkhaṃ nāvāpnuyādityata evaṃ prayatitavyaṃ yena liṅgasyaivātyantocchedaḥ /",
    "GSP31yuktdipu:7154": " tato hi sarvaduḥkhānāmatyantopaśamaḥ /",
    "GSP31yuktdipu:7155": " samāsagrahaṇaṃ tu sukhamohayoravakāśadānārtham /",
    "GSP31yuktdipu:7156": " anyathā saṃsāre tayorabhāva evābhyupagataḥ syāt // 55 // @-----------------------------------------------------------------------",
    "GSP31yuktdipu:7157": " kārikā 56 @-----------------------------------------------------------------------",
    "GSP31yuktdipu:7158": " evaṃ yathāvatsargamupākhyāyopasaṃharannāha-",
    "GSP31yuktdipu:7159": " ityeṣa prakṛtivikṛtaḥ pravartate tattvabhūtabhāvākhyaḥ /",
    "GSP31yuktdipu:7160": " pratipuruṣavimokṣārthaṃ svārtha iva parārtha ārambhaḥ // ISk_56 //",
    "GSP31yuktdipu:7161": " itikaraṇena sargasamāptiṃ dyotayati /",
    "GSP31yuktdipu:7162": " eṣa ityuktamapi pratyāmnāyārthaṃ punarapekṣate /",
    "GSP31yuktdipu:7163": " prakṛtyā kṛtaḥ prakṛtikṛtaḥ /",
    "GSP31yuktdipu:7164": " anena vākyaparisamāptyarthaṃ vītāvītābhyāṃ siddhaṃ pradhānāstitvam /",
    "GSP31yuktdipu:7165": " aṇvādipratiṣedhaṃ cāpekṣate /",
    "GSP31yuktdipu:7166": " prakṛtikṛta eva nāṇvādikṛtaḥ /",
    "GSP31yuktdipu:7167": " pravartata iti kriyāprabandhamāha /",
    "GSP31yuktdipu:7168": " pravṛtto na pravartsyati kiṃ tarhi pravartata evānantānāṃ śarīrādibhāvena parasparānugraheṇa ca /",
    "GSP31yuktdipu:7169": " neyaṃ kriyā kadācidapi bhūtabhaviṣyadrūpā bhavati /",
    "GSP31yuktdipu:7170": " kintarhi vartamānarūpā /",
    "GSP31yuktdipu:7171": " yathā vahanti nadyaḥ,",
    "GSP31yuktdipu:7172": " tiṣṭhanti parvatā iti /",
    "GSP31yuktdipu:7173": " tattvabhūtabhāvākhya ityuktānāṃ nigamārthaṃ pratyāmnāyaṃ karoti /",
    "GSP31yuktdipu:7174": " tattvākhyo mahadādibhirbhāvākhyo vyomādiḥ /",
    "GSP31yuktdipu:7175": " puruṣaṃ puruṣaṃ prati vimokṣaḥ pratipuruṣavimokṣaḥ /",
    "GSP31yuktdipu:7176": " tadarthaṃ pratipuruṣavimokṣārtham /",
    "GSP31yuktdipu:7177": " sarvapuruṣādhikāranibaddhāyāḥ sarvaśakternirākāṃkṣīkaraṇārthamityarthaḥ /",
    "GSP31yuktdipu:7178": " svārtha iva parārtha ārambhaḥ /",
    "GSP31yuktdipu:7179": " kāryakāraṇabhāvena /",
    "GSP31yuktdipu:7180": " tatra kāryasya tāvacchabdādeḥ svārtha ivendriyāṇāṃ viṣayabhāvaḥ /",
    "GSP31yuktdipu:7181": " indriyāṇāmaprāptaviṣayāṇāṃ laulyamadhiṣṭhānavikārānumeyaṃ svārthamiva /",
    "GSP31yuktdipu:7182": " karaṇānāṃ ca saṃkalpābhimānādhyavasāyānāṃ viṣayadvāribhāvopagamanaṃ manaḥprabhṛtīnāṃ ca svapravṛttiviṣayatvam /",
    "GSP31yuktdipu:7183": " mano 'haṃkārayośca buddhau svapravṛttyupasaṃhāro buddheśca śāntaghoramūḍhatvaṃ vyavasāyakartṛtvaṃ",
    "GSP31yuktdipu:7184": " ca sattarajastamasāṃ ca prakāśapravṛttiniyamalakṣaṇairdharmaiḥ parasparopakāritvam /",
    "GSP31yuktdipu:7185": " na caiṣa svārthaḥ,",
    "GSP31yuktdipu:7186": " sarvasyāsyācaitanyāt /",
    "GSP31yuktdipu:7187": " kiṃ tarhi parārtha evāyamārambhaḥ /",
    "GSP31yuktdipu:7188": " saṃghātatvāditi /",
    "GSP31yuktdipu:7189": " āha, yaduktaṃ pratipuruṣavimokṣārthamayamārambha iti tadayuktam /",
    "GSP31yuktdipu:7190": " ācāryavipratipatteḥ /",
    "GSP31yuktdipu:7191": " pratipuruṣamanyatpradhānaṃ śarīrādyarthaṃ karoti /",
    "GSP31yuktdipu:7192": " teṣāṃ ca māhātmyaśarīrapradhānaṃ yadā pravartate tadetarāṇyapi /",
    "GSP31yuktdipu:7193": " tannivṛttau ca teṣāmapi nivṛttiriti paurikaḥ sāṃkhyācāryo manyate /",
    "GSP31yuktdipu:7194": " tatkathamapratiṣidhyaikā prakṛtirabhyupagamyate iti ?",
    "GSP31yuktdipu:7195": " ucyate- na, pramāṇābhāvāt /",
    "GSP31yuktdipu:7196": " na tāvatpratyakṣata eva tacchakyaṃ niścetum /",
    "GSP31yuktdipu:7197": " pradhānānāmatīndriyatvāt /",
    "GSP31yuktdipu:7198": " liṅgaṃ cāsandigdhaṃ nāsti /",
    "GSP31yuktdipu:7199": " āptāśca no nābhidadhurato manyāmahe naitadevamiti /",
    "GSP31yuktdipu:7200": " kiṃca ekenārthaparisamāpteḥ /",
    "GSP31yuktdipu:7201": " aparimitatvādetadekaṃ pradhānamalaṃ sarvapuruṣaśarīrotpādanāya /",
    "GSP31yuktdipu:7202": " tasmādanyaparikalpanānarthakyam /",
    "GSP31yuktdipu:7203": " parimitamiti cedatha matam,",
    "GSP31yuktdipu:7204": " parimitaṃ pradhānamiti na,",
    "GSP31yuktdipu:7205": " ucchedaprasaṃgāt /",
    "GSP31yuktdipu:7206": " evamapi tasyocchedaḥ prāptaḥ kṣīravat /",
    "GSP31yuktdipu:7207": " tathā ca saṃsārocchedaprasaṃgaḥ /",
    "GSP31yuktdipu:7208": " kiṃ ca anavasthāprasaṃgāt /",
    "GSP31yuktdipu:7209": " ekasyeśvarasya yogino vecchāyogādanekaśarīratvam /",
    "GSP31yuktdipu:7210": " tatparimitādayuktam /",
    "GSP31yuktdipu:7211": " pratiśarīraṃ vā pradhānaparikalpane pradhānānavasthā bhavati /",
    "GSP31yuktdipu:7212": " parimitaśarīrakāraṇatvābhyupagamādanyaparikalpanānarthakyam /",
    "GSP31yuktdipu:7213": " tataśca pradhānaikatvameva /",
    "GSP31yuktdipu:7214": " tasmādayuktaṃ pratipuruṣaṃ pradhānānīti /",
    "GSP31yuktdipu:7215": " yattūktaṃ māhātmyaśarīrapradhānapravṛttāvitareṣāṃ pravṛtistannivṛttau nivṛttirityatra brūmaḥ- na,",
    "GSP31yuktdipu:7216": " atiśayābhāvāt /",
    "GSP31yuktdipu:7217": " yathā kṣetrajñānāṃ niratiśayatvāditaretarāpravartakatvamevameṣāmapi sātiśayatve vā pradhānānupapattiprasaṃgaḥ, vaiṣamyāt /",
    "GSP31yuktdipu:7218": " tasmādyuktaṃ pratipuruṣavimokṣārthamekā prakṛtiḥ pravartata iti // 56 // @-----------------------------------------------------------------------",
    "GSP31yuktdipu:7219": " kārikā 57 @-----------------------------------------------------------------------",
    "GSP31yuktdipu:7220": " āha, tadanupapattirācetanyāt /",
    "GSP31yuktdipu:7221": " ihācetanānāṃ ghaṭādīnāmuddiśya pravṛttiradṛṣṭā /",
    "GSP31yuktdipu:7222": " sā cediyamacetanā prakṛtirasyā apyuddiśya puruṣārthaṃ pravṛttirnopapadyate /",
    "GSP31yuktdipu:7223": " bhavati ceccaitanyaṃ tarhi prāptamasyā /",
    "GSP31yuktdipu:7224": " tatra yaduktaṃ pratipuruṣavimokṣārtha prakṛteḥ pravṛttiriti etadayuktamiti /",
    "GSP31yuktdipu:7225": " ucyate- na, dṛṣṭāntopapatteḥ /",
    "GSP31yuktdipu:7226": " vatsavivṛddhinimittaṃ kṣīrasya yathā pravṛttirajñasya /",
    "GSP31yuktdipu:7227": " puruṣavimokṣanimittaṃ tathā pravṛttiḥ pradhānasya // ISk_57 //",
    "GSP31yuktdipu:7228": " yathā kṣīramacetanaṃ vatsavivṛddhimuddiśya pravartate,",
    "GSP31yuktdipu:7229": " evaṃ pradhānamapi puruṣavimokṣamuddiśya pravartate /",
    "GSP31yuktdipu:7230": " na cāsya caitanyaṃ syāt /",
    "GSP31yuktdipu:7231": " sādhyatvādayuktamiti cet syānmatam,",
    "GSP31yuktdipu:7232": " sādhyametat kiṃ kṣīrasyoddiśya vatsavivṛddhiṃ pravṛttiḥ, atha neti ?",
    "GSP31yuktdipu:7233": " tasmādudāharaṇaṃ sādhyatvādayuktamiti /",
    "GSP31yuktdipu:7234": " etaccāyuktam /",
    "GSP31yuktdipu:7235": " kasmāt ? tadabhāve 'bhāvāt tadbhāve ca bhāvāt /",
    "GSP31yuktdipu:7236": " yatra nāsti vatsavivṛddhistatra na kṣīrasya pravṛttirupalabdhā /",
    "GSP31yuktdipu:7237": " yatrāsti tatropalabdhā /",
    "GSP31yuktdipu:7238": " yadyasmin sati bhavati tasya tadarthā pravṛttirdṛṣṭā /",
    "GSP31yuktdipu:7239": " tadyathā ghaṭe kumbhakārasya /",
    "GSP31yuktdipu:7240": " sa cāyamīdṛśo 'smākamuddeśo 'bhipretaḥ yaduta tādarthyam /",
    "GSP31yuktdipu:7241": " tasmānnāstyudāharaṇasādhyatvamiti /",
    "GSP31yuktdipu:7242": " asadbhāvābhidhānātsatkāryavirodha iti cenna,",
    "GSP31yuktdipu:7243": " vyaktiparyāyatvāt /",
    "GSP31yuktdipu:7244": " vyaktiparyāyo hi taditi śāstralokaprāmāṇyāt /",
    "GSP31yuktdipu:7245": " śāstraṃ tāvat sattāmātro mahān vyaktimātra ityarthaḥ /",
    "GSP31yuktdipu:7246": " loke 'pi nāstyasminkūpe salilamityucyate /",
    "GSP31yuktdipu:7247": " na kvacidapi kūpe salilaṃ nāstyabhivyaktaṃ na tad bhavati /",
    "GSP31yuktdipu:7248": " tasmānna satkāryavirodhaḥ /",
    "GSP31yuktdipu:7249": " adṛṣṭapreraṇatvādasiddhiriti cedatha matam /",
    "GSP31yuktdipu:7250": " dharmādharmapreritaṃ kṣīraṃ pravartate na vatsavivṛddhyarthamiti,",
    "GSP31yuktdipu:7251": " tadapyayuktam /",
    "GSP31yuktdipu:7252": " kasmāt ? doṣasāmyāt /",
    "GSP31yuktdipu:7253": " dharmādharmāvacetanau vivṛddhikāle kṣīraṃ pravartayatastadavasāne ca nivartayataḥ /",
    "GSP31yuktdipu:7254": " tasamāditthamapi parikalpyamāne samāno doṣaḥ /",
    "GSP31yuktdipu:7255": " īśvarapreraṇāditi cet syānmatam īśvarastatra kṣīraṃ pravartayate vatsārthaṃ,",
    "GSP31yuktdipu:7256": " na svayamiti /",
    "GSP31yuktdipu:7257": " tadayuktam /",
    "GSP31yuktdipu:7258": " kasmāt ? pratiṣedhāt /",
    "GSP31yuktdipu:7259": " prākpratiṣiddhamīśvarakarma /",
    "GSP31yuktdipu:7260": " tasmādidamapyayuktam /",
    "GSP31yuktdipu:7261": " evaṃ cedavasthito dṛṣṭāntaḥ /",
    "GSP31yuktdipu:7262": " vārṣagaṇānāṃ tu yathā strīpuṃśarīrāṇāmacetanānāmuddiśyetaretaraṃ pravṛttistathā pradhānasyetyayaṃ dṛṣṭāntaḥ /",
    "GSP31yuktdipu:7263": " āha, kathamavagamyate tādarthyādutpannena vyaktena puruṣasya sambandho na punaḥ sānnidhyamātrāt,",
    "GSP31yuktdipu:7264": " bhikṣuvaditi ?",
    "GSP31yuktdipu:7265": " ucyate- na, anapavargaprasaṃgāt /",
    "GSP31yuktdipu:7266": " sānnidhyamātrātpuruṣopabhogamabhyupagacchato nāpavargaprasaṃgaḥ syānnityasānnidhyāt /",
    "GSP31yuktdipu:7267": " tasmādayuktametat /",
    "GSP31yuktdipu:7268": " apravartayitāraṃ prati kāryakāraṇānāṃ pravṛttirayukteti cet syānmatam- apravartayitā kṛṣṇādīnāṃ bhikṣurato na teṣāmapi taṃ prati pravṛttiḥ /",
    "GSP31yuktdipu:7269": " evamapravartayitā kāryakaraṇānāṃ puruṣaḥ /",
    "GSP31yuktdipu:7270": " tasmātteṣāmapi taṃ prati pravṛttirayuktetyetadapyata evānaikāntikam /",
    "GSP31yuktdipu:7271": " vatso hi kṣīrasyāpravartayitātha ca taṃ prati tasya pravṛttiḥ /",
    "GSP31yuktdipu:7272": " tasmādyuktametapuruṣavimokṣārthā prakṛtteḥ pravṛttirna caitanyaprasaṃga iti // 57 // @-----------------------------------------------------------------------",
    "GSP31yuktdipu:7273": " kārikā 58 @-----------------------------------------------------------------------",
    "GSP31yuktdipu:7274": " āha, na, apravṛttiprasaṃgāt /",
    "GSP31yuktdipu:7275": " yadi pradhānasya puruṣakaivalyārthā pravṛttistena tadabhāve kaivalyaṃ siddhamevetyapravṛttiprasaṃgaḥ /",
    "GSP31yuktdipu:7276": " atha kevale puruṣe pradhānaṃ pravartate na tarhyasya tadarthā pravṛttiriti /",
    "GSP31yuktdipu:7277": " autsukyanivṛttyarthaṃ yathā kriyāsu pravartate lokaḥ /",
    "GSP31yuktdipu:7278": " puruṣasya vimokṣārthaṃ pravartate tadvadavyaktam // ISk_58 //",
    "GSP31yuktdipu:7279": " prāgevaitadapadiṣṭam- yathā dṛśyadarśanaśaktiyuktatvādanyatarābhāve ca tayorānarthakyātpradhānapuruṣayoritaretarasambandhaṃ pratyautsukyam /",
    "GSP31yuktdipu:7280": " dṛṣṭā coparamārthāpi lokasyautsukyanivṛttyarthā pravṛttistathā pradhānasyāpyuparamārthā pravṛttiḥ /",
    "GSP31yuktdipu:7281": " atha dṛśyadarśanaśaktyorautsukyanivṛttyarthaṃ pravartata ityekatra kṛtārthatvāditareṣvapravṛttiprasaṃga iti cet syādetat /",
    "GSP31yuktdipu:7282": " pradhānamekasya puruṣasyātmānaṃ prakāśyoparamede dṛśyadarśanaśaktayorautsukyanivṛttirbhaviṣyati // 58 // @-----------------------------------------------------------------------",
    "GSP31yuktdipu:7283": " kārikā 59 @-----------------------------------------------------------------------",
    "GSP31yuktdipu:7284": " apravṛttiścetyetadapi nopapannam /",
    "GSP31yuktdipu:7285": " kasmāt ? dṛṣṭāntāntarasāmarthyāt /",
    "GSP31yuktdipu:7286": " tadyathā kim ?",
    "GSP31yuktdipu:7287": " ucyate-",
    "GSP31yuktdipu:7288": " raṅgasya darśayitvā nivartate nartakī yathā nṛtyāt /",
    "GSP31yuktdipu:7289": " puruṣasya tathātmānaṃ prakāśya vinivartate prakṛtiḥ // ISk_59 //",
    "GSP31yuktdipu:7290": " tatra nānāvarṇasvabhāvavijñānānāṃ prekṣārthināṃ puruṣāṇāṃ saṃghāto raṅga ityucyate /",
    "GSP31yuktdipu:7291": " nartakyāśca tadārādhanā nṛttikriyānekapuruṣārthā /",
    "GSP31yuktdipu:7292": " yadi vātra kaścid brūyāt nṛttācāryeṇa kuśīlavairvā dṛṣṭaiveyaṃ kasmānna nivartate ?",
    "GSP31yuktdipu:7293": " katham ?",
    "GSP31yuktdipu:7294": " akṛtārthatvāt /",
    "GSP31yuktdipu:7295": " evaṃ sarvapuruṣāṇāṃ kāryakāraṇasambandhenautsukyavatāṃ nirākāṃkṣīkaraṇārthaṃ pravṛttā prakṛtiḥ kathamekasya puruṣasyautsukyanivṛttau kṛtārthā syāt ?",
    "GSP31yuktdipu:7296": " tasmānnaikasya puruṣasyātmānaṃ prakāśya prakṛternivṛttiryukteti / atra ca-________",
    "GSP31yuktdipu:7297": " ********************** commentary on kārikās 60 - 63 lost ********************** @-----------------------------------------------------------------------",
    "GSP31yuktdipu:7298": " kārikā 64 @-----------------------------------------------------------------------",
    "GSP31yuktdipu:7299": " ______ kāryakāraṇakriyāsākṣī puruṣaḥ /",
    "GSP31yuktdipu:7300": " tasmādye bhautikāḥ śiraḥpāṇyādayo ye cāhaṃkārikāḥ śravaṇādayo vacanādayaḥ saṃkalpābhimānādhyavasāyāśca te lakṣaṇaviparyayāt- nāhaṃ nāṣṭau prakṛtayaḥ",
    "GSP31yuktdipu:7301": " tadetadevaṃ tattvānāmabhyāsaikāgramanaso yateḥ punaḥ punarabhyāsāt ekasyāpyasmitārūpasya parikalpitaviṣayabhedapratiṣedhamukhena",
    "GSP31yuktdipu:7302": " nāsmi na me nāhamityapariśeṣam /",
    "GSP31yuktdipu:7303": " āprakṛteḥ pratipakṣagrahaṇāt",
    "GSP31yuktdipu:7304": " aviparyayāt",
    "GSP31yuktdipu:7305": " pañcasrotaso 'syāvidyāparvaṇo nivṛtteḥ śāntaṃ dhruvaṃ sakalabhāvānubandhapratipakṣabhūtaṃ dharmādyāpyāyitasya buddhitattvasyāsandigdhamaviparītaṃ",
    "GSP31yuktdipu:7306": " viśuddhaṃ kevalamutpadyate jñānam // ISk_64 //",
    "GSP31yuktdipu:7307": " āha, viśuddhaṃ kevalam /",
    "GSP31yuktdipu:7308": " anyatarānabhidhānamarthābhedāt /",
    "GSP31yuktdipu:7309": " yadeva viśuddhaṃ tadeva kevalamityarthābhedādanyataracchakyamavaktumiti /",
    "GSP31yuktdipu:7310": " ucyate- guṇāntararūpanivṛttihetutvāt /",
    "GSP31yuktdipu:7311": " rajastamodharmāṇāṃ tāvad grahaṇācchuddhaṃ saṃśayaviparyayavyatiriktaṃ ca kevalaṃ kṣetrajñaparijñāne 'pūrvameva iti // 64 //",
    "GSP31yuktdipu:7312": " ********************** commentary on kārikās 65 and 66 lost ********************** @-----------------------------------------------------------------------",
    "GSP31yuktdipu:7313": " kārikā 67 @-----------------------------------------------------------------------",
    "GSP31yuktdipu:7314": " āha, tatsamakālameva śarīrasya pātaḥ prāpnoti /",
    "GSP31yuktdipu:7315": " sati dha____vasthānenājñānahetukaṃ śarīramiti /",
    "GSP31yuktdipu:7316": " ucyate- ajñānahetukaṃ śarīram /",
    "GSP31yuktdipu:7317": " atha cāyaṃ nānātvadarśī /",
    "GSP31yuktdipu:7318": " dharmādīnāmakāraṇaprāptau /",
    "GSP31yuktdipu:7319": " tiṣṭhati saṃskāravaśāccakrabhramavad dhṛtaśarīraḥ // ISk_67 //",
    "GSP31yuktdipu:7320": " ya___ śarīrāntaropārjitā dharmādayo na tāvatkāraṇam /",
    "GSP31yuktdipu:7321": " buddhi___mupasaṃprāptā akṛtārthatvād buddhiśca pradhānaṃ tadā tiṣṭhatyayaṃ nānātvadarśī tasya saṃskārasya sāmarthyāt /",
    "GSP31yuktdipu:7322": " ko dṛṣṭāntaḥ ?",
    "GSP31yuktdipu:7323": " cakrabhramavaddhṛtaśarīraḥ /",
    "GSP31yuktdipu:7324": " tadyathā kumbhakāraprayatnaviśiṣṭena daṇḍena ghaṭādiniṣpattiyogyakriyā cakrasya bhramaḥ /",
    "GSP31yuktdipu:7325": " tena tulyaṃ cakrabhramavat /",
    "GSP31yuktdipu:7326": " yathā cakrabhramaṇaṃ ghaṭārtham /",
    "GSP31yuktdipu:7327": " niṣpanne ghaṭādiniṣpattiyogyakriyā cakrasya bhramaḥ /",
    "GSP31yuktdipu:7328": " tena tulyaṃ cakrabhramavat /",
    "GSP31yuktdipu:7329": " yathā cakrabhramaṇaṃ ghaṭārtham /",
    "GSP31yuktdipu:7330": " niṣpanne ghaṭe pūrvasaṃskārānurodhānna nivartate na ca tadā nivṛttamiti kṛtvā saṃskārakṣaye 'pyavatiṣṭhate,",
    "GSP31yuktdipu:7331": " evaṃ samyagdarśanārthaṃ śarīraṃ samyagjñānādhigame 'pi na nivartate pūrvasaṃskāravaśāt /",
    "GSP31yuktdipu:7332": " na ca tadā nivṛttamiti kṛtvā saṃskārakṣaye 'pyavasthāpyata iti // 67 // @-----------------------------------------------------------------------",
    "GSP31yuktdipu:7333": " kārikā 68 @-----------------------------------------------------------------------",
    "GSP31yuktdipu:7334": " yadā tu saṃskārakṣaye tannimittasya śarīrasya bhedaḥ, ataḥ",
    "GSP31yuktdipu:7335": " prāpte śarīrabhede",
    "GSP31yuktdipu:7336": " dharmādharmau kṛtārthau kāraṇe buddhilakṣaṇe layaṃ gacchataḥ /",
    "GSP31yuktdipu:7337": " yaścāsya bhūtāvayavaḥ śarīrārambhakaḥ sa sarvabhūteṣu bhūtāni tanmātreṣu,",
    "GSP31yuktdipu:7338": " indriyāṇi tanmātrāṇi cāhaṃkāre,",
    "GSP31yuktdipu:7339": " ahaṃkāro buddhau buddhiravyakte /",
    "GSP31yuktdipu:7340": " seyaṃ tattvānupūrvī tadarthapradhānādutpannā parisamāpte punaḥ pradhāne pralayaṃ gacchatīti /",
    "GSP31yuktdipu:7341": " pradhānamapyarthavaśādevāsya śarīrāṇi teṣu teṣu jātyantaraparivarteṣu karoti /",
    "GSP31yuktdipu:7342": " sa cāryaścaritārthaḥ / ataḥ",
    "GSP31yuktdipu:7343": " caritārthatvāt pradhānavinivṛttau /",
    "GSP31yuktdipu:7344": " atīndriyamasaṃvedya laghu sarvatra sannihitaṃ praśastamanirmitaṃ viśuddhamakṣayaṃ niratiśayam",
    "GSP31yuktdipu:7345": " ekāntamātyantikamabhayaṃ kaivalyamāpnoti // ISk_68 //",
    "GSP31yuktdipu:7346": " etaccāvasthānaṃ bauddhairnirupadhiśeṣanirvāṇalakṣaṇamapavargo vyākhyātaḥ /",
    "GSP31yuktdipu:7347": " etatparaṃ brahmaṃ dhruvamamalamabhayamatra sarveṣāṃ guṇadharmāṇāṃ pratipralayaḥ /",
    "GSP31yuktdipu:7348": " etatprāpya sarvāyāsaiḥ sarvabandhanairanādikālapravṛttarāgadveṣaviyukto mukto bhavati /",
    "GSP31yuktdipu:7349": " etadarthaṃ brāhmaṇā dayitaputradāradhanasambandhamapahāya guruśuśrūṣāparāḥ śarīramaraṇyeṣu yātayanti /",
    "GSP31yuktdipu:7350": " kathaṃ nāmaikāntikamātyantikaṃ ca kaivalyaṃ syāditi yatraivotthānaṃ śāstrasya tatraivopasaṃhāra ācāryeṇa kṛtaḥ // 68 // @-----------------------------------------------------------------------",
    "GSP31yuktdipu:7351": " kārikā 69 @-----------------------------------------------------------------------",
    "GSP31yuktdipu:7352": " āha, kimarthaṃ punaridaṃ śāstraṃ kena vā pūrvaṃ prakāśitamiti ?",
    "GSP31yuktdipu:7353": " ucyate- yaduktaṃ kimarthamiti-",
    "GSP31yuktdipu:7354": " puruṣārthārthamidam",
    "GSP31yuktdipu:7355": " kathaṃ nāmājñānavaśāttatsaṃskāropanipatitānāṃ prāṇināmapavargaḥ syādityevamarthamidaṃ śāstraṃ vyākhyātam /",
    "GSP31yuktdipu:7356": " yattūktaṃ keneti, ucyate-",
    "GSP31yuktdipu:7357": " guhyaṃ paramarṣiṇā samākhyātam /",
    "GSP31yuktdipu:7358": " guhyamiti gūhanīyam /",
    "GSP31yuktdipu:7359": " rahasyamakṛtātmanāṃ yamaniyameṣvanavasthitānāmādarādapyanadhyeyam /",
    "GSP31yuktdipu:7360": " paramarṣirbhagavānsāṃsiddhikairdharmajñānavairāgyaiśvaryairāviṣṭapiṇḍo viśvāgrajaḥ kapilamuniḥ /",
    "GSP31yuktdipu:7361": " tena kapilamuninā samākhyātam /",
    "GSP31yuktdipu:7362": " samyagākhyātam,",
    "GSP31yuktdipu:7363": " cirābhyastasya vidyāsrotaso nirvacanasāmarthyāt syādetat,",
    "GSP31yuktdipu:7364": " kathamidaṃ guhyamiti ?",
    "GSP31yuktdipu:7365": " ucyate- kathaṃ vedaṃ guhyaṃ na syāt ?",
    "GSP31yuktdipu:7366": " bhavāgrotpannairapi sanakasanātanasanandanasanatkumāraprabhṛtibhiranityānāṃ",
    "GSP31yuktdipu:7367": " sthityutpattipralayāścintyante ca yatra bhūtānām // ISk_69 //",
    "GSP31yuktdipu:7368": " tatra sthitistāvadrūpapravṛttiphalanirdeśenotpattirapi prakṛtermahānityādiḥ /",
    "GSP31yuktdipu:7369": " pralayo 'pyavibhāgādvaiśvarūpyasyeti vacanāt /",
    "GSP31yuktdipu:7370": " autsukyānuparamātprakṛtipuruṣayoḥ /",
    "GSP31yuktdipu:7371": " sthitirutpattirdṛśyadarśanaśaktayoḥ sāpekṣatvāt /",
    "GSP31yuktdipu:7372": " tathā coktaṃ-",
    "GSP31yuktdipu:7373": " puruṣasya darśanārthaḥ kaivalyārthastathā pradhānasya /",
    "GSP31yuktdipu:7374": " paṅgvandhavadubhayorapi saṃyogastatkṛtaḥ sargaḥ // iti (ISk 21)",
    "GSP31yuktdipu:7375": " pralayaḥ prāpte śarīrabhede caritārthatvātpradhānavinivṛttāviti (ISk 68) /",
    "GSP31yuktdipu:7376": " athavā sthitikṣaṇabhaṅgapratiṣedhātkālāntareṣvasyānāśādutpattirvipariṇāmānnābhūtaprādurbhāvādakasmādasambhavāt,",
    "GSP31yuktdipu:7377": " pralayo 'pi nimittāntarātsvābhāvyādeva bhūtānāmapi vyaktānāṃ niṣpattimatāmiti yāvat /",
    "GSP31yuktdipu:7378": " evaṃ ca mahadādayo 'pi parigṛhītā iti /",
    "GSP31yuktdipu:7379": " āha, puruṣādayastarhi parityaktāḥ /",
    "GSP31yuktdipu:7380": " kathaṃ vā bhūtaśabda iti ?",
    "GSP31yuktdipu:7381": " ucyate- vitathapratiṣedhārthatvāt /",
    "GSP31yuktdipu:7382": " yāvat kiṃcidavitathaṃ bhūtaṃ tasya sarvasyeha sthityādaya ucyanta iti /",
    "GSP31yuktdipu:7383": " utpattivināśapratiṣedhāviśeṣāt /",
    "GSP31yuktdipu:7384": " evamapi puruṣādīnāmutpattipralayāvapi prāpnutaḥ /",
    "GSP31yuktdipu:7385": " kiṃ kāraṇam ?",
    "GSP31yuktdipu:7386": " aviśeṣāditi /",
    "GSP31yuktdipu:7387": " ucyate- sambhavato viśeṣaṇaṃ bhavati /",
    "GSP31yuktdipu:7388": " tatra sthitireva puruṣādīnām /",
    "GSP31yuktdipu:7389": " itareṣāṃ tu sthityutpattipralayā iti vijñāsyāmaḥ // 69 // @-----------------------------------------------------------------------",
    "GSP31yuktdipu:7390": " kārikā 70 @-----------------------------------------------------------------------",
    "GSP31yuktdipu:7391": " āha, kasmai punaridaṃ śāstraṃ paramarṣiṇā prakāśitamiti ?",
    "GSP31yuktdipu:7392": " ucyate-",
    "GSP31yuktdipu:7393": " etatpravitramagryaṃ munirāsuraye 'nukampayā pradadau /",
    "GSP31yuktdipu:7394": " tatra pavitraṃ pāvanāt /",
    "GSP31yuktdipu:7395": " agryaṃ sarvaduḥkhakṣapaṇasamarthatvāt /",
    "GSP31yuktdipu:7396": " pavitrāntarāṇi punarekadeśaṃ kṣālayantyadhamarṣaṇagaṅgādīni /",
    "GSP31yuktdipu:7397": " tasmādidamevāgryaṃ munirāsuraye 'nukampayā pradadau /",
    "GSP31yuktdipu:7398": " āha, sampradānasyākasmikatvam,",
    "GSP31yuktdipu:7399": " dharmādinimittānupapatteḥ /",
    "GSP31yuktdipu:7400": " na tāvatparamarṣerdharmārthaṃ śāstrapradānamupapadyate,",
    "GSP31yuktdipu:7401": " phalenānabhiṣvaṅgāt /",
    "GSP31yuktdipu:7402": " nārthakāmārtham,",
    "GSP31yuktdipu:7403": " śiṣyāṇāmanāyāsaprasaṃgāt /",
    "GSP31yuktdipu:7404": " na mokṣārtham,",
    "GSP31yuktdipu:7405": " sāṃsiddhikenaiva jñānena tatprāpteḥ /",
    "GSP31yuktdipu:7406": " tasmādviparītārthāsambhavāt pariśeṣādakasmādācāryaḥ śāstranidhānaṃ pradadāviti /",
    "GSP31yuktdipu:7407": " ucyate- nākasmāt,",
    "GSP31yuktdipu:7408": " kiṃ tarhi anukampayā pradadau /",
    "GSP31yuktdipu:7409": " ādhyātmikādhidaivikādhibhautikairduḥkhaiḥ pīḍyamānamāsurimupalabhya svātmani ca jñānasāmarthyātsati",
    "GSP31yuktdipu:7410": " kāryakāraṇasamprayoge duḥkhānāmapravṛttiṃ parijñāya śiṣyaguṇāṃśca kathaṃ nāma yathā",
    "GSP31yuktdipu:7411": " mama sukhaduḥkheṣu jñānopanipātātsāmyamevamāsurerapi syāttaddvāreṇānyeṣāmapi puruṣāṇāmevamanukampayā",
    "GSP31yuktdipu:7412": " bhagavānparamarṣiḥ śāstramākhyātavān /",
    "GSP31yuktdipu:7413": " yathā ca paramarṣirāsuraye tathā",
    "GSP31yuktdipu:7414": " āsurirapi",
    "GSP31yuktdipu:7415": " daśamāya kumārāya bhagavat-",
    "GSP31yuktdipu:7416": " pañcaśikhāya",
    "GSP31yuktdipu:7417": " tena ca bahudhā kṛtaṃ tantram // ISk_70 //",
    "GSP31yuktdipu:7418": " bahubhyo janakavaśiṣṭhādibhyaḥ samākhyātam /",
    "GSP31yuktdipu:7419": " asya tu śāstrasya bhagavato 'gre pravṛttatvānna śāstrāntaravad vaṃśaḥ śakyo varṣaśatasahasrairapyākhyātum // 70 // @-----------------------------------------------------------------------",
    "GSP31yuktdipu:7420": " kārikā 71 @-----------------------------------------------------------------------",
    "GSP31yuktdipu:7421": " saṃkṣepeṇa tu dvāva__ hārītavāddhalikairātapaurikārṣabheśvarapañcādhikaraṇapatañjalivārṣagaṇyakauṇḍinyamūkādika-",
    "GSP31yuktdipu:7422": " śiṣyaparamparayāgatam",
    "GSP31yuktdipu:7423": " bhagavānīśvarakṛṣṇaśca sāhāyakaṃ śāstram /",
    "GSP31yuktdipu:7424": " pūrvācāryasūtraprabandhe gurulāghavamanādriyamāṇaḥ paurastyānyākhyānavyā___na garbhamatipramādaṃ dadātīti granthabhūyastvamupajāyate /",
    "GSP31yuktdipu:7425": " taccedānīntanaiḥ prāṇibhiralpatvādāyuṣo granthata eva na sūpapādaṃ kiṃ punaḥ śravaṇaprayogābhyām /",
    "GSP31yuktdipu:7426": " āha ca- caturbhiḥ prakārairvidyā sūpayuktā bhavati- āgamakālena svādhyāyakālena prayogakālena ca /",
    "GSP31yuktdipu:7427": " tatra cāsyāgamanakālenaivāyuḥ paryupayuktaṃ syāttataśca śāstrānarthakyam /",
    "GSP31yuktdipu:7428": " ityasya mandadhiyāmapyāśu grahaṇadhāraṇaprayogasampatsyāditi ṣaṣṭitantrādupākhyānagāthāvyavahitāni vākyānyekata upamṛdya śiṣyānukampārthaṃ yāvat",
    "GSP31yuktdipu:7429": " īśvarakṛṣṇena caitadāryābhiḥ /",
    "GSP31yuktdipu:7430": " saptatyā",
    "GSP31yuktdipu:7431": " saṃkṣiptamāryamatinā",
    "GSP31yuktdipu:7432": " sarvasattvahitapravṛttena",
    "GSP31yuktdipu:7433": " samyag vijñāya siddhāntam // ISk_71 //",
    "GSP31yuktdipu:7434": " kathaṃ cāsya samyaksiddhāntavijñānasyāpyanekagranthaśatasahasrākhyeyaṃ sāṃkhyapadārthaṃ satattvamakhaṇḍamācāryāṇāṃ saptatyā saṃkṣiptavān //",
    "GSP31yuktdipu:7435": " kārikā 72 @-----------------------------------------------------------------------",
    "GSP31yuktdipu:7436": " āha ca-",
    "GSP31yuktdipu:7437": " saptatyāṃ kila ye 'rthāste 'rthāḥ kṛtsnasya ṣaṣṭitantrasya /",
    "GSP31yuktdipu:7438": " ākhyāyikāvirahitāḥ paravādavivarjitāścāpi // ISk_72 //",
    "GSP31yuktdipu:7439": " yataśca nārāyaṇamanujanakavaśiṣṭhadvaipāyanapravṛttibhirācāryaiḥ pradhānapuruṣādayaḥ",
    "GSP31yuktdipu:7440": " padārthāḥ parigṛhītāścopadiṣṭāśca praśastāścātaḥ svabhāvataḥ prasiddhamaiśvaryasya",
    "GSP31yuktdipu:7441": " phalata ṛddhyā āryamārgamalaṃkartumiti bhagavadīśvarakṛṣṇena padārthasvarūpanirūpaṇanipuṇasāramatinā",
    "GSP31yuktdipu:7442": " paramarṣyādiyathoktāgamena pramāṇatrayaṃ puraskṛtya tarkadṛśā vicāraḥ kṛtaḥ /",
    "GSP31yuktdipu:7443": " na cāsya mūlakanakapiṇḍasyeva svalpamapi doṣajātamastīti // 72 //",
    "GSP31yuktdipu:7444": " āha ca-",
    "GSP31yuktdipu:7445": " ajñānadhvāntaśāntyarthamṛṣicandramasaścyutā /",
    "GSP31yuktdipu:7446": " malinaistīrthajaladaiśchādyate jñānacandrikā //",
    "GSP31yuktdipu:7447": " iti sadbhirasambhrāntaiḥ kudṛṣṭitimirāpahā /",
    "GSP31yuktdipu:7448": " prakāśikeyaṃ sargasya dhāryatāṃ yuktidīpikā //",
    "GSP31yuktdipu:7449": " sphuṭābhidheyā madhurāpi bhāratī manīṣiṇo nopakhalaṃ virājate /",
    "GSP31yuktdipu:7450": " kṛśānugarbhāpyabhito himāgame kaduṣṇatāṃ yāti divākaradyutiḥ //",
    "GSP31yuktdipu:7451": " nayanti santaśca yataḥ svaśaktito guṇaṃ pareṣāṃ tanumapyudāratām /",
    "GSP31yuktdipu:7452": " iti prayātveṣa mama śramaḥ satāṃ vicāraṇānugrahamātrapātratām //",
    "GSP31yuktdipu:7453": " // iti yuktidīpikāyāṃ sāṃkhyasaptatipaddhatau caturthaṃ prakaraṇamekādaśaṃ cāhnikaṃ sampūrṇam //",
    "GSP31yuktdipu:7454": " kṛtiriyaṃ śrīvācaspatimiśrāṇām (?)"
}