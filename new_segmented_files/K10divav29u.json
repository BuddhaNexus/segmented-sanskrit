{
    "K10divav29u:0": " Aśokāvadānaṃ",
    "K10divav29u:1": " Pāṃśupradānāvadānaṃ",
    "K10divav29u:2": " yo 'sau svamāṃsatanubhiryajanāni kṛtvā- tapyac ciraṃ karuṇayā jagato hitāya /",
    "K10divav29u:3": " tasya śramasya saphalīkaraṇāya santaḥ sāvarjitaṃ śṛṇuta sāṃpratabhāṣyamāṇaṃ //",
    "K10divav29u:4": " evaṃ mayā śrutamekasmin samaye bhagavān śrāvastyāṃ viharati /",
    "K10divav29u:5": " iti sūtraṃ vaktavyaṃ /",
    "K10divav29u:6": " atra tāvad bhagavattathāgatavadanāmbhodharavivarapratyudgatavacanasaratsaliladhārāsampātāpanītarāgadveṣamohamadamānamāyāśāṭhyapaṅkapaṭalānāṃ",
    "K10divav29u:7": " śabdanyāyāditarkaśāstrārthāvalokanotpannaprajñāpradīpaprotsāritakuśāstradarśanāndhakārāṇāṃ",
    "K10divav29u:8": " saṃsāratṛṣṇāchedipravarasaddharmapayaḥpānaśauṇḍānāṃ gurūṇāṃ saṃnighau sarvāvavādakaśreṣṭhaṃ",
    "K10divav29u:9": " śakrabrahmeśānayamavarūṇakuveravā[va]savasomādityādibhirapyapratihataśāsanaṃ kandarpadarpāpamardanaśūraṃ",
    "K10divav29u:10": " mahātmānam atimaharddhikaṃ sthaviropaguptamārabhya kāñcideva vibudhajanamanaḥ prasādakārīṃ",
    "K10divav29u:11": " dharmyāṃ kathāṃ samanusmariṣyāmaḥ /",
    "K10divav29u:12": " tatra tāvad gurubhiravahitaśrotrairbhavitavyaṃ /",
    "K10divav29u:13": " (A-av 2)",
    "K10divav29u:14": " evamanuśrūyate /",
    "K10divav29u:15": " yadā bhagavān parinirvāṇakālasamaye 'palālanāgaṃ vinīya kumbhakārīṃ caṇḍālīṃ gopālīṃ ca teṣāṃ mathurāmanuprāptaḥ /",
    "K10divav29u:16": " tatra bhagavān āyuṣmantamānandamāmantrayate sma /",
    "K10divav29u:17": " asyāmānanda mathurāyāṃ mama varṣaśataparinirvṛtasya gupto nāma gāndhiko bhaviṣyati /",
    "K10divav29u:18": " tasya putro bhaviṣyati upaguptanāmālakṣaṇako buddho yo mama varṣaśataparinirvṛtasya buddhakārya kariṣyati /",
    "K10divav29u:19": " tasyāvavādena bahavo bhikṣavaḥ sarvakleśaprahāṇād arhattvaṃ sākṣātkariṣyanti /",
    "K10divav29u:20": " te 'ṣṭādaśahastāmāyāmenaṃ dvādaśahastāṃ vistāreṇa caturaṅgulamātrābhiḥ śalākābhir guhāṃ pūrayiṣyanti /",
    "K10divav29u:21": " eṣo 'gro me ānanda śrāvakāṇāṃ bhaviṣyati avavādakānāṃ yaduta upagupto bhikṣuḥ /",
    "K10divav29u:22": " paśyasi tvamānanda dūrata eva nīlanīlāmbararājiṃ /",
    "K10divav29u:23": " evaṃ bhadanta /",
    "K10divav29u:24": " eṣa ānanda urūmuṇḍo nāma parvataḥ /",
    "K10divav29u:25": " atra varṣaśataparinirvṛtasya tathāgatasya śāṇakavāsī nāma bhikṣurbhaviṣyati /",
    "K10divav29u:26": " so 'tra urūmuṇḍaparvate vihāraṃ pratiṣṭhāpayiṣyati /",
    "K10divav29u:27": " upaguptaṃ ca pravrājayiṣyati /",
    "K10divav29u:28": " mathurāyāmānanda naṭo bhaṭaśca dvau bhrātarau śreṣṭhinau bhaviṣyataḥ /",
    "K10divav29u:29": " tau urumuṇḍaparvate vihāraṃ pratiṣṭhāpayiṣyataḥ /",
    "K10divav29u:30": " tasya naṭabhaṭiketi (A-av 3)",
    "K10divav29u:31": " saṃjñā bhaviṣyati /",
    "K10divav29u:32": " etadagraṃ me ānanda bhaviṣyati śamathānukūlānāṃ śayyāsanānāṃ yadidaṃ naṭabhaṭikāraṇyāyatanaṃ /",
    "K10divav29u:33": " athāyuṣmāna ānando bhagavantamidamavocat /",
    "K10divav29u:34": " āścarya bhadanta yad īdṛśamāyuṣmān upagupto bahujanahitaṃ kariṣyati /",
    "K10divav29u:35": " bhagavān āha /",
    "K10divav29u:36": " nānanda etarhi,",
    "K10divav29u:37": " yathātite 'pyadhvani tena vinipatitaśarīreṇāpyatraiva bahujanahitaṃ kṛtaṃ /",
    "K10divav29u:38": " urūmuṇḍaparvate trayaḥ pārśvāḥ /",
    "K10divav29u:39": " ekatra pradeśe pañca pratyekabuddhaśātāni prativasanti /",
    "K10divav29u:40": " dvitīye pañcarṣiśatāni /",
    "K10divav29u:41": " tṛtīye pañcamarkaṭaśatāni /",
    "K10divav29u:42": " tatra yo 'sau pañcānāṃ markaṭaśatānāṃ yūthapatiḥ sa taṃ yūthamapahāya yatra pārśve pañca pratyekabuddhaśatāni prativasanti tatra gataḥ /",
    "K10divav29u:43": " tasya tān pratyekabuddhān dṛṣṭvā prasādo jātaḥ /",
    "K10divav29u:44": " sa teṣāṃ pratyekabuddhānāṃ śīrṇaparṇāni mūlaphalāni copanāmayati,",
    "K10divav29u:45": " yadā ca te paryaṅkeṇopaviṣṭā bhavanti sa vṛddhānte kṛtvā yāvan navāntaṃ gatvā paryaṅkeṇopaviśati /",
    "K10divav29u:46": " yāvat te pratyekabuddhāḥ parinirvṛtāḥ /",
    "K10divav29u:47": " sa teṣāṃ śīrṇaparṇāni mūlaphalāni copanāmayati /",
    "K10divav29u:48": " te na pratigṛṇhanti /",
    "K10divav29u:49": " sa teṣāṃ cīvarakarṇikāni ākarṣayati /",
    "K10divav29u:50": " pādau gṛṇhāti /",
    "K10divav29u:51": " yāvat sa markaṭaścintayati /",
    "K10divav29u:52": " niyatamete kālagatā bhaviṣyanti /",
    "K10divav29u:53": " tataḥ sa markaṭaḥ śocitvā paridevitvā ca dvitīyaṃ pārśvaṃ gato yatra pañcarṣiśatāni prativasanti /",
    "K10divav29u:54": " (A-av 4)",
    "K10divav29u:55": " te ca ṛṣayaḥ kecit kaṇṭakāpāśrayāḥ kecid bhasmāpāśrayāḥ kecidūrdhvahastāḥ kecit pañcātapāvasthitāḥ /",
    "K10divav29u:56": " sa teṣāṃ teṣām īryāpathān vikopayitumārabdhaḥ /",
    "K10divav29u:57": " ye kaṇṭakāpāśrayāsteṣāṃ kaṇṭakān uddharati /",
    "K10divav29u:58": " bhasmāpāśrayāṇāṃ bhasma vidhunoti /",
    "K10divav29u:59": " ūrdhvahastānāmadho hastaṃ pātayati /",
    "K10divav29u:60": " pañcātapāvasthitānāmagnim avakirati /",
    "K10divav29u:61": " yadā ca tairīryāpatho vikopito bhavati tadā sa teṣāmagrataḥ paryaṅkaṃ badhnāti /",
    "K10divav29u:62": " yāvat tairṛṣibhirācāryāya niveditaṃ /",
    "K10divav29u:63": " tenāpi coktaṃ /",
    "K10divav29u:64": " paryaṅkeṇa tāvan niṣīdata /",
    "K10divav29u:65": " yāvattāni pañcarṣiśatāni paryaṅkeṇopaviṣṭāni /",
    "K10divav29u:66": " te 'nācāryakā anupadeśakāḥ saptatriṃśad bodhipakṣān dharmānāmukhīkṛtya pratyekāṃ bodhiṃ sākṣātkṛtavantaḥ /",
    "K10divav29u:67": " atha teṣāṃ pratyekabuddhānāmetadabhavad /",
    "K10divav29u:68": " yat kiñcadasmābhiḥ śreyo 'vāptaṃ tat sarvamimaṃ markaṭam āgamya /",
    "K10divav29u:69": " tairyāvat sa markaṭaḥ phalamūlaiḥ paripālitaḥ /",
    "K10divav29u:70": " kālagatasya ca taccharīraṃ gandhakāṣṭhairdhmāpitaṃ /",
    "K10divav29u:71": " tat kiṃ manyase ānanda yo 'sau pañcānāṃ markaṭaśatānāṃ yūthapatiḥ sa eṣa upaguptaḥ /",
    "K10divav29u:72": " tadāpi tena vinipatitaśarīreṇāpyatraivorumuṇḍaparvate bahujanahitaṃ kṛtaṃ /",
    "K10divav29u:73": " anāgate 'pyadhvani varṣaśataparinirvṛtasya mamātraivorumuṇḍaparvate bahujanahitaṃ kariṣyati /",
    "K10divav29u:74": " tacca yathaivaṃ tathopadarśayiṣyāmaḥ /",
    "K10divav29u:75": " (A-av 5)",
    "K10divav29u:76": " śāṇakavāsyupākhyānaṃ",
    "K10divav29u:77": " yadā sthavireṇa śāṇakavāsinā urumuṇḍe parvate vihāraḥ pratiṣṭhāpitaḥ,",
    "K10divav29u:78": " samanvāharati /",
    "K10divav29u:79": " kimasau gandhika utpannaḥ /",
    "K10divav29u:80": " athādyāpi notpadyata iti /",
    "K10divav29u:81": " paśyatyutpannaḥ /",
    "K10divav29u:82": " sa yāvat samanvāharati /",
    "K10divav29u:83": " yo 'sau tasya putra upagupto nāmnālakṣaṇako buddho nirdiṣṭo yo mama varṣaśataparinirvṛtasya buddhakāryaṃ kariṣyatīti,",
    "K10divav29u:84": " kimasāvutpannaḥ /",
    "K10divav29u:85": " adyāpi notpadyata iti /",
    "K10divav29u:86": " paśyatyadyāpi notpadyate /",
    "K10divav29u:87": " tena yāvadupāyena gupto gāndhiko bhagavacchāsane 'bhiprasāditaḥ /",
    "K10divav29u:88": " sa yadābhiprasannastadā sthaviraḥ saṃbahulairbhikṣubhiḥ sārdhamekadivasaṃ tasya gṛhaṃ praviṣṭaḥ aparasminnahani,",
    "K10divav29u:89": " ātmadvitīyaḥ /",
    "K10divav29u:90": " anyasminnahani, ekākī /",
    "K10divav29u:91": " yāvad gupto gāndhikaḥ sthaviraṃ śāṇakavāsinamekākinaṃ dṛṣṭvā kathayati /",
    "K10divav29u:92": " na khalvāryasya kaścit paścācchramaṇaṃ /",
    "K10divav29u:93": " sthavira uvāca /",
    "K10divav29u:94": " jarādharmāṇāṃ kuto 'smākaṃ paścācchramaṇo bhavati /",
    "K10divav29u:95": " yadi kecicchraddhāpurogeṇa (A-av 6)",
    "K10divav29u:96": " pravrajanti,",
    "K10divav29u:97": " te 'smākaṃ paścācchramaṇā bhavanti /",
    "K10divav29u:98": " gupto gāndhika uvāca /",
    "K10divav29u:99": " āryāhaṃ tāvad gṛhavāse parigṛddho viṣayābhirataśca /",
    "K10divav29u:100": " na mayā śakyaṃ pravrajituṃ /",
    "K10divav29u:101": " api tu yo 'smākaṃ putro bhavati taṃ vayamāryasya paścācchramaṇaṃ dāsyāmaḥ /",
    "K10divav29u:102": " sthavira uvāca /",
    "K10divav29u:103": " vatsa evamastu /",
    "K10divav29u:104": " api tu dṛḍhapratijñāṃ smarethāstvamiti /",
    "K10divav29u:105": " yāvad guptasya gāndhikasya putro jātaḥ /",
    "K10divav29u:106": " tasyāśvagupta iti nāmadheya kṛtaṃ /",
    "K10divav29u:107": " sa yadā mahān saṃvṛttastadā sthaviraśāṇakavāsī guptaṃ gāndhikamadhigamyovāca /",
    "K10divav29u:108": " vatsa tvayā pratijñātaṃ yo 'smākaṃ putro bhaviṣyati taṃ vayamāryasya paścācchramaṇaṃ dāsyāmaḥ /",
    "K10divav29u:109": " ayaṃ ca putro jātaḥ /",
    "K10divav29u:110": " anujānīhi pravrājayiṣyāmīti /",
    "K10divav29u:111": " gāndhika uvāca /",
    "K10divav29u:112": " ārya ayamasmākamekaputraḥ /",
    "K10divav29u:113": " marṣayānyo yo 'smākaṃ dvitīyaḥ putro bhaviṣyati,",
    "K10divav29u:114": " taṃ vayamāryasya paścācchramaṇaṃ dāsyāmaḥ /",
    "K10divav29u:115": " yāvat sthaviraśāṇakavāsī samanvāharati /",
    "K10divav29u:116": " kimayaṃ sa upaguptaḥ /",
    "K10divav29u:117": " paśyati neti /",
    "K10divav29u:118": " tena sthavireṇābhihita evamastviti /",
    "K10divav29u:119": " tasya yāvad dvitīyaḥ putro jātaḥ /",
    "K10divav29u:120": " tasya dhanagupta iti nāma kṛtaṃ /",
    "K10divav29u:121": " sopi yadā mahān saṃvṛttastadā sthaviraśāṇakavāsī guptaṃ gāndhikamuvāca /",
    "K10divav29u:122": " vatsa tvayā pratijñātaṃ yo 'smākaṃ putro bhaviṣyati taṃ vayamāryasya paścācchramaṇaṃ dāsyāmaḥ /",
    "K10divav29u:123": " ayaṃ ca te putro jātaḥ /",
    "K10divav29u:124": " anujānīhi pravrājayiṣyāmīti /",
    "K10divav29u:125": " gāndhika uvāca /",
    "K10divav29u:126": " ārya marṣaya eko 'smākaṃ bahirdhā dravyaṃ saṃcayiṣyati,",
    "K10divav29u:127": " dvitīyo 'ntargṛhe paripālanaṃ kariṣyatīti /",
    "K10divav29u:128": " api tu yo 'smākaṃ tṛtīyaḥ putro bhaviṣyati sa āryasya dattaḥ /",
    "K10divav29u:129": " (A-av 7)",
    "K10divav29u:130": " yāvat sthaviraśāṇakavāsī samanvāharati /",
    "K10divav29u:131": " kimayaṃ sa upaguptaḥ /",
    "K10divav29u:132": " paśyati neti /",
    "K10divav29u:133": " tataḥ sthavira uvāca /",
    "K10divav29u:134": " evamastviti /",
    "K10divav29u:135": " yāvad guptasya gāndhikasya tṛtīyaḥ putro jātaḥ /",
    "K10divav29u:136": " abhirūpo darśanīyaḥ prāsādiko 'tikrānto mānuṣavarṇamasaṃprāptaśca divyavarṇaṃ /",
    "K10divav29u:137": " tasya vistareṇa jātau jātimahaṃ kṛtvā upagupta iti nāma kṛtam /",
    "K10divav29u:138": " so 'pi yadā mahān saṃvṛtto yāvat sthaviraśāṇakavāsī guptaṃ gāndhikamabhigamyovāca /",
    "K10divav29u:139": " vatsa tvayā pratijñātaṃ yo 'smākaṃ tṛtīyaḥ putro bhaviṣyati taṃ vayamāryasya dāsyāmaḥ paścācchramaṇārthe /",
    "K10divav29u:140": " ayaṃ te tṛtīyaḥ putra utpannaḥ /",
    "K10divav29u:141": " anujānīhi pravrājayiṣyāmīti /",
    "K10divav29u:142": " gupto gāndhika uvāca /",
    "K10divav29u:143": " ārya samayataḥ /",
    "K10divav29u:144": " yadālābho 'nucchedo bhaviṣyatīti tadānujñāsyāmi /",
    "K10divav29u:145": " yadā tena samayaḥ kṛtastadā māreṇa sarvāvatī mathurā gandhāviṣṭā /",
    "K10divav29u:146": " te (mathurāvāsinaḥ)",
    "K10divav29u:147": " sarve upaguptasakāśād gandhān krīṇanti /",
    "K10divav29u:148": " sa prabhūtān dadāti /",
    "K10divav29u:149": " yāvat sthaviraśāṇakavāsī upaguptasakāśaṃ gataḥ /",
    "K10divav29u:150": " upaguptaśca gandhāpaṇe sthitaḥ /",
    "K10divav29u:151": " sa dharmeṇa vyavahāraṃ karoti /",
    "K10divav29u:152": " gandhān vikrīṇīte /",
    "K10divav29u:153": " sa sthavireṇa śāṇakavāsinābhihitaḥ /",
    "K10divav29u:154": " vatsa kīdṛśāste cittacaitasikāḥ pravartante /",
    "K10divav29u:155": " kliṣṭā vākliṣṭā veti /",
    "K10divav29u:156": " upagupta uvāca /",
    "K10divav29u:157": " ārya naiva jānāmi kīdṛśāḥ kliṣṭāścittacaitasikāḥ kīdṛśā akliṣṭā iti /",
    "K10divav29u:158": " sthaviraśāṇakavāsī uvāca /",
    "K10divav29u:159": " vatsa (A-av 8) yadi kevalaṃ cittaṃ parijñātuṃ śakyasi pratipakṣaṃ mocayituṃ /",
    "K10divav29u:160": " tena tasya kṛṣṇikapaṭṭikā dattā pāṇḍurikā ca /",
    "K10divav29u:161": " yadi kliṣṭaṃ cittamutpadyate kṛṣṇikāṃ paṭṭikāṃ sthāpaya /",
    "K10divav29u:162": " athākliṣṭaṃ cittamutpadyate pāṇḍurāṃ paṭṭikāṃ sthāpaya /",
    "K10divav29u:163": " aśubhāṃ manasi kuru /",
    "K10divav29u:164": " buddhānusmṛtiṃ ca bhāvayasveti /",
    "K10divav29u:165": " tenāsya vyapadiṣṭaṃ /",
    "K10divav29u:166": " tasya yāvadārabdhā akliṣṭāścittacaitasikāḥ pravartituṃ /",
    "K10divav29u:167": " sa dvau bhāgau kṛṣṇikānāṃ sthāpayati /",
    "K10divav29u:168": " ekaṃ pāṇḍurikāṇāṃ /",
    "K10divav29u:169": " yāvadardhaṃ kṛṣṇikānāṃ sthāpayati /",
    "K10divav29u:170": " ardhaṃ paṇḍurikāṇāṃ /",
    "K10divav29u:171": " yāvad dvau bhāgau pāṇḍurikāṇāṃ sthāpayati /",
    "K10divav29u:172": " ekaṃ kṛṣṇikānāṃ /",
    "K10divav29u:173": " yāvadanupūrveṇa sarvāṇyeva śuklāni cittānyutpadyante /",
    "K10divav29u:174": " sa pāṇḍurikāṇāmeva paṭṭikāṃ sthāpayati /",
    "K10divav29u:175": " dharmeṇa vyavahāraṃ karoti /",
    "K10divav29u:176": " mathurāyāṃ vāsavadattā nāma gaṇikā /",
    "K10divav29u:177": " tasyā dāsī upaguptasakāśaṃ gatvā gandhān krīṇāti /",
    "K10divav29u:178": " sā vāsavadattayā cocyate /",
    "K10divav29u:179": " dārikemuṣyate sa gāndhikastvayā,",
    "K10divav29u:180": " bahūn gandhān ānayasīti /",
    "K10divav29u:181": " dārikovāca /",
    "K10divav29u:182": " āryaduhita upagupto gāndhikadārako rūpasampannaścāturyamādhuryasampannaśca (A-av 9)",
    "K10divav29u:183": " dharmeṇa vyavahāraṃ karoti /",
    "K10divav29u:184": " śrutvā ca vāsavadattāyā upaguptasakāśe sānurāgaṃ cittamutpannaṃ /",
    "K10divav29u:185": " tayā yāvad dāsī upaguptasakāśaṃ preṣitā /",
    "K10divav29u:186": " tvatsakāśamāgamiṣyāmi /",
    "K10divav29u:187": " icchāmi tvayā sārdhaṃ ratimanubhavituṃ /",
    "K10divav29u:188": " yāvad dāsyā upaguptasya niveditaṃ /",
    "K10divav29u:189": " upagupta uvāca /",
    "K10divav29u:190": " akālaste bhagini maddarśanāyeti /",
    "K10divav29u:191": " vāsavadattā pañcabhiḥ purāṇaśataiḥ paricāryate /",
    "K10divav29u:192": " tasya buddhirutpannā /",
    "K10divav29u:193": " niyataṃ pañcapurāṇaśatāni notsahate dātuṃ /",
    "K10divav29u:194": " tayā yāvad dāsī upaguptasakāśaṃ preṣitā /",
    "K10divav29u:195": " na mamāryaputrasakāśāt kārṣāpaṇenāpi prayojanaṃ /",
    "K10divav29u:196": " kevalamāryaputreṇa saha ratimanubhaveyaṃ /",
    "K10divav29u:197": " dāsya tathā niveditaṃ /",
    "K10divav29u:198": " upagupta uvāca /",
    "K10divav29u:199": " akālaste bhagini maddarśanāyeti /",
    "K10divav29u:200": " yāvadanyataraḥ śreṣṭhiputro vāsavadattāyāḥ sakāśaṃ praviṣṭaḥ /",
    "K10divav29u:201": " anyataraśca sārthavāha uttarāpathāt pañcaśatamaśvapaṇyaṃ gṛhītvā mathurāmanuprāptaḥ /",
    "K10divav29u:202": " tenābhihitaṃ /",
    "K10divav29u:203": " katarā veśyā sarvapradhānā,",
    "K10divav29u:204": " tena śrutaṃ vāsavadatteti /",
    "K10divav29u:205": " sa pañcapurāṇaśatāni gṛhītvā bahūn ca prābhṛtān vāsavadattāyāḥ sakāśamabhigataḥ /",
    "K10divav29u:206": " tato vāsavadattayā lobhākṛṣṭayā taṃ śreṣṭhiputraṃ praghātayitvāvaskare prakṣipya sārthavāhena saha ratiranubhūtā /",
    "K10divav29u:207": " yāvat sa śreṣṭhiputro (A-av 10)",
    "K10divav29u:208": " bandhubhiravaskarād uddhṛtya rājño niveditaḥ /",
    "K10divav29u:209": " tato rājñābhihitaṃ /",
    "K10divav29u:210": " gacchantu bhavanto vāsavadattāṃ hastapādau karṇanāse ca chittvā śmaśāne chorayantu /",
    "K10divav29u:211": " yāvattairvāsavadattā hastapādau karṇanāse ca chittvā śmaśāne choritā /",
    "K10divav29u:212": " yāvad upaguptena śrutaṃ vāsavadatā hastapādau karṇanāse ca chittvā śmaśāne choritā /",
    "K10divav29u:213": " tasya buddhirutpannā /",
    "K10divav29u:214": " pūrvaṃ tayā mama viṣayanimittaṃ darśanamākāṅkṣitaṃ /",
    "K10divav29u:215": " idāniṃ tu tasyā hastapādau karṇanāse ca vikartitau /",
    "K10divav29u:216": " idānīṃ tu tasya darśanakāla iti / āha ca /",
    "K10divav29u:217": " yadā praśastāmbarasaṃvṛtāṅgī abhūd vicitrābharaṇairvibhūṣitā /",
    "K10divav29u:218": " mokṣārthināṃ janmaparāṅmukhāṇāṃ śreyastadāsyāstu na darśanaṃ syāt //",
    "K10divav29u:219": " idānīṃ tu kālo 'yaṃ draṣṭuṃ gatamānarāgaharṣāyāḥ /",
    "K10divav29u:220": " niśitāsivikṣatāyāḥ svabhāvaniyatasya rūpasya //",
    "K10divav29u:221": " yāvadekena dārakeṇa upasthāyakena chatramādāya praśānteneryāpathena śmaśānamanuprāptaḥ /",
    "K10divav29u:222": " tasyāśca preṣikā pūrvaguṇānurāgāt samīpe 'vasthitā kākādīn nivārayati /",
    "K10divav29u:223": " tayā ca vāsavadattāyā niveditaṃ /",
    "K10divav29u:224": " (A-av 11) āryuduhitaryasya tvayāhaṃ sakāśaṃ punaḥ punaranupreṣitā ayaṃ sa upagupto 'bhyāgataḥ /",
    "K10divav29u:225": " niyatameṣa kāmarāgārta āgato bhaviṣyati /",
    "K10divav29u:226": " śrutvā ca vāsavadattā kathayati /",
    "K10divav29u:227": " pranaṣṭaśobhāṃ duḥkhārtā bhūmau rudhirapiñjarāṃ /",
    "K10divav29u:228": " māṃ dṛṣṭvā kathametasya kāmarāgo bhaviṣyati //",
    "K10divav29u:229": " tataḥ preṣikāmuvāca /",
    "K10divav29u:230": " yau hastapādau karṇānāse ca maccharīrād vikartitau tau śleṣayeti /",
    "K10divav29u:231": " tayā yāvac chleṣayitvā paṭṭakena pracchāditā /",
    "K10divav29u:232": " upaguptaścāgatya vāsavadattāyā agrataḥ sthitaḥ /",
    "K10divav29u:233": " tato vāsavadattā upaguptamagrataḥ sthitaṃ dṛṣṭvā kathayati /",
    "K10divav29u:234": " āryaputra, yadā macchaśarīraṃ svasthabhūtaṃ viṣayaratyanukūlaṃ tadā mayā āryaputrasya punaḥ punar dūtī visarjitā /",
    "K10divav29u:235": " āryaputreṇābhihitaṃ /",
    "K10divav29u:236": " ākālaste bhagini mama darśanāyeti /",
    "K10divav29u:237": " idānīṃ mama hastapādau karṇanāse ca vikartitau /",
    "K10divav29u:238": " svarudhirakardama evāvasthitā /",
    "K10divav29u:239": " idānīṃ kimāgato 'si / āha ca /",
    "K10divav29u:240": " idaṃ yadā paṅkajagarbhakomalaṃ mahārhavastrābharaṇairvibhūṣitaṃ /",
    "K10divav29u:241": " babhūva gātraṃ mama darśanakṣamaṃ tadā na dṛṣṭo 'si mayālpabhāgyayā //",
    "K10divav29u:242": " etarhi kiṃ drāṣṭumihāgato 'si me yadā śarīraṃ mama darśanākṣamaṃ /",
    "K10divav29u:243": " nivṛttalīlāratiharṣavismayaṃ bhayāvahaṃ śoṇitapaṅkalepanaṃ //",
    "K10divav29u:244": " upagupta uvāca /",
    "K10divav29u:245": " nāhaṃ bhagini kāmārtaḥ saṃnidhāvāgatastava /",
    "K10divav29u:246": " kāmānāmaśubhānāṃ tu svabhāvaṃ draṣṭumāgataḥ //",
    "K10divav29u:247": " pracchāditā vastravibhūṣaṇādyairvāhyairvicitrairmadanānukūlaiḥ /",
    "K10divav29u:248": " nirīkṣyamāṇāpi hi yatnavabhdirnāpyatra dṛṣṭāsi bhavedyathā ca //",
    "K10divav29u:249": " (A-av 12)",
    "K10divav29u:250": " idaṃ tu rūpaṃ tava dṛṣyametat sthitaṃ svabhāve racanād viyuktaṃ /",
    "K10divav29u:251": " te 'paṇḍitāste ca vigarhaṇīyā ye prākṛte 'smin kṛṇape ramante //",
    "K10divav29u:252": " tvacāvanaddhe rudhirāvasakte carmāvṛte māṃsaghanāvalipte /",
    "K10divav29u:253": " śirāsahasraiśca vṛte samantāt ko nāma rajyeta kutaḥ śarīre //",
    "K10divav29u:254": " api ca bhagini /",
    "K10divav29u:255": " bahirbhadrāṇi rūpāṇi dṛṣṭvā bālo 'bhirajyate /",
    "K10divav29u:256": " abhyantaraviduṣṭāni jñātvā dhīro virajyate //",
    "K10divav29u:257": " avakṛṣṭāvakṛṣṭasya kuṇapasya hyamedhyatā /",
    "K10divav29u:258": " medhyāḥ kāmopasaṃhārāḥ kāminaḥ śubhasaṃjñinaḥ //",
    "K10divav29u:259": " iha hi /",
    "K10divav29u:260": " daurgandhyaṃ prativāryate bahuvidhairgandhairamedhyākaraiḥ",
    "K10divav29u:261": " vaikṛtyaṃ bahirādhriyeta vividhairvastrādibhirbhūṣaṇaiḥ /",
    "K10divav29u:262": " svedakledamalādayo 'pyaśucayastān nirharatyambhasā",
    "K10divav29u:263": " yenāmedhyakaraṅkametadaśubhaṃ kāmātmabhiḥ sevyate //",
    "K10divav29u:264": " saṃbuddhasya tu te vacaḥ suvacasaḥ śṛṇvanti kurvantyapi",
    "K10divav29u:265": " te kāmān śramaśokaduḥkhajananān sabhdiḥ sadā garhitān /",
    "K10divav29u:266": " tyaktvā kāmanimittamuktamanasaḥ śānte vane nirgatāḥ",
    "K10divav29u:267": " pāraṃ yānti bhavārṇavasya mahataḥ saṃśritya mārgaplavaṃ //",
    "K10divav29u:268": " (A-av 13)",
    "K10divav29u:269": " śrutvā vāsavadattā saṃsārādudvignā buddhaguṇānusmaraṇāc cāvarjitahṛdayovāca /",
    "K10divav29u:270": " evametat tathā sarvaṃ yathā vadati paṇḍitaḥ /",
    "K10divav29u:271": " me tvāṃ sādhu samasādya buddhasya vacanaṃ śrutaṃ //",
    "K10divav29u:272": " yāvad upaguptena vāsavadattāyā anupūrvikāṃ kathāṃ kṛtvā satyāni saṃprakāśitāni /",
    "K10divav29u:273": " upaguptaśca vāsavadattāyāḥ śarīrasvabhāvamavagamya kāmadhātuvairāgyaṃ gataḥ /",
    "K10divav29u:274": " tena ātmiyayā dharmadeśanayā saha satyābhisamayād anāgāmiphalaṃ vāsavadattayā ca śrotāpattiphalaṃ prāptaṃ /",
    "K10divav29u:275": " tato vāsavadattā dṛṣṭasatyā upaguptaṃ saṃrāgayantī uvāca /",
    "K10divav29u:276": " tavānubhāvāt pihitaḥ sughoro hyapāyamārgo bahudoṣayuktaḥ /",
    "K10divav29u:277": " apāvṛtā svargagatiḥ supuṇyā nirvāṇamārgaśca mayopalabdhaḥ //",
    "K10divav29u:278": " (A-av 14)",
    "K10divav29u:279": " api ca / eṣāhaṃ taṃ bhagavantaṃ tathagatam arhantaṃ samyaksaṃbuddhaṃ śaraṇaṃ gacchāmi /",
    "K10divav29u:280": " dharmaṃ ca bhikṣusaṅghaṃ cetyāha /",
    "K10divav29u:281": " eṣa vrajāmi śaraṇāṃ vibuddhanavakamalavimaladhavalanetraṃ /",
    "K10divav29u:282": " tamamarabudhajanasahitaṃ jinaṃ virāgaṃ saṅghaṃ ceti //",
    "K10divav29u:283": " yāvad upagupto vāsavadattāṃ dharmyayā kathayā saṃdarśya prakrāntaḥ /",
    "K10divav29u:284": " aciraprakrānte copagupte vāsavadattā kālagatā deveṣūpapannā /",
    "K10divav29u:285": " daivataiśca mathurāyāmārocitaṃ /",
    "K10divav29u:286": " vāsavadattayā upaguptasakāśād dharmadeśanāṃ śrutvā āryasatyāni dṛṣṭāni /",
    "K10divav29u:287": " sā kālagatā deveṣūpapanneti /",
    "K10divav29u:288": " śrutvā ca mathurāvāstavyena janakāyena vāsavadattāyāḥ śarire pūjā kṛtā /",
    "K10divav29u:289": " yāvat sthaviraśāṇakavāsī guptaṃ gāndhikam abhigamyovāca /",
    "K10divav29u:290": " anujānīhi upaguptaṃ pravrājayiṣyāmīti /",
    "K10divav29u:291": " gupto gāndhika uvāca /",
    "K10divav29u:292": " ārya eṣa samayaḥ /",
    "K10divav29u:293": " yadā na lābho na chedo bhaviṣyati tadānujñāsyāmīti /",
    "K10divav29u:294": " yāvat sthaviraśāṇakavāsinā ṛddhyā tathādhiṣṭhitaṃ yathā na lābho na chedaḥ /",
    "K10divav29u:295": " tato gupto gāndhiko gaṇayati tulayati māpayati /",
    "K10divav29u:296": " paśyati na lābho na chedaḥ /",
    "K10divav29u:297": " tataḥ sthaviraśaṇakavāsī guptaṃ gāndhikam uvāca /",
    "K10divav29u:298": " ayaṃ hi bhagavatā buddhena nirdiṣṭaḥ,",
    "K10divav29u:299": " mama varṣaśataparinirvṛtasya buddhakāryaṃ kariṣyatīti /",
    "K10divav29u:300": " anujānīhi pravrājayiṣyāmīti /",
    "K10divav29u:301": " yāvad guptena gāndhekena abhyanujñātaḥ /",
    "K10divav29u:302": " tataḥ sthavireṇa śāṇakavāsinā (A-av 15)",
    "K10divav29u:303": " upagupto naṭabhaṭikāraṇyāyatanaṃ nītaṃ /",
    "K10divav29u:304": " upasaṃpāditaśca jñapticaturthaṃ ca karma vyavasitaṃ /",
    "K10divav29u:305": " upaguptena ca sarvakleśaprahāṇād arhattvaṃ sākṣātkṛtaṃ /",
    "K10divav29u:306": " tataḥ sthavireṇa śāṇakavāsinābhihitaṃ /",
    "K10divav29u:307": " vatsa upagupta tvaṃ bhagavatā nirdiṣṭo varṣaśataparinirvṛtasya mama upagupto nāma bhikṣurbhaviṣyati,",
    "K10divav29u:308": " alakṣaṇakto buddhaḥ /",
    "K10divav29u:309": " yo mama varṣaśataparinirvṛtasya buddhakāryaṃ kariṣyatīti /",
    "K10divav29u:310": " eṣo 'gro me ānanda śrāvakāṇāmavavādakānāṃ yadutopagupto bhikṣuḥ /",
    "K10divav29u:311": " idānīṃ vatsa śāsanahitaṃ kuruṣveti /",
    "K10divav29u:312": " upagupta uvāca /",
    "K10divav29u:313": " evamastviti /",
    "K10divav29u:314": " tataḥ sa dharmaśravaṇe 'dhīṣṭaḥ /",
    "K10divav29u:315": " mathurāyāṃ ca śabdo visṛtaḥ /",
    "K10divav29u:316": " upagupto nāmālakṣaṇako buddho 'dya dharmaṃ deśayiṣyatīti /",
    "K10divav29u:317": " śrutvā cānekāni prāṇiśatasahasrāṇi nirgatāni /",
    "K10divav29u:318": " yāvat sthaviropaguptaḥ samāpadyāvalokayati /",
    "K10divav29u:319": " kathaṃ tathāgatasya pariṣan niṣaṇṇāḥ /",
    "K10divav29u:320": " paśyati cārdhacandrikākāreṇa parṣad avasthitā /",
    "K10divav29u:321": " yavad avalokayati kathaṃ tathāgatena dharmadeśanā kṛtā /",
    "K10divav29u:322": " paśyati pūrvakālakaraṇīyāṃ kathāṃ kṛtvā satyasaṃprakāśanā kṛtā /",
    "K10divav29u:323": " so 'pi pūrvakālakaraṇīyāṃ kathāṃ kṛtvā satyasaṃprakāśanāṃ kartumārabdhaḥ /",
    "K10divav29u:324": " māreṇa ca tasyāṃ parṣadi muktāhāravarṣamutsṛṣṭaṃ /",
    "K10divav29u:325": " vaineyānāṃ manāṃsi vyākulīkṛtāni /",
    "K10divav29u:326": " ekenāpi satyadarśanaṃ na kṛtaṃ /",
    "K10divav29u:327": " (A-av 16)",
    "K10divav29u:328": " yāvat sthaviropagupto vyavalokayati /",
    "K10divav29u:329": " kenāyaṃ vyākṣepaḥ kṛtaḥ /",
    "K10divav29u:330": " paśyati māreṇa /",
    "K10divav29u:331": " yāvad dvitīye divase bahutarako janakāyo nirgataḥ /",
    "K10divav29u:332": " upagupto dharmaṃ deśayati /",
    "K10divav29u:333": " muktāhāraṃ ca varṣopavarṣitamiti /",
    "K10divav29u:334": " yāvad dvitīye 'pi divase sthaviropaguptena pūrvakālakaraṇīyāṃ kathāṃ kṛtvā satyasaṃprakāśanāyāmārabdhāyāṃ māreṇa cāsya parṣadi suvarṇavarṣamutsṛṣṭaṃ",
    "K10divav29u:335": " vaineyānāṃ manāṃsi saṃkṣobhotāni /",
    "K10divav29u:336": " ekenāpi satyadarśanaṃ na kṛtaṃ /",
    "K10divav29u:337": " yāvat sthaviropagupto vyavalokayati,",
    "K10divav29u:338": " kenāyaṃ vyākṣepaḥ kṛtaḥ /",
    "K10divav29u:339": " paśyati māreṇa pāpīyaseti /",
    "K10divav29u:340": " yāvat tṛtīye divase bahutarako janakāyo nirgataḥ /",
    "K10divav29u:341": " upagupto dharmaṃ deśayati /",
    "K10divav29u:342": " muktāvarṣaṃ suvarṇavarṣaṃ ca patatīti /",
    "K10divav29u:343": " yāvat tṛtīye 'pi divase sthaviropaguptaḥ pūrvakālakaraṇīyāṃ kathāṃ kṛtvā satyāni ārabdhaḥ saṃprakāśayituṃ /",
    "K10divav29u:344": " māreṇa ca nātīdūre nāṭakamārabdhaṃ /",
    "K10divav29u:345": " divyāni ca vādyāni saṃpravāditāni /",
    "K10divav29u:346": " divyāścāpsaraso nāṭayituṃ pravṛttāḥ /",
    "K10divav29u:347": " yāvad vītarāgo janakāyo divyāni rūpāṇi dṛṣṭvā divyāṃśca śabdān śrutvā māreṇākṛṣṭaḥ /",
    "K10divav29u:348": " ato māreṇopaguptasya parṣad ākṛṣṭā /",
    "K10divav29u:349": " prītamanasā māreṇa (A-av 17)",
    "K10divav29u:350": " sthaviropaguptasya śirasi mālā baddhā /",
    "K10divav29u:351": " yāvat sthaviropaguptaḥ samanvāharitumārabdhaḥ /",
    "K10divav29u:352": " ko 'yaṃ /",
    "K10divav29u:353": " paśyati māraḥ /",
    "K10divav29u:354": " tasya buddhirutpannā /",
    "K10divav29u:355": " ayaṃ māro bhagavacchāsane mahāntaṃ vyākṣepaṃ karoti /",
    "K10divav29u:356": " kimarthamayaṃ bhagavatā na vinītaḥ /",
    "K10divav29u:357": " paśyati mamāyaṃ vineyaḥ /",
    "K10divav29u:358": " tasya ca vinayāt sattvānugrahādahaṃ bhagavatā alakṣaṇako buddho nirdiṣṭaḥ /",
    "K10divav29u:359": " yāvat sthaviropaguptaḥ samanvāharati /",
    "K10divav29u:360": " kimasya vineyakāla upasthita āhosvin neti /",
    "K10divav29u:361": " paśyati vineyakāla upasthitaḥ /",
    "K10divav29u:362": " tataḥ sthaviropaguptena trayaḥ kuṇapā gṛhītāḥ /",
    "K10divav29u:363": " ahikuṇapaṃ kurkuskuṇapaṃ manuṣyakuṇapaṃ ca /",
    "K10divav29u:364": " ṛddhyā ca puṣpamālāmabhinirmāya mārasakāśamabhigataḥ /",
    "K10divav29u:365": " dṛṣṭvā ca mārasya prītirutpannā /",
    "K10divav29u:366": " upagupto 'pi mayākṛṣṭa iti /",
    "K10divav29u:367": " tato māreṇa svaśarīramupanāmitaṃ /",
    "K10divav29u:368": " sthaviropaguptaḥ svayameva badhnāti /",
    "K10divav29u:369": " tataḥ sthavireṇopaguptena ahikuṇapaṃ mārasya śirasi baddhaṃ /",
    "K10divav29u:370": " kurkurakuṇapaṃ grīvāyāṃ karṇāvasaktaṃ manuṣyakuṇapaṃ ca /",
    "K10divav29u:371": " tataḥ samālabhyovāca /",
    "K10divav29u:372": " bhikṣujanapratikūlā mālā baddhā yathaiva me bhavatā /",
    "K10divav29u:373": " kāmijanapratikūlaṃ tava kuṇapamidaṃ mayā baddhaṃ //",
    "K10divav29u:374": " (A-av 18)",
    "K10divav29u:375": " yat te balaṃ bhavati tat pratidarśayasva buddhātmajena hi sahādya samāgato 'si /",
    "K10divav29u:376": " ugdṛttamapyanilabhinnataraṅgavaktraṃ vyāvartate malayakukṣiṣu sāgarāmbhaḥ //",
    "K10divav29u:377": " atha mārastaṃ kuṇapamapanetumārabdhaḥ /",
    "K10divav29u:378": " paramapi ca svayamanupraviśya pipīlika iva adrirājamapanetuṃ na śaśāka /",
    "K10divav29u:379": " sāmarṣo vaihāyasamutpatya uvāca /",
    "K10divav29u:380": " yadi moktuṃ na śakyāmi kaṇṭhāt svakuṇapaṃ svayaṃ /",
    "K10divav29u:381": " anye devā hi mokṣyante mato 'bhyadhikatejasaḥ //",
    "K10divav29u:382": " sthavira uvāca /",
    "K10divav29u:383": " brahmāṇaṃ vajra śaraṇaṃ śatakratuṃ vā dīptaṃ vā praviśa hutāśamarṇavaṃ vā /",
    "K10divav29u:384": " na kledaṃ na ca pariśoṣaṇaṃ na bhedaṃ kaṇṭhasthaṃ kuṇapamidaṃ tu yāsyatīha //",
    "K10divav29u:385": " sa mahendrarudropendradraviṇeśvarayamavaruṇakuveravasavādīnāṃ devānāmabhigamya akṛtārtha eva brahmāṇamabhigataḥ /",
    "K10divav29u:386": " tena coktaṃ /",
    "K10divav29u:387": " (A-av 19)",
    "K10divav29u:388": " marṣaya vatsa /",
    "K10divav29u:389": " śiṣyeṇa daśabalasya svayamṛddhyā kṛtāntamaryādā /",
    "K10divav29u:390": " kastāṃ bhettuṃ śakto velāṃ varuṇālayasyeva //",
    "K10divav29u:391": " api padmanālasūtrairbaddhavā himavantamuddharet kvacit /",
    "K10divav29u:392": " na tu tava kaṇṭhāsaktaṃ śvakuṇapamidamuddhareyamahaṃ //",
    "K10divav29u:393": " kāmaṃ mamāpi mahadasti balaṃ tathāpi nāhaṃ tathāgatasutasya balena tulyaḥ /",
    "K10divav29u:394": " tejasvināṃ na khalu na jvalane 'sti kintu nāsau dyutirhutavahe ravimaṇḍaleyā //",
    "K10divav29u:395": " māro 'bravīt /",
    "K10divav29u:396": " kimidānīmājñāpayasi /",
    "K10divav29u:397": " kaṃ śaraṇaṃ vrajāmīti /",
    "K10divav29u:398": " brahmābravīt /",
    "K10divav29u:399": " śīghraṃ tameva śaraṇaṃ vraja yaṃ sametya bhraṣṭastvamṛddhivibhavād yaśasaḥ sukhācca /",
    "K10divav29u:400": " bhraṣṭo hi yaḥ kṣititale bhavatīha janturuttiṣṭhati kṣitimasāvavalambya bhūyaḥ //",
    "K10divav29u:401": " atha mārastathāgataśiṣyasāmarthyamupalabhya cintayāmāsa /",
    "K10divav29u:402": " brahmaṇā pujyate yasya śiṣyāṇāmapi śāsanaṃ /",
    "K10divav29u:403": " tasya buddhasya sāmarthyaṃ pramātuṃ ko nu śaknuyāt //",
    "K10divav29u:404": " kartukāmo 'bhaviṣyat kāṃ śiṣṭiṃ kṣamo na suvrataḥ /",
    "K10divav29u:405": " yāṃ na'kariṣyat kṣāntyāṃ tu tenāhamanurakṣitaḥ //",
    "K10divav29u:406": " kiṃ bahunā /",
    "K10divav29u:407": " adyāvaimi munermahākaruṇatāṃ tasyātimaitrātmanaḥ",
    "K10divav29u:408": " sarvopadravavipramuktamanasaścāmīkarādridyutiḥ /",
    "K10divav29u:409": " (A-av 20)",
    "K10divav29u:410": " mohāndhena hi tatra tatra sa mayā taistairnayaiḥ kheditaḥ",
    "K10divav29u:411": " tenāhaṃ ca tathāpi nāma balinā naivāpriyaṃ śrāvitaḥ //",
    "K10divav29u:412": " atha kāmadhātvadhipatirmāro nāstyanyā gatir anyatra upaguptakādeveti jñātvā sarvamutsṛjya sthaviropaguptasamīpamupetya pādayornipatyovāca /",
    "K10divav29u:413": " bhadanta kimaviditametad bhadantasya yathā bodhimūlamupādāya mayā bhagavato vipriyaśatāni kṛtāni / kutaḥ /",
    "K10divav29u:414": " śālāyāṃ brāhmaṇagrāme māmāsādya sa gautamaḥ /",
    "K10divav29u:415": " bhaktacchedamapi prāpya nākārṣīn mama vipriyaṃ //",
    "K10divav29u:416": " gaurbhūtvā sarpavat sthitvā kṛtvā śākaṭikākṛtiṃ /",
    "K10divav29u:417": " sa mayāyāsito nātho na cāhaṃ tena hiṃsitaḥ //",
    "K10divav29u:418": " (A-av 21)",
    "K10divav29u:419": " tvayā punarahaṃ vīra tyaktvā hi sahajāṃ dayāṃ /",
    "K10divav29u:420": " sadevāsuramadhyeṣu lokeṣvadya viḍambitaḥ //",
    "K10divav29u:421": " sthaviro 'bravīt /",
    "K10divav29u:422": " pāpīyān kathamaparīkṣyaiva tathagatamāhātmyeṣu śrāvakamupasaṃharasi /",
    "K10divav29u:423": " kiṃ sarṣapeṇa samatāṃ nayasīha meruṃ",
    "K10divav29u:424": " khadyotakena ravimañjalinā samudraṃ /",
    "K10divav29u:425": " anyā hi sā daśabalasya kṛpā prajāsu",
    "K10divav29u:426": " na śrāvakasya hi mahākaruṇāsti saumya //",
    "K10divav29u:427": " api ca /",
    "K10divav29u:428": " yadarthaṃ hi bhagavatā sāparādho 'pi marṣitaḥ /",
    "K10divav29u:429": " idaṃ tat kāraṇaṃ sākṣād asmābhirupalakṣitaṃ //",
    "K10divav29u:430": " māra uvāca /",
    "K10divav29u:431": " brūhi brūhi śrīmatastasya bhāvaṃ saṅgaṃ chettuṃ kṣāntiguptavratasya /",
    "K10divav29u:432": " yau'sau mohānnityamāyasito me tenāhaṃ ca prekṣito maitracittaiḥ //",
    "K10divav29u:433": " (A-av 22)",
    "K10divav29u:434": " sthavira uvāca /",
    "K10divav29u:435": " śṛṇu saumya tvaṃ hi bhagavatyasakṛdasakṛdavaskhalitaḥ /",
    "K10divav29u:436": " na ca buddhāvaropitānāmakuśalānāṃ dharmāṇāmanyat prakṣālanamanyatra tathāgataprasādādeva /",
    "K10divav29u:437": " tadetat kāraṇaṃ tena paśyatā dīrghadarśinā /",
    "K10divav29u:438": " tvaṃ nāpriyamiha proktaḥ priyāṇyeva tu lambhitaḥ //",
    "K10divav29u:439": " nyāyenānena bhaktistava hṛdi janitā tenāgramatinā",
    "K10divav29u:440": " svalpāpi hyatra bhaktirbhavati matimatāṃ nirvāṇaphaladā /",
    "K10divav29u:441": " saṃkṣepād yat kṛtaṃ te vṛjinamiha munermohāndhamanasā",
    "K10divav29u:442": " sarvaṃ prakṣālitaṃ tat tavahṛdayagataiḥ śraddhāmbuvisaraiḥ //",
    "K10divav29u:443": " atha māraḥ kadambapuṣpavad āhṛṣṭaromakūpaḥ sarvāṅgeṇa praṇipatyovāca /",
    "K10divav29u:444": " sthāne mayā bahuvidhaṃ parikhedito 'sau",
    "K10divav29u:445": " prāk siddhitaśca bhuvi siddhimanorathena /",
    "K10divav29u:446": " sarvaṃ ca marṣitamṛṣipravareṇa tena",
    "K10divav29u:447": " putrāparādha iva sānunayena pitrā //",
    "K10divav29u:448": " (A-av 23)",
    "K10divav29u:449": " sa buddhaprasādāpyayitamanāḥ suciraṃ buddhaguṇānanusmṛtya sthavirasya pādayornipatyovāca /",
    "K10divav29u:450": " anugraho me 'dya paraḥ kṛtastvayā niveśitaṃ yan mayi buddhagauravaṃ /",
    "K10divav29u:451": " idaṃ tu kaṇṭhavyavalambi maitryā maharṣikopābharaṇaṃ visarjaya //",
    "K10divav29u:452": " sthavira uvāca /",
    "K10divav29u:453": " samayato vimokṣyāmīti /",
    "K10divav29u:454": " māra uvāca /",
    "K10divav29u:455": " kaḥ samaya iti /",
    "K10divav29u:456": " sthavira uvāca /",
    "K10divav29u:457": " adyaprabhṛti bhikṣavo na viheṭhayitavyā iti /",
    "K10divav29u:458": " māro 'bravīt /",
    "K10divav29u:459": " na viheṭhayiṣye /",
    "K10divav29u:460": " kimaparamājñāpayasīti /",
    "K10divav29u:461": " sthavira uvāca /",
    "K10divav29u:462": " evaṃ tāvacchāsanakāryaṃ prati mamājñā /",
    "K10divav29u:463": " svakāryaṃ prati vijñāpayiṣyāmi bhavantaṃ /",
    "K10divav29u:464": " māraḥ sasambhrama uvāca /",
    "K10divav29u:465": " prasīda sthavira kimājñāpayasīti /",
    "K10divav29u:466": " sthaviro 'bravīt /",
    "K10divav29u:467": " svayamavagacchasi yadahaṃ varṣaśataparinirvṛte bhagavati pravrajitaḥ / tad",
    "K10divav29u:468": " dharmakāyo mayā tasya dṛṣṭastrailokyanāthasya /",
    "K10divav29u:469": " kāñcanādrinibhastasya na dṛṣṭo rūpakāyo me //",
    "K10divav29u:470": " tadanupamamanugrahaṃ prati tvamiha vidarśaya buddhavigrahaṃ /",
    "K10divav29u:471": " priyamadhikamato hi nāsti me daśabalarūpakutūhalo hyahaṃ //",
    "K10divav29u:472": " māra uvāca / tena hi mamāpi samayaḥ śrūyatāṃ /",
    "K10divav29u:473": " sahasā tvamihodvikṣya buddhanepathyadhāriṇaṃ /",
    "K10divav29u:474": " na praṇāmastvayā kāryaḥ sarvajñaguṇagauravāt //",
    "K10divav29u:475": " (A-av 24)",
    "K10divav29u:476": " buddhānusmṛtipeśalena manasā pūjāṃ yadi tva mayi",
    "K10divav29u:477": " svalpāmapyupadarśayiṣyasi vibho dagdho bhaviṣyāmyahaṃ /",
    "K10divav29u:478": " kā śaktirmama vītarāgavihitāṃ soḍhuṃ praṇāmakriyāṃ",
    "K10divav29u:479": " hastanyāsamivodvahanti na gajasyairaṇḍavṛkṣāṅkurāḥ //",
    "K10divav29u:480": " sthaviropyāha /",
    "K10divav29u:481": " evamastu /",
    "K10divav29u:482": " na bhavantaṃ praṇamiṣyāmīti /",
    "K10divav29u:483": " māro 'bravīt /",
    "K10divav29u:484": " tena muhūrtamāgamasva yāvadahaṃ vanagahanamanupraviśya",
    "K10divav29u:485": " śūraṃ vañcayituṃ purā vyavasitenottaptahemaprabhaṃ",
    "K10divav29u:486": " bauddhaṃ rūpamacintyabuddhavibhavādāsīnmayā yatkṛtaṃ /",
    "K10divav29u:487": " kṛtvā rūpamahaṃ tadeva nayanapralhādikaṃ dehināṃ",
    "K10divav29u:488": " eṣyāmyarkamayūkhajālamamalaṃ bhāmaṇḍalenākṣipan //",
    "K10divav29u:489": " atha sthavira evamastu ityuktvā taṃ kuṇapamapanīya tathāgatarūpadarśanotsuko 'vasthitaḥ /",
    "K10divav29u:490": " māraśca vanagahanamanupraviśya buddharūpaṃ kṛtvā naṭa iva saruciranepathyastasmādvanagahanādārabdhoniṣkramituṃ /",
    "K10divav29u:491": " vakṣyate hi /",
    "K10divav29u:492": " tāthāgataṃ vapurathottamalakṣaṇāḍhyamādarśayannayanaśāntikaraṃ narāṇāṃ /",
    "K10divav29u:493": " pratyagraraṅgamiva citrapaṭaṃ mahārhamudghātayan vanamasau tadalaṃcakāra //",
    "K10divav29u:494": " atha vyāmaprabhāmaṇḍalamaṇḍitamasecanakadarśanaṃ bhagavato rūpamabhinirmāya dakṣiṇe",
    "K10divav29u:495": " pārśve sthaviraśāradvatīputraṃ vāmapārśve sthaviramahāmaudgalyāyanaṃ pṛṣṭhaścāyuṣmantamānandaṃ",
    "K10divav29u:496": " buddhapātravyagrahastaṃ sthaviramahākāśyapāniruddhasubhūtiprabhṛtīnāṃ (A-av 25)",
    "K10divav29u:497": " ca mahāśrāvakāṇāṃ rūpāṇyabhinirmāya ardhatrayodaśabhirbhikṣuśatairardhacandreṇānuparivṛtaṃ buddhaveśamādarśayitvā māraḥ sthaviropaguptasyāntikamājagāma",
    "K10divav29u:498": " sthaviropaguptasya ca bhagavato rūpamidamidṛśamiti prāmodyamutpannaṃ /",
    "K10divav29u:499": " sa pramuditamanāstvaritamāsanādutthāya nirīkṣamāṇa uvāca /",
    "K10divav29u:500": " dhigastu tāṃ niṣkaruṇāmanityatāṃ bhinatti rūpāṇi yadīdṛśānyapi /",
    "K10divav29u:501": " śarīramīdṛk kila tanmahāmuner anityatāṃ prāpya vināśamāgataṃ //",
    "K10divav29u:502": " sa buddhāvalambitayā smṛtyā tathāpyāsaktamanāḥ saṃvṛtto yathā buddhaṃ bhagavantamahaṃ paśyāmīti vyaktamupāgataḥ /",
    "K10divav29u:503": " sa padmamukulapratimamañjaliṃ kṛtvovāca /",
    "K10divav29u:504": " aho rūpaśobhāḥ bhagavataḥ / kiṃ bahunā /",
    "K10divav29u:505": " vaktreṇābhibhavatyayaṃ hi kamalaṃ nīlotpalaṃ cakṣuṣā",
    "K10divav29u:506": " kāntyā puṣpavanaṃ mana priyatayā candraṃ samāptadyutiṃ /",
    "K10divav29u:507": " gāmbhīryeṇa mahodadhiṃ sthiratayā meruṃ raviṃ tejasā",
    "K10divav29u:508": " gatyā siṃhamavekṣitena vṛṣabhaṃ varṇena cāmīkaraṃ //",
    "K10divav29u:509": " sa bhūyasā mātrayā harṣeṇāpūryamāṇahṛdayo vyāpinā svareṇovāca /",
    "K10divav29u:510": " aho bhavaviśuddhānāṃ karmaṇāṃ madhuraṃ phalaṃ /",
    "K10divav29u:511": " karmaṇedaṃ kṛtaṃ rūpaṃ naiśvaryeṇa yaducchayā //",
    "K10divav29u:512": " (A-av 26)",
    "K10divav29u:513": " yattat kalpasahasrakoṭiniyutairvākkāyacittobhdavaṃ",
    "K10divav29u:514": " dānakṣāntisamādhibuddhiniyamaistenārhatā śodhitaṃ /",
    "K10divav29u:515": " tenedaṃ jananetrakāntamamalaṃ rūpaṃ samutthāpitaṃ",
    "K10divav29u:516": " yaṃ dṛṣṭvā ripurapyabhipramuditaḥ syāt kiṃ punarmadvidhaḥ //",
    "K10divav29u:517": " saṃbuddhālambanaiḥ saṃjñāṃ vismṛtya buddhasaṃjñāmadhiṣṭhāya mūlanikṛtta iva drūmaḥ sarvaśarīreṇa mārasya pādayornipatitaḥ /",
    "K10divav29u:518": " atha māraḥ sasambhramo 'bravīt /",
    "K10divav29u:519": " evaṃ tvaṃ bhadanta nārhasi samayaṃ vyatikramituṃ /",
    "K10divav29u:520": " sthavira uvāca /",
    "K10divav29u:521": " kaḥ samaya iti /",
    "K10divav29u:522": " māra uvāca /",
    "K10divav29u:523": " nanu pratijñātaṃ bhadantena nāhaṃ bhavantaṃ praṇamiṣyāmīti /",
    "K10divav29u:524": " tataḥ sthavira upaguptaḥ pṛthivītalādutthāya sagadgadakaṇṭho 'bravīta / pāpīyān /",
    "K10divav29u:525": " na khalu na viditaṃ me yat sa vādipradhāno",
    "K10divav29u:526": " jalavihata ivāgni rnirvṛtiṃ saṃprayātaḥ /",
    "K10divav29u:527": " api tu nayanakāntimākṛtiṃ tasya dṛṣṭvā",
    "K10divav29u:528": " tamṛṣimabhinato 'haṃ tvāṃ tu nābhyarcayāmi //",
    "K10divav29u:529": " māra uvāca / kathamihāhaṃ nārcito bhavāmi yadevaṃ mā praṇamasīti /",
    "K10divav29u:530": " sthaviro 'bravīt /",
    "K10divav29u:531": " śrūyatāṃ yathā tvaṃ naiva mayābhyarcito bhavasi na ca mayā samayātikramaḥ kṛta iti /",
    "K10divav29u:532": " (A-av 27)",
    "K10divav29u:533": " mṛnmayīṣu pratikṛtiṣvamarāṇāṃ yathā janaḥ /",
    "K10divav29u:534": " mṛtsaṃjñā[ntā]manādṛtya namatyamarasaṃjñayā //",
    "K10divav29u:535": " tathāhaṃ tvāmihodvīkṣya lokanāthavapurdharaṃ /",
    "K10divav29u:536": " mārasaṃjñāmanādṛtya nataḥ sugatasaṃjñayā //",
    "K10divav29u:537": " atha māro buddhaveśamantardhāpayitvā sthaviropaguptamabhyarcya prakrāntaḥ /",
    "K10divav29u:538": " yāvac caturthe divase māraḥ svayameva mathurāyāṃ ghaṇṭāvaghoṣittumārabdhaḥ /",
    "K10divav29u:539": " yo yuṣmākaṃ svargāpavargasukhaṃ prārthayate sa sthaviropaguptasakāśād dharmaṃ śṛṇotu /",
    "K10divav29u:540": " yaiśca yuṣmābhistathāgato na dṛṣṭaste sthaviropaguptaṃ paśyantviti / āha ca /",
    "K10divav29u:541": " utsṛjya dāridramanarthamūlaṃ yaḥ sphītaśobhāṃ śriyamicchatīha /",
    "K10divav29u:542": " svargāpavargāya ca yasya vāñchā sa śraddhayā dharmamataḥ śṛṇotu //",
    "K10divav29u:543": " dṛṣṭo na yairvā dvipadapradhānaḥ śāstā mahākāruṇikāḥ svayambhūḥ /",
    "K10divav29u:544": " te śāstṛkalpaṃ sthaviropaguptaṃ paśyantu bhāsvat tribhavapradīpaṃ //",
    "K10divav29u:545": " yāvan mathurāyāṃ śabdo visṛtaḥ sthaviropaguptena māro vinīta iti /",
    "K10divav29u:546": " śrutvā ca yabhdūyasā mathurāvāstavyo janakāyaḥ sthaviropaguptasakāśaṃ nirgataḥ /",
    "K10divav29u:547": " tataḥ sthaviropagupto 'nekeṣu brāhmaṇaśatasahasreṣu saṃnipatiteṣu siṃha iva nirbhīḥ siṃhāsanamabhirūḍho vakṣyati ca /",
    "K10divav29u:548": " māṃ prati na tena śakyaṃ siṃhāsanamaviduṣā samabhiroḍhuṃ /",
    "K10divav29u:549": " yas [tu] siṃhāsanastho mṛga iva sa hi yāti saṅkocaṃ //",
    "K10divav29u:550": " (A-av 28)",
    "K10divav29u:551": " siṃha iva yastu nirbhīrninadati paravādidarpanāśārthaṃ /",
    "K10divav29u:552": " siṃhāsanamabhiroḍhuṃ sa kathikasiṃho bhavati yogyaḥ //",
    "K10divav29u:553": " yāvat sthaviropaguptena pūrvakālakaraṇīyāṃ kathāṃ kṛtvā satyāni saṃprakāśitāni /",
    "K10divav29u:554": " śrutvā cānekaiḥ prāṇiśatasahasrair mokṣabhāgīyāni kuśalamūlānyākṣiptāni /",
    "K10divav29u:555": " kaiścidanāgāmiphalaṃ prāptaṃ /",
    "K10divav29u:556": " kaiścit sakṛdāgāmiphalaṃ /",
    "K10divav29u:557": " kaiścic chrotāpattiphalaṃ /",
    "K10divav29u:558": " yāvadaṣṭādaśasahasrāṇi pravrajitāni /",
    "K10divav29u:559": " sarvaiśca yujyamānairyāvadarhattvaṃ prāptaṃ /",
    "K10divav29u:560": " tatra corumuṇḍaparvate guhāṣṭādaśahastā dīrgheṇa dvādaśahastā vistareṇa /",
    "K10divav29u:561": " yadā tu kṛtakaraṇīyāḥ /",
    "K10divav29u:562": " saṃvṛttāstadā sthaviropaguptenābhihitaṃ /",
    "K10divav29u:563": " yo madīyenavavādena sarvakleśaprahāṇād arhattvaṃ sākṣātkariṣyati tena caturaṅgulamātrā śalākā guhāyāṃ prakṣeptavyā /",
    "K10divav29u:564": " yāvadekasmin divaseṣṭādaśabhirarhatsahasraiḥ śalākāḥ prakṣiptāḥ /",
    "K10divav29u:565": " tasya yāvadāsamudrāyāṃ śabdo visṛtaḥ /",
    "K10divav29u:566": " mathurāyamupaguptanāmā avavādakānāmagro nirdiṣṭo bhagavatā /",
    "K10divav29u:567": " tadyathā hi /",
    "K10divav29u:568": " vinītakāmadhātvīśvare dvitīyaśāstṛkalpe mahātmani sthaviropagupte suramanujamahoragāsuragaruḍayakṣagandharvavidyādharārcitapādayugme",
    "K10divav29u:569": " [sati] pūrvabuddhākṣetrāvaropitakuśalabījasantatīnām anekeṣāṃ sattvaśatasahasrāṇāṃ",
    "K10divav29u:570": " saddharmasalilavarṣadhārānipātāmokṣāṅkurān abhyavardhayannurumuṇḍe śaile /",
    "K10divav29u:571": " kāryānurodhāt praṇatasakalasāmantacūḍāmaṇimayūkhobhdāsitapādapīṭhasyāśokasya rājñaḥ pūrvaṃ pāṃśupradānaṃ samanusmariṣyāmaḥ /",
    "K10divav29u:572": " ityevamanuśrūyate /",
    "K10divav29u:573": " (A-av 29)",
    "K10divav29u:574": " pāṃśupradānaṃ nāma prakaraṇaṃ",
    "K10divav29u:575": " bhagavān rājagṛhe viharati veṇuvane kalandakanivāpe /",
    "K10divav29u:576": " atha bhagavān pūrvāhṇe nivāsya pātracīvaramādāya bhikṣugaṇaparivṛto bhikṣusaṅghapuraskṛto rājagṛhaṃ piṇḍāya prāvikṣat /",
    "K10divav29u:577": " vakṣyati ca /",
    "K10divav29u:578": " kanakācalasannibhāgradeho dviradendapratimaḥ salīlagāmī /",
    "K10divav29u:579": " paripūrṇaśaśāṅkasaumyavaktrau bhagavān bhikṣugaṇairvṛto jagāma //",
    "K10divav29u:580": " yāvad bhagavatā sābhisaṃskāraṃ nagaradvāre pādaṃ pratiṣṭhāpitaṃ /",
    "K10divav29u:581": " dharmatā khalu yasmin samaye buddhā bhagavantaḥ sābhisaṃskāraṃ nagaradvāramindrakīle pādau vyavasthāpayanti /",
    "K10divav29u:582": " tadā citrāṇi adbhūtāni prādurbhavanti /",
    "K10divav29u:583": " andhāścakṣūṃṣi pratilabhante /",
    "K10divav29u:584": " badhirāḥ śrotragrahaṇasamarthā bhavanti /",
    "K10divav29u:585": " paṅgavo gamanasamarthā bhavanti /",
    "K10divav29u:586": " haḍinigaḍacārakāvabaddhānāṃ sattvānāṃ bandhanāni śithilībhavanti /",
    "K10divav29u:587": " janmajanmavairānubaddhāḥ sattvāstadanantaraṃ maitracittatāṃ labhante /",
    "K10divav29u:588": " vatsā dāmāni chittvā mātṛbhiḥ sārdhaṃ samāgacchanti /",
    "K10divav29u:589": " hastinaḥ krośanti /",
    "K10divav29u:590": " aśvā hreṣante /",
    "K10divav29u:591": " ṛṣabhā garjanti /",
    "K10divav29u:592": " śukaśārikakokilajīvajīvabarhiṇo madhurān nikūjanti /",
    "K10divav29u:593": " peḍāgatālaṅkārā madhuraśabdaṃ niścārayanti /",
    "K10divav29u:594": " aparāhatāni ca vāditrabhāṇḍāni madhuraṃ śabdaṃ niścārayanti /",
    "K10divav29u:595": " unnatonnatā pṛthivīpradeśā avanamanti /",
    "K10divav29u:596": " avanatāśconnamanti /",
    "K10divav29u:597": " apagatapāṣāṇaśarkarakapālāścāvatiṣṭhante /",
    "K10divav29u:598": " iyaṃ ca tasmin samaye pṛthivī ṣaḍvikāraṃ prakampyate /",
    "K10divav29u:599": " tadyathā pūrvo digbhāga unnamati /",
    "K10divav29u:600": " paścimo 'vanamati /",
    "K10divav29u:601": " anto 'vanamati /",
    "K10divav29u:602": " madhya (A-av 30) unnamati /",
    "K10divav29u:603": " calitaḥ pracalito vedhitaḥ pravedhita itīme cānye cādbhutadharmāḥ prādurbhavanti /",
    "K10divav29u:604": " bhagavato nagarapraveśe vakṣyati /",
    "K10divav29u:605": " lavaṇajalanivāsinī tato vā nagaranigamamaṇḍitā saśailā /",
    "K10divav29u:606": " municaraṇanipīḍitā ca bhūmī pavanabalahataṃ hi yānapātraṃ //",
    "K10divav29u:607": " atha buddhapraveśakālaniyataiḥ prātihāryairāvarjitāḥ strīmanuṣyās,",
    "K10divav29u:608": " tannagaram anibalacalitabhinnavicitaraṅgakṣubhitamiva mahāsamudraṃ vimuktoccanādaṃ babhūva /",
    "K10divav29u:609": " na hi buddhapraveśatulyaṃ nāma jagatyadbhutamupalabhyate /",
    "K10divav29u:610": " purapraveśasamaye hi bhagavataś citrāṇyadbhūtāni dṛśyante /",
    "K10divav29u:611": " vakṣyati hi /",
    "K10divav29u:612": " nimnā connamate natāvanamate buddhānubhāvān mahī",
    "K10divav29u:613": " sthūṇā śarkarakaṇṭakavyapagatā nirdoṣatāṃ yāti ca /",
    "K10divav29u:614": " andhā mūkajaḍendriyāśca puruṣā vyaktendriyāstatkṣaṇaṃ",
    "K10divav29u:615": " saṃvādyantyanighaṭṭitāśca nagare nandanti tūryasvanāḥ //",
    "K10divav29u:616": " sarvaṃ ca tannagaraṃ sūryasahasrātirekayā kanakamarīcivarṇayā buddhaprabhayā sphuṭaṃ babhūva / āha ca /",
    "K10divav29u:617": " sūryaprabhāṃ samavabhartsya hi tasya bhābhir vyāptaṃ jagat sakalameva sakānanasthaṃ /",
    "K10divav29u:618": " (A-av 31)",
    "K10divav29u:619": " saṃprāpa ca pravaradharmakathābhirāmo lokaṃ surāsuranaraṃ hi samuktabhāvaṃ //",
    "K10divav29u:620": " yāvad bhagavān rājamārgaṃ pratipannaḥ /",
    "K10divav29u:621": " tatra dvau bāladārakau /",
    "K10divav29u:622": " eko 'grakulikaputro dvitīyaḥ kulikaputraśca /",
    "K10divav29u:623": " pāṃśvāgāraiḥ krīḍataḥ /",
    "K10divav29u:624": " ekasya jayo nāma dvitīyasya vijayaḥ /",
    "K10divav29u:625": " tābhyāṃ bhagavān dṛṣṭo dvātriṃśamahāpuruṣalakṣaṇālaṅkṛtaśarīro 'secanakadarśanaśca /",
    "K10divav29u:626": " yāvaj jayena dārakeṇa śaktuṃ dāsyāmīti pāṃśvañjalirbhagavataḥ pātre prakṣiptaḥ /",
    "K10divav29u:627": " vijayena ca kṛtāñjalinābhyanumoditaṃ /",
    "K10divav29u:628": " vakṣyati ca /",
    "K10divav29u:629": " dṛṣṭvā mahākāruṇikaṃ svayambhuvaṃ vyāmaprabhoddyotitasarvagātraṃ /",
    "K10divav29u:630": " dhīreṇa vaktreṇa kṛtaprasādaḥ pāṃśuṃ dadau jātijarāntakāya //",
    "K10divav29u:631": " sa bhagavate pratipādayitvā praṇidhānaṃ kartumārabdhaḥ /",
    "K10divav29u:632": " anenāhaṃ kuśalamūlena ekacchatrāyāṃ pṛthivyāṃ rājā syām /",
    "K10divav29u:633": " atraiva ca buddhe bhagavati kārāṃ kuryāmiti /",
    "K10divav29u:634": " tato munistasya niśāmya bhāvaṃ bālasya samyak praṇidhiṃ ca buddhvā /",
    "K10divav29u:635": " iṣṭaṃ phalaṃ kṣetravaśena dṛṣṭvā jagrāha pāṃśuṃ karuṇāyamānaḥ //",
    "K10divav29u:636": " (A-av 32)",
    "K10divav29u:637": " tena yāvad rājyavaipākyaṃ kuśalamākṣiptaṃ /",
    "K10divav29u:638": " tato bhagavatā smitaṃ vidarśitaṃ /",
    "K10divav29u:639": " dharmatā khalu yasmin samaye buddhā bhagavantaḥ smitaṃ vidarśayanti /",
    "K10divav29u:640": " tasmin samaye nīlapītalohitāvadātamañjiṣṭhasphaṭikarajatavarṇā arciṣo mukhān niścaranti /",
    "K10divav29u:641": " kecidūrdhvato gacchanti kecidadhastād gacchanti /",
    "K10divav29u:642": " ye 'dho gacchanti te sañjīvaṃ kālasūtraṃ saṃghātaṃ rauravaṃ mahārauravaṃ tapanaṃ pratāpanamavīciparyanteṣu gatvā ye śītanarakāsteṣūṣṇībhūtvā nipatanti /",
    "K10divav29u:643": " ye uṣṇanarakāsteṣu śītībhūtvā nipatanti /",
    "K10divav29u:644": " tena teṣāṃ sattvānāṃ kāraṇaviśeṣāḥ pratiprasrabhyante /",
    "K10divav29u:645": " teṣāmevaṃ bhavati /",
    "K10divav29u:646": " kiṃ nu bhavanto vayamitaścyutā āhosvidanyatropapannā iti /",
    "K10divav29u:647": " yenāsmākaṃ kāraṇaviśeṣāḥ pratiprasrabdhāḥ /",
    "K10divav29u:648": " teṣāṃ bhagavān prasādasaṃjananārthaṃ nirmitaṃ visarjayati /",
    "K10divav29u:649": " teṣāmevaṃ bhavati /",
    "K10divav29u:650": " na vayaṃ cyutā nāpyanyatropapannāḥ /",
    "K10divav29u:651": " api tu ayamapūrvadarśano 'syānubhāvenāsmākaṃ kāraṇaviśeṣāḥ pratiprasrabdhā iti /",
    "K10divav29u:652": " te nirmite cittāni prasādayitvā narakavedanīyāni karmāṇi kṣapayitvā devamanuṣyeṣu pratisandhiṃ gṛhṇanti /",
    "K10divav29u:653": " yatra satyānāṃ bhājanabhūtā bhavanti /",
    "K10divav29u:654": " ye ūrdhvato gacchanti te caturmahārājikān devāṃstrayastriṃśān yāmāṃstuṣitān nirmāṇaratīn",
    "K10divav29u:655": " paranirmitavaśavartino brahmakāyikān brahmapurohitān mahābrahmān parīttābhān apramāṇābhān",
    "K10divav29u:656": " ābhāsvarān parīttaśubhān apramāṇaśubhān śubhakṛtsnān anabhrakān puṇyaprasavān bṛhatphalān",
    "K10divav29u:657": " abṛhān atapān sudṛśān sudarśanān akaniṣṭhaparyanteṣu deveṣu gatvā anityaṃ duḥkhaṃ",
    "K10divav29u:658": " śūnyam anātmeti udghoṣayanti /",
    "K10divav29u:659": " gāthādvayaṃ ca bhāṣante /",
    "K10divav29u:660": " ārabhadhvaṃ niṣkrāmata yujyadhvaṃ buddhaśāsane /",
    "K10divav29u:661": " dhunīta mṛtyunaḥ sainyaṃ naḍāgāramiva kuñjaraḥ //",
    "K10divav29u:662": " (A-av 33)",
    "K10divav29u:663": " yo hyasmin dharmavinaye apramattaścariṣyati /",
    "K10divav29u:664": " prahāya jātisaṃsāraṃ duḥkhasyāntaṃ kariṣyati //",
    "K10divav29u:665": " atha tā arciṣastrisāhasramahāsāhasraṃ lokadhātumanvāhiṇḍya bhagavantamevānugacchanti /",
    "K10divav29u:666": " yadi bhagavānatītaṃ karma vyākartukāmo bhavati pṛṣṭhato 'ntardhīyante 'nāgataṃ vyākartukāmo bhavati purato 'ntardhīyante /",
    "K10divav29u:667": " narakopapattiṃ vyākartukāmo bhavati pādatale 'ntardhīyante /",
    "K10divav29u:668": " tiryagupapattiṃ vyākartukāmo bhavati pārṣṇyāmantardhīyante /",
    "K10divav29u:669": " pretopapattiṃ vyākartukāmo bhavati pādāṃguṣṭhe 'ntardhīyante /",
    "K10divav29u:670": " manuṣyopapattiṃ vyākartukāmo bhavati jānuno[ra]ntardhīyante /",
    "K10divav29u:671": " balacakravartirājyaṃ vyākartukāmo bhavati vāme karatale 'ntardhīyante /",
    "K10divav29u:672": " cakravartirājyaṃ vyākartukāmo bhavati dakṣiṇe karatale 'ntardhīyante /",
    "K10divav29u:673": " devopapattiṃ vyākartukāmo bhavati nābhyāmantardhīyante /",
    "K10divav29u:674": " śrāvakabodhiṃ vyākartukāmo bhavati āsye 'ntardhīyante /",
    "K10divav29u:675": " pratyekāṃ bodhiṃ vyākartukāmo bhavati ūrṇāyāmantardhīyante /",
    "K10divav29u:676": " anuttarāṃ smayaksaṃbodhiṃ vyākartukāmo bhavati uṣṇīṣe 'ntardhīyante /",
    "K10divav29u:677": " atha tā arciṣo bhagavantaṃ triḥpradakṣiṇīkṛtya bhagavato vāme karatale 'ntarhitāḥ /",
    "K10divav29u:678": " athāyuṣmān ānandaḥ kṛtāñjalipuṭo gāthāṃ bhāṣate /",
    "K10divav29u:679": " nāhetvapratyayaḥ /",
    "K10divav29u:680": " gatoddhavā dainyamadaprahīṇā buddhā jagatyuttamahetubhūtāḥ /",
    "K10divav29u:681": " nākāraṇaṃ śaṅkhamṛṇālagauraṃ smitaṃ vidarśenti jinā jitārayaḥ //",
    "K10divav29u:682": " tatkālaṃ svayamadhigamya vīra buddhyā śrotṛṇāṃ śramaṇa jinendra kāṃkṣitānāṃ /",
    "K10divav29u:683": " dhīrābhirmunivṛṣa vāgbhiruttamābhirutpannaṃ vyapanaya saṃśayaṃ śubhābhiḥ //",
    "K10divav29u:684": " meghastanitanirghoṣa govṛṣendranibhekṣaṇa /",
    "K10divav29u:685": " phalaṃ pāṃśupradānasya vyākuruṣva narottama //",
    "K10divav29u:686": " (A-av 34)",
    "K10divav29u:687": " bhagavānāha /",
    "K10divav29u:688": " etadānanda evametad ānanda nāhetvapratyayaṃ tathāgatā arhantaḥ samyaksaṃbuddhāḥ smitamupadarśayanti /",
    "K10divav29u:689": " api tu sahetu sapratyayaṃ tathāgatā arhantaḥ samyaksaṃbuddhāḥ smitamupadarśayanti /",
    "K10divav29u:690": " paśyasi tvamānanda dārakaṃ yena tathāgatasya pātre pāṃśvañjaliḥ prakṣiptaḥ /",
    "K10divav29u:691": " evaṃ bhadanta /",
    "K10divav29u:692": " ayamānanda dārakaḥ anena kuśalamūlena varṣaśataparinirvṛtasya tathāgatasya pāṭaliputre nagare 'śoko nāmnā rājā bhaviṣyati /",
    "K10divav29u:693": " caturbhāgacakravartī dhārmiko dharmarājā /",
    "K10divav29u:694": " yo me śarīradhātūn vaistārikān kariṣyati /",
    "K10divav29u:695": " caturaśītidharmarājikāsahasraṃ pratiṣṭhāpayiṣyati /",
    "K10divav29u:696": " bahujanahitāya pratipatsyate / iti / āha ca /",
    "K10divav29u:697": " astaṃgate mayi bhaviṣyati saikarājā yo 'sau hyaśoka iti nāma viśālakīrtiḥ /",
    "K10divav29u:698": " maddhātugarbhaparimaṇḍitajambuṣaṇḍam etat kariṣyati narāmarapūjitaṃ nu //",
    "K10divav29u:699": " ayamasya deyadharmo yat tathāgatasya pāṃśvañjaliḥ pātre prakṣiptaḥ /",
    "K10divav29u:700": " yāvad bhagavatā teṣāṃ sarva āyuṣmata ānandāya dattāḥ /",
    "K10divav29u:701": " gomayena miśrayitvā yatra caṃkrame tathāgataścaṃkramyate tatra gomayakārṣī prayaccheti /",
    "K10divav29u:702": " yāvadāyuṣmatānandena teṣāṃ sagomayena miśrayitvā yatra caṃkramati bhagavān tatra gomayakārṣī dattā /",
    "K10divav29u:703": " tena khalu punaḥ samayena rājagṛhe nagare bimbisāro rājā rājyaṃ kārayati /",
    "K10divav29u:704": " rājño bimbisārasya ajātaśatruḥ putraḥ /",
    "K10divav29u:705": " ajātaśatrorudāyī /",
    "K10divav29u:706": " (A-av 35) udāyibhadrasya muṇḍaḥ /",
    "K10divav29u:707": " muṇḍasya kākavarṇī /",
    "K10divav29u:708": " kākavarṇinaḥ sahalī /",
    "K10divav29u:709": " sahalinastulakuciḥ /",
    "K10divav29u:710": " tulakucermahāmaṇḍalaḥ /",
    "K10divav29u:711": " mahāmaṇḍalasya prasenajit /",
    "K10divav29u:712": " prasenajito nandaḥ /",
    "K10divav29u:713": " nandasya bindusāraḥ /",
    "K10divav29u:714": " pāṭaliputre nagare bindusāro nāma rājā rājyaṃ kārayati /",
    "K10divav29u:715": " bindusārasya rājñaḥ putro jātaḥ /",
    "K10divav29u:716": " tasya susīma iti nāmadheyaṃ kṛtaṃ /",
    "K10divav29u:717": " tena ca samayena campāyāṃ nagaryāmanyatamo brāhmaṇaḥ /",
    "K10divav29u:718": " tasya duhitā jātā /",
    "K10divav29u:719": " abhirūpā darśanīyā prāsādikā janapadakalyāṇī /",
    "K10divav29u:720": " sā naimittikairvyākṛtā /",
    "K10divav29u:721": " asyā dārikāyā rājā bhartā bhaviṣyati /",
    "K10divav29u:722": " dve putraratne janayiṣyati /",
    "K10divav29u:723": " ekaścaturbhāgacakravartī bhaviṣyati /",
    "K10divav29u:724": " dvitīyaḥ pravrajitvā siddhavrato bhaviṣyati /",
    "K10divav29u:725": " śrutvā ca brāhmaṇasya romaharṣo jātaḥ /",
    "K10divav29u:726": " sampattikāmo lokaḥ /",
    "K10divav29u:727": " sa tāṃ duhitaraṃ grahāya pāṭaliputraṃ gataḥ /",
    "K10divav29u:728": " tena sā sarvālaṅkārairvibhūṣayitvā rājño bindusārasya bhāryārthamanupradattā /",
    "K10divav29u:729": " iyaṃ hi devakanyādhanyā praśastā ceti /",
    "K10divav29u:730": " yāvadrājñā bindusāreṇāntaḥpuraṃ praveśitā /",
    "K10divav29u:731": " antaḥpurikāṇāṃ buddhirutpannā /",
    "K10divav29u:732": " iyamabhirūpā prāsādikā janapadakalyāṇī /",
    "K10divav29u:733": " yadi rājānayā sārdhaṃ paricārayiṣyati asmākaṃ bhūyaścakṣuḥsaṃpreṣaṇamapi na kariṣyati /",
    "K10divav29u:734": " (A-av 36) tābhiḥ sā nāpitakarma śikṣāpitā /",
    "K10divav29u:735": " sā rājñaḥ keśaśmaśru prasādhayati /",
    "K10divav29u:736": " yāvat suśikṣitā saṃvṛttā /",
    "K10divav29u:737": " yadārabhate rājñaḥ keśaśmaśru prasādhayituṃ tadā rājā śete /",
    "K10divav29u:738": " yāvadrājñā prītena vareṇa pravāritā /",
    "K10divav29u:739": " kiṃ tvaṃ varamicchasīti /",
    "K10divav29u:740": " tayābhihitaṃ /",
    "K10divav29u:741": " devena me saha samāgamaḥ syāt /",
    "K10divav29u:742": " rājāha /",
    "K10divav29u:743": " tvaṃ nāpinī ahaṃ rājā kṣatriyo mūrdhābhiṣiktaḥ /",
    "K10divav29u:744": " kathaṃ mayā sārdhaṃ samāgamo bhaviṣyati /",
    "K10divav29u:745": " sā kathayati /",
    "K10divav29u:746": " deva nāhaṃ nāpinī /",
    "K10divav29u:747": " api brāhmaṇasyāhaṃ duhitā /",
    "K10divav29u:748": " tena devasya patnyarthaṃ dattā /",
    "K10divav29u:749": " rājā kathayati /",
    "K10divav29u:750": " kena tvaṃ nāpitakarma śikṣāpitā /",
    "K10divav29u:751": " sā kathayati /",
    "K10divav29u:752": " antaḥpurikābhiḥ /",
    "K10divav29u:753": " rājāha /",
    "K10divav29u:754": " na bhūyastvayā nāpitakarma kartavyaṃ /",
    "K10divav29u:755": " yāvadrājāgramahiṣī sthāpitā /",
    "K10divav29u:756": " tayā sārdhaṃ krīḍati ramate paricārayati /",
    "K10divav29u:757": " sā apannasattvā saṃvṛttā /",
    "K10divav29u:758": " yāvadaṣṭānāṃ navānāṃ māsānāmatyayāt prasūtā /",
    "K10divav29u:759": " tasyāḥ putro jātaḥ /",
    "K10divav29u:760": " tasya vistareṇa jātimahaṃ kṛtvā [pṛcchati] kiṃ kumārasyabhavatu nāma /",
    "K10divav29u:761": " sā kathayati /",
    "K10divav29u:762": " asya dārakasya jātasya aśokāsmi saṃvṛttā /",
    "K10divav29u:763": " tasyāśoka iti nāma kṛtam /",
    "K10divav29u:764": " yāvad dvitīyaḥ putro jātaḥ /",
    "K10divav29u:765": " vigate śoke jātas tasya vītaśoka iti nāma kṛtaṃ /",
    "K10divav29u:766": " aśoko duḥsparśagātraḥ /",
    "K10divav29u:767": " rājño bindusārasyānabhipretaḥ /",
    "K10divav29u:768": " atha rājā bindusāraḥ kumāraṃ parīkṣitukāmaḥ piṅgalavatsājīvaṃ parivrājakamāmantrayate /",
    "K10divav29u:769": " upādhyāya kumārāṃstāvat parīkṣayāmaḥ /",
    "K10divav29u:770": " (A-av 37) kaḥ śakyate mamātyayād rājyaṃ kārayituṃ /",
    "K10divav29u:771": " piṅgalavatsājīvaḥ parivrājakaḥ kathayati /",
    "K10divav29u:772": " tena hi deva kumārānādāya suvarṇamaṇḍapamudyānaṃ nirgaccha,",
    "K10divav29u:773": " parīkṣayāmaḥ /",
    "K10divav29u:774": " yāvadrājā kumārānādāya suvarṇamaṇḍapamudyānaṃ nirgataḥ /",
    "K10divav29u:775": " yāvadaśokaḥ kumāro mātrā cocyate /",
    "K10divav29u:776": " vatsa rājā kumārān parīkṣitukāmaḥ suvarṇamaṇḍapamudyānaṃ gataḥ /",
    "K10divav29u:777": " tvamapi tatra gaccheti /",
    "K10divav29u:778": " aśokaḥ kathayati /",
    "K10divav29u:779": " rājño 'hamanabhipreto darśanenāpi /",
    "K10divav29u:780": " kimahaṃ tatra gamiṣyāmi /",
    "K10divav29u:781": " sā kathayati /",
    "K10divav29u:782": " tathāpi gaccheti /",
    "K10divav29u:783": " aśoka uvāca /",
    "K10divav29u:784": " āhāraṃ preṣaya /",
    "K10divav29u:785": " yāvadaśokaḥ pāṭaliputrannirgacchati /",
    "K10divav29u:786": " rādhaguptena cāgrāmātyaputreṇoktaḥ /",
    "K10divav29u:787": " aśoka kva gamiṣyasīti /",
    "K10divav29u:788": " aśokaḥ kathayati /",
    "K10divav29u:789": " rājādya suvarṇamaṇḍape udyāne kumārān parīkṣayati /",
    "K10divav29u:790": " tatra rājño mahallako hastināgastiṣṭhati /",
    "K10divav29u:791": " yāvadaśokastasmin mahallake 'bhiruhya suvarṇamaṇḍapamudyānaṃ gatvā kumārāṇāṃ madhye 'tra pṛthivyāṃ prastīrya niṣasāda /",
    "K10divav29u:792": " yāvat kumārāṇāmāhāra upanāmitaḥ /",
    "K10divav29u:793": " aśokasyāpi mātrā śālyodanaṃ dadhisaṃmiśraṃ mṛdbhājane preṣitaṃ /",
    "K10divav29u:794": " tato rājñā bindusāreṇa piṅgalavatsājīvaḥ parivrājako 'bhihitaḥ /",
    "K10divav29u:795": " upādhyāya parīkṣasva kumārān /",
    "K10divav29u:796": " kaḥ śakyate mamātyayād rājyaṃ kartumiti /",
    "K10divav29u:797": " paśyati piṅgalavatsājīvaḥ parivrājakaḥ /",
    "K10divav29u:798": " cintayati ca /",
    "K10divav29u:799": " aśoko rājā bhaviṣyati /",
    "K10divav29u:800": " ayaṃ ca rājño nābhipretaḥ /",
    "K10divav29u:801": " yadi kathayiṣyāmi aśoko rājā bhaviṣyatīti,",
    "K10divav29u:802": " nāsti me jīvitaṃ /",
    "K10divav29u:803": " sa kathayati /",
    "K10divav29u:804": " devābhedena (A-av 38)",
    "K10divav29u:805": " vyākariṣyāmi /",
    "K10divav29u:806": " rājāha /",
    "K10divav29u:807": " abhedena vyākuruṣva /",
    "K10divav29u:808": " āha /",
    "K10divav29u:809": " yasya yānaṃ śobhanaṃ sa rājā bhaviṣyati /",
    "K10divav29u:810": " teṣāmekaikasya buddhirutpannā /",
    "K10divav29u:811": " mama yānaṃ śobhanamahaṃ rājā bhaviṣyāmi /",
    "K10divav29u:812": " aśokaścintayati /",
    "K10divav29u:813": " ahaṃ hastiskandhenāgato mama yānaṃ śobhanamahaṃ rājā bhaviṣyāmīti /",
    "K10divav29u:814": " rājāha /",
    "K10divav29u:815": " bhūyastāvad upādhyāya parīkṣasva /",
    "K10divav29u:816": " piṅgalavatsājīvaḥ parivrājakaḥ kathayati /",
    "K10divav29u:817": " deva yasyāsanamagraṃ sa rājā bhaviṣyati /",
    "K10divav29u:818": " teṣāmekaikasya buddhirutpannā /",
    "K10divav29u:819": " mamāsanamagraṃ /",
    "K10divav29u:820": " aśokaścintayati /",
    "K10divav29u:821": " mama pṛthivī āsanamahaṃ rājā bhaviṣyāmi /",
    "K10divav29u:822": " evaṃ bhājanaṃ bhojanaṃ pānaṃ vistareṇa kumārāṇāṃ parīkṣya [pāṭaliputraṃ] praviṣṭaḥ /",
    "K10divav29u:823": " yāvadaśoko mātrocyate /",
    "K10divav29u:824": " ko vyākṛto rājā bhaviṣyatīti /",
    "K10divav29u:825": " aśokaḥ kathayati /",
    "K10divav29u:826": " abhedena vyākṛtaṃ /",
    "K10divav29u:827": " yasya yānamagramāsanaṃ pānaṃ bhājanaṃ bhojanaṃ ceti sa rājā bhaviṣyatīti /",
    "K10divav29u:828": " yathā paśyāmi ahaṃ rājā bhaviṣyāmi /",
    "K10divav29u:829": " mama hastiskandhaṃ yānaṃ pṛthivī āsanaṃ mṛnmayaṃ bhājanaṃ śālyodanaṃ dadhivyañjanaṃ bhojanaṃ pānīyaṃ pānamiti /",
    "K10divav29u:830": " tataḥ piṅgalavatsājīvaḥ parivrājako 'śoko rājā bhaviṣyatīti tasya mātaramārabdha sevituṃ /",
    "K10divav29u:831": " yāvat tayocyate /",
    "K10divav29u:832": " upādhyāya kataraḥ kumāro rājño bindusārasyātyayād rājā bhaviṣyatīti /",
    "K10divav29u:833": " āha /",
    "K10divav29u:834": " aśokaḥ /",
    "K10divav29u:835": " tayocyate /",
    "K10divav29u:836": " kadācit tvāṃ rājā nirbandhena pṛccheta /",
    "K10divav29u:837": " (A-av 39) gaccha tvaṃ pratyantaṃ samāśraya /",
    "K10divav29u:838": " yadā śrṛṇoṣi aśoko rājā saṃvṛttastadāgantavyaṃ /",
    "K10divav29u:839": " yāvatsa prayanteṣu janapadeṣu saṃśritaḥ /",
    "K10divav29u:840": " atha rājño bindusārasya takṣaśilā nāma nagaraṃ viruddhaṃ /",
    "K10divav29u:841": " tatra rājñā bindusāreṇa aśoko visarjitaḥ /",
    "K10divav29u:842": " gaccha kumāra takṣiśīlānagaraṃ /",
    "K10divav29u:843": " saṃnāhaya /",
    "K10divav29u:844": " caturaṅgabalakāyaṃ dattaṃ /",
    "K10divav29u:845": " yānaṃ praharaṇaṃ ca pratiṣiddhaṃ /",
    "K10divav29u:846": " yāvadaśokaḥ kumāraḥ pāṭaliputrānnirgacchan bhṛtyairvijñaptaḥ /",
    "K10divav29u:847": " kumāra naivāsmākaṃ sainyapraharaṇaṃ kena vayaṃ kaṃ yodhayāmaḥ /",
    "K10divav29u:848": " tato 'śokenābhihitaṃ /",
    "K10divav29u:849": " yadi mama rājyavaipākyaṃ kuśalamasti sainyapraharaṇaṃ prādurbhavatu /",
    "K10divav29u:850": " evamukte kumāreṇa pṛthivyāmavakāśo datto devatābhiḥ sainyapraharaṇāni copanītāni /",
    "K10divav29u:851": " yāvat kumāraścaturaṅgeṇa balakāyena takṣaśilāṃ gataḥ /",
    "K10divav29u:852": " śrutvā takṣaśilānivāsinaḥ paurā ardhatṛtīyāni yojanāni mārge śobhāṃ kṛtvā pūrṇaghaṭamādāya pratyudgatāḥ /",
    "K10divav29u:853": " pratyudgamya ca kathayanti /",
    "K10divav29u:854": " na vayaṃ kumārasya viruddhā nāpi rājño bindusārasya /",
    "K10divav29u:855": " api tu duṣṭāmātyā asmākaṃ paribhavaṃ kurvanti /",
    "K10divav29u:856": " mahatā ca satkāreṇa takṣaśilāṃ praveśitaḥ /",
    "K10divav29u:857": " (A-av 40)",
    "K10divav29u:858": " evaṃ vistareṇa aśokaḥ khaśarājyaṃ praveśitaḥ /",
    "K10divav29u:859": " tasya dvau mahānagnau saṃśritau /",
    "K10divav29u:860": " tena tau vṛttyā saṃvibhaktau /",
    "K10divav29u:861": " tasyāgrataḥ parvatān saṃchindantau saṃprasthitau /",
    "K10divav29u:862": " devatābhiścoktaṃ /",
    "K10divav29u:863": " aśokaścaturbhāgacakravartī bhaviṣyati /",
    "K10divav29u:864": " na kenacid virodhitavyamiti /",
    "K10divav29u:865": " vistareṇa yāvadāsamudrā pṛthivī ājñāpitā /",
    "K10divav29u:866": " yāvat susīmaḥ kumāra udyānāt pāṭaliputraṃ praviśati /",
    "K10divav29u:867": " rājño bindusārasyāgrāmātyaḥ khalvāṭakaḥ pāṭaliputrānnirgacchati /",
    "K10divav29u:868": " tasya susīmena kumāreṇa krīḍābhiprāyatayā khaṭakā murdhni pātitā /",
    "K10divav29u:869": " yāvadamātyaścintayati /",
    "K10divav29u:870": " idānīṃ khaṭakāṃ nipātayati /",
    "K10divav29u:871": " yadā rājā bhaviṣyati tadā śasraṃ pātayiṣyati /",
    "K10divav29u:872": " tathā kariṣyāmi yathā rājaiva na bhaviṣyati /",
    "K10divav29u:873": " tena pañcāmātyaśatāni bhinnāni /",
    "K10divav29u:874": " aśokaścaturbhāgacakravartī nirdiṣṭaḥ /",
    "K10divav29u:875": " etaṃ rājye pratiṣṭhāpayiṣyāmaḥ /",
    "K10divav29u:876": " takṣaśilāśca punar virodhitāḥ /",
    "K10divav29u:877": " yāvadrājñā susīmaḥ kumārastakṣaśilāmanupreṣitaḥ /",
    "K10divav29u:878": " na ca śakyate saṃnāmayituṃ /",
    "K10divav29u:879": " bindusāraśca rājā glānībhūtaḥ /",
    "K10divav29u:880": " tenābhihitaṃ /",
    "K10divav29u:881": " (A-av 41) susīmaṃ kumāramānayata /",
    "K10divav29u:882": " rājye pratiṣṭhāpayiṣyāmīti /",
    "K10divav29u:883": " aśokaṃ takṣaśilāṃ praveśayata /",
    "K10divav29u:884": " yāvadamātyairaśokaḥ kumāro haridrayā praliptaḥ /",
    "K10divav29u:885": " lākṣāṃ ca lohapātre kvāthayitvā kvathitena rasena lohapātrāṇi mrakṣayitvā chorayanti /",
    "K10divav29u:886": " aśokaḥ kumāro glānībhūta iti /",
    "K10divav29u:887": " yadā bindusāraḥ svalpāvaśeṣaprāṇaḥ saṃvṛttastadāmātyairaśokaḥ kumāraḥ sarvālaṅkārairbhūṣayitvā rājño bindusārasyopanītaḥ /",
    "K10divav29u:888": " imaṃ tāvad rājye pratiṣṭhāpaya /",
    "K10divav29u:889": " yadā susīma āgato bhaviṣyati tadā taṃ rājye pratiṣṭhāpayiṣyāmaḥ /",
    "K10divav29u:890": " tato rājā ruṣitaḥ /",
    "K10divav29u:891": " aśokena cābhihitaṃ /",
    "K10divav29u:892": " yadi mama dharmeṇa rājyaṃ bhavati devatā mama paṭṭaṃ badhnantu /",
    "K10divav29u:893": " yāvad devatābhiḥ paṭṭo baddhaḥ /",
    "K10divav29u:894": " taṃ dṛṣṭvā bindusārasya rājña uṣṇaṃ śoṇitiaṃ mukhādāgataṃ /",
    "K10divav29u:895": " yāvat kālagataḥ /",
    "K10divav29u:896": " yadāśoko rājye pratiṣṭhitas tasyordhva yojanaṃ yakṣāḥ [ādeśaṃ] śrṛṇvanti /",
    "K10divav29u:897": " adho yojanaṃ nāgāḥ /",
    "K10divav29u:898": " tena rādhagupto 'grāmātyaḥ sthāpitaḥ /",
    "K10divav29u:899": " susīmenāpi śrutaṃ bindusāro rājā kālagato 'śoko rājye pratiṣṭhitaḥ /",
    "K10divav29u:900": " iti śrutvā ca rūṣitamabhyāgataḥ /",
    "K10divav29u:901": " tvaritaṃ ca tasmād deśād āgataḥ /",
    "K10divav29u:902": " (A-av 42)",
    "K10divav29u:903": " aśokenāpi pāṭaliputre nagare ekasmin dvāre eko nagnaḥ sthāpitaḥ /",
    "K10divav29u:904": " dvitīye dvitīyastṛtīye rādhaguptaḥ pūrvadvāre svayameva rājāśoko 'vasthitaḥ /",
    "K10divav29u:905": " rādhaguptena ca pūrvasmin dvāre yantramayo hastī sthāpitaḥ /",
    "K10divav29u:906": " tasyopari aśokasya ca pratimā nirmitā /",
    "K10divav29u:907": " paritaśca parikhāṃ khanayitvā khadirāṅgāraiśca pūrayitvā tṛṇenācchādya [sā] pāṃśunākīrṇā /",
    "K10divav29u:908": " susīmaścābhihito yadi śakyase 'śokaṃ ghātayituṃ rājeti /",
    "K10divav29u:909": " sa yāvat pūrvadvāraṃ gataḥ /",
    "K10divav29u:910": " aśokena saha yotsyāmīti /",
    "K10divav29u:911": " aṅgārapūrṇāyāṃ parikhāyāṃ patitaḥ /",
    "K10divav29u:912": " tatraiva cānayena vyasanamāpannaḥ /",
    "K10divav29u:913": " yadā ca susīmaḥ praghātitas tasyāpi mahānagno bhadrāyudho nāmnānekasahasraparivāraḥ /",
    "K10divav29u:914": " sa bhagavacchāsane pravrajito 'rhan saṃvṛttaḥ /",
    "K10divav29u:915": " yadāśoko rājye pratiṣṭhitaḥ sa tairamātyairavajñādṛśyate /",
    "K10divav29u:916": " tenāmātyānāṃ śāsanārthamabhihitaṃ /",
    "K10divav29u:917": " bhavantaḥ puṣpavṛkṣān phalavṛkṣāṃśca chittvā kaṇṭakavṛkṣān paripālayantu /",
    "K10divav29u:918": " amātyā āhuḥ /",
    "K10divav29u:919": " devena kutra dṛṣṭaṃ /",
    "K10divav29u:920": " api tu kaṇṭakavṛkṣān chittvā puṣpavṛkṣāḥ phalavṛṃkṣāśca paripālayitavyāḥ /",
    "K10divav29u:921": " tairyāvat trirapi rājña ājñā pratikalitā /",
    "K10divav29u:922": " tato (A-av 43) rājñā ruṣitena asiṃ niṣkośaṃ kṛtvā pañcānāmamātyaśatānāṃ śirāṃsi chinnāni /",
    "K10divav29u:923": " yāvad rājāśoko 'pareṇa samayenāntaḥ puraparivṛto vasantakāle samaye puṣpitaphaliteṣu pādapeṣu pūrvanagarasya udyānaṃ gataḥ /",
    "K10divav29u:924": " tatra ca paribhramatāśokavṛkṣaḥ supuṣpito dṛṣṭaḥ /",
    "K10divav29u:925": " tato rājño mamāyaṃ sahanāmā ityanunayo jātaḥ /",
    "K10divav29u:926": " sa ca rājāśoko duḥsparśagātraḥ /",
    "K10divav29u:927": " tā yuvatayastaṃ necchanti spraṣṭuṃ /",
    "K10divav29u:928": " yāvad rājā śayitastasyāntaḥpureṇa roṣeṇa tasmādaśokavṛkṣāt puṣpāṇi śākhāśca chinnāḥ /",
    "K10divav29u:929": " yāvad rājñā pratibuddhena so 'śokavṛkṣo dṛṣṭaḥ /",
    "K10divav29u:930": " puṣṭāśca tatrasthāḥ kena sa chinnaḥ /",
    "K10divav29u:931": " te kathayanti devāntaḥpurikābhiriti /",
    "K10divav29u:932": " śrutvā ca rājñāmarṣajātena pañcastrīśatāni kiṭikaiḥ saṃveṣṭaya dagdhāni /",
    "K10divav29u:933": " tasyemāni aśubhāni ālokya caṇḍo rājā caṇḍāśoka iti vyavasthāpitaḥ /",
    "K10divav29u:934": " yāvad rādhaguptenāgrāmātyenābhihitaḥ /",
    "K10divav29u:935": " deva na sadṛśaṃ svayamevedṛśamakāryaṃ kartuṃ /",
    "K10divav29u:936": " api tu devasya vadhyaghātakāḥ puruṣāḥ sthāpayitavyā ye devasya vadhyakaraṇīyaṃ śodhayiṣyanti /",
    "K10divav29u:937": " yāvadrājñā rājapuruṣāḥ pratyuktā vadhyaghātaṃ me mārgadhvamiti /",
    "K10divav29u:938": " (A-av 44)",
    "K10divav29u:939": " yāvat tatra nātidūre parvatapādamūle karvaṭakaṃ /",
    "K10divav29u:940": " tatra tantravāyaḥ prativasati /",
    "K10divav29u:941": " tasya putro jātaḥ /",
    "K10divav29u:942": " girika iti nāmadheyaṃ kṛtaṃ /",
    "K10divav29u:943": " caṇḍo duṣṭātmā mātaraṃ pitaraṃ ca paribhāṣate /",
    "K10divav29u:944": " dārakadārikāśca tāḍayati /",
    "K10divav29u:945": " pipīlikān makṣikān mūṣikān matsyāṃśca jālena baḍiśena praghātayati /",
    "K10divav29u:946": " caṇḍo dārakastasya caṇḍagirika iti nāmadheyaṃ kṛtaṃ /",
    "K10divav29u:947": " yāvad rājapuruṣairdṛṣṭaḥ pāpe karmaṇi pravṛttaḥ /",
    "K10divav29u:948": " sa tairabhihitaḥ /",
    "K10divav29u:949": " śakyase rājño 'śokasya vadhyakaraṇīyaṃ kartuṃ /",
    "K10divav29u:950": " sa āha /",
    "K10divav29u:951": " kṛtsnasya jambudvīpasya vadhyakaraṇīyaṃ sādhayiṣyāmīti /",
    "K10divav29u:952": " yāvad rājño niveditaṃ /",
    "K10divav29u:953": " rājñābhihitamānīyatāmiti /",
    "K10divav29u:954": " sa ca rājapuruṣairabhihitaḥ /",
    "K10divav29u:955": " āgaccha rājā tvāmāhvayatīti /",
    "K10divav29u:956": " tenābhihitam /",
    "K10divav29u:957": " āgamayata /",
    "K10divav29u:958": " yāvadahaṃ mātāpitarāvavalokayāmīti /",
    "K10divav29u:959": " yāvan mātāpitarāvuvāca /",
    "K10divav29u:960": " amba, tātānujānīdhvaṃ yāsyāmyahaṃ rājño 'śokasya vadhyakaraṇīyaṃ sādhayituṃ /",
    "K10divav29u:961": " tābhyāṃ ca sa nivāritaḥ /",
    "K10divav29u:962": " tena tau jīvitād vyaparopitau /",
    "K10divav29u:963": " evaṃ yāvad rājapuruṣairabhihitaḥ /",
    "K10divav29u:964": " kimarthaṃ cireṇābhyāgato 'si /",
    "K10divav29u:965": " tena caitat prakaraṇaṃ vistareṇārocitaṃ /",
    "K10divav29u:966": " sa tairyāvad rājño 'śokasyopanāmitaḥ /",
    "K10divav29u:967": " tena rājño 'bhihitaṃ /",
    "K10divav29u:968": " (A-av 45) mamārthāya gṛhaṃ kārayasveti /",
    "K10divav29u:969": " yāvad rājñā gṛhaṃ kārāpitaṃ /",
    "K10divav29u:970": " paramadāruṇaṃ dvāramātraramaṇīyaṃ /",
    "K10divav29u:971": " tasya ramaṇīyakaṃ bandhanamiti saṃjñā vyavasthāpitā /",
    "K10divav29u:972": " sa āha /",
    "K10divav29u:973": " deva varaṃ me prayaccha /",
    "K10divav29u:974": " yastatra praviśet tasya na bhūyo nirgama iti /",
    "K10divav29u:975": " yāvad rājñābhihitam /",
    "K10divav29u:976": " evamastviti /",
    "K10divav29u:977": " tataḥ sa caṇḍagirikaḥ kukkuṭārāmaṃ gataḥ /",
    "K10divav29u:978": " bhikṣuśca /",
    "K10divav29u:979": " bālapaṇḍitasūtraṃ paṭhati /",
    "K10divav29u:980": " sattvā narakeṣūpapannāḥ /",
    "K10divav29u:981": " yāvan narakapālā gṛhītvāyomayyāṃ bhūmāvādīptāyāṃ saṃprajvalitāyām ekajvālībhūtāyām",
    "K10divav29u:982": " uttānakān pratiṣṭhāpya ayomayena viṣkambhaṇena mukhadvāraṃ viṣkambhya ayoguḍān ādīptān",
    "K10divav29u:983": " pradīptān saṃprajvalitān ekajvālībhūtān āsye prakṣipanti /",
    "K10divav29u:984": " ye teṣāṃ sattvānām oṣṭhāvapi dahanti jihvāmapi kaṇṭhamapi kaṇṭhanāḍamapi hṛdayamapi hṛdayasāmantamapi antrāṇi antraguṇānapi dagdhvā adhaḥ pragharanti",
    "K10divav29u:985": " iyadduḥkhā hi bhikṣavo narakāḥ /",
    "K10divav29u:986": " sattvā narakeṣūpapannāḥ /",
    "K10divav29u:987": " yāvan narakapālā gṛhītvā ayomayyāṃ bhūmāvādīptāyāṃ pradīptāyāṃ saṃprajvalitāyām ekajvālībhūtāyām",
    "K10divav29u:988": " uttānakān pratiṣṭhāpya ayomayena viṣkambhaṇena mūkhadvāraṃ viṣkambhya kvathitaṃ tāmram āsye prakṣipanti /",
    "K10divav29u:989": " yat teṣāṃ sattvānām oṣṭhau api dahanti jihvāmapi tālu api kaṇṭhamapi kaṇṭhanāḍamapi antrāṇi antraguṇānāpi dagdhvā adhaḥ pragharanti /",
    "K10divav29u:990": " iyadduḥkhā hi bhikṣavo narakāḥ /",
    "K10divav29u:991": " santi sattvā narakeṣūpapannāḥ /",
    "K10divav29u:992": " yān narakapālā gṛhītvāyomayyāṃ bhūmāvādīptāyāṃ saṃprajvalitāyāmekajvālībhūtāyām avāṅmukhān",
    "K10divav29u:993": " pratiṣṭhāpyāyomayena sūtreṇa ādīptena saṃprajvalitena ekajvālībhūtena āsphāṭya ayomayena",
    "K10divav29u:994": " kuṭhāreṇa ādīptena saṃpradīptena saṃprajvalitena ekajvālībhūtena takṣṇuvanti saṃtakṣṇuvanti",
    "K10divav29u:995": " saṃpratakṣṇuvanti aṣṭāṃśamapi ṣaḍaṃśamapi caturasramapi vṛttamapi maṇḍalamapi unnatamapi",
    "K10divav29u:996": " avanatamapi śāntamapi viśāntamapi takṣṇuvanti /",
    "K10divav29u:997": " iyadduḥkhā hi bhikṣavo narakāḥ /",
    "K10divav29u:998": " (A-av 46)",
    "K10divav29u:999": " santi sattvā narakeṣūpapannāḥ /",
    "K10divav29u:1000": " yān narakapālā gṛhītvā ayomayyāṃ bhūmāvādīptāyāṃ pradīptāyāṃ saṃprajvalitāyāmekajvālībhūtāyāmavāṅmukhān",
    "K10divav29u:1001": " pratiṣṭhāpyāyomayena sūtreṇādīptena pradīptena saṃprajvalitenaikajvālībhūtenāsphāṭyāyomayyāṃ",
    "K10divav29u:1002": " bhūmyāmādīptāyāṃ pradīptāyāṃ saṃprajvalitāyāṃ naikajvālībhūtāyāṃ takṣṇuvanti saṃtakṣṇuvanti",
    "K10divav29u:1003": " saṃparitakṣṇuvanti aṣṭāṃśamapi ṣaḍaṃśamapi caturasramapi maṇḍalamapi unnatamapi anavatamapi",
    "K10divav29u:1004": " śāntamapi viśāntamapi takṣṇuvanti /",
    "K10divav29u:1005": " iyadduḥkhā hi bhikṣavo narakāḥ /",
    "K10divav29u:1006": " santi sattvā narakeṣūpapannāḥ /",
    "K10divav29u:1007": " yān narakapālā gṛhītvāyomayyāṃ bhūmāvādīptāyāṃ pradīptāyāṃ saṃprajvalitāyāmekajvālībhūtāyāmuttānakān pratiṣṭhāpya pañcavidhabandhanakāraṇāṃ kārayanti /",
    "K10divav29u:1008": " ubhayorhastayorāyasau kīlau krāmanti /",
    "K10divav29u:1009": " ubhayoḥ pādayorāyasau kīlau krāmanti /",
    "K10divav29u:1010": " madhye hṛdayasyāyasaṃ kīlaṃ krāmanti /",
    "K10divav29u:1011": " suduḥkhā hi bhikṣavo narakāḥ /",
    "K10divav29u:1012": " evaṃ pañca vedanā iti so 'pi (caṇḍagirikaḥ) kurute /",
    "K10divav29u:1013": " tatsadṛśāśca kāraṇāḥ sattvānāmārabdhaḥ kārayituṃ [so 'pi taccārake] /",
    "K10divav29u:1014": " yāvacchrāvastyāmanyatamaḥ sārthavāhaḥ patnyā saha mahāsamudramavatīrṇaḥ /",
    "K10divav29u:1015": " tasya sā patnī mahāsamudre prasūtā /",
    "K10divav29u:1016": " dārako jātastasya samudra iti nāmadheyaṃ kṛtaṃ /",
    "K10divav29u:1017": " yāvat vistareṇa dvādaśabhirvaṣairmahāsamudrāduttīrṇaḥ /",
    "K10divav29u:1018": " sa ca sārthavāhaḥ pañcabhirdhūrtaśatairmuṣitaḥ /",
    "K10divav29u:1019": " sārthavāhaḥ sa praghātitaḥ /",
    "K10divav29u:1020": " sa ca samudraḥ sārthavāhaputro bhagavacchāsane pravrajitaḥ /",
    "K10divav29u:1021": " sa janapadacārikāṃ caran pāṭaliputramanuprāptaḥ /",
    "K10divav29u:1022": " (A-av 47)",
    "K10divav29u:1023": " sa pūrvāhṇe nivāsya pātracīvaramādāya pāṭaliputraṃ piṇḍāya praviṣṭaḥ /",
    "K10divav29u:1024": " so 'nabhijñayā ca ramaṇīyakaṃ bhavanaṃ praviṣṭaḥ /",
    "K10divav29u:1025": " tacca dvāramātraramaṇīyamabhyantaraṃ narakabhavanasadṛśaṃ pratibhayaṃ dṛṣṭvā ca punarnirgantukāmaścaṇḍagirikeṇāvalokitaḥ /",
    "K10divav29u:1026": " gṛhītvā coktaḥ /",
    "K10divav29u:1027": " iha te nidhanamupasaṃgantavyamiti /",
    "K10divav29u:1028": " vistareṇa kāryaṃ /",
    "K10divav29u:1029": " tato bhikṣuḥ śokārto vāṣpakaṇṭhaḥ saṃvṛttaḥ /",
    "K10divav29u:1030": " tenocyate /",
    "K10divav29u:1031": " kimidaṃ bāladāraka iva rudasīti /",
    "K10divav29u:1032": " sa bhikṣuḥ prāha /",
    "K10divav29u:1033": " na śarīravināśaṃ hi bhadra śocāmi sarvaśaḥ /",
    "K10divav29u:1034": " mokṣadharmāntarāyaṃ tu śocāmi bhṛśamātmanaḥ //",
    "K10divav29u:1035": " durlabhaṃ prāpya mānuṣyaṃ pravrajyāṃ ca sukhodayāṃ /",
    "K10divav29u:1036": " śākyasiṃhaṃ ca śāstāraṃ punastyakṣyāmi durmatiḥ //",
    "K10divav29u:1037": " tenocyate / dattavaro 'haṃ nṛpatinā /",
    "K10divav29u:1038": " dhīro bhava /",
    "K10divav29u:1039": " nāsti te mokṣa iti /",
    "K10divav29u:1040": " tataḥ sakaruṇairvacanaistaṃ bhikṣuḥ kramaṃ yācati sma /",
    "K10divav29u:1041": " māsaṃ yāvat /",
    "K10divav29u:1042": " saptarātramanujñātaḥ /",
    "K10divav29u:1043": " sa khalu maraṇabhayodvignahṛdayaḥ saptarātreṇa me na bhavitavyamiti vyāyamamatiḥ saṃvṛttaḥ /",
    "K10divav29u:1044": " atha saptame divase aśokasya rājño 'ntaḥpurikā kumāreṇa saha saṃraktāṃ nirīkṣyamāṇāṃ saṃlapantīṃ ca dṛṣṭvā sahadarśanādeva ruṣitena (A-av 48)",
    "K10divav29u:1045": " rājñā tau dvāvapi taṃ cārakamanupreṣitau /",
    "K10divav29u:1046": " tatra mūśalairayodroṇyāmasthyavaśeṣau kṛtau /",
    "K10divav29u:1047": " tato bhikṣustau dṛṣṭvā saṃvignaḥ prāha /",
    "K10divav29u:1048": " aho kāruṇikaḥ śāstā samyagāha mahāmuniḥ /",
    "K10divav29u:1049": " phenapiṇḍopamaṃ rūpamasāramanavasthitaṃ //",
    "K10divav29u:1050": " kva tad vadanakāntitvaṃ gātraśobhā kva sā gātā /",
    "K10divav29u:1051": " dhigastvanyāyasaṃsāraṃ ramante yatra bāliśāḥ //",
    "K10divav29u:1052": " idamālambanaṃ prāptaṃ cārake vasatā mayā /",
    "K10divav29u:1053": " yadāśritya tariṣyāmi pāramadya bhavodadheḥ //",
    "K10divav29u:1054": " tena tāṃ rajanīṃ kṛtsnāṃ yujyatā buddhaśāsane /",
    "K10divav29u:1055": " sarvasaṃyojanaṃ chittvā prāptamarhattvamuttamaṃ //",
    "K10divav29u:1056": " tatastasmiṃn rajanikṣaye sa bhikṣuścaṇḍagirikeṇocyate /",
    "K10divav29u:1057": " bhikṣo nirgatā rātrir udita ādityaḥ kāraṇākālastaveti /",
    "K10divav29u:1058": " tato bhikṣurāha /",
    "K10divav29u:1059": " dīrghāyurmamāpi nirgatā rātrir udita ādityaḥ parānugrahakāla iti /",
    "K10divav29u:1060": " yatheṣṭaṃ vartatāmiti /",
    "K10divav29u:1061": " caṇḍagirikaḥ prāha /",
    "K10divav29u:1062": " nāvagacchāmi vistīryatāṃ vacanametaditi /",
    "K10divav29u:1063": " tato bhikṣurāha /",
    "K10divav29u:1064": " (A-av 49)",
    "K10divav29u:1065": " mamāpi hṛdayād ghorā nirgatā mohaśarvarī /",
    "K10divav29u:1066": " pañcāvaraṇasaṃcchannā kleśataskarasevitā //",
    "K10divav29u:1067": " udito jñānasūryaśca manonabhasi me śubhaḥ /",
    "K10divav29u:1068": " prabhayā yasya paśyāmi trailokyamiha tattvataḥ //",
    "K10divav29u:1069": " parānugrahakālo me śāsturvṛttānuvartinaḥ /",
    "K10divav29u:1070": " idaṃ śarīraṃ dīrghāyuryatheṣṭaṃ kriyatāmiti //",
    "K10divav29u:1071": " tatastena nirghṛṇena dāruṇahṛdayena paralokanirapekṣeṇa roṣāviṣṭena bahūdakāyāṃ sthālyāṃ nararudhiravasāmūtrapūrīṣasaṃkulāyāṃ mahālohyāṃ prakṣiptaḥ",
    "K10divav29u:1072": " prabhūtendhanaiścāgniḥ prajvālitaḥ /",
    "K10divav29u:1073": " sa ca bahunāpīndhanakṣayeṇa na saṃtapyate /",
    "K10divav29u:1074": " tataḥ punaḥ prajvālayituṃ ceṣṭate /",
    "K10divav29u:1075": " yadā tasyāpi na prajvalati tato vicārya tāṃ lohīṃ paśyati /",
    "K10divav29u:1076": " taṃ bhikṣuṃ padmasyopari paryaṅkeṇopaviṣṭaṃ dṛṣṭvā ca tato rājñe nivedayāmāsa /",
    "K10divav29u:1077": " atha rājani samāgate prāṇisahasreṣu saṃnipatiteṣu sa bhikṣurvaineyakālamavekṣamāṇaḥ",
    "K10divav29u:1078": " (A-av 50)",
    "K10divav29u:1079": " ṛddhiṃ samutpādya sa tanmuhūrtaṃ lohyantarasthaḥ salilādragātraḥ /",
    "K10divav29u:1080": " nirīkṣamāṇasya janasya madhye nabhastalaṃ haṃsa ivotpapāta //",
    "K10divav29u:1081": " vicitrāṇi ca prātihāryāṇi darśayitumārabdhaḥ /",
    "K10divav29u:1082": " vakṣyati hi /",
    "K10divav29u:1083": " ardhena gātreṇa vavarṣa toyamardhena jajvāla hutāśanaśca /",
    "K10divav29u:1084": " varṣañ jvalaṃścaiva rarāja yaḥ khe dīptauṣadhiprasravaṇeva śailaḥ //",
    "K10divav29u:1085": " tamudgataṃ vyomni niśāmya rājā kṛtāñjalirvismayaphullavaktraḥ /",
    "K10divav29u:1086": " udvīkṣamāṇas tamuvāca dhīraṃ kautuhalāt kiṃcidahaṃ vivakṣuḥ //",
    "K10divav29u:1087": " manuṣyatulyaṃ tava saumya rūpamṛddhiprabhāvastu narānatītya /",
    "K10divav29u:1088": " na niścayaṃ tena vibho vrajāmi ko nāma bhāvastava śuddhabhāva //",
    "K10divav29u:1089": " tat sāmprataṃ brūhi mamedamarthaṃ yathā prajānāmi tava prabhāvaṃ /",
    "K10divav29u:1090": " jñātvā ca te dharmaguṇaprabhāvān yathābalaṃ śiṣyavadācarema //",
    "K10divav29u:1091": " tato bhikṣuḥ pravacanaparigrāhako 'yaṃ bhaviṣyati bhagavaddhātuṃ ca vistarīkariṣyati mahājanahitārthaṃ ca pratipatsyata iti matvā svaguṇamudbhāvayaṃstam uvāca /",
    "K10divav29u:1092": " ahaṃ mahākāruṇikasya rājan prahīṇasarvāsravabandhanasya /",
    "K10divav29u:1093": " buddhasya putro vadatāṃ varasya dharmānvayaḥ sarvabhaveṣvasaktaḥ //",
    "K10divav29u:1094": " (A-av 51)",
    "K10divav29u:1095": " dāntena dāntaḥ puruṣarṣabhena śāntiṃ gatenāpi śamaṃ praṇītaḥ /",
    "K10divav29u:1096": " muktena saṃsāramahābhayebhyo nirmokṣito 'haṃ bhavabandhanebhyaḥ //",
    "K10divav29u:1097": " api ca mahārāja tvaṃ bhagavatā vyākṛtaḥ /",
    "K10divav29u:1098": " varṣaśataparinirvṛtasya mama pāṭaliputre nagare 'śoko nāma rājā bhaviṣyati /",
    "K10divav29u:1099": " caturbhāgacakravartī dharmarājo yo me śarīradhātūn vaistārikān kariṣyati /",
    "K10divav29u:1100": " caturaśītidharmarājikāsahasraṃ pratiṣṭhāpayiṣyati /",
    "K10divav29u:1101": " idaṃ ca devena narakasadṛśaṃ sthānameva sthāpitaṃ yatra prāṇisahasrāṇi nipātyante /",
    "K10divav29u:1102": " tadarhasi deva sarvasattvebhyo 'bhayapradānaṃ dātuṃ bhagavataśca manorathaṃ paripūrayitum / āha ca /",
    "K10divav29u:1103": " tasmān narendra abhayaṃ prayaccha sattveṣu kāruṇyapurojaveṣu /",
    "K10divav29u:1104": " nāthasya saṃpūrya manorathaṃ ca vaistārikān dharmadharān kuruṣva //",
    "K10divav29u:1105": " atha sa rājā buddhe samupajātaprasādaḥ kṛtakarasaṃpuṭastaṃ bhikṣuṃ kṣamayannuvāca /",
    "K10divav29u:1106": " daśabalasuta kṣantumarhasīmaṃ kukṛtamidaṃ ca tavādya deśayāmi /",
    "K10divav29u:1107": " śaraṇamṛṣimupaimi taṃ ca buddhaṃ gaṇavaramāryaniveditaṃ ca dharmaṃ //",
    "K10divav29u:1108": " api ca /",
    "K10divav29u:1109": " karomi caiṣa vyavasāyamadya tadgauravāt tatpravaṇaprasādāt /",
    "K10divav29u:1110": " gāṃ maṇḍayiṣyāmi jinendracaityairhaṃsāṃśuśaṅkhendubalākakalpaiḥ //",
    "K10divav29u:1111": " yāvat sa bhikṣustadaiva ṛddhyā prakrāntaḥ /",
    "K10divav29u:1112": " atha rājārabdho niṣkrāmituṃ /",
    "K10divav29u:1113": " tataścaṇḍagirikaḥ kṛtāñjalir uvāca /",
    "K10divav29u:1114": " deva labdhavaro 'haṃ naikasya vinirgama iti /",
    "K10divav29u:1115": " rājāha /",
    "K10divav29u:1116": " mā tāvan /",
    "K10divav29u:1117": " māmapīcchasi ghātayituṃ /",
    "K10divav29u:1118": " (A-av 52)",
    "K10divav29u:1119": " sa uvāca / evameva /",
    "K10divav29u:1120": " rājāha / ko 'smākaṃ prathamataraṃ praviṣṭaḥ /",
    "K10divav29u:1121": " caṇḍagirika uvāca / ahaṃ /",
    "K10divav29u:1122": " tato rājñābhihitaṃ / ko 'treti /",
    "K10divav29u:1123": " yāvad vadhyaghātairgṛhītaḥ /",
    "K10divav29u:1124": " gṛhitvā ca yantragṛhaṃ praveśitaḥ /",
    "K10divav29u:1125": " praveśayitvā dagdhaḥ /",
    "K10divav29u:1126": " tacca ramaṇīyakaṃ bandhanamapanītaṃ /",
    "K10divav29u:1127": " sarvasattvebhyaścābhayapradānamanupradattaṃ //",
    "K10divav29u:1128": " tato rājā bhagavaccharīradhātuṃ vistariṣyāmīti caturaṅgeṇa balakāyena gatvājātaśatrupratiṣṭhāpitaṃ droṇastūpamutpāṭya śarīradhātuṃ gṛhītavān",
    "K10divav29u:1129": " yatra uddhāraṇaṃ ca vistareṇa kṛtvā dhātupratyaṃśaṃ dattvā stūpaṃ pratyasthāpayat /",
    "K10divav29u:1130": " evaṃ dvitīyaṃ stūpaṃ vistareṇa /",
    "K10divav29u:1131": " bhaktimato yāvat saptadroṇād grahāya stūpāṃśca pratiṣṭhāpya rāmagrāmaṃ gataḥ /",
    "K10divav29u:1132": " tato rājā nāgairnāgabhavanamavatāritaḥ /",
    "K10divav29u:1133": " vijñaptaśca /",
    "K10divav29u:1134": " vayamasya [śarīradhātoḥ] atraiva pūjāṃ kariṣyāma iti /",
    "K10divav29u:1135": " yāvad rājñābhyanujñātaṃ /",
    "K10divav29u:1136": " tato nāgarājena punarapi nāgabhavanāduttāritaḥ /",
    "K10divav29u:1137": " vakṣyati hi /",
    "K10divav29u:1138": " rāmagrāme 'sti tvaṣṭamaṃ stūpamadya nāgāstatkālaṃ bhaktimanto rarakṣuḥ /",
    "K10divav29u:1139": " dhātūnetasmān nopalebhe sa rājā śraddhālū rājā yastvakṛtvā jagāma //",
    "K10divav29u:1140": " (A-av 53)",
    "K10divav29u:1141": " yāvad rājā caturaśītikaraṇḍasahasraṃ kārayitvā sauvarṇarūpyasphaṭikavaidūryamayāṇāṃ teṣu dhātavaḥ prakṣiptāḥ /",
    "K10divav29u:1142": " evaṃ vistareṇa caturaśītikumbhasahasraṃ (A-av 54)",
    "K10divav29u:1143": " paṭṭasahasraṃ ca yakṣāṇāṃ haste dattvā visarjitam /",
    "K10divav29u:1144": " āsamudrāyāṃ pṛthivyāṃ hinotkṛṣṭamadhyameṣu nagareṣu yatra koṭiḥ paripūryate tatra dharmarājikā pratiṣṭhāpayitavyā /",
    "K10divav29u:1145": " tasmin samaye takṣaśilāyāṃ ṣaṭtriṃśat koṭyaḥ /",
    "K10divav29u:1146": " tairabhihitaṃ /",
    "K10divav29u:1147": " ṣaṭtriṃśat karaṇḍakānanuprayaccheti /",
    "K10divav29u:1148": " rājā cintayati /",
    "K10divav29u:1149": " na yadi vaistārikā dhātavo bhaviṣyanti /",
    "K10divav29u:1150": " upāyajño rājā /",
    "K10divav29u:1151": " tenābhihitaṃ /",
    "K10divav29u:1152": " pañcatriṃśat koṭyaḥ śodhayitavyāḥ /",
    "K10divav29u:1153": " vistareṇa yāvad rājñābhihitaṃ /",
    "K10divav29u:1154": " yatrādhikatarā bhavanti yatra ca nyūnatarā tatra na dātavyaṃ /",
    "K10divav29u:1155": " yāvad rājā kukkuṭārāmaṃ gatvā sthavirayaśasamabhigamya uvāca /",
    "K10divav29u:1156": " ayaṃ me manorathaḥ /",
    "K10divav29u:1157": " ekasmin divase ekasmin mūhūrte caturaśītidharmarājikāsahasraṃ pratiṣṭhāpayeyamiti /",
    "K10divav29u:1158": " sthavireṇābhihitam /",
    "K10divav29u:1159": " evamastu /",
    "K10divav29u:1160": " ahaṃ tasmin samaye pāṇinā sūryamaṇḍalaṃ praticchādayiṣyāmīti /",
    "K10divav29u:1161": " (A-av 55)",
    "K10divav29u:1162": " yāvat tasmin divase sthavirayaśasā pāṇinā sūryamaṇḍalaṃ praticchāditaṃ /",
    "K10divav29u:1163": " ekasmin divase ekamuhūrte caturaśītidharmarājikāsahasraṃ pratiṣṭhāpitaṃ /",
    "K10divav29u:1164": " vakṣyati ca /",
    "K10divav29u:1165": " tābhyaḥ saptabhyaḥ pūrvikābhyaḥ kṛtibhyo dhātuṃ tasyarṣeḥ sa hyupādāya mauryaḥ /",
    "K10divav29u:1166": " cakre stūpānāṃ śāradābhraprabhāṇāṃ loke sāśīti hyahni cātuḥsahasraṃ //",
    "K10divav29u:1167": " yāvacca rājñāśokena caturaśītidharmarājikāsahasraṃ pratiṣṭhāpitaṃ dhārmiko dharmarājā saṃvṛttastasya dharmāśoka iti saṃjñā jātā /",
    "K10divav29u:1168": " vakṣyati ca /",
    "K10divav29u:1169": " āryo mauryaśrīḥ sa prajānāṃ hitārthaṃ kṛtsne stūpān yaḥ kārayāmāsa loke /",
    "K10divav29u:1170": " caṇḍāśokatvaṃ prāpya pūrvaṃ pṛthivyāṃ dharmāśokatvaṃ karmaṇā tena lebhe //",
    "K10divav29u:1171": " pāṃśupradānāvadānaṃ ṣaḍviṃśatimaṃ /",
    "K10divav29u:1172": " (A-av 56)",
    "K10divav29u:1173": " vītaśokāvadānaṃ",
    "K10divav29u:1174": " yadā rājñāśokena bhagavacchāsane śraddhā pratilabdhā tena caturaśītidharmarājikāsahasraṃ pratiṣṭhāpitaṃ /",
    "K10divav29u:1175": " pañcavārṣikaṃ ca kṛtaṃ /",
    "K10divav29u:1176": " trīṇī śatasahasrāṇi bhikṣūṇāṃ bhojitāni /",
    "K10divav29u:1177": " yatraikam arhatāṃ dve śaikṣāṇāṃ pṛthagjanakalyāṇakānāṃ ca /",
    "K10divav29u:1178": " āsamudrāyāṃ pṛthivyāṃ janakāyā yabhdūyasā bhagavacchāsane 'bhiprasannāḥ /",
    "K10divav29u:1179": " tasya bhrātā vītaśoko nāma tīrthyābhiprasannaḥ /",
    "K10divav29u:1180": " sa tīrthyairvigrāhitaḥ /",
    "K10divav29u:1181": " nāsti śramaṇaśākyaputrīyāṇāṃ mokṣa iti /",
    "K10divav29u:1182": " ete hi sukhābhiratāḥ parikhedabhīravaśceti /",
    "K10divav29u:1183": " yāvadrājñāśokenocyate /",
    "K10divav29u:1184": " vītaśoka mā tvaṃ hīnāyatane prasādamutpādaya /",
    "K10divav29u:1185": " api tu buddhadharmasaṅghe prasādamutpādaya /",
    "K10divav29u:1186": " eṣa āyatanagataḥ prasāda iti /",
    "K10divav29u:1187": " atha rājāśoko 'pareṇa samayena mṛgavadhāya nirgataḥ /",
    "K10divav29u:1188": " tatra vītaśokenāraṇye ṛṣirdṛṣṭaḥ /",
    "K10divav29u:1189": " pañcātapenāvasthitaḥ /",
    "K10divav29u:1190": " sa ca kaṣṭatapaḥsārasaṃjñī /",
    "K10divav29u:1191": " tenābhigamya pādābhivandanaṃ kṛtvā sa ṛṣiḥ pṛṣṭaḥ /",
    "K10divav29u:1192": " bhagavan kiyacciraṃ te ihāraṇye prativasataḥ /",
    "K10divav29u:1193": " sa uvāca /",
    "K10divav29u:1194": " dvādaśavarṣāṇīti /",
    "K10divav29u:1195": " vītaśokaḥ kathayati /",
    "K10divav29u:1196": " kastavāhāraḥ /",
    "K10divav29u:1197": " ṛṣiruvāca /",
    "K10divav29u:1198": " phalamūlāni /",
    "K10divav29u:1199": " kiṃ prāvaraṇaṃ /",
    "K10divav29u:1200": " darbhacīvarāṇi /",
    "K10divav29u:1201": " kā śayyā /",
    "K10divav29u:1202": " tṛṇasaṃstaraḥ /",
    "K10divav29u:1203": " vītaśoka uvāca /",
    "K10divav29u:1204": " bhagavan kiṃ duḥkhaṃ bādhate /",
    "K10divav29u:1205": " ṛṣīruvāca /",
    "K10divav29u:1206": " ime (A-av 57) mṛgā ṛtukāle saṃvasanti /",
    "K10divav29u:1207": " yadā mṛgāṇāṃ saṃvāso dṛṣṭo bhavati tasmin samaye rāgeṇa paridahyāmi /",
    "K10divav29u:1208": " vītaśoka uvāca /",
    "K10divav29u:1209": " asya kaṣṭena tapasā [vartamānasya] rāgo 'dyāpi bādhate prāgeva /",
    "K10divav29u:1210": " śramaṇāḥ śākyaputrīyāḥ svāstīrṇāsanaśayanopasevinaḥ /",
    "K10divav29u:1211": " kuta eṣāṃ rāgaprahāṇaṃ bhaviṣyati / āha ca /",
    "K10divav29u:1212": " kaṣṭe 'smin vijane vane nivasatā vāyvambumūlāśinā",
    "K10divav29u:1213": " rāgo naiva jito yadīha ṛṣiṇā kālaprakarṣeṇa hi /",
    "K10divav29u:1214": " bhuktvānnaṃ saghṛtaṃ prabhūtapiśitaṃ dadyuttamālaṅakṛtaṃ",
    "K10divav29u:1215": " śākyeṣvindriyanigraho yadi bhaved vindhyaḥ plavet sāgare //",
    "K10divav29u:1216": " sarvathā vañcito rājāśoko yacchramaṇeṣu śākyaputrīyeṣu kārāṃ karoti /",
    "K10divav29u:1217": " etacca vacanaṃ śrutvā rājā upāyajño 'mātyān uvāca /",
    "K10divav29u:1218": " ayaṃ vitaśokastīrthyābhiprasannaḥ /",
    "K10divav29u:1219": " upāyena bhagavacchāsane 'bhiprasādayitavyaḥ /",
    "K10divav29u:1220": " amātyāḥ āhuḥ /",
    "K10divav29u:1221": " deva kimājñāpayasi /",
    "K10divav29u:1222": " rājāha /",
    "K10divav29u:1223": " yadāhaṃ rājālaṅkāraṃ mauli paṭṭaṃ cāpanayitvā snānaśālāṃ praviṣṭo bhavāmi,",
    "K10divav29u:1224": " tadā yūyaṃ vītaśokasya upāyena mauli paṭṭaṃ ca baddhvā [enaṃ] siṃhāsane niṣādayiṣyatha /",
    "K10divav29u:1225": " evamastviti /",
    "K10divav29u:1226": " yāvad rājā rājālaṅkāraṃ maulipaṭṭaṃ cāpanayitvā snānaśālāyāṃ praviṣṭaḥ /",
    "K10divav29u:1227": " tato 'mātyairvītaśoka ucyate /",
    "K10divav29u:1228": " rājño 'śokasyātyayāt (A-av 58)",
    "K10divav29u:1229": " tvaṃ rājā bhaviṣyasi /",
    "K10divav29u:1230": " imaṃ tāvadrājālaṅkāraṃ pravaramaulipaṭṭaṃ ca baddhvā [tvāṃ] siṃhāsane niṣādayiṣyāmaḥ /",
    "K10divav29u:1231": " kiṃ śobhase na ve 'ti /",
    "K10divav29u:1232": " [sa] taistadābharaṇaṃ maulipaṭṭaṃ ca baddhvā siṃhāsane niṣāditaḥ /",
    "K10divav29u:1233": " rājñaśca niveditaṃ /",
    "K10divav29u:1234": " tato rajāśoko vītaśokaṃ rājālaṅkāramaulipaṭṭabaddhaṃ ca siṃhāsanopaviṣṭaṃ dṛṣṭvā kathayati /",
    "K10divav29u:1235": " adyāpyahaṃ jīvāmi,",
    "K10divav29u:1236": " tvaṃ rājā saṃvṛttaḥ /",
    "K10divav29u:1237": " tato rājñābhihitaṃ / ko 'traṃ /",
    "K10divav29u:1238": " tato yāvad vadhyaghātakā nīlāmbaravāsinaḥ pralambakeśā ghaṇṭāśabdapāṇayo rājñaḥ pādayornipatyocuḥ /",
    "K10divav29u:1239": " deva kimājñāpayasi /",
    "K10divav29u:1240": " rājāha /",
    "K10divav29u:1241": " vītaśoko mayā parityakta iti /",
    "K10divav29u:1242": " yāvad vītaśoka ucyate /",
    "K10divav29u:1243": " saśastraivaidhyaghātairasmābhiḥ parivṛto 'sīti /",
    "K10divav29u:1244": " tatomātyā rājñaḥ pādayornipatya ūcuḥ /",
    "K10divav29u:1245": " deva marṣaya vītaśokaṃ /",
    "K10divav29u:1246": " devasyaiṣa bhrātā /",
    "K10divav29u:1247": " tato rājñābhihitaṃ /",
    "K10divav29u:1248": " saptāhamasya marṣayāmi /",
    "K10divav29u:1249": " bhrātā caiṣa mama /",
    "K10divav29u:1250": " bhrātuḥ snehādasya saptāhaṃ rājyaṃ prayacchāmi /",
    "K10divav29u:1251": " yāvat tūryaśatāni saṃpravāditāni /",
    "K10divav29u:1252": " jayaśabdaiścānanditaṃ /",
    "K10divav29u:1253": " prāṇiśatasahasraiścāñjaliḥ kṛtaḥ /",
    "K10divav29u:1254": " strīśataiśca parivṛtaḥ /",
    "K10divav29u:1255": " (A-av 59)",
    "K10divav29u:1256": " vadhyaghātakāśca dvāri tiṣṭhanti /",
    "K10divav29u:1257": " divase gate vītaśokasyāgrataḥ sthitvā ārocayanti /",
    "K10divav29u:1258": " nirgataṃ vītaśoka ekaṃ divasaṃ /",
    "K10divav29u:1259": " ṣaḍahānyavaśiṣṭāni /",
    "K10divav29u:1260": " evaṃ dvitīye divase /",
    "K10divav29u:1261": " vistareṇa yāvat saptāhadivase vītaśoko rājālaṅkāravibhūṣito rājño 'śokasya samīpamupanītaḥ /",
    "K10divav29u:1262": " tato rājñāśokenābhihitaṃ /",
    "K10divav29u:1263": " vītaśoka kaccit sugītaṃ sunṛtyaṃ suvāditamiti /",
    "K10divav29u:1264": " vītaśoka uvāca /",
    "K10divav29u:1265": " na me dṛṣṭaṃ vā syācchru taṃ veti / āha ca /",
    "K10divav29u:1266": " yena śrutaṃ bhaved gītaṃ nṛtyaṃ cāpi nirīkṣitaṃ /",
    "K10divav29u:1267": " rasāścāsvāditā yena sa brūyāt tava nirṇayaṃ //",
    "K10divav29u:1268": " rājāha / vītaśoka idaṃ mayā rājyaṃ saptāhaṃ tava dattaṃ /",
    "K10divav29u:1269": " taryaśatāni saṃpravāditāni /",
    "K10divav29u:1270": " jayaśabdaiścānanditaṃ /",
    "K10divav29u:1271": " añjaliśatāni pragṛhītāni /",
    "K10divav29u:1272": " strīśataiśca paricīrṇaḥ /",
    "K10divav29u:1273": " kathaṃ tvaṃ kathayasi naiva me dṛṣṭaṃ na śrutamiti /",
    "K10divav29u:1274": " vītaśoka uvāca /",
    "K10divav29u:1275": " na me dṛṣṭaṃ nṛtyaṃ na ca nṛpa śruto gītaninadaḥ",
    "K10divav29u:1276": " na me gandhā ghrātā na ca khalu rasā me 'dya viditāḥ /",
    "K10divav29u:1277": " na me spṛṣṭaḥ sparśaḥ kanakamaṇihārāṅgajanitaḥ",
    "K10divav29u:1278": " samūho nārīṇāṃ maraṇaparibaddhena manasā //",
    "K10divav29u:1279": " striyo nṛtyaṃ gitaṃ bhavanaśayanānyāsanavidhiḥ",
    "K10divav29u:1280": " vayo rūpaṃ lakṣmīrbahuvividharatnā ca vasudhā /",
    "K10divav29u:1281": " nirānandā śūnyā mama tu varaśayyā gatasukhā",
    "K10divav29u:1282": " sthitān dṛṣṭvā dvāre vadhakapuruṣān nīlavasanān //",
    "K10divav29u:1283": " (A-av 60)",
    "K10divav29u:1284": " śrutvā ghaṇtāravaṃ ghoraṃ nīlāmbaradharasya hi /",
    "K10divav29u:1285": " bhayaṃ me maraṇājjātaṃ pārthivendra sudāruṇaṃ //",
    "K10divav29u:1286": " mṛtyuśalyaparīto 'haṃ nāśrauṣaṃ gītamuttamaṃ /",
    "K10divav29u:1287": " nādrākṣaṃ nṛpate nṛtyaṃ na ca bhoktuṃ manaḥspṛhā //",
    "K10divav29u:1288": " mṛtyujvaragṛhītasya na me svapno 'pi vidyate /",
    "K10divav29u:1289": " kṛtsnā me rajanī yātā mṛtyumevānucintataḥ //",
    "K10divav29u:1290": " rājāha / vītaśoka /",
    "K10divav29u:1291": " mā tāvat /",
    "K10divav29u:1292": " tavaikajanmikasya maraṇabhayāt tava rājaśriyaṃ prāpya harṣo notpannaḥ /",
    "K10divav29u:1293": " kiṃ punarbhikṣavo ye janmaśatamaraṇabhayabhītāḥ sarvāṇyupapattyāyatanāni duḥkhānyanusṛtāni paśyanti /",
    "K10divav29u:1294": " narake tāvaccharīrasaṃtāpakṛtamagnidāhaduḥkhaṃ ca tiryakṣvanyonyabhakṣaṇaparitrāsaduḥkhaṃ,",
    "K10divav29u:1295": " preteṣu kṣuttarṣaduḥkhaṃ /",
    "K10divav29u:1296": " paryeṣṭisamudācāraduḥkhaṃ manuṣyeṣu /",
    "K10divav29u:1297": " cyavanapatanabhraṃśaduḥkhaṃ deveṣu /",
    "K10divav29u:1298": " ebhiḥ pañcabhirduḥkhaistrailokyamanuṣaktaṃ śārīramānasairduḥkhairutpīḍitā vadhakabhūtān skandhān paśyanti /",
    "K10divav29u:1299": " śūnyagrāmabhūtānyāyatanāni,",
    "K10divav29u:1300": " caurabhūtāni viṣayāṇi kṛtsnaṃ ca traidhātukamanityāgninā pradīptaṃ paśyanti /",
    "K10divav29u:1301": " teṣāṃ rāgaḥ kathamutpadyate / āha ca /",
    "K10divav29u:1302": " tāvadekajanmikasya maraṇabhayāttava na jāyate harṣaḥ /",
    "K10divav29u:1303": " manasi viṣayairmanojñaiḥ satataṃ khalu pacyamānasya //",
    "K10divav29u:1304": " kiṃ punarjanmaśatānāṃ maraṇabhayamanāgataṃ vicintayatāṃ /",
    "K10divav29u:1305": " manasi bhaviṣyati harṣo bhikṣūṇāṃ bhojanādyeṣu //",
    "K10divav29u:1306": " (A-av 61)",
    "K10divav29u:1307": " teṣāṃ na vastraśayanāsanabhojanādi mokṣe 'bhiyuktamanasāṃ janayeta saṅgaṃ /",
    "K10divav29u:1308": " paśyanti ye vadhakaśatrunibhaṃ śarīramādīptaveśmasadṛśāṃśca bhavānanityān //",
    "K10divav29u:1309": " kathaṃ ca teṣāṃ na bhaved vimokṣo mokṣārthināṃ janmaparāṅamukhāṇāṃ /",
    "K10divav29u:1310": " yeṣāṃ manaḥ sarvasukhāśrayeṣu vyāvartate padmadalādivāmbhaḥ //",
    "K10divav29u:1311": " yadā vītaśoko rājñāśokenopāyena bhagavacchāsane 'bhiprasāditaḥ sa kṛtakarapuṭa uvāca /",
    "K10divav29u:1312": " deva eṣo 'haṃ taṃ bhagavantaṃ tathāgatamarhantaṃ samyaksaṃbuddhaṃ śaraṇaṃ gacchāmi /",
    "K10divav29u:1313": " dharmaṃ ca bhikṣusaṃṅghaṃ ceti / āha ca /",
    "K10divav29u:1314": " eṣa vrajāmi śaraṇaṃ vibuddhanavakamalavimalanibhanetraṃ /",
    "K10divav29u:1315": " budhavibudhamanujamahitaṃ jinaṃ virāgaṃ saṅghaṃ ceti //",
    "K10divav29u:1316": " atha rājāśoko vītaśokaṃ kaṇṭhe pariṣvajyovāca /",
    "K10divav29u:1317": " na tvaṃ mayā parityaktaḥ /",
    "K10divav29u:1318": " api tu buddhaśāsanābhiprasādārthaṃ tava mayā eṣa upāyaḥ pradarśitaḥ /",
    "K10divav29u:1319": " tato vītaśoko gandhapuṣpamālyādivāditrasamudayena bhagavataścaityānarcayati /",
    "K10divav29u:1320": " saddharmaṃ ca śrṛṇoti /",
    "K10divav29u:1321": " saṅghe ca kārāṃ kurute /",
    "K10divav29u:1322": " sa kukkuṭārāmaṃ gataḥ /",
    "K10divav29u:1323": " tatra yaśo nāma sthaviraḥ arhan ṣaḍabhijñaḥ /",
    "K10divav29u:1324": " sa tasya purato niṣaṇṇo dharmaśravaṇāya /",
    "K10divav29u:1325": " sthaviraśca tamavalokayitumārabdhaḥ /",
    "K10divav29u:1326": " sa paśyati vītaśokamupacitahetukaṃ caramabhavikaṃ tenaivāśrayenārhattvaṃ prāptavyaṃ /",
    "K10divav29u:1327": " tena tasya pravrajyāyā varṇo bhāṣitaḥ /",
    "K10divav29u:1328": " tasya śrutvā (A-av 62) spṛhā jātā /",
    "K10divav29u:1329": " pravrajeyaṃ bhagavacchāsane /",
    "K10divav29u:1330": " tata utthāya kṛtāñjaliḥ sthaviramuvāca /",
    "K10divav29u:1331": " labheyamahaṃ svākhyāte dharmavinaye pravrajyāmupasaṃpadaṃ bhikṣubhāvaṃ careyamahaṃ bhavato 'ntike brahmacaryaṃ /",
    "K10divav29u:1332": " sthavira uvāca /",
    "K10divav29u:1333": " vatsa /",
    "K10divav29u:1334": " rājānamaśokamanujñāpayasveti /",
    "K10divav29u:1335": " tato vītaśoko yena rājāśokastenopasaṃkramya kṛtāñjaliruvāca /",
    "K10divav29u:1336": " deva anujānīhi māṃ /",
    "K10divav29u:1337": " pravrajiṣyāmi svākhyāte dharmavinaye samyageva śraddhayāgārādanāgārikāṃ / āha ca /",
    "K10divav29u:1338": " ubhdānto 'smi niraṃkuśo gaja iva vyāvartito vibhramāt",
    "K10divav29u:1339": " tvadbuddhiprabhavāṃkuśena vidhivad buddhopadeśair ahaṃ /",
    "K10divav29u:1340": " ekaṃ tvarhasi me varaṃ pravarituṃ tvaṃ pārthivānāṃ pate",
    "K10divav29u:1341": " lokālokavarasya śāsanavare liṅgaṃ śubhaṃ dhāraye //",
    "K10divav29u:1342": " śrutvā ca rājā sāśrukaṇṭho vītaśokaṃ kaṇṭhe pariṣvajyovāca /",
    "K10divav29u:1343": " vītaśoka /",
    "K10divav29u:1344": " alamanena vyavasāyena /",
    "K10divav29u:1345": " pravrajyā khalu vaivarṇīkābhyupagatā vāsa pāṃśukūlaṃ /",
    "K10divav29u:1346": " prāvaraṇaṃ parijanojjhitam /",
    "K10divav29u:1347": " āhāroṃ bhaikṣaṃ parakule /",
    "K10divav29u:1348": " śayanāsanaṃ vṛkṣamūle tṛṇasaṃstaraḥ parṇasaṃstaraḥ /",
    "K10divav29u:1349": " byābādhe khalvapi bhaiṣajyamasulabhaṃ /",
    "K10divav29u:1350": " pūtimuktaṃ ca bhojanaṃ /",
    "K10divav29u:1351": " tvaṃ ca sukumāraḥ śītoṣṇakṣitpipāsānāṃ duḥkhānāmasahiṣṇuḥ /",
    "K10divav29u:1352": " prasīda nivartaya mānasaṃ /",
    "K10divav29u:1353": " vītaśoka uvāca / deva /",
    "K10divav29u:1354": " (A-av 63)",
    "K10divav29u:1355": " naivāhaṃ tanna jāne na viṣayatṛṣito nāyāsavihataḥ",
    "K10divav29u:1356": " pravrajyāṃ prāptukāmo na ripuhṛtabalo naivāryakṛpaṇaḥ /",
    "K10divav29u:1357": " duḥkhārta mṛtyuneṣṭaṃ vyasanaparigataṃ dṛṣṭvā jagadidaṃ",
    "K10divav29u:1358": " panthānaṃ janmabhīruḥ śivamabhayamahaṃ gantuvyavasitaḥ //",
    "K10divav29u:1359": " śrutvā rājāśokaḥ saśabdaṃ praruditumārabdhaḥ /",
    "K10divav29u:1360": " atha vītaśoko rājānamanunayannuvāca / deva /",
    "K10divav29u:1361": " saṃsāradolāmabhiruhya lolāṃ yadā nipāto niyataḥ prajānāṃ /",
    "K10divav29u:1362": " kimārthamāgacchati vikriyā te sarveṇa sarvasya yadā viyogaḥ //",
    "K10divav29u:1363": " rājāha / vītaśoka /",
    "K10divav29u:1364": " bhaikṣe tāvadabhyāsaḥ kriyatāṃ /",
    "K10divav29u:1365": " rājakule vṛkṣavāṭikāyāṃ tasya tṛṇasaṃstaraḥ saṃstṛtaḥ /",
    "K10divav29u:1366": " bhojanaṃ cāsya dattaṃ /",
    "K10divav29u:1367": " so 'ntaḥpuraṃ paryaṭati mahārhaṃ cāhāraṃ labhate /",
    "K10divav29u:1368": " tato rājñāntaḥpurikābhihitā /",
    "K10divav29u:1369": " pravrajitasārūpyamasyāhāramanuprayaccheti /",
    "K10divav29u:1370": " tena yāvadabhidūṣitā pūtikamāṣā labdhāḥ /",
    "K10divav29u:1371": " tāṃśca (A-av 64) paribhoktumārabdhaḥ /",
    "K10divav29u:1372": " dṛṣṭvā rājñāśokena nivāritaḥ /",
    "K10divav29u:1373": " anujñātaśca pravraja,",
    "K10divav29u:1374": " kintu pravrajitvā upadarśayiṣyasi /",
    "K10divav29u:1375": " sa yāvat kukkuṭārāmaṃ gataḥ /",
    "K10divav29u:1376": " tasya buddhirutpannā /",
    "K10divav29u:1377": " yadi iha pravrajiṣyāmi ākīrṇo bhaviṣyāmi /",
    "K10divav29u:1378": " tato videheṣu janapadeṣu gatvā pravrajitaḥ /",
    "K10divav29u:1379": " tatastena yujyatā yāvadarhattvaṃ prāptaṃ /",
    "K10divav29u:1380": " athāyuṣmato vītaśokasya arhattvaṃ prāptasya vimuktiprītisukhasaṃvedina etadabhavat /",
    "K10divav29u:1381": " asti khalu me [draṣṭukāmo bhrātā /",
    "K10divav29u:1382": " tataḥ pāṭaliputrāya prasthitaḥ /",
    "K10divav29u:1383": " ] pūrvaṃ rājño 'śokasya gṛhadvāramanuprāptaḥ /",
    "K10divav29u:1384": " tato dauvārikamuvāca /",
    "K10divav29u:1385": " gaccha rājño 'śokasya nivedaya vītaśoko dvāritiṣṭhati devaṃ draṣṭukāma iti /",
    "K10divav29u:1386": " tato dauvāriko rājānamaśokamabhigamyovāca /",
    "K10divav29u:1387": " deva, diṣṭyā vṛddhi rvītaśoko 'bhyāgato dvāri tiṣṭhati devaṃ draṣṭukāmaḥ /",
    "K10divav29u:1388": " tato rājñābhihitaṃ /",
    "K10divav29u:1389": " gaccha śīghraṃ praveśayeti /",
    "K10divav29u:1390": " yāvad vītaśoko rājakulaṃ praviṣṭaḥ /",
    "K10divav29u:1391": " dṛṣṭvā ca rājāśokaḥ siṃhāsanādutthāya mūlanikṛtta iva drumaḥ sarvaśarīreṇa [bhūmau nipatitaḥ /",
    "K10divav29u:1392": " tataḥ sa] āyuṣmantaṃ vītaśokaṃ nirīkṣamāṇaḥ prarudannuvāca /",
    "K10divav29u:1393": " bhūteṣu saṃsargagateṣu nityaṃ dṛṣṭvāpi māṃ naiti yathā vikāraṃ /",
    "K10divav29u:1394": " vivekavegādhigatasya śaṅke prajñārasasyatirasasya tṛptaḥ //",
    "K10divav29u:1395": " (A-av 65)",
    "K10divav29u:1396": " atha rājño 'śokasya rāghagupto nāmāgrāmātyaḥ /",
    "K10divav29u:1397": " sa paśyatyāyuṣmato vītaśokasya pāṃśukūlaṃ ca cīvaraṃ mṛnmayaṃ pātraṃ yāvadannabhakṣaṃ lūhapraṇītaṃ /",
    "K10divav29u:1398": " dṛṣṭvā ca rājñaḥ pādayornipatya kṛtāñjaliruvāca /",
    "K10divav29u:1399": " deva yathāyamalpecchaḥ santuṣṭaśca niyatamayaṃ kṛtakaraṇīyo bhaviṣyati /",
    "K10divav29u:1400": " prītirutpādyeta / kutaḥ /",
    "K10divav29u:1401": " bhaikṣānnabhojanaṃ yasya pāṃśukūlaṃ ca cīvaraṃ /",
    "K10divav29u:1402": " nivāso vṛkṣamūlaṃ ca tasya hyaniyataṃ kathaṃ //",
    "K10divav29u:1403": " nirāsravaṃ yasya mano viśālaṃ nirāmayaṃ copacitaṃ śarīraṃ /",
    "K10divav29u:1404": " svacchandato jīvitasādhanaṃ ca nityotsavaṃ tasya manuṣyaloke //",
    "K10divav29u:1405": " śrutvā tato rājā prītamanā uvāca /",
    "K10divav29u:1406": " apahāya mauryavaṃśaṃ magadhapuraṃ sarvaratnanicayaṃ ca /",
    "K10divav29u:1407": " dṛṣṭvā vaśaṃnivahaṃ [nu]prahīṇamadamānamohasārambhaṃ //",
    "K10divav29u:1408": " atyuddhatamiva manye yaśasā pūtaṃ puramiva gehaṃ ca /",
    "K10divav29u:1409": " pratipadyatāṃ tvayā [vai] daśabaladharaśāsanamudāraṃ //",
    "K10divav29u:1410": " atha rājāśokaḥ sarvāṅgeṇa parigṛhya prajñapta evāsane niṣādayāmāsa /",
    "K10divav29u:1411": " praṇītena cāhāreṇa svahastaṃ santarpayati /",
    "K10divav29u:1412": " bhuktavantaṃ (A-av 66)",
    "K10divav29u:1413": " viditvā ghautahastamapanītapātramāyuṣmato vītaśokasya purato niṣaṇṇo dharmaśravaṇāya /",
    "K10divav29u:1414": " athāyuṣmān vītaśoko rājānamaśokaṃ dharmyayā kathayā saṃdarśayannuvāca /",
    "K10divav29u:1415": " apramādena sampādya rājaiśvaryaṃ pravartatāṃ /",
    "K10divav29u:1416": " durlabhatrīṇi ratnāni nityaṃ pūjaya pārthiva //",
    "K10divav29u:1417": " sa yāvad dharmyayā kathayā saṃpraharṣayitvā saṃprasthitaḥ /",
    "K10divav29u:1418": " atha rājāśokaḥ kṛtakarapuṭaḥ pañcabhiramātyaśataiḥ parivṛto 'nekaiśca paurajanasahasraiḥ parivṛtaḥ puraskṛta āyuṣmantaṃ vītaśokamanuvrajitumārabdhaḥ",
    "K10divav29u:1419": " vakṣyati hi /",
    "K10divav29u:1420": " bhrātā jyeṣṭhena rājñā tu gauraveṇānugamyate /",
    "K10divav29u:1421": " pravrajyāyāḥ khalu ślādhyaṃ saṃdṛṣṭikamidaṃ phalaṃ //",
    "K10divav29u:1422": " tata āyusmān vītaśokaḥ svaguṇānubhdāvayan paśyataḥ sarvajanakāyasya ṛddhyā vaihāyasamutpatya prakrāntaḥ /",
    "K10divav29u:1423": " atha rājāśokaḥ kṛtakarapuṭaḥ prāṇikaśatasahasraiḥ parivṛtaḥ puraskṛto gaganatalāvasaktadṛṣṭirāyuṣmantaṃ vītaśokaṃ nirīkṣamāṇa uvāca /",
    "K10divav29u:1424": " svajanasnehaniḥsaṅgo vihaṅga iva gacchasi /",
    "K10divav29u:1425": " śrīrāganigaḍairbaddhānasmān pratyādiśanniva //",
    "K10divav29u:1426": " (A-av 67)",
    "K10divav29u:1427": " ātmāyattasya śāntasya manaḥsaṃketacāriṇaḥ /",
    "K10divav29u:1428": " dhyānasya phalametacca rāgāndhairyan na dṛśyate //",
    "K10divav29u:1429": " api ca /",
    "K10divav29u:1430": " ṛddhayā khalvavabhartsitāḥ paramayā śrīgarvitāste vayaṃ",
    "K10divav29u:1431": " buddhyā khalvapi nāmitāḥ śirasitāḥ prajñābhimānodayāḥ /",
    "K10divav29u:1432": " prāptārthena phalāndhabuddhimanasaḥ saṃvejitāste vayaṃ",
    "K10divav29u:1433": " saṃkṣepeṇa sabāspadurdinamukhāḥ sthāne vimuktā vayaṃ //",
    "K10divav29u:1434": " tatrāyuṣmān vītaśokaḥ pratyantikeṣu janapadeṣu śayyāśanāya nirgataḥ /",
    "K10divav29u:1435": " tasya ca mahāvyādhirutpannaḥ /",
    "K10divav29u:1436": " śrutvā ca rājñāśokena bhaiṣajyamupasthāyakāśca visarjitāḥ /",
    "K10divav29u:1437": " tasya tena vyādhinā spṛṣṭasya śiraḥ khustamabhavat /",
    "K10divav29u:1438": " yadā ca vyādhirnirgatastasya viruḍhāni śirasi romāṇi /",
    "K10divav29u:1439": " tena vaidyopasthāyakāśca visarjitāḥ /",
    "K10divav29u:1440": " tasya ca gorasaḥ prāya āhāronusevyate /",
    "K10divav29u:1441": " sa ghoṣaṃ gatvā bhaikṣaṃ paryaṭati /",
    "K10divav29u:1442": " tasmiṃśca samaye puṇḍavardhananagare nirgranthopāsakena buddhapratimā nirgranthasya pādayornipatitā citrārpitā /",
    "K10divav29u:1443": " upāsakenāśokasya rājño niveditaṃ /",
    "K10divav29u:1444": " śrutvā ca rājñābhihitaṃ śīghramānīyatāṃ /",
    "K10divav29u:1445": " (A-av 68)",
    "K10divav29u:1446": " tasyordhvaṃ yojanaṃ yakṣāḥ śruṇvanti /",
    "K10divav29u:1447": " adho yojanaṃ nāgāḥ /",
    "K10divav29u:1448": " yāvattaṃ tatkṣaṇena yakṣairupanītaṃ /",
    "K10divav29u:1449": " dṛṣṭvā ca rājñā ruṣitenābhihitaṃ /",
    "K10divav29u:1450": " puṇḍavardhane sarve ājīvikāḥ praghātayitavyāḥ /",
    "K10divav29u:1451": " yāvadekadivase 'ṣṭādaśasahasrāṇi ājīvikānāṃ praghātitāni /",
    "K10divav29u:1452": " tataḥ pāṭaliputre bhūyo 'nyena nirgranthopāsakena buddhapratimā nirgranthasya pādayornipatitā citrārpitā /",
    "K10divav29u:1453": " śrutvā ca rājñāmarṣitena sa nirgranthopāsakaḥ sabandhuvargo gṛhaṃ praveśayitvāgninā dagdhaḥ /",
    "K10divav29u:1454": " ājñaptaṃ ca yo me nirgranthasya śiro dāsyati tasya dīnāraṃ dāsyāmi /",
    "K10divav29u:1455": " iti ghoṣitaṃ /",
    "K10divav29u:1456": " sa cāyuṣmān vītaśoka ābhīrasya gṛhe rātrivāsamupagataḥ /",
    "K10divav29u:1457": " tasya ca vyādhinā kliṣṭasya lūhāni cīvarāṇi dīrghakeśanakhaśmaśru /",
    "K10divav29u:1458": " ābhīryā buddhirutpannā nirgrantho 'yamasmākaṃ gṛhe rātrivāsamupagataḥ /",
    "K10divav29u:1459": " svāminamuvāca /",
    "K10divav29u:1460": " āryaputra sampanno 'yamasmākaṃ dīnāraḥ /",
    "K10divav29u:1461": " imaṃ nirgranthaṃ praghātayitvā śiro rājño 'śokasyopanāmayeyamiti /",
    "K10divav29u:1462": " tataḥ sa ābhīro 'siṃ niṣkoṣaṃ kṛtvā āyuṣmantaṃ vītaśokamabhigataḥ /",
    "K10divav29u:1463": " āyuṣmatā ca vītaśokena pūrvāntaṃ jñānaṃ kṣiptaṃ /",
    "K10divav29u:1464": " paśyati svayaṃkṛtānāṃ karmaṇāṃ phalamidamupasthitaṃ /",
    "K10divav29u:1465": " tataḥ karmapratiśaraṇo bhūtvāvasthitaḥ /",
    "K10divav29u:1466": " tena tathāsyābhīreṇa śiraśchinnaṃ /",
    "K10divav29u:1467": " rājño 'śokasyopanītaṃ /",
    "K10divav29u:1468": " dīnāraṃ prayaccheti /",
    "K10divav29u:1469": " (A-av 69)",
    "K10divav29u:1470": " dṛṣṭvā ca rājñāśokena na parijñātaṃ /",
    "K10divav29u:1471": " viralāni cāsya śirasi romāṇi na vyaktimupagacchanti /",
    "K10divav29u:1472": " tato vaidyā upasthāyakā ānītāḥ /",
    "K10divav29u:1473": " tairdṛṣṭvābhihitaṃ /",
    "K10divav29u:1474": " deva vītaśokasyait śiraḥ /",
    "K10divav29u:1475": " śrutvā rājā murcchito bhūmau patitaḥ /",
    "K10divav29u:1476": " yāvaj jalasekaṃ dattvā sthāpitaḥ /",
    "K10divav29u:1477": " amātyaiścābhihitaṃ /",
    "K10divav29u:1478": " deva vītarāgāṇāmapi atra pīḍā jātā /",
    "K10divav29u:1479": " dīyatāṃ sarvasattveṣvabhayapradānaṃ /",
    "K10divav29u:1480": " yāvadrājñābhayapradānaṃ dattaṃ,",
    "K10divav29u:1481": " na bhūyaḥ kaścit praghātayitavyaḥ /",
    "K10divav29u:1482": " tato bhikṣavaḥ saṃśayajātāḥ sarvasaṃśayachettāram āyuṣmantamupaguptaṃ pṛcchanti /",
    "K10divav29u:1483": " kiṃ karma kṛtamāyuṣmatā vītaśokena yasya karmaṇo vipākena śastreṇa praghātitaḥ /",
    "K10divav29u:1484": " sthavira uvāca /",
    "K10divav29u:1485": " tena hyāyuṣmantaḥ karmāṇi kṛtāni pūrvamanyāsu jātiṣu / śūyatāṃ /",
    "K10divav29u:1486": " bhūtapūrvaṃ bhikṣavo 'tīte 'dhvani anyatamo lubdho mṛgān praghātayitvā jīvikāṃ kalpayati /",
    "K10divav29u:1487": " aṭavyāmudapānaṃ /",
    "K10divav29u:1488": " sa tatra lubdho gatvā paśān yantrāṃśca sthāpayitvā mṛgān praghātayati /",
    "K10divav29u:1489": " asati buddhānāmutpāde pratyekabuddhā loke utpadyante /",
    "K10divav29u:1490": " vistaraḥ /",
    "K10divav29u:1491": " anyataraḥ pratyekabuddhas tasminnudapāne āhārakṛtyaṃ kṛtvodapānāduttīrya vṛkṣamūle paryaṅkeṇa niṣaṇṇaḥ /",
    "K10divav29u:1492": " tasya gandhena mṛgāstasminnudapāne (A-av 70)",
    "K10divav29u:1493": " nābhyāgatāḥ /",
    "K10divav29u:1494": " sa lubdha āgatya paśyati naiva mṛgā udapānamabhyāgatāḥ /",
    "K10divav29u:1495": " padānusāreṇa ca taṃ pratyekabuddhamabhigataḥ /",
    "K10divav29u:1496": " dṛṣṭvā cāsya buddhirutpannā /",
    "K10divav29u:1497": " anenaiṣa ādīnava utpāditaḥ /",
    "K10divav29u:1498": " tenāsiṃ niṣkoṣaṃ kṛtvā sa pratyekabuddhaḥ praghātitaḥ /",
    "K10divav29u:1499": " kiṃ manyadhve āyuṣmantaḥ /",
    "K10divav29u:1500": " yo 'sau lubdhaḥ sa eṣa vitaśokaḥ /",
    "K10divav29u:1501": " yatrānena mṛgāḥ praghātitās tasya karmaṇo vipākena mahān vyādhirutpannaḥ /",
    "K10divav29u:1502": " yatpratyekabuddhaḥ śastreṇa praghātitastasya karmaṇo vipākena bahūni varṣasahasrāṇi narakeṣu duḥkhamanubhūya pañcajanmaśatani manuṣyaṣupapannaḥ śastreṇa praghātitaḥ /",
    "K10divav29u:1503": " tatkarmāvaśeṣeṇaitarhi arhattvaprāpto 'pi śastreṇa praghātitaḥ /",
    "K10divav29u:1504": " kiṃ karma kṛtaṃ yena uccakule upapannaḥ /",
    "K10divav29u:1505": " arhattvaṃ ca prāptaṃ /",
    "K10divav29u:1506": " sthavira uvāca /",
    "K10divav29u:1507": " kāśyape samyaksambuddhe pravrajitaḥ /",
    "K10divav29u:1508": " abhūt pradānaruciḥ /",
    "K10divav29u:1509": " tena dāyakadānapatayaḥ saṅghabhaktāḥ kārāpitāḥ /",
    "K10divav29u:1510": " tarpaṇāni yavāgūpānāni nimantraṇākāni [kārāpitāni] stūpeṣu ca chatrāṇyavaropitāni /",
    "K10divav29u:1511": " dhvajapatākāgandhamālyapuṣpavāditrasamudayena pūjāḥ kṛtāḥ /",
    "K10divav29u:1512": " tasya karmaṇo vipākenoccakula upapannaḥ /",
    "K10divav29u:1513": " yāvad daśavarṣasahasrāṇi brahmacaryaṃ caritvā samyak praṇidhānaṃ kṛtaṃ /",
    "K10divav29u:1514": " tasya karmaṇo vipākenārhattvaṃ prāptamiti /",
    "K10divav29u:1515": " iti śrīdivyāvadāne vītaśokāvadānamaṣṭāviṃśatitamaṃ /",
    "K10divav29u:1516": " (A-av 71)",
    "K10divav29u:1517": " kunālāvadānaṃ",
    "K10divav29u:1518": " yaśo 'mātyopākhyānaṃ",
    "K10divav29u:1519": " sa idānīmacirajātaprasādo buddhāśāsane yatra śākyaputrīyān dadarśa,",
    "K10divav29u:1520": " ākīrṇe rahasi vā tatra śirasā pādayornipatya vandate sma /",
    "K10divav29u:1521": " tasya ca yaśo nāmāmātyaḥ paramaśrāddho bhagavati /",
    "K10divav29u:1522": " sa taṃ rājānamuvāca /",
    "K10divav29u:1523": " deva nārhasi sarvarṇapravrajitānāṃ praṇipātaṃ kartuṃ /",
    "K10divav29u:1524": " santi hi śākyaśrāmaṇerakāścaturbhyo varṇebhyaḥ pravrajitā iti /",
    "K10divav29u:1525": " tasya rājā na kiṃcidavocad /",
    "K10divav29u:1526": " atha sa rājā kenacit kālāntareṇa sarvasacivān uvāca /",
    "K10divav29u:1527": " vividhānāṃ prāṇināṃ śirobhiḥ kāryaṃ /",
    "K10divav29u:1528": " tattvamamukasya prāṇinaḥ śīrṣamānaya tvamamukasyeti /",
    "K10divav29u:1529": " yaśo 'mātyaḥ punarājñaptastvaṃ mānuṣaṃ śīrṣamānayeti /",
    "K10divav29u:1530": " samānīteṣu ca śīraḥsvabhihitāḥ /",
    "K10divav29u:1531": " gacchatemāni śirāṃsi mūlyena vikrīṇidhvamiti /",
    "K10divav29u:1532": " atha sarvaśirāṃsi vikrītāni /",
    "K10divav29u:1533": " tadeva mānuṣaṃ śiro na kaścij (A-av 72) jagrāha /",
    "K10divav29u:1534": " tato rājñābhihitaḥ /",
    "K10divav29u:1535": " vināpi mūlyena kasmaicid etacchiro dehiti /",
    "K10divav29u:1536": " na cāsya kaścit pratigrāhako babhūva /",
    "K10divav29u:1537": " tato yaśo 'mātyastasya śirasaḥ pratigrāhakamanāsādya savrīḍo rājānamupetyedamarthamuvāca /",
    "K10divav29u:1538": " gogardabhorabhramṛgadvijānāṃ mūlyairgṛhītāni śirāṃsi pumbhiḥ /",
    "K10divav29u:1539": " śirastvidaṃ mānuṣamapraśastaṃ na gṛhyate mūlyamṛte 'pi rājan //",
    "K10divav29u:1540": " atha sa rājā tamamātyamuvāca /",
    "K10divav29u:1541": " kimidamiti /",
    "K10divav29u:1542": " idaṃ mānuṣaśiro na kaścid gṛṇhātīti /",
    "K10divav29u:1543": " amātya uvāca /",
    "K10divav29u:1544": " jugupsitatvāditi /",
    "K10divav29u:1545": " rājābravīt /",
    "K10divav29u:1546": " kimetadeva śiro jugupsitamāhosvit sarvamānuṣaśirāṃsīti /",
    "K10divav29u:1547": " amātya uvāca /",
    "K10divav29u:1548": " sarvamānuṣaśirāṃsīti /",
    "K10divav29u:1549": " rājābravīt /",
    "K10divav29u:1550": " kimidaṃ madīyamapi śiro jugupsitamiti /",
    "K10divav29u:1551": " sa ca bhayānnecchati tasmād bhūtārthamabhidhātuṃ /",
    "K10divav29u:1552": " sa rājñābhihitaḥ /",
    "K10divav29u:1553": " amātya satyamucyatāmiti /",
    "K10divav29u:1554": " sa uvāca / evamiti /",
    "K10divav29u:1555": " tataḥ sa rājā tamamātyaṃ pratijñāyāṃ pratiṣṭhāpya pratyādiśannimamarthamuvāca /",
    "K10divav29u:1556": " haṃ bho rūpaiśvaryajanitamadavismita yuktamidaṃ bhavataḥ /",
    "K10divav29u:1557": " yasmāttvaṃ bhikṣucaraṇapraṇāmaṃ māṃ vicchandayitumicchasi /",
    "K10divav29u:1558": " vināpi mūlyairvijugupsitatvāt pratigrahītā bhuvi yasya nāsti /",
    "K10divav29u:1559": " śirastadāsādya mameha puṇyaṃ yadyarjitaṃ kiṃ viparītamatra //",
    "K10divav29u:1560": " (A-av 73)",
    "K10divav29u:1561": " jātiṃ bhavān paśyati śākyabhikṣuṣvantargatāṃsteṣu guṇānna ceti /",
    "K10divav29u:1562": " ato bhavān jātimadāvalepādātmānamanyāṃśca hinasti mohāt //",
    "K10divav29u:1563": " āvāhakāle 'tha vivāhakāle jāteḥ parīkṣā na tu dharmakāle /",
    "K10divav29u:1564": " dharmakriyāyā hi guṇā nimitta guṇāśca jātiṃ na vicārayanti //",
    "K10divav29u:1565": " yadyuccakulīnagatā doṣā garhāṃ prayānti loke 'smin /",
    "K10divav29u:1566": " kathamiva nīcajanagatā guṇā na satkāramarhanti //",
    "K10divav29u:1567": " cittavaśena hi puṃsāṃ kaḍevaraṃ nindyate 'tha satkriyate /",
    "K10divav29u:1568": " śākyaśramaṇamanāṃsi ca śuddhānyarcāmyataḥ śākyān //",
    "K10divav29u:1569": " yadi guṇaparivarjito dvijātiḥ patita iti prathito 'pi yātyavajñāṃ /",
    "K10divav29u:1570": " nanu nidhanakulodgato 'pi jantuḥ śubhaguṇayukta iti praṇamyapūjyaḥ //",
    "K10divav29u:1571": " api ca /",
    "K10divav29u:1572": " kiṃ te kāruṇikasya śākyavṛṣabhasyaitad vaco na śrutaṃ",
    "K10divav29u:1573": " prājñaiḥ sāramasārakebhya iha yantrebhyo grahītuṃ kṣamaṃ /",
    "K10divav29u:1574": " tasyānanyathavādino yadi ca tāmājñāṃ cikīrṣāmyahaṃ",
    "K10divav29u:1575": " vyāhantuṃ ca bhavān yadi prayatate naitat suhṛllakṣaṇaṃ //",
    "K10divav29u:1576": " ikṣukṣodavad ujjhito bhuvi yadā kāyo mama svapsyati",
    "K10divav29u:1577": " pratyutthānanamaskṛtāñjalipuṭakleśakriyāsvakṣamaḥ /",
    "K10divav29u:1578": " kāyenāhamanena kinnu kuśalaṃ śakṣyāmi kartuṃ tadā",
    "K10divav29u:1579": " tasmān nvarhamataḥ śmaśānanidhanāt sāraṃ grahītuṃ mayā //",
    "K10divav29u:1580": " (A-av 74)",
    "K10divav29u:1581": " bhavanādiva pradīptān nimajjamānādivāpsu ratnanidheḥ /",
    "K10divav29u:1582": " kāyād vidhānanidhanād ye sāraṃ nādhigacchanti //",
    "K10divav29u:1583": " te sāramapaśyantaḥ sārāsāreṣvakovidāprājñāḥ /",
    "K10divav29u:1584": " te maraṇamakaravadanapraveśasamaye viṣīdanti //",
    "K10divav29u:1585": " dadhighṛtanavanītakṣīratakropayogād",
    "K10divav29u:1586": " varamapahṛtasāro maṇḍakumbhovabhagnaḥ /",
    "K10divav29u:1587": " na bhavati bahuścocyaṃ yadvadevaṃ śarīraṃ",
    "K10divav29u:1588": " sucaritahṛtasāraṃ naiti śoko 'ntakāle //",
    "K10divav29u:1589": " sucaritavimukhānāṃ garvitānāṃ yadā tu",
    "K10divav29u:1590": " prasabhamiha hi mṛtyu kāyakumbhaṃ bhinatti /",
    "K10divav29u:1591": " dahati hṛdayameṣāṃ śokavanhistadānīṃ",
    "K10divav29u:1592": " dadhighata iva bhagne sarvaśo 'prāptasāre //",
    "K10divav29u:1593": " kartuṃ vighnamato na me 'rhati bhavān kāyapraṇāmaṃ prati",
    "K10divav29u:1594": " śreṣṭho 'smītyaparīkṣako hi gaṇayan mohāndhakārāvṛtaḥ /",
    "K10divav29u:1595": " kāyaṃ yastu parīkṣate daśabalavyāhāradīpairbudhaḥ",
    "K10divav29u:1596": " nāsau pārthivabhṛtyayorvisa[ṣa]matāṃ kāyasya saṃpaśyati //",
    "K10divav29u:1597": " tvaṅmāṃsāsthiśirāyākṛtprabhṛto bhāvā hi tulyā nṛṇāṃ",
    "K10divav29u:1598": " āhāryaistu vibhūṣaṇairadhikatā kāyasya niṣpādyate /",
    "K10divav29u:1599": " etat sāramiheṣyate tu yadimaṃ niśritya kāyādhamaṃ",
    "K10divav29u:1600": " pratyutthānanamaskṛtādi kuśalaṃ prājñaiḥ samutthāpyate /",
    "K10divav29u:1601": " iti /",
    "K10divav29u:1602": " rājāśokopākhyānaṃ",
    "K10divav29u:1603": " athāśoko rājā hi kṣodakasikatāpiṇḍairaṇḍakāṣṭhebhyo 'pi asārataratvaṃ kāyasyāvetya,",
    "K10divav29u:1604": " praṇāmādibhyaḥ samutthasya phalasya bahukalpaśaḥ sthāpayitvā sumeruvan,",
    "K10divav29u:1605": " mahāpṛthivībhyaḥ sārataratāmavekṣya bhagavataḥ (A-av 75)",
    "K10divav29u:1606": " stūpavandanāyām ātmānamalaṅkartukāmo 'mātyagaṇaparivṛtaḥ kukkuṭārāmaṃ gatvā tatra vṛddhānte sthitvā kṛtāñjalir uvāca /",
    "K10divav29u:1607": " asti kaścidanyo 'pi nirdiṣṭaḥ sarvadarśinā /",
    "K10divav29u:1608": " yathāhaṃ tena nirdiṣṭaṃ pāṃśudānena dhīmatā //",
    "K10divav29u:1609": " tatra yaśo nāmnā saṅghasthavira uvāca /",
    "K10divav29u:1610": " asti mahārāja /",
    "K10divav29u:1611": " yadā bhagavataḥ parinirvāṇakālasamayastadāpalālaṃ nāgaṃ damayitvā kumbhakārīṃ caṇḍālīṃ gopālīṃ ca nāgaṃ ca mathurāmanuprāptaḥ /",
    "K10divav29u:1612": " tatra bhagavānāyuṣmantamānandam āmantrayata /",
    "K10divav29u:1613": " asyāmānanda mathurāyāṃ varṣaśataparinirvṛtasya tathāgatasya gupto nāmnā gāndhiko bhaviṣyati /",
    "K10divav29u:1614": " tasya putro bhaviṣyatyupagupto nāmnā avavādakānāmagraḥ alakṣaṇako buddho yo mama varṣaśataparinirvṛtasya buddhakāryaṃ kariṣyati /",
    "K10divav29u:1615": " paśyasi tvamānanda dūrata eva nīlanīlāmbararājiṃ /",
    "K10divav29u:1616": " evaṃ bhadanta /",
    "K10divav29u:1617": " eṣa ānanda urumuṇḍo nāma parvato 'tra varṣaśataparinirvṛtasya tathāgatasya naṭabhaṭikā nāmāraṇyāyatanaṃ bhaviṣyati /",
    "K10divav29u:1618": " etadagraṃ me (A-av 76)",
    "K10divav29u:1619": " ānanda bhaviṣyati śamathānukūlānāṃ śayyāsanānāṃ yaduta naṭabhaṭikā nāmāraṇyāyatanam / āha ca /",
    "K10divav29u:1620": " avavādakānāṃ pravara upagupto mahāyaśāḥ /",
    "K10divav29u:1621": " vyākṛto lokanāthena buddhakāryaṃ kariṣyati //",
    "K10divav29u:1622": " rājāha /",
    "K10divav29u:1623": " kiṃ punaḥ sa śuddhasattva upapannaḥ /",
    "K10divav29u:1624": " athādyāpi notpadyata iti /",
    "K10divav29u:1625": " sthavira uvāca /",
    "K10divav29u:1626": " utpannaḥ sa mahātmā urumuṇḍe parvate jitakleśo 'rhadgaṇaiḥ parivṛtastiṣṭhati lokānukampārthaṃ / api ca deva /",
    "K10divav29u:1627": " sarvajñalīlo hi sa śuddhasattvo dharmaṃ praṇītaṃ vadate gaṇāgre /",
    "K10divav29u:1628": " devāsurendroragamānuṣāṃśca sahasraśo mokṣapuraṃ praṇetā //",
    "K10divav29u:1629": " tena khalu samayenāyuṣmānupagupto 'ṣṭādaśabhirarhatsahasraiḥ parivṛto naṭabhaṭikāraṇyāyatane prativasati /",
    "K10divav29u:1630": " śrutvā ca rājāmātyagaṇān āhūya kathayati /",
    "K10divav29u:1631": " saṃnāhyatāṃ hastirathāśvakāyaḥ śīghraṃ prayāsyāmyurumuṇḍaśailaṃ /",
    "K10divav29u:1632": " drakṣyāmi sarvāsrava vipramuktaṃ sākṣadarhantaḥ hyupaguptamāryaṃ //",
    "K10divav29u:1633": " tato 'mātyairabhihitaḥ /",
    "K10divav29u:1634": " deva dūtaḥ preṣayitavyo viṣayanivāsī sa devasya svayamevāgamiṣyati /",
    "K10divav29u:1635": " rājāha /",
    "K10divav29u:1636": " nāsāvasmāka arhatyabhigantum kiṃtu vayamevārhāmastasyābhigantum / api ca /",
    "K10divav29u:1637": " (A-av 77)",
    "K10divav29u:1638": " manye vajramayaṃ tasya dehaṃ śailopamādhikaṃ /",
    "K10divav29u:1639": " śāstṛtulyopaguptasya yo hyājñāmākṣipen naraḥ //",
    "K10divav29u:1640": " yāvad rājñā sthaviropaguptasya sakāśaṃ dūtaḥ preṣitaḥ sthaviradarśanāya āgamiṣyāmīti /",
    "K10divav29u:1641": " sthaviropaguptaścintayati /",
    "K10divav29u:1642": " yadi rājāgamiṣyati mahājanakāyasya pīḍā bhaviṣyati /",
    "K10divav29u:1643": " gocarasya ca /",
    "K10divav29u:1644": " tataḥ sthavireṇābhihitaṃ /",
    "K10divav29u:1645": " svayamevāgamiṣyāmīti /",
    "K10divav29u:1646": " tato rājñā sthaviropaguptasyārthe nauyānenāgamiṣyatīti yāvacca mathurāṃ yāvacca pāṭaliputramantarān nausaṅkramo 'vasthāpitaḥ /",
    "K10divav29u:1647": " atha sthaviropagupto rājño 'śokasya anugrahārtham aṣṭādaśabhirarhatsahasraiḥ parivṛto nāvamabhiruhya pāṭaliputramanuprāptaḥ /",
    "K10divav29u:1648": " tato rājapuruṣai rājño 'śokasya niveditaṃ /",
    "K10divav29u:1649": " deva diṣṭyā vardhasva /",
    "K10divav29u:1650": " anugrahārthaṃ tava sopaguptaścitteśvaraḥ śāsanakarṇadhāraḥ puraskṛtastīrṇabhavaughapāraiḥ sārdhaṃ samabhyāgata eṣa pabhdyāṃ /",
    "K10divav29u:1651": " śrutvā ca rājñā prītamanasā śatasahasramūlyo muktāhāraḥ svaśarīrādavanīya priyākhyāyino dattaḥ /",
    "K10divav29u:1652": " ghāṇṭikaṃ cāhūya kathayati /",
    "K10divav29u:1653": " ghūṣyantāṃ pātaliputre ghaṇṭāḥ /",
    "K10divav29u:1654": " sthaviropaguptasyāgamanaṃ nivedyatāṃ / vaktavyaṃ /",
    "K10divav29u:1655": " (A-av 78)",
    "K10divav29u:1656": " utsṛjya dāridramanarthamūlaṃ yaḥ sphītaśobhāṃ śriyamicchatīha /",
    "K10divav29u:1657": " svargāpavargāya ca hetubhūtaṃ sa paśyatāṃ kāruṇikopaguptaṃ //",
    "K10divav29u:1658": " yebhirna dṛṣṭo dvipadapradhānaḥ śāstā mahākāruṇikaḥ svayambhūḥ /",
    "K10divav29u:1659": " te śāstṛkalpaṃ sthaviropaguptaṃ paśyantyudāraṃ tribhavapradīpaṃ //",
    "K10divav29u:1660": " yāvadrājñā pāṭaliputre ghaṇṭāṃ ghoṣayitvā nagaraśobhāṃ ca kārayitvā ardhatṛtīyāni",
    "K10divav29u:1661": " yojanāni gatvā sarvavādyena sarvapuṣpagandhamālyena sarvapauraiḥ sarvamātyaiḥ saha",
    "K10divav29u:1662": " sthaviropaguptaṃ pratyudgataḥ /",
    "K10divav29u:1663": " dadarśa rājā sthaviropaguptaṃ durata eva aṣṭādaśabhirarhatsahasrairardhacandreṇopaguptaṃ /",
    "K10divav29u:1664": " yadantaraṃ ca rājā sthaviropaguptamadrākṣīt tadantaraṃ hastiskandhād avatīrya padbhyāṃ",
    "K10divav29u:1665": " nadītiramabhigamya ekaṃ pādaṃ nadītīre sthāpya dvitīyaṃ nauphalake sthaviropaguptaṃ",
    "K10divav29u:1666": " sarvāṅgeṇānuparigṛhya nāva uttāritavān /",
    "K10divav29u:1667": " uttārya ca mūlanikṛtta iva drumaḥ sarvaśarīreṇopaguptasya pādayornipatito mukhatuṇḍakena",
    "K10divav29u:1668": " ca pādāvanuparimārjya utthāya dvau jānumaṇḍalau pṛthivītale nikṣipya kṛtāñjaliḥ sthaviropaguptaṃ nirīkṣamāṇa uvāca /",
    "K10divav29u:1669": " yadā mayā śatrugaṇān nihatya prāptā samudrābharaṇā saśailā /",
    "K10divav29u:1670": " ekātapatrā pṛthivī tadā me prītirna sā yā sthaviraṃ nirīkṣya //",
    "K10divav29u:1671": " (A-av 79)",
    "K10divav29u:1672": " tvaddarśanām me dviguṇaprasādaḥ saṃjāyate 'smin varaśāsanāgre /",
    "K10divav29u:1673": " tvaddarśanāccaiva paropi śuddho dṛṣṭo mayādya apratimaḥ svayambhūḥ //",
    "K10divav29u:1674": " api ca /",
    "K10divav29u:1675": " śāntiṃgate kāruṇike jinendre tvaṃ buddhakāryaṃ kuruṣe triloke /",
    "K10divav29u:1676": " naṣṭe jaganmohanamīlitākṣe tvamarkavaj jñānavabhāsakartā //",
    "K10divav29u:1677": " tvaṃ śāstṛkalpo jagadekacakṣuravavādakānāṃ pravaraḥ śaraṇyaṃ /",
    "K10divav29u:1678": " vibho mamājñāṃ vada śīghramadya kartāsmi vākyaṃ tava śuddhasattva //",
    "K10divav29u:1679": " atha sthaviropagupto dakṣiṇena pāṇinā rājānaṃ śirasi parimārjayannuvāca /",
    "K10divav29u:1680": " apramādena saṃpādya rājaiśvaryaṃ pravartatāṃ /",
    "K10divav29u:1681": " durlabhatrīṇi ratnāni nityaṃ pūjaya pārthiva //",
    "K10divav29u:1682": " api ca mahārāja tena bhagavatā tathāgatenārhatā samyaksambuddhena tava ca mama śāsanamupanyastaṃ sattvasārathivareṇa gaṇamadhye parīttaṃ paripālyaṃ yatnato 'smābhiḥ /",
    "K10divav29u:1683": " rājāha /",
    "K10divav29u:1684": " sthavira yathāhaṃ nirdiṣṭo bhagavatā tadevānuṣṭhīyate / kutaḥ /",
    "K10divav29u:1685": " stūpairvicitrairgiriśrṛṅgakalpaiś chatradhvajaiścocchritaratnacitraiḥ /",
    "K10divav29u:1686": " saṃśobhitā me pṛthivī samantād vaistārikā dhātudharāḥ kṛtāśca //",
    "K10divav29u:1687": " (A-av 80)",
    "K10divav29u:1688": " api ca /",
    "K10divav29u:1689": " ātmā putro gṛhaṃ dārāḥ pṛthivī kośameva ca /",
    "K10divav29u:1690": " na kiñcidaparityaktaṃ dharmarājasya śāsane //",
    "K10divav29u:1691": " sthaviropagupta āha /",
    "K10divav29u:1692": " sādhu sādhu mahārāja /",
    "K10divav29u:1693": " etadevānuṣṭheyaṃ / kutaḥ /",
    "K10divav29u:1694": " ye dharmamupajīvanti kāyair bhogaiśca jīvitaiḥ /",
    "K10divav29u:1695": " gate kāle na śocanti iṣṭaṃ yānti surālayaṃ //",
    "K10divav29u:1696": " yāvad rājā mahatā śrīsamudayena sthaviropaguptaṃ rājakule praveśayitvā sarvāṅgeṇānuparigṛhya prajñapta evāsane niṣādayāmāsa /",
    "K10divav29u:1697": " sthaviropaguptasya śarīraṃ mṛdu sumṛdu /",
    "K10divav29u:1698": " tadyathā tūlapiśurvā karpāsapiśurvā /",
    "K10divav29u:1699": " atha rājā sthaviropaguptasya śarīrasaṃsparśamavagamya kṛtāñjaliruvāca /",
    "K10divav29u:1700": " mṛdūni te 'ṅgāni udārasattva tūlopamāṅgaṃ kāśikopamaṃ ca /",
    "K10divav29u:1701": " ahaṃ tvadhanyaḥ kharakarkaśāṅgo niḥsparśagātraḥ paruṣāśrayaśca //",
    "K10divav29u:1702": " sthavira uvāca /",
    "K10divav29u:1703": " dānaṃ manāpaṃ suśubhaṃ praṇitaṃ dattaṃ mayā hyapratipudgalasya /",
    "K10divav29u:1704": " na pāṃśudānaṃ hi mayā pradattaṃ yathā tvayādāyi tathāgatasya //",
    "K10divav29u:1705": " rājāha / sthavira /",
    "K10divav29u:1706": " bālabhāvādahaṃ pūrvaṃ kṣetraṃ prāpya hyanuttaraṃ /",
    "K10divav29u:1707": " pāṃśūn ropitavāṃstatra phalaṃ yasyedṛśaṃ mama //",
    "K10divav29u:1708": " (A-av 81)",
    "K10divav29u:1709": " atha sthaviro rājānaṃ saṃharṣayannuvāca / mahārāja /",
    "K10divav29u:1710": " paśya kṣetrasya māhātmyaṃ pāṃśuryatra viruhyate /",
    "K10divav29u:1711": " rājaśrīryena te prāptā ādhipatyamanuttaraṃ //",
    "K10divav29u:1712": " śrutvā ca rājā vismayotphullanetraḥ amātyānāhūyovāca /",
    "K10divav29u:1713": " balacakravartirājyaṃ prāptaṃ me pāṃśudānamātreṇa /",
    "K10divav29u:1714": " kena bhagavan bhavanto nārcayitavyaḥ prayatnena //",
    "K10divav29u:1715": " atha rājā sthaviropaguptasya pādayornipatyovāca /",
    "K10divav29u:1716": " sthaviro 'yaṃ me manoratho ye bhagavatā buddhena pradeśā adyuṣitāstān arceyaṃ /",
    "K10divav29u:1717": " cinhāni ca kuryāṃ paścimasyāṃ janatāyāmanugrahārthaṃ /",
    "K10divav29u:1718": " sthavira uvāca /",
    "K10divav29u:1719": " sādhu mahārāja śobhanaste cittotpādaḥ /",
    "K10divav29u:1720": " ahaṃ pradarśayiṣyāmyadhunā /",
    "K10divav29u:1721": " buddhenādhyuṣitā deśāstān namasye kṛtāñjaliḥ /",
    "K10divav29u:1722": " gatvā cinhāni teṣveva kariṣyāmi na saṃśayaḥ //",
    "K10divav29u:1723": " atha rājā caturaṅgabalakāyaṃ saṃnāhya gandhamālyapuṣpamādāya sthaviropaguptasahāyaḥ saṃprasthitaḥ /",
    "K10divav29u:1724": " atha sthaviropagupto rājānamaśokaṃ sarvaprathamena lumbinīvanaṃ praveśayitvā dakṣiṇaṃ hastamabhiprasāryovāca /",
    "K10divav29u:1725": " asmin mahārāja pradeśe bhagavān jātaḥ / āha ca /",
    "K10divav29u:1726": " idaṃ hi prathamaṃ caityaṃ buddhasyottamacakṣuṣaḥ /",
    "K10divav29u:1727": " jātamātreha sa muniḥ prakrāntaḥ saptapadaṃ bhuvi //",
    "K10divav29u:1728": " (A-av 82)",
    "K10divav29u:1729": " caturdiśamavalokya vācaṃ bhāṣitavān purā /",
    "K10divav29u:1730": " iyaṃ me paścimā jātirgarbhavāsaśca paścimaḥ //",
    "K10divav29u:1731": " atha rājā sarvaśarīreṇa tatra pādayor nipatyotthāya kṛtāñjaliḥ prarudannuvāca /",
    "K10divav29u:1732": " dhanyāste kṛtapuṇyāśca yairdṛṣṭaḥ sa mahāmuniḥ /",
    "K10divav29u:1733": " prajātaḥ saṃśrutā yaiśca vācastasya manoramāḥ //",
    "K10divav29u:1734": " atha sthaviro rājñaḥ prasādabuddhyarthamuvāca /",
    "K10divav29u:1735": " mahārāja kiṃ drakṣyasi tāṃ devatāṃ /",
    "K10divav29u:1736": " yayā dṛṣṭaḥ prajāyan sa vane 'smin vadatāṃ varaḥ /",
    "K10divav29u:1737": " kramamāṇaḥ padān sapta śrutvā vāco yayā muneḥ //",
    "K10divav29u:1738": " rājāha / paraṃ sthavira drakṣyāmi /",
    "K10divav29u:1739": " atha sthaviropagupto yasya vṛkṣasya śākhāmavalambaya devī mahāmāyā prasūtā tena dakṣiṇahastamabhiprasārya uvāca /",
    "K10divav29u:1740": " naivāsikā ya ihāśokavṛkṣe sambuddhadarśinī yā devakanyā /",
    "K10divav29u:1741": " sākṣādasau darśayatu svadehaṃ rājño hyaśokasya prasādavṛddhyai //",
    "K10divav29u:1742": " yāvat sā devatā svarūpeṇa sthaviropaguptasamīpe sthitvā kṛtāñjaliruvāca /",
    "K10divav29u:1743": " sthavira kimājñāpayasi /",
    "K10divav29u:1744": " atha sthaviro rājānamaśokamuvāca /",
    "K10divav29u:1745": " mahārāja iyaṃ sā devatā yayāṃ dṛṣṭo bhagavāñ jāyamānaḥ /",
    "K10divav29u:1746": " atha rājā kṛtāñjalistāṃ devatāmuvāca /",
    "K10divav29u:1747": " dṛṣṭstvayā lakṣaṇabhūṣitāṅgaḥ prajāyamānaḥ kamalāyatākṣaḥ /",
    "K10divav29u:1748": " śrutāstvayā tasya nararṣabhasya vāco manojñāḥ prathamā vane 'smin //",
    "K10divav29u:1749": " (A-av 83)",
    "K10divav29u:1750": " devatā prāha /",
    "K10divav29u:1751": " mayā hi dṛṣṭaḥ kanakāvadātaḥ prajāyamāno dvipadapradhānaḥ /",
    "K10divav29u:1752": " pādāni sapta kramamāṇa eva śrutāśca vācā api tasya śāstuḥ //",
    "K10divav29u:1753": " rājāha / kathaya devate kīdṛśī bhagavato jāyamānasya śrīrbabhūveti /",
    "K10divav29u:1754": " devatā prāha /",
    "K10divav29u:1755": " na śakyaṃ mayā vāgbhiḥ saṃprakāśayitumapi tu saṃkṣepataḥ śrṛṇu /",
    "K10divav29u:1756": " vinirmitābhā kanakāvadātā saindre triloke nayanābhirāmā /",
    "K10divav29u:1757": " sasāgarāntā ca mahī saśailā mahārṇavasthā iva nauścacāla //",
    "K10divav29u:1758": " yāvadrājñā jātyāṃ śatasahasraṃ dattaṃ /",
    "K10divav29u:1759": " caityaṃ ca pratiṣṭhāpya rājā prakrāntaḥ /",
    "K10divav29u:1760": " atha sthaviropagupto rājānaṃ kapilavastu niveśayitvā dakṣiṇahastamabhiprasāryovāca /",
    "K10divav29u:1761": " asmin pradeśe mahārāja bodhisattvo rājñaḥ śuddhodanasyopanāmitaḥ /",
    "K10divav29u:1762": " taṃ dvātriṃśanmahāpuruṣalakṣaṇālaṃkṛtaśarīramasecanakadarśanaṃ ca dṛṣṭvā rājā sarvaśarīreṇa bodhisattvasya padayornipatitaḥ /",
    "K10divav29u:1763": " idaṃ mahārāja śākyavardhaṃ nāma devakulam /",
    "K10divav29u:1764": " atra bodhisattvo jātamātra upanīto devamarcayiṣyatīti /",
    "K10divav29u:1765": " sarvadevatā ca bodhisattvasya pādayornipatitā /",
    "K10divav29u:1766": " tato rājñā śuddhodanena bodhisattvo devatānāmapyayaṃ deva iti tena bodhisattvasya devātideva iti nāmadheyaṃ kṛtaṃ /",
    "K10divav29u:1767": " asmin pradeśe mahārāja bodhisattvo brāhmaṇānāṃ naimittikānāṃ vipaścikānām upadarśitaḥ /",
    "K10divav29u:1768": " asmin pradeśe 'sitena ṛṣiṇā nirdiṣṭo buddho loke bhaviṣyatīti /",
    "K10divav29u:1769": " (A-av 84)",
    "K10divav29u:1770": " asmin pradeśe mahārāja mahāprajāpatyā saṃvardhitaḥ /",
    "K10divav29u:1771": " asmin pradeśe lipijñānaṃ śikṣāpitaḥ /",
    "K10divav29u:1772": " asmin pradeśe hastigrīvāyāmaśvapṛṣṭhe rathe śaradhanugrahe tomaragrahe 'ṅakuśagrahe kulānurūpāsu vidyāsu pāragaḥ saṃvṛtaḥ /",
    "K10divav29u:1773": " iyaṃ bodhisattvasya vyāyāmaśālā babhūva /",
    "K10divav29u:1774": " asmin pradeśe mahārāja bodhisattvo devatāśatasahasraiḥ parivṛtaḥ ṣaṣṭibhiḥ strīsahasraiḥ sārdhaṃ ratimanubhūtavān /",
    "K10divav29u:1775": " asmin pradeśe bodhisattvo jīrṇāturamṛtasaṃdarśanodvigno vanasaṃśritaḥ /",
    "K10divav29u:1776": " asmin pradeśe jambucchāyāyāṃ niṣadya viviktaṃ pāpakairakuśalairdharmaiḥ savitarkaṃ savicāraṃ vivekajaṃ prītisukhamanāsravasadṛśaṃ prathamadhyānaṃ samāpannaḥ /",
    "K10divav29u:1777": " atha pariṇate madhyānhe 'tikrānte bhaktakālasamaye 'nyeṣāṃ vṛkṣāṇāṃ chāyā prācīnanimnā prācīnapravaṇā prācīnaprāgbhārā jambucchāyā bodhisattvasya kāyaṃ na jahāti /",
    "K10divav29u:1778": " dṛṣṭvā ca punar rājā śuddhodanaḥ sarvaśarīreṇa bodhisattvasya pādayornipatitāḥ /",
    "K10divav29u:1779": " anena dvāreṇa bodhisattvo devatāśatasahasraiḥ parivṛto 'rdharātre kapilavastuno nirgataḥ /",
    "K10divav29u:1780": " asmin pradeśe bodhisattvena chandakasyāśvamābharaṇāni ca dattvā pratinivartitaḥ / āha ca /",
    "K10divav29u:1781": " chandakābharaṇānyaśvaścāsmin pratinivartitaḥ /",
    "K10divav29u:1782": " nirupasthāyako vīraḥ praviṣṭaikastapovanaṃ //",
    "K10divav29u:1783": " (A-av 85)",
    "K10divav29u:1784": " asmin pradeśe bodhisattvo lubdhakasakāśāt kāśikairvastraiḥ kāṣāyāṇi vastrāṇī grahāya pravrajitaḥ /",
    "K10divav29u:1785": " asmin pradeśe bhārgaveṇāśrameṇopanimantritaḥ /",
    "K10divav29u:1786": " asmin pradeśe bodhisattvo rājñā bimbisāreṇārdharājyenopanimantritaḥ /",
    "K10divav29u:1787": " asmin pradeśe ārāḍodrakamabhigataḥ / āha ca /",
    "K10divav29u:1788": " udrakārāḍakā nāma ṛṣayo 'smin tapovane /",
    "K10divav29u:1789": " adhigatāryasattvena puruṣendreṇa tāpitāḥ //",
    "K10divav29u:1790": " asmin pradeśe bodhisattvena ṣaḍvarṣāṇi duṣkaraṃ cīrṇaṃ / āha ca /",
    "K10divav29u:1791": " ṣaḍvarṣāṇi hi kaṭukaṃ tapastaptvā mahāmuniḥ /",
    "K10divav29u:1792": " nāyaṃ mārgo hyabhijñāyā iti jñātvā samatyajat //",
    "K10divav29u:1793": " asmin pradeśe bodhisattvena nandāyā nandabalāyāśca grāmikaduhitroḥ sakāśāt ṣoḍaśaguṇitaṃ madhupāyasaṃ paribhuktaṃ /",
    "K10divav29u:1794": " āha ca /",
    "K10divav29u:1795": " asmin pradeśe nandāyā bhuktvā ca madhupāyasaṃ /",
    "K10divav29u:1796": " bodhimūlaṃ mahāvīro jagāma vadatāṃ varaḥ //",
    "K10divav29u:1797": " asmin pradeśe bodhisattvaḥ kālikena nāgarājena bodhimūlamabhigacchan saṃstutaḥ /",
    "K10divav29u:1798": " (A-av 86)",
    "K10divav29u:1799": " āha ca /",
    "K10divav29u:1800": " kālikabhujagendreṇa saṃstuto vadatāṃ varaḥ /",
    "K10divav29u:1801": " prayāto 'nena mārgeṇa bodhimaṇḍe 'mṛtārthikaḥ //",
    "K10divav29u:1802": " atha rājā sthavirasya pādayornipatya kṛtāñjaliruvāca",
    "K10divav29u:1803": " api paśyema nāgendraṃ yena dṛṣṭastathāgataḥ /",
    "K10divav29u:1804": " vrajāno 'nena mārgeṇa mattanāgendravikramaḥ //",
    "K10divav29u:1805": " atha kāliko nāgarājaḥ sthavirasamīpe sthitvā kṛtāñjaliruvāca /",
    "K10divav29u:1806": " sthavira kimājñāpayasīti /",
    "K10divav29u:1807": " atha sthaviro rājānamuvāca /",
    "K10divav29u:1808": " ayaṃ sa mahārāja kāliko nāgarājā yena bhagavān anena mārgeṇa bodhimūlaṃ nirgacchan saṃstutaḥ /",
    "K10divav29u:1809": " atha rājā kṛtāñjaliḥ kalikaṃ nāgarājamuvāca /",
    "K10divav29u:1810": " dṛṣṭastvayā jvalitakāñcanatulyavarṇaḥ śāstā mamāpratisamaḥ śaradenduvaktraḥ /",
    "K10divav29u:1811": " ākhyāhi me daśabalasya guṇaikadeśaṃ tatkīdṛśī vada hi śrīḥ sugate tadānīṃ //",
    "K10divav29u:1812": " kālika uvāca /",
    "K10divav29u:1813": " na śakyaṃ vāgbhiḥ saṃprakāśayitumapi tu saṃkṣepaṃ śṛṇu /",
    "K10divav29u:1814": " caraṇatalaparāhataḥ saśailo hyavanitalaḥ pracacāla ṣaḍvikāraṃ /",
    "K10divav29u:1815": " ravikiraṇavibhādhikā nṛloke sugataśaśidyutirakṣayā manojñā //",
    "K10divav29u:1816": " (A-av 87)",
    "K10divav29u:1817": " yāvad rājā caityaṃ pratiṣṭhāpya prakrāntaḥ /",
    "K10divav29u:1818": " atha sthaviropagupto rājānaṃ bodhimūlamupanāmayitvā dakṣiṇaṃ karamabhiprasāryovāca /",
    "K10divav29u:1819": " asmin pradeśe mahārāja bodhisattvena mahāmaitrīsahāyena sakalaṃ mārabalaṃ jitvānuttarā samyaksambodhirabhisambuddhā / āha ca /",
    "K10divav29u:1820": " iha munivṛṣabheṇa bodhimūle namucibalaṃ vikṛtaṃ nirastamāśu /",
    "K10divav29u:1821": " idamamṛtamudāramagryabodhi hyadhigatamapratipudgalena tena //",
    "K10divav29u:1822": " yāvad rājñā bodhau śatasahasraṃ dattaṃ /",
    "K10divav29u:1823": " caityaṃ ca pratiṣṭhāpya rājā prakrāntaḥ /",
    "K10divav29u:1824": " atha sthaviropagupto rājānamaśokamuvāca /",
    "K10divav29u:1825": " asmin pradeśe bhagavān caturṇāṃ mahārājānāṃ sakāśāc catvāri śailamayāni pātrāṇi grahāya ekapātramadhiyuktaṃ /",
    "K10divav29u:1826": " asmin pradeśe trapuṣabhallikayorvaṇijorapi piṇḍapātraṃ pratigṛhītaṃ /",
    "K10divav29u:1827": " asmin pradeśe bhagavān vārāṇasīmabhigacchan upagaṇenājīvikena saṃstutaḥ /",
    "K10divav29u:1828": " yāvat sthaviro rājānam ṛṣipatanam upanīya dakṣiṇaṃ hastamabhiprasāryovāca /",
    "K10divav29u:1829": " asmin pradeśe mahārāja bhagavatā triparivartaṃ dvādaśākāraṃ dhārmyaṃ dharmacakraṃ pravartitaṃ / āha ca /",
    "K10divav29u:1830": " śubhaṃ dharmamayaṃ cakraṃ saṃsāravinivartaye /",
    "K10divav29u:1831": " asmin pradeśe nāthena pravartitamanuttaraṃ //",
    "K10divav29u:1832": " asmin pradeśe jaṭilasahasraṃ pravrājitaṃ /",
    "K10divav29u:1833": " asmin pradeśe rājño bimbisārasya dharmaṃ deśitaṃ /",
    "K10divav29u:1834": " rājñā ca bimbisāreṇa satyāni dṛṣṭāni (A-av 88)",
    "K10divav29u:1835": " caturaśītibhiśca devatāsahasrair anekaiśca māgadhakair brāhmaṇagṛhapatisahasraiḥ /",
    "K10divav29u:1836": " asmin pradeśe bhagavatā śakrasya devandrasya dharmo deśitaḥ /",
    "K10divav29u:1837": " śakreṇa ca satyāni dṛṣṭāni caturaśītibhiśca devatāsahasraiḥ /",
    "K10divav29u:1838": " asmin pradeśe mahāprātihāryaṃ vidarśitaṃ /",
    "K10divav29u:1839": " asmin pradeśe bhagavān deveṣu trayāstriṃśeṣu varṣā uṣitvā māturjanayitryā dharmaṃ deśayitvā devagaṇaparivṛtaḥ avatīrṇaḥ /",
    "K10divav29u:1840": " vistareṇa yāvat sthaviro rājānamaśokaṃ kuśinagarīmupanāmayitvā dakṣiṇaṃ karatalamabhiprasāryovāca /",
    "K10divav29u:1841": " asmin pradeśe mahārāja bhagavān sakalaṃ buddhakāryaṃ kṛtvā nirupadhiśeṣe nirvāṇadhātau parinirvṛtaḥ / āha ca /",
    "K10divav29u:1842": " lokaṃ sadevamanujāsurayakṣanāgamakṣayyadharmavinaye matimān vinīya /",
    "K10divav29u:1843": " vaineyasattvavirahādupaśāntabuddhiḥ śāntiṃ gataḥ paramakāruṇiko maharṣiḥ //",
    "K10divav29u:1844": " śrutvā ca rājā mūrcchitaḥ patitaḥ /",
    "K10divav29u:1845": " yāvaj jalapariṣekaṃ kṛtvotthāpitaḥ /",
    "K10divav29u:1846": " atha rājā kathaṃcit saṃjñāmupalabhya parinirvāṇe śatasahasraṃ dattvā caityaṃ pratiṣṭhāpya pādayornipatyovāca /",
    "K10divav29u:1847": " sthavira ayaṃ me manoratho ye ca bhagavatā śrāvakā agratāyāṃ nirdiṣṭāsteṣāṃ śarīrapūjāṃ kariṣyāmīti /",
    "K10divav29u:1848": " sthavira uvāca /",
    "K10divav29u:1849": " sādhu sādhu mahārāja /",
    "K10divav29u:1850": " śobhanaste cittotpādaḥ /",
    "K10divav29u:1851": " sthaviro rājānamaśokaṃ jetavanaṃ praveśayitvā dakṣiṇaṃ karamabhiprasāryovāca /",
    "K10divav29u:1852": " ayaṃ mahārāja sthaviraśāriputrasya stūpaḥ /",
    "K10divav29u:1853": " kriyatāmasyārcanamiti /",
    "K10divav29u:1854": " rājāha /",
    "K10divav29u:1855": " ke tasya guṇā babhūvuḥ /",
    "K10divav29u:1856": " sthavira uvāca /",
    "K10divav29u:1857": " sa hi dvitīyaśāstā dharmasenādhipatirdharmacakrapravartanaḥ prajñāvatāmagro nirdiṣṭo bhagavatā /",
    "K10divav29u:1858": " (A-av 89)",
    "K10divav29u:1859": " sarvalokasya yā prajña sthāpayitvā tathāgataṃ /",
    "K10divav29u:1860": " śāriputrasya prajñāyāḥ kalāṃ nārhati ṣoḍaśīṃ //",
    "K10divav29u:1861": " āha ca /",
    "K10divav29u:1862": " saddharmacakramatulaṃ yaj jinena pravartitaṃ /",
    "K10divav29u:1863": " anuvṛttaṃ hi tat tena śāriputreṇa dhīmatā //",
    "K10divav29u:1864": " kastasya sādhu buddhādanyaḥ puruṣaḥ śāradvatasyeha /",
    "K10divav29u:1865": " jñātvā guṇagaṇanidhiṃ vaktuṃ śaknoti niravaśeṣāt //",
    "K10divav29u:1866": " tato rājā prītamanāḥ sthaviraśāradvatīputrastūpe śatasahasraṃ dattvā kṛtāñjaliruvāca /",
    "K10divav29u:1867": " śāradvatīputramahaṃ bhakttyā vande vimuktabhavasaṅgaṃ /",
    "K10divav29u:1868": " lokaprakāśakirtiṃ jñānavatāmuttamaṃ vīraṃ //",
    "K10divav29u:1869": " yāvat sthaviropaguptaḥ sthaviramahāmaudgalyāyanasya stūpamupadarśayannuvāca /",
    "K10divav29u:1870": " ayaṃ mahārāja sthaviramahāmaudgalyāyanasya stūpaḥ /",
    "K10divav29u:1871": " kriyatāmasyārcanamiti /",
    "K10divav29u:1872": " rajāha /",
    "K10divav29u:1873": " ketasya guṇā babhūvuriti /",
    "K10divav29u:1874": " sthavira uvāca /",
    "K10divav29u:1875": " sa hi ṛddhimatāmagro nirdiṣṭo bhagavatā yena dakṣiṇena pādāṅaguṣṭhena śakrasya devendrasya vaijayantaḥ prāsādaḥ prakampito nandopanandau nāgarājānau vinītau / āha ca /",
    "K10divav29u:1876": " śakrasya yena bhavanaṃ pādāṅaguṣṭhena kampitaṃ /",
    "K10divav29u:1877": " pūjanīyaḥ prayatnena kolitaḥ sa dvijottamaḥ //",
    "K10divav29u:1878": " bhujageśvarau pratibhayau dāntau yenātidurdamau loke /",
    "K10divav29u:1879": " kastasya śuddhabuddheḥ pāraṃ gacched guṇārṇavasya //",
    "K10divav29u:1880": " yāvad rājā mahāmaudgalyāyanasya stūpe śatasahasraṃ dattvā kṛtāñjaliruvāca /",
    "K10divav29u:1881": " (A-av 90)",
    "K10divav29u:1882": " ṛddhimatāmagro yo janmajarāśokaduḥkhanirmuktaḥ /",
    "K10divav29u:1883": " maudgalyāyanaṃ vande mūrdhnā praṇipatya vikhyātaṃ //",
    "K10divav29u:1884": " yāvat sthaviropaguptaḥ sthaviramahākāśyapasya stūpam upadarśayannuvāca /",
    "K10divav29u:1885": " ayaṃ mahārāja sthaviramahākāśyapasya stūpaḥ /",
    "K10divav29u:1886": " kriyatāmasyārcanamiti /",
    "K10divav29u:1887": " rājāha /",
    "K10divav29u:1888": " ke tasya guṇā babhūvuḥ /",
    "K10divav29u:1889": " sthavirovāca /",
    "K10divav29u:1890": " sa hi mahātmāpecchānnāṃ santuṣṭānāṃ dhūpaguṇavādināmagro nirdiṣṭo bhagavatā,",
    "K10divav29u:1891": " ardhāsanenopanimantritaḥ śvetacīvareṇācchādito dīnāturagrāhakaḥ śāsanasaṃdharakaśceti / āha ca /",
    "K10divav29u:1892": " puṇyakṣetramudāraṃ dīnāturagrāhako nirāyāsaḥ /",
    "K10divav29u:1893": " sarvajñacīvaradharaḥ śāsanasaṃdhārako matimān //",
    "K10divav29u:1894": " kastasya gurormanujo vaktuṃ śakto guṇān niravaśeṣān /",
    "K10divav29u:1895": " āsanavarasya sumatiryasya jino dattavānardhaṃ //",
    "K10divav29u:1896": " tato rājāśokaḥ sthaviramahākāśyapasya stūpe śatasahasraṃ dattvā kṛtāñjaliruvāca /",
    "K10divav29u:1897": " parvataguhānilayamaraṇaṃ vairaparāṅamukhaṃ praśamayuktaṃ /",
    "K10divav29u:1898": " santoṣaguṇavivṛddaṃ vande khalu kāśyapaṃ sthaviraṃ //",
    "K10divav29u:1899": " yāvat sthaviropaguptaḥ sthavirabatkulasya stūpaṃ darśayannuvāca /",
    "K10divav29u:1900": " ayaṃ mahārāja sthavirabatkulasya stūpaḥ /",
    "K10divav29u:1901": " kriyatāmarcanamiti /",
    "K10divav29u:1902": " rājāha /",
    "K10divav29u:1903": " ketasya guṇā babhūvuriti /",
    "K10divav29u:1904": " (A-av 91)",
    "K10divav29u:1905": " sthavira uvāca /",
    "K10divav29u:1906": " sa mahātmālpabādhānām agro nirdiṣṭo bhagavatā /",
    "K10divav29u:1907": " api ca na tena kasyacid dvipadikā gāthā śrāvitā /",
    "K10divav29u:1908": " rājāha /",
    "K10divav29u:1909": " dīyatāmatra kākaṇiḥ /",
    "K10divav29u:1910": " yāvadamātyairabhihitaḥ /",
    "K10divav29u:1911": " deva kimarthaṃ tulyeṣvavasthiteṣvatra kākaṇī dīyata iti /",
    "K10divav29u:1912": " rājāha /",
    "K10divav29u:1913": " śrūyatāmatrābhiprāyo mama /",
    "K10divav29u:1914": " ājñāpradīpena mahogṛhasthaṃ hṛtaṃ tamo yadyapi tena kṛtsnaṃ /",
    "K10divav29u:1915": " alpecchabhāvānna kṛtaṃ hi tena yathā kṛtaṃ sattvahitaṃ tadanyaiḥ //",
    "K10divav29u:1916": " sā pratyāhatā tasyaiva rājñaḥ pādamūle nipatitā /",
    "K10divav29u:1917": " yāvad amātyā vismitā ūcuḥ /",
    "K10divav29u:1918": " aho tasya mahātmano 'lpecchatā /",
    "K10divav29u:1919": " babhūvānayāpyanarthī /",
    "K10divav29u:1920": " yāvat sthaviropaguptaḥ sthavirānandasya stūpamupadarśayannuvāca /",
    "K10divav29u:1921": " ayaṃ sthavirānandasya stūpaḥ /",
    "K10divav29u:1922": " kriyatāmasyārcanamiti /",
    "K10divav29u:1923": " rājāha /",
    "K10divav29u:1924": " ke tasya guṇā babhūvuriti /",
    "K10divav29u:1925": " sthavira uvāca /",
    "K10divav29u:1926": " sa hi bhagavata upasthāyako babhūva /",
    "K10divav29u:1927": " bahuśrutānāmagryo pravacanagrāhakaśceti / āha ca /",
    "K10divav29u:1928": " munipātrarakṣaṇapaṭuḥ smṛtidhṛtimatiniścitaḥ śrutasamudraḥ /",
    "K10divav29u:1929": " vispaṣṭamadhuravacanaḥ suranaramahiṃtaḥ sadānandaḥ //",
    "K10divav29u:1930": " sambuddhacittakuśalaḥ sarvatra vicakṣaṇo guṇakaraṇḍaḥ /",
    "K10divav29u:1931": " jinasaṃstuto jitaraṇaḥ suranaramahitaḥ sadānandaḥ //",
    "K10divav29u:1932": " (A-av 92)",
    "K10divav29u:1933": " yāvad rājñā tasya stūpe koṭirdattā /",
    "K10divav29u:1934": " yāvad amātyairabhihitaḥ /",
    "K10divav29u:1935": " kimarthamayaṃ deva sarveṣāṃ sakāśādadhikataraṃ pūjyate /",
    "K10divav29u:1936": " rājāha / śrūyatāmabhiprāyaḥ /",
    "K10divav29u:1937": " yattaccharīraṃ vadatāṃ varasya dharmātmano dharmamayaṃ viśuddhaṃ /",
    "K10divav29u:1938": " tad dhāritaṃ tena viśokanāmnā tasmād viśeṣeṇa sa pūjanīyaḥ //",
    "K10divav29u:1939": " dharmapradīpo jvalati prajāsu kleśāndhakārāntakaro yadadya /",
    "K10divav29u:1940": " tat tatprabhāvāt sugatendrasūnostasmād viśeṣeṇa sa pūjanīyaḥ //",
    "K10divav29u:1941": " yathā sāmudraṃ salilaṃ samudrairdhāryeta kaccin na hi goṣpadena /",
    "K10divav29u:1942": " nāthena taddharmamavekṣya bhāvaṃ sūtrāntako 'yaṃ sthaviro 'bhiṣiktaḥ //",
    "K10divav29u:1943": " atha rājā sthavirāṇāṃ stūpārcanaṃ kṛtvā sthaviropaguptasya pādayornipatya prītimanā uvāca /",
    "K10divav29u:1944": " mānuṣyaṃ saphalīkṛtaṃ ṛtuśatairiṣṭena yat prāpyate",
    "K10divav29u:1945": " rājyaiśvaryaguṇaiścalaiśca vibhavaiḥ sāraṃ gṛhītaṃ paraṃ /",
    "K10divav29u:1946": " lokaṃ caityaśatairalaṅkṛtamidaṃ svetābhrakūṭaprabhaiḥ",
    "K10divav29u:1947": " asyādyāpratimasya śāsanakṛte kiṃ no kṛtaṃ duṣkaraṃ //",
    "K10divav29u:1948": " iti //",
    "K10divav29u:1949": " (A-av 93)",
    "K10divav29u:1950": " yāvad rājā sthaviropaguptasya praṇāmaṃ kṛtvā prakrāntaḥ /",
    "K10divav29u:1951": " yāvad rājñāśokena jātau bodhau dharkacakre parinirvāṇe ekaikaśatasahasraṃ dattaṃ /",
    "K10divav29u:1952": " tasya bodhau viśeṣataḥ prasādo jāta iha bhagavatānuttarā samyaksambodhirabhisambuddheti /",
    "K10divav29u:1953": " sa yāni viśeṣayuktāni ratnāni tāni bodhiṃ preṣayati /",
    "K10divav29u:1954": " atha rājño 'śokasya tiṣyarakṣitā nāmāgramahiṣī /",
    "K10divav29u:1955": " tasyā buddhirutpannā /",
    "K10divav29u:1956": " ayaṃ rājā mayā sārdhaṃ ratimanubhavati viśeṣayuktāni ca ratnāni bodhau preṣayati /",
    "K10divav29u:1957": " tayā mātaṅgī vyāharitā /",
    "K10divav29u:1958": " śakyasi tvaṃ bodhiṃ mama sapatnīṃ praghātayituṃ /",
    "K10divav29u:1959": " tayābhihitaṃ /",
    "K10divav29u:1960": " śakṣyāmi kintu kārṣāpaṇān dehīti /",
    "K10divav29u:1961": " yāvan mātaṅgyā bodhivṛkṣo mantraiḥ parijaptaḥ sūtraṃ ca baddhaṃ /",
    "K10divav29u:1962": " yāvad bodhivṛkṣaḥ śoṣṭumārabdhaḥ /",
    "K10divav29u:1963": " tato rājapuruṣai rājñe niveditaṃ /",
    "K10divav29u:1964": " deva bodhivṛkṣa śuṣyata iti / āha ca /",
    "K10divav29u:1965": " yatropaviṣṭena tathāgatena kṛtsnaṃ jagabduddhamidaṃ yathāvad /",
    "K10divav29u:1966": " sarvajñatā cādhigatā narendra bodhidrumo 'sau nidhanaṃ prayāti //",
    "K10divav29u:1967": " śrutvā ca rājā murcchito bhūmau patitaḥ /",
    "K10divav29u:1968": " yāvaj jalasekaṃ dattvā utthāpitaḥ /",
    "K10divav29u:1969": " atha rājā kathaṃcit saṃjñāmupalabhya prarudannuvāca /",
    "K10divav29u:1970": " dṛṣṭvā nvahaṃ taṃ drumarājamūlaṃ jānāmi dṛṣṭo 'dya mayā svayambhūḥ /",
    "K10divav29u:1971": " nāthadrūme caiva gate praṇāśaṃ prāṇāḥ prayāsyanti mamāpi nāśaṃ /",
    "K10divav29u:1972": " (A-av 94)",
    "K10divav29u:1973": " atha tiṣyarakṣitā rājānaṃ śokārtamavekṣyovāca /",
    "K10divav29u:1974": " deva, yadi bodhirna bhaviṣyatyahaṃ devasya ratimutpādayiṣyāmi /",
    "K10divav29u:1975": " rājāha /",
    "K10divav29u:1976": " na sā strī api tu bodhivṛkṣaḥ /",
    "K10divav29u:1977": " sa yatra bhagavatānuttarā samyaksambodhiradhigata /",
    "K10divav29u:1978": " tiṣyarakṣitā mātaṅgīmuvāca /",
    "K10divav29u:1979": " śakyasi tvaṃ bodhivṛkṣaṃ yathāpaurāṇamavasthāpayituṃ /",
    "K10divav29u:1980": " mātaṅgī āha /",
    "K10divav29u:1981": " yadi tāvat prāṇaṇukamavaśiṣṭaṃ bhaviṣyati,",
    "K10divav29u:1982": " yathāpaurāṇamavasthāpayiṣyāmīti /",
    "K10divav29u:1983": " vistareṇa yāvat tayā sūtraṃ muktvā vṛkṣaṃ sāmantena khanitvā divase kṣīrakumbhasahasreṇa pāyayati /",
    "K10divav29u:1984": " yāvadalpairahobhiryathāpaurāṇaḥ saṃvṛttaḥ /",
    "K10divav29u:1985": " tato rājapuruṣai rājñe niveditaṃ /",
    "K10divav29u:1986": " deva, diṣṭyā vardhasva /",
    "K10divav29u:1987": " yathāpaurāṇaḥ saṃvṛttaḥ /",
    "K10divav29u:1988": " śrutvā ca prītimanā bodhivṛkṣaṃ nirīkṣamāṇa uvāca /",
    "K10divav29u:1989": " bimbisāraprabhṛtibhiḥ pārthivendrair dyutindharaiḥ /",
    "K10divav29u:1990": " na kṛtaṃ tat kariṣyāmi satkāradvayamuttamaṃ //",
    "K10divav29u:1991": " bodhiṃ ca snāpayiṣyāmi kumbhairgandhodakākulaiḥ /",
    "K10divav29u:1992": " saṅghasya ca kariṣyāmi satkāraṃ pañcavārṣikaḥ //",
    "K10divav29u:1993": " atha rājā sauvarṇarūpyavaiḍūryasphaṭikamayānāṃ kumbhānāṃ sahasraṃ gandhodakena pūrayitvā",
    "K10divav29u:1994": " prabhūtaṃ cānnapānaṃ samudānīya gandhamālyapuṣpasañcayaṃ kṛtvā snātvāhatāni vāsāṃsi",
    "K10divav29u:1995": " navāni dīrghadaśāni prāvṛtyāṣṭāṅgasamanvāgatamupavāsamupoṣya dhūpakaṭacchukamādāya",
    "K10divav29u:1996": " śaraṇatalamabhiruhya (A-av 95)",
    "K10divav29u:1997": " caturdiśamāyācitumārabdhaḥ /",
    "K10divav29u:1998": " ye bhagavato buddhasya śrāvakāste mamānugrahāyāgacchantu /",
    "K10divav29u:1999": " api ca /",
    "K10divav29u:2000": " samyaggatā ye sugatasya śiṣyāḥ śāntendriyā nirjitakāmadoṣāḥ /",
    "K10divav29u:2001": " sammānanārhā naradevapūjitā ayāntu te 'sminnanukampayā mama //",
    "K10divav29u:2002": " praśamadamaratā vimuktasaṅgāḥ pravarasutāḥ sugatasya dharmarājāḥ /",
    "K10divav29u:2003": " asurasuranarārcitāryavṛttāstviha madanugrahaṇāt samabhyupeyuḥ //",
    "K10divav29u:2004": " vasanti kāśmīrapure suramye ye cāpi dhīrāstamasovane 'smin /",
    "K10divav29u:2005": " mahāvane revatake ya āryā anugrahārthaṃ mama te 'bhyupeyuḥ //",
    "K10divav29u:2006": " anavataptahrade nivasanti ye girinadīṣu ca parvatakandareḥ /",
    "K10divav29u:2007": " jinasutāḥ khalu dhyānaratāḥ sadā samudayantviha te 'dya kṛpābalāḥ //",
    "K10divav29u:2008": " śaīrīṣake ye pravare vimāne vasanti putrā vadatāṃ varasya /",
    "K10divav29u:2009": " anugrahārthaṃ mama te viśokā hyāyāntu kāruṇyaniviṣṭabhāvāḥ //",
    "K10divav29u:2010": " gandhamādanaśaile ca ye vasanti mahaujasaḥ /",
    "K10divav29u:2011": " ihāyāntu hi kāruṇyumutpādyopanimantritāḥ //",
    "K10divav29u:2012": " (A-av 96)",
    "K10divav29u:2013": " evamukte ca rājñi trīṇi śatasahasrāṇi bhikṣūṇāṃ saṃnipatitāni /",
    "K10divav29u:2014": " tatraikaṃ śatasahasramarhatāṃ dve śaikṣāṇāṃ pṛthagjanakalyāṇakānāṃ ca /",
    "K10divav29u:2015": " na kaścid vṛddhāsanamākramyate sma /",
    "K10divav29u:2016": " rājāha /",
    "K10divav29u:2017": " kimarthaṃ vṛddhāsanaṃ tan nākramyate /",
    "K10divav29u:2018": " tatra yaśo nāmnā vṛddhaḥ ṣaḍabhijñaḥ /",
    "K10divav29u:2019": " sa uvāca /",
    "K10divav29u:2020": " mahārāja vṛddhasya tadāsanamiti /",
    "K10divav29u:2021": " rājāha /",
    "K10divav29u:2022": " asti sthavira tvatsakāśādanyo vṛddhatara iti /",
    "K10divav29u:2023": " sthavira uvāca /",
    "K10divav29u:2024": " asti mahārāja /",
    "K10divav29u:2025": " vadatāṃ vareṇa vaśinā nirdiṣṭaḥ siṃhanādināmagryaḥ /",
    "K10divav29u:2026": " piṇḍolabharadvājasyaitad agrāsanaṃ nṛpate /",
    "K10divav29u:2027": " atha rājā kadambapuṣpavadāhṛṣṭaromakūpaḥ kathayati /",
    "K10divav29u:2028": " asti kaścid buddhadarśī bhikṣurghriyata iti /",
    "K10divav29u:2029": " sthavira uvāca /",
    "K10divav29u:2030": " asti mahāraja piṇḍolabharadvājo nāmnā buddhadarśī tiṣṭhata iti /",
    "K10divav29u:2031": " rājā kathayati /",
    "K10divav29u:2032": " sthavira, śakyaḥ so 'smābhirdṛṣṭimiti /",
    "K10divav29u:2033": " sthavira uvāca /",
    "K10divav29u:2034": " mahārāja idānīṃ drakṣyasi /",
    "K10divav29u:2035": " ayaṃ tasya āgamanakāla iti /",
    "K10divav29u:2036": " atha rājā prītimānā uvāca /",
    "K10divav29u:2037": " lābhaḥ paraḥ syād atulo mameha mahāsukhaścāyamanuttamaśca /",
    "K10divav29u:2038": " paśyāmyahaṃ yattamudārasattvaṃ sākṣād bharadvājasagotranāma //",
    "K10divav29u:2039": " tato rājā kṛtakarapuṭo gaganatalāvasaktadṛṣṭiravasthitaḥ /",
    "K10divav29u:2040": " atha sthavirapiṇḍolabharadvājo 'nekairarhatsahasrairardhacandrākāreṇopagūḍho rājahaṃsa (A-av 97)",
    "K10divav29u:2041": " iva gaganatalādavatīrya vṛddhānte niṣasād /",
    "K10divav29u:2042": " sthavirapiṇḍolabharadvājaṃ dṛṣṭvā tānyanekāni bhikṣuśatasahasrāṇi pratyupasthitāni /",
    "K10divav29u:2043": " adrākṣīd rājā piṇḍolabharadvājaṃ śvetapalitaśirasaṃ pralambubhrūlalāṭaṃ nigūḍhākṣitārakaṃ pratyekabuddhāśrayaṃ /",
    "K10divav29u:2044": " dṛṣṭvā ca rājā mūlanikṛtta iva drumaḥ sarvaśarīreṇa sthavirapiṇḍolabharadvājasya pādayoḥ patitaḥ /",
    "K10divav29u:2045": " mukhatuṇḍakena ca pādāvanuparimārjyotthāya tau jānumaṇḍalau pṛthivītale pratiṣṭhāpya kṛtāñjaliḥ sthavirapīṇḍolabharadvājaṃ nirīkṣamāṇaḥ prarudannuvāca",
    "K10divav29u:2046": " yadā mayā śatrugaṇān nihatya prāptā samudrābharaṇā saśailā /",
    "K10divav29u:2047": " ekātapatrā pṛthivī tadā me prītīrna sā yā sthaviraṃ nirīkṣya //",
    "K10divav29u:2048": " tvaddarśanād bhavati dṛṣṭo 'dya tathāgataḥ /",
    "K10divav29u:2049": " karuṇālābhāt tvaddarśanācca dviguṇaprasādo mamotpannaḥ /",
    "K10divav29u:2050": " api ca sthavira dṛṣṭaste trailokyanātho gururme bhagavān buddha iti /",
    "K10divav29u:2051": " tataḥ sthavirapiṇḍolabharadvāja ubhābhyāṃ pāṇibhyāṃ bhruvamunnāmya rājānamaśokaṃ nirīkṣamāṇa uvāca /",
    "K10divav29u:2052": " dṛṣṭo mayā hyasakṛdapratimo maharṣiḥ /",
    "K10divav29u:2053": " santaptakāñcanasamopamatulyatejaḥ /",
    "K10divav29u:2054": " dvātriṃśalakṣaṇadharaḥ śaradinduvaktro brāhmasvarādhikaraṇo hyaraṇāvihārī //",
    "K10divav29u:2055": " (A-av 98)",
    "K10divav29u:2056": " rājāha / sthavira kutra te bhagavān dṛṣṭaḥ kathaṃ ceti /",
    "K10divav29u:2057": " sthavira uvāca /",
    "K10divav29u:2058": " yadā mahārāja bhagavān vijitamāraparivāraḥ pañcabhirarhacchataiḥ sārdhaṃ prathamato rājagṛhe varṣāmuṣito 'haṃ tatkālaṃ tatraivāsam /",
    "K10divav29u:2059": " mayā sa dakṣiṇīyaḥ samyag dṛṣṭa iti / āha ca /",
    "K10divav29u:2060": " vītarāgaiḥ parivṛto vītarāgo mahāmuniḥ /",
    "K10divav29u:2061": " yadā rājagṛhe varṣā uṣitaḥ sa tathāgataḥ //",
    "K10divav29u:2062": " tatkālamāsaṃ tatrāhaṃ subuddhasya tadantike /",
    "K10divav29u:2063": " yatha paśyasi māṃ sākṣādevaṃ dṛṣṭo mayā muniḥ //",
    "K10divav29u:2064": " yadāpi mahārāja bhagavatā śrāvastyāṃ tīrthyān vijayārthaṃ mahāprātihārya kṛtaṃ buddhāvataṃsakaṃ yāvadakaniṣṭhabhavanaṃ nirmitaṃ mahat tatkālaṃ tatraivāhamāsam /",
    "K10divav29u:2065": " mayā tad buddhavikrīḍitaṃ duṣtamiti /",
    "K10divav29u:2066": " āha ca /",
    "K10divav29u:2067": " tīrthyā yadā bhagavatā kupathaprayātā ṛddhiprabhāvavidhinā khalu nirgṛhītāḥ /",
    "K10divav29u:2068": " vikrīḍītaṃ daśabalasya tadā hyudāraṃ dṛṣṭaṃ mayā tu nṛpa harṣakaraṃ prajānāṃ //",
    "K10divav29u:2069": " yadāpi mahārāja bhagavatā deveṣu trayastriṃśeṣu varṣā uṣitvā māturjanayitryā dharmaṃ deśayitvā devagaṇaparivṛtaḥ sāṃkāśye nagare 'vatīrṇo 'haṃ tatkālaṃ tatraivāsam /",
    "K10divav29u:2070": " mayā sā devamanuṣyasaṃpadā dṛṣṭā utpalavarṇayā ca nirmitā cakravartisaṃpadā iti /",
    "K10divav29u:2071": " (A-av 99)",
    "K10divav29u:2072": " yadāvatīrṇo vadatāṃ variṣṭho varṣāmuṣitvā khalu devaloke /",
    "K10divav29u:2073": " tatrāpyahaṃ sannihito babhūva dṛṣṭo mayāsau muniragrasattvaḥ //",
    "K10divav29u:2074": " yadā mahārāja sumāgadhayā anāthapiṇḍaduhitrā upanimantritaḥ pañcabhirarhacchataiḥ",
    "K10divav29u:2075": " sārdhamṛddhyā puṇḍavardhanaṃ gatastadāhaṃ ṛddhyā parvataśailaṃ grahāya gaganatalamākramya",
    "K10divav29u:2076": " puṇḍavardhanaṃ gataḥ /",
    "K10divav29u:2077": " tvannimittaṃ ca me bhagavatājñā kṣiptā /",
    "K10divav29u:2078": " na tāvatte parinirvātavyaṃ yāvaddharmo nāntarhita iti / āha ca /",
    "K10divav29u:2079": " yadā jagāmarddhibalena nāyakaḥ sumāgadhāyopanimantrito guruḥ /",
    "K10divav29u:2080": " tadā gṛhītvarddhibalena parvataṃ jagāma tūrṇaṃ khalu puṇḍavardhanaṃ //",
    "K10divav29u:2081": " ājñā tadā śākyakuloditena dattā ca me kāruṇikena tena /",
    "K10divav29u:2082": " tāvannate nirvṛtirabhyupeyā antarhito yāvadayaṃ na dharmaḥ //",
    "K10divav29u:2083": " yadāpi mahārāja tvayā pūrvaṃ bālabhāvād bhagavato rājagṛhaṃ piṇḍāya praviṣṭasya saktuṃ",
    "K10divav29u:2084": " dāsyāmīti pāṃśvañjalirbhagavataḥ pātre prakṣipto rādhaguptena cānumoditaṃ tvaṃ ca",
    "K10divav29u:2085": " bhagavatā nirdiṣṭo 'yaṃ dārako varṣaśataparinirvṛtasya mama pāṭaliputre nagare 'śoko",
    "K10divav29u:2086": " nāma rājā bhaviṣyati caturbhāgacakravartī dhārmiko dharmarājā yo me śarīradhātukaṃ",
    "K10divav29u:2087": " vaistārikaṃ kariṣyati caturaśītidharmarājikāsahasraṃ pratiṣṭhāpayiṣyatyahaṃ tatkālaṃ",
    "K10divav29u:2088": " tatraivāsam / āha ca /",
    "K10divav29u:2089": " yadā pāṃśvañjalirdastvayā buddhasya bhājane /",
    "K10divav29u:2090": " bālabhāvāt prasāditvā tatraivāhaṃ tadābhavam //",
    "K10divav29u:2091": " (A-av 100)",
    "K10divav29u:2092": " rājāha / sthavira /",
    "K10divav29u:2093": " kutredānīmuṣyata iti /",
    "K10divav29u:2094": " sthavira uvāca /",
    "K10divav29u:2095": " uttare sararājasya parvate gandhamādane /",
    "K10divav29u:2096": " vasāmi nṛpate tatra sārdhaṃ sabrahmacāribhiḥ //",
    "K10divav29u:2097": " rājāha / kiyantaḥ sthavirasya parivārāḥ /",
    "K10divav29u:2098": " sthavira uvāca /",
    "K10divav29u:2099": " ṣaṣṭyarhantaḥ sahasrāṇi parivāro nṛṇāṃ vara /",
    "K10divav29u:2100": " vasāmi yairahaṃ sārdhaṃ niṣpṛhairjitakalmaṣaiḥ //",
    "K10divav29u:2101": " api ca mahārāja kimanena sandehena kṛtena /",
    "K10divav29u:2102": " pariviṣyatāṃ bhikṣusaṅghaḥ /",
    "K10divav29u:2103": " bhuktavato bhikṣusaṅghasya pratisaṃmodanaṃ kariṣyāmi /",
    "K10divav29u:2104": " rājāha /",
    "K10divav29u:2105": " evamastu yathā sthavira ājñāpayati /",
    "K10divav29u:2106": " kintu buddhasmṛtipratibodhito 'haṃ bodhisnapanaṃ tāvat kariṣyāmi /",
    "K10divav29u:2107": " samanantaraṃ ca manāpena cāhāreṇa bhikṣusaṅghamupasthāsyāmīti /",
    "K10divav29u:2108": " atha rājā sarvamitram udghoṣakamāmantrayati /",
    "K10divav29u:2109": " aham āryasaṅghasya śatasahasraṃ dāsyāmi /",
    "K10divav29u:2110": " kumbhasahasreṇa ca bodhiṃ snāpayiṣyāmi /",
    "K10divav29u:2111": " mama nāmnā ghuṣyatāṃ pañcavārṣikamiti /",
    "K10divav29u:2112": " tatkālaṃ ca kunālasya nayanadvayamavipannamāsīt /",
    "K10divav29u:2113": " sa rājño dakṣiṇe pārśve sthitaḥ /",
    "K10divav29u:2114": " tenāṃgulidvayamutkṣiptaṃ na tu vāg bhāṣitā /",
    "K10divav29u:2115": " dviguṇaṃ tvahaṃ pradāsyāmītyākārayati /",
    "K10divav29u:2116": " pāṇau vardhitamātre ca kunālena sarvajanakāyena hāsyaṃ muktaṃ /",
    "K10divav29u:2117": " tato rājā hāsyaṃ muktvā kathayati /",
    "K10divav29u:2118": " aho rādhagupta kenaitad vardhitamiti /",
    "K10divav29u:2119": " rādhaguptaḥ kathayati /",
    "K10divav29u:2120": " deva bahavaḥ puṇyārthinaḥ prāṇino yaḥ puṇyārthī tena vardhitamiti /",
    "K10divav29u:2121": " (A-av 101)",
    "K10divav29u:2122": " rājāha / śatasahasratrayaṃ dāsyāmītyāryasaṅghe /",
    "K10divav29u:2123": " kumbhasahasreṇa ca bodhiṃ snapayiṣyāmi /",
    "K10divav29u:2124": " mama nāmnā ghuṣyatāṃ pañcavārṣikamiti /",
    "K10divav29u:2125": " yāvat kunālena catasro 'ṅagulaya utkṣiptā /",
    "K10divav29u:2126": " tato rājā rūṣito rādhaguptamuvāca /",
    "K10divav29u:2127": " aho rādhagupta ko 'yamasmābhiḥ sārdhaṃ pratidvandvayati alokajñaḥ /",
    "K10divav29u:2128": " ruṣitaṃ ca rājānamavekṣya rādhagupto rājñaḥ pādayornipatyovāca /",
    "K10divav29u:2129": " deva kasya śaktirnarendreṇa sārdhaṃ vispardhituṃ bhavet /",
    "K10divav29u:2130": " kunālo guṇavān pitrā sārdhaṃ vikurute /",
    "K10divav29u:2131": " atha rājā dakṣiṇena parivṛtya kunālamavalokyovāca /",
    "K10divav29u:2132": " sthavira ahaṃ kośaṃ sthāpayitvā rājyamantaḥpuramamātyagaṇamātmānaṃ ca kunālaṃ cāryasaṅghe niryātayāmi /",
    "K10divav29u:2133": " suvarṇarūpyasphaṭikavaiḍūryamayaiḥ pañcakumbhasahasrairnānāgandhapūrṇaiḥ kṣīracandanakuṃkumakarpūravāsitairmahābodhiṃ snapayiṣyāmi /",
    "K10divav29u:2134": " puṣpaśatasahasrāṇi ca bodhipramukhe cāryasaṅghe dadāmi /",
    "K10divav29u:2135": " mama nāmnā ghuṣyatāṃ pañcavārṣikamiti / āha ca /",
    "K10divav29u:2136": " rājyaṃ samṛddhaṃ hi saṃsthāpya kośamantaḥ purāmātyagaṇaṃ ca sarvaṃ /",
    "K10divav29u:2137": " dadāmi saṅghe guṇapātrabhūte ātmākunālaṃ ca guṇopapannaṃ //",
    "K10divav29u:2138": " tato rājā piṇḍolabharadvājapramukhe bhikṣusaṅghe niryātayitvā bodhivṛkṣasya ca caturdiśaṃ",
    "K10divav29u:2139": " vāraṃ baddhvā svayameva ca vāramabhiruhya caturbhiḥ kumbhasahasrai rbodhisnapanaṃ kṛtavān /",
    "K10divav29u:2140": " kṛtamātre ca bodhisnapane bodhivṛkṣo yathāpaurāṇaḥ saṃvṛttaḥ /",
    "K10divav29u:2141": " vakṣyati hi /",
    "K10divav29u:2142": " (A-av 102)",
    "K10divav29u:2143": " kṛtamātre nṛpatinā bodhisnapanamuttamaṃ /",
    "K10divav29u:2144": " bodhivṛkṣastadā jāto haritpallavakomalaḥ //",
    "K10divav29u:2145": " dṛṣṭvā haritapatrāḍhyaṃ pallavāṅkurakomalaṃ /",
    "K10divav29u:2146": " rājā harṣaparaṃ yātaḥ sāmātyagaṇanaigamaḥ //",
    "K10divav29u:2147": " atha rājā bodhisnapanaṃ kṛtvā bhikṣusaṅghaṃ pariveṣṭumārabdhaḥ /",
    "K10divav29u:2148": " tatra yaśo nāmnā sthaviraḥ /",
    "K10divav29u:2149": " tenābhihitaṃ /",
    "K10divav29u:2150": " mahārāja mahānayaṃ paramadakṣiṇīya āryasaṅghaḥ saṃnipatitaḥ /",
    "K10divav29u:2151": " tathā te pariveṣṭavyaṃ yathā tena kṣatirna syāditi /",
    "K10divav29u:2152": " tato rājā svahastena pariveṣayan yāvan navakāntaṃ gataḥ /",
    "K10divav29u:2153": " tatra dvau śrāmaṇerau saṃrañjanīyaṃ dharmaṃ samādāya vartataḥ /",
    "K10divav29u:2154": " ekenāpi saktavo dattā dvitīyenāpi saktavaḥ /",
    "K10divav29u:2155": " ekena khādyakā dvitīyenāpi khādyakā eva /",
    "K10divav29u:2156": " ekena modakā dvitīyenāpi modakāḥ /",
    "K10divav29u:2157": " tau dṛṣṭvā rājā hasitaḥ /",
    "K10divav29u:2158": " imau śrāmaṇerau bālakrīḍayā krīḍataḥ /",
    "K10divav29u:2159": " yāvad rājñā bhikṣusaṅghaṃ pariveṣya vṛddhāntamārūḍhaḥ /",
    "K10divav29u:2160": " sthavireṇa cānuyuktaḥ /",
    "K10divav29u:2161": " mā devena kutracid aprasāda utpādita iti /",
    "K10divav29u:2162": " rājāha / neti /",
    "K10divav29u:2163": " api tu asti dvau śrāmaṇerau bālakrīḍayā krīḍayo yathā bāladārakāḥ pāṃśvāgāraiḥ krīḍantyevaṃ tau śrāmaṇerau saktukrīḍayā krīḍataḥ khādyakrīḍayā krīḍataḥ /",
    "K10divav29u:2164": " sthavira uvāca /",
    "K10divav29u:2165": " alaṃ mahārāja /",
    "K10divav29u:2166": " ubhau hi tau ubhayato bhāgavimuktau arhantau /",
    "K10divav29u:2167": " (A-av 103)",
    "K10divav29u:2168": " śrutvā ca rājñaḥ prītimanaso buddhirutpannā /",
    "K10divav29u:2169": " tau śramaṇerāvāgamya bhikṣusaṅghaṃ paṭenācchādayiṣyāmi /",
    "K10divav29u:2170": " tatastau śrāmaṇerau rājño 'bhiprāyamavagamya bhūyo 'nye 'smābhiḥ svaguṇā ubhdāvayitavyā iti [cintitau] /",
    "K10divav29u:2171": " tayorekena kaṭāhakā upasthāpitā dvitīyena raṅgaḥ samudānītaḥ /",
    "K10divav29u:2172": " rājñā pṛṣṭau śrāmaṇerakau /",
    "K10divav29u:2173": " kimidamārabdhaṃ /",
    "K10divav29u:2174": " tayorabhihitaṃ /",
    "K10divav29u:2175": " devo 'smākamāgamya bhikṣusaṅghaṃ paṭenācchāditukāmaḥ /",
    "K10divav29u:2176": " tān paṭān rañjayiṣyāmaḥ /",
    "K10divav29u:2177": " śrutvā ca rājño buddhirutpannā /",
    "K10divav29u:2178": " mayā kevalaṃ cintitaṃ na tu vāṅa niścāritā /",
    "K10divav29u:2179": " paracittavidāvetau mahātmānau /",
    "K10divav29u:2180": " tataḥ sarvaśarīreṇa pādayornipatyaṃ kṛtāñjaliruvāca /",
    "K10divav29u:2181": " mauryaḥ sabhṛtyaḥ sajanaḥ sapauraḥ sulabdhalābhārthasuyaṣṭayajñaḥ /",
    "K10divav29u:2182": " yasyedṛśaḥ sādhujana prasādaḥ kāle tathotsāhi karoti dānaṃ //",
    "K10divav29u:2183": " yāvad rājñābhihitaṃ /",
    "K10divav29u:2184": " yuṣmākamāgamya tricīvareṇa bhikṣusaṅghamācchādayiṣyāmīti /",
    "K10divav29u:2185": " tato rājāśokaḥ pañcavārṣike paryavasite sarvabhikṣūn tricīvareṇācchādya catvāri śatasahasrāṇi saṅghāsyācchādanāni (A-av 104)",
    "K10divav29u:2186": " dattvā pṛthivīmantaḥpuramamātyagaṇamātmānaṃ ca kunālaṃ ca niṣkrītavān /",
    "K10divav29u:2187": " bhūyasā bhagavacchāsane śraddhā pratilabdhā /",
    "K10divav29u:2188": " caturaśītidharmarājikāsahasraṃ pratiṣṭhāpitam / iti /",
    "K10divav29u:2189": " (A-av 105)",
    "K10divav29u:2190": " kunālopākhyānaṃ",
    "K10divav29u:2191": " yasminneva divase rājñāśokena caturaśītidharmarājikāsahasraṃ pratiṣṭhāpitaṃ tasminneva divase rājño 'śokasya padmāvatī nāmnā devī prasūtā /",
    "K10divav29u:2192": " putro jātaḥ abhirūpo darśanīyaḥ prāsādiko nayanāni cāsya paraśobhanāni /",
    "K10divav29u:2193": " yāvad rājño 'śokasya niveditaṃ /",
    "K10divav29u:2194": " deva diṣṭyā vṛddhirdevasya putro jātaḥ /",
    "K10divav29u:2195": " śrutvā rājā āttamanāḥ kathayati /",
    "K10divav29u:2196": " prītiḥ parā me vipulā hyavāptā mauryasya vaṃśasya parā vibhūtiḥ /",
    "K10divav29u:2197": " dharmeṇa rājyaṃ mama kurvato hi jātaḥ suto dharmavivardhano 'stu //",
    "K10divav29u:2198": " tasya dharmavivardhana iti nāma kṛtaṃ /",
    "K10divav29u:2199": " yāvat kumāro rājño 'śokasyopanāmitaḥ /",
    "K10divav29u:2200": " atha rājā kumāraṃ nirīkṣya prītamanāḥ kathayati /",
    "K10divav29u:2201": " sutasya me netravarā supuṇyā sujātanīlotpalasaṃnikāśā /",
    "K10divav29u:2202": " alaṅkataṃ śobhati yasya vaktraṃ sampūrṇacandrapratimaṃ vibhāti //",
    "K10divav29u:2203": " yāvad rājāmātyān uvāca /",
    "K10divav29u:2204": " dṛṣṭāni bhavabhdiḥ kasyedṛśāni nayanāni /",
    "K10divav29u:2205": " amātyā ūcuḥ /",
    "K10divav29u:2206": " deva manuṣyabhūtasya na dṛṣṭāni /",
    "K10divav29u:2207": " api tu deva, asti himavati parvatarāje kunālo nāma pakṣī prativasati /",
    "K10divav29u:2208": " tasya sadṛśāni nayanāni / āha ca /",
    "K10divav29u:2209": " (A-av 106)",
    "K10divav29u:2210": " himendrarāje giriśailaśṛṅge prabālapuṣpaprasave jalāḍhye /",
    "K10divav29u:2211": " kunālanāmneti nivāsi pakṣī netrāṇi tenāsya samānyamūni //",
    "K10divav29u:2212": " tato rājñābhihitaṃ /",
    "K10divav29u:2213": " kunālaḥ pakṣī ānīyatāmiti /",
    "K10divav29u:2214": " tasyordhvato yojanaṃ yakṣāḥ śrṛṇvanti /",
    "K10divav29u:2215": " adho yojanaṃ nāgāḥ /",
    "K10divav29u:2216": " tato yakṣistatkṣaṇena kunālaḥ pakṣī ānītaḥ /",
    "K10divav29u:2217": " atha rājā kunālasya netrāṇi suciraṃ nirīkṣya na kiṃcid viśeṣaṃ paśyati /",
    "K10divav29u:2218": " tato rājñābhihitaṃ /",
    "K10divav29u:2219": " kumārasya kunālasadṛśāni nayanāni /",
    "K10divav29u:2220": " bhavatu kumārasya kunāla iti nāma /",
    "K10divav29u:2221": " vakṣyati hi /",
    "K10divav29u:2222": " netrānurāgeṇa sa pārthivendraḥ sutaṃ kunāleti tadā babhāṣe /",
    "K10divav29u:2223": " tato 'sya nāma prathitaṃ pṛthivyāṃ tasyāryasattvasya nṛpātmajasya //",
    "K10divav29u:2224": " vistareṇa yāvat kumāro mahān saṃvṛttaḥ /",
    "K10divav29u:2225": " tasya kāñcanamālā nāma dārikā patnyarthe ānītā /",
    "K10divav29u:2226": " yāvad rājāśokaḥ kunālena saha kukkuṭārāmaṃ gataḥ /",
    "K10divav29u:2227": " tatra yaśo nāmnā saṅghasthaviraḥ arhan ṣaḍabhijñaḥ /",
    "K10divav29u:2228": " sa paśyati kunālasya na cirān nayanavināśo bhaviṣyati /",
    "K10divav29u:2229": " tena rājābhihitaḥ /",
    "K10divav29u:2230": " kimarthaṃ kunālaḥ svakarmaṇi na niyujyate /",
    "K10divav29u:2231": " tato rājñābhihitaḥ /",
    "K10divav29u:2232": " kunāla saṅghasthaviro yadājñāpayati tat paripālayitavyaṃ /",
    "K10divav29u:2233": " tataḥ kunālaḥ sthavirasya pādayornipatya kathayati /",
    "K10divav29u:2234": " sthavira kimājñāpayasi /",
    "K10divav29u:2235": " sthavira uvāca /",
    "K10divav29u:2236": " cakṣuḥkunāla anityamiti kuru / āha /",
    "K10divav29u:2237": " (A-av 107)",
    "K10divav29u:2238": " kumāra cakṣuḥ satataṃ parīkṣyaṃ calātmakaṃ duḥkhasahasrayuktaṃ /",
    "K10divav29u:2239": " yatrānuraktā bahavaḥ pṛthagjanāḥ kurvanti karmāṇyahitāvahāni //",
    "K10divav29u:2240": " sa ca tathābhyāsaṃ karoti manasikāraprayuktaḥ /",
    "K10divav29u:2241": " ekābhirāmaḥ praśamārāmaśca saṃvṛttaḥ /",
    "K10divav29u:2242": " sa rājakule vivikte sthāne 'vasthitas cakṣurādīnyāyatanāni anityādibhir ākāraiḥ parīkṣate /",
    "K10divav29u:2243": " tiṣyarakṣitā ca nāmnāśokasyāgramahiṣī taṃ pradeśamabhigatā /",
    "K10divav29u:2244": " sā taṃ kunālamekākinaṃ dṛṣṭvā nayanānurāgeṇa gātreṣu pariṣvajya kathayati /",
    "K10divav29u:2245": " dṛṣṭvā tavedaṃ nayanābhirāmaṃ śrīmad vapurnetrayugaṃ ca kāntaṃ /",
    "K10divav29u:2246": " daṃdahyate me hṛdayaṃ samantād dāvāgninā prajvalate ca kakṣaḥ //",
    "K10divav29u:2247": " śrutvā kunāla ubhābhyāṃ pāṇibhyāṃ karṇau pidhāya kathayati /",
    "K10divav29u:2248": " vākyaṃ na yuktaṃ tava vakttumetat sūnoḥ purastāj jananī mamāsi /",
    "K10divav29u:2249": " adharmamārgaṃ parivarjayasva apāyamārgasya sa eva hetuḥ //",
    "K10divav29u:2250": " tatastiṣyarakṣitā tatkālamalabhamānā ṛddhā kathayati /",
    "K10divav29u:2251": " abhikāmāmabhigatāṃ yattvaṃ necchasi māmiha /",
    "K10divav29u:2252": " na cirādeva durbuddhe sarvathā na bhaviṣyasi //",
    "K10divav29u:2253": " (A-av 108)",
    "K10divav29u:2254": " kunāla uvāca /",
    "K10divav29u:2255": " mama bhavatu maraṇaṃ māta sthitasya dharme viśuddhabhāvasya /",
    "K10divav29u:2256": " na tu jīvitena kāryaṃ sajjanajanadhikkṛtena mama //",
    "K10divav29u:2257": " svargasya dharmalopo yato bhavati jīvitena kiṃ tena /",
    "K10divav29u:2258": " mama maraṇahetunā vai budhaparibhūtena dhikkṛtena //",
    "K10divav29u:2259": " yāvat tiṣyarakṣitā kunālasya chidrānveṣiṇi avasthitā /",
    "K10divav29u:2260": " rājño 'śokasyottarāpathe takṣaśilā nagaraṃ viruddhaṃ /",
    "K10divav29u:2261": " śrutvā ca rājā svayamevābhiprasthitaḥ /",
    "K10divav29u:2262": " tato 'mātyairabhihitaḥ /",
    "K10divav29u:2263": " deva kumāraḥ preṣyatāṃ /",
    "K10divav29u:2264": " atha rājā kunālamāhūya kathayati /",
    "K10divav29u:2265": " vatsa kunāla gamiṣyasi takṣaśilānagaraṃ saṃnāmayituṃ /",
    "K10divav29u:2266": " kunāla uvāca /",
    "K10divav29u:2267": " paraṃ deva gamiṣyāmi /",
    "K10divav29u:2268": " tato nṛpastasya niśāmya bhāvaṃ putrābhidhānasya manorathasya /",
    "K10divav29u:2269": " snehācca yogyaṃ manasā ca buddvā ājñāpayāmāsa vihārayātrāṃ //",
    "K10divav29u:2270": " atha rājāśoko nagaraśobhāṃ mārgaśobhāṃ ca kṛtvā jīrṇāturakṛpaṇāṃśca mārgādapanīya ekarathe 'bhiruhya kumāreṇa saha pāṭaliputrān nirgataḥ /",
    "K10divav29u:2271": " anuvrajitvā nivartamānaḥ kunālaṃ kaṇṭhe pariṣvajya nayanaṃ nirīkṣamāṇaḥ prarudannuvāca /",
    "K10divav29u:2272": " (A-av 109)",
    "K10divav29u:2273": " dhanyāni tasya cakṣūṃṣi cakṣuṣmantaśca te janāḥ /",
    "K10divav29u:2274": " satataṃ ye kumārasya drakṣyanti dukhapaṅkajaṃ //",
    "K10divav29u:2275": " yāvan naimittiko brāhmaṇaḥ paśyati kumārasya na cirān nayanavināśo bhaviṣyati /",
    "K10divav29u:2276": " sa ca rājāśokastasya nayaneṣvatyarthamanuṣuktaḥ /",
    "K10divav29u:2277": " dṛṣṭvā ca kathayati /",
    "K10divav29u:2278": " nṛpātmajasya nayane viśuddhe mahīpatiścāpyanuraktamasya /",
    "K10divav29u:2279": " śriyā vivṛddhe hi sukhānukūle paśyāmi netre 'dya vinaśyamāne //",
    "K10divav29u:2280": " idaṃ puraṃ svarga iva prahṛṣṭaṃ kumārasaṃdarśanajātaharṣaṃ /",
    "K10divav29u:2281": " puraṃ vipanne nayane tu tasya bhaviṣyate śokaparītacetaḥ //",
    "K10divav29u:2282": " anupūrveṇa takṣaśilāmanuprāptaḥ /",
    "K10divav29u:2283": " śrutvā ca takṣaśilāpaurā ardhatrikāṇi yojanāni mārgaśobhāṃ nagaraśobhāṃ ca kṛtvā pūrṇakumbhaiḥ pratyudgatāḥ /",
    "K10divav29u:2284": " vakṣyati ca /",
    "K10divav29u:2285": " śrutvā takṣaśilāpauro ratnapūrṇaghaṭādikān /",
    "K10divav29u:2286": " gṛhya pratyujjagāmāśu bahumānya nṛpātmajaṃ //",
    "K10divav29u:2287": " pratyudgamya kṛtāñjaliruvāca /",
    "K10divav29u:2288": " na vayaṃ kumārasya viruddhā na rājño 'śokasya /",
    "K10divav29u:2289": " api tu dṛṣṭātmāno 'mātyā āgatyāsmākamapamānaṃ kurvanti /",
    "K10divav29u:2290": " yāvat kunālo mahatā sammānena takṣaśilāṃ praveśitaḥ /",
    "K10divav29u:2291": " (A-av 110)",
    "K10divav29u:2292": " rājñaścāśokasya mahān vyādhirutpannaḥ /",
    "K10divav29u:2293": " tasya mukhāduccāro nirgantumārabdhaḥ /",
    "K10divav29u:2294": " sarvaromakūpebhyaścāśuci pragharati na ca śakyate cikitsituṃ /",
    "K10divav29u:2295": " tato rājñābhihitaṃ /",
    "K10divav29u:2296": " kunālamānayata rājye pratiṣṭhāpayiṣyāmīti /",
    "K10divav29u:2297": " kiṃ mamedṛśena jīvitena prayojanaṃ /",
    "K10divav29u:2298": " śrutvā ca tiṣyarakṣitā cintayati /",
    "K10divav29u:2299": " yadi kunālaṃ rājye pratiṣṭhāpayiṣyati nāsti mama jīvitaṃ /",
    "K10divav29u:2300": " tayābhihitaṃ /",
    "K10divav29u:2301": " ahaṃ tvā svasthaṃ kariṣyāmi kiṃ tu vaidyānāṃ praveśaḥ pratiṣidhyatāṃ /",
    "K10divav29u:2302": " yāvad rājñā vaidyānāṃ praveśaḥ pratiṣiddhaḥ /",
    "K10divav29u:2303": " tatastiṣyarakṣitayā vaidyānāmabhihitaṃ /",
    "K10divav29u:2304": " yadi kaścidīdṛśena vyādhinā spṛṣṭaḥ strī vā puruṣo vāgacchati mama darśayitavyāḥ /",
    "K10divav29u:2305": " anyatamaścābhīrastādṛśenaiva vyādhinā spṛṣṭaḥ /",
    "K10divav29u:2306": " tasya patnyā vaidyāya vyādhirniveditaḥ /",
    "K10divav29u:2307": " vaidyenābhihitaṃ /",
    "K10divav29u:2308": " sa evāgacchatvāturo vyādhiṃ dṛṣṭvā bhaiṣajyamupadekṣyāmi /",
    "K10divav29u:2309": " yāvadābhīro vaidyasakāśamabhigataḥ /",
    "K10divav29u:2310": " vaidyena ca tiṣyarakṣitāyāḥ samīpamupanītaḥ /",
    "K10divav29u:2311": " tatastiṣyarakṣitayā pratigupte pradeśe jīvitād vyaparopitaḥ /",
    "K10divav29u:2312": " jīvitād vyaparopya kukṣiṃ pāṭayitvā paśyati ca tasya pakvāśayasthānaṃ /",
    "K10divav29u:2313": " antrāyāṃ kṛmirmahān prādurbhūtaḥ /",
    "K10divav29u:2314": " sa yadyūrdhvaṃ gacchati tenāśuci pragharati /",
    "K10divav29u:2315": " athāgho gacchatyadhaḥ pragharati /",
    "K10divav29u:2316": " yāvat tatra maricān peṣayitvā datto na ca [sa] mriyate /",
    "K10divav29u:2317": " evaṃ pippaliṃ śrṛṅgaveraṃ ca /",
    "K10divav29u:2318": " vistareṇa yāvat palāṇḍuṃ dattaḥ /",
    "K10divav29u:2319": " spṛṣṭaśca (A-av 111)",
    "K10divav29u:2320": " mṛta uccāramārgeṇa nirgataḥ /",
    "K10divav29u:2321": " etacca prakaraṇaṃ tayā rājñe niveditaṃ /",
    "K10divav29u:2322": " deva palāṇḍuṃ paribhuṃkṣva svāsthyaṃ bhaviṣyati /",
    "K10divav29u:2323": " rājāha /",
    "K10divav29u:2324": " devi, ahaṃ kṣatriyaḥ kathaṃ palāṇḍuṃ paribhakṣayāmi /",
    "K10divav29u:2325": " devyuvāca /",
    "K10divav29u:2326": " deva, paribhoktavyaṃ jīvitasyārthe bhaiṣajyametat /",
    "K10divav29u:2327": " rājñā paribhuktaṃ /",
    "K10divav29u:2328": " sa ca kṛmirmṛta uccāramārgeṇa nirgataḥ /",
    "K10divav29u:2329": " svasthībhūtaśca rājā /",
    "K10divav29u:2330": " tena parituṣṭena tiṣyarakṣitā vareṇa pravāritā /",
    "K10divav29u:2331": " kiṃ te vara prayacchāmi /",
    "K10divav29u:2332": " tayābhihitaṃ /",
    "K10divav29u:2333": " saptāhaṃ mama devo rājyaṃ prayacchatu /",
    "K10divav29u:2334": " rājāha /",
    "K10divav29u:2335": " ahaṃ ko bhaviṣyāmi /",
    "K10divav29u:2336": " devyuvāca /",
    "K10divav29u:2337": " saptāhasyātyayād deva eva rājā bhaviṣyati /",
    "K10divav29u:2338": " yāvad rājñā tiṣyarakṣitāyāḥ saptāhaṃ rājyaṃ dattaṃ /",
    "K10divav29u:2339": " tasyā buddhirutpannā /",
    "K10divav29u:2340": " idānīṃ mayāsya kunālasya vairaṃ niryātayitavyaḥ /",
    "K10divav29u:2341": " tayā kapaṭalekho likhitastakṣaśilakānāṃ paurāṇāṃ /",
    "K10divav29u:2342": " kunālasya nayanaṃ vināśayitavyamiti / āha ca /",
    "K10divav29u:2343": " rājā hyaśoko balavān pracaṇḍa ājñāpayattakṣaśilājanaṃ hi /",
    "K10divav29u:2344": " uddhāryatāṃ locanamasya śatraurmauryasya vaṃśasya kalaṅku eṣaḥ //",
    "K10divav29u:2345": " rājño 'śokasya yatra kāryamāśu pariprāpyaṃ bhavati [sa] dantamudrayā mudrayati /",
    "K10divav29u:2346": " yāvat tiṣyarakṣitā śayitasya rājñastaṃ lekhaṃ dantamudrayā mudrayiṣyāmīti rājñaḥ sakāśamabhigatā /",
    "K10divav29u:2347": " rājā ca bhītaḥ pratibuddhaḥ /",
    "K10divav29u:2348": " (A-av 112) devī kathayati /",
    "K10divav29u:2349": " kimidamiti /",
    "K10divav29u:2350": " rājā kathayati /",
    "K10divav29u:2351": " devi svapnaṃ maṃ'śobhanaṃ dṛṣṭaṃ /",
    "K10divav29u:2352": " paśyāmi dvau gṛdhrau kunālasya nayanamutpāṭayitumicchataḥ /",
    "K10divav29u:2353": " devī kathayati /",
    "K10divav29u:2354": " svāsthyaṃ kumārasyeti /",
    "K10divav29u:2355": " evaṃ dvirapi rājā bhītaḥ pratibuddhaḥ kathayati /",
    "K10divav29u:2356": " devi svapno me na śobhano dṛṣṭa iti /",
    "K10divav29u:2357": " tiṣyarakṣitā kathayati /",
    "K10divav29u:2358": " kīdṛśaḥ svapna iti /",
    "K10divav29u:2359": " rājāha /",
    "K10divav29u:2360": " paśyāmi kunālaṃ dīrghakeśanakhaśmaśruṃ pauraṃ praviṣṭaṃ /",
    "K10divav29u:2361": " devyāha /",
    "K10divav29u:2362": " svāsthyaṃ kumārasyeti /",
    "K10divav29u:2363": " yāvat tiṣyarakṣitayā rājñaḥ śayitasya sa lekho dantamudrayā mudrayitvā takṣaśilāṃ preṣitaḥ /",
    "K10divav29u:2364": " yāvad rājñā śayitena svapne dṛṣṭaṃ dantā viśīrṇāḥ /",
    "K10divav29u:2365": " tato rājā tasyā eva rātreratyaye naimittikān āhūya kathayati /",
    "K10divav29u:2366": " kīdṛśa eṣāṃ svapnānāṃ vipāka iti /",
    "K10divav29u:2367": " naimittikāḥ kathayanti /",
    "K10divav29u:2368": " deva ya īdṛśasvapnāni paśyati tasya putrasya cakṣurbhedo bhavati / āha ca /",
    "K10divav29u:2369": " dantā yasya viśīryante svapnānte prapatanti ca /",
    "K10divav29u:2370": " caturbhedaṃ ca putrasya putranāśaṃ sa paśyati //",
    "K10divav29u:2371": " śrutvā ca rājāśokas tvaritamutthāyāsanāt kṛtāñjaliścaturdiśaṃ devatāṃ yācayitumārabdhaḥ / āha ca /",
    "K10divav29u:2372": " yā devatā śāsturabhiprasannā dharme ca saṅghe ca gaṇapradhāne /",
    "K10divav29u:2373": " ye cāpi loke ṛṣayo variṣṭhā rakṣantu te 'smattanayaṃ kunālaṃ //",
    "K10divav29u:2374": " (A-av 113)",
    "K10divav29u:2375": " sa ca lekho 'nupūrveṇa takṣaśilāmupanītaḥ /",
    "K10divav29u:2376": " atha takṣaśilāḥ paurajānapadā lekhadarśanāt kunālasya guṇavistaratuṣṭā notsahante tadapriyaṃ nivedituṃ /",
    "K10divav29u:2377": " ciraṃ vicārayitvā caṇḍo rājā duḥśīlaḥ svaputrasya na marṣayati prāgevāsmākaṃ [kiṃ] marṣayati / āha ca /",
    "K10divav29u:2378": " munivṛttasya śāntasya sarvabhūtahitaiṣiṇaḥ /",
    "K10divav29u:2379": " yasya dveṣaḥ kumārasya kasya nāsya bhaviṣyati //",
    "K10divav29u:2380": " tairyāvat kunālasya niveditaṃ /",
    "K10divav29u:2381": " lekhaścopanītaḥ /",
    "K10divav29u:2382": " tataḥ kunālo vācayitvā kathayati /",
    "K10divav29u:2383": " viśrabdhaṃ yathātmaprayojanaṃ kriyatāmiti /",
    "K10divav29u:2384": " yāvac caṇḍālā upanītāḥ kunālasya nayanam utpāṭayateti /",
    "K10divav29u:2385": " te ca kṛtāñjalipuṭā ūcuḥ /",
    "K10divav29u:2386": " notsahayāmaḥ / kutaḥ /",
    "K10divav29u:2387": " yo hi candramasaḥ kāntiṃ mohādabhyuddharen naraḥ /",
    "K10divav29u:2388": " sa candrasadṛśād vaktrāt tava netre samuddharet //",
    "K10divav29u:2389": " tataḥ kumāreṇa makuṭaṃ dattam /",
    "K10divav29u:2390": " anayā dakṣiṇayotpāṭayata iti /",
    "K10divav29u:2391": " tasya tu karmaṇāvaśyaṃ vipaktavyaṃ /",
    "K10divav29u:2392": " puruṣo hi vikṛtarūpoṣṭādaśabhirdaurvarṇikaiḥ (A-av 114)",
    "K10divav29u:2393": " samanvāgato 'bhyāgataḥ /",
    "K10divav29u:2394": " sa kathayati /",
    "K10divav29u:2395": " ahamutpāṭayiṣyāmīti /",
    "K10divav29u:2396": " yāvat kunālasya samīpaṃ nītaḥ /",
    "K10divav29u:2397": " tasmiṃśca samaye kunālasya sthavirāṇāṃ vacanamāmukhībhūtaṃ /",
    "K10divav29u:2398": " sa tad vacanamanusmṛtyovāca /",
    "K10divav29u:2399": " imāṃ vipattiṃ vijñāya tairuktaṃ tattvavādibhiḥ /",
    "K10divav29u:2400": " paśyānityamidaṃ sarvaṃ nāsti kaścid dhruve sthitaḥ //",
    "K10divav29u:2401": " kalyāṇamitrāste mahyaṃ sukhakāmā hitaiṣiṇaḥ /",
    "K10divav29u:2402": " yairayaṃ deśito dharmo vītakleśairmahātmabhiḥ //",
    "K10divav29u:2403": " anityatāṃ saṃparipaśyato me gurūpadeśān manasi prakurvataḥ /",
    "K10divav29u:2404": " utpāṭane 'haṃ na bibhemi saumya netradvayasyāsthiratāṃ hi paśye //",
    "K10divav29u:2405": " utpāṭye vā na vā netre yathā vā manyate nṛpaḥ /",
    "K10divav29u:2406": " gṛhītasāraṃ cakṣurme hyanityādibhirāśrayaiḥ //",
    "K10divav29u:2407": " tataḥ kunālas taṃ puruṣamuvāca /",
    "K10divav29u:2408": " tena hi bhoḥ puruṣa ekaṃ tāvan nayanam utpāṭya mama haste 'nuprayaccha /",
    "K10divav29u:2409": " yavat sa puruṣaḥ kunālasya nayanamutpāṭayituṃ pravṛttaḥ /",
    "K10divav29u:2410": " tato 'nekāni prāṇiśatasahasrāṇi vikroṣṭumārabdhāni /",
    "K10divav29u:2411": " kaṣṭaṃ bhoḥ /",
    "K10divav29u:2412": " (A-av 115)",
    "K10divav29u:2413": " eṣa hi nirmalajyotsno gaganāt patate śaśī /",
    "K10divav29u:2414": " puṇḍarīkavanāccāpi śrīmānutpāṭyate 'mbujaḥ //",
    "K10divav29u:2415": " teṣu prāṇiśatasahasreṣu rudatsu kunālasyaiva nayanamutpāṭya haste dattaṃ /",
    "K10divav29u:2416": " tataḥ kunālastannayanaṃ gṛhyovāca /",
    "K10divav29u:2417": " rūpāṇi kasmānna nirīkṣase tvaṃ yathā purā prākṛtamāṃsapiṇḍa /",
    "K10divav29u:2418": " te vañcitāste ca vigarhaṇīyā ātmeti ye tvāmabudhāḥ śrayante //",
    "K10divav29u:2419": " sāmagryakaṃ burbudasannikāśaṃ sudurlabhaṃ nirviṣayāsvatantraṃ /",
    "K10divav29u:2420": " evaṃ pravīkṣanti sadāpramattā ye tvāṃ na te duḥkhamanuprayānti //",
    "K10divav29u:2421": " evaṃ cintayatā tena sarvabhāveṣvanityatāṃ /",
    "K10divav29u:2422": " strotāpattiphalaṃ prāptaṃ janakāyasya paśyataḥ //",
    "K10divav29u:2423": " tataḥ kunālo dṛṣṭasatyastaṃ puruṣamuvāca /",
    "K10divav29u:2424": " idānīṃ dvitīyaṃ viśrabdhaṃ nayanamutpāṭyatāṃ /",
    "K10divav29u:2425": " yāvattena puruṣeṇa kunālasya dvitīyaṃ nayanamutpāṭya haste dattaṃ /",
    "K10divav29u:2426": " atha kunālo māṃsacakṣuṣi uddhṛte prajñācakṣuṣi ca viśuddhe kathayati /",
    "K10divav29u:2427": " uddhṛtaṃ māṃsacakṣurme yadyapyetat sudurlabhaṃ /",
    "K10divav29u:2428": " prajñācakṣurviśuddhaṃ me pratilabdham aninditaṃ /",
    "K10divav29u:2429": " (A-av 116)",
    "K10divav29u:2430": " parityakto nṛpatinā yadyahaṃ putrasaṃjñayā /",
    "K10divav29u:2431": " dharmarājasya putratvamupeto 'smi mahātmanaḥ //",
    "K10divav29u:2432": " aiśvaryād yadyahaṃ bhraṣṭaḥ śokaduḥkhanibandhanād /",
    "K10divav29u:2433": " dharmaiśvaryamavāptaṃ me duḥkhaśokavināśanaṃ //",
    "K10divav29u:2434": " yāvat kunālena śrutaṃ nāyaṃ tātasyāśokasya ādeśaḥ /",
    "K10divav29u:2435": " api tu tiṣyarakṣitāyāṃ ayaṃ prayoga iti /",
    "K10divav29u:2436": " śrutvā ca kunālaḥ kathayati /",
    "K10divav29u:2437": " ciraṃ sukhaṃ tiṣṭhatu tiṣyanāmnī āyurbalaṃ pālayatāṃ ca devī /",
    "K10divav29u:2438": " saṃpreṣitoyaṃ hi yayā prayogo yasyānubhāvena kṛtaḥ svakārthaḥ //",
    "K10divav29u:2439": " tataḥ kāñcanamālayā śrutaṃ kunālasya nayanāni utpāṭitānīti /",
    "K10divav29u:2440": " śrutvā ca bhartṛtayā kunālasamīpamupasaṃkramya parṣadamavagāhya kunālamuddhṛtanayanaṃ rudhirāvasiktagātraṃ dṛṣṭvā mūrchitā bhūmau patitā /",
    "K10divav29u:2441": " yāvaj jalasekaṃ kṛtvā utthāpitā /",
    "K10divav29u:2442": " tataḥ kathaṃcit saṃjñāmupalabhya sasvaraṃ prarudatī uvāca /",
    "K10divav29u:2443": " netrāṇi kāntāni manoharāṇi ye māṃ nirīkṣyā janayanti tuṣṭiṃ /",
    "K10divav29u:2444": " te me vipannā hyanirīkṣaṇīyā styajanti me prāṇasamāḥ śarīraṃ //",
    "K10divav29u:2445": " tataḥ kunālo bhāryāmanunayannuvāca /",
    "K10divav29u:2446": " alaṃ ruditena /",
    "K10divav29u:2447": " nārhasi śokamāśrayituṃ /",
    "K10divav29u:2448": " svayaṃkṛtānāmiha karmaṇāṃ phalamupasthitaṃ / āha ca /",
    "K10divav29u:2449": " karmātmakaṃ lokamidaṃ viditvā duḥkhātmakaṃ cāpi janaṃ hi matvā /",
    "K10divav29u:2450": " matvā ca lokaṃ priyaviprayogaṃ kartuṃ priye nārhasi vāṣpamokṣaṃ //",
    "K10divav29u:2451": " (A-av 117)",
    "K10divav29u:2452": " tataḥ kunālo bhāryayā saha takṣaśilāyā niṣkāsitaḥ /",
    "K10divav29u:2453": " sa garbhādhānamupādāya paramasukumāraśariraḥ /",
    "K10divav29u:2454": " na kiñcid utsahate karma kartuṃ /",
    "K10divav29u:2455": " kevalaṃ vīṇāṃ vādayati /",
    "K10divav29u:2456": " gāyati ca /",
    "K10divav29u:2457": " tato bhaikṣyaṃ labhate kunālaḥ patnyā saha bhuṃkte /",
    "K10divav29u:2458": " tataḥ kāñcanamālā yena mārgeṇa pātaliputrādānītā tameva mārgaṃmanusarantī bhartudvitīyā pāṭaliputraṃ gatā /",
    "K10divav29u:2459": " yāvadaśokasya gṛhamārabdhā praveṣṭuṃ /",
    "K10divav29u:2460": " dvārapālena ca nivāritau /",
    "K10divav29u:2461": " yāvad rājño 'śokasya yānaśālāyāmavasthitau /",
    "K10divav29u:2462": " tataḥ kunālo rātryāḥ pratyuṣamaye vīṇāṃ vādayitumārabdhaḥ /",
    "K10divav29u:2463": " yathā nayanānyutpāṭitāni satyadarśanaṃ ca kṛtaṃ tadanurūpaṃ hitaṃ ca gītaṃ prārabdhaṃ / āha ca /",
    "K10divav29u:2464": " cakṣurādīni yaḥ prājñaḥ paśyatyāyatanāni ca /",
    "K10divav29u:2465": " jñānadīpena śuddhena sa saṃsārād vimucyate //",
    "K10divav29u:2466": " yadi tava bhavaduḥkhapīḍitā bhavati ca doṣaviniścitā matiḥ /",
    "K10divav29u:2467": " sukhamiha ca yadīcchasi dhruvaṃ tvaritamihāyatanāni saṃtyaja //",
    "K10divav29u:2468": " (A-av 118)",
    "K10divav29u:2469": " tasya gītaśabdo rājñāśokena śrutaḥ /",
    "K10divav29u:2470": " śrutvā ca prītamanā uvāca /",
    "K10divav29u:2471": " gītaṃ kunālena mayi prasaktaṃ vīṇāsvaraścaiva śrutaścireṇa /",
    "K10divav29u:2472": " abhyāgato 'pīha gṛhaṃ nu kañcin na cecchati draṣṭumayaṃ kumāraḥ //",
    "K10divav29u:2473": " atha rājāśoko 'nyatamapuruṣamāhūyovāca /",
    "K10divav29u:2474": " puruṣa lakṣyate /",
    "K10divav29u:2475": " na khalveṣa kiṃ gītasya kunālasadṛśo dhvaniḥ /",
    "K10divav29u:2476": " karmaṇyadhairyatāṃ caiva sūcayanniva lakṣyate //",
    "K10divav29u:2477": " tadanenāsmi śabdena dhairyādākampito bhṛśaṃ /",
    "K10divav29u:2478": " kalabhasyeva naṣṭasya pranaṣṭakalabhaḥ karī //",
    "K10divav29u:2479": " gaccha kunālamānayasveti /",
    "K10divav29u:2480": " yāvat puruṣo yānaśālāṃ gataḥ /",
    "K10divav29u:2481": " paśyati kunālam uddhṛtanayanaṃ vātātapaparidagdhagātramapratyabhijñāya ca rājānamaśokam abhigamyovāca /",
    "K10divav29u:2482": " deva na hyeṣa kunālaḥ /",
    "K10divav29u:2483": " andhaka eṣa vanīpakaḥ patnyā saha devasya yānaśālāyām avasthitaḥ /",
    "K10divav29u:2484": " śrutvā ca rājā saṃvignaścintayāmāsa /",
    "K10divav29u:2485": " yathā mayā svapnānyaśobhanāni dṛṣṭāni niyataṃ kunālasya nayanāni vinaṣṭāni bhaviṣyanti / āha ca /",
    "K10divav29u:2486": " svapnāntare nimittāni yathā dṛṣṭāni me purā /",
    "K10divav29u:2487": " niḥsaṃśayaṃ kunālasya netre vai nidhanaṃ gate //",
    "K10divav29u:2488": " tato rājā prarudannuvāca /",
    "K10divav29u:2489": " śīghramānīyatāmeṣa matsamīpaṃ vanīpakaḥ /",
    "K10divav29u:2490": " na hi me śāmyate cetaḥ sutavyasanacintayā //",
    "K10divav29u:2491": " yāvat puruṣo yānaśālāṃ gatvā kunālamuvāca /",
    "K10divav29u:2492": " kasya tvaṃ putraḥ /",
    "K10divav29u:2493": " kiṃ ca nāma /",
    "K10divav29u:2494": " kunālaḥ prāha /",
    "K10divav29u:2495": " (A-av 119)",
    "K10divav29u:2496": " aśoko nāma rājāsau mauryāṇāṃ kulavardhanaḥ /",
    "K10divav29u:2497": " kṛtsneyaṃ pṛthivī yasya vaśe vartati kiṃkara //",
    "K10divav29u:2498": " tasya rājñastvahaṃ putraḥ kunāla iti viśrutaḥ /",
    "K10divav29u:2499": " dhārmikasya tu putro 'haṃ buddhasya ādityabāndhavaḥ //",
    "K10divav29u:2500": " tataḥ kunāla patnyā saha rājño 'śokasya samīpamānītaḥ /",
    "K10divav29u:2501": " atha rājāśokaḥ [paśyati] kunālamuddhṛtanayanaṃ vātātapaparidagdhagātraṃ rathyācoḍakasaṃghātapratyavareṇa vāsasā lakṣyālakṣyapracchāditakaupīnaṃ",
    "K10divav29u:2502": " sa tamapratyabhijñāya ākṛtimātrakaṃ dṛṣṭvā kathayati /",
    "K10divav29u:2503": " tvaṃ kunāla iti /",
    "K10divav29u:2504": " kunālaḥ prāha /",
    "K10divav29u:2505": " evaṃ deva kunālo 'smīti /",
    "K10divav29u:2506": " śrutvā mūrcchito bhūmau patitaḥ /",
    "K10divav29u:2507": " vakṣyati hi /",
    "K10divav29u:2508": " tataḥ kunālasya mukhaṃ nirīkṣya netroddhṛtaṃ śokaparītacetāḥ /",
    "K10divav29u:2509": " rājā hyaśokaḥ patito dharaṇyāṃ hā putra śokena hi dahyamānaḥ //",
    "K10divav29u:2510": " yāvaj jalapariṣekaṃ kṛtvā rājānamutthāpayitvāsane niṣāditaḥ /",
    "K10divav29u:2511": " atha rājā kathañcit saṃjñāmupalabhya kunālamutsaṅge sthāpayāmāsa /",
    "K10divav29u:2512": " vakṣyati hi /",
    "K10divav29u:2513": " tato muhūrtaṃ nṛpa āśvasitvā kaṇṭhe pariṣvajya rasāśrukaṇṭhaḥ /",
    "K10divav29u:2514": " muhuḥ kunālasya mukhaṃ pramṛjya bahūni rājā vilalāpa tatra //",
    "K10divav29u:2515": " netre kunālapratime vilokya sutaṃ kunāleti purā babhāse /",
    "K10divav29u:2516": " tadasya netre nidhanaṃ gate te putraṃ kunāleti kathaṃ ca vakṣye //",
    "K10divav29u:2517": " āha ca /",
    "K10divav29u:2518": " kathaya kathaya sādhuputra tāvad vadanamidaṃ tava kena cārunetraṃ /",
    "K10divav29u:2519": " (A-av 120)",
    "K10divav29u:2520": " gaganamiva vipannacandratāraṃ vyapagataśobham anīkṣakaṃ kṛtaṃ te //",
    "K10divav29u:2521": " akaruṇahṛdayena tena tāta munisadṛśasya na sādhu sādhubuddheḥ /",
    "K10divav29u:2522": " naravaranayaneṣvavairavairaṃ prakṛtamidaṃ mama bhūriśokamūlaṃ //",
    "K10divav29u:2523": " vada suvadana kṣiprametadarthaṃ vrajati śarīramidaṃ purā vināśaṃ /",
    "K10divav29u:2524": " tava nayanavināśaśokadagdhaṃ vanamiva nāgavimuktavajradagdhaṃ //",
    "K10divav29u:2525": " tataḥ kunālaḥ pitaraṃ praṇipatya uvāca /",
    "K10divav29u:2526": " rājannatītaṃ khalu naiva śocyaṃ kiṃ na śrutaṃ te munivākyam etat /",
    "K10divav29u:2527": " yatkarmabhiste 'pi jinā na muktāḥ pratyekabuddhāḥ sudṛḍhaistathaiva //",
    "K10divav29u:2528": " labdhāphalasthāśca pṛthagjanāśca ye kṛtāni karmāṇyamṛtāni dehināṃ /",
    "K10divav29u:2529": " svayaṃ kṛtānāmiha karmaṇāṃ phalaṃ kathaṃ tu vakṣyāmi parairidaṃ kṛtaṃ //",
    "K10divav29u:2530": " (A-av 121)",
    "K10divav29u:2531": " ahameva mahārāja kṛtāparādhaśca sāparādhaśca /",
    "K10divav29u:2532": " vinivartayāmi yo 'haṃ vinayāmi vipattijananāni /",
    "K10divav29u:2533": " na śastravajrāgniviṣāṇi pannagāḥ kurvanti pīḍāṃ rabhasāpakāriṇaḥ /",
    "K10divav29u:2534": " śarīralakṣye hi dhṛte hi pārthiva patanti duḥkhānyaśivāni dehināṃ //",
    "K10divav29u:2535": " atha rājā śokāgninā saṃtāpitahṛdaya uvāca /",
    "K10divav29u:2536": " kenoddhṛtāni nayanāni sutasya mahyaṃ ko jīvitaṃ sumadhuraṃ tyajituṃ vyavastaḥ /",
    "K10divav29u:2537": " śokānalo nipatito hṛdaye pracaṇḍaḥ ācakṣva putra laghu kasya harāmi daṇḍaṃ //",
    "K10divav29u:2538": " yāvad rājñāśokena śrutaṃ tiṣyarakṣitāyā ayaṃ prayoga iti /",
    "K10divav29u:2539": " śrutvā rājā tiṣyarakṣitāmāhūyovāca /",
    "K10divav29u:2540": " (A-av 122)",
    "K10divav29u:2541": " kathaṃ hyadhanye na nimajjase kṣitau chettāsmi śīrṣaṃ paraśuprahāritaṃ /",
    "K10divav29u:2542": " tyajāmyahaṃ tvāmatipāpakāriṇīm adharmayuktāṃ śriyamātmavāniva //",
    "K10divav29u:2543": " tato rājā krodhāgninā prajvalitastiṣyarakṣitāṃ nirīkṣyovāca /",
    "K10divav29u:2544": " utpāṭya netre paripāṭayāmi gātraṃ kimasyā nakharaiḥ sutīkṣṇaiḥ /",
    "K10divav29u:2545": " jīvantiśūlāmatha kārayāmi chettāsmi nāsāṃ krakacena vāsyāḥ //",
    "K10divav29u:2546": " kṣūreṇa jivhāmatha kartayāmi viṣeṇa pūrṇāmatha ghāṭayiṣye /",
    "K10divav29u:2547": " sa evamityādivaghaprayogaṃ bahuprakāraṃ hyavadannarendraḥ //",
    "K10divav29u:2548": " śrutvā kunālaḥ karuṇātmakastu vijñāpayāmāsa guruṃ mahātmā /",
    "K10divav29u:2549": " anāryakarmā yadi tiṣyarakṣitā tvamāryakarmā bhava mā vadhī striyaṃ //",
    "K10divav29u:2550": " phalaṃ hi maitryā sadṛśaṃ na vidyate prabho titikṣā sugatena varṇitā /",
    "K10divav29u:2551": " (A-av 123)",
    "K10divav29u:2552": " punaḥ praṇamya pitaraṃ kumāraḥ kṛtāñjaliḥ sūnṛtavāg jagāda //",
    "K10divav29u:2553": " rājanna me duḥkhalavo 'sti kaścit tīvrāpakāre 'pi na manyutāpaḥ /",
    "K10divav29u:2554": " manaḥ prasannaṃ yadi me jananyāṃ yayoddhṛte me nayane svayaṃ hi /",
    "K10divav29u:2555": " tattena satyena mamāstu tāvan netradvayaṃ prāktanameva sadyaḥ //",
    "K10divav29u:2556": " ityuktamātre pūrvādhikapraśobhite netrayugme prādurbabhūvatuḥ /",
    "K10divav29u:2557": " yāvad rājñāśokena tiṣyarakṣitāmarṣitena jatugṛhaṃ praveśayitvā dagdhā /",
    "K10divav29u:2558": " takṣaśilāśca paurāḥ praghātitāḥ /",
    "K10divav29u:2559": " bhikṣavaḥ saṃśayajātāḥ sarvasaṃśayachettāramāyuṣmantaṃ sthaviropaguptaṃ pṛcchati /",
    "K10divav29u:2560": " kiṃ kunālena karma kṛtaṃ yasya karmaṇo vipākena nayanānyutpāṭitāni /",
    "K10divav29u:2561": " sthavira uvāca /",
    "K10divav29u:2562": " tena hyāyuṣmantaḥ śrūyatāṃ /",
    "K10divav29u:2563": " bhūtapūrvamatīte 'dhvani vārāṇasyāmanyatamo lubdhakaḥ /",
    "K10divav29u:2564": " sa himavantaṃ gatvā mṛgān praghātayati /",
    "K10divav29u:2565": " so 'pareṇa samayena himavantaṃ gataḥ /",
    "K10divav29u:2566": " tatra cāśanipatitāni pañcamṛgaśatani ekasyā guhāyāṃ praviṣṭānyāsāditāni /",
    "K10divav29u:2567": " tena vāgurayā sarve gṛhītāḥ /",
    "K10divav29u:2568": " tasya buddhirutpannā /",
    "K10divav29u:2569": " yadi (A-av 124) praghātayiṣyāmi māṃsaḥ kledamupayāsyati /",
    "K10divav29u:2570": " tena pañcānāṃ mṛgaśatānāmakṣīṇyutpāṭitāni /",
    "K10divav29u:2571": " te uddhṛtanayanā na kvacit palāyanti /",
    "K10divav29u:2572": " evaṃ bahūnāṃ mṛgaśatānāṃ nayanānyutpāṭitāni /",
    "K10divav29u:2573": " kiṃ manyadhvamāyuṣmantaḥ /",
    "K10divav29u:2574": " yo 'sau lubdhakaḥ sa eṣa kunālaḥ /",
    "K10divav29u:2575": " yattatrānena bahūnāṃ mṛgaśatānāṃ nayanānyutpāṭitāni tasya karmaṇo vipākena bahūni",
    "K10divav29u:2576": " varṣaśatasahasrāṇi narakeṣu duḥkhamanubhūya tataḥ karmaviśeṣeṇa pañcajanmaśatāni",
    "K10divav29u:2577": " tasya nayanānyutpāṭitāni /",
    "K10divav29u:2578": " kiṃ karma kṛtaṃ yasya karmaṇo vipākenocce kūle upapannaḥ /",
    "K10divav29u:2579": " prāsādikaśca saṃvṛttaḥ /",
    "K10divav29u:2580": " satyadarśanaṃ ca kṛtaṃ /",
    "K10divav29u:2581": " tena hyāyuṣmantaḥ śrūyatāṃ /",
    "K10divav29u:2582": " bhūtapūrvamatīte 'dhvani catvāriṃśadvarṣasahasrāyuṣi prajāyāṃ krakucchando nāma samyaksambuddho loka udapādi /",
    "K10divav29u:2583": " yadā krakucchandaḥ samyaksambuddhaḥ sakalaṃ buddhakāryaṃ kṛtvā nirupadhiśeṣe nirvāṇadhātau parinirvṛtaḥ,",
    "K10divav29u:2584": " tasyāśokena rājñā catūratnamayaḥ stūpaḥ kāritaḥ /",
    "K10divav29u:2585": " yadā rājāśokaḥ kālagato 'śrāddho rājā rājye pratiṣṭhitaḥ /",
    "K10divav29u:2586": " tāni ratnānyadattādāyikairhṛtāni /",
    "K10divav29u:2587": " pāṃśukāṣṭhaṃ cāvaśiṣṭaṃ /",
    "K10divav29u:2588": " tatra janakāyo gatvā viśīrṇaṃ dṛṣṭvā śocitumārabdhaḥ /",
    "K10divav29u:2589": " (A-av 125)",
    "K10divav29u:2590": " tasmiṃśca samayenyatamaśca śreṣṭhiputraḥ /",
    "K10divav29u:2591": " tenoktaḥ /",
    "K10divav29u:2592": " kimarthaṃ rudyata iti /",
    "K10divav29u:2593": " tairabhihitaṃ krakucchandasya samyaksambuddhasya stūpaścatūratnamaya āsīt /",
    "K10divav29u:2594": " sa idānīṃ viśīrṇaṃ iti /",
    "K10divav29u:2595": " tatastena yā tatra krakucchandasya samyaksambuddhasya kāyapramāṇikā pratimā babhūva viśīrṇā sābhisaṃskṛtā /",
    "K10divav29u:2596": " samyakpraṇidhānaṃ ca kṛtaṃ /",
    "K10divav29u:2597": " yādṛśaḥ krakucchandaḥ śāstedṛśameva śāstāramārāgayeyaṃ /",
    "K10divav29u:2598": " mā virāgayeyamiti /",
    "K10divav29u:2599": " kiṃ manyadhvamāyuṣmantaḥ /",
    "K10divav29u:2600": " yo 'sau śreṣṭhiputraḥ sa eṣa kunālaḥ /",
    "K10divav29u:2601": " yatrānena krakucchandasya stūpo 'bhisaṃskṛtastasya karmaṇo vipākenoccakule upapannaḥ /",
    "K10divav29u:2602": " yat pratimābhisaṃskṛtā tasya karmaṇo vipākena kunālaḥ prāsādikaḥ saṃvṛttaḥ /",
    "K10divav29u:2603": " yat praṇidhānaṃ kṛtaṃ tasya karmaṇo vipākena kunālena [yādṛśaḥ] śākyamuniḥ samyaksambuddhastādṛśa eva śāstā samārāgito na virāgitaḥ /",
    "K10divav29u:2604": " satyadarśanaṃ ca kṛtaṃ /",
    "K10divav29u:2605": " iti śrīdivyāvadāne kunālāvadanaṃ saptaviṃśatimaṃ samāptaṃ //",
    "K10divav29u:2606": " (A-av 126)",
    "K10divav29u:2607": " Aśokāvadānaṃ",
    "K10divav29u:2608": " yadā rājñāśokena bhagavacchāsane śraddhā pratilabdhā sa bhikṣūn uvāca /",
    "K10divav29u:2609": " kena bhagavacchāsane prabhūtaṃ dānaṃ dattaṃ /",
    "K10divav29u:2610": " bhikṣava ūcuḥ /",
    "K10divav29u:2611": " anāthapiṇḍadena gṛhapatinā /",
    "K10divav29u:2612": " rājāha /",
    "K10divav29u:2613": " kiyattena bhagavacchāsane dānaṃ dattaṃ /",
    "K10divav29u:2614": " bhikṣava ūcuḥ /",
    "K10divav29u:2615": " koṭiśataṃ tena bhagavacchāsane dānaṃ dattaṃ /",
    "K10divav29u:2616": " śrutvā ca rājāśokaścintayati /",
    "K10divav29u:2617": " tena gṛhapatinā bhūtvā koṭiśataṃ bhagavacchāsane dānaṃ dattaṃ /",
    "K10divav29u:2618": " tenābhihitaṃ /",
    "K10divav29u:2619": " ahamapi koṭīśataṃ bhagacchāsane dānaṃ dāsyāmi /",
    "K10divav29u:2620": " tena yāvac caturaśītidharmarājikāsahasraṃ pratiṣṭhāpitaṃ /",
    "K10divav29u:2621": " sarvatra ca śatasahasrāṇi dattāni /",
    "K10divav29u:2622": " jātau bodhau dharmacakre parinirvāṇe ca sarvatra śatasahasraṃ dattaṃ /",
    "K10divav29u:2623": " pañcavārṣikaṃ kṛtaṃ /",
    "K10divav29u:2624": " tatra ca catvāri śatasahasrāṇi dattāni /",
    "K10divav29u:2625": " trīṇi śatasahasrāṇi bhikṣūṇāṃ bhojitāni /",
    "K10divav29u:2626": " yatraikamarhatāṃ dve śaikṣāṇāṃ pṛthagjanakalyāṇakānāṃ ca /",
    "K10divav29u:2627": " koṣaṃ sthāpayitvā mahāpṛthivīmantaḥpurāmātyagaṇamātmānaṃ kunālaṃ cāryasaṅghe niryātayitvā catvāri śatasahasrāṇi dattvā niṣkrītavān /",
    "K10divav29u:2628": " ṣaṇṇavatikoṭyo bhagavacchāsane dānaṃ dattaṃ /",
    "K10divav29u:2629": " sa yāvad glānībhūtaḥ /",
    "K10divav29u:2630": " atha rājā idānīṃ na bhaviṣyāmīti viklavībhūtaḥ /",
    "K10divav29u:2631": " tasya rādhagupto nāmāmātyo yena saha pāṃśudānaṃ dattaṃ /",
    "K10divav29u:2632": " tadā sa rājānamaśokaṃ viklavībhūtamavekṣya pādayornipatya kṛtāñjaliruvāca /",
    "K10divav29u:2633": " (A-av 127)",
    "K10divav29u:2634": " yacchatrusaṅghaiḥ prabalaiḥ sametya nodvīkṣitaṃ caṇḍadivākarābhaṃ /",
    "K10divav29u:2635": " padmānanaśrīśatasaṃprapītaṃ kasmāt savāṣpaṃ tava deva vaktraṃ //",
    "K10divav29u:2636": " rājāha / rādhagupta,",
    "K10divav29u:2637": " nāhaṃ dravyavināśaṃ na rājyanāśanaṃ na cāśrayaviyogaṃ śocāmi /",
    "K10divav29u:2638": " kintu śocāmi,",
    "K10divav29u:2639": " āryairyad,",
    "K10divav29u:2640": " viprayokṣyāmi /",
    "K10divav29u:2641": " nāhaṃ punaḥ sarvaguṇopapannaṃ saṅghaṃ samakṣaṃ naradevapūjitaṃ /",
    "K10divav29u:2642": " saṃpūjayiṣyāmi varānnapānair etad vicintyāśruvimokṣaṇaṃ me //",
    "K10divav29u:2643": " api ca rādhagupta,",
    "K10divav29u:2644": " ayaṃ me manoratho babhūva,",
    "K10divav29u:2645": " koṭīśataṃ bhagavacchāsane dānaṃ dāsyāmīti /",
    "K10divav29u:2646": " sa ca me 'bhiprāyo na paripūrṇaḥ /",
    "K10divav29u:2647": " tato rājñāśokena catasraḥ koṭīḥ paripurayiṣyāmīti hiraṇyasuvarṇaṃ kukkuṭārāmaṃ preṣayitumārabdhaḥ /",
    "K10divav29u:2648": " tasmiṃśca samaye kunālasya saṃpadī nāma putro yuvarājye pravartate /",
    "K10divav29u:2649": " tasyāmātyair abhihitaṃ /",
    "K10divav29u:2650": " kumāra aśoko rājā svalpakālavasthāyī /",
    "K10divav29u:2651": " (A-av 128) idaṃ ca dravyaṃ kukkuṭārāmaṃ preṣyate /",
    "K10divav29u:2652": " kośabalinaśca rājānaḥ /",
    "K10divav29u:2653": " nivārayitavyaḥ /",
    "K10divav29u:2654": " yāvatkumāreṇa bhāṇḍāgārikaḥ pratiṣiddhaḥ /",
    "K10divav29u:2655": " yadā rājño 'śokasyāpratiṣiddhā [sampat] tasya suvarṇabhājane āhāramupanāmyate /",
    "K10divav29u:2656": " bhuktvā tāni suvarṇabhājanāni kukkuṭārāmaṃ preṣayati /",
    "K10divav29u:2657": " tasya suvarṇabhājanaṃ pratiṣiddhaṃ /",
    "K10divav29u:2658": " rūpyabhājane āhāramupanāmyate /",
    "K10divav29u:2659": " tānyapi kukkuṭārāmaṃ preṣayati /",
    "K10divav29u:2660": " tato rūpyabhājanamapi pratiṣiddhaṃ /",
    "K10divav29u:2661": " tasya yāvan mṛbhdājana āhāramupanāmyate /",
    "K10divav29u:2662": " tasmiṃśca samaye rājño 'śokasyārdhāmalakaṃ karāntaragataṃ /",
    "K10divav29u:2663": " atha rājāśokaḥ saṃvignaḥ amātyān paurāṃśca saṃnipātya kathayati /",
    "K10divav29u:2664": " kaḥ sāmprataṃ pṛthivyāmīśvaraḥ /",
    "K10divav29u:2665": " tato 'mātyā utthāyāsanād yena rājāśokastenāñjaliṃ praṇamya ūcuḥ /",
    "K10divav29u:2666": " deva pṛthivyāmīśvaraḥ /",
    "K10divav29u:2667": " atha rājā aśokaḥ sāśrudurdinanayanavadano 'mātyān uvāca /",
    "K10divav29u:2668": " dākṣiṇyādanṛtaṃ hi kiṃ kathayatha bhraṣṭādhirājyā vayaṃ",
    "K10divav29u:2669": " śeṣaṃ tvāmalakārdhamityavasitaṃ yatra prabhutvaṃ mama /",
    "K10divav29u:2670": " aiśvaryaṃ dhiganāryamuddhatanadītoyapraveśopamaṃ",
    "K10divav29u:2671": " martyendrasya mamāpi yat pratibhayaṃ dāridryamabhyāgataṃ //",
    "K10divav29u:2672": " (A-av 129)",
    "K10divav29u:2673": " athavā ko bhagavato vākyamanyathā kariṣyati /",
    "K10divav29u:2674": " sampattayo hi sarvā vipattinidānā iti pratijñātaṃ yadavitathavādinā gautamena na hi tad visaṃvadati /",
    "K10divav29u:2675": " pratiśiṣyate 'smannacirājñā mama yāvatithā manasā sādya mahādriśilātale vihatāvan nadī pratinivṛttā /",
    "K10divav29u:2676": " ājñāpya vyavadhūtaḍimbaḍamarām ekātapatrāṃ mahīṃ",
    "K10divav29u:2677": " utpāṭya pratigarvitānarigaṇān āśvāsya dīnāturān /",
    "K10divav29u:2678": " bhraṣṭāsthāyatano na bhāṭi kṛpaṇaḥ saṃpratyaśoko nṛpaś",
    "K10divav29u:2679": " chinnamlānaviśīrṇapatrakusumaḥ śuṣyatyaśoko yathā //",
    "K10divav29u:2680": " tato rājāśokaḥ samīpagataṃ puruṣamāhūyovāca /",
    "K10divav29u:2681": " bhadramukha pūrvaguṇānurāgād bhraṣṭaiśvaryasyāpi mama imaṃ tāvad apaścimaṃ vyāpāraṃ kuru /",
    "K10divav29u:2682": " idaṃ mamārdhāmalakaṃ grahāya kukkuṭārāmaṃ gatvā saṅghe niryātaya /",
    "K10divav29u:2683": " madvacanācca saṅghasya pādābhivandanaṃ kṛtvā vaktavyaṃ /",
    "K10divav29u:2684": " jambudvīpaiśvaryasya rājña eṣa sāmprataṃ vibhava iti /",
    "K10divav29u:2685": " idaṃ tāvad apaścimaṃ dānaṃ tathā paribhoktavyaṃ yathā me saṅghagatā dakṣiṇā vistīrṇā syāditi / āha ca /",
    "K10divav29u:2686": " (A-av 130)",
    "K10divav29u:2687": " idaṃ pradānaṃ caramaṃ mamādya rājyaṃ ca taccaiva gataṃ svabhāvaṃ /",
    "K10divav29u:2688": " ārogyavaidyoṣadhivarjitasya trātā na me 'styāryagaṇād bahirdhā //",
    "K10divav29u:2689": " tattathā bhujyatāṃ yena pradānaṃ mama paścimaṃ /",
    "K10divav29u:2690": " yathā saṅghagatā me 'dya vistīrṇā dakṣiṇā bhavet //",
    "K10divav29u:2691": " evaṃ deveti sa puruṣo rājño 'śokasya pratiśrutya tadardhāmalakaṃ gṛhya kukkuṭārāmaṃ gatvā vṛddhānte sthitvā kṛtāñjalistadardhāmalakaṃ saṅghe niryātayannuvāca /",
    "K10divav29u:2692": " ekacchatrasamucchrayāṃ vasumatīmājñāpayan yaḥ purā",
    "K10divav29u:2693": " lokaṃ tāpayati sma madhyadivasaprāpto divā bhāskaraḥ /",
    "K10divav29u:2694": " bhāgyacchidramavekṣya so 'dya nṛpatiḥ svaiḥ karmabhirvañcitaḥ",
    "K10divav29u:2695": " saṃprāpte divasakṣaye raviriva bhraṣṭaprabhāvaḥ sthitaḥ //",
    "K10divav29u:2696": " bhaktyāvanatena śirasā praṇamya saṅghāya tena khalu dattamidamāmalakasyārdhaṃ lakṣmīcāpalyacinhitaṃ /",
    "K10divav29u:2697": " tataḥ saṅghasthaviro bhikṣūnuvāca /",
    "K10divav29u:2698": " bhadantā bhavabhdiḥ śakyamidānīṃ saṃvegamutpādayituṃ /",
    "K10divav29u:2699": " evaṃ hyuktaṃ bhagavatā- paravipattiḥ saṃvejanīyaṃ sthānamiti /",
    "K10divav29u:2700": " kasyedānīṃ sahṛdayasya saṃvego notpādyate / kutaḥ / kutaḥ /",
    "K10divav29u:2701": " (A-av 131)",
    "K10divav29u:2702": " tyāgaśūro narendro 'sau aśoko moryakuñjaraḥ /",
    "K10divav29u:2703": " janbudvipeśvaro bhūtvā jāto 'rdhāmalakeśvaraḥ //",
    "K10divav29u:2704": " bhṛtyaiḥ sa bhūmipatiradya hṛtādhikāro",
    "K10divav29u:2705": " dānaṃ prayacchati kilāmalakārdhametat /",
    "K10divav29u:2706": " śrībhogavistaramadairatigarvitānāṃ",
    "K10divav29u:2707": " pratyādiśanniva manāṃsi pṛthagjanānāṃ //",
    "K10divav29u:2708": " yāvad tadardhāmalakaṃ curṇayitvā yūṣe prakṣipya saṅghe cāritaṃ /",
    "K10divav29u:2709": " tato rājāśoko rādhaguptamuvāca /",
    "K10divav29u:2710": " kathaya rādhagupta kaḥ sāmprataṃ pṛthivyāmīśvaraḥ /",
    "K10divav29u:2711": " atha rādhagupto 'śokasya pādayornipatya kṛtāñjalir uvāca /",
    "K10divav29u:2712": " devaḥ pṛthivyāmīśvaraḥ /",
    "K10divav29u:2713": " atha rājāśokaḥ kathaṃcidutthāya caturdiśamavalokya saṅghāyāñjaliṃ kṛtvovāca /",
    "K10divav29u:2714": " eṣa idānīṃ mahat kośaṃ sthāpayitvā imāṃ samudraparyantāṃ mahāpṛthivīṃ bhagavacchrāvakasaṅghe niryātayāmi /",
    "K10divav29u:2715": " āha ca /",
    "K10divav29u:2716": " imāṃ samudrottamanīlakañcukāmanekaratnākarabhūṣitānanāṃ /",
    "K10divav29u:2717": " dadāmyahaṃ bhutadharāṃ samandarāṃ saṅghāya tasmai hyupabhujyatāṃ phalaṃ //",
    "K10divav29u:2718": " (A-av 132)",
    "K10divav29u:2719": " api ca /",
    "K10divav29u:2720": " dānenāhamanena nendrabhavanaṃ na brahmaloke phalaṃ",
    "K10divav29u:2721": " kāṅkṣāmi drutavārivegacapalāṃ prāgeva rājaśriyaṃ /",
    "K10divav29u:2722": " dānasyāsya phalaṃ tu bhaktimahitaṃ yanme 'sti tenāpnuyāṃ",
    "K10divav29u:2723": " cittaiśvaryamaharyamāryamahitaṃ nāyāti yad vikriyāṃ //",
    "K10divav29u:2724": " yāvat patrābhilikhitaṃ kṛtvā dantamudrayā mudritaṃ /",
    "K10divav29u:2725": " tato rājā mahāpṛthivīṃ saṅghe dattvā kālagataḥ /",
    "K10divav29u:2726": " yāvadamātyairnīlapītābhiḥ śivikābhirnirharitvā śarīrapūjāṃ kṛtvā dhmāpayitvā rājānaṃ pratiṣṭhāpayiṣyāma iti [uktam] /",
    "K10divav29u:2727": " yāvad rādhaguptenābhihitaṃ /",
    "K10divav29u:2728": " rājñāśokena mahāpṛthivī saṅghe niryātitā iti /",
    "K10divav29u:2729": " tato 'mātyairabhihitaṃ kimarthamiti /",
    "K10divav29u:2730": " rādhagupta uvāca /",
    "K10divav29u:2731": " eṣa rājño 'śokasya manoratho babhūva koṭīśataṃ bhagavacchāsane dānaṃ dāsyāmīti /",
    "K10divav29u:2732": " tena ṣaṇṇvatikoṭyo dattāḥ /",
    "K10divav29u:2733": " yāvad ājñā pratiṣiddhā /",
    "K10divav29u:2734": " tadabhiprāyeṇa rājñā mahāpṛthivī saṅghe dattā /",
    "K10divav29u:2735": " yāvadamātyaiścatasraḥ koṭīr bhagavacchāsane dattvā pṛthivīṃ niṣkrīya saṃpadī rājye pratiṣṭhāpitaḥ /",
    "K10divav29u:2736": " (A-av 133)",
    "K10divav29u:2737": " saṃpadino bṛhaspati putro bṛhaspate 'rvṛṣaseno vṛṣasenasya puṣyadharmā puṣyadharmaṇaḥ puṣyamitraḥ /",
    "K10divav29u:2738": " so 'mātyānāmantrayate /",
    "K10divav29u:2739": " ka upāyaḥ syād yadasmākaṃ nāma ciraṃ tiṣṭhed /",
    "K10divav29u:2740": " tairabhihitaṃ /",
    "K10divav29u:2741": " devasya ca vaṃśād aśoko nāmnā rājā babhūveti /",
    "K10divav29u:2742": " tena caturaśītidharmarājikāsahasraṃ pratiṣṭhāpitaṃ yāvad bhagavacchāsanaṃ prāpyate tāvat tasya yaśaḥ sthāsyati /",
    "K10divav29u:2743": " devo 'pi caturaśītidharmarājikāsahasraṃ pratiṣṭhāpayatu /",
    "K10divav29u:2744": " rājāha / maheśākhyo rājāśoko babhūva /",
    "K10divav29u:2745": " anyaḥ kaścidupāya iti /",
    "K10divav29u:2746": " tasya brāhmaṇapurohitaḥ pṛthagjano 'śrāddhaḥ /",
    "K10divav29u:2747": " tenābhihitaṃ /",
    "K10divav29u:2748": " deva, dvābhyāṃ kāraṇābhyāṃ nāma ciraṃ sthāsyati /",
    "K10divav29u:2749": " rājñāśokena caturaśītidharmarājikāsahasraṃ sthāpitamatastasya nāma ciraṃ tiṣṭhati /",
    "K10divav29u:2750": " bhavāṃścet tāni nāśayed bhavato nāma cirataraṃ sthāsyatīti /",
    "K10divav29u:2751": " yāvad rājā puṣyamitraścaturaṅgabalakāyaṃ saṃnāhayitvā bhagavacchāsanaṃ vināśayiṣyāmīti kukkuṭārāmaṃ nirgataḥ /",
    "K10divav29u:2752": " dvāre ca siṃhanādo muktaḥ /",
    "K10divav29u:2753": " yāvat sa rājā bhītaḥ pāṭaliputraṃ praviṣṭaḥ /",
    "K10divav29u:2754": " evaṃ dvirapi trirapi /",
    "K10divav29u:2755": " yāvad bhikṣūṃśca saṅghamāhūya kathayati /",
    "K10divav29u:2756": " bhagavacchāsanaṃ nāśayiṣyāmīti /",
    "K10divav29u:2757": " kim icchatha stūpaṃ saṅghārāmān vā /",
    "K10divav29u:2758": " stūpāḥ bhikṣubhiḥ (A-av 134)",
    "K10divav29u:2759": " parigṛhītāḥ /",
    "K10divav29u:2760": " yāvat puṣyamitro yāvat saṅghārāmaṃ [nāśayan] bhikṣūṃśca praghātayan prasthitaḥ /",
    "K10divav29u:2761": " sa yāvac chākalamanuprāptaḥ /",
    "K10divav29u:2762": " tenābhihitaṃ /",
    "K10divav29u:2763": " yo me śramaṇaśiro dāsyati tasyāhaṃ dīnāraśataṃ dāsyāmi /",
    "K10divav29u:2764": " [tatra ekaḥ] dharmarājikāvāsya'rhad ṛddhyā śiro dātumārabdhaḥ /",
    "K10divav29u:2765": " śrutvā ca rājārhantaṃ praghātayitumārabdhaḥ /",
    "K10divav29u:2766": " sa ca nirodhaṃ samāpannaḥ /",
    "K10divav29u:2767": " tasya paropakramo na kramate /",
    "K10divav29u:2768": " sa taṃ samutsṛjya yāvat koṣṭhakaṃ gataḥ /",
    "K10divav29u:2769": " daṃṣṭrānivāsī yakṣaścintayati /",
    "K10divav29u:2770": " idaṃ bhagavacchāsanaṃ vinaśyati /",
    "K10divav29u:2771": " ahaṃ ca śikṣāṃ dhārayāni /",
    "K10divav29u:2772": " na mayā śakyaṃ kasyacidapriyaṃ kartuṃ /",
    "K10divav29u:2773": " tasya duhitā kṛmiśena yakṣeṇa yācyate /",
    "K10divav29u:2774": " na cānuprayacchati tvaṃ pāpakarmakārīti /",
    "K10divav29u:2775": " yāvat sā duhitā tena kṛmiśasya dattā /",
    "K10divav29u:2776": " bhagavacchāsanaparitrāṇārthaṃ parigrahaparipālanārthaṃ ca /",
    "K10divav29u:2777": " puṣyamitrasya rājñaḥ pṛṣṭhato yakṣo mahāpramāṇo 'nubaddhaḥ /",
    "K10divav29u:2778": " tasyānubhāvāt sa rājā na pratihanyate /",
    "K10divav29u:2779": " yāvad daṃṣṭrānivāsī yakṣastaṃ puṣyamitrānubaddhaṃ (A-av 135)",
    "K10divav29u:2780": " yakṣaṃ grahāya parvatacarye 'carat /",
    "K10divav29u:2781": " yāvad dakṣiṇaṃ mahāsamudraṃ gataḥ /",
    "K10divav29u:2782": " kṛmiśena ca yakṣeṇa mahāntaṃ parvatamānayitvā puṣyamitro rājā sabalavāhano 'vaṣṭabdhaḥ /",
    "K10divav29u:2783": " tasya sunihita iti saṃjñā vyavasthāpitā /",
    "K10divav29u:2784": " yadā puṣyamitro rājā praghātatastadā mauryavaṃśaḥ samucchinnaḥ /",
    "K10divav29u:2785": " iti śrīdivyāvadāne 'śokāvadānaṃ samāptaṃ //"
}