{
    "GR12hsasvrpu:0": " Viṣayasūcī by K.K. Dixit (verse numbers bracketed)",
    "GR12hsasvrpu:1": " ===pahalā stabaka===",
    "GR12hsasvrpu:2": " graṃtha prastāvanā",
    "GR12hsasvrpu:3": " 1.1 mokṣasādhanarūpa se dharma kī upādeyatā (1-29)",
    "GR12hsasvrpu:4": " 1.2 bhūtacaitanyavādakhaṃḍana (30-78)",
    "GR12hsasvrpu:5": " 1.3 maiṃ viṣayaka pratyakṣa anubhava se ātmā kī siddhi (79-87)",
    "GR12hsasvrpu:6": " 1.4 ātmā tathā karma ke saṃbaṃdha meṃ matamatāntara (88-109)",
    "GR12hsasvrpu:7": " 1.5 bhūtacaitanyavādakhaṃḍana kā upasaṃhāra (110-112)",
    "GR12hsasvrpu:8": " ===dūsarā stabaka===",
    "GR12hsasvrpu:9": " 2.1 puṇya, pāpa tathā mokṣa se saṃbaṃdhita kuccha praśna (113-163)",
    "GR12hsasvrpu:10": " 2.2 kālavāda, svabhāvavāda,",
    "GR12hsasvrpu:11": " niyativāda,",
    "GR12hsasvrpu:12": " karmavāda,",
    "GR12hsasvrpu:13": " kālādisāmagrīvāda (164-193)",
    "GR12hsasvrpu:14": " ===tīsarā stabaka===",
    "GR12hsasvrpu:15": " 3.1 īśvaravādakhaṃḍana (194-210)",
    "GR12hsasvrpu:16": " 3.2 prakṛtipuruṣavādakhaṃḍana (211-237)",
    "GR12hsasvrpu:17": " ===chauthā stabaka===",
    "GR12hsasvrpu:18": " 4.1 kṣaṇikavādakhaṃḍana kī prastāvanā (238-247)",
    "GR12hsasvrpu:19": " 4.2 bhāva abhāva bana jātā hai isa mata kā khaṃḍana (248-275)",
    "GR12hsasvrpu:20": " 4.3 abhāva bhāva bana jātā hai isa mata kā khaṃḍana (276-302)",
    "GR12hsasvrpu:21": " 4.4 kṣaṇikavāda meṃ sāmagrīkāraṇatāvāda kī anupapatti (303-323)",
    "GR12hsasvrpu:22": " 4.5 kṣaṇikavāda meṃ vāsyavāsakabhāva kī anupapatti (324-329)",
    "GR12hsasvrpu:23": " 4.6 kṣaṇikavāda meṃ kāryakāraṇajñāna kī anupapatti (330-359)",
    "GR12hsasvrpu:24": " 4.7 buddhavacanoṃ kī sahāyatā se kṣaṇikavāda kā khaṃḍana (360-374)",
    "GR12hsasvrpu:25": " ===pāṃcavāṃ stabaka===",
    "GR12hsasvrpu:26": " 5.1 bāhyārthakhaṃḍana (375-402)",
    "GR12hsasvrpu:27": " 5.2 vijñānadvaitavāda meṃ mokṣa kī anupapatti (403-413)",
    "GR12hsasvrpu:28": " ===chaṭṭhā stabaka===",
    "GR12hsasvrpu:29": " 6.1 nirhetuka vināśa se kṣaṇikavāda kī siddhi nahīṃ (414-436)",
    "GR12hsasvrpu:30": " 6.2 arthakriyākāritva se kṣaṇikavāda kī siddhi nahīṃ (437-443)",
    "GR12hsasvrpu:31": " 6.3 rūparūpāntaraṇa se kṣaṇikavāda kī siddhi nārthīṃ (444-450)",
    "GR12hsasvrpu:32": " 6.4 antatogāmī nāśa se kṣaṇikavāda kī siddhi nahīṃ (451-463)",
    "GR12hsasvrpu:33": " 6.5 kṣaṇikavāda tathā vijñānadvaitavāda ke pratipādana kā eka āśayaviśeṣa (464-466)",
    "GR12hsasvrpu:34": " 6.6 śūnyavādakhaṃḍana (467-476)",
    "GR12hsasvrpu:35": " ===sātavāṃ stabaka===",
    "GR12hsasvrpu:36": " 7.1 jainasammata nityānityatvavāda kā samarthana (477-542)",
    "GR12hsasvrpu:37": " ===āṭhavāṃ stabaka",
    "GR12hsasvrpu:38": " 8.1 brahmadvaitavādakhaṃḍana (543-552)",
    "GR12hsasvrpu:39": " ===navāṃ stabaka===",
    "GR12hsasvrpu:40": " 9.1 mokṣa kī saṃbhāvanā tathā mokṣa ke sādhana (553-579)",
    "GR12hsasvrpu:41": " ===daśavāṃ stabaka===",
    "GR12hsasvrpu:42": " 10.1 mīmāṃsaka ke sarvajñatākhaṃḍana kā khaṃḍana (580-626)",
    "GR12hsasvrpu:43": " 10.2 bauddha ke sarvajñatākhaṃḍana kā khaṃḍana (627-643)",
    "GR12hsasvrpu:44": " ===gyārahavāṃ stabaka===",
    "GR12hsasvrpu:45": " 11.1 śabdārthasaṃbaṃdhakhaṃḍana kā khaṃḍana (644-672)",
    "GR12hsasvrpu:46": " 11.2 jñāna tathā kiryā ke bīca prādhānya-aprādhānya kā praśna (673-691)",
    "GR12hsasvrpu:47": " 11.3 mokṣa kā svarūpa (692-697)",
    "GR12hsasvrpu:48": " 11.4 graṃtha-upasaṃhāra (698-701) ========================",
    "GR12hsasvrpu:49": " granthaprastāvanā:",
    "GR12hsasvrpu:50": " mokṣa-sādhanarūpa se dharma kī upādeyatā",
    "GR12hsasvrpu:51": " praṇamya paramātmānaṃ vakṣyāmi hitakāmyayā /",
    "GR12hsasvrpu:52": " sattvānām alpabuddhīnāṃ śāstravārttāsamuccayam // HSvs_[1.1]1 //",
    "GR12hsasvrpu:53": " yaṃ śrutvā sarvaśāstreṣu prāyas tattvaviniścayaḥ /",
    "GR12hsasvrpu:54": " jāyate dveṣaśamanaḥ svargasiddhisukhāvahaḥ // HSvs_[1.1]2 //",
    "GR12hsasvrpu:55": " duḥkhaṃ pāpāt sukhaṃ dharmāt sarvaśāstreṣu saṃsthitiḥ /",
    "GR12hsasvrpu:56": " na kartavyam ataḥ pāpaṃ kartavyo dharmasaṃcayaḥ // HSvs_[1.1]3 //",
    "GR12hsasvrpu:57": " hiṃsānṛtādayaḥ pañca tattvāśraddhānam eva ca /",
    "GR12hsasvrpu:58": " krodhādayaś ca catvāra iti pāpasya hetavaḥ // HSvs_[1.1]4 //",
    "GR12hsasvrpu:59": " viparītāstu dharmasya eta evoditā buddhaiḥ /",
    "GR12hsasvrpu:60": " eteṣu satataṃ yatnaḥ samyak kāryaḥ sukhaiṣiṇā // HSvs_[1.1]5 //",
    "GR12hsasvrpu:61": " sādhusevā sadā bhaktyā maitrī sattveṣu bhāvataḥ /",
    "GR12hsasvrpu:62": " ātmīyagrahamokṣaś ca dharmahetuprasādhanam // HSvs_[1.1]6 //",
    "GR12hsasvrpu:63": " upadeśaḥ śubho nityaṃ darśanaṃ dharmacāriṇām /",
    "GR12hsasvrpu:64": " sthāne vinaya ityetat sādhusevāphalaṃ mahat // HSvs_[1.1]7 //",
    "GR12hsasvrpu:65": " maitrīṃ bhāvayato nityaṃ śubho bhāvaḥ prajāyate /",
    "GR12hsasvrpu:66": " tato bhāvodayājjantor dveṣāgnir upaśāmyati // HSvs_[1.1]8 //",
    "GR12hsasvrpu:67": " aśeṣadoṣajananī niḥśeṣaguṇaghātinī /",
    "GR12hsasvrpu:68": " ātmīyagrahamokṣeṇa tṛṣṇāpi vinivarttate // HSvs_[1.1]9 //",
    "GR12hsasvrpu:69": " evaṃ guṇagaṇopeto viśuddhātmā sthirāśayaḥ /",
    "GR12hsasvrpu:70": " tattvaviddhiḥ samākhyātaḥ samyag dharmasya sādhakaḥ // HSvs_[1.1]10 //",
    "GR12hsasvrpu:71": " upādeyaś ca saṃsāre dharma eva buddhaiḥ sadā /",
    "GR12hsasvrpu:72": " viśuddho muktaye sarvaṃ yato 'nyad duḥkhakāraṇam // HSvs_[1.1]11 //",
    "GR12hsasvrpu:73": " anityaḥ priyasaṃyoga iherṣyāśokavatsalaḥ /",
    "GR12hsasvrpu:74": " anityaṃ yauvanaṃ cāpi kutsitācaraṇāspadam // HSvs_[1.1]12 //",
    "GR12hsasvrpu:75": " anityāḥ sampadas tīvra-kleśavargasamudbhavāḥ /",
    "GR12hsasvrpu:76": " anityaṃ jīvitaṃ ceha sarvabhāvanibandhanam // HSvs_[1.1]13 //",
    "GR12hsasvrpu:77": " punarjanma punarmṛtyur hīnādisthānasaṃśrayaḥ /",
    "GR12hsasvrpu:78": " punaḥ punaś ca yad ataḥ sukham atra na vidyate // HSvs_[1.1]14 //",
    "GR12hsasvrpu:79": " prakṛtyasundaraṃ hy evaṃ saṃsāre sarvam eva yat /",
    "GR12hsasvrpu:80": " ato 'tra vada kiṃ yuktā kvacidāsthā vivekinām // HSvs_[1.1]15 //",
    "GR12hsasvrpu:81": " muktvā dharmaṃ jagad vandyam akalaṅkaṃ sanātanam /",
    "GR12hsasvrpu:82": " parārthasādhakaṃ dhīraiḥ sevitaṃ śīlaśālibhiḥ // HSvs_[1.1]16 //",
    "GR12hsasvrpu:83": " āha tatrāpi no yuktā yadi samyag nirūpyate /",
    "GR12hsasvrpu:84": " dharmasyāpi śubho yasmād bandha eva phalaṃ matam // HSvs_[1.1]17 //",
    "GR12hsasvrpu:85": " na cāyasasya bandhasya tadā hemamayasya ca /",
    "GR12hsasvrpu:86": " phale kaścid viśeṣo 'sti pāratantryāviśeṣataḥ // HSvs_[1.1]18 //",
    "GR12hsasvrpu:87": " tasmād adharmavat tvājyo dharmo 'py evaṃ mumukṣubhiḥ /",
    "GR12hsasvrpu:88": " dharmādharmakṣayānm uktir munibhir varṇitā yataḥ // HSvs_[1.1]19 //",
    "GR12hsasvrpu:89": " ucyate evam evaitat kintu dharmo dvidhā mataḥ /",
    "GR12hsasvrpu:90": " saṃjñānayoga evaikas tathānyaḥ puṇyalakṣaṇaḥ // HSvs_[1.1]20 //",
    "GR12hsasvrpu:91": " jñānayogas tapaḥ śuddham āśaṃsādoṣavarjitam /",
    "GR12hsasvrpu:92": " abhyāsātiśayād uktaṃ tad vimukteḥ prasādhanam // HSvs_[1.1]21 //",
    "GR12hsasvrpu:93": " dharmas tadapi cet satyaṃ kiṃ na bandhaphalaḥ sa yat /",
    "GR12hsasvrpu:94": " āśaṃsā varjito 'nyo 'pi kiṃ naivaṃ ced na yat tathā // HSvs_[1.1]22 //",
    "GR12hsasvrpu:95": " bhogamuktiphalo dharmaḥ sa pravṛttītarātmakaḥ /",
    "GR12hsasvrpu:96": " samyagmithyādirūpaś ca gatis tantrāntareṣv api // HSvs_[1.1]23 //",
    "GR12hsasvrpu:97": " tam antareṇa tu tayoḥ kṣayaḥ kena prasādhyate /",
    "GR12hsasvrpu:98": " sadā syān na kadācid vā yady ahetuka eva saḥ // HSvs_[1.1]24 //",
    "GR12hsasvrpu:99": " tasmād avaśyam eṣṭavyaḥ kaścid hetus tayoḥ kṣayeṃ /",
    "GR12hsasvrpu:100": " sa eva dharmo vijñeyaḥ śuddho muktiphalapradaḥ // HSvs_[1.1]25 //",
    "GR12hsasvrpu:101": " dharmādharmakṣayān muktir yac coktaṃ puṇyalakṣaṇam /",
    "GR12hsasvrpu:102": " heyaṃ dharmaṃ tadāśritya na tu saṃjñānayogakam // HSvs_[1.1]26 //",
    "GR12hsasvrpu:103": " atas tatraiva yuktāsthā yadi samyag nirūpyate /",
    "GR12hsasvrpu:104": " saṃsāre sarvam evānyat darśitaṃ duḥkhakāraṇam // HSvs_[1.1]27 //",
    "GR12hsasvrpu:105": " tasmāc ca jāyate muktir yathā mṛtyādivarjitā /",
    "GR12hsasvrpu:106": " tathopariṣṭād vakṣyāmaḥ samyakśāstrānusārataḥ // HSvs_[1.1]28 //",
    "GR12hsasvrpu:107": " idānīṃ tu samāsena śāstrasamyaktvam ucyate /",
    "GR12hsasvrpu:108": " kuvādiyuktyapavyākhyā-nirāsenāvirodhataḥ // HSvs_[1.1]29 //",
    "GR12hsasvrpu:109": " (2) bhūtacaitanyavāda-khaṇḍana",
    "GR12hsasvrpu:110": " pṛthivyādimahābhūta-kāryamātram idaṃ jagat /",
    "GR12hsasvrpu:111": " na cātmadṛṣṭasadbhāvaṃ manyante bhūtavādinaḥ // HSvs_[1.2]30 //",
    "GR12hsasvrpu:112": " acetanāni bhūtāni na taddharmo na tatphalam /",
    "GR12hsasvrpu:113": " cetanāsti ca yasyeyaṃ sa evātmeti cāpare // HSvs_[1.2]31 //",
    "GR12hsasvrpu:114": " yadīyaṃ bhūtadharmaḥ syāt pratyekaṃ teṣu sarvadā /",
    "GR12hsasvrpu:115": " upalambhyeta sattvādi-kāṭhinatvādayo yathā // HSvs_[1.2]32 //",
    "GR12hsasvrpu:116": " śaktirūpeṇā sā teṣu sadāto nopalabhyate /",
    "GR12hsasvrpu:117": " na ca tenāpi rūpeṇa satyasaty eva cen na tat // HSvs_[1.2]33 //",
    "GR12hsasvrpu:118": " śaktivetanayoraivyaṃ nānātvaṃ vātha sarvathā /",
    "GR12hsasvrpu:119": " aikye sā cetaneveti nānātve 'nyasya sā yataḥ // HSvs_[1.2]34 //",
    "GR12hsasvrpu:120": " anabhivyaktir apy asyā nyāyato nopapadyate /",
    "GR12hsasvrpu:121": " āvṛtir na yad anyena tattvasaṃkhyāvirodhataḥ // HSvs_[1.2]35 //",
    "GR12hsasvrpu:122": " na cāsau tatsvarūpeṇa teṣām anyatareṇa vā /",
    "GR12hsasvrpu:123": " vyañjakatvapratijñānāt nāvṛtir vyañjakaṃ yataḥ // HSvs_[1.2]36 //",
    "GR12hsasvrpu:124": " viśiṣṭapariṇāmabhā- -ve 'pi hy atrāvṛtir na vai /",
    "GR12hsasvrpu:125": " bhāvatāptestathā nāma-vyañjakatvaprasaṅgataḥ // HSvs_[1.2]37 //",
    "GR12hsasvrpu:126": " na cāsau bhūtabhinno yat tato vyaktiḥ sadā bhavet /",
    "GR12hsasvrpu:127": " bhede tvadhikabhāvena tattvasaṃkhyā na yujyate // HSvs_[1.2]38 //",
    "GR12hsasvrpu:128": " svakāle 'bhinna ity evaṃ kālābhāve na saṅgatam /",
    "GR12hsasvrpu:129": " lokasiddhāśraye tv ātmā hanta /",
    "GR12hsasvrpu:130": " nāśrīyate katham // HSvs_[1.2]39 //",
    "GR12hsasvrpu:131": " nātmāpi loke no siddho jātismaraṇasaṃśrayāt /",
    "GR12hsasvrpu:132": " sarveṣāṃ tadabhāvaś ca citrakarmavipākataḥ // HSvs_[1.2]40 //",
    "GR12hsasvrpu:133": " loke 'pi naikataḥ sthānād āgatānāṃ tathekṣyate /",
    "GR12hsasvrpu:134": " aviśeṣeṇa sarveṣām anubhūtārthasaṃsmṛtiḥ // HSvs_[1.2]41 //",
    "GR12hsasvrpu:135": " divyadarśanataś caiva tacchiṣṭāvyabhicārataḥ /",
    "GR12hsasvrpu:136": " pitṛkarmādisiddheś ca hanta /",
    "GR12hsasvrpu:137": " nātmāpy alaukikaḥ // HSvs_[1.2]42 //",
    "GR12hsasvrpu:138": " kāṭhinyābodharūpāṇi bhūtāny adhyakṣasiddhitaḥ /",
    "GR12hsasvrpu:139": " cetanā tu na tadrūpā sā kathaṃ tatphalaṃ bhavet ? // HSvs_[1.2]43 //",
    "GR12hsasvrpu:140": " pratyekam asatī teṣu na ca syād reṇutailavat /",
    "GR12hsasvrpu:141": " satī ced upalabhyeta bhinnarūpeṣu sarvadā // HSvs_[1.2]44 //",
    "GR12hsasvrpu:142": " asat sthūlatvam aṇvādau ghaṭādau dṛśyate yathā /",
    "GR12hsasvrpu:143": " tathāsatyeva bhūteṣu cetanāpīti cen matiḥ // HSvs_[1.2]45 //",
    "GR12hsasvrpu:144": " nāsat sthūlatvam aṇvādau tebhya eva tadudbhavāt /",
    "GR12hsasvrpu:145": " asatastatsamutpādo na yukto 'tiprasaṅgataḥ // HSvs_[1.2]46 //",
    "GR12hsasvrpu:146": " pañcamasyāpi bhūtasya tebhyo 'sattvāviśeṣataḥ /",
    "GR12hsasvrpu:147": " bhaved utpattir evaṃ ca tattvasaṃkhyā na yujyate // HSvs_[1.2]47 //",
    "GR12hsasvrpu:148": " na tajjananasvabhāvāś cet te 'tra mānaṃ na vidyate /",
    "GR12hsasvrpu:149": " sthūlatvotpāda iṣṭaś cet tatsadbhāve 'py asau samaḥ // HSvs_[1.2]48 //",
    "GR12hsasvrpu:150": " na ca mūrttāṇusaṅghāta-bhinnaṃ sthūlatvam ity adaḥ /",
    "GR12hsasvrpu:151": " teṣām eva tathābhāvo nyāyyaṃ mānāvirodhataḥ // HSvs_[1.2]49 //",
    "GR12hsasvrpu:152": " bhede tadadalaṃ yasmāt kathaṃ sadbhāvam aśnute /",
    "GR12hsasvrpu:153": " tadabhāve 'pi tadbhāve sadā sarvatra vā bhavet // HSvs_[1.2]50 //",
    "GR12hsasvrpu:154": " na caivaṃ bhūtasaṅghāta-mātraṃ caitanyam iṣyate /",
    "GR12hsasvrpu:155": " aviśeṣeṇa sarvatra tadvat tadbhāvasaṅgateḥ // HSvs_[1.2]51 //",
    "GR12hsasvrpu:156": " evaṃ sati ghaṭādīnāṃ vyaktacaitanyabhāvataḥ /",
    "GR12hsasvrpu:157": " puruṣān na viśeṣaḥ syāt sa ca pratyakṣabādhitaḥ // HSvs_[1.2]52 //",
    "GR12hsasvrpu:158": " atha bhinnasvabhāvāni bhūtāny eva yatastataḥ /",
    "GR12hsasvrpu:159": " tatsaṃghāteṣu caitanyaṃ na sarveṣv etad apy asat // HSvs_[1.2]53 //",
    "GR12hsasvrpu:160": " svabhāvo bhūtamātratve sati nyāyān na bhidyate /",
    "GR12hsasvrpu:161": " viśeṣaṇaṃ vinā yasmān na tulyānāṃ viśiṣṭatā // HSvs_[1.2]54 //",
    "GR12hsasvrpu:162": " svarūpamātrabhede ca bhedo bhūtetarātmakaḥ /",
    "GR12hsasvrpu:163": " anyabhedakabhāve tu sa evātmā prasajyate // HSvs_[1.2]55 //",
    "GR12hsasvrpu:164": " havir guḍakaṇikkādi-dravyasaṅghātajāny api /",
    "GR12hsasvrpu:165": " yathā bhinnasvabhāvāni khādyakāni tatheti cet // HSvs_[1.2]56 //",
    "GR12hsasvrpu:166": " vyaktimātrata evaiṣāṃ nanu bhinnasvabhāvatā /",
    "GR12hsasvrpu:167": " rasavīryavipākādi-kāryabhedo na vidyate // HSvs_[1.2]57 //",
    "GR12hsasvrpu:168": " tadātmakatvamātratve saṃsthānādivilakṣaṇā /",
    "GR12hsasvrpu:169": " yatheyam asti bhūtānāṃ tathā sāpi kathaṃ na cet // HSvs_[1.2]58 //",
    "GR12hsasvrpu:170": " kartrabhāvāt tathā deśa-kālabhedādyayogataḥ /",
    "GR12hsasvrpu:171": " na cāsiddhamado bhūta-mātratve tadasaṃbhavāt // HSvs_[1.2]59 //",
    "GR12hsasvrpu:172": " tathā ca bhūtamātratve na tatsaṅghātabhedayoḥ /",
    "GR12hsasvrpu:173": " bhedakābhāvato bhedo yuktaḥ samyag vicintyatām // HSvs_[1.2]60 //",
    "GR12hsasvrpu:174": " ekas tathāparo neti tanmātratve tathāvidhaḥ /",
    "GR12hsasvrpu:175": " yatas tad api no bhinnaṃ tatas tulyaṃ ca tat tayoḥ // HSvs_[1.2]61 //",
    "GR12hsasvrpu:176": " syādetad bhūtajatve 'pi grāvādīnāṃ vicitratā /",
    "GR12hsasvrpu:177": " lokasiddheti siddhaiva na sā tanmātrajā nanu // HSvs_[1.2]62 //",
    "GR12hsasvrpu:178": " adṛṣṭākāśakālādi-sāmagrītaḥ samudbhavāt /",
    "GR12hsasvrpu:179": " tathaiva lokasaṃvitter anyathā tadabhāvataḥ // HSvs_[1.2]63 //",
    "GR12hsasvrpu:180": " na ceha laukiko mārgaḥ sthito 'smābhir vicāryate /",
    "GR12hsasvrpu:181": " kiṃ tv ayaṃ yujyate kveti tvannītau coktavan na saḥ // HSvs_[1.2]64 //",
    "GR12hsasvrpu:182": " mṛtadehe ca caitanyam upalabhyeta sarvathā /",
    "GR12hsasvrpu:183": " dehadharmādibhāvena tat taddharmādi nānyathā // HSvs_[1.2]65 //",
    "GR12hsasvrpu:184": " na ca lāvaṇyakārkaśya-śyāmatvair vyabhicāritā /",
    "GR12hsasvrpu:185": " mṛtadehe 'pi sadbhāvād adhyakṣeṇaiva saṃgateḥ // HSvs_[1.2]66 //",
    "GR12hsasvrpu:186": " na cel lāvaṇyasadbhāvo na sa tanmātrahetukaḥ /",
    "GR12hsasvrpu:187": " ata evānyasadbhāvād asty ātmeti vyavasthitam // HSvs_[1.2]67 //",
    "GR12hsasvrpu:188": " na prāṇādir asau mānaṃ kiṃ tadbhāve 'pi tulyatā /",
    "GR12hsasvrpu:189": " tadabhāvād abhāvaś ced ātmābhāve na kā pramā // HSvs_[1.2]68 //",
    "GR12hsasvrpu:190": " tena tadbhāvabhāvitvaṃ na bhūyo nalikādinā /",
    "GR12hsasvrpu:191": " saṃpādite 'py etat siddheḥ so 'nya eveti ced na tat // HSvs_[1.2]69 //",
    "GR12hsasvrpu:192": " vāyusāmānyasaṃsiddhes tatsvabhāvaḥ sa neti cet /",
    "GR12hsasvrpu:193": " atrāpi na pramāṇaṃ vaś caitanyotpattir eva cet // HSvs_[1.2]70 //",
    "GR12hsasvrpu:194": " na tasyām eva saṃdehāt tavāyaṃ kena neti cet /",
    "GR12hsasvrpu:195": " tattatsvarūpabhāvena tadabhāvaḥ kathaṃ nu cet // HSvs_[1.2]71 //",
    "GR12hsasvrpu:196": " tadvailakṣaṇyasaṃvitteḥ mātṛcaitanyaje hy ayam /",
    "GR12hsasvrpu:197": " sute tasmin na doṣaḥ syān na na bhāve 'sya mātari // HSvs_[1.2]72 //",
    "GR12hsasvrpu:198": " na ca saṃsvedajādyeṣu mātrabhāvena tad bhavet /",
    "GR12hsasvrpu:199": " pradīpajñātam apy atra nimittatvān na bādhakam // HSvs_[1.2]73 //",
    "GR12hsasvrpu:200": " itthaṃ na tadupādānaṃ yujyate tat kathaṃcana /",
    "GR12hsasvrpu:201": " anyopādānabhāve ca tad evātmā prasajyate // HSvs_[1.2]74 //",
    "GR12hsasvrpu:202": " na tathābhāvinaṃ hetum antareṇopajāyate /",
    "GR12hsasvrpu:203": " kiñcin naśyati naikāntād yathāha vyāsamaharṣiḥ // HSvs_[1.2]75 //",
    "GR12hsasvrpu:204": " nāsato vidyate bhāvo nābhāvo vidyate sataḥ /",
    "GR12hsasvrpu:205": " abhayor api dṛṣṭo 'ntas tv anayos tattvadarśibhiḥ // HSvs_[1.2]76 //",
    "GR12hsasvrpu:206": " nābhāvo bhāvam āpnoti śaśaśṛṅge tathāgateḥ /",
    "GR12hsasvrpu:207": " bhāvo nābhāvam etīha dīpaś cen na sa sarvathā // HSvs_[1.2]77 //",
    "GR12hsasvrpu:208": " evaṃ caitanyavān ātmā siddhaḥ satatabhāvataḥ /",
    "GR12hsasvrpu:209": " paraloky api vijñeyo yuktimārgānusāribhiḥ // HSvs_[1.2]78 //",
    "GR12hsasvrpu:210": " (3)maiṃ viṣayaka pratyakṣa anubhava se ātmā kī siddhi",
    "GR12hsasvrpu:211": " sato 'sya kiṃ ghaṭasyeva pratyakṣeṇa na darśanam /",
    "GR12hsasvrpu:212": " asty eva darśanaṃ spaṣṭam ahaṃpratyayavedanāt // HSvs_[1.3]79 //",
    "GR12hsasvrpu:213": " bhrānto 'haṃ gurur ity eṣaḥ satyam anyas tv asau mataḥ /",
    "GR12hsasvrpu:214": " vyabhicāritvato nāsya gamakatvam athocyate // HSvs_[1.3]80 //",
    "GR12hsasvrpu:215": " pratyakṣasyāpi tat tyājyaṃ tatsadbhāvāviśeṣataḥ /",
    "GR12hsasvrpu:216": " pratyakṣābhāsam anyac ced vyabhicāri na sādhu tat // HSvs_[1.3]81 //",
    "GR12hsasvrpu:217": " ahaṃpratyayapakṣe 'pi nanu sarvam idaṃ samam /",
    "GR12hsasvrpu:218": " atas tadvad asau mukhyaḥ samyak pratyakṣam iṣyatām // HSvs_[1.3]82 //",
    "GR12hsasvrpu:219": " gurvī me tanur ity ādau bhedapratyayadarśanāt /",
    "GR12hsasvrpu:220": " bhrāntatābhimatasyaiva sā yuktā netarasya tu // HSvs_[1.3]83 //",
    "GR12hsasvrpu:221": " ātmanātmagraho 'py asya tathānubhavasiddhitaḥ /",
    "GR12hsasvrpu:222": " tasyaiva tatsvabhāvatvāt na tu yuktyā na yujyate // HSvs_[1.3]84 //",
    "GR12hsasvrpu:223": " na ca buddhiviśeṣo 'yam ahaṃkāraḥ prakalpyate /",
    "GR12hsasvrpu:224": " dānādibuddhikāle 'pi tathāhaṃkāravedanāt // HSvs_[1.3]85 //",
    "GR12hsasvrpu:225": " ātmanātmagrahe tasya tatsvabhāvatvayogataḥ /",
    "GR12hsasvrpu:226": " sadaivāgrahaṇaṃ hy evaṃ vijñeyaṃ karmadoṣataḥ // HSvs_[1.3]86 //",
    "GR12hsasvrpu:227": " ataḥ pratyakṣasaṃsiddhaḥ sarvaprāṇabhṛtām ayam /",
    "GR12hsasvrpu:228": " svayaṃjyotiḥ sadaivātmā tathā vede 'pi paṭhyate // HSvs_[1.3]87 //",
    "GR12hsasvrpu:229": " (4) ātmā tathā karma ke sambandha meṃ matamatāntara",
    "GR12hsasvrpu:230": " atrāpi varṇayantyeke saugatāḥ kṛtabuddhayaḥ /",
    "GR12hsasvrpu:231": " kliṣṭaṃ mano 'sti yan nityaṃ tad yathoktātmalakṣaṇam // HSvs_[1.4]88 //",
    "GR12hsasvrpu:232": " yadi nityaṃ tadātmaiva saṃjñābhedo 'tra kevalam /",
    "GR12hsasvrpu:233": " athānityaṃ tataś cedaṃ na yathoktātmalakṣaṇam // HSvs_[1.4]89 //",
    "GR12hsasvrpu:234": " yaḥ kartā karmabhedānāṃ bhoktā karmaphalasya ca /",
    "GR12hsasvrpu:235": " saṃsarttā parinirvātā sa hy ātmā nānyalakṣaṇaḥ // HSvs_[1.4]90 //",
    "GR12hsasvrpu:236": " ātmatvenāviśiṣṭasya vaicitryaṃ tasya yadvaśāt /",
    "GR12hsasvrpu:237": " narādirūpaṃ taccitram adṛṣṭaṃ karmasaṃjñitam // HSvs_[1.4]91 //",
    "GR12hsasvrpu:238": " tathā tulye 'pi cārambhe sadupāye 'pi yo nṛṇām /",
    "GR12hsasvrpu:239": " phalabhedaḥ sa no yukto yuktyā hetvantaraṃ vinā // HSvs_[1.4]92 //",
    "GR12hsasvrpu:240": " tasmādavaśyameṣṭavyaṃ tatra hetvantaraṃ paraiḥ /",
    "GR12hsasvrpu:241": " tadevādṛṣṭamityāhur anye śāstrakṛtaśramāḥ // HSvs_[1.4]93 //",
    "GR12hsasvrpu:242": " bhūtānāṃ tatsvabhāvatvād ayam ity apy anuttaram /",
    "GR12hsasvrpu:243": " na bhūtātmaka evātmety etad atra nidarśitam // HSvs_[1.4]94 //",
    "GR12hsasvrpu:244": " karmaṇo bhautikatvena yad vaitad api sāmpratam /",
    "GR12hsasvrpu:245": " ātmano vyatiriktaṃ tat citrabhāvaṃ yato matam // HSvs_[1.4]95 //",
    "GR12hsasvrpu:246": " śaktirūpaṃ tad anye tu sūrayaḥ saṃpracakṣate /",
    "GR12hsasvrpu:247": " anye tu vāsanārūpaṃ vicitraphaladaṃ matam // HSvs_[1.4]96 //",
    "GR12hsasvrpu:248": " anye tv abhidadhaty atra svarūpaniyatasya vai /",
    "GR12hsasvrpu:249": " kartur vinānyasaṃbandhaṃ śaktir ākasmikī kutaḥ // HSvs_[1.4]97 //",
    "GR12hsasvrpu:250": " tatkriyāyogataḥ sā cet tadapuṣṭau na yujyate /",
    "GR12hsasvrpu:251": " tadanyayogābhāve ca puṣṭir asya kathaṃ bhavet // HSvs_[1.4]98 //",
    "GR12hsasvrpu:252": " asty eva sā sadā kantu kriyayā vyajyate param /",
    "GR12hsasvrpu:253": " ātmamātrasthitāyā na tasyā vyaktiḥ kadācana // HSvs_[1.4]99 //",
    "GR12hsasvrpu:254": " tadanyāvaraṇābhāvād bhāve vāsyaiva karmatā /",
    "GR12hsasvrpu:255": " tannirākaraṇād vyaktir iti tadbhedasaṃsthitiḥ // HSvs_[1.4]100 //",
    "GR12hsasvrpu:256": " pāpaṃ tadbhinnam evāstu kriyāntaranibandhanam /",
    "GR12hsasvrpu:257": " evam iṣṭakriyājanyaṃ puṇyaṃ kim iti nekṣyate // HSvs_[1.4]101 //",
    "GR12hsasvrpu:258": " vāsanāpy anyasaṃbandhaṃ vinā naivopapadyate /",
    "GR12hsasvrpu:259": " puṣpādigandhavaikalye tilādau nekṣyate yataḥ // HSvs_[1.4]102 //",
    "GR12hsasvrpu:260": " bodhamātrātiriktaṃ tad vāsakaṃ kiñcid iṣyatām /",
    "GR12hsasvrpu:261": " mukhyaṃ tad eva vaḥ karma na yuktā vāsanānyathā // HSvs_[1.4]103 //",
    "GR12hsasvrpu:262": " bodhamātrasya tadbhāve nāsti jñānam avāsitam /",
    "GR12hsasvrpu:263": " tato 'muktiḥ sadaiva syād vaiśiṣṭyaṃ kevalasya na // HSvs_[1.4]104 //",
    "GR12hsasvrpu:264": " evaṃ śaktyādipakṣo 'yaṃ ghaṭate nāpapattitaḥ /",
    "GR12hsasvrpu:265": " bandhān nyūnātiriktatve tadbhāvān upapattitaḥ // HSvs_[1.4]105 //",
    "GR12hsasvrpu:266": " tasmāt tadātmano bhinnaṃ saccitraṃ cātmayogi ca /",
    "GR12hsasvrpu:267": " adṛṣṭam avagantavyaṃ tasya śaktyādisādhakam // HSvs_[1.4]106 //",
    "GR12hsasvrpu:268": " adṛṣṭaṃ karma saṃskārāḥ puṇyāpuṇye śubhāśubhe /",
    "GR12hsasvrpu:269": " dharmādharmau tathā pāśaḥ paryāyās tasya kīrttitāḥ // HSvs_[1.4]107 //",
    "GR12hsasvrpu:270": " hetavo 'sya samākhyātāḥ pūrvaṃ hiṃsānṛtādayaḥ /",
    "GR12hsasvrpu:271": " tadvān saṃyujyate tena vicitraphaladāyinā // HSvs_[1.4]108 //",
    "GR12hsasvrpu:272": " naivaṃ dṛṣṭeṣṭabādhā yat siddhiś cāsyānivāritā /",
    "GR12hsasvrpu:273": " tad enam eva vidvāṃsas tattvavādaṃ pracakṣate // HSvs_[1.4]109 //",
    "GR12hsasvrpu:274": " (5) bhūtacaitanyavādakhaṃḍana kā upasaṃhāra",
    "GR12hsasvrpu:275": " lokāyatamataṃ prājñair jñeyaṃ pāpaughakāraṇam /",
    "GR12hsasvrpu:276": " itthaṃ tattvavilomaṃ yat tan na jñānavivardhanam // HSvs_[1.5]110 //",
    "GR12hsasvrpu:277": " indrapratāraṇāyedaṃ cakre kila bṛhaspatiḥ /",
    "GR12hsasvrpu:278": " ado 'pi yuktiśūnyaṃ yan nettham indraḥ pratāryate // HSvs_[1.5]111 //",
    "GR12hsasvrpu:279": " tasmād duṣṭāśayakaraṃ kliṣṭasattvavicintitam /",
    "GR12hsasvrpu:280": " pāpaśrutaṃ sadā dhīrair varjyaṃ nāstikadarśanam // HSvs_[1.5]112 //",
    "GR12hsasvrpu:281": " dūsarā stabaka",
    "GR12hsasvrpu:282": " (2)puṇya, pāpa tathā mokṣa se saṃbaṃdhita kuccha praśna",
    "GR12hsasvrpu:283": " hiṃsādibhyo 'śubhaṃ karma tadanyebhyaś ca tacchubham /",
    "GR12hsasvrpu:284": " jāyate niyamo mānāt kuto 'yam iti nāpare // HSvs_[2.1]113 //",
    "GR12hsasvrpu:285": " āgamākhyāt tadanye tu tac ca dṛṣṭādyabādhitam /",
    "GR12hsasvrpu:286": " sarvārthaviṣayaṃ nityaṃ vyaktārthaṃ paramātmanā // HSvs_[2.1]114 //",
    "GR12hsasvrpu:287": " candrasūryoparāgādes tataḥ saṃvādadarśanāt /",
    "GR12hsasvrpu:288": " tasyāpratyakṣe 'pi pāpādau na prāmāṇyaṃ na yujyate // HSvs_[2.1]115 //",
    "GR12hsasvrpu:289": " yadi nāma kvacid dṛṣṭaḥ saṃvādo 'nyatra vastuni /",
    "GR12hsasvrpu:290": " tadbhāvas tasya tattvaṃ vā kathaṃ samavasīyate ? // HSvs_[2.1]116 //",
    "GR12hsasvrpu:291": " āgamaikatvatas tac ca vākyādes tulyatādinā /",
    "GR12hsasvrpu:292": " suvṛddhasaṃpradāyena tathā pāpakṣayeṇa ca // HSvs_[2.1]117 //",
    "GR12hsasvrpu:293": " anyathā vastutattvasya parīkṣaiva na yujyate /",
    "GR12hsasvrpu:294": " āśaṅkā sarvagā yasmāt chadmasthasyopajāyate // HSvs_[2.1]118 //",
    "GR12hsasvrpu:295": " aparīkṣāpi no yuktā guṇadoṣāvivekataḥ /",
    "GR12hsasvrpu:296": " mahat saṃkaṭamāyātam āśaṅke nyāyavādinaḥ // HSvs_[2.1]119 //",
    "GR12hsasvrpu:297": " tasmād yathoditāt samyag āgamakhyāt pramāṇataḥ /",
    "GR12hsasvrpu:298": " hiṃsādibhyo 'śubhādīni niyamo 'yaṃ vyavasthitaḥ // HSvs_[2.1]120 //",
    "GR12hsasvrpu:299": " kliṣṭād hiṃsādyanuṣṭhānāt prāptiḥ kliṣṭasya karmaṇaḥ /",
    "GR12hsasvrpu:300": " yathāpathyabhujo vyādher akliṣṭasya viparyayāt // HSvs_[2.1]121 //",
    "GR12hsasvrpu:301": " svabhāva eṣa jīvasya yat tathāpariṇāmabhāk /",
    "GR12hsasvrpu:302": " badhyate puṇyapāpābhyāṃ mādhyasthyāt tu vimucyate // HSvs_[2.1]122 //",
    "GR12hsasvrpu:303": " sudūram api gatveha vihitāsūpapattiṣu /",
    "GR12hsasvrpu:304": " kaḥ svabhāvāgamāvante śaraṇaṃ na prapadyate // HSvs_[2.1]123 //",
    "GR12hsasvrpu:305": " pratipakṣasvabhāvena pratipakṣāgamena ca /",
    "GR12hsasvrpu:306": " bādhitvāt kathaṃ hy etau śaraṇaṃ yuktivādinām // HSvs_[2.1]124 //",
    "GR12hsasvrpu:307": " pratītyā bādhyate yo yat svabhāvo na sa yujyate /",
    "GR12hsasvrpu:308": " vastunaḥ kalpyamāno 'pi vahnyādeḥ śītatādivat // HSvs_[2.1]125 //",
    "GR12hsasvrpu:309": " vahneḥ śītatvam asty eva tatkāryaṃ kiṃ na dṛśyate /",
    "GR12hsasvrpu:310": " dṛśyate hi himāsanne katham itthaṃ svabhāvataḥ // HSvs_[2.1]126 //",
    "GR12hsasvrpu:311": " himasyāpi svabhāvo 'yaṃ niyamād vahnisaṃnidhau /",
    "GR12hsasvrpu:312": " karoti dāham ity evaṃ vahnyādeḥ śītatā na kim // HSvs_[2.1]127 //",
    "GR12hsasvrpu:313": " vyavasthābhāvato hy evaṃ yā tvadbuddhir ihedṛśī /",
    "GR12hsasvrpu:314": " sā loṣṭād asya yat kāryaṃ tat tvattas tatsvabhāvataḥ // HSvs_[2.1]128 //",
    "GR12hsasvrpu:315": " evaṃ subuddhiśūnyatvaṃ bhavato 'pi prasajyate /",
    "GR12hsasvrpu:316": " astu cet ko vivādo no buddhiśūnyena sarvathā // HSvs_[2.1]129 //",
    "GR12hsasvrpu:317": " anyastvāheha siddhe 'pi hiṃsādibhyo 'śubhādike /",
    "GR12hsasvrpu:318": " śubhāder eva saukhyādi kena mānena gamyate // HSvs_[2.1]130 //",
    "GR12hsasvrpu:319": " atrāpi bruvate kecit sarvathā yuktivādinaḥ /",
    "GR12hsasvrpu:320": " pratītigarbhayā yuktyā kilaitad avasīyate // HSvs_[2.1]131 //",
    "GR12hsasvrpu:321": " tayāhur nāśubhāt saukhyaṃ tadbāhulyaprasaṃgataḥ /",
    "GR12hsasvrpu:322": " bahavaḥ pāpakarmāṇo viralāḥ śubhakāriṇaḥ // HSvs_[2.1]132 //",
    "GR12hsasvrpu:323": " na caitad dṛśyate loke duḥkhabāhulyadarśanāt /",
    "GR12hsasvrpu:324": " śubhāt saukhyaṃ tataḥ siddham ato 'nyac cāpy ato 'nyataḥ // HSvs_[2.1]133 //",
    "GR12hsasvrpu:325": " anye punar idaṃ śrāddhā bruvate āgamena vai /",
    "GR12hsasvrpu:326": " śubhāder eva saukhyādi gamyate nānyataḥ kvacit // HSvs_[2.1]134 //",
    "GR12hsasvrpu:327": " atīndriyeṣu bhāveṣu prāyaḥ evaṃvidheṣu yat /",
    "GR12hsasvrpu:328": " chadmasthasyāvisaṃvādi mānam atra na vidyate // HSvs_[2.1]135 //",
    "GR12hsasvrpu:329": " yac coktaṃ duḥkhabāhulya-darśanaṃ tan na sādhakam /",
    "GR12hsasvrpu:330": " kvacit tathopalambhe 'pi sarvatrādarśanād iti // HSvs_[2.1]136 //",
    "GR12hsasvrpu:331": " sarvatra darśanaṃ yasya tadvākyāt kiṃ na sādhanam /",
    "GR12hsasvrpu:332": " sādhanaṃ tad bhavaty evam āgamāt tu na bhidyate // HSvs_[2.1]137 //",
    "GR12hsasvrpu:333": " aśubhād apy anuṣṭhānāt saukhyaprāptiś ca yā kvacit /",
    "GR12hsasvrpu:334": " phalaṃ vipākavirasā sā tathāvidhakarmaṇaḥ // HSvs_[2.1]138 //",
    "GR12hsasvrpu:335": " brahmahatyānideśānuṣṭhānād grāmādilābhavat /",
    "GR12hsasvrpu:336": " na punas tata evaitad āgamād eva gamyate // HSvs_[2.1]139 //",
    "GR12hsasvrpu:337": " pratipakṣāgamānāṃ ca dṛṣṭeṣṭābhyāṃ virodhataḥ /",
    "GR12hsasvrpu:338": " tathānāptapraṇītatvād āgamatvaṃ na yujyate // HSvs_[2.1]140 //",
    "GR12hsasvrpu:339": " dṛṣṭeṣṭābhyāṃ virodhāc ca teṣāṃ nāptapraṇītatā /",
    "GR12hsasvrpu:340": " niyamād gamyate yasmāt tad asāv eva darśyate // HSvs_[2.1]141 //",
    "GR12hsasvrpu:341": " agamyagamanādīnāṃ dharmasādhanatā kvacit /",
    "GR12hsasvrpu:342": " uktā lokaprasiddhena pratyakṣeṇa viruddhyate // HSvs_[2.1]142 //",
    "GR12hsasvrpu:343": " svadharmotkarṣād eva tathā muktir apīṣyate /",
    "GR12hsasvrpu:344": " hetvabhāvena tadbhāvo nitya iṣṭena bādhyate // HSvs_[2.1]143 //",
    "GR12hsasvrpu:345": " mādhyasthyam eva taddhetur agamyagamanādinā /",
    "GR12hsasvrpu:346": " sādhyate tat paraṃ yena tena doṣo na kaścana // HSvs_[2.1]144 //",
    "GR12hsasvrpu:347": " etad apy uktimātraṃ yad agamyagamanādiṣu /",
    "GR12hsasvrpu:348": " tathāpravṛttito yuktyā mādhyasthyaṃ nopapadyate // HSvs_[2.1]145 //",
    "GR12hsasvrpu:349": " apravṛttyaiva sarvatra yathāsāmarthyabhāvataḥ /",
    "GR12hsasvrpu:350": " viśuddhabhāvanābhyāsāt tanmādhyasthyaṃ paraṃ yataḥ // HSvs_[2.1]146 //",
    "GR12hsasvrpu:351": " yāvad evaṃvidhaṃ naivaṃ pravṛttis tāvad eva yā /",
    "GR12hsasvrpu:352": " sāviśeṣeṇa sādhvīti tasyotkarṣaprasādhanāt // HSvs_[2.1]147 //",
    "GR12hsasvrpu:353": " nāpravṛtter iyaṃ hetuḥ kutaścid anivarttanāt /",
    "GR12hsasvrpu:354": " sarvatra bhāvāvicchedād anyathāgamyasaṃsthitiḥ // HSvs_[2.1]148 //",
    "GR12hsasvrpu:355": " tac cāstu lokaśāstroktaṃ tatraudāsīnyayogataḥ /",
    "GR12hsasvrpu:356": " saṃbhāvyate paraṃ hy etad bhāvaśuddher mahātmanām // HSvs_[2.1]149 //",
    "GR12hsasvrpu:357": " saṃsāramocakasyāpi hiṃsā yad dharmasādhanam /",
    "GR12hsasvrpu:358": " muktiś cāsti tatas tasyāpy eṣa doṣo 'nivāritaḥ // HSvs_[2.1]150 //",
    "GR12hsasvrpu:359": " muktikarmakṣayād eva jāyate nānyataḥ kvacit /",
    "GR12hsasvrpu:360": " janmādirahitā yat tat sa evātra nirūpyate // HSvs_[2.1]151 //",
    "GR12hsasvrpu:361": " hiṃsādyutkarṣasādhyo vā tadviparyayajo 'pi vā /",
    "GR12hsasvrpu:362": " anyahetur ahetur vā sa vai karmakṣayo nanu // HSvs_[2.1]152 //",
    "GR12hsasvrpu:363": " hiṃsādyutkarṣasādhyatve tadabhāve na tatsthitiḥ /",
    "GR12hsasvrpu:364": " karmakṣayāsthitau ca syān muktānāṃ muktatākṣitiḥ // HSvs_[2.1]153 //",
    "GR12hsasvrpu:365": " tadviparyayasādhyatve parasiddhāntasaṃsthitiḥ /",
    "GR12hsasvrpu:366": " karmakṣayaḥ satāṃ yasmād ahiṃsādiprasādhanaḥ // HSvs_[2.1]154 //",
    "GR12hsasvrpu:367": " tadanyahetusādhyatve tatsvarūpam asaṃsthitam /",
    "GR12hsasvrpu:368": " ahetutve sadā bhāvo 'bhāvo vā syāt sadaiva hi // HSvs_[2.1]155 //",
    "GR12hsasvrpu:369": " muktiḥ karmakṣayād iṣṭā jñānayogaphalaṃ ca saḥ /",
    "GR12hsasvrpu:370": " ahiṃsādi ca taddhetur iti nyāyaḥ satāṃ mataḥ // HSvs_[2.1]156 //",
    "GR12hsasvrpu:371": " evaṃ vedavihitāpi hiṃsāpāyāya tattvataḥ /",
    "GR12hsasvrpu:372": " śāstracoditabhāve 'pi vacanāntarabādhanāt // HSvs_[2.1]157 //",
    "GR12hsasvrpu:373": " na hiṃsyād iha bhūtāni hiṃsanaṃ doṣakṛn matam /",
    "GR12hsasvrpu:374": " dāhavad vaidyake spaṣṭam utsargapratiṣedhataḥ // HSvs_[2.1]158 //",
    "GR12hsasvrpu:375": " tato vyādhinivṛttyarthaṃ dāhaḥ kāryas tu codite /",
    "GR12hsasvrpu:376": " na tato 'pi na doṣaḥ syāt phaloddeśena codanāt // HSvs_[2.1]159 //",
    "GR12hsasvrpu:377": " evaṃ tatphalabhāve 'pi codanāto 'pi sarvathā /",
    "GR12hsasvrpu:378": " dhruvam autsargiko doṣo jāyate phalacodanāt // HSvs_[2.1]160 //",
    "GR12hsasvrpu:379": " anyeṣām api buddhyaivaṃ dṛṣṭeṣṭābhyāṃ viruddhatā /",
    "GR12hsasvrpu:380": " darśanīyā kuśāstrāṇāṃ tataś ca sthitamityadaḥ // HSvs_[2.1]161 //",
    "GR12hsasvrpu:381": " kliṣṭaṃ hiṃsādyanuṣṭhānaṃ na yat tasyānyato bhavet /",
    "GR12hsasvrpu:382": " tataḥ kartā sa eva syāt sarvasyaiva hi karmaṇaḥ // HSvs_[2.1]162 //",
    "GR12hsasvrpu:383": " anādikarmayuktatvāt tanmohāt saṃpravartate /",
    "GR12hsasvrpu:384": " ahite 'py ātmanaḥ prāyo vyādhipīḍitacittavat // HSvs_[2.1]163 //",
    "GR12hsasvrpu:385": " (1)kālavāda, svabhāvavāda,",
    "GR12hsasvrpu:386": " niyativāda,",
    "GR12hsasvrpu:387": " karmavāda,",
    "GR12hsasvrpu:388": " kālādisāmagrīvāda",
    "GR12hsasvrpu:389": " kālādīnāṃ ca kartṛtvaṃ manyante 'nye pravādinaḥ /",
    "GR12hsasvrpu:390": " kevalānāṃ tadanye tu mithaḥ sāmagryapekṣayā // HSvs_[2.2]164 //",
    "GR12hsasvrpu:391": " na kālavyatirekeṇa garbhabālaśubhādikam /",
    "GR12hsasvrpu:392": " yat kiñcij jāyate loke tad asau kāraṇaṃ kila // HSvs_[2.2]165 //",
    "GR12hsasvrpu:393": " kālaḥ pacati bhūtāni kālaḥ saṃharati prajāḥ /",
    "GR12hsasvrpu:394": " kālaḥ supteṣu jāgartti kālo hi duratikramaḥ // HSvs_[2.2]166 //",
    "GR12hsasvrpu:395": " kiñca kālādṛte naiva mudgapaktir apīṣyate /",
    "GR12hsasvrpu:396": " sthālyādisaṃnidhāne 'pi tataḥ kālād asau matā // HSvs_[2.2]167 //",
    "GR12hsasvrpu:397": " kālābhāve ca garbhādi sarvaṃ syād avyavasthayā /",
    "GR12hsasvrpu:398": " pareṣṭahetusadbhāva-mātrād eva tadudbhavāt // HSvs_[2.2]168 //",
    "GR12hsasvrpu:399": " na svabhāvātirekeṇa garbhabālaśubhādikam /",
    "GR12hsasvrpu:400": " yat kiñcij jāyate loke tad asau kāraṇaṃ kila // HSvs_[2.2]169 //",
    "GR12hsasvrpu:401": " sarvabhāvāḥ svabhāvena svasvabhāve tathā tathā /",
    "GR12hsasvrpu:402": " varttante 'tha nivarttante kāmacāraparāṅmukhāḥ // HSvs_[2.2]170 //",
    "GR12hsasvrpu:403": " na vineha svabhāvena mudgapaktir apīṣyate /",
    "GR12hsasvrpu:404": " tathākālādibhāve 'pi nāśvamāṣasya sā yataḥ // HSvs_[2.2]171 //",
    "GR12hsasvrpu:405": " atatsvabhāvāt tadbhāve-'tiprasaṃgo 'nivāritaḥ /",
    "GR12hsasvrpu:406": " tulye tatra mṛdaḥ kumbho na paṭādītyayuktimat // HSvs_[2.2]172 //",
    "GR12hsasvrpu:407": " niyatenaiva rūpeṇa sarve bhāvā bhavanti yat /",
    "GR12hsasvrpu:408": " tato niyatijā hy ete tatsvarūpānuvedhataḥ // HSvs_[2.2]173 //",
    "GR12hsasvrpu:409": " yad yadaiva yato yāvat tat tadaiva tatas tathā /",
    "GR12hsasvrpu:410": " niyataṃ jāyate nyāyāt ka etāṃ bādhituṃ kṣamaḥ // HSvs_[2.2]174 //",
    "GR12hsasvrpu:411": " na carte niyatiṃ loke mudgapaktir apīkṣyate /",
    "GR12hsasvrpu:412": " tatsvabhāvādibhāve 'pi nāsāvaniyatā yataḥ // HSvs_[2.2]175 //",
    "GR12hsasvrpu:413": " anyathāniyatatvena sarvabhāvaḥ prasajyate /",
    "GR12hsasvrpu:414": " anyonyātmakatāpatteḥ kriyāvaiphalyam eva ca // HSvs_[2.2]176 //",
    "GR12hsasvrpu:415": " na bhoktṛvyatirekeṇa bhogyaṃ jagati vidyate /",
    "GR12hsasvrpu:416": " na cākṛtasya bhogaḥ syān muktānāṃ bhogabhāvataḥ // HSvs_[2.2]177 //",
    "GR12hsasvrpu:417": " bhogyaṃ ca viśvaṃ sattvānāṃ vidhinā tena tena yat /",
    "GR12hsasvrpu:418": " dṛśyate 'dhyakṣam evedaṃ tasmāt tat karmajaṃ hi tat // HSvs_[2.2]178 //",
    "GR12hsasvrpu:419": " na ca tat karmavaidhurye mudgapaktir apīkṣyate /",
    "GR12hsasvrpu:420": " sthālyādibhaṅgabhāvena yat kvacin nopapadyate // HSvs_[2.2]179 //",
    "GR12hsasvrpu:421": " citraṃ bhogyaṃ tathā citrāt karmaṇo 'hetutānyathā /",
    "GR12hsasvrpu:422": " tasya yasmād vicitratvaṃ niyatyāder na yujyate // HSvs_[2.2]180 //",
    "GR12hsasvrpu:423": " niyater niyatātmatvān niyatānāṃ samānatā /",
    "GR12hsasvrpu:424": " tathāniyatabhāve ca balāt syāt tadvicitratā // HSvs_[2.2]181 //",
    "GR12hsasvrpu:425": " na ca tanmātrabhāvāder yujyate 'syā vicitratā /",
    "GR12hsasvrpu:426": " tadanyabhedakaṃ muktvā samyag nyāyāvirodhataḥ // HSvs_[2.2]182 //",
    "GR12hsasvrpu:427": " na jalasyaikarūpasya viyatpātād vicitratā /",
    "GR12hsasvrpu:428": " ūṣarādidharābhedam antareṇopajāyate // HSvs_[2.2]183 //",
    "GR12hsasvrpu:429": " tadbhinnabhedakatve ca tatra tasyā na kartṛtā /",
    "GR12hsasvrpu:430": " tatkartṛtve ca citratvaṃ tadvat tasyāpyasaṃgatam // HSvs_[2.2]184 //",
    "GR12hsasvrpu:431": " tasyā eva tathābhūtaḥ svabhāvo yadi ceṣyate /",
    "GR12hsasvrpu:432": " tyaktaḥ niyativādaḥ syāt svabhāvāśrayaṇān nanu // HSvs_[2.2]185 //",
    "GR12hsasvrpu:433": " svo bhāvaś ca svabhāvo 'pi svasattaiva hi bhāvataḥ /",
    "GR12hsasvrpu:434": " tasyāpi bhedakābhāve vaicitryaṃ nopapadyate // HSvs_[2.2]186 //",
    "GR12hsasvrpu:435": " tatas tasyāviśiṣṭatvād yugapad viśvasaṃbhavaḥ /",
    "GR12hsasvrpu:436": " na cāsāv iti sadyuktyā tadvādo 'ip na saṃgataḥ // HSvs_[2.2]187 //",
    "GR12hsasvrpu:437": " tattatkālādisāpekṣo viśvahetuḥ sa cen nanu /",
    "GR12hsasvrpu:438": " muktaḥ svabhāvavādaḥ syāt kālavādaparigrahāt // HSvs_[2.2]188 //",
    "GR12hsasvrpu:439": " kālo 'pi samayādir yat kevalaṃ so 'pi kāraṇam /",
    "GR12hsasvrpu:440": " tata eva hy asaṃbhūteḥ kasyacin nopapadyate // HSvs_[2.2]189 //",
    "GR12hsasvrpu:441": " ataś ca kāle tulye 'pi sarvatraiva na tatphalam /",
    "GR12hsasvrpu:442": " ato hetvantarāpekṣaṃ vijñeyaṃ tad vicakṣaṇaiḥ // HSvs_[2.2]190 //",
    "GR12hsasvrpu:443": " ataḥ kālādayaḥ sarve samudāyena kāraṇam /",
    "GR12hsasvrpu:444": " garbhādeḥ kāryajātasya vijñeyā nyāyavādibhiḥ // HSvs_[2.2]191 //",
    "GR12hsasvrpu:445": " na caikaikata eveha kvacit kiñcid apīkṣyate /",
    "GR12hsasvrpu:446": " tasmāt sarvasya kāryasya sāmagrī janikā matā // HSvs_[2.2]192 //",
    "GR12hsasvrpu:447": " svabhāvo niyatiś caiva karmaṇo 'nye pracakṣate /",
    "GR12hsasvrpu:448": " dharmāvanye tu sarvasya sāmānyenaiva vastunaḥ // HSvs_[2.2]193 //",
    "GR12hsasvrpu:449": " tīsarā stabaka",
    "GR12hsasvrpu:450": " (1) īśvaravādakhaṃḍana",
    "GR12hsasvrpu:451": " īśvaraḥ prerakatvena kartā kaiścid iheṣyate /",
    "GR12hsasvrpu:452": " acintyacic chaktiyukto 'nādiśuddhaś ca sūribhiḥ // HSvs_[3.1]194 //",
    "GR12hsasvrpu:453": " jñānam apratighaṃ yasya vairāgyaṃ ca jagatpateḥ /",
    "GR12hsasvrpu:454": " aiśvaryaṃ caiva dharmaś ca sahasiddhaṃ catuṣṭayam // HSvs_[3.1]195 //",
    "GR12hsasvrpu:455": " ajño jantur anīśo 'yam ātmanaḥ sukhaduḥkhayoḥ /",
    "GR12hsasvrpu:456": " īśvaraprerito gacchet svargaṃ vā śvabhram eva vā // HSvs_[3.1]196 //",
    "GR12hsasvrpu:457": " anye tv abhidadhaty atra vītarāgasya bhāvataḥ /",
    "GR12hsasvrpu:458": " itthaṃ prayojanābhāvāt kartṛtvaṃ yujyate katham ? // HSvs_[3.1]197 //",
    "GR12hsasvrpu:459": " narakādiphale kāṃścit kāṃścit svargādisādhane /",
    "GR12hsasvrpu:460": " karmaṇi prerayaty āśu sa jantūn kena hetunā ? // HSvs_[3.1]198 //",
    "GR12hsasvrpu:461": " svayam eva pravartante sattvāś cet citrakarmaṇi /",
    "GR12hsasvrpu:462": " nirarthakam iheśasya kartṛtvaṃ gīyate katham ? // HSvs_[3.1]199 //",
    "GR12hsasvrpu:463": " phalaṃ dadāti cet sarvaṃ tat teneha pracoditam /",
    "GR12hsasvrpu:464": " aphale pūrvadoṣaḥ syāt saphale bhaktimātratā // HSvs_[3.1]200 //",
    "GR12hsasvrpu:465": " ādisarge 'pi na hetuḥ kṛtakṛtyasya vidyate /",
    "GR12hsasvrpu:466": " pratijñātavirodhitvāt svabhāvo 'py apramāṇakaḥ // HSvs_[3.1]201 //",
    "GR12hsasvrpu:467": " karmādes tatsvabhāvatve na kiñcid bādhyate vibhoḥ /",
    "GR12hsasvrpu:468": " vibhos tu tatsvabhāvatve kṛtakṛtyatvabādhanam // HSvs_[3.1]202 //",
    "GR12hsasvrpu:469": " tataś ceśvarakartṛtva-vādo 'yaṃ yujyate param /",
    "GR12hsasvrpu:470": " samyag nyāyāvirodhena yathāhuḥ śuddhabuddhayaḥ // HSvs_[3.1]203 //",
    "GR12hsasvrpu:471": " īśvaraḥ paramātmaiva taduktavratasevanāt /",
    "GR12hsasvrpu:472": " yato muktis tatas tasyāḥ kartā syād guṇabhāvataḥ // HSvs_[3.1]204 //",
    "GR12hsasvrpu:473": " tadanāsevanād eva yat saṃsāro 'pi tattvataḥ /",
    "GR12hsasvrpu:474": " tena tasyāpi kartṛtvaṃ kalpyamānaṃ na duṣyati // HSvs_[3.1]205 //",
    "GR12hsasvrpu:475": " kartāyam iti tadvākye yataḥ keṣāṃcid ādaraḥ /",
    "GR12hsasvrpu:476": " atas tadānuguṇyena tasya kartṛtvadeśanā // HSvs_[3.1]206 //",
    "GR12hsasvrpu:477": " paramaiśvaryayuktatvān mata ātmaiva ceśvaraḥ /",
    "GR12hsasvrpu:478": " sa ca karteti nirdoṣaḥ kartṛvādo vyavasthitaḥ // HSvs_[3.1]207 //",
    "GR12hsasvrpu:479": " śāstrakārā mahātmānaḥ prāyo vītaspṛhā bhave /",
    "GR12hsasvrpu:480": " sattvārthasaṃpravṛttāś ca kathaṃ te 'yuktabhāṣiṇaḥ // HSvs_[3.1]208 //",
    "GR12hsasvrpu:481": " abhiprāyas tatas teṣāṃ samyag mṛgyo hitaiṣiṇā /",
    "GR12hsasvrpu:482": " nyāyaśāstrāvirodhena yathāha manur apyadaḥ // HSvs_[3.1]209 //",
    "GR12hsasvrpu:483": " ārṣaṃ ca dharmaśāstraṃ ca vedaśāstrāvirodhinā /",
    "GR12hsasvrpu:484": " yas tarkeṇānusaṃdhatte sa dharmaṃ veda netaraḥ // HSvs_[3.1]210 //",
    "GR12hsasvrpu:485": " (2) prakṛtipuruṣavāda khaṇḍana",
    "GR12hsasvrpu:486": " pradhānodbhavam anye tu manyante sarvam eva hi /",
    "GR12hsasvrpu:487": " mahad ādikrameṇeha kāryajātaṃ vipaścitaḥ // HSvs_[3.2]211 //",
    "GR12hsasvrpu:488": " pradhānād mahato bhāvo 'haṃkārasya tato 'pi ca /",
    "GR12hsasvrpu:489": " akṣatanmātravargasya tanmātrād bhūtasaṃhateḥ // HSvs_[3.2]212 //",
    "GR12hsasvrpu:490": " ghaṭādy api pṛthivyādi-pariṇāmasamudbhavam /",
    "GR12hsasvrpu:491": " nātmavyāpārajaṃ kiñcit teṣāṃ loke 'pi vidyate // HSvs_[3.2]213 //",
    "GR12hsasvrpu:492": " anye tu bruvate hy etat prakriyāmātravarṇanam /",
    "GR12hsasvrpu:493": " avicāryaiva tad yuktyā śraddhayā gamyate param // HSvs_[3.2]214 //",
    "GR12hsasvrpu:494": " yuktyā tu bādhyate yasmāt pradhānaṃ nityam iṣyate /",
    "GR12hsasvrpu:495": " tathātvāpracyutau cāsya mahadādi kathaṃ bhavet ? // HSvs_[3.2]215 //",
    "GR12hsasvrpu:496": " tasyaiva tatsvabhāvatvād iti cet kiṃ na sarvadā /",
    "GR12hsasvrpu:497": " ata eveti cet tasya tathātve nanu tat kutaḥ ? // HSvs_[3.2]216 //",
    "GR12hsasvrpu:498": " nānupādānam anyasya bhāve 'nyaj jātucid bhavet /",
    "GR12hsasvrpu:499": " tadupādānatāyāṃ ca na tasyaikāntanityatā // HSvs_[3.2]217 //",
    "GR12hsasvrpu:500": " ghaṭādyapi kulālādi-sāpekṣaṃ dṛśyate bhavat /",
    "GR12hsasvrpu:501": " ato na tat pṛthivyādi-pariṇāmasamudbhavam // HSvs_[3.2]218 //",
    "GR12hsasvrpu:502": " tatrāpi dehaḥ kartā cen naivāsāv ātmanaḥ pṛthak /",
    "GR12hsasvrpu:503": " pṛthag eveti ced bhoga ātmano yujyate katham ? // HSvs_[3.2]219 //",
    "GR12hsasvrpu:504": " dehabhogena naivāsya bhāvato bhoga iṣyate /",
    "GR12hsasvrpu:505": " pratibimbodayāt kintu yathoktaṃ pūrvasūribhiḥ // HSvs_[3.2]220 //",
    "GR12hsasvrpu:506": " “puruṣo 'vikṛtātmaiva svanirbhāsam acetanam /",
    "GR12hsasvrpu:507": " manaḥ karoti sānnidhyād upādhiḥ sphaṭikaṃ yathā // HSvs_[3.2]221 //",
    "GR12hsasvrpu:508": " vibhaktedṛkpariṇatau buddhau bhogo 'sya kathyate /",
    "GR12hsasvrpu:509": " pratibimbodayaḥ svacche yathā candramaso 'mbhasi” // HSvs_[3.2]222 //",
    "GR12hsasvrpu:510": " pratibimbodayo 'py asya nāmūrtatvena yujyate /",
    "GR12hsasvrpu:511": " muktair atiprasaṃgāc ca na vai bhogaḥ kadācana // HSvs_[3.2]223 //",
    "GR12hsasvrpu:512": " na ca pūrvasvabhāvatvāt sa muktānām asaṃgataḥ /",
    "GR12hsasvrpu:513": " svabhāvāntarabhāve ca pariṇāmo 'nivāritaḥ // HSvs_[3.2]224 //",
    "GR12hsasvrpu:514": " dehāt pṛthaktva evāsya na ca hiṃsādayaḥ kvacit /",
    "GR12hsasvrpu:515": " tadabhāve 'nimittatvāt kathaṃ bandhaḥ śubhāśubhaḥ // HSvs_[3.2]225 //",
    "GR12hsasvrpu:516": " bandhādṛte na saṃsāro muktir vāsyopapadyate /",
    "GR12hsasvrpu:517": " yamādi tadabhāve ca sarvam eva hy apārthakam // HSvs_[3.2]226 //",
    "GR12hsasvrpu:518": " ātmā na badhyate nāpi mucyate 'sau kadācana /",
    "GR12hsasvrpu:519": " badhyate mucyate cāpi prakṛtiḥ svātmaneti cet // HSvs_[3.2]227 //",
    "GR12hsasvrpu:520": " ekāntenaikarūpāyā nityāyāś ca na sarvathā /",
    "GR12hsasvrpu:521": " tasyāḥ kriyāntarābhāvād bandhamokṣau tu yujtitaḥ // HSvs_[3.2]228 //",
    "GR12hsasvrpu:522": " mokṣaḥ prakṛtyayogo yad ato 'syaḥ sa kathaṃ bhavet /",
    "GR12hsasvrpu:523": " svarūpavigamāpattes tathā tantravirodhataḥ // HSvs_[3.2]229 //",
    "GR12hsasvrpu:524": " pañcaviṃśatitattvajño yatra tatrāśrame rataḥ /",
    "GR12hsasvrpu:525": " jaṭī muṇḍī śikhī vāpi mucyate nātra saṃśayaḥ // HSvs_[3.2]230 //",
    "GR12hsasvrpu:526": " puruṣasyoditā muktir iti tantre cirantanaiḥ /",
    "GR12hsasvrpu:527": " itthaṃ na ghaṭate ceyam iti sarvamayuktimat // HSvs_[3.2]231 //",
    "GR12hsasvrpu:528": " atrāpi puruṣasyānye muktim icchanti vādinaḥ /",
    "GR12hsasvrpu:529": " prakṛtiṃ cāpi sannyāyāt karmaprakṛtim eva ca // HSvs_[3.2]232 //",
    "GR12hsasvrpu:530": " tasyāś cānekarūpatvāt pariṇāmitvayogataḥ /",
    "GR12hsasvrpu:531": " ātmano bandhanatvāc ca noktadoṣasamudbhavaḥ // HSvs_[3.2]233 //",
    "GR12hsasvrpu:532": " nāmūrtaṃ mūrtatāṃ yāti mūrtaṃ na yāty amūrtatām /",
    "GR12hsasvrpu:533": " yato bandhād yato nyāyād ātmano 'saṃgataṃ tayā // HSvs_[3.2]234 //",
    "GR12hsasvrpu:534": " dehasparśādisaṃvittyā na yāty evety atyuktimat /",
    "GR12hsasvrpu:535": " anyonyavyāptijā ceyam iti bandhādi saṃgatam // HSvs_[3.2]235 //",
    "GR12hsasvrpu:536": " mūrtayāpyātmano yogo ghaṭate nabhaso yathā /",
    "GR12hsasvrpu:537": " upaghātādibhāvaś ca jñānasyeva surādinā // HSvs_[3.2]236 //",
    "GR12hsasvrpu:538": " evaṃ prakṛtivādo 'pi vijñeyaḥ satya eva hi /",
    "GR12hsasvrpu:539": " kapiloktatvataś caiva divyo hi sa mahāmuniḥ // HSvs_[3.2]237 //",
    "GR12hsasvrpu:540": " caithā stabaka",
    "GR12hsasvrpu:541": " (1) kṣaṇikavāda khaṃḍana kī prastāvanā",
    "GR12hsasvrpu:542": " manyante 'nye jagat sarvaṃ kleśakarmanibandhanam /",
    "GR12hsasvrpu:543": " kṣaṇakṣayi mahāprajñā jñānamātraṃ tathāpare // HSvs_[4.1]238 //",
    "GR12hsasvrpu:544": " ta āhuḥ kṣaṇikaṃ sarvaṃ nāśahetor ayogataḥ /",
    "GR12hsasvrpu:545": " arthakriyāsamarthatvāt pariṇāmāt kṣayekṣaṇāt // HSvs_[4.1]239 //",
    "GR12hsasvrpu:546": " jñānamātraṃ ca yal loke jñānam evānubhūyate /",
    "GR12hsasvrpu:547": " nārthas tadvyatirekeṇa tato 'sau naiva vidyate // HSvs_[4.1]240 //",
    "GR12hsasvrpu:548": " atrāpy abhidadhaty anye smaraṇāder asaṃbhavāt /",
    "GR12hsasvrpu:549": " bāhyārthavedanāc caiva sarvam etad apārthakam // HSvs_[4.1]241 //",
    "GR12hsasvrpu:550": " anubhūtārthaviṣayaṃ smaraṇaṃ laukikaṃ yataḥ /",
    "GR12hsasvrpu:551": " kālāntare tathānitye mukhyam etan na yujyate // HSvs_[4.1]242 //",
    "GR12hsasvrpu:552": " so 'ntevāsī guruḥ so 'yaṃ pratyabhijñāpyasaṃgatā /",
    "GR12hsasvrpu:553": " dṛṣṭakautukam udvegaḥ pravṛttiḥ prāptir eva ca // HSvs_[4.1]243 //",
    "GR12hsasvrpu:554": " svakṛtasyopabhogas tu dūrotsārita eva hi /",
    "GR12hsasvrpu:555": " śīlānuṣṭhānahetur yaḥ sa naśyati tadaiva yat // HSvs_[4.1]244 //",
    "GR12hsasvrpu:556": " saṃtānāpekṣayāsmākaṃ vyavahāro 'khilo mataḥ /",
    "GR12hsasvrpu:557": " sa caika eva tasmiṃś ca sati kasmān na yujyate // HSvs_[4.1]245 //",
    "GR12hsasvrpu:558": " yasminn eva tu saṃtāne āhitā karmavāsanā /",
    "GR12hsasvrpu:559": " phalaṃ tatraiva saṃdhatte karpāse raktatā yathā // HSvs_[4.1]246 //",
    "GR12hsasvrpu:560": " etad apy uktimātraṃ yan na hetuphalabhāvataḥ /",
    "GR12hsasvrpu:561": " santāno 'nyaḥ sa cāyukta evāsatkāryavādinaḥ // HSvs_[4.1]247 //",
    "GR12hsasvrpu:562": " (2) bhāva abhāva bana jātā hai isa mata kā khaṃḍana",
    "GR12hsasvrpu:563": " nābhāvo bhāvatāṃ yāti śaśaśṛṅge tathāgateḥ /",
    "GR12hsasvrpu:564": " bhāvo nābhāvam etīha tadutpattyādidoṣataḥ // HSvs_[4.2]248 //",
    "GR12hsasvrpu:565": " sato 'sattve tadutpādas tato nāśo 'pi tasya yat /",
    "GR12hsasvrpu:566": " tannaṣṭasya punarbhāvaḥ sadā nāśo na tatsthitiḥ // HSvs_[4.2]249 //",
    "GR12hsasvrpu:567": " sa kṣaṇasthitidharmā ced dvitīyādikṣaṇasthitau /",
    "GR12hsasvrpu:568": " yujyate hy etad apy asya tathā coktānatikramaḥ // HSvs_[4.2]250 //",
    "GR12hsasvrpu:569": " kṣaṇasthitau tadaivāsya nāsthitir yuktyasaṃgateḥ /",
    "GR12hsasvrpu:570": " na paścād api sā neti sato 'sattvaṃ vyavasthitam // HSvs_[4.2]251 //",
    "GR12hsasvrpu:571": " na tad bhavati cet kiṃ na sadā sattva tad eva yat /",
    "GR12hsasvrpu:572": " na bhavaty etad evāsya bhavanaṃ sūrayo viduḥ // HSvs_[4.2]252 //",
    "GR12hsasvrpu:573": " kādācitkamado yasmād utpādyasya tad dhruvam /",
    "GR12hsasvrpu:574": " tucchatvān nety atucchasyāpy atucchatvāt kathaṃ nanu ? // HSvs_[4.2]253 //",
    "GR12hsasvrpu:575": " tadā bhūter iyaṃ tulyā tannivṛtter na tasya kim /",
    "GR12hsasvrpu:576": " tucchatāpterna bhāvo 'stu nāsat sat sadasat katham ? // HSvs_[4.2]254 //",
    "GR12hsasvrpu:577": " svahetor eva tajjātaṃ tatsvabhāvaṃ yato nanu /",
    "GR12hsasvrpu:578": " tadanantarabhāvitvād itaratrāpy adaḥ samam // HSvs_[4.2]255 //",
    "GR12hsasvrpu:579": " nāhetorasya bhavanaṃ na tucche tatsvabhāvatā /",
    "GR12hsasvrpu:580": " tataḥ kathaṃ nu tadbhāva iti yuktyā kathaṃ samam ? // HSvs_[4.2]256 //",
    "GR12hsasvrpu:581": " sa eva bhāvas taddhetus tasyaiva tathāsthiteḥ /",
    "GR12hsasvrpu:582": " svanivṛttiḥ svabhāvo 'sya bhāvasyeva tato na kim ? // HSvs_[4.2]257 //",
    "GR12hsasvrpu:583": " jñeyatvavat svabhāvo 'pi na cāyukto 'sya tadvidhaḥ /",
    "GR12hsasvrpu:584": " tadabhāve na tajjñānaṃ tannivṛtter gatiḥ katham ? // HSvs_[4.2]258 //",
    "GR12hsasvrpu:585": " tat tadvidhasvabhāvaṃ yat pratyakṣeṇa tathaiva hi /",
    "GR12hsasvrpu:586": " gṛhyate tadgatis tena naitat kvacid aniścayāt // HSvs_[4.2]259 //",
    "GR12hsasvrpu:587": " samāropādasau neti gṛhītaṃ tattvatas tu tat /",
    "GR12hsasvrpu:588": " yathābhāvagrahāt tasyā-tiprasaṃgādado 'pyasat // HSvs_[4.2]260 //",
    "GR12hsasvrpu:589": " gṛhītaṃ sarvam etena tattvato niścayaḥ punaḥ /",
    "GR12hsasvrpu:590": " mitagrahasamāropād iti tattvavyavasthiteḥ // HSvs_[4.2]261 //",
    "GR12hsasvrpu:591": " ekatra niścayo 'nyatra niraṃśānubhavād api /",
    "GR12hsasvrpu:592": " na tathā pāṭavābhāvād ity apūrvam idaṃ tamaḥ // HSvs_[4.2]262 //",
    "GR12hsasvrpu:593": " svabhāvakṣaṇato hy ūrdhvaṃ tucchatā tannivṛttitaḥ /",
    "GR12hsasvrpu:594": " nāsāv ekakṣaṇagrāhi-jñānāt samyag vibhāvyate // HSvs_[4.2]263 //",
    "GR12hsasvrpu:595": " tasyāṃ ca nāgṛhītāyāṃ tat tatheti viniścayaḥ /",
    "GR12hsasvrpu:596": " na hīndriyam atītādi-grāhakaṃ sadbhir iṣyate // HSvs_[4.2]264 //",
    "GR12hsasvrpu:597": " ante 'pi darśanaṃ nāsya kapālādigateḥ kvacit /",
    "GR12hsasvrpu:598": " na tad eva ghaṭābhāvo bhāvatvena pratītitaḥ // HSvs_[4.2]265 //",
    "GR12hsasvrpu:599": " na tadgater gatis tasya pratibandhavivekataḥ /",
    "GR12hsasvrpu:600": " tasyaivābhavanatve tu bhāvāvicchedato 'nvayaḥ // HSvs_[4.2]266 //",
    "GR12hsasvrpu:601": " tasmād avaśyam eṣṭavyaṃ tad ūrdhvaṃ tuccham eva tat /",
    "GR12hsasvrpu:602": " jñeyaṃ sad jñāyate hy etad apareṇāpi yuktimat // HSvs_[4.2]267 //",
    "GR12hsasvrpu:603": " notpattyādes tayor aikyaṃ tucchetaraviśeṣataḥ /",
    "GR12hsasvrpu:604": " nivṛttibhedataś caiva buddhibhedāc ca bhāvyatām // HSvs_[4.2]268 //",
    "GR12hsasvrpu:605": " etenaitat pratikṣiptaṃ yad uktaṃ nyāyamāninā /",
    "GR12hsasvrpu:606": " na tatra kiñcid bhavati na bhavaty eva kevalam // HSvs_[4.2]269 //",
    "GR12hsasvrpu:607": " bhāve hy eṣa vikalpaḥ syād vidher vastvanurodhataḥ /",
    "GR12hsasvrpu:608": " na bhāvo bhavatīty uktam abhāvo bhavatīty api // HSvs_[4.2]270 //",
    "GR12hsasvrpu:609": " etenāhetukatve 'pi hy abhūtvā nāśabhāvataḥ /",
    "GR12hsasvrpu:610": " sattānāśitvadoṣasya pratyākhyātaṃ prasañjanam // HSvs_[4.2]271 //",
    "GR12hsasvrpu:611": " pratikṣiptaṃ ca yat sattā-'nāśitvāgo 'nivāritam /",
    "GR12hsasvrpu:612": " tuccharūpā tadāsattā bhāvāpternāśitoditā // HSvs_[4.2]272 //",
    "GR12hsasvrpu:613": " bhāvasyābhavanaṃ yat tad abhāvabhavanaṃ tu yat /",
    "GR12hsasvrpu:614": " tattathādharmake hy ukta-vikalpo na virudhyate // HSvs_[4.2]273 //",
    "GR12hsasvrpu:615": " tad eva na bhavatyetad viruddhamiva lakṣyate /",
    "GR12hsasvrpu:616": " tad eva vastusaṃsparśād bhavanapratiṣedhataḥ // HSvs_[4.2]274 //",
    "GR12hsasvrpu:617": " sato 'sattvaṃ yataś caivaṃ sarvathā nopapadyate /",
    "GR12hsasvrpu:618": " bhāvo nābhāvametīha tataś caitad vyavasthitam // HSvs_[4.2]275 //",
    "GR12hsasvrpu:619": " (3) abhāva bhāva bana jātā hai",
    "GR12hsasvrpu:620": " isa mata kā khaṃḍana",
    "GR12hsasvrpu:621": " asataḥ sattvayoge tu tattathāśaktiyogataḥ /",
    "GR12hsasvrpu:622": " nāsattvaṃ tadabhāve tu na tatsattvaṃ tadanyavat // HSvs_[4.3]276 //",
    "GR12hsasvrpu:623": " asadutpadyate taddhi vidyate yasya kāraṇam /",
    "GR12hsasvrpu:624": " viśiṣṭaśaktimat tac ca tatastatsattvasaṃsthitiḥ // HSvs_[4.3]277 //",
    "GR12hsasvrpu:625": " atyantāsati sarvasmin kāraṇasya na yuktitaḥ /",
    "GR12hsasvrpu:626": " viśiṣṭaśaktimattvaṃ hi kalpyamānaṃ virājate // HSvs_[4.3]278 //",
    "GR12hsasvrpu:627": " tatsattvasādhakaṃ tan na tad eva hi tadā na yat /",
    "GR12hsasvrpu:628": " ata evedamicchantu na vai tasyetyayogataḥ // HSvs_[4.3]279 //",
    "GR12hsasvrpu:629": " vastusthityā tathā tadyat tadanantarabhāvi tat /",
    "GR12hsasvrpu:630": " nānyat tataś ca nāmneha na tathāsti prayojanam // HSvs_[4.3]280 //",
    "GR12hsasvrpu:631": " nāmnā vināpi tattvena viśiṣṭāvidhinā vinā /",
    "GR12hsasvrpu:632": " cintyatāṃ yadi sannyāyād vastusthityāpi tattathā // HSvs_[4.3]281 //",
    "GR12hsasvrpu:633": " sādhakatve tu sarvasya tato bhāvaḥ prasajyate /",
    "GR12hsasvrpu:634": " kāraṇāśrayaṇo 'py evaṃ na tatsattvaṃ tadanyavat // HSvs_[4.3]282 //",
    "GR12hsasvrpu:635": " kiñca tat kāraṇaṃ kārya-bhūtikāle na vidyate /",
    "GR12hsasvrpu:636": " tato na janakaṃ tasya tadāsattvāt paraṃ yathā // HSvs_[4.3]283 //",
    "GR12hsasvrpu:637": " anantaraṃ ca tadbhāvas tattvād eva nirarthakaḥ /",
    "GR12hsasvrpu:638": " samaṃ ca hetuphalayor nāśotpādavasaṅgatau // HSvs_[4.3]284 //",
    "GR12hsasvrpu:639": " stastau bhinnāvabhinnau vā tābhyāṃ bede tayoḥ kutaḥ /",
    "GR12hsasvrpu:640": " nāśotpādāvabhede tu tayorvai tulyakālatā // HSvs_[4.3]285 //",
    "GR12hsasvrpu:641": " na hetuphalabhāvaś ca tasyāṃ satyāṃ hi yujyate /",
    "GR12hsasvrpu:642": " tannibandhanabhāvasya dvayor api viyogataḥ // HSvs_[4.3]286 //",
    "GR12hsasvrpu:643": " kalpitaś ced ayaṃ dharma-dharmibhāvo hi bhāvataḥ /",
    "GR12hsasvrpu:644": " na hetuphalabhāvaḥ syāt sarvathā tadabhāvataḥ // HSvs_[4.3]287 //",
    "GR12hsasvrpu:645": " na dharmī kalpito dharma-dharmibhāvas tu kalpitaḥ /",
    "GR12hsasvrpu:646": " pūrvo hetur niraṃśaḥ sa uttaraḥ phalam ucyate // HSvs_[4.3]288 //",
    "GR12hsasvrpu:647": " pūrvasyaiva tathābhāvā-bhāve hantottaraṃ kutaḥ /",
    "GR12hsasvrpu:648": " tasyaiva tu tathābhāve 'sataḥ sattvamado na sat // HSvs_[4.3]289 //",
    "GR12hsasvrpu:649": " taṃ pratītya tadutpāda iti tuccham idaṃ vacaḥ /",
    "GR12hsasvrpu:650": " atiprasaṃgataś caiva tathā cāha mahāmatiḥ // HSvs_[4.3]290 //",
    "GR12hsasvrpu:651": " sarvathaiva tathābhāvi-vastubhāvādṛte na yat /",
    "GR12hsasvrpu:652": " kāraṇānantaraṃ kāryaṃ drāg nabhastas tato na tat // HSvs_[4.3]291 //",
    "GR12hsasvrpu:653": " tasyaiva tatsvabhāvatva-kalpanāsampad apy alam /",
    "GR12hsasvrpu:654": " na yuktā yuktivaikalya-rāhuṇā janmapīḍanāt // HSvs_[4.3]292 //",
    "GR12hsasvrpu:655": " tadanantarabhāvitva-mātratas tadvyavasthiteḥ /",
    "GR12hsasvrpu:656": " viśvasya viśvakāryatvaṃ syāt tadbhāvāviśeṣataḥ // HSvs_[4.3]293 //",
    "GR12hsasvrpu:657": " abhinnadeśatādīnām asiddhatvād ananvayāt /",
    "GR12hsasvrpu:658": " sarveṣām aviśiṣṭatvān na tanniyamahetutā // HSvs_[4.3]294 //",
    "GR12hsasvrpu:659": " yo 'py ekasyānyato bhāvaḥ santāne dṛśyate 'nyadā /",
    "GR12hsasvrpu:660": " tata eva videśasthāt so 'pi yat tan na bādhakam // HSvs_[4.3]295 //",
    "GR12hsasvrpu:661": " etenaitat pratikṣiptaṃ yad uktaṃ sūkṣmabuddhinā /",
    "GR12hsasvrpu:662": " nāsato bhāvakartṛtvaṃ tadavasthāntaraṃ na saḥ // HSvs_[4.3]296 //",
    "GR12hsasvrpu:663": " vastuno 'nantaraṃ sattā kasyacid yā niyogataḥ /",
    "GR12hsasvrpu:664": " sā tatphalaṃ matā saiva bhāvotpattis tadātmikā // HSvs_[4.3]297 //",
    "GR12hsasvrpu:665": " asadutpattir apy asya prāgasattvāt prakīrtitā /",
    "GR12hsasvrpu:666": " nāsataḥ sattvayogena kāraṇāt kāryabhāvataḥ // HSvs_[4.3]298 //",
    "GR12hsasvrpu:667": " pratikṣiptaṃ ca tad hetoḥ prāpnoti phalatāṃ vinā /",
    "GR12hsasvrpu:668": " asato bhāvakartṛtvaṃ tadavasthāntaraṃ ca saḥ // HSvs_[4.3]299 //",
    "GR12hsasvrpu:669": " vastuno 'nantaraṃ sattā tattathātāṃ vinā bhavet /",
    "GR12hsasvrpu:670": " nabhaḥpātād asatsattva-yogād veti na tatphalam // HSvs_[4.3]300 //",
    "GR12hsasvrpu:671": " asadutpattir apy eva nāsyaiva prāg asattvataḥ /",
    "GR12hsasvrpu:672": " kiṃ tv asat sad bhavaty evam iti samyag vicāryatām // HSvs_[4.3]301 //",
    "GR12hsasvrpu:673": " etac ca noktavad yuktyā sarvathā yujyate yataḥ /",
    "GR12hsasvrpu:674": " nābhāvo bhāvatāṃ yāti vyavasthitam idaṃ tataḥ // HSvs_[4.3]302 //",
    "GR12hsasvrpu:675": " (4) kṣaṇikavāda meṃ sāmagrīkāraṇatāvāda kī anupapatti",
    "GR12hsasvrpu:676": " yāpi rūpādisāmagrī viśiṣṭapratyayodbhavā /",
    "GR12hsasvrpu:677": " janakatvena buddhyādeḥ kalpyate sāpy anarthikā // HSvs_[4.4]303 //",
    "GR12hsasvrpu:678": " sarveṣāṃ buddhijanane yadi sāmarthyam iṣyate /",
    "GR12hsasvrpu:679": " rūpādīnāṃ tataḥ kārya-bhedas tebhyo na yujyate // HSvs_[4.4]304 //",
    "GR12hsasvrpu:680": " rūpālokādikaṃ kāryam anekaṃ copajāyate /",
    "GR12hsasvrpu:681": " tebhyas tāvadbhya eveti tad etac cintyatāṃ katham // HSvs_[4.4]305 //",
    "GR12hsasvrpu:682": " prabhūtānāṃ ca naikatra sādhvī sāmarthyakalpanā /",
    "GR12hsasvrpu:683": " teṣāṃ prabhūtabhāvena tadekatvavirodhataḥ // HSvs_[4.4]306 //",
    "GR12hsasvrpu:684": " tān aśeṣān pratītyeha bhavad ekaṃ kathaṃ bhavet /",
    "GR12hsasvrpu:685": " ekasvabhāvam ekaṃ yat tat tu nānekabhāvataḥ // HSvs_[4.4]307 //",
    "GR12hsasvrpu:686": " yato bhinnasvabhāvatve sati teṣām anekatā /",
    "GR12hsasvrpu:687": " tāvat sāmarthyajatve ca kutas tasyaikarūpatā // HSvs_[4.4]308 //",
    "GR12hsasvrpu:688": " yaj jāyate pratītyaika-sāmarthyaṃ nānyato hi tat /",
    "GR12hsasvrpu:689": " tayor abhinnatāpatter bhede bhedas tayor api // HSvs_[4.4]309 //",
    "GR12hsasvrpu:690": " na pratītyaikasāmarthyaṃ jāyate tatra kiñcana /",
    "GR12hsasvrpu:691": " sarvasāmarthyabhūtisva-bhāvatvāt tasya cen na tat // HSvs_[4.4]310 //",
    "GR12hsasvrpu:692": " pratyekaṃ tasya tadbhāve yuktā hy uktasvabhāvatā /",
    "GR12hsasvrpu:693": " na hi tatsarvasāmarthyaṃ tatpratyekatvavarjitam // HSvs_[4.4]311 //",
    "GR12hsasvrpu:694": " atra coktaṃ na cāpy eṣāṃ tatsvabhāvatvakalpanā /",
    "GR12hsasvrpu:695": " sādhvīty atiprasaṃgāder anyathāpy uktisaṃbhavāt // HSvs_[4.4]312 //",
    "GR12hsasvrpu:696": " athānyatrāpi sāmarthyaṃ rūpādīnāṃ prakalpyate /",
    "GR12hsasvrpu:697": " na tad eva tad ity evaṃ nānā caikatra tat kutaḥ // HSvs_[4.4]313 //",
    "GR12hsasvrpu:698": " sāmagrībhedato yaś ca kāryabhedaḥ pragīyate /",
    "GR12hsasvrpu:699": " nānākāryasamutpādād ekasyāḥ so 'pi bādhyate // HSvs_[4.4]314 //",
    "GR12hsasvrpu:700": " upādānādibhāvena na caikasyāstu saṃgatā /",
    "GR12hsasvrpu:701": " yuktyā vicāryamāṇeha tadenakatvakalpanā // HSvs_[4.4]315 //",
    "GR12hsasvrpu:702": " rūpaṃ yena svabhāvena rūpopādānakāraṇam /",
    "GR12hsasvrpu:703": " nimittakāraṇaṃ jñāne tat tenānyena vā bhavet // HSvs_[4.4]316 //",
    "GR12hsasvrpu:704": " yadi tenaiva vijñānaṃ bodharūpaṃ na yujyate /",
    "GR12hsasvrpu:705": " athānyena balād rūpaṃ dvisvabhāvaṃ prasajyate // HSvs_[4.4]317 //",
    "GR12hsasvrpu:706": " abuddhijanakavyāvṛttyā ced buddhiprasādhakaḥ /",
    "GR12hsasvrpu:707": " rūpakṣaṇo hy abuddhitvāt kathaṃ rūpasya sādhakaḥ // HSvs_[4.4]318 //",
    "GR12hsasvrpu:708": " sa hi vyāvṛttibhedena rūpādijanako nanu /",
    "GR12hsasvrpu:709": " ucyate vyavahārārtham ekarūpo 'pi tattvataḥ // HSvs_[4.4]319 //",
    "GR12hsasvrpu:710": " agandhajananavyāvṛttyāyaṃ kasmān na gandhakṛt /",
    "GR12hsasvrpu:711": " ucyate tadabhāvāc ced bhāvo 'nyasyāḥ prasajyate // HSvs_[4.4]320 //",
    "GR12hsasvrpu:712": " evaṃ vyāvṛttibhede 'pi tasyānekasvabhāvatā /",
    "GR12hsasvrpu:713": " balād āpadyate sā cāyuktābhyupagamakṣateḥ // HSvs_[4.4]321 //",
    "GR12hsasvrpu:714": " vibhinnakāryajananasvabhāvāś cakṣur ādayaḥ /",
    "GR12hsasvrpu:715": " yadi jñāne 'pi bhedaḥ syāt na ced bhedo na yujyate // HSvs_[4.4]322 //",
    "GR12hsasvrpu:716": " sāmagryapekṣayāpy evaṃ sarvathā nopapadyate /",
    "GR12hsasvrpu:717": " yad hetuhetumadbhāvas tad eṣāpy uktimātrakam // HSvs_[4.4]323 //",
    "GR12hsasvrpu:718": " (5) kṣaṇikavāda meṃ vāsyavāsakabhāva kī anupapatti",
    "GR12hsasvrpu:719": " nānātvābādhānācceha kutaḥ svakṛtavedanam /",
    "GR12hsasvrpu:720": " saty apy asmin mitho 'tyantaṃ tadbhedād iti cintyatām // HSvs_[4.5]324 //",
    "GR12hsasvrpu:721": " vāsyavāsakabhāvāc cen naitat tasyāpy asaṃbhavāt /",
    "GR12hsasvrpu:722": " asaṃbhavaḥ kathaṃ nv asya vikalpānupapattitaḥ // HSvs_[4.5]325 //",
    "GR12hsasvrpu:723": " vāsakād vāsanā bhinnā abhinnā vā bhaved yadi /",
    "GR12hsasvrpu:724": " bhinnā svayaṃ tayā śūnyo naivānyaṃ vāsayaty asau // HSvs_[4.5]326 //",
    "GR12hsasvrpu:725": " athābhinnā na saṃkrāntis tasyā vāsakarūpavat /",
    "GR12hsasvrpu:726": " vāsye satyāṃ ca saṃsiddhir dravyāṃśasya prajāyate // HSvs_[4.5]327 //",
    "GR12hsasvrpu:727": " asatyām api saṃkrāntau vāsayaty eva ced asau /",
    "GR12hsasvrpu:728": " atiprasaṃgaḥ syād evaṃ sa ca nyāyabahiṣkṛtaḥ // HSvs_[4.5]328 //",
    "GR12hsasvrpu:729": " vāsyavāsakabhāvaś ca na hetuphalabhāvataḥ /",
    "GR12hsasvrpu:730": " tattvato 'nya iti nyāyāt sa cāyukto nidarśitaḥ // HSvs_[4.5]329 //",
    "GR12hsasvrpu:731": " (6) kṣaṇikavāda meṃ kāryakāraṇa jñāna kī anupapatti",
    "GR12hsasvrpu:732": " tat tajjananasvabhāvaṃ janyabhāvaṃ tathāparam /",
    "GR12hsasvrpu:733": " ataḥ svabhāvaniyamān nāyuktaḥ sa kadācana // HSvs_[4.6]330 //",
    "GR12hsasvrpu:734": " ubhayor grahaṇābhāve na tathābhāvakalpanam /",
    "GR12hsasvrpu:735": " tayor nyāyyaṃ na caikena dvayor gahaṇam asti vaḥ // HSvs_[4.6]331 //",
    "GR12hsasvrpu:736": " ekam arthaṃ vijānāti na vijñānadvayaṃ yathā /",
    "GR12hsasvrpu:737": " vijānāti na vijñānam ekam arthadvayaṃ tathā // HSvs_[4.6]332 //",
    "GR12hsasvrpu:738": " vastusthityā tayos tattve ekenāpi tathāgrahāt /",
    "GR12hsasvrpu:739": " no bādhakaṃ na caikena dvayor gahaṇam asty adaḥ // HSvs_[4.6]333 //",
    "GR12hsasvrpu:740": " tathāgrahas tayor netaretaragrahaṇātmakaḥ /",
    "GR12hsasvrpu:741": " kadācid api yukto yad ataḥ katham abādhakam // HSvs_[4.6]334 //",
    "GR12hsasvrpu:742": " tathāgrahe ca sarvatrā-vinābhāvagrahaṃ vinā /",
    "GR12hsasvrpu:743": " na dhūmādigrahād eva hy analādigatiḥ katham // HSvs_[4.6]335 //",
    "GR12hsasvrpu:744": " samanantaravaikalyaṃ tatrety anupapattikam /",
    "GR12hsasvrpu:745": " tulyayor api tadbhāve hanta kvacid adarśanāt // HSvs_[4.6]336 //",
    "GR12hsasvrpu:746": " na tayos tulyataikasya yasmāt kāraṇakāraṇam /",
    "GR12hsasvrpu:747": " aughāt taddhetuviṣayaṃ na tv evam itarasya ca // HSvs_[4.6]337 //",
    "GR12hsasvrpu:748": " yaḥ kevalānalagrāhi-jñānakāraṇakāraṇaḥ /",
    "GR12hsasvrpu:749": " so 'py evaṃ na ca taddhetos tajjñānād api tadgatiḥ // HSvs_[4.6]338 //",
    "GR12hsasvrpu:750": " tajjñānaṃ yan na vai dhūma-jñānasya samanantaraḥ /",
    "GR12hsasvrpu:751": " tathābhūd ity ato neha tajjñānād api tadgatiḥ // HSvs_[4.6]339 //",
    "GR12hsasvrpu:752": " tatheti hanta ko nv arthaḥ tattathābhāvato yadi /",
    "GR12hsasvrpu:753": " itaratraikam evetthaṃ jñānaṃ tadgrāhi bhāvyatām // HSvs_[4.6]340 //",
    "GR12hsasvrpu:754": " tadabhāve 'nyathā bhāvas tasya so 'syāpi vidyate /",
    "GR12hsasvrpu:755": " anantaracirātītaṃ tat punarvastutaḥ samam // HSvs_[4.6]341 //",
    "GR12hsasvrpu:756": " agnijñānajam etena dhūmajñānaṃ svabhāvataḥ /",
    "GR12hsasvrpu:757": " tathā vikalpakṛn nānyad iti pratyuktam iṣyatām // HSvs_[4.6]342 //",
    "GR12hsasvrpu:758": " ataḥ kathaṃcid ekena tayor agrahaṇe sati /",
    "GR12hsasvrpu:759": " tathāpratītito nyāyyaṃ na tathābhāvakalpanam // HSvs_[4.6]343 //",
    "GR12hsasvrpu:760": " pratyakṣānupalambhābhyāṃ hantaivaṃ sādhyate katham /",
    "GR12hsasvrpu:761": " kāryakāraṇatā tasmāt tadbhāvāder aniścayāt // HSvs_[4.6]344 //",
    "GR12hsasvrpu:762": " na pūrvam uttaraṃ ceha tadanyāgrahaṇād dhruvam /",
    "GR12hsasvrpu:763": " gṛhyate 'ta idaṃ nāto na tv atīndriyadarśanam // HSvs_[4.6]345 //",
    "GR12hsasvrpu:764": " vikalpo 'pi tathā nyāyād yujyate na hy anīdṛśaḥ /",
    "GR12hsasvrpu:765": " tatsaṃskāraprasūtatvāt kṣaṇikatvāc ca sarvathā // HSvs_[4.6]346 //",
    "GR12hsasvrpu:766": " netthaṃ bodhānvayābhāve ghaṭate tadviniścayaḥ /",
    "GR12hsasvrpu:767": " mādhyasthyam avalambyaitat cintyatāṃ svayam eva tu // HSvs_[4.6]347 //",
    "GR12hsasvrpu:768": " agnyādijñānam eveha na dhūmajñānatāṃ yataḥ /",
    "GR12hsasvrpu:769": " vrajaty ākārabhedena kuto bodhānvayas tataḥ // HSvs_[4.6]348 //",
    "GR12hsasvrpu:770": " tadākāraparityāgāt tasyākārāntarasthitiḥ /",
    "GR12hsasvrpu:771": " bodhānvayaḥ pradīrghaikādhyavasāyapravartakaḥ // HSvs_[4.6]349 //",
    "GR12hsasvrpu:772": " svasaṃvedanasiddhatvāt na ca bhrānto 'yam ity api /",
    "GR12hsasvrpu:773": " kalpanā yujyate yuktyā sarvabhrāntiprasaṃgataḥ // HSvs_[4.6]350 //",
    "GR12hsasvrpu:774": " pradīrghādhyavasāyena naśvarādiviniścayaḥ /",
    "GR12hsasvrpu:775": " asya ca bhrāntatāyāṃ yat tat tatheti na yuktimat // HSvs_[4.6]351 //",
    "GR12hsasvrpu:776": " tasmād avaśyam eṣṭavyaṃ vikalpasyāpi kasyacit /",
    "GR12hsasvrpu:777": " yena kena prakāreṇa sarvathābhrāntarūpatā // HSvs_[4.6]352 //",
    "GR12hsasvrpu:778": " satyām asyāṃ sthito 'smākam uktavannyāyayogataḥ /",
    "GR12hsasvrpu:779": " bodhānvayo 'dalotpattya-bhāvāc cātiprasaṃgataḥ // HSvs_[4.6]353 //",
    "GR12hsasvrpu:780": " anyādṛśapadārthebhyaḥ svayam anyādṛśo 'py ayam /",
    "GR12hsasvrpu:781": " yataś ceṣṭas tato nāsmāt tatrāsaṃdigdhaniścayaḥ // HSvs_[4.6]354 //",
    "GR12hsasvrpu:782": " tattajjananabhāvatve dhruvaṃ tadbhāvasaṃgatiḥ /",
    "GR12hsasvrpu:783": " tasyaiva bhāvo nānyo yaj janyāc ca jananaṃ tathā // HSvs_[4.6]355 //",
    "GR12hsasvrpu:784": " evaṃ tajjanyabhāvatve 'py eṣā bhāvyā vicakṣaṇaiḥ /",
    "GR12hsasvrpu:785": " tad eva hi yato bhāvaḥ sa cetarasamāśrayaḥ // HSvs_[4.6]356 //",
    "GR12hsasvrpu:786": " ity evam anvayāpattiḥ śabdārthād eva jāyate /",
    "GR12hsasvrpu:787": " anyathā kalpanaṃ cāsya sarvathā nyāyabādhitam // HSvs_[4.6]357 //",
    "GR12hsasvrpu:788": " tadrūpaśaktiśūnyaṃ tat kāryaṃ kāryāntaraṃ yathā /",
    "GR12hsasvrpu:789": " vyāpāro 'pi na tasyāpi nāpekṣāsattvataḥ kvacit // HSvs_[4.6]358 //",
    "GR12hsasvrpu:790": " tathāpi tu tayor eva tatsvabhāvatvakalpanam /",
    "GR12hsasvrpu:791": " anyatrāpi samānatvāt kevalaṃ dhyāndhyasūcakam // HSvs_[4.6]359 //",
    "GR12hsasvrpu:792": " (7) buddhavacanoṃ kī sahāyatā se kṣaṇikavāda kā khaṃḍana",
    "GR12hsasvrpu:793": " kiñcanyāt kṣaṇikatve va ārṣo 'rtho 'pi virudhyate /",
    "GR12hsasvrpu:794": " virodhāpādanaṃ cāsya nālpasya tamasaḥ phalam // HSvs_[4.7]360 //",
    "GR12hsasvrpu:795": " ita ekanavate kalpe śaktyā me puruṣo hataḥ /",
    "GR12hsasvrpu:796": " tena karmavipākena pāde viddho 'smi bhikṣavaḥ // HSvs_[4.7]361 //",
    "GR12hsasvrpu:797": " me mayety ātmanirdeśas tadgatoktā vadhakriyā /",
    "GR12hsasvrpu:798": " svayam āptena yat tad vaḥ ko 'yaṃ kṣaṇikatāgrahaḥ // HSvs_[4.7]362 //",
    "GR12hsasvrpu:799": " santānāpekṣayaitac ced uktaṃ bhagavatā nanu /",
    "GR12hsasvrpu:800": " sa hetuphalabhāvo yat tan me iti na saṃgatam // HSvs_[4.7]363 //",
    "GR12hsasvrpu:801": " mameti hetuśaktyā cet tasyārtho 'yaṃ vivakṣitaḥ /",
    "GR12hsasvrpu:802": " nātra pramāṇam atyakṣā tadvivakṣā yato matā // HSvs_[4.7]364 //",
    "GR12hsasvrpu:803": " taddeśanā pramāṇaṃ cet na sānyārthā bhaviṣyati /",
    "GR12hsasvrpu:804": " tatrāpi kiṃ pramāṇaṃ ced idaṃ pūrvoktam ārṣakam // HSvs_[4.7]365 //",
    "GR12hsasvrpu:805": " tathānyad api yat kalpa-sthāyinī pṛthivī kvacit /",
    "GR12hsasvrpu:806": " uktā bhagavatā bhikṣūn āmantrya svayam eva tu // HSvs_[4.7]366 //",
    "GR12hsasvrpu:807": " pañca bāhyā dvivijñeyā ity anyad api cārṣakam /",
    "GR12hsasvrpu:808": " pramāṇam avagantavyaṃ prakrāntārthaprasādhakam // HSvs_[4.7]367 //",
    "GR12hsasvrpu:809": " kṣaṇikatve yato 'mīṣāṃ na dvivijñeyatā bhavet /",
    "GR12hsasvrpu:810": " bhinnakālagrahe hy ābhyāṃ tacchabdārthopapattitaḥ // HSvs_[4.7]368 //",
    "GR12hsasvrpu:811": " ekakālagrahe tu syāt tasyaikasyāpramāṇatā /",
    "GR12hsasvrpu:812": " gṛhītagrahaṇād evaṃ mithyā tathāgataṃ vacaḥ // HSvs_[4.7]369 //",
    "GR12hsasvrpu:813": " indriyeṇa paricchinne rūpādau tadanantaram /",
    "GR12hsasvrpu:814": " yadrūpādi tatas tatra manojñānaṃ pravartate // HSvs_[4.7]370 //",
    "GR12hsasvrpu:815": " evaṃ ca na virodho 'sti dvivijñeyatvabhāvataḥ /",
    "GR12hsasvrpu:816": " pañcānām api cen nyāyād etad apy asamañjasam // HSvs_[4.7]371 //",
    "GR12hsasvrpu:817": " naiko 'pi yad dvivijñeya ekaikenaiva vedanāt /",
    "GR12hsasvrpu:818": " sāmānyāpekṣayaitac cen na tatsattvaprasaṃgataḥ // HSvs_[4.7]372 //",
    "GR12hsasvrpu:819": " sattve 'pi nendriyajñānaṃ hanta tad gocaraṃ matam /",
    "GR12hsasvrpu:820": " dvivijñeyatvam ity evaṃ kṣaṇabhede na tattvataḥ // HSvs_[4.7]373 //",
    "GR12hsasvrpu:821": " sarvam etena vikṣiptaṃ kṣaṇikatvaprasādhanam /",
    "GR12hsasvrpu:822": " tathāpy ūrdhvaṃ viśeṣeṇa kiñcit tatrāpi vakṣyate // HSvs_[4.7]374 //",
    "GR12hsasvrpu:823": " pāṃcavāṃ stabaka",
    "GR12hsasvrpu:824": " (1)bāhyārthakhaṃḍana khaṃḍana",
    "GR12hsasvrpu:825": " vijñānamātravādo 'pi na samyagupapadyate /",
    "GR12hsasvrpu:826": " mānaṃ yat tattvataḥ kiñcid arthābhāve na vidyate // HSvs_[5.1]375 //",
    "GR12hsasvrpu:827": " na pratyakṣaṃ yato 'bhāvā-lambanaṃ na tad iṣyate /",
    "GR12hsasvrpu:828": " nānumānaṃ tathābhūta-salliṅgānupapattitaḥ // HSvs_[5.1]376 //",
    "GR12hsasvrpu:829": " upalabdhilakṣaṇaprāpto 'rtho yan nopalabhyate /",
    "GR12hsasvrpu:830": " tataś cānupalabdhyaiva tadabhāvo 'vasīyate // HSvs_[5.1]377 //",
    "GR12hsasvrpu:831": " upalabdhilakṣaṇaprāptis taddhatvantarasaṃhatiḥ /",
    "GR12hsasvrpu:832": " eṣāṃ ca tatsvabhāvatve tasyāsiddhiḥ kathaṃ bhavet // HSvs_[5.1]378 //",
    "GR12hsasvrpu:833": " sahārthena tajjanana-svabhāvānīti cen nanu /",
    "GR12hsasvrpu:834": " janayaty eva saty evam anyathātatsvabhāvatā // HSvs_[5.1]379 //",
    "GR12hsasvrpu:835": " yogyatām adhikṛtyātha tatsvabhāvatvakalpanā /",
    "GR12hsasvrpu:836": " hantaivam api siddho vaḥ kadācid upalabdhitaḥ // HSvs_[5.1]380 //",
    "GR12hsasvrpu:837": " anyathā yogyatā teṣāṃ kathaṃ yuktyopapadyate /",
    "GR12hsasvrpu:838": " na hi loke 'śvam āṣādeḥ siddhā paktyādiyogyatā // HSvs_[5.1]381 //",
    "GR12hsasvrpu:839": " parābhiprāyato hy etad evaṃ ced ucyate na yat /",
    "GR12hsasvrpu:840": " upalabdhilakṣaṇaprāpto 'rthas tasyopalabhyate // HSvs_[5.1]382 //",
    "GR12hsasvrpu:841": " atadgrahaṇabhāvaiś ca yadi nāma na gṛhyate /",
    "GR12hsasvrpu:842": " tata etāvatāsattvaṃ na tasyātiprasaṃgataḥ // HSvs_[5.1]383 //",
    "GR12hsasvrpu:843": " vijñānaṃ yat svasaṃvedyaṃ na tvartho yuktyayogataḥ /",
    "GR12hsasvrpu:844": " atas tadvedane tasya grahaṇaṃ nopapadyate // HSvs_[5.1]384 //",
    "GR12hsasvrpu:845": " evaṃ cāgrahaṇād eva tadabhāvo 'vasīyate /",
    "GR12hsasvrpu:846": " ataḥ kimucyate mānam arthābhāve na vidyate // HSvs_[5.1]385 //",
    "GR12hsasvrpu:847": " arthagrahaṇarūpaṃ yat tat svasaṃvedyam iṣyate /",
    "GR12hsasvrpu:848": " tadvedane grahas tasya tataḥ kiṃ nopapadyate // HSvs_[5.1]386 //",
    "GR12hsasvrpu:849": " ghaṭādijñānam ity ādi-saṃvittes tatpravṛttitaḥ /",
    "GR12hsasvrpu:850": " prāpter arthakriyāyogāt smṛteḥ kautukabhāvataḥ // HSvs_[5.1]387 //",
    "GR12hsasvrpu:851": " jñānamātre tu vijñānaṃ jñānam evety ado bhavet /",
    "GR12hsasvrpu:852": " pravṛttyādi tato na syāt prasiddhaṃ lokaśāstrayoḥ // HSvs_[5.1]388 //",
    "GR12hsasvrpu:853": " tadanyagrahaṇe cāsya pradveṣo 'rthe 'nibandhanaḥ /",
    "GR12hsasvrpu:854": " jñānāntare 'pi sadṛśaṃ tadasaṃvedanādi yat // HSvs_[5.1]389 //",
    "GR12hsasvrpu:855": " yuktyayogāś ca yo 'rthasya gīyate jātivādataḥ /",
    "GR12hsasvrpu:856": " grāhyādibhāvadvāreṇa jñānavāde 'py asau samaḥ // HSvs_[5.1]390 //",
    "GR12hsasvrpu:857": " naikāntagrāhyabhāvaṃ tad grāhakābhāvato bhuvi /",
    "GR12hsasvrpu:858": " grāhakaikāntabhāvaṃ tu grāhyābhāvād asaṃgatam // HSvs_[5.1]391 //",
    "GR12hsasvrpu:859": " virodhān nobhayākāram anyathā tad asad bhavet /",
    "GR12hsasvrpu:860": " niḥsvabhāvatvatas tasya sattaivaṃ yujyate katham // HSvs_[5.1]392 //",
    "GR12hsasvrpu:861": " prakāśaikasvabhāvaṃ hi vijñānaṃ tattvato matam /",
    "GR12hsasvrpu:862": " akarmakaṃ tathā caitat svayam eva prakāśate // HSvs_[5.1]393 //",
    "GR12hsasvrpu:863": " yathāste śeta ity ādau vinā karma sa eva hi /",
    "GR12hsasvrpu:864": " tathocyate jagaty asmiṃs tathā jñānam apīṣyatām // HSvs_[5.1]394 //",
    "GR12hsasvrpu:865": " ucyate sāṃpratam adaḥ svayam eva vicintyatām /",
    "GR12hsasvrpu:866": " pramāṇābhāvatas tatra yady etad upapadyate // HSvs_[5.1]395 //",
    "GR12hsasvrpu:867": " evaṃ na yat tadātmānam api hanta prakāśayet /",
    "GR12hsasvrpu:868": " atas tad itthaṃ no yuktam anyathā na vyavasthitiḥ // HSvs_[5.1]396 //",
    "GR12hsasvrpu:869": " vyavasthitau ca tattvasya tathābhāvaprakāśakam /",
    "GR12hsasvrpu:870": " dhruvaṃ yatas tato 'karmakatvam asya kathaṃ bhavet // HSvs_[5.1]397 //",
    "GR12hsasvrpu:871": " vyavasthāpakam asyaivaṃ bhrāntaṃ caitat tu bhāvataḥ /",
    "GR12hsasvrpu:872": " tathety abhrāntam atrāpi nanu mānaṃ na vidyate // HSvs_[5.1]398 //",
    "GR12hsasvrpu:873": " bhrāntāc cābhrāntarūpā na yuktiyuktā vyavasthitiḥ /",
    "GR12hsasvrpu:874": " dṛṣṭā taimirikādīnām akṣādāv iti cen na tat // HSvs_[5.1]399 //",
    "GR12hsasvrpu:875": " nākṣādidoṣavijñānaṃ tadanyabhrāntivadyataḥ /",
    "GR12hsasvrpu:876": " bhrāntaṃ tasya tathābhāve bhrāntasyābhrāntatā bhavet // HSvs_[5.1]400 //",
    "GR12hsasvrpu:877": " na ca prakāśamātraṃ tu loke kvacid akarmakam /",
    "GR12hsasvrpu:878": " dīpādau yujyate nyāyād ataś caitad apārthakam // HSvs_[5.1]401 //",
    "GR12hsasvrpu:879": " dṛṣṭāntamātrataḥ siddhis tadatyantavidharmiṇaḥ /",
    "GR12hsasvrpu:880": " na ca sādhyasya yat tena śabdamātram asāv api // HSvs_[5.1]402 //",
    "GR12hsasvrpu:881": " (2) vijñānādvaitavāda meṃ mokṣa kī anupapatti",
    "GR12hsasvrpu:882": " kiṃ ca vijñānāmātratve na saṃsārāpavargayoḥ /",
    "GR12hsasvrpu:883": " viśeṣo vidyate kaścit tathā caitad vṛthoditam // HSvs_[5.2]403 //",
    "GR12hsasvrpu:884": " cittam eva hi saṃsāro rāgādikleśavāsitam /",
    "GR12hsasvrpu:885": " tad eva tair vinirmuktaṃ bhavānta iti kathyate // HSvs_[5.2]404 //",
    "GR12hsasvrpu:886": " rāgādikleśavargo yan na vijñānāt pṛthag mataḥ /",
    "GR12hsasvrpu:887": " ekāntaikasvabhāve ca tasmin kiṃ kena vāsitam // HSvs_[5.2]405 //",
    "GR12hsasvrpu:888": " kliṣṭaṃ vijñānam evāsau kliṣṭatā tasya yadvaśāt /",
    "GR12hsasvrpu:889": " nīlyādivad asau vastu tadvad eva prasajyate // HSvs_[5.2]406 //",
    "GR12hsasvrpu:890": " muktau ca tasya bhedena bhāvaḥ syāt paṭaśuddhivat /",
    "GR12hsasvrpu:891": " tato bāhyārthatāsiddhir aniṣṭā saṃprasajyate // HSvs_[5.2]407 //",
    "GR12hsasvrpu:892": " prakṛtyaiva tathābhūtaṃ tad eva kliṣṭateti cet /",
    "GR12hsasvrpu:893": " tadanyūnātiriktatve kena muktir vicintyatām // HSvs_[5.2]408 //",
    "GR12hsasvrpu:894": " asaty api ca yā bāhye grāhyagrāhakalakṣaṇā /",
    "GR12hsasvrpu:895": " dvicandrabhrāntivad bhrāntir iyaṃ naḥ kliṣṭateti cet // HSvs_[5.2]409 //",
    "GR12hsasvrpu:896": " astv etat kintu taddhetu-bhinnahetvantarodbhavā /",
    "GR12hsasvrpu:897": " iyaṃ syāt timirābhāve na hīndudvayadarśanam // HSvs_[5.2]410 //",
    "GR12hsasvrpu:898": " na cāsad eva taddhetur bodhamātraṃ na cāpi tat /",
    "GR12hsasvrpu:899": " sadaiva kliṣṭatāpatter iti muktir na yujyate // HSvs_[5.2]411 //",
    "GR12hsasvrpu:900": " muktyabhāve ca sarvaiva nanu cintā nirarthikā /",
    "GR12hsasvrpu:901": " bhāve 'pi sarvadā tasyāḥ samyag etat vicintyatām // HSvs_[5.2]412 //",
    "GR12hsasvrpu:902": " vijñānamātravādo yat netthaṃ yuktyopapadyate /",
    "GR12hsasvrpu:903": " prājñasyābhineveśo na tasmād atrāpi yujyate // HSvs_[5.2]413 //",
    "GR12hsasvrpu:904": " chaṭhā stabaka",
    "GR12hsasvrpu:905": " (1) nirhetuka vināśa se kṣaṇikavāda kī siddhi nahīṃ",
    "GR12hsasvrpu:906": " yaccoktaṃ pūrvam atraiva kṣaṇikatvaprasādhakam /",
    "GR12hsasvrpu:907": " nāśahetor ayogādi tad idānīṃ parīkṣyate // HSvs_[6.1]414 //",
    "GR12hsasvrpu:908": " hetoḥ syān naśvaro bhāvo 'naśvaro vā vikalpya yat /",
    "GR12hsasvrpu:909": " nāśahetor ayogitvam ucyate tan na yuktimat // HSvs_[6.1]415 //",
    "GR12hsasvrpu:910": " hetuṃ pratītya yad asau tathā naśvara iṣyate /",
    "GR12hsasvrpu:911": " yathaiva bhavato hetur viśiṣṭaphalasādhakaḥ // HSvs_[6.1]416 //",
    "GR12hsasvrpu:912": " tathāsvabhāva evāsau svahetor eva jāyate /",
    "GR12hsasvrpu:913": " sahakāriṇam āsādya yas tathāvidhakāryakṛt // HSvs_[6.1]417 //",
    "GR12hsasvrpu:914": " na punaḥ kriyate kiñcit tenāsya sahakāriṇā /",
    "GR12hsasvrpu:915": " samānakālabhāvitvāt tathā coktam idaṃ tava // HSvs_[6.1]418 //",
    "GR12hsasvrpu:916": " upakārī virodhī ca sahakārī ca yo mataḥ /",
    "GR12hsasvrpu:917": " prabandhāpekṣayā sarvo naikakāle kadācana // HSvs_[6.1]419 //",
    "GR12hsasvrpu:918": " sahakārikṛto hetor viśeṣo nāsti yady api /",
    "GR12hsasvrpu:919": " phalasya tu viśeṣo 'sti tatkṛtātiśayāptitaḥ // HSvs_[6.1]420 //",
    "GR12hsasvrpu:920": " na cāsyātatsvabhāvatve sa phalasyāpi yujyate /",
    "GR12hsasvrpu:921": " sabhāgakṣaṇajanmāptes tathāvidhatadanyavat // HSvs_[6.1]421 //",
    "GR12hsasvrpu:922": " asthānapakṣapātaś ca hetor anupakāriṇī /",
    "GR12hsasvrpu:923": " apekṣāyāṃ niyuṅkte yat kāryametad vṛthoditam // HSvs_[6.1]422 //",
    "GR12hsasvrpu:924": " yasmāt tasyāpy adas tulyaṃ viśiṣṭaphalasādhakam /",
    "GR12hsasvrpu:925": " bhāvahetuṃ samāśritya nanu nyāyān nidarśitam // HSvs_[6.1]423 //",
    "GR12hsasvrpu:926": " evaṃ ca vyartham eveha vyatiriktādicintanam /",
    "GR12hsasvrpu:927": " nāśyamāśritya nāśasya kriyate yad vicakṣaṇaiḥ // HSvs_[6.1]424 //",
    "GR12hsasvrpu:928": " kiñca nirhetuke nāśe hiṃsakatvaṃ na yujyate /",
    "GR12hsasvrpu:929": " vyāpādyate sadā yasmān na kaścit kenacit kvacit // HSvs_[6.1]425 //",
    "GR12hsasvrpu:930": " kāraṇatvāt sa santāna-viśeṣaprabhavasya cet /",
    "GR12hsasvrpu:931": " hiṃsakas tan na santāna-samutpatter asaṃbhavāt // HSvs_[6.1]426 //",
    "GR12hsasvrpu:932": " sāṃvṛtatvāt vyayotpādau santānasya khapuṣpavat /",
    "GR12hsasvrpu:933": " na stastadadharmatvāc ca hetus tatprabhave kutaḥ // HSvs_[6.1]427 //",
    "GR12hsasvrpu:934": " visabhāgakṣaṇasyātha janako hiṃsako na tat /",
    "GR12hsasvrpu:935": " svato 'pi tasya tatprāpter janakatvāviśeṣataḥ // HSvs_[6.1]428 //",
    "GR12hsasvrpu:936": " hanmyenam iti saṃkleśād hiṃsakaś cet prakalpyate /",
    "GR12hsasvrpu:937": " naivaṃ tvannītito yasmād ayam eva na yujyate // HSvs_[6.1]429 //",
    "GR12hsasvrpu:938": " saṃkleśo yad guṇotpādaḥ sa cākliṣṭān na kevalāt /",
    "GR12hsasvrpu:939": " na cānyasacivasyāpi tasyānatiśayāt tataḥ // HSvs_[6.1]430 //",
    "GR12hsasvrpu:940": " taṃ prāpya tatsvabhāvatvāt tataḥ sa iti cen nanu /",
    "GR12hsasvrpu:941": " nāśahetum avāpyaivaṃ nāśapakṣe 'pi na kṣatiḥ // HSvs_[6.1]431 //",
    "GR12hsasvrpu:942": " anye tu janyam āśritya satsvahbāvādyapekṣayā /",
    "GR12hsasvrpu:943": " evam āhur ahetutvaṃ janakasyāpi sarvathā // HSvs_[6.1]432 //",
    "GR12hsasvrpu:944": " na satsvabhāvajanakas tadvaiphalyaprasaṃgataḥ /",
    "GR12hsasvrpu:945": " janmāyogādidoṣāc ca netarasyāpi yujyate // HSvs_[6.1]433 //",
    "GR12hsasvrpu:946": " na cobhayādibhāvasya virodhāsaṃbhavāditaḥ /",
    "GR12hsasvrpu:947": " svanivṛttyādibhāvādau kāryābhāvādito 'pare // HSvs_[6.1]434 //",
    "GR12hsasvrpu:948": " na cādhyakṣaviruddhatvaṃ janakatvasya mānataḥ /",
    "GR12hsasvrpu:949": " asiddhes tatra nītyā tad vyavahāraniṣedhataḥ // HSvs_[6.1]435 //",
    "GR12hsasvrpu:950": " mānābhāve pareṇāpi vyavahāro niṣidhyate /",
    "GR12hsasvrpu:951": " sajjñānaśabdaviṣayas tadvad atrāpi dṛśyatām // HSvs_[6.1]436 //",
    "GR12hsasvrpu:952": " (2) arthakriyākāritva se kṣaṇikavāda kī siddhi nahīṃ",
    "GR12hsasvrpu:953": " arthakriyāsamarthatvaṃ kṣaṇike yac ca gīyate /",
    "GR12hsasvrpu:954": " utpattyanantaraṃ nāśād vijñeyaṃ tadayuktimat // HSvs_[6.2]437 //",
    "GR12hsasvrpu:955": " arthakriyā yato 'sau vā tadanyā vā dvayī gatiḥ /",
    "GR12hsasvrpu:956": " tattve na tatra sāmarthyam anyatas tatsamudbhavāt // HSvs_[6.2]438 //",
    "GR12hsasvrpu:957": " na svasaṃdhāraṇe nyāyāt janmānantaranāśataḥ /",
    "GR12hsasvrpu:958": " na ca nāśe 'pi sadyuktyā taddhetos tatsamudbhavāt // HSvs_[6.2]439 //",
    "GR12hsasvrpu:959": " anyatve 'nyasya sāmarthyam anyatreti na saṃgatam /",
    "GR12hsasvrpu:960": " tato 'nyabhāva evaitan nāsau nyāyyo dalaṃ vinā // HSvs_[6.2]440 //",
    "GR12hsasvrpu:961": " nāsat sat jāyate yasmād anyasattvasthitāv api /",
    "GR12hsasvrpu:962": " tasyaiva tu tathābhāve nanv asiddho 'nvayaḥ katham // HSvs_[6.2]441 //",
    "GR12hsasvrpu:963": " bhūtir yaiṣāṃ kriyā soktā na cāsau yujyate kvacit /",
    "GR12hsasvrpu:964": " kartṛbhoktṛsvabhāvatva-virodhād iti cintyatām // HSvs_[6.2]442 //",
    "GR12hsasvrpu:965": " na cātītasya sāmarthyaṃ tasyām iti nidarśitam /",
    "GR12hsasvrpu:966": " na cānyo laukikaḥ kaścic chabdārtho 'tretyayuktimat // HSvs_[6.2]443 //",
    "GR12hsasvrpu:967": " (3) rūparūpāntaraṇa se kṣaṇikavāda kī siddhi nahīṃ",
    "GR12hsasvrpu:968": " pariṇāmo 'pi no hetuḥ kṣaṇikatvaprasādhane /",
    "GR12hsasvrpu:969": " sarvadaivānyathātve 'pi tathābhāvopalabdhitaḥ // HSvs_[6.3]444 //",
    "GR12hsasvrpu:970": " nārthāntaragamo yasmāt sarvathaiva na cāgamaḥ /",
    "GR12hsasvrpu:971": " pariṇāmaḥ pramāsiddhaḥ iṣṭaś ca khalu paṇḍitaiḥ // HSvs_[6.3]445 //",
    "GR12hsasvrpu:972": " yac cedam ucyate brūmo-'tādavasthyamanityatām /",
    "GR12hsasvrpu:973": " etat tad eva na bhavaty ato 'nyatve dhruvo 'nvayaḥ // HSvs_[6.3]446 //",
    "GR12hsasvrpu:974": " tad eva na bhavaty etat tac ca na bhavatīti ca /",
    "GR12hsasvrpu:975": " viruddhaṃ hanta kiṃcānyad ādimat tat prasajyate // HSvs_[6.3]447 //",
    "GR12hsasvrpu:976": " kṣīranāśaś ca dadhy eva yad dṛṣṭaṃ gorasānvitam /",
    "GR12hsasvrpu:977": " na tu tailādyataḥ siddha pariṇamo 'nvayāvahaḥ // HSvs_[6.3]448 //",
    "GR12hsasvrpu:978": " nāsat sajjāyate jātu sac cāsat sarvathaiva hi /",
    "GR12hsasvrpu:979": " śaktyabhāvād ativyāpteḥ satsvabhāvatvahānitaḥ // HSvs_[6.3]449 //",
    "GR12hsasvrpu:980": " nityetaradato nyāyāt tat tathābhāvato hi tat /",
    "GR12hsasvrpu:981": " pratītisacivāt samyak pariṇāmena gamyate // HSvs_[6.3]450 //",
    "GR12hsasvrpu:982": " (4)antatogāmī nāśa se kṣaṇikavāda kī siddhi nahīṃ",
    "GR12hsasvrpu:983": " ante kṣayekṣaṇaṃ cādya-kṣaṇakṣayaprasādhanam /",
    "GR12hsasvrpu:984": " tasyaiva tatsvabhāvatvāt yujyate na kadācana // HSvs_[6.4]451 //",
    "GR12hsasvrpu:985": " ādau kṣayasvabhāvatve tatrānte darśanaṃ katham /",
    "GR12hsasvrpu:986": " tulyāparāparotpatti-vipralambhād yathoditam // HSvs_[6.4]452 //",
    "GR12hsasvrpu:987": " ante kṣayekṣaṇād ādau kṣayo 'dṛṣṭo 'numīyate /",
    "GR12hsasvrpu:988": " sadṛśenāvaruddhatvāt tadgrahād hi tadagrahaḥ // HSvs_[6.4]453 //",
    "GR12hsasvrpu:989": " etad apy asad eveti sadṛśo bhinna eva yat /",
    "GR12hsasvrpu:990": " bhedāgrahe kathaṃ tasya tatsvabhāvatvato grahaḥ // HSvs_[6.4]454 //",
    "GR12hsasvrpu:991": " tadarthaniyato 'sau yad bhedam anyāgrahād hi tat /",
    "GR12hsasvrpu:992": " na gṛhṇātīti cet tulyaḥ so 'pareṇa kuto gatiḥ // HSvs_[6.4]455 //",
    "GR12hsasvrpu:993": " tathāgater abhāve ca vacas tuccham idaṃ nanu /",
    "GR12hsasvrpu:994": " sadṛśenāvaruddhatvāt tadgrahād hi tadagrahaḥ // HSvs_[6.4]456 //",
    "GR12hsasvrpu:995": " bhāve cāsyā balād ekam anekagrahaṇātmakam /",
    "GR12hsasvrpu:996": " anvayi jñānam eṣṭavyaṃ sarvaṃ tat kṣaṇikaṃ kutaḥ // HSvs_[6.4]457 //",
    "GR12hsasvrpu:997": " jñānena gṛhyate cārtho na cāpi paradarśane /",
    "GR12hsasvrpu:998": " tadabhāve tu tadbhāvāt kadācid api tattvataḥ // HSvs_[6.4]458 //",
    "GR12hsasvrpu:999": " grahaṇe 'pi yadā jñānam apaity utpattyanantaram /",
    "GR12hsasvrpu:1000": " tadā tat tasya jānāti kṣaṇikatvaṃ kathaṃ nanu // HSvs_[6.4]459 //",
    "GR12hsasvrpu:1001": " tasyaiva tatsvabhāvatvāt svātmanaiva tadudbhavāt /",
    "GR12hsasvrpu:1002": " yathā nīlādi tādrūpyān naitan mithyātvasaṃśayāt // HSvs_[6.4]460 //",
    "GR12hsasvrpu:1003": " na cāpi svānumānena dharmabhedasya saṃbhavāt /",
    "GR12hsasvrpu:1004": " liṅgadharmātipātāc ca tatsvabhāvādyayogataḥ // HSvs_[6.4]461 //",
    "GR12hsasvrpu:1005": " nityasyārthakriyāyogo 'py evaṃ yuktyā na gamyate /",
    "GR12hsasvrpu:1006": " sarvam evāviśeṣeṇa vijñānaṃ kṣaṇikaṃ yataḥ // HSvs_[6.4]462 //",
    "GR12hsasvrpu:1007": " tathā citrasvabhāvatvān na cārthasya na yujyate /",
    "GR12hsasvrpu:1008": " arthakriyā nanu nyāyāt kramākramavibhāvinī // HSvs_[6.4]463 //",
    "GR12hsasvrpu:1009": " (5) kṣaṇikavāda tathā vijñānavāda ke pratipādana kā eka saṃbhava āśayaviśeṣa",
    "GR12hsasvrpu:1010": " anye tv abhidadhaty evam etad āsthānivṛttaye /",
    "GR12hsasvrpu:1011": " kṣaṇikaṃ sarvam eveti buddhenoktaṃ na tattvataḥ // HSvs_[6.5]464 //",
    "GR12hsasvrpu:1012": " vijñānamātram apy evaṃ bāhyāsaṃganivṛttaye /",
    "GR12hsasvrpu:1013": " vineyān kāṃścid āśritya yad vā tad deśanārhataḥ // HSvs_[6.5]465 //",
    "GR12hsasvrpu:1014": " na caitad api na nyāyyaṃ yato buddho mahāmuniḥ /",
    "GR12hsasvrpu:1015": " suvaidyavad vinā kāryaṃ dravyāsatyaṃ na bhāṣate // HSvs_[6.5]466 //",
    "GR12hsasvrpu:1016": " (6) śūnyavāda khaṃḍana",
    "GR12hsasvrpu:1017": " bruvate śūnyam anye tu sarvam eva vicakṣaṇāḥ /",
    "GR12hsasvrpu:1018": " na nityaṃ nāpy anityaṃ yad vastu yuktyopapadyate // HSvs_[6.6]467 //",
    "GR12hsasvrpu:1019": " nityam arthakriyābhāvāt kramākramavirodhataḥ /",
    "GR12hsasvrpu:1020": " anityam api cotpāda-vyayābhāvān na jātucit // HSvs_[6.6]468 //",
    "GR12hsasvrpu:1021": " utpādavyayabuddhiś ca bhrāntānandādikāraṇam /",
    "GR12hsasvrpu:1022": " kumāryāḥ svapnavajjñeyā putrajanmādibuddhivat // HSvs_[6.6]469 //",
    "GR12hsasvrpu:1023": " atrāpy abhidadhaty anye kim itthaṃ tattvasādhanam /",
    "GR12hsasvrpu:1024": " pramāṇaṃ vidyate kiñcid āhosvicchūnyam eva hi // HSvs_[6.6]470 //",
    "GR12hsasvrpu:1025": " śūnyaṃ cet susthitaṃ tattvam asti cec chūnyatā katham /",
    "GR12hsasvrpu:1026": " tasyaiva nanu sadbhāvād iti samyag vicintyatām // HSvs_[6.6]471 //",
    "GR12hsasvrpu:1027": " pramāṇam antareṇāpi syād evaṃ tattvasaṃsthitiḥ /",
    "GR12hsasvrpu:1028": " anyathā neti suvyaktam idam īśvaraceṣṭitam // HSvs_[6.6]472 //",
    "GR12hsasvrpu:1029": " uktaṃ vihāya mānaṃ cec chūnyatāny asya vastunaḥ /",
    "GR12hsasvrpu:1030": " śūnyatve pratipādyasya nanu vyarthaḥ pariśramaḥ // HSvs_[6.6]473 //",
    "GR12hsasvrpu:1031": " tasyāpy aśūnyatāyāṃ ca prāśnikānāṃ bahutvataḥ /",
    "GR12hsasvrpu:1032": " prabhūtāśūnyatāpattir aniṣṭā saṃprasajyate // HSvs_[6.6]474 //",
    "GR12hsasvrpu:1033": " yāvatām asti tanmānaṃ pratipādyās tathā ca ye /",
    "GR12hsasvrpu:1034": " santi te sarva eveti prabhūtānām aśūnyatā // HSvs_[6.6]475 //",
    "GR12hsasvrpu:1035": " evaṃ ca śūnyavādo 'pi tadvineyānuguṇyataḥ /",
    "GR12hsasvrpu:1036": " abhiprāyata ity ukto lakṣyate tattvavedinā // HSvs_[6.6]476 //",
    "GR12hsasvrpu:1037": " sātavāṃ stabaka",
    "GR12hsasvrpu:1038": " (1) jainasammata nityānityatvavāda kā samarthana",
    "GR12hsasvrpu:1039": " anye tv āhur anādy eva jīvājīvātmakaṃ jagat /",
    "GR12hsasvrpu:1040": " sadutpādavyayadhrauvya-yuktaṃ śāstrakṛtaśramāḥ // HSvs_[7.1]477 //",
    "GR12hsasvrpu:1041": " ghaṭamaulisuvarṇārthī nāśotpādasthitiṣv ayam /",
    "GR12hsasvrpu:1042": " śokapramodamādhyasthyaṃ jano yāti sahetukam // HSvs_[7.1]478 //",
    "GR12hsasvrpu:1043": " payovato na dadhyatti na payo 'tti dadhivrataḥ /",
    "GR12hsasvrpu:1044": " agorasavrato nobhe tasmāt tattvaṃ trayātmakam // HSvs_[7.1]479 //",
    "GR12hsasvrpu:1045": " atrāpy abhidadhaty anye viruddhaṃ hi mithastrayam /",
    "GR12hsasvrpu:1046": " ekatraivaikadā naitad ghaṭāṃ prāñcati jātucid // HSvs_[7.1]480 //",
    "GR12hsasvrpu:1047": " utpādo 'bhūtabhavanaṃ vināśas tadviparyayaḥ /",
    "GR12hsasvrpu:1048": " dhrauvyaṃ cobhayaśūnyaṃ yad ekadaikatra tat katham // HSvs_[7.1]481 //",
    "GR12hsasvrpu:1049": " śokapramodamādhyasthyam uktaṃ yac cātra sādhanam /",
    "GR12hsasvrpu:1050": " tadapy asāmprataṃ yat tad vāsanāhetukaṃ matam // HSvs_[7.1]482 //",
    "GR12hsasvrpu:1051": " kiñca syādvādino naiva yujyate niścayaḥ kvacit /",
    "GR12hsasvrpu:1052": " svatantrāpekṣayā tasya na mānaṃ mānam eva yat // HSvs_[7.1]483 //",
    "GR12hsasvrpu:1053": " saṃsāry api na saṃsārī mukto 'pi na sa eva hi /",
    "GR12hsasvrpu:1054": " tadatadrūpabhāvena sarvam evāvyavasthitam // HSvs_[7.1]484 //",
    "GR12hsasvrpu:1055": " ta āhur mukuṭotpādo na ghaṭānāśadharmakaḥ /",
    "GR12hsasvrpu:1056": " svarṇān na vānya eveti na viruddhaṃ mithastrayam // HSvs_[7.1]485 //",
    "GR12hsasvrpu:1057": " na cotpādavyayau na sto dhrauvyavat taddhiyā gateḥ /",
    "GR12hsasvrpu:1058": " nāstitve tu tayor dhrauvyaṃ tattvato 'stīti na pramā // HSvs_[7.1]486 //",
    "GR12hsasvrpu:1059": " na nāsti dhrauvyam apy evam avigānena tadgateḥ /",
    "GR12hsasvrpu:1060": " asyāś ca bhrāntatāyāṃ na jagaty abhrāntatāgatiḥ // HSvs_[7.1]487 //",
    "GR12hsasvrpu:1061": " utpādo 'bhūtabhavanaṃ svahetvantaradharmakam /",
    "GR12hsasvrpu:1062": " tathāpratītiyogena vināśas tadviparyayaḥ // HSvs_[7.1]488 //",
    "GR12hsasvrpu:1063": " tathaitad ubhayādhāra-svabhāvaṃ dhrauvyam ity api /",
    "GR12hsasvrpu:1064": " anyathā tritayābhāva ekadaikatra kiṃ na tat // HSvs_[7.1]489 //",
    "GR12hsasvrpu:1065": " ekatraivaikadaivaitad itthaṃ trayam api sthitam /",
    "GR12hsasvrpu:1066": " nyāyyaṃ bhinnanimittatvāt tadabhede na yujyate // HSvs_[7.1]490 //",
    "GR12hsasvrpu:1067": " iṣyate ca parair mohāt tat kṣaṇasthitidharmiṇi /",
    "GR12hsasvrpu:1068": " abhāve 'nyatam asyāpi tatra tattvaṃ na yad bhavet // HSvs_[7.1]491 //",
    "GR12hsasvrpu:1069": " bhāvamātraṃ tad iṣṭaṃ cet tad itthaṃ nirviśeṣaṇam /",
    "GR12hsasvrpu:1070": " kṣaṇasthitisvabhāvatvaṃ na hy utpādavyayau vinā // HSvs_[7.1]492 //",
    "GR12hsasvrpu:1071": " taditthaṃ bhūtam eveti drāgnabhasto na jātucit /",
    "GR12hsasvrpu:1072": " bhūtvābhāvaś ca nāśo 'pi tad eveti na laukikam // HSvs_[7.1]493 //",
    "GR12hsasvrpu:1073": " vāsanāhetukaṃ yac ca śokādi parikīrtitam /",
    "GR12hsasvrpu:1074": " tadayuktaṃ yataś citrā sā na jātvanibandhanā // HSvs_[7.1]494 //",
    "GR12hsasvrpu:1075": " sadābhāvetarāpatter ekabhāvāc ca vastunaḥ /",
    "GR12hsasvrpu:1076": " tadbhāve 'tiprasaṃgādi niyamāt saṃprasajyate // HSvs_[7.1]495 //",
    "GR12hsasvrpu:1077": " na mānaṃ mānam eveti sarvathāniścayaś ca yaḥ /",
    "GR12hsasvrpu:1078": " ukto na yujyate so 'pi yad ekāntanibandhanaḥ // HSvs_[7.1]496 //",
    "GR12hsasvrpu:1079": " mānaṃ tanmānam eveti pratyakṣaṃ laiṅgikaṃ na tu /",
    "GR12hsasvrpu:1080": " tat tac cen mānam eveti syāt tadbhāvādṛte katham // HSvs_[7.1]497 //",
    "GR12hsasvrpu:1081": " na svasattvaṃ parāsattvaṃ sadasattvavirodhataḥ /",
    "GR12hsasvrpu:1082": " svasattvāsattvavannyāyān na ca nāsty eva tatra tat // HSvs_[7.1]498 //",
    "GR12hsasvrpu:1083": " parikalpitam etac cen na tv itthaṃ tattvato na tat /",
    "GR12hsasvrpu:1084": " tataḥ ka iha doṣaś cen na tu tadbhāvasaṃgatiḥ // HSvs_[7.1]499 //",
    "GR12hsasvrpu:1085": " anekāntata evātaḥ samyag mānavyavasthiteḥ /",
    "GR12hsasvrpu:1086": " syādvādino niyogena yujyate niścayaḥ paraḥ // HSvs_[7.1]500 //",
    "GR12hsasvrpu:1087": " etena sarvam eveti yad uktaṃ tan nirākṛtam /",
    "GR12hsasvrpu:1088": " śiṣyavyutpattaye kiñcit tathāpy aparam ucyate // HSvs_[7.1]501 //",
    "GR12hsasvrpu:1089": " saṃsārī cet sa eveti kathaṃ muktasya saṃbhavaḥ /",
    "GR12hsasvrpu:1090": " mukto 'pi cet sa eveti vyapadeśo 'nibandhanaḥ // HSvs_[7.1]502 //",
    "GR12hsasvrpu:1091": " saṃsārād vipramukto yan mukta ity abhidhīyate /",
    "GR12hsasvrpu:1092": " naitat tasyaiva tadbhāvam antareṇopapadyate // HSvs_[7.1]503 //",
    "GR12hsasvrpu:1093": " tasyaiva ca tathābhāve tannivṛttītarātmakam /",
    "GR12hsasvrpu:1094": " dravyaparyāyavad vastu balād eva prasiddhyati // HSvs_[7.1]504 //",
    "GR12hsasvrpu:1095": " lajjate bālyacaritair bāla eva na cāpi yat /",
    "GR12hsasvrpu:1096": " yuvā na lajjate cānyas tair āyatyaiva ceṣṭate // HSvs_[7.1]505 //",
    "GR12hsasvrpu:1097": " yuvaiva na ca vṛddho 'pi nānyārthaṃ ceṣṭanaṃ ca tat /",
    "GR12hsasvrpu:1098": " anvayādimayaṃ vastu tadabhāvo 'nyathā bhavet // HSvs_[7.1]506 //",
    "GR12hsasvrpu:1099": " anvayo vyatirekaś ca dravyaparyāyasaṃjñitau /",
    "GR12hsasvrpu:1100": " anyonyavyāptito bhedā-bhedavṛttyaiva vastu tau // HSvs_[7.1]507 //",
    "GR12hsasvrpu:1101": " nānyonyavyāptir ekānta-bhede 'bhede ca yujyate /",
    "GR12hsasvrpu:1102": " atiprasaṃgād aikyāc ca śabdārthānupapattitaḥ // HSvs_[7.1]508 //",
    "GR12hsasvrpu:1103": " anyonyam iti yad bhedaṃ vyāptiś cāha viparyayam /",
    "GR12hsasvrpu:1104": " bhedābhede dvayos tasmād anyonyavyāptisaṃbhavaḥ // HSvs_[7.1]509 //",
    "GR12hsasvrpu:1105": " evaṃ nyāyāviruddhe 'smin virodhodbhāvanaṃ nṛṇām /",
    "GR12hsasvrpu:1106": " vyasanaṃ dhījaḍatvaṃ vā prakāśayati kevalam // HSvs_[7.1]510 //",
    "GR12hsasvrpu:1107": " nyāyāt khalu virodho yaḥ sa virodha ihocyate /",
    "GR12hsasvrpu:1108": " yadvadekāntabhedādau tayor evāprasiddhitaḥ // HSvs_[7.1]511 //",
    "GR12hsasvrpu:1109": " mṛddravyaṃ yan na piṇḍādi-dharmāntaravivarjitam /",
    "GR12hsasvrpu:1110": " tad vā tena vinirmuktaṃ kevalaṃ gamyate kvacit // HSvs_[7.1]512 //",
    "GR12hsasvrpu:1111": " tato 'sat tat tathā nyāyād ekaṃ cobhayasiddhitaḥ /",
    "GR12hsasvrpu:1112": " anyatrāto virodhas tad-abhāvāpattilakṣaṇaḥ // HSvs_[7.1]513 //",
    "GR12hsasvrpu:1113": " jātyantarātmake cāsmin nānavasthādidūṣaṇam /",
    "GR12hsasvrpu:1114": " niyatatvād viviktasya bhedādeś cāpy asaṃbhavāt // HSvs_[7.1]514 //",
    "GR12hsasvrpu:1115": " nābhedo bhedarahito bhedo vābhedavarjitaḥ /",
    "GR12hsasvrpu:1116": " kevalo 'sti yatas tena kutas tatra vikalpanam // HSvs_[7.1]515 //",
    "GR12hsasvrpu:1117": " yenākāreṇa bhedaḥ kiṃ tenāsāv eva vā dvayam /",
    "GR12hsasvrpu:1118": " asattvāt kevalasyeha sataś ca kathitatvataḥ // HSvs_[7.1]516 //",
    "GR12hsasvrpu:1119": " yataś ca tat pramāṇena gamyate hy ubhayātmakam /",
    "GR12hsasvrpu:1120": " ato 'pi jātimātraṃ tad anavasthādikalpanam // HSvs_[7.1]517 //",
    "GR12hsasvrpu:1121": " evaṃ hy ubhayadoṣādi-doṣā api na dūṣaṇam /",
    "GR12hsasvrpu:1122": " samyag jātyantaratvena bhedābhedaprasiddhitaḥ // HSvs_[7.1]518 //",
    "GR12hsasvrpu:1123": " etenaitat pratikṣiptaṃ yad uktaṃ pūrvasūribhiḥ /",
    "GR12hsasvrpu:1124": " vihāyānubhavaṃ mohāj jātiyuktyanusāribhiḥ // HSvs_[7.1]519 //",
    "GR12hsasvrpu:1125": " dravyaparyāyayor bhede naikasyobhayarūpatā /",
    "GR12hsasvrpu:1126": " abhede 'nyatarasthāna-nivṛttī cintyatāṃ katham // HSvs_[7.1]520 //",
    "GR12hsasvrpu:1127": " yannivṛttau na yasyeha nivṛttis tat tato yataḥ /",
    "GR12hsasvrpu:1128": " bhinnaṃ niyamato dṛṣṭaṃ yathā karkaḥ kramelakāt // HSvs_[7.1]521 //",
    "GR12hsasvrpu:1129": " nivartate ca paryāyo na tu dravyaṃ tato na saḥ /",
    "GR12hsasvrpu:1130": " abhinno dravyato 'bhede-'nivṛttis tatsvarūpavat // HSvs_[7.1]522 //",
    "GR12hsasvrpu:1131": " pratikṣiptaṃ ca yad bhedā-bhedapakṣo 'nya eva hi /",
    "GR12hsasvrpu:1132": " bhedābhedavikalpābhyāṃ hanta jātyantarātmakaḥ // HSvs_[7.1]523 //",
    "GR12hsasvrpu:1133": " jātyantarātmakaṃ cainaṃ doṣās te samiyuḥ katham /",
    "GR12hsasvrpu:1134": " bhedābhede ca ye 'tyantaṃ jātibhinne vyavasthitāḥ // HSvs_[7.1]524 //",
    "GR12hsasvrpu:1135": " kiñcin nivartate 'vaśyaṃ tasyāpy anyat tathā na yat /",
    "GR12hsasvrpu:1136": " atas tadbheda evātra nivṛttyādyanyathā katham // HSvs_[7.1]525 //",
    "GR12hsasvrpu:1137": " tasyeti yogasāmarthyād bheda eveti bādhitam /",
    "GR12hsasvrpu:1138": " abhinnadeśas tasyeti yat tadvyāptyā tathocyate // HSvs_[7.1]526 //",
    "GR12hsasvrpu:1139": " atas tadbheda eveti pratītivimukhaṃ vacaḥ /",
    "GR12hsasvrpu:1140": " tasyaiva ca tathābhāvāt tannivṛttītarātmakam // HSvs_[7.1]527 //",
    "GR12hsasvrpu:1141": " nānuvṛttinivṛttibhyāṃ vinā yad upapadyate /",
    "GR12hsasvrpu:1142": " tasyaiva hi tathābhāvaḥ sūkṣmabuddhyā vicintyatām // HSvs_[7.1]528 //",
    "GR12hsasvrpu:1143": " tasyaiva tu tathābhāve tad eva hi yatas tathā /",
    "GR12hsasvrpu:1144": " bhavatyato na doṣo naḥ kaścid apy upapadyate // HSvs_[7.1]529 //",
    "GR12hsasvrpu:1145": " ittham ālocanaṃ cedam anvayavyatirekavat /",
    "GR12hsasvrpu:1146": " vastunas tatsvabhāvatvāt tathābhāvaprasādhakam // HSvs_[7.1]530 //",
    "GR12hsasvrpu:1147": " na ca bhedo 'pi bādhāyai tasyānekāntavādinaḥ /",
    "GR12hsasvrpu:1148": " jātyantarātmakaṃ vastu nityānityaṃ yato matam // HSvs_[7.1]531 //",
    "GR12hsasvrpu:1149": " pratyabhijñābalāc caitad itthaṃ samavasīyate /",
    "GR12hsasvrpu:1150": " iyaṃ ca lokasiddhaiva tad evedam iti kṣitau // HSvs_[7.1]532 //",
    "GR12hsasvrpu:1151": " na yujyate ca sannyāyād ṛte tatpariṇāmitām /",
    "GR12hsasvrpu:1152": " kālādibhedato vastva-bhedataś ca tathāgateḥ // HSvs_[7.1]533 //",
    "GR12hsasvrpu:1153": " ekāntaikye na nānā yan nānātve caikam apy adaḥ /",
    "GR12hsasvrpu:1154": " ataḥ kathaṃ nu tadbhāvaḥ tadetadubhayātmakam // HSvs_[7.1]534 //",
    "GR12hsasvrpu:1155": " tasyaiva tu tathābhāve kathañcid bhedayogataḥ /",
    "GR12hsasvrpu:1156": " pramātur api tadbhāvāt yujyate mukhyavṛttitaḥ // HSvs_[7.1]535 //",
    "GR12hsasvrpu:1157": " nityaikayogato vyakti-bhede 'py eṣā na saṃgatā /",
    "GR12hsasvrpu:1158": " tad iheti prasaṃgena tad evedam ayogataḥ // HSvs_[7.1]536 //",
    "GR12hsasvrpu:1159": " sādṛśyājñānato nyāyyā na vibhramabalād api /",
    "GR12hsasvrpu:1160": " etad dvayāgrahe yuktaṃ na ca sādṛśyakalpanam // HSvs_[7.1]537 //",
    "GR12hsasvrpu:1161": " na ca bhrāntāpi sadbādhā-'bhāvād eva kadācana /",
    "GR12hsasvrpu:1162": " yogipratyayatadbhāve pramāṇaṃ nāsti kiñcana // HSvs_[7.1]538 //",
    "GR12hsasvrpu:1163": " nānā yogī vijānātya-nānā nety atra na pramā /",
    "GR12hsasvrpu:1164": " deśanāyā vineyānu-guṇyenāpi pravṛttitaḥ // HSvs_[7.1]539 //",
    "GR12hsasvrpu:1165": " yā ca lūnapunarjāta-nakhakeśatṛṇādiṣu /",
    "GR12hsasvrpu:1166": " iyaṃ saṃlakṣyate sāpi tadābhāsā na saiva hi // HSvs_[7.1]540 //",
    "GR12hsasvrpu:1167": " pratyakṣābhāsabhāve 'pi nāpramāṇaṃ yathaiva hi /",
    "GR12hsasvrpu:1168": " pratyakṣaṃ tadvad eveyaṃ pramāṇam avagamyatām // HSvs_[7.1]541 //",
    "GR12hsasvrpu:1169": " matijñānavikalpatvān na cāniṣṭir iyaṃ yataḥ /",
    "GR12hsasvrpu:1170": " etad balāt tataḥ siddhaṃ nityānityādi vastunaḥ // HSvs_[7.1]542 //",
    "GR12hsasvrpu:1171": " āṭhavāṃ stabaka",
    "GR12hsasvrpu:1172": " (1) brahmādvaitavādakhaṃḍana",
    "GR12hsasvrpu:1173": " anye tv advaitam icchanti sadbrahmādivyapeṣayā /",
    "GR12hsasvrpu:1174": " sato yad bhedakaṃ nānyat tac ca tanmātram eva hi // HSvs_[8.1]543 //",
    "GR12hsasvrpu:1175": " yathā viśuddham ākāśaṃ timiropapluto janaḥ /",
    "GR12hsasvrpu:1176": " saṃkīrṇam iva mātrābhir bhinnābhir abhimanyate // HSvs_[8.1]544 //",
    "GR12hsasvrpu:1177": " tathedam amalaṃ brahma nirvikalpam avidyayā /",
    "GR12hsasvrpu:1178": " kaluṣatvam ivāpannaṃ bhedarūpaṃ prakāśate // HSvs_[8.1]545 //",
    "GR12hsasvrpu:1179": " atrāpy evaṃ vadanty anye avidyā na sataḥ pṛthak /",
    "GR12hsasvrpu:1180": " tac ca tanmātram eveti bhedābhāso 'nibandhanaḥ // HSvs_[8.1]546 //",
    "GR12hsasvrpu:1181": " saivāthābhedarūpāpi bhedābhāsanibandhanam /",
    "GR12hsasvrpu:1182": " pramāṇam antareṇaitad avagantuṃ na śakyate // HSvs_[8.1]547 //",
    "GR12hsasvrpu:1183": " bhāve 'pi ca pramāṇasya prameyavyatirekataḥ /",
    "GR12hsasvrpu:1184": " nanu nādvaitam eveti tadabhāve 'pramāṇakam // HSvs_[8.1]548 //",
    "GR12hsasvrpu:1185": " vidyāvidyādibhedāc ca svatantreṇaiva bādhyate /",
    "GR12hsasvrpu:1186": " tatsaṃśayādiyogāc ca pratītyā ca vicintyatām // HSvs_[8.1]549 //",
    "GR12hsasvrpu:1187": " anye vyākhyānayanty evaṃ samabhāvaprasiddhaye /",
    "GR12hsasvrpu:1188": " advaitadeśanā śāstre nirdiṣṭā na tu tattvataḥ // HSvs_[8.1]550 //",
    "GR12hsasvrpu:1189": " na caitat bādhyate yuktyā sacchāstrādivyavasthiteḥ /",
    "GR12hsasvrpu:1190": " saṃsāramokṣabhāvāc ca tadarthaṃ yatnasiddhitaḥ // HSvs_[8.1]551 //",
    "GR12hsasvrpu:1191": " anyathā tattvato 'dvaite hanta saṃsāramokṣayoḥ /",
    "GR12hsasvrpu:1192": " sarvānuṣṭhānavaiyarthyam aniṣṭaṃ samprasajyate // HSvs_[8.1]552 //",
    "GR12hsasvrpu:1193": " navāṃ stabaka",
    "GR12hsasvrpu:1194": " (1)mokṣa kī saṃbhāvanā tathā mokṣa ke sādhana",
    "GR12hsasvrpu:1195": " anye punar vadanty evaṃ mokṣa eva na vidyate /",
    "GR12hsasvrpu:1196": " upāyābhāvataḥ kiṃ vā na sadā sarvadehinām // HSvs_[9.1]553 //",
    "GR12hsasvrpu:1197": " karmādipariṇatyādi-sāpekṣo yady asau tataḥ /",
    "GR12hsasvrpu:1198": " anādimattvāt karmādi-pariṇatyādi kiṃ tathā // HSvs_[9.1]554 //",
    "GR12hsasvrpu:1199": " tasyaiva citrarūpatvāt tat tatheti na yujyate /",
    "GR12hsasvrpu:1200": " utkṛṣṭā yā sthitis tasya yaj jātānekaśaḥ kila // HSvs_[9.1]555 //",
    "GR12hsasvrpu:1201": " atrāpi varṇayanty anye vidyate darśanādikaḥ /",
    "GR12hsasvrpu:1202": " upāyo mokṣatattvasya paraḥ sarvajñabhāṣitaḥ // HSvs_[9.1]556 //",
    "GR12hsasvrpu:1203": " darśanaṃ muktibījaṃ ca samyaktvaṃ tattvavedanam /",
    "GR12hsasvrpu:1204": " duḥkhāntakṛt sukhārambhaḥ paryāyās tasya kīrtitāḥ // HSvs_[9.1]557 //",
    "GR12hsasvrpu:1205": " anādibhavyabhāvasya tatsvabhāvatvayogataḥ /",
    "GR12hsasvrpu:1206": " utkṛṣṭādyāsvatītāsu tathā karmasthitiṣv alam // HSvs_[9.1]558 //",
    "GR12hsasvrpu:1207": " tad darśanam avāpnoti karmagranthiṃ sudāruṇam /",
    "GR12hsasvrpu:1208": " nirbhidya śubhabhāvena kadācit kaścid eva hi // HSvs_[9.1]559 //",
    "GR12hsasvrpu:1209": " sati cāsminn asau dhanyaḥ samyagdarśanasaṃyutaḥ /",
    "GR12hsasvrpu:1210": " tattvaśraddhānapūtātmā ramate na bhavodadhau // HSvs_[9.1]560 //",
    "GR12hsasvrpu:1211": " sa paśyaty asya yad rūpaṃ bhāvato buddhicakṣuṣā /",
    "GR12hsasvrpu:1212": " samyakśāstrānusāreṇa rūpaṃ naṣṭākṣirogavat // HSvs_[9.1]561 //",
    "GR12hsasvrpu:1213": " tad dṛṣṭvā cintayaty evaṃ praśāntenāntarātmanā /",
    "GR12hsasvrpu:1214": " bhāvagarbhaṃ yathābhāvaṃ paraṃ saṃvegam āśritaḥ // HSvs_[9.1]562 //",
    "GR12hsasvrpu:1215": " janmamṛtyujarāvyādhi-rogaśokādyupadrutaḥ /",
    "GR12hsasvrpu:1216": " kleśāya kevalaṃ puṃsām aho bhīmo mahodadhiḥ // HSvs_[9.1]563 //",
    "GR12hsasvrpu:1217": " sukhāya tu paraṃ mokṣo janmādikleśavarjitaḥ /",
    "GR12hsasvrpu:1218": " bhayaśaktyā vinirmukto vyābādhāvarjitaḥ sadā // HSvs_[9.1]564 //",
    "GR12hsasvrpu:1219": " hetur bhavasya hiṃsādir duḥkhādyanvayadarśanāt /",
    "GR12hsasvrpu:1220": " mukteḥ punar ahiṃsādir vyābādhāvinivṛttitaḥ // HSvs_[9.1]565 //",
    "GR12hsasvrpu:1221": " buddhvaivaṃ bhavanairguṇyaṃ mukteś ca guṇarūpatām /",
    "GR12hsasvrpu:1222": " tad arthaṃ ceṣṭate nityaṃ viśuddhātmā yathāgamam // HSvs_[9.1]566 //",
    "GR12hsasvrpu:1223": " duṣkaraṃ kṣudrasattvānām anuṣṭhānaṃ karoty asau /",
    "GR12hsasvrpu:1224": " muktau dṛḍhānurāgatvāt kāmīva vinitāntare // HSvs_[9.1]567 //",
    "GR12hsasvrpu:1225": " upādeyaviśeṣasya na yat samyak prasādhanam /",
    "GR12hsasvrpu:1226": " dunoti ceto 'nuṣṭhānaṃ tadbhāvapratibandhataḥ // HSvs_[9.1]568 //",
    "GR12hsasvrpu:1227": " tataś ca duṣkaraṃ tan na samyag ālocyate yadā /",
    "GR12hsasvrpu:1228": " ato 'nyad duṣkaraṃ nyāyād heyavastuprasādhakam // HSvs_[9.1]569 //",
    "GR12hsasvrpu:1229": " vyādhigrasto yathārogya-leśam āsvādayan buddhaḥ /",
    "GR12hsasvrpu:1230": " kaṣṭe 'py upakrame dhīraḥ samyak prītyā pravartate // HSvs_[9.1]570 //",
    "GR12hsasvrpu:1231": " saṃsāravyādhinā grastas tadvaj jñeyo narottamaḥ /",
    "GR12hsasvrpu:1232": " śamārogyalavaṃ prāpya bhāvatas tadupakrame // HSvs_[9.1]571 //",
    "GR12hsasvrpu:1233": " pravartamāna evaṃ ca yathāśakti sthirāśayaḥ /",
    "GR12hsasvrpu:1234": " śuddhaṃ cāritram āsādya kevalaṃ labhate kramāt // HSvs_[9.1]572 //",
    "GR12hsasvrpu:1235": " tataḥ sa sarvavid bhūtvā bhavopagrāhikarmaṇaḥ /",
    "GR12hsasvrpu:1236": " jñānayogāt kṣayaṃ kṛtvā mokṣam āpnoti śāśvatam // HSvs_[9.1]573 //",
    "GR12hsasvrpu:1237": " jñānayogas tapaḥ śuddham ity ādi yad udīritam /",
    "GR12hsasvrpu:1238": " aidamparyeṇa bhāvārthas tasyāyam abhidhīyate // HSvs_[9.1]574 //",
    "GR12hsasvrpu:1239": " jñānayogasya yogīndraiḥ parā kāṣṭhā prakīrtitā /",
    "GR12hsasvrpu:1240": " śaileśīsaṃjñitaṃ sthairyaṃ tato muktir asaṃśayam // HSvs_[9.1]575 //",
    "GR12hsasvrpu:1241": " dharmas tac cātmadharmatvān muktidaḥ śuddhisādhanāt /",
    "GR12hsasvrpu:1242": " akṣayo 'pratipātitvāt sadā muktau tathā sthiteḥ // HSvs_[9.1]576 //",
    "GR12hsasvrpu:1243": " cāritrapariṇāmasya nivṛttir na ca sarvathā /",
    "GR12hsasvrpu:1244": " siddha ukto yataḥ śāstre na cāritrī na cetaraḥ // HSvs_[9.1]577 //",
    "GR12hsasvrpu:1245": " na cāvasthānivṛttyeha nivṛttis tasya yujyate /",
    "GR12hsasvrpu:1246": " samayātikrame yadvat siddhabhāvaś ca tatra vai // HSvs_[9.1]578 //",
    "GR12hsasvrpu:1247": " jñānayogād ato muktir iti samyag vyavasthitam /",
    "GR12hsasvrpu:1248": " tantrāntarānurodhena gītaṃ cetthaṃ na doṣakṛt // HSvs_[9.1]579 //",
    "GR12hsasvrpu:1249": " dasavāṃ stabaka",
    "GR12hsasvrpu:1250": " (1) mīmāṃsaka ke sarvajñatākhaṃḍana kā khaṃḍana",
    "GR12hsasvrpu:1251": " atrāpy abhidadhaty anye sarvajño naiva vidyate /",
    "GR12hsasvrpu:1252": " tadgrāhakapramābhāvād iti nyāyānusāriṇaḥ // HSvs_[10.1]580 //",
    "GR12hsasvrpu:1253": " pratyakṣeṇa pramāṇena sarvajño naiva gṛhyate /",
    "GR12hsasvrpu:1254": " liṅgam apy avinābhāvi tena kiñcin na vidyate // HSvs_[10.1]581 //",
    "GR12hsasvrpu:1255": " na cāgamena yad asau vidhyādipratipādakaḥ /",
    "GR12hsasvrpu:1256": " apratyakṣatvato naivo-pamānenāpi gamyate // HSvs_[10.1]582 //",
    "GR12hsasvrpu:1257": " nārthāpattyāpi sarvo 'rthas taṃ vināpy upapadyate /",
    "GR12hsasvrpu:1258": " pramāṇapañcakāvṛttes tatrābhāvapramāṇatā // HSvs_[10.1]583 //",
    "GR12hsasvrpu:1259": " dharmādharmavyavasthā tu vedākhyād āgamāt kila /",
    "GR12hsasvrpu:1260": " apauruṣeyo 'sau yasmād hetudoṣavivarjitaḥ // HSvs_[10.1]584 //",
    "GR12hsasvrpu:1261": " āha cālokavad vede sarvasādhāraṇe sati /",
    "GR12hsasvrpu:1262": " dharmādharmaparijñātā kim arthaṃ kalpyate naraḥ // HSvs_[10.1]585 //",
    "GR12hsasvrpu:1263": " īṣṭāpūrtādibhedo 'smāt sarvalokapratiṣṭhitaḥ /",
    "GR12hsasvrpu:1264": " vyavahāraprasiddhayaiva yathaiva divasādayaḥ // HSvs_[10.1]586 //",
    "GR12hsasvrpu:1265": " ṛtvigbhir mantrasaṃskārair brāhmaṇānāṃ samakṣataḥ /",
    "GR12hsasvrpu:1266": " antarvedyāṃ tu yad dattam iṣṭaṃ tad abhidhīyate // HSvs_[10.1]587 //",
    "GR12hsasvrpu:1267": " vāpīkūpataṅāgāni devatāyatanāni ca /",
    "GR12hsasvrpu:1268": " annapradānam ity etat pūrttam ity abhidhīyate // HSvs_[10.1]588 //",
    "GR12hsasvrpu:1269": " ato 'pi śuklaṃ yad vṛttaṃ nirīhasya mahātmanaḥ /",
    "GR12hsasvrpu:1270": " dhyānādi mokṣaphaladaṃ śreyas tad abhidhīyate // HSvs_[10.1]589 //",
    "GR12hsasvrpu:1271": " varṇāśramavyavasthāpi sarvā tatprabhavaiva hi /",
    "GR12hsasvrpu:1272": " atīndriyārthadraṣṭā tan nāsti kiñcit prayojanam // HSvs_[10.1]590 //",
    "GR12hsasvrpu:1273": " atrāpi bruvate kecid itthaṃ sarvajñavādinaḥ /",
    "GR12hsasvrpu:1274": " pramāṇapañcakāvṛttiḥ kathaṃ tatropapadyate // HSvs_[10.1]591 //",
    "GR12hsasvrpu:1275": " sarvārthaviṣayaṃ tac cet pratyakṣaṃ tan niṣedhakṛt /",
    "GR12hsasvrpu:1276": " abhāvaḥ katham etasya na ced atrāpy adaḥ samam // HSvs_[10.1]592 //",
    "GR12hsasvrpu:1277": " dharmādayo 'pi cādhyakṣāḥ jñeyabhāvād ghaṭādivat /",
    "GR12hsasvrpu:1278": " kasyacit sarva eveti nānumānaṃ na vidyate // HSvs_[10.1]593 //",
    "GR12hsasvrpu:1279": " āgamād api tatsiddhir yad asau codanāphalam /",
    "GR12hsasvrpu:1280": " prāmāṇyaṃ ca svatas tasya nityatvam ca śruter iva // HSvs_[10.1]594 //",
    "GR12hsasvrpu:1281": " hṛdgatāśeṣasaṃśīti-nirṇayāt tadgrahe punaḥ /",
    "GR12hsasvrpu:1282": " upamānyagrahe tatra na cānyatrāpi cānyathā // HSvs_[10.1]595 //",
    "GR12hsasvrpu:1283": " śāstrād atīndriyagater arthāpattyāpi gamyate /",
    "GR12hsasvrpu:1284": " anyathā tatra nāśvāsaś chadmasthasyopajāyate // HSvs_[10.1]596 //",
    "GR12hsasvrpu:1285": " pramāṇapañcakāvṛttir evaṃ tatra na yujyate /",
    "GR12hsasvrpu:1286": " tathāpy abhāvaprāmāṇyam iti dhyāndhyavijṛmbhitam // HSvs_[10.1]597 //",
    "GR12hsasvrpu:1287": " vedād dharmādisaṃsthāpi hantātīndriyadarśinam /",
    "GR12hsasvrpu:1288": " vihāya gamyate samyak kuta etad vicintyatām // HSvs_[10.1]598 //",
    "GR12hsasvrpu:1289": " na vṛddhasampradāyena chinnamūlatvayogataḥ /",
    "GR12hsasvrpu:1290": " na cārvāgdarśinā tasyātīndriyārtho 'vasīyate // HSvs_[10.1]599 //",
    "GR12hsasvrpu:1291": " prāmāṇyaṃ rūpaviṣaye saṃpradāye na yuktimat /",
    "GR12hsasvrpu:1292": " yathānādimadandhānāṃ tathātrāpi nirūpyatām // HSvs_[10.1]600 //",
    "GR12hsasvrpu:1293": " na laukikapadārthena tatpadārthasya tulyatā /",
    "GR12hsasvrpu:1294": " niścetuṃ pāryate 'nyatra tadviparyayadarśanāt // HSvs_[10.1]601 //",
    "GR12hsasvrpu:1295": " nityatvāpauruṣeyatvād yasti kiñcid alaukikam /",
    "GR12hsasvrpu:1296": " tatrānyatrāpy ataḥ śaṅkā viduṣo na nivartate // HSvs_[10.1]602 //",
    "GR12hsasvrpu:1297": " tannivṛttau ca nopāyo vinātīndriyavedinam /",
    "GR12hsasvrpu:1298": " evaṃ ca kṛtvā sādhv etat kīrtitaṃ dharmakīrtinā // HSvs_[10.1]603 //",
    "GR12hsasvrpu:1299": " svayaṃ rāgādimānnārthaṃ vetti vedasya nānyataḥ /",
    "GR12hsasvrpu:1300": " na vedayati vedo 'pi vedārthasya gatiḥ kutaḥ // HSvs_[10.1]604 //",
    "GR12hsasvrpu:1301": " tenāgnihotraṃ juhuyāt svargakāma iti śrutau /",
    "GR12hsasvrpu:1302": " khādet śvamāṃsam ity eṣa nārtha ity atra kā pramā // HSvs_[10.1]605 //",
    "GR12hsasvrpu:1303": " pradīpādivadiṣṭaś cet tacchabdo 'rthaprakāśakaḥ /",
    "GR12hsasvrpu:1304": " svata eva pramāṇaṃ na kiñcid atrāpi vidyate // HSvs_[10.1]606 //",
    "GR12hsasvrpu:1305": " viparītaprakāśaś ca dhruvam āpadyate kvacit /",
    "GR12hsasvrpu:1306": " tathā hīndīvare dīpaḥ prakāśayati raktatām // HSvs_[10.1]607 //",
    "GR12hsasvrpu:1307": " tasmān na cāviśeṣeṇa pratītir upajāyate /",
    "GR12hsasvrpu:1308": " saṅketasavyapekṣatve svata evetyayuktimat // HSvs_[10.1]608 //",
    "GR12hsasvrpu:1309": " sādhur na veti saṅketo na cāśaṅkā nivartate /",
    "GR12hsasvrpu:1310": " tadvaicitryopalabdheś ca svāśayābhiniveśataḥ // HSvs_[10.1]609 //",
    "GR12hsasvrpu:1311": " vyākhyāpy apauruṣeyyasya mānābhāvān na saṅgatā /",
    "GR12hsasvrpu:1312": " mitho viruddhabhāvāc ca tatsādhutvādyaniściteḥ // HSvs_[10.1]610 //",
    "GR12hsasvrpu:1313": " nānyapramāṇasaṃvādāt tatsādhutvaviniścayaḥ /",
    "GR12hsasvrpu:1314": " so 'tīndriye na yannyāyyas tattadbhāvavirodhataḥ // HSvs_[10.1]611 //",
    "GR12hsasvrpu:1315": " tasmād vyākhyānam asyedaṃ svābhiprāyanivedanam /",
    "GR12hsasvrpu:1316": " jaiminyāder na tulyaṃ kiṃ vacanenāpareṇa vaḥ // HSvs_[10.1]612 //",
    "GR12hsasvrpu:1317": " eṣa sthāṇur ayaṃ mārga iti vaktīha kaścana /",
    "GR12hsasvrpu:1318": " anyaḥ svayaṃ bravīmīti tayor bhedaḥ parīkṣyatām // HSvs_[10.1]613 //",
    "GR12hsasvrpu:1319": " na cāpy apauruṣeyo 'sau ghaṭate sūpapattitaḥ /",
    "GR12hsasvrpu:1320": " vaktṛvyāpāravaikalye tacchabdānupalabdhitaḥ // HSvs_[10.1]614 //",
    "GR12hsasvrpu:1321": " vaktṛvyāpārabhāveti tadbhāve laukikaṃ na kim /",
    "GR12hsasvrpu:1322": " apauruṣeyam iṣṭaṃ vo vaco dravyavyapekṣayā // HSvs_[10.1]615 //",
    "GR12hsasvrpu:1323": " dṛśyamāne 'pi cāśaṅkādṛśyakartṛsamudbhavā /",
    "GR12hsasvrpu:1324": " nātīndriyārthadraṣāram antareṇa nivartate // HSvs_[10.1]616 //",
    "GR12hsasvrpu:1325": " pāpād atredṛśī buddhir na puṇyād iti na pramā /",
    "GR12hsasvrpu:1326": " na loko hi vigānatvāt tadbahutvādyaniściteḥ // HSvs_[10.1]617 //",
    "GR12hsasvrpu:1327": " bahūnām api saṃmoha-bhāvān mithyāpravartanāt /",
    "GR12hsasvrpu:1328": " mānasaṃkhyāvirodhāc ca katham ittham idaṃ nanu // HSvs_[10.1]618 //",
    "GR12hsasvrpu:1329": " atīndriyārthadraṣṭā tu pumān kaścid yadīṣyate /",
    "GR12hsasvrpu:1330": " saṃbhavadviṣayāpi syād evaṃbhūtārthakalpanā // HSvs_[10.1]619 //",
    "GR12hsasvrpu:1331": " apauruṣeyatāpy asya nānyato hy avagamyate /",
    "GR12hsasvrpu:1332": " kartur asmaraṇādīnāṃ vyabhicārādidoṣataḥ // HSvs_[10.1]620 //",
    "GR12hsasvrpu:1333": " nābhyāsa evam ādīnām api kartāvigānataḥ /",
    "GR12hsasvrpu:1334": " smaryate ca vigānena hantehāpy aṣṭakādayaḥ // HSvs_[10.1]621 //",
    "GR12hsasvrpu:1335": " abhyāsaḥ karmaṇāṃ satyam utpādayati kauśalam /",
    "GR12hsasvrpu:1336": " svakṛtādhyayanasyāpi tadbhāvo na virudhyate /",
    "GR12hsasvrpu:1337": " gauravāpādanārthaṃ ca tathā syād anivedanam // HSvs_[10.1]622 //",
    "GR12hsasvrpu:1338": " mantrādīnāṃ ca sāmarthyaṃ śābarāṇām api sphuṭam /",
    "GR12hsasvrpu:1339": " pratītaṃ sarvaloke 'pi na cāpy avyabhicāri tat // HSvs_[10.1]623 //",
    "GR12hsasvrpu:1340": " vede 'pi paṭhyate hy eṣa mahātmā tatra tatra yat /",
    "GR12hsasvrpu:1341": " sa ca mānamato 'py asyāsattvaṃ vaktuṃ na yujyate // HSvs_[10.1]624 //",
    "GR12hsasvrpu:1342": " na cāpy atīndriyārthatvāj jyāyo viṣayakalpanam /",
    "GR12hsasvrpu:1343": " asākṣāddarśinas tatra rūpe 'ndhasy eva sarvathā // HSvs_[10.1]625 //",
    "GR12hsasvrpu:1344": " sarvajñena hy abhivyaktāt sarvārthādāgamāt parā /",
    "GR12hsasvrpu:1345": " dharmādharmavyavastheyaṃ yujyate nānyataḥ kvacit // HSvs_[10.1]626 //",
    "GR12hsasvrpu:1346": " 2. bauddha ke sarvajñatākhaṃḍana kā khaṃḍana",
    "GR12hsasvrpu:1347": " atrāpi prājña ity anya ittham āha subhāṣitam /",
    "GR12hsasvrpu:1348": " iṣṭo 'yam arthaḥ śakyeta jñātuṃ so 'tiśayo yadi // HSvs_[10.2]627 //",
    "GR12hsasvrpu:1349": " ayam evaṃ na vety anya-doṣo nirdoṣatāpi vā /",
    "GR12hsasvrpu:1350": " durlabhatvāt pramāṇānāṃ durbodhety apare viduḥ // HSvs_[10.2]628 //",
    "GR12hsasvrpu:1351": " atrāpi bruvate vṛddhāḥ siddham avyabhicāry api /",
    "GR12hsasvrpu:1352": " loke guṇādivijñānaṃ sāmānyena mahātmanām // HSvs_[10.2]629 //",
    "GR12hsasvrpu:1353": " tannītipratipattyāder anyathā tan na yuktimat /",
    "GR12hsasvrpu:1354": " viśeṣajñānam apy evaṃ tadvad abhyāsato na kim // HSvs_[10.2]630 //",
    "GR12hsasvrpu:1355": " doṣāṇāṃ hrāsadṛṣṭyeha tatsarvakṣayasaṃbhavāt /",
    "GR12hsasvrpu:1356": " tatsiddhau jñāyate prājñais tasyātiśaya ity api // HSvs_[10.2]631 //",
    "GR12hsasvrpu:1357": " hṛdgatāśeṣasaṃśīti-nirṇayādiprabhāvataḥ /",
    "GR12hsasvrpu:1358": " tadātve vartamāne tu tadvyaktārthāvirodhataḥ // HSvs_[10.2]632 //",
    "GR12hsasvrpu:1359": " na cāsyādarśane 'py adya sāmrājyasy eva nāstitā /",
    "GR12hsasvrpu:1360": " saṃbhavo nyāyayuktas tu pūrvam eva nidarśitaḥ // HSvs_[10.2]633 //",
    "GR12hsasvrpu:1361": " pratibhālocanaṃ tāvad idānīm apy atīndriye /",
    "GR12hsasvrpu:1362": " suvaidyasaṃyatādīnām avisaṃvādi dṛśyate // HSvs_[10.2]634 //",
    "GR12hsasvrpu:1363": " evaṃ tatrāpi tadbhāve na virodho 'sti kaścana /",
    "GR12hsasvrpu:1364": " tadvyaktārthāvirodhādau jñānabhāvāc ca sāmpratam // HSvs_[10.2]635 //",
    "GR12hsasvrpu:1365": " sarvatra dṛṣṭe saṃvādād adṛṣṭe nopajāyate /",
    "GR12hsasvrpu:1366": " jñātur visaṃvādāśaṅkā tadvaiśiṣṭyopalabdhitaḥ // HSvs_[10.2]636 //",
    "GR12hsasvrpu:1367": " vastusthityāpi tat tādṛg na visaṃvādakaṃ bhavet /",
    "GR12hsasvrpu:1368": " yathottaraṃ tathā dṛṣṭer iti caitan na sāṃpratam // HSvs_[10.2]637 //",
    "GR12hsasvrpu:1369": " siddhyet pramāṇaṃ yady evam apramāṇam atheha kim /",
    "GR12hsasvrpu:1370": " na hy ekaṃ nāsti satyārthaṃ puruṣe bahubhāṣiṇi // HSvs_[10.2]638 //",
    "GR12hsasvrpu:1371": " yata ekaṃ na satyārthaṃ kintu sarvaṃ yathāśrutam /",
    "GR12hsasvrpu:1372": " yatrāgame pramāṇaṃ sa iṣyate paṇḍitair janaiḥ // HSvs_[10.2]639 //",
    "GR12hsasvrpu:1373": " ātmā nāmī pṛthak karma tatsaṃyogād bhavo 'nyathā /",
    "GR12hsasvrpu:1374": " muktir hiṃsādayo mukhyās tannivṛttiḥ sasādhanā // HSvs_[10.2]640 //",
    "GR12hsasvrpu:1375": " atīndriyārthasaṃvādo viśuddho bhāvanāvidhiḥ /",
    "GR12hsasvrpu:1376": " yatredaṃ yujyate sarvaṃ yogivyaktaṃ sa āgamaḥ // HSvs_[10.2]641 //",
    "GR12hsasvrpu:1377": " adhikāry api cāsyeha svayam ajño 'pi yaḥ pumān /",
    "GR12hsasvrpu:1378": " kathitajñaḥ punar dhīmāṃs tadvaiyarthyamato 'nyathā // HSvs_[10.2]642 //",
    "GR12hsasvrpu:1379": " paricittādidharmāṇāṃ gatyupāyābhidhānataḥ /",
    "GR12hsasvrpu:1380": " sarvārthaviṣayo 'py eṣa iti tadbhāvasaṃsthitiḥ // HSvs_[10.2]643 //",
    "GR12hsasvrpu:1381": " gyārahavāṃ stabaka",
    "GR12hsasvrpu:1382": " 1. śabdārthasaṃbaṃdhakhaṃḍana kā khaṃḍana",
    "GR12hsasvrpu:1383": " anye tv abhidadhaty atra yuktimārgakṛtaśramāḥ /",
    "GR12hsasvrpu:1384": " śabdārthayor na saṃbandho vastusthityeha vidyate // HSvs_[11.1]644 //",
    "GR12hsasvrpu:1385": " na tādātmyaṃ dvayābhāva-prasaṃgād buddhibhedataḥ /",
    "GR12hsasvrpu:1386": " śastrādyuktau mukhacchedādisaṃgāt samayasthiteḥ // HSvs_[11.1]645 //",
    "GR12hsasvrpu:1387": " arthāsaṃnidhibhāvena taddṛṣṭāvanyathoktitaḥ /",
    "GR12hsasvrpu:1388": " anyābhāvaniyogāc ca na tadutpattir apy alam // HSvs_[11.1]646 //",
    "GR12hsasvrpu:1389": " paramārthaikatānatve śabdānām anibandhanā /",
    "GR12hsasvrpu:1390": " na syāt pravṛttir artheṣu darśanāntarabhediṣu // HSvs_[11.1]647 //",
    "GR12hsasvrpu:1391": " atītājātayor vāpi na ca syād anṛtārthatā /",
    "GR12hsasvrpu:1392": " vācaḥ kasyāścid ity eṣā bauddhārthaviṣayā matā // HSvs_[11.1]648 //",
    "GR12hsasvrpu:1393": " vācya ittham apohas tu na jātiḥ pāramārthikī /",
    "GR12hsasvrpu:1394": " tadayogād vinā bhedaṃ tadanyebhyas tathāsthiteḥ // HSvs_[11.1]649 //",
    "GR12hsasvrpu:1395": " sati cāsmin kim anyena śabdāt tadvatpratītitaḥ /",
    "GR12hsasvrpu:1396": " tadabhāve na tadvattvaṃ tadbhrāntatvāt tathā na kim // HSvs_[11.1]650 //",
    "GR12hsasvrpu:1397": " abhrāntajātivāde tu na daṇḍād daṇḍivad gatiḥ /",
    "GR12hsasvrpu:1398": " tadvaty ubhayasāṅkarye na bhedād vo 'pi tādṛśam // HSvs_[11.1]651 //",
    "GR12hsasvrpu:1399": " anye tv abhidadhaty evaṃ vācyavācakalakṣaṇaḥ /",
    "GR12hsasvrpu:1400": " asti śabdārthayor yogas tatpratītyāditas tataḥ // HSvs_[11.1]652 //",
    "GR12hsasvrpu:1401": " naitad dṛśyavikalpyarthaikīkaraṇena bhedataḥ /",
    "GR12hsasvrpu:1402": " ekapramātrabhāvāc ca tayos tattvāprasiddhitaḥ // HSvs_[11.1]653 //",
    "GR12hsasvrpu:1403": " śabdāt tadvāsanābodho vikalpasya tato hi yat /",
    "GR12hsasvrpu:1404": " tad ittham ucyate 'smābhir na tatas tadasiddhitaḥ // HSvs_[11.1]654 //",
    "GR12hsasvrpu:1405": " viśiṣṭaṃ vāsanājanma bodhas tac ca na jātucit /",
    "GR12hsasvrpu:1406": " anyatas tulyakālāder viśeṣo 'nyasya no yataḥ // HSvs_[11.1]655 //",
    "GR12hsasvrpu:1407": " niṣpannatvād asattvāc ca dvābhyām anyodayo na saḥ /",
    "GR12hsasvrpu:1408": " upādānāviśeṣeṇa tatsvabhāvaṃ tu tatkutaḥ // HSvs_[11.1]656 //",
    "GR12hsasvrpu:1409": " na hy uktavat svahetos tu syāc ca nāśaḥ sahetukaḥ /",
    "GR12hsasvrpu:1410": " itthaṃ prakalpane nyāyād ata eva na yuktimat // HSvs_[11.1]657 //",
    "GR12hsasvrpu:1411": " anabhyupagamāc ceha tādātmyādisamudbhavāḥ /",
    "GR12hsasvrpu:1412": " na doṣā no na cānye 'pi tadbhedād hetubhedataḥ // HSvs_[11.1]658 //",
    "GR12hsasvrpu:1413": " vandhyetarādiko bhedo rāmādīnāṃ yathaiva hi /",
    "GR12hsasvrpu:1414": " mṛṣāsatyādiśabdānāṃ tadvat taddhetubhedataḥ // HSvs_[11.1]659 //",
    "GR12hsasvrpu:1415": " paramārthaikatānatve 'py anyadoṣopavarṇanam /",
    "GR12hsasvrpu:1416": " pratyākhyātaṃ hi śabdānām iti samyag vicintyatām // HSvs_[11.1]660 //",
    "GR12hsasvrpu:1417": " anyadoṣo yad anyasya yuktyā yukto na jātucit /",
    "GR12hsasvrpu:1418": " vaktyavarṇaṃ na buddhānāṃ bhikṣvādiḥ śabarādivat // HSvs_[11.1]661 //",
    "GR12hsasvrpu:1419": " jñāyate tadviśeṣas tu pramāṇetarayor iva /",
    "GR12hsasvrpu:1420": " svarūpālocanādibhyas tathā darśanato bhuvi // HSvs_[11.1]662 //",
    "GR12hsasvrpu:1421": " samayopekṣaṇaṃ ceha tatkṣayopaśamaṃ vinā /",
    "GR12hsasvrpu:1422": " tatkartṛtvena saphalaṃ yogināṃ tu na vidyate // HSvs_[11.1]663 //",
    "GR12hsasvrpu:1423": " sarvavācakabhāvatvāc chabdānāṃ citraśaktitaḥ /",
    "GR12hsasvrpu:1424": " vācyasya ca tathānyatra nāgo 'sya samaye 'pi hi // HSvs_[11.1]664 //",
    "GR12hsasvrpu:1425": " anantadharmakaṃ vastu taddharmaḥ kaścid eva ca /",
    "GR12hsasvrpu:1426": " vācyo na sarva eveti tataś caitan na bādhakam // HSvs_[11.1]665 //",
    "GR12hsasvrpu:1427": " anyad evendriyagrāhyam anyac chabdasya gocaraḥ /",
    "GR12hsasvrpu:1428": " śabdāt pratyeti bhinnākṣaḥ na tu pratyakṣam īkṣate // HSvs_[11.1]666 //",
    "GR12hsasvrpu:1429": " anyathā dāhasambandhād dāhaṃ dagdho 'bhimanyate /",
    "GR12hsasvrpu:1430": " anyathā dāhaśabdena dāhārthaḥ saṃpratīyate // HSvs_[11.1]667 //",
    "GR12hsasvrpu:1431": " indriyagrāhyato 'nyo 'pi vācyo 'sau na ca dāhakṛt /",
    "GR12hsasvrpu:1432": " tathāpratītito bhedābhedasiddhyaiva vastu naḥ // HSvs_[11.1]668 //",
    "GR12hsasvrpu:1433": " apohasyāpi vācyatvam upapattyā na yujyate /",
    "GR12hsasvrpu:1434": " asattvād vastubhedena buddhyā tasyāpi bodhataḥ // HSvs_[11.1]669 //",
    "GR12hsasvrpu:1435": " kṣaṇikāḥ sarvasaṃskārā anyathaitad virudhyate /",
    "GR12hsasvrpu:1436": " apoho yan na saṃskāro na ca kṣaṇika iṣyate // HSvs_[11.1]670 //",
    "GR12hsasvrpu:1437": " evaṃ ca vastunas tattvaṃ hanta śāstrād aniścitam /",
    "GR12hsasvrpu:1438": " tadabhāve ca suvyaktaṃ tad etat tuṣakhaṇḍanam // HSvs_[11.1]671 //",
    "GR12hsasvrpu:1439": " buddhāvarṇe 'pi cādoṣaḥ saṃstave 'py aguṇas tathā /",
    "GR12hsasvrpu:1440": " āhvānāpratipattyādi śabdārthāyogato dhruvam // HSvs_[11.1]672 //",
    "GR12hsasvrpu:1441": " (2) jñāna tathā kiryā ke bīca prādhānya-aprādhānya kā praśna",
    "GR12hsasvrpu:1442": " jñānād eva niyogena siddhim icchanti kecana /",
    "GR12hsasvrpu:1443": " anye kriyāta eveti dvābhyām anye vicakṣaṇāḥ // HSvs_[11.2]673 //",
    "GR12hsasvrpu:1444": " jñānaṃ hi phaladaṃ puṃsāṃ na kiryā phaladā matā /",
    "GR12hsasvrpu:1445": " mithyājñānāt pravṛttasya phalaprāpter asaṃbhavāt // HSvs_[11.2]674 //",
    "GR12hsasvrpu:1446": " jñānahīnāś ca yal loke dṛśyante hi mahākriyāḥ /",
    "GR12hsasvrpu:1447": " tāmyante 'ticiraṃ kālaṃ kleśāyāsaparāyaṇāḥ // HSvs_[11.2]675 //",
    "GR12hsasvrpu:1448": " jñānavantaś ca tadvīryāt tatra tatra svakarmaṇi /",
    "GR12hsasvrpu:1449": " viśiṣṭaphalayogena sukhino 'lpakriyā api // HSvs_[11.2]676 //",
    "GR12hsasvrpu:1450": " kevalajñānabhāve ca muktir apy anyathā na yat /",
    "GR12hsasvrpu:1451": " kriyayāvato 'pi yatnena tasmāt jñānād asau matā // HSvs_[11.2]677 //",
    "GR12hsasvrpu:1452": " kriyaiva phaladā puṃsāṃ na jñānaṃ phaladaṃ matam /",
    "GR12hsasvrpu:1453": " yataḥ strībhakṣyabhogajño na jñānāt sukhino bhavet // HSvs_[11.2]678 //",
    "GR12hsasvrpu:1454": " kriyāhīnāś ca yal loke dṛśyante jñānino 'pi hi /",
    "GR12hsasvrpu:1455": " kṛpāyatanam anyeṣāṃ sukhasampadvivarjitāḥ // HSvs_[11.2]679 //",
    "GR12hsasvrpu:1456": " kriyopetāś ca tadyogād udagraphalabhāvataḥ /",
    "GR12hsasvrpu:1457": " mūrkhā api hi bhūyāṃso vipaścitsvāmino 'naghāḥ // HSvs_[11.2]680 //",
    "GR12hsasvrpu:1458": " kriyātiśayayogāc ca muktiḥ kevalino 'pi hi /",
    "GR12hsasvrpu:1459": " nānyathā kevalitve 'pi tad asau tannibandhanā // HSvs_[11.2]681 //",
    "GR12hsasvrpu:1460": " phalaṃ jñānakriyāyoge sarvam evopapadyate /",
    "GR12hsasvrpu:1461": " tayor api ca tadbhāvaḥ paramārthena nānyathā // HSvs_[11.2]682 //",
    "GR12hsasvrpu:1462": " sādhyam arthaṃ parijñāya yadi samyak pravartate /",
    "GR12hsasvrpu:1463": " tatas tat sādhayatv eva tathā cāha bṛhaspatiḥ // HSvs_[11.2]683 //",
    "GR12hsasvrpu:1464": " samyak pravṛttiḥ sādhyasya prāptyupāyo 'bhidhīyate /",
    "GR12hsasvrpu:1465": " tadaprāptāv upāyatvaṃ na tasyā upapadyate // HSvs_[11.2]684 //",
    "GR12hsasvrpu:1466": " asādhyārambhiṇas tena samyag jñānaṃ na jātucit /",
    "GR12hsasvrpu:1467": " sādhyānārambhiṇaś ceti dvayam anyo'nysaṃgatam // HSvs_[11.2]685 //",
    "GR12hsasvrpu:1468": " ata evāgamajñasya yā kriyā sā kriyocyate /",
    "GR12hsasvrpu:1469": " āgamajño 'pi yas tasyāṃ yathāśakti pravartate // HSvs_[11.2]686 //",
    "GR12hsasvrpu:1470": " cintāmaṇisvarūpajño daurgatyopahato na hi /",
    "GR12hsasvrpu:1471": " tatprāptyupāyavaicitrye muktvānyatra pravartate // HSvs_[11.2]687 //",
    "GR12hsasvrpu:1472": " na cāsau tatsvarūpajño yo 'nyatrāpi pravartate /",
    "GR12hsasvrpu:1473": " mālatīgandhagaṇavid darbhe na ramate hy aliḥ // HSvs_[11.2]688 //",
    "GR12hsasvrpu:1474": " muktiś ca kevalajñāna-kriyātiśayajaiva hi /",
    "GR12hsasvrpu:1475": " tadbhāva eva tadbhāvāt tadabhāve 'py abhāvataḥ // HSvs_[11.2]689 //",
    "GR12hsasvrpu:1476": " na viviktaṃ dvayaṃ samyag etad anyair apīṣyate /",
    "GR12hsasvrpu:1477": " svakāryasādhanābhāvād yathāha vyāsamaharṣiḥ // HSvs_[11.2]690 //",
    "GR12hsasvrpu:1478": " baṭharaś ca tapasvī ca śūraś cāpy akṛtavraṇaḥ /",
    "GR12hsasvrpu:1479": " madyapā strī satītvaṃ ca rājan na śraddadhāmy aham // HSvs_[11.2]691 //",
    "GR12hsasvrpu:1480": " (3) mokṣa kā svarūpa",
    "GR12hsasvrpu:1481": " mṛtyādivarjitā ceha muktiḥ karmaparikṣayāt /",
    "GR12hsasvrpu:1482": " nākarmaṇaḥ kvacij janma yathoktaṃ pūrvasūribhiḥ // HSvs_[11.3]692 //",
    "GR12hsasvrpu:1483": " dagdhe bīje yathātyantaṃ prādurbhavati nāṅkuraḥ /",
    "GR12hsasvrpu:1484": " karmabīje tathā dagdhe na rohati bhavāṅkuraḥ // HSvs_[11.3]693 //",
    "GR12hsasvrpu:1485": " janmābhāve jarāmṛtyor abhāvo hetvabhāvataḥ /",
    "GR12hsasvrpu:1486": " tadabhāve ca niḥśeṣa-duḥkhābhāvaḥ sadaiva hi // HSvs_[11.3]694 //",
    "GR12hsasvrpu:1487": " paramānandabhāvaś ca tadabhāve hi śāśvataḥ /",
    "GR12hsasvrpu:1488": " vyābādhābhāvasaṃsiddhaḥ sidhānāṃ sukham iṣyate // HSvs_[11.3]695 //",
    "GR12hsasvrpu:1489": " sarvadvandvavinirmuktāḥ sarvābādhāvivarjitāḥ /",
    "GR12hsasvrpu:1490": " sarvasaṃsiddhasatkāryāḥ sukhaṃ teṣāṃ kimucyate // HSvs_[11.3]696 //",
    "GR12hsasvrpu:1491": " amūrtāḥ sarvabhāvajñās trailokyoparivartinaḥ /",
    "GR12hsasvrpu:1492": " kṣīṇasaṅgā mahātmānas te sadā sukham āsate // HSvs_[11.3]697 //",
    "GR12hsasvrpu:1493": " etā vārtā upaśrutya bhāvayan buddhimān naraḥ /",
    "GR12hsasvrpu:1494": " ihopanyastaśāstrāṇāṃ bhāvārtham adhigacchati // HSvs_[11.4]698 //",
    "GR12hsasvrpu:1495": " śatāni sapta ślokānām anuṣṭupchandasāṃ kṛtam /",
    "GR12hsasvrpu:1496": " ācāryaharibhadreṇa śāstravārtāsamuccayam // HSvs_[11.4]699 //",
    "GR12hsasvrpu:1497": " kṛtvā prakaraṇam etad yad avāptaṃ kiñcid iha mayā kuśalam /",
    "GR12hsasvrpu:1498": " bhavavirahabījam anaghaṃ labhatāṃ bhavyo janas tena // HSvs_[11.4]700 //",
    "GR12hsasvrpu:1499": " yaṃ buddhaṃ bodhayantaḥ śikhijalamarutas tuṣṭuvur lokavṛttyai jñānaṃ yatrodapādi pratihatabhuvanālokavandhyatvahetu /",
    "GR12hsasvrpu:1500": " sarvaprāṇisvabhāṣāpariṇatisubhagaṃ kauśalaṃ yasya vācāṃ tasmin devādhideve bhagavati bhavatādhīyatāṃ bhaktirāgaḥ // HSvs_[11.4]701 //"
}