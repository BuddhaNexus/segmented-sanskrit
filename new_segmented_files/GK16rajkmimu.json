{
    "GK16rajkmimu:0": " śāstrasaṃgrahaḥ prathamo 'dhyāyaḥ 1",
    "GK16rajkmimu:1": " kāvyamīmāṃsā 'prakāśa' atha kavirahasyam prathamo 'dhyāyaḥ 1",
    "GK16rajkmimu:2": " śāstrasaṃgrahaḥ",
    "GK16rajkmimu:3": " athātaḥ kāvyaṃ mīmāṃsiṣyāmahe,",
    "GK16rajkmimu:4": " yathopadideśa śrīkaṇṭhaḥ parameṣṭhivaikuṇṭhādibhyaśtuḥṣaṣṭayoḥ /",
    "GK16rajkmimu:5": " so 'pi bhagavānsvayambhūricchājanmabhyaḥ svāntevāsibhyaḥ /",
    "GK16rajkmimu:6": " teṣu sāgasvateyo vṛndīyasāmapi vandyaḥ kāvyapuruṣa āsīt /",
    "GK16rajkmimu:7": " taṃ ca sarvasamayavidaṃ divyena cakṣuṣā bhaviṣyadarthadaśinaṃ bhūrbhuvaḥsvastritayavarttinīṣu prajāsu hatikāmyayā prajāpatiḥ kāvyavidyāpravarttanāyai prāyuṅkta /",
    "GK16rajkmimu:8": " so 'ṣṭādaśādhikaraṇīṃ divyebhyaḥ kāvyavidyāsnātakebhyaḥ saprapañcaṃ provāca /",
    "GK16rajkmimu:9": " tatra kavirahasyaṃ sahasrākṣaḥ samāmnāsīt,",
    "GK16rajkmimu:10": " auktikamuktigarbhaḥ,",
    "GK16rajkmimu:11": " rītinirṇayaṃ suvarṇanābhaḥ,",
    "GK16rajkmimu:12": " ānuprāsikaṃ pracetā,",
    "GK16rajkmimu:13": " yamakaṃ yamaḥ,",
    "GK16rajkmimu:14": " citraṃ citrāṅgadaḥ,",
    "GK16rajkmimu:15": " śabdaśleṣaṃ śeṣaḥ,",
    "GK16rajkmimu:16": " vāstuvaṃ pulastyaḥ,",
    "GK16rajkmimu:17": " aupabhyamaupakāyanaḥ,",
    "GK16rajkmimu:18": " atiśayaṃ parāśaraḥ,",
    "GK16rajkmimu:19": " arthaśleṣamrutathyaḥ,",
    "GK16rajkmimu:20": " ubhayālaṅkārikaṃ kuberaḥ,",
    "GK16rajkmimu:21": " vainodikaṃ kāmadevaḥ,",
    "GK16rajkmimu:22": " rupakanirupaṇīyaṃ bharataḥ,",
    "GK16rajkmimu:23": " rasādhikārikaṃ nandikeśvaraḥ,",
    "GK16rajkmimu:24": " doṣādhikaraṇaṃ dhiṣaṇaḥ,",
    "GK16rajkmimu:25": " guṇopādānikamupamanyuḥ,",
    "GK16rajkmimu:26": " aupaniṣadikaṃ kucucāraḥ, iti /",
    "GK16rajkmimu:27": " tataste pṛthak pṛthak svaśāstrāṇi viracayāñcakruḥ /",
    "GK16rajkmimu:28": " itthaṅkārañca prakīrṇatvātvāt sā kiñciduccicacchide /",
    "GK16rajkmimu:29": " itīyaṃ prayojakāṅgavatī saṅkṣipya sarvamarthamalpagranthena aṣṭādaśaprakaraṇī praṇītā /",
    "GK16rajkmimu:30": " tasyā ayaṃ prakaraṇādhikaraṇasamuddeśaḥ /",
    "GK16rajkmimu:31": " 1 śāstrasaṃgrahaḥ,",
    "GK16rajkmimu:32": " 2 śāstranirdeśaḥ,",
    "GK16rajkmimu:33": " 3 kāvyapuruṣotpattiḥ,",
    "GK16rajkmimu:34": " 4 śiṣyapratibhe,",
    "GK16rajkmimu:35": " 5 vyutpatti-vipākāḥ,",
    "GK16rajkmimu:36": " 6 padavākyavivekaḥ,",
    "GK16rajkmimu:37": " 7 vākyavidhayaḥ,",
    "GK16rajkmimu:38": " 8 kākuprakārāḥ,",
    "GK16rajkmimu:39": " 9 pāṭhapratiṣṭhā,",
    "GK16rajkmimu:40": " 10 kāvyārthayonayaḥ,",
    "GK16rajkmimu:41": " 11 arthānuśāsanaṃ,",
    "GK16rajkmimu:42": " 12 kavicaryāḥ,",
    "GK16rajkmimu:43": " 13 rājacaryā,",
    "GK16rajkmimu:44": " 14 śabdārthaharaṇopāyāḥ,",
    "GK16rajkmimu:45": " 15 kavi viśeṣaḥ,",
    "GK16rajkmimu:46": " 16 kavisamayaḥ,",
    "GK16rajkmimu:47": " 17 deśakālavibhāgaḥ,",
    "GK16rajkmimu:48": " 18 bhruvanakośaḥ,",
    "GK16rajkmimu:49": " iti kavirahasyaṃ prathamamadhikaraṇamityādi /",
    "GK16rajkmimu:50": " iti sūtrāṇyathaiteṣāṃ vyākhyābhāṣyaṃ bhaviṣyati /",
    "GK16rajkmimu:51": " samāsavyāsavinyāsaḥ saiṣa śiṣyahitāya naḥ //",
    "GK16rajkmimu:52": " citrodāharaṇairgurvī granthena tu laghīyasī /",
    "GK16rajkmimu:53": " iyaṃ naḥ kāvyamīmaṃsā kāvyavyutpattikāraṇam //",
    "GK16rajkmimu:54": " iyaṃ sā kāvyamīmāṃsā mīmāṃsā yatra vāglavaḥ /",
    "GK16rajkmimu:55": " vāglavaṃ na sa jānāti na vijānāti yastvimām //",
    "GK16rajkmimu:56": " yāyāvarīyaḥ saṅkṣipya munīnāṃ matavistaram /",
    "GK16rajkmimu:57": " vyākarotkāvyamīmāṃsāṃ kavibhyo rājaśekharaḥ //",
    "GK16rajkmimu:58": " iti rājaśekharakṛtau kāvyamīmāṃsāyāṃ kavirahasye prathame 'dhikaraṇe prathamo 'dhyāyaḥ śāstrasaṅgrahaḥ //",
    "GK16rajkmimu:59": " ____________________________ Adhyaya 2 _____________________________",
    "GK16rajkmimu:60": " śāstranirdeśaḥ dvitīyo 'dhyāyaḥ 2",
    "GK16rajkmimu:61": " śāstranirdeśaḥ iha vāṅmayamubhayathā śāstraṃ kāvyaṃ ca /",
    "GK16rajkmimu:62": " śāstrapūrvakatvāt kāvyānāṃ pūrva śāstreṣvabhiniviśeta /",
    "GK16rajkmimu:63": " tacca dvidhā apauruṣeyaṃ pauruṣeyaṃ ca /",
    "GK16rajkmimu:64": " aphauruṣeya śrutiḥ /",
    "GK16rajkmimu:65": " sā ca mantrabrāhmaṇo /",
    "GK16rajkmimu:66": " vivṛtakriyātantrā manantrāḥ /",
    "GK16rajkmimu:67": " mantrāṇāṃ stutinindāvyākhyānaviniyogādigrantho brāhmaṇam /",
    "GK16rajkmimu:68": " ṛgyajuḥsāmavedastrayī /",
    "GK16rajkmimu:69": " atharva turīyam /",
    "GK16rajkmimu:70": " tatrārthavyavasthitapādā ṛcaḥ /",
    "GK16rajkmimu:71": " tāḥ sagīkayaḥ sāmāni /",
    "GK16rajkmimu:72": " acchandāṃsyagītāni yajūṃṣi /",
    "GK16rajkmimu:73": " ṛco yajūṃṣi sāmāni cārtharvāṇi ta ime catvārobedāḥ /",
    "GK16rajkmimu:74": " itihāsavedadhanurvedau gāndharvāyurvedāvapi copavedāḥ /",
    "GK16rajkmimu:75": " 'vedopavedātmā sārvavarṇikaḥ pañcamo nāṭyavedaḥ' iti drauhiṇiḥ /",
    "GK16rajkmimu:76": " 'śikṣā, kalpo,",
    "GK16rajkmimu:77": " vyākaraṇaṃ,",
    "GK16rajkmimu:78": " niruktaṃ,",
    "GK16rajkmimu:79": " chandovicitiḥ,",
    "GK16rajkmimu:80": " jyautiṣaṃ ca ṣaḍaṅgāni' ityācāryāḥ /",
    "GK16rajkmimu:81": " upakārakatvādalaṅkāraḥ satpamamaṅgam 'iti yāyāvarīyaḥ /",
    "GK16rajkmimu:82": " ṛte ca tatsarupaparijñānādvedārthānavagatiḥ' /",
    "GK16rajkmimu:83": " yathā-",
    "GK16rajkmimu:84": " 'dvā suparṇā sayujā sakhāyā samānaṃ vṛkṣaṃ pariṣasvajāte /",
    "GK16rajkmimu:85": " tayoranyaḥ pippalaṃ svādvatti anaśnannanyo abhicākaśīti' //",
    "GK16rajkmimu:86": " seyaṃ śāstroktiḥ /",
    "GK16rajkmimu:87": " pratyadhikaraṇaṃ ca ṛcaṃ yajuḥ sāmātharvaṇāṃ brāhmaṇaṃ cādāhṛtya bhāṣāmudāhariṣyāmaḥ /",
    "GK16rajkmimu:88": " tatra varṇānāṃ sthānakaraṇaprayatnādibhiḥ niṣpattinirṇayinī śikṣā āpiśalīyādikā /",
    "GK16rajkmimu:89": " nānāśākhādhītānāṃ mantrāṇāṃ viniyojakaṃ sūtraṃ kalpaḥ /",
    "GK16rajkmimu:90": " sā ca yajurvidyā /",
    "GK16rajkmimu:91": " śabdānāmanvākhyānaṃ vyākaraṇam /",
    "GK16rajkmimu:92": " nirvacanaṃ niruktam /",
    "GK16rajkmimu:93": " chandasāṃ pratipādiyitrīchandovicitiḥ /",
    "GK16rajkmimu:94": " grahagaṇitaṃ jyautiṣam,",
    "GK16rajkmimu:95": " alaṅkāravyākhyānaṃ tu purastāt /",
    "GK16rajkmimu:96": " pauruṣeyaṃ tu purāṇam,",
    "GK16rajkmimu:97": " ānvīkṣikī,",
    "GK16rajkmimu:98": " mīmāṃsā,",
    "GK16rajkmimu:99": " smṛtitantramiti catvāri śāstrāṇi /",
    "GK16rajkmimu:100": " tatra vedākhyānopanibandhanaprāyaṃ purāṇamaṣṭādaśadhā /",
    "GK16rajkmimu:101": " yadāhuḥ-",
    "GK16rajkmimu:102": " 'sargaḥ pratisaṃhāraḥ kalpo manvantarāṇi vaṃśavidhiḥ /",
    "GK16rajkmimu:103": " jagato yatra nibaddhaṃ tadvijñeyaṃ purāṇamiti //",
    "GK16rajkmimu:104": " “purāṇapravibheda evetihāsaḥ' ityeke /",
    "GK16rajkmimu:105": " sa ca dvidhā parakriyāpurākalpābhyām /",
    "GK16rajkmimu:106": " yadāhuḥ-",
    "GK16rajkmimu:107": " 'parakriyā purākalpa itihāsagatidvindhā /",
    "GK16rajkmimu:108": " syādekanāyakā pūrvā dvitīyā bahunāyakā' //",
    "GK16rajkmimu:109": " tatra rāmāyaṇaṃ bhārataṃ codāharaṇe /",
    "GK16rajkmimu:110": " ānvīkṣikīṃ tu vidyāvasare vakṣyāmaḥ /",
    "GK16rajkmimu:111": " nigamavākyānāṃ nyāyaiḥ sahasreṇa vivektrī mīmāṃsā /",
    "GK16rajkmimu:112": " sā ca dvividhā vidhivivecanī brahmanidarśanī ca /",
    "GK16rajkmimu:113": " aṣṭādaśaiva śrutyarthasmaraṇātsmṛtayaḥ /",
    "GK16rajkmimu:114": " 'tānīmāni caturdaśa vidyāsthānāni,",
    "GK16rajkmimu:115": " yaduta vedāśratvāraḥ,",
    "GK16rajkmimu:116": " ṣaḍaṅgāni,",
    "GK16rajkmimu:117": " catvāri śāstrāṇi' ityācāryāḥ /",
    "GK16rajkmimu:118": " tānyetāni kṛtsnāmapi bhrūrbhuvaḥsvastrayīṃ vyāsajya varttante /",
    "GK16rajkmimu:119": " tadāhuḥ-",
    "GK16rajkmimu:120": " 'vidyāsthānānāṃ gantumantaṃ na śakto jīvedvarṣaṇāṃ yo 'pi sāgraṃ sahasram /",
    "GK16rajkmimu:121": " tasmātsaṅkṣepādarthasandoha ukto vyāsaḥ saṃtyakto granthabhīrupriyārtham //",
    "GK16rajkmimu:122": " “sakalavidyāsthānaikāyatanaṃ pañcadaśaṃ kāvyaṃ vidyāsthānam' iti yāyāvarīyaḥ /",
    "GK16rajkmimu:123": " gadyapadyamayatvāt kavidharmatvāt hitoradeśakatvācca /",
    "GK16rajkmimu:124": " tadvi śāstraṇyanudhāvati /",
    "GK16rajkmimu:125": " 'vārttā kāmasūtraṃ śilpaśāstraṃ daṇḍanītiriti pūrvaiḥ sahāṣṭādaśa vidyāsthānāni'ityapare /",
    "GK16rajkmimu:126": " ānvīkṣikī trayī vārttā daṇḍanītiśceti vidyāḥ ' /",
    "GK16rajkmimu:127": " daṇḍanītirevaikā vidyā'ityauśanasāḥ /",
    "GK16rajkmimu:128": " daṇḍabhayādvi kṛtsno lokaḥ sveṣu sveṣu karmasvavatiṣṭhate /",
    "GK16rajkmimu:129": " 'vārttā daṇḍanītirdve vidye' iti bārhaspatyāḥ /",
    "GK16rajkmimu:130": " vṛttirvinayagrahaṇaṃ ca sthitiheturlokayātrāyāḥ /",
    "GK16rajkmimu:131": " 'trayīvārttādaṇḍanītayastisro vidyāḥ' iti mānavāḥ /",
    "GK16rajkmimu:132": " trayī hi vārttādaṇḍanītyorupadeṣṭrī /",
    "GK16rajkmimu:133": " 'ānvīkṣikītrayīvārttādaṇḍanītayaścatasro vidyāḥ'iti kauṭalyaḥ /",
    "GK16rajkmimu:134": " ānvīkṣikyā hi vivecitā trayī vārttādaṇḍanītyoḥ prabhavati /",
    "GK16rajkmimu:135": " 'pañcamī sāhityavidyā' iti yāyāvarīyaḥ /",
    "GK16rajkmimu:136": " sā hi vacasṛṇāmapi vidyānāṃ nisyandaḥ /",
    "GK16rajkmimu:137": " ābhirddharmārthau yadvidyāttadvidyānāṃ vidyātvam /",
    "GK16rajkmimu:138": " tatra trayī vyākhyātā /",
    "GK16rajkmimu:139": " dvidhā cānvīkṣikī pūrvotrarapakṣābhyām /",
    "GK16rajkmimu:140": " arhadbhadantadarśane lokāyattaṃ ca pūrvaḥ pakṣaḥ /",
    "GK16rajkmimu:141": " saṅkhayaṃ nyāyavaiśeṣikau cottaraḥ /",
    "GK16rajkmimu:142": " ta ime ṣaṭ tarkāḥ /",
    "GK16rajkmimu:143": " tatra ca tisraḥ kathā bhavanti vādo,",
    "GK16rajkmimu:144": " jalpo, vitaṇḍā ca /",
    "GK16rajkmimu:145": " madhyasthayostattvāvabodhāya vastutattvaparāmarśo vādaḥ /",
    "GK16rajkmimu:146": " vijigīṣoḥ svapakṣasiddhaye chalajātinigrahādiparigraho jalpaḥ /",
    "GK16rajkmimu:147": " svapakṣasyāparigrahitrī parapakṣasya dūṣayitrī vitaṇḍā /",
    "GK16rajkmimu:148": " kṛṣipāśupālye vaṇijyā ca vārttā /",
    "GK16rajkmimu:149": " ānvīkṣikītrayīvārttānāṃ yogakṣemasādhano daṇḍastasya nītirdaṇḍanītiḥ /",
    "GK16rajkmimu:150": " tasyāmāyattā lokayātreti śāstrāṇi /",
    "GK16rajkmimu:151": " sāmānyalakṣaṇaṃ caiṣām-",
    "GK16rajkmimu:152": " 'saritāmiva pravāhāstucchāḥ prathamaṃ yathottaraṃ vipulāḥ /",
    "GK16rajkmimu:153": " ye śāstrasamārambhā bhavanti lokasya te vandyāḥ' //",
    "GK16rajkmimu:154": " sūtrādibhiścaiṣāṃ praṇayanam /",
    "GK16rajkmimu:155": " tatra sūtraṇāt sūtram /",
    "GK16rajkmimu:156": " yadāhuḥ-",
    "GK16rajkmimu:157": " 'alpākṣaramasandigdhaṃ sāravadviścatomukham /",
    "GK16rajkmimu:158": " astobhamanavadyañca sūtraṃ sūtrakṛto viduḥ' //",
    "GK16rajkmimu:159": " sūtrāṇāṃ sakalasāravivaraṇaṃ vṛttiḥ /",
    "GK16rajkmimu:160": " sūtravṛttivivecanaṃ paddhatiḥ /",
    "GK16rajkmimu:161": " ākṣipya bhāṣaṇādbhāṣyam /",
    "GK16rajkmimu:162": " antarbhāṣyaṃ samīkṣā /",
    "GK16rajkmimu:163": " avāntarārthavicchedaśca sā /",
    "GK16rajkmimu:164": " yathāsambhavamarthasya ṭīkanaṃ ṭīkā /",
    "GK16rajkmimu:165": " viṣamapadabhañjikā pañjikā /",
    "GK16rajkmimu:166": " arthapradarśakārikā kārikā /",
    "GK16rajkmimu:167": " uktānuktaduruktacintā vārttikamiti śāstrabhedāḥ /",
    "GK16rajkmimu:168": " 'bhavati prathayannarthaṃ līnaṃ samabhiplutaṃ sphuṭīkurvan /",
    "GK16rajkmimu:169": " alpamanalpaṃ racayannanalpamalyaṃ ca śāstrakaviḥ' //",
    "GK16rajkmimu:170": " śāstraikadeśasya prakriyā prakaraṇam /",
    "GK16rajkmimu:171": " adhyāyādayastvavāntaravicchedāḥ kvatibhiḥ svatantratayā praṇītā ityaparisaṅkhyeyā anākhyeyāśca /",
    "GK16rajkmimu:172": " śābdārthayoryathāvatsahabhāvena vidyā sāhityavidyā /",
    "GK16rajkmimu:173": " upavidyāstu catuḥṣaṣṭhiḥ /",
    "GK16rajkmimu:174": " tāśca kalā iti vidagdhavādaḥ /",
    "GK16rajkmimu:175": " sa ājīvaḥ kāvyasya /",
    "GK16rajkmimu:176": " tamaupaniṣadike vakṣyāmaḥ /",
    "GK16rajkmimu:177": " ityananto 'bhiyuktānāmatra saṃsambhavistaraḥ /",
    "GK16rajkmimu:178": " tyaktau nipuṇadhīgamyo granthagauravakāraṇāt //",
    "GK16rajkmimu:179": " iti rājaśekharakṛtau",
    "GK16rajkmimu:180": " kāvyamīmāṃsāyāṃ kavirahasye prathame 'dhikaraṇe dvitīyo 'dhyāyaḥ śāstranirdeśaḥ //",
    "GK16rajkmimu:181": " ____________________________ Adhyaya 3 _____________________________",
    "GK16rajkmimu:182": " kāvyapuruṣotpattiḥ tṛtīyo 'dhyāyaḥ 3",
    "GK16rajkmimu:183": " kāvyapuruṣotpattiḥ evaṃ gurubhyo giraḥ puṇyāḥ purāṇīḥ śṛṇumaḥ sma,",
    "GK16rajkmimu:184": " yatkiladhiśaṣaṇaṃ śiṣyāḥ kathāprasaṅge papracchuḥ,",
    "GK16rajkmimu:185": " kīdṛśaḥ punarasau sārasvateyaḥ kābyapuruṣo vo guruḥ ? iti /",
    "GK16rajkmimu:186": " sa tān bṛhatāmpatiruce /",
    "GK16rajkmimu:187": " purā putrīyantī sarasvatī tuṣāragirau tapasyāmāsa /",
    "GK16rajkmimu:188": " prītena manasā tāṃ viriñcaḥ provāca-'putraṃ te sṛjāmi ' /",
    "GK16rajkmimu:189": " athaiṣā kāvyapuruṣaṃ suṣuve /",
    "GK16rajkmimu:190": " so 'bhyutthāya sapādopagrahaṃ chandasvartī vācamudacīcarat-",
    "GK16rajkmimu:191": " 'yadetadvāṅmayaṃ viśvamarthamūrttyā vivarttate /",
    "GK16rajkmimu:192": " so 'smi kāvyapumānamba pādau vandeya tāvakau' //",
    "GK16rajkmimu:193": " tāmāmnāyadṛṣṭacarīmupalabhya bhāṣāviṣaye chandomudrāṃ devī sasaṃmadamaṅkaparyaṅkenādāya tamudalāpayat /",
    "GK16rajkmimu:194": " 'vatsa / sacchandaskāyā giraḥ praṇetaḥ /",
    "GK16rajkmimu:195": " vāṅmayamātaramapi mātaraṃ māṃ vicayase /",
    "GK16rajkmimu:196": " praśasyatamaṃ cedamudāharanti yaduta ''putrātparājayo dvitīyaṃ putrajanma'iti /",
    "GK16rajkmimu:197": " tvattaḥ pūrve hi vidvāṃso gadyaṃ dadṛśurna padyam /",
    "GK16rajkmimu:198": " tvadupajñamathātaḥ chandasvadvacaḥ pravartsyati /",
    "GK16rajkmimu:199": " aho ślāghanīyo 'si /",
    "GK16rajkmimu:200": " śabdārthau te śarīraṃ,",
    "GK16rajkmimu:201": " saṃskṛtaṃ mukhaṃ,",
    "GK16rajkmimu:202": " prakṛtaṃ bāhuḥ,",
    "GK16rajkmimu:203": " jaghanamaparbhraṃśaḥ,",
    "GK16rajkmimu:204": " paiśācaṃ pādau, uro miśram /",
    "GK16rajkmimu:205": " samaḥ prasanno madhura udāra ojasvī cāsi /",
    "GK16rajkmimu:206": " ukticaṇaṃ te vaco,",
    "GK16rajkmimu:207": " rasa ātmā,",
    "GK16rajkmimu:208": " rāmāṇi chandāṃsi,",
    "GK16rajkmimu:209": " praśnottarapravahlikādikaṃ ca vākkeliḥ,",
    "GK16rajkmimu:210": " anuprāsopamādayaśca tvāmalaṅkurvanti /",
    "GK16rajkmimu:211": " bhaviṣyato 'rthasyābhidhātrī śrurirapi bhavantamabhistauti-",
    "GK16rajkmimu:212": " 'catvāri śṛṅgāstrayo 'sya pādā śīrṣe saptahastāso 'sya /",
    "GK16rajkmimu:213": " tridhā baddho vṛṣabho roravīti maho debo martyānāviveśa' //",
    "GK16rajkmimu:214": " 'tathāpi saṃvṛṇu pragalbhasya puṃsaḥ karma,",
    "GK16rajkmimu:215": " bālocitaṃ ceṣṭasva' iti nigadya niveśya cainamanokahāśrayiṇī gaṇḍaśailatalatalpe snātumabhragaṅgāṃ jagāmaṃ /",
    "GK16rajkmimu:216": " tāvacca kuśān samidhaśca samāhattuṃ niḥsṛto mahāmuniruśanāḥ parivṛtte pūṣaṇyūṣmopaṣlutaṃ tamadrākṣīt /",
    "GK16rajkmimu:217": " kasyāyamanātho bāla iti cintayansvamāśramapadamanaiṣīt /",
    "GK16rajkmimu:218": " kṣaṇādāśvastaśca sa sārasvateyastasmai chandasvatīṃ vācaṃ samacārayat /",
    "GK16rajkmimu:219": " akasmādvismāpayansa cābhyuvāca-",
    "GK16rajkmimu:220": " 'yā dugdhāpi na dugdheva kavidegdhṛbhiranvaham /",
    "GK16rajkmimu:221": " hṛdi naḥ sannidhattāṃ sā dūktidhenuḥ sarasvatī' //",
    "GK16rajkmimu:222": " iti /",
    "GK16rajkmimu:223": " tatpūrvakamadhyetṛṇāṃ ca sucedhastvamādideśa /",
    "GK16rajkmimu:224": " tataḥ prabhṛti tamuśanasaṃ santaḥ kavirityācakṣate /",
    "GK16rajkmimu:225": " tadupacārāñca kavayaḥ kavaya iti lokayātrā /",
    "GK16rajkmimu:226": " kaviśabdaśca 'kavṛvarṇane' ityasya dhātoḥ kāvyakarmaṇo rupame /",
    "GK16rajkmimu:227": " kāvyaikarupatvācca sārasvateye 'pi kāvyapuruṣa iti bhaktyā prayuñjate /",
    "GK16rajkmimu:228": " tataśca vinivṛttā vāgdevī tatra putramapaśyantī madhyehṛdayaṃ cakranda /",
    "GK16rajkmimu:229": " prasaṅgāgataśca vālpīkirmunivṛṣā sapraśrayaṃ tamudantamudāhṛtya bhagavatyai,",
    "GK16rajkmimu:230": " bhṛgusūterāśramapadamadarśayat /",
    "GK16rajkmimu:231": " sāpi prastutapayodharā putrāyāṅkapālīṃ dadānā śirasi ca cumbantī svastimatā cetasā prācetasāyāpi maharṣaye nibhṛtaṃ sacchandāṃsi vacāṃsi prāyacchate",
    "GK16rajkmimu:232": " anupreṣitaśca sa tayā niṣādanihatasahatasahacarīṃ krauñcayuvarti karuṇakreṅkārayā girā krandantīmudīkṣya śokavān ślokamujjagāda-",
    "GK16rajkmimu:233": " 'mā niṣāda pratiṣṭhāṃ tvamagamaḥ śāsvatīḥ samāḥ /",
    "GK16rajkmimu:234": " yatkrauñcamithunādekamavadhīḥ kāmamohitam //",
    "GK16rajkmimu:235": " 'tato divyadṛṣṭirdevī tasmā api ślokāya varamadāt,",
    "GK16rajkmimu:236": " yadutānyadanadhīyāno yaḥ prathamamenamadhyeṣyate sa sārasvataḥ kaviḥ saṃpatsyata iti /",
    "GK16rajkmimu:237": " sa tu mahāmuniḥ pravṛttavacano rāmāyaṇamidihāsaṃ samadṛbhat ;",
    "GK16rajkmimu:238": " dvaipāyanastu ślokaprathamādhyāyī tatprabhāveṇa śatasāhasrīṃ saṃhitāṃ bhāratam /",
    "GK16rajkmimu:239": " ekadā tu brahmarṣivṛndārakayoḥ śrutivivāde dākṣiṇyavāndevaḥ svayambhūstāmimāṃ nirṇotrīmuddideśa /",
    "GK16rajkmimu:240": " upaśrutavṛttāntaśca mātaraṃ vrajantīṃ so 'nuvavrāja /",
    "GK16rajkmimu:241": " vatsa/parameṣṭhinānanumatasya te na brahmalokayātraghā niḥśreyasāyetyabhidadhānā haṭhānnyavartayadenamātmanā tu pravartate /",
    "GK16rajkmimu:242": " tataḥ sa kāvyapuruṣo ruṣā niścakrāma /",
    "GK16rajkmimu:243": " priyaṃ mitramasya ca kumāraḥ sākrandaṃ rudannabhyadhīyata gauryā tāta/",
    "GK16rajkmimu:244": " tūṣṇīmāḥsva sāhameṣā niṣedhāmītinigadandī samacintayat /",
    "GK16rajkmimu:245": " prāyaḥ prāṇabhṛtāṃ premāṇamantareṇa nānyadvandhanamasti,",
    "GK16rajkmimu:246": " tadetasyavaśīkaraṇaṃ kāmapi striyaṃ sṛjāmīti vicintayantī sāhityavidyāvadhūmrudapādayadādiśañcaināmeṣa te ruṣā dharmapatiḥ puraḥ pratiṣṭhate tadanuvarttasvainaṃ nivarttaya ca /",
    "GK16rajkmimu:247": " bhavanto 'pi hanta/",
    "GK16rajkmimu:248": " munayaḥ/",
    "GK16rajkmimu:249": " kāvyavidyāsnātakāścaritametayoḥ studhvametaddhi vaḥ kāvyasarvasvaṃ bhaviṣyatītyabhidhāya bhagavatī bhavānī joṣamāsiṣṭa /",
    "GK16rajkmimu:250": " te 'pi tathākarttumavatasthire /",
    "GK16rajkmimu:251": " atha sarve prathamaṃ prācīṃ diśaṃ śiśriyuryatrāṅgavaṅgasuhnabrahmapuṇḍrādyā janapadā;,",
    "GK16rajkmimu:252": " tatrābhiyujjānā tamaumeyī yaṃ veṣaṃ yatheṣṭamseviṣṭa,",
    "GK16rajkmimu:253": " sa tatratyābhiḥ strībhiranvakriyata /",
    "GK16rajkmimu:254": " sā pravṛttī raudramāgadhī /",
    "GK16rajkmimu:255": " tāṃ te munayo 'bhituṣṭuvuḥ-",
    "GK16rajkmimu:256": " 'ārdārdracandanakucāpintasūtrahāraḥ sīmantacumbisicayaḥ sphuṭabāhumūlaḥ /",
    "GK16rajkmimu:257": " dūrvāprakāṇḍarucirāsvagurupabhogādva goḍāṅganāsu cirameṣa cakāstu veṣaḥ' //",
    "GK16rajkmimu:258": " yadṛcchayāpi yādṛṅnepathyaḥ sa sārasvateya āsīt tadveṣāśca puruṣā babhūvuḥ /",
    "GK16rajkmimu:259": " sāpi saiva pravṛttiḥ /",
    "GK16rajkmimu:260": " yadaparaṃ nṛttavādyādikameṣā cakre sā bhārattī vṛttiḥ /",
    "GK16rajkmimu:261": " tāṃ te munaya iti samānaṃ pūrveṇa /",
    "GK16rajkmimu:262": " tathāvidhākalpayāpi tayā yadavaśaṃvadīkṛtaḥ samāsavadanuprāsavadyogavṛttiparabhparātadgarbhaṃ (vākyaṃ)",
    "GK16rajkmimu:263": " jagāda sā gauḍīyā rītiḥ /",
    "GK16rajkmimu:264": " tāṃ te munaya iti samānaṃ pūrveṇa /",
    "GK16rajkmimu:265": " vṛttirītisvarupaṃ yathāvasaraṃ vakṣyāmaḥ /",
    "GK16rajkmimu:266": " tataśca sa, pañcālānpratyuñcacāla /",
    "GK16rajkmimu:267": " yatra pāñcālaśūrasenahastināpurakāśmīravāhīkabāhlikabāhlaveyādayo janapadāḥ /",
    "GK16rajkmimu:268": " tatrābhiyuñjānā tamaumeyīti samānaṃ pūrveṇa /",
    "GK16rajkmimu:269": " sā pāñcālamadhyamāpravṛttiḥ /",
    "GK16rajkmimu:270": " tāṃ te munayo 'bhituṣṭuvuḥ-",
    "GK16rajkmimu:271": " 'tāṭaṅkavalganataraṅgitagaṇḍalekhamānābhilambidaradolitatārahāram /",
    "GK16rajkmimu:272": " āśroṇigulphaparimaṇḍalitāntarīyaṃ veṣaṃ namasyata mahodayasundarīṇām' //",
    "GK16rajkmimu:273": " kiñcidārdramanā yannepathyaḥ sa sārasvateya āsīditi samānaṃ pūrveṇa /",
    "GK16rajkmimu:274": " sāpi saiveti samānaṃ pūrveṇa /",
    "GK16rajkmimu:275": " yadīṣannṛttagītavādyavilāsādikameṣā darśayāṃbabhūva sā sātvatī vṛttiḥ /",
    "GK16rajkmimu:276": " āviddhagatimattvātsā cārabhaṭī /",
    "GK16rajkmimu:277": " tāṃ te munaya iti samānaṃ pūrveṇa /",
    "GK16rajkmimu:278": " tathāvidhākalpayāpi tayā yadīṣadūśaṃvadīkṛta īṣadasamāsamīṣadanuprāsamupacāragarbhañca (vākyaṃ)",
    "GK16rajkmimu:279": " jagāda sā pāñcālī rītiḥ /",
    "GK16rajkmimu:280": " tāṃ te munaya iti samānaṃ pūrveṇa /",
    "GK16rajkmimu:281": " tataḥ so 'vantīnpratyuccacāla /",
    "GK16rajkmimu:282": " yatrāvantīvaidiśasurāṣṭramālavārbudabhṛgukacchādayo janapadāḥ /",
    "GK16rajkmimu:283": " janapadāḥ /",
    "GK16rajkmimu:284": " tatrābhiyuñjanā tamaumeyīti samānaṃ pūrveṇa /",
    "GK16rajkmimu:285": " sā pravṛttirāvantī /",
    "GK16rajkmimu:286": " pāñcālamadhyamādākṣiṇātyayorantaracāriṇī hi sā /",
    "GK16rajkmimu:287": " ata eva sātvatīkaiśikyau tatra vṛttī /",
    "GK16rajkmimu:288": " tāṃ te munayo 'bhituṣṭuvuḥ-",
    "GK16rajkmimu:289": " 'pāñcālanepathyavidhirnarāṇāṃ strīṇāṃ punarnandatu dākṣiṇātyaḥ /",
    "GK16rajkmimu:290": " yajjalpitaṃ yaccaritādikaṃ tadanyonyasaṃbhinnamavantideśe' //",
    "GK16rajkmimu:291": " tataśca sa dakṣiṇāṃ diśamāsasāda /",
    "GK16rajkmimu:292": " yatra masayamekalapālamañjarāḥ parvatāḥ /",
    "GK16rajkmimu:293": " kuntalakeralamahārāṣṭragāṅgakaliṅgādayo janapadāḥ /",
    "GK16rajkmimu:294": " tatrābhiyuñjānā tamaumeyīti,",
    "GK16rajkmimu:295": " samānaṃ pūrveṇa /",
    "GK16rajkmimu:296": " sā dākṣiṇātyā pravṛttiḥ /",
    "GK16rajkmimu:297": " tāṃ te munayo 'bhituṣṭuvuḥ /",
    "GK16rajkmimu:298": " 'āmūlato valitakuntalacārucūḍaścūrṇālakapracayalāñchitabhālabhāgaḥ /",
    "GK16rajkmimu:299": " kakṣāniveśanibiḍīkṛtanīvireṣa viṣaściraṃ jayati keralakāminīnām' //",
    "GK16rajkmimu:300": " tāmanuraktamanāḥ sa yannepathyaḥ sārasvateya āsīditi samānaṃ pūrveṇa /",
    "GK16rajkmimu:301": " sāpi saiveti masānaṃ pūrveṇa /",
    "GK16rajkmimu:302": " yadvicitranṛttagītavādyavilāsādikameṣāvirbhāvayāmāsa sā kaiśikī vṛttiḥ /",
    "GK16rajkmimu:303": " tāṃ te munaya iti samānaṃ pūrveṇa /",
    "GK16rajkmimu:304": " yadatyarthaṃ ca sa tayā vaśaṃvadīkṛtaḥ sthānānuprāsavadasamāsaṃ yogavṛttigarbhaṃ ca (vākyaṃ)",
    "GK16rajkmimu:305": " jagāda sā vaidarbhī rītiḥ /",
    "GK16rajkmimu:306": " tāṃ te munaya iti samānaṃ pūrveṇa /",
    "GK16rajkmimu:307": " tatra veṣavinyāsakramaḥ pravṛttiḥ,",
    "GK16rajkmimu:308": " vilāsavinyāsakramo vṛttiḥ,",
    "GK16rajkmimu:309": " vacanavinyāsakramo rītiḥ /",
    "GK16rajkmimu:310": " 'catuṣṭayī gatirvṛttīnāṃ pravṛttināṃ ca deśānāṃ punarānantyaṃ tatkathamiva kārtsnyena parigrahaḥ' ityācāryāḥ /",
    "GK16rajkmimu:311": " anantānapi hi deśāścaturdhaivākalpya kalpayanti 'cakravartikṣetraṃ sāmānyena tadavāntaraviśeṣaiḥ punaranantā eva'iti yāyāvarīyaḥ /",
    "GK16rajkmimu:312": " dakṣiṇātsamudrādudīcīṃ diśaṃ prati yojanasahasraṃ cakravartikṣetraṃ,",
    "GK16rajkmimu:313": " tatraiva nepathyavidhiḥ /",
    "GK16rajkmimu:314": " tataḥ paraṃ divyādyā api yaṃ deśamadhivaseyustaddeśyaṃ veṣamāśrayanto nibandhanīyāḥ /",
    "GK16rajkmimu:315": " svabhūmau tu kāmacāraḥ /",
    "GK16rajkmimu:316": " dvīpāntarabhavānāṃ tadanusāreṇa vṛttipravṛttī /",
    "GK16rajkmimu:317": " rītayastu tisraghastāstu purastāt /",
    "GK16rajkmimu:318": " tatrāsti manojanmano devasya krīḍāvāso vidarbheṣu vatsagulmaṃ nāma nagaram /",
    "GK16rajkmimu:319": " tatra sārasvateyastāmaumeyīṃ gandharvavatpariṇināya /",
    "GK16rajkmimu:320": " tatastadūdhūvaraṃ vinivṛttya teṣu pradeśeṣu viharamāṇaṃ tuṣāragirimevājagāma,",
    "GK16rajkmimu:321": " yatra gaurī sarasvatī ca mithaḥ sambandhinyau tasthatuḥ /",
    "GK16rajkmimu:322": " tau ca kṛtavandanau dampatīdattvāśiṣaṃ prabhāvamayena vapuṣā kavimānasanivāsinau cakratuḥ /",
    "GK16rajkmimu:323": " tayośca taṃ sargaṃ kavibhyaḥ svargalokamakalpatāṃ,",
    "GK16rajkmimu:324": " yatra kāvyamayena śarīreṇa marttyamadhivasanto divyena dehena kavaya ākalpaṃ modante /",
    "GK16rajkmimu:325": " ityeṣa kāvyapuruṣaḥ purā sṛṣṭaḥ svayambhuvā /",
    "GK16rajkmimu:326": " evaṃ vibhajya jānānaḥ pretya ceha ca nandati //",
    "GK16rajkmimu:327": " iti rājaśekharakṛtau kāvyamīmāṃsāyāṃ kavirahasye prathame 'dhikaraṇe tṛtīyo 'dhyāyaḥ kāvyapuruṣotpattiḥ",
    "GK16rajkmimu:328": " ____________________________ Adhyaya 4 _____________________________",
    "GK16rajkmimu:329": " śiṣyapratibhe caturtho 'dhyāyaḥ",
    "GK16rajkmimu:330": " śiṣyapratibhe dvividhaṃ śiṣyamācakṣate yaduta buddhimānāhāryabuddhiśca /",
    "GK16rajkmimu:331": " yasya nisargataḥ śāstramanudhāvati buddhiḥ sa buddhimān /",
    "GK16rajkmimu:332": " yasya ca śāstrābhyāsaḥ saṃskurute buddhimasāvāhāryabudhdiḥ /",
    "GK16rajkmimu:333": " tridhā ca sā,",
    "GK16rajkmimu:334": " smṛtirmatiḥ prajñeti /",
    "GK16rajkmimu:335": " atikrāntasyārthasya smartrīsmṛtiḥ /",
    "GK16rajkmimu:336": " varttamānasya mantrī matiḥ /",
    "GK16rajkmimu:337": " anāgatasya prajñātrī prajñeti /",
    "GK16rajkmimu:338": " sā triprakārāpi kavīnāmupakartrī /",
    "GK16rajkmimu:339": " tayorbuddhimān śuśrūṣate śṛṇoti gṛhṇīte dhārayati vijānātyūhate 'pohati tattvaṃ cābhiniviśate /",
    "GK16rajkmimu:340": " āhāryabuddherapyeta eva guṇāḥ kintu praśāstāramapekṣante /",
    "GK16rajkmimu:341": " aharahaḥ sugurupāsanā tayoḥ prakṛṣṭe guṇaḥ /",
    "GK16rajkmimu:342": " sā hi buddhivikāsakāmadhenuḥ /",
    "GK16rajkmimu:343": " tadāhuḥ-",
    "GK16rajkmimu:344": " 'prathayati puraḥ prajñājyotiryathārthaparigrahe tadanu janayatyūhāpohakriyāviśadaṃ manaḥ /",
    "GK16rajkmimu:345": " abhainiviśate tasmāttattvaṃ tadekamukhodayaṃ saha paricayo vidyāvṛddhaiḥ kramādamṛtāyate' //",
    "GK16rajkmimu:346": " tābhyāmanyathābuddhirdurbuddhiḥ /",
    "GK16rajkmimu:347": " tatra buddhimataḥ pratipattiḥ /",
    "GK16rajkmimu:348": " sa khalu sakṛdabhidhānapratipannārthaḥ kavimārgaṃ mṛgayituṃ gurukulamupāsīta /",
    "GK16rajkmimu:349": " āhāryabuddhestu dvayamapratipattiḥ sandehaśca /",
    "GK16rajkmimu:350": " sa khalvapratipannamarthaṃ pratipattuṃ sandehaṃ ca nirākartumācāryānupatiṣṭheta /",
    "GK16rajkmimu:351": " durbuddhestu sarvatra mativiparyāsa eva /",
    "GK16rajkmimu:352": " sa hi nīlīmecakitasicayakalpo 'nādheyaguṇāntaratvāt taṃ yadi sārasvato 'nubhāvaḥ prasādayati tamaupaniṣadike vakṣyāmaḥ /",
    "GK16rajkmimu:353": " 'kāvyakarmaṇi kaveḥ samādhiḥ paraṃ vyāpriyate iti śyāmadevaḥ /",
    "GK16rajkmimu:354": " manasa ekāgratā samādhiḥ' /",
    "GK16rajkmimu:355": " samāhitaṃ cittamarthānpaśyati, uktañca-",
    "GK16rajkmimu:356": " 'sārasvataṃ kimapi tatsumahārahasyaṃ dadgocaraṃ ca viduṣāṃ nipuṇaikasevyam /",
    "GK16rajkmimu:357": " tatsiddhaye paramayaṃ paramo 'bhyapāyo yaccetaso viditavedyavidheḥ samādhiḥ //",
    "GK16rajkmimu:358": " ''abhyāsaḥ' iti maṅgalaḥ /",
    "GK16rajkmimu:359": " avicchedena śīlanamabhyāsaḥ /",
    "GK16rajkmimu:360": " sa hi sarvagāmī sarvatra niratiśayaṃ kauśalamādhatte /",
    "GK16rajkmimu:361": " samādhirāntaraḥ prayatno bāhyastvabhyāsaḥ /",
    "GK16rajkmimu:362": " tāvubhāvapi śaktimudbhāsayataḥ /",
    "GK16rajkmimu:363": " 'sā kevalaṃ hetuḥ' iti yāyāvarīyaḥ /",
    "GK16rajkmimu:364": " viprasṛtiśca sā pratibhāvyutpattibhyām /",
    "GK16rajkmimu:365": " śaktikartṛkehi pratibhāvyutpattikarmaṇī /",
    "GK16rajkmimu:366": " śaktasya pratibhāti śaktaśca vyutpadyate /",
    "GK16rajkmimu:367": " yā śabdagrāmamarthasārthamalaṅkāratantramuktimārgamanyadapi tathāvidhamadhihṛdayaṃ pratibhāsayati sā pratibhā /",
    "GK16rajkmimu:368": " apratibhasya padārthasārthaḥ parokṣa iva,",
    "GK16rajkmimu:369": " pratibhāvataḥ punarapaśyato 'pi pratyakṣa iva /",
    "GK16rajkmimu:370": " yato meghāvirudrakumāradāsādayo jātyandhāḥ kavayaḥ śrūyante /",
    "GK16rajkmimu:371": " kiñcana mahākavayo 'pi deśadvīpāntarakathāpuruṣādidarśanena tatratyāṃ vyavahṛrti nibadhnantisma /",
    "GK16rajkmimu:372": " tatra deśāntaravyavahāraḥ-",
    "GK16rajkmimu:373": " 'prāṇānāmanilena vṛttirucitā satkalpavṛkṣe vane toye kāñcanapadmareṇukapiśe puṇyābhiṣekakriyā /",
    "GK16rajkmimu:374": " dhyānaṃ ratnaśilāgṛheṣu vibudhastrīsannidhau saṃyamo yatkāṅkṣanti tapobhiranyamunayastarsmistapasyantyamī //",
    "GK16rajkmimu:375": " dvīpāntaravyavahāraḥ-",
    "GK16rajkmimu:376": " anena sārddhaṃ viharāmburāśestīreṣu tāḍīvanamarmareṣu /",
    "GK16rajkmimu:377": " dvīpāntarānītalavaṅgapuṣpairapākṛtasvedalave marudbhiḥ //",
    "GK16rajkmimu:378": " kathāpuruṣavyavahāraḥ-",
    "GK16rajkmimu:379": " haro 'pi tāvatparivṛttadhairyaścandrodayārambha ivāmburāśiḥ /",
    "GK16rajkmimu:380": " umāmukhe bimbaphalādharoṣṭe vyāpārayāmāsa vilocanāni //",
    "GK16rajkmimu:381": " ādigrahaṇāt-",
    "GK16rajkmimu:382": " tathāgatāyāṃ parihāsapūrvaṃ sakhyāṃ sakhī vetrabhṛdābabhāṣe /",
    "GK16rajkmimu:383": " bāle vrajāmo 'nyata ityathaināṃ vadhūrasūyākuṭilaṃ dadarśa //",
    "GK16rajkmimu:384": " sā ca dvidhā kārayitrī bhāvayitrī ca /",
    "GK16rajkmimu:385": " kaverupakurvāṇā kārayitrī /",
    "GK16rajkmimu:386": " sāpi trividhā sahajā'hāryaupadeśikī ca /",
    "GK16rajkmimu:387": " janmāntarasaṃskārāpekṣiṇī sahajā /",
    "GK16rajkmimu:388": " iha janmasaṃskārayonirāhāryā /",
    "GK16rajkmimu:389": " mantratantrādyupadeśaprabhavā aupadeśikī /",
    "GK16rajkmimu:390": " aihikena kiyatāpi saṃskāreṇa prathamāṃ tāṃ sahajeti vyapadiśanti /",
    "GK16rajkmimu:391": " mahatā punarāhāryā /",
    "GK16rajkmimu:392": " aupadeśikyāḥ punaraihika eva upadeśakālaḥ,",
    "GK16rajkmimu:393": " aihika eva saṃskārakālaḥ /",
    "GK16rajkmimu:394": " ta ime trayo 'pi kavayaḥ sārasvataḥ,",
    "GK16rajkmimu:395": " ābhyāsikaḥ,",
    "GK16rajkmimu:396": " aupadeśikaśca /",
    "GK16rajkmimu:397": " janmāntarasaṃskārapravṛttasarasvatīko buddhimānsārasvataḥ /",
    "GK16rajkmimu:398": " iha janmābhyāsodbhāsitabhāratīka āhāryabuddhirābhyāsikaḥ /",
    "GK16rajkmimu:399": " upadeśitadarśitavāgvibhavā durbuddhiraupadeśikaḥ /",
    "GK16rajkmimu:400": " tasmānnetarau tantraśeṣamanutiṣṭhatām /",
    "GK16rajkmimu:401": " 'nahi prakṛtimadhurā drākṣā phāṇitatasaṃskāramapekṣate' ityācāryāḥ /",
    "GK16rajkmimu:402": " 'na'iti yāyāvarīyaḥ /",
    "GK16rajkmimu:403": " ekārthaṃ hi kriyādvayaṃ dvaiguṇyāya sampadyate /",
    "GK16rajkmimu:404": " 'teṣāṃ pūrvaḥ pūrvaḥ śreyān' iti śyāmadevaḥ /",
    "GK16rajkmimu:405": " sārasvataḥ svatantraghaḥ syādbhavedābhyāsiko mitaḥ /",
    "GK16rajkmimu:406": " aupadeśakavistvatra valgu phalgu ca jalyapi //",
    "GK16rajkmimu:407": " 'utkarṣaḥ śreyān' iti yāyāvarīyaḥ /",
    "GK16rajkmimu:408": " sa cānekaguṇasannipāte bhavati /",
    "GK16rajkmimu:409": " kiñca-",
    "GK16rajkmimu:410": " 'buddhimattvaṃ ca kāvyāṅgavidyāsvabhyāsakarma ca /",
    "GK16rajkmimu:411": " kaveścopaniṣacchaktistrayamekatragha durlabham //",
    "GK16rajkmimu:412": " kāvyakāvyāṅgavidyāsu kṛtābhyāsasya dhīmataḥ /",
    "GK16rajkmimu:413": " mantrānuṣṭhānaniṣṭhasya nediṣṭhā kavirājatā' //",
    "GK16rajkmimu:414": " kavīnāṃ tāratamyataścaiṣa prāyovādaḥ /",
    "GK16rajkmimu:415": " yathā-",
    "GK16rajkmimu:416": " 'ekasya tiṣṭhati kavergṛha eva kāvyam anyasya gacchati suhṛdbhavanāni yāvat /",
    "GK16rajkmimu:417": " nyasyāvidagdhavadaneṣu padāni śaścat kasyāpi sañcarati viścakutūhalīva' //",
    "GK16rajkmimu:418": " seyaṃ kārayitrī /",
    "GK16rajkmimu:419": " bhāvakasyopakurvāṇā bhāvayitrī /",
    "GK16rajkmimu:420": " sā hi kaveḥ śramamabhiprāyaṃ ca bhāvayati /",
    "GK16rajkmimu:421": " tayā khalu phalitaḥ kavervyāpārataruḥ /",
    "GK16rajkmimu:422": " anyathā so 'vakeśī syāt 'kaḥ punaranayorbhedo yatkavirbhāvayati bhāvakaśca kaviḥ' ityācāryāḥ /",
    "GK16rajkmimu:423": " tadāhuḥ-",
    "GK16rajkmimu:424": " 'pratibhātāratamyena pratiṣṭhā bhruvi bhūridhā /",
    "GK16rajkmimu:425": " bhāvakastu kaviḥ prāyo na bhajatyadhamāṃ daśam //",
    "GK16rajkmimu:426": " “na'iti kālidāsaḥ /",
    "GK16rajkmimu:427": " pṛthageva hi kavitvābhdāvakatvaṃ,",
    "GK16rajkmimu:428": " bhāvakatvācca kavitvam /",
    "GK16rajkmimu:429": " svarupabhedādviṣayabhedācca /",
    "GK16rajkmimu:430": " yadāhuḥ-",
    "GK16rajkmimu:431": " 'kaścidvācaṃ racayitumalaṃ śrotumevāparastāṃ kalyāṇī te matirubhayathā vismayaṃ nastanoti /",
    "GK16rajkmimu:432": " nahyekasminnatiśayavatāṃ sannipāto guṇānām ekaḥ sūte kanakamrupalastatparīkṣākṣamo 'nyaḥ //",
    "GK16rajkmimu:433": " “te ca dvidhārocakinaḥ,",
    "GK16rajkmimu:434": " satṛṇābhyavahāriṇaśca' iti maṅgalaḥ /",
    "GK16rajkmimu:435": " 'kavayopi bhavanti'iti vāmanīyāḥ ' /",
    "GK16rajkmimu:436": " caturdhā' iti yāyāvarīyaḥ 'matsariṇastattvābhiniveśinaśca' /",
    "GK16rajkmimu:437": " 'tatra vivekinaḥ pūrve tadviparītāstu tato 'nantarāḥ'iti vāmanīyāḥ /",
    "GK16rajkmimu:438": " 'arocakitā hi teṣāṃ naisargikī,",
    "GK16rajkmimu:439": " jñānayonirvā /",
    "GK16rajkmimu:440": " naisirgikīṃ hi saṃskāraśatenāpi vaṅgamiva kālikāṃ te na jahati /",
    "GK16rajkmimu:441": " jñānayonau tu tasyāṃ viśiṣṭajñāyavati vacasi rocakitāvṛttireva' iti yāyāvarīyaḥ /",
    "GK16rajkmimu:442": " . kiñca satṛṇābhyavahāritā sarvasādhāraṇī /",
    "GK16rajkmimu:443": " tathāhi-vyutpitsoḥ kautukinaḥ sarvasya sarvatra prathamaṃ sā /",
    "GK16rajkmimu:444": " pratibhāvivekavikalatā hi na guṇāguṇayorvibhāgasūtraṃ pātayati /",
    "GK16rajkmimu:445": " tato bahu tyajati bahu ca gṛhṇāti /",
    "GK16rajkmimu:446": " vivekānusāreṇa hi buddhayo madhu niṣyandante /",
    "GK16rajkmimu:447": " pariṇāme tu yathārthadarśī syāt /",
    "GK16rajkmimu:448": " vibhramabhraṃśaśca niḥśreyasaṃ santidhatte /",
    "GK16rajkmimu:449": " matsariṇastu pratibhātamapi na pratibhātaṃ,",
    "GK16rajkmimu:450": " paraguṇeṣu vācaṃyamatvāt /",
    "GK16rajkmimu:451": " sa punaramatsarī jñātā ca viralaḥ /",
    "GK16rajkmimu:452": " taduktam-",
    "GK16rajkmimu:453": " 'kastvaṃ bhoḥ kavirasmi kāpyabhinavā sūktiḥ sakhe paṭhyatāṃ tyaktā kāvyakathaiva samprati mayā kasmādidaṃ śruyatām /",
    "GK16rajkmimu:454": " yaḥ sampagvivinakti doṣaguṇayoḥ sāraṃ,",
    "GK16rajkmimu:455": " svayaṃ satkaviḥ so 'sminbhāvaka eva nāstyatha bhaveddaivānna nirmatsaraḥ' //",
    "GK16rajkmimu:456": " tattvābhiniveśī tu madhyesahasraṃ yadyekastaduktam-",
    "GK16rajkmimu:457": " 'śabdānāṃ vivinakti gumphanavidhīnāmodate sūktibhiḥ sāndaṃ leḍhi rasāmṛtaṃ vicinute tātparyamrudrāṃ ca yaḥ /",
    "GK16rajkmimu:458": " puṇyaiḥ saṅghaṭate vivektṛvirahādantarmukhaṃ tāmyatāṃ keṣāmeva kadācideva sudhiyāṃ kāvyaśramajño janaḥ //",
    "GK16rajkmimu:459": " svānī mitraṃ ca mantrī ca śiṣyaśyācārya eva ca /",
    "GK16rajkmimu:460": " kaverbhavati hī titraṃ kiṃ hi tadyanna bhāvakaḥ //",
    "GK16rajkmimu:461": " kāvyena kiṃ kavestasya tanmanomātravṛttinā /",
    "GK16rajkmimu:462": " nīyante bhāvakairyasya na nibandhā diśo daśa //",
    "GK16rajkmimu:463": " santi pustakavinyastāḥ kāvyabandhā gṛhe gṛhe /",
    "GK16rajkmimu:464": " dvitrāstu bhāvakamanaḥ śilāpaṭṭanikuṭṭitāḥ //",
    "GK16rajkmimu:465": " satkāvye vikriyāḥ kaścidbhāvakasyollasanti tāḥ /",
    "GK16rajkmimu:466": " sarvābhinayanirṇītau dṛṣṭā nāṭyasṛjā na, yāḥ //",
    "GK16rajkmimu:467": " vāgbhavako bhavetkaścitkaściddhṛdayabhāvakaḥ /",
    "GK16rajkmimu:468": " sāttvikairāṅgikaiḥ kaścidanubhāvaiśca bhāvakaḥ //",
    "GK16rajkmimu:469": " guṇādānaparaḥ kaściddoṣādānaparo 'paraḥ /",
    "GK16rajkmimu:470": " guṇadoṣāhṛtityāgaparaḥ kaścana bhāvakaḥ //",
    "GK16rajkmimu:471": " abhiyoge samāne 'pi vicitro yadayaṃ kramaḥ /",
    "GK16rajkmimu:472": " tena vidmaḥ,",
    "GK16rajkmimu:473": " prasāde 'tra nṛṇāṃ heturamānuṣaḥ //",
    "GK16rajkmimu:474": " na nisargakaviḥ śāstre na kṣuṇṇaḥ kavate ca yaḥ /",
    "GK16rajkmimu:475": " viḍambayati sātmānamāgrahagrahilaḥ kila //",
    "GK16rajkmimu:476": " kavitvaṃ na sthitaṃ yasya kāvye ca kṛtakaitukaḥ /",
    "GK16rajkmimu:477": " tasya siddhiḥ sarasvatyāstantramantraprayogataḥ //",
    "GK16rajkmimu:478": " yadāntaraṃ vetti sudhīḥ svavākyaparavākyayoḥ /",
    "GK16rajkmimu:479": " tadā sa siddho mantavyaḥ,",
    "GK16rajkmimu:480": " kukaviḥ kavireva vā //",
    "GK16rajkmimu:481": " kārayitrībhāvayighatryāvitīme pratibhābhide /",
    "GK16rajkmimu:482": " athātaḥ kathayiṣyāmo vyutpattiṃ kāvyamātaram' //",
    "GK16rajkmimu:483": " iti rājaśekharakṛtau kāvyamīmāṃsāyāṃ kavirahasye prathame 'dhikaraṇe śiṣyapratibhāvyākhyānaḥ caturtho 'dhyāyaḥ",
    "GK16rajkmimu:484": " ____________________________ Adhyaya 5 _____________________________",
    "GK16rajkmimu:485": " vyutpattikavipākāḥ",
    "GK16rajkmimu:486": " pañcamo 'dhyāyaḥ 5.",
    "GK16rajkmimu:487": " vyutpattikavipākāḥ 'bahujñātā vyutpattiḥ' ityācāryāḥ /",
    "GK16rajkmimu:488": " sarvatodikkā hi kavivācaḥ /",
    "GK16rajkmimu:489": " taduktam -",
    "GK16rajkmimu:490": " 'prasarati kimapi kathañcana nābhyaste gocare vacaḥ kasya /",
    "GK16rajkmimu:491": " idameva tatkavitvaṃ yadvācaḥ sarvatodikkā //",
    "GK16rajkmimu:492": " “ucitānucitaviveko vyutpattiḥ' iti yāyāvarīyaḥ /",
    "GK16rajkmimu:493": " 'pratibhāvyutpattyoḥ pratibhā śreyasī' ityānandaḥ /",
    "GK16rajkmimu:494": " sā hi kaveravyutpattikṛtaṃ doṣamaśeṣamācchādayati /",
    "GK16rajkmimu:495": " tadāha-",
    "GK16rajkmimu:496": " 'avyutpattikṛto doṣaḥ śaktyā saṃvriyate kaveḥ /",
    "GK16rajkmimu:497": " yastvaśaktikṛtastasya bhkagityevāvabhāsate' //",
    "GK16rajkmimu:498": " śaktiśabdaścāyamupacaritaḥ pratibhāne varttate /",
    "GK16rajkmimu:499": " pratibhā yathā-",
    "GK16rajkmimu:500": " 'etatkiṃ śirasi sthitaṃ mama pituḥ,",
    "GK16rajkmimu:501": " khaṇḍaṃ sudhājanmano lālāṭaṃ kimidaṃ vilocanamidaṃ,",
    "GK16rajkmimu:502": " haste 'sya kiṃ pannagāḥ /",
    "GK16rajkmimu:503": " itthaṃ krauñcaripoḥ kramādupagate digvāsasaḥ śūlinaḥ praśne vāmakaroparodhasubhagaṃ devyāḥ smitaṃ pātu vaḥ //",
    "GK16rajkmimu:504": " “vyutpattiḥ śreyasī' iti maṅgalaḥ /",
    "GK16rajkmimu:505": " sā hi kaveraśaktikṛtaṃ doṣamaśeṣamācchādayati /",
    "GK16rajkmimu:506": " yathā hi-",
    "GK16rajkmimu:507": " 'kaveḥ saṃvriyate 'śaktirvyutpattyā kāvyavartmani /",
    "GK16rajkmimu:508": " vaidagdhīcittānāṃ heyā śabdasya gumphanā' //",
    "GK16rajkmimu:509": " vyutpattiryathā-",
    "GK16rajkmimu:510": " 'kṛtaḥ kaṇṭhe niṣko nahi kimuta tanvī maṇilatā kṛśaṃ līlāpatraṃ śravasi nihitaṃ kuṇḍalamraci /",
    "GK16rajkmimu:511": " na kauśeyaṃ citraṃ vasanamavadātaṃ tu vasitaṃ samāsannībhūte nidhuvanavilāse vanītayā //",
    "GK16rajkmimu:512": " “pratibhāvyutpattī mithaḥ samavete śreyasyau iti yāyāvarīyaḥ /",
    "GK16rajkmimu:513": " na khalu lāvaṇyalābhādṛte rupasampadṛte rupasampado vā lāvaṇyalabdhirmahate saundaryāya /",
    "GK16rajkmimu:514": " ubhayayogo yathā-",
    "GK16rajkmimu:515": " 'jaṅghākāṇḍorunāle nakhakiraṇalasatkesarāsīkarālaḥ pratyagrālaktakābhāprasarakisalayo mañjumañjīrabhṛṅgaḥ /",
    "GK16rajkmimu:516": " bhartturnṛtyānukāre jayati nijatanusvacchalāvaṇyavāpī-sambhūtāmbhojaśobhāṃ vidadhadabhinavo daṇḍapādo bhavānyāḥ' //",
    "GK16rajkmimu:517": " pratibhāvyutpattimāṃśca kaviḥ kavirityucyate /",
    "GK16rajkmimu:518": " sa ca tridhā /",
    "GK16rajkmimu:519": " śāstrakaviḥ kāvyakavirubhayakaviśca /",
    "GK16rajkmimu:520": " 'teṣāmuttarottarīyo garīyān' iti śyāmadevaḥ /",
    "GK16rajkmimu:521": " 'na'iti yāyāvarīyaḥ /",
    "GK16rajkmimu:522": " yathāsvaviṣaye sarvo garīyān /",
    "GK16rajkmimu:523": " nahi rājahaṃsaścandrikāpānāya prabhavati,",
    "GK16rajkmimu:524": " nāpi cakoro 'dbhayaḥ kṣīroddharaṇāya /",
    "GK16rajkmimu:525": " yacchāstrakaviḥ kāvye rasasampadaṃ vicchinatti /",
    "GK16rajkmimu:526": " yatkāvyakaviḥśāstre tarkakarkaśamapyarthamuktivaicitryeṇa ślathayati /",
    "GK16rajkmimu:527": " ubhayakavistūbhayorapi varīyānyadyubhayatra paraṃ pravīṇaḥ syāt /",
    "GK16rajkmimu:528": " tasmāttulyaprabhāvāveva śāstrakāvyakavī /",
    "GK16rajkmimu:529": " upakāryopakārakabhāvaṃ tu mithaḥ śāstrakāvyoranumanyāmahe /",
    "GK16rajkmimu:530": " yacchāstrasaṃskāraḥ kāvyamanugṛhṇāti śāstraikapravaṇatā tu nigṛhṇāti /",
    "GK16rajkmimu:531": " kāvyasaṃskāro 'pi śāstraghavākyapākamanuruṇaddhi kāvyaikapravaṇatā tu viruṇaddhi /",
    "GK16rajkmimu:532": " tatragha tridhā śāstrakaviḥ /",
    "GK16rajkmimu:533": " yaḥ śāstraṃ vidhatte,",
    "GK16rajkmimu:534": " yaśca śāstre kāvyaṃ saṃvalidhatte,",
    "GK16rajkmimu:535": " yo 'pi kāvye śāstrārthaṃ nidhatte /",
    "GK16rajkmimu:536": " kāvyakaviḥ punaraṣṭadhā /",
    "GK16rajkmimu:537": " tadyathā-racanākaviḥ,",
    "GK16rajkmimu:538": " śabda-kaviḥ,",
    "GK16rajkmimu:539": " arthakaviḥ,",
    "GK16rajkmimu:540": " alaṅkārakaviḥ,",
    "GK16rajkmimu:541": " uktikaviḥ,",
    "GK16rajkmimu:542": " rasakaviḥ,",
    "GK16rajkmimu:543": " mārgakaviḥ,",
    "GK16rajkmimu:544": " śāstrārthakaviriti /",
    "GK16rajkmimu:545": " tatra racanākaviḥ-",
    "GK16rajkmimu:546": " 'lolallāṅgūlavallīvalayitabakulānokahaskandhagolair golāṅgūlairnadadbhiḥ pratirasitajaratkandarāmandireṣu /",
    "GK16rajkmimu:547": " ṣaṇḍeṣūddaṇṭapiṇḍītagaralanāḥ pratire yena velāmālaṅghayottālatallasphuṭitapuṭakinībandhavo gandhavāhāḥ' //",
    "GK16rajkmimu:548": " tridhā ca śabdakavirnāmākhyātobhayabhedena /",
    "GK16rajkmimu:549": " tatra nāmakaviḥ-",
    "GK16rajkmimu:550": " 'vidyeva puṃso mahimeva rājñaḥ prajñeva vaidyasya dayeva sādhoḥ /",
    "GK16rajkmimu:551": " lajjeva śūrasya mṛjeva yūno vibhūṣaṇaṃ tasya nṛpasya saiva' //",
    "GK16rajkmimu:552": " ākhyātakaviryathā-",
    "GK16rajkmimu:553": " 'uccaistarāṃ jahasurājahṛṣurjagarjurājadhnira bhujataṭīnikaraiḥ sphuradbhiḥ /",
    "GK16rajkmimu:554": " santuṣṭuvurmumudire bahu menire ca vācaṃ guroramṛtasambhavalābhagarbhām' //",
    "GK16rajkmimu:555": " nāmākhyātakaviḥ-",
    "GK16rajkmimu:556": " 'hatatviṣo 'ndhāḥ śithilāṃsabāhavaḥ striyo viṣādena vicetanā iva /",
    "GK16rajkmimu:557": " na cukruśurno rurudurna sasvanurna celurāsurlikhitā iva kṣaṇam' //",
    "GK16rajkmimu:558": " arthakaviḥ-",
    "GK16rajkmimu:559": " 'devī putramasūta nṛtyata gaṇāḥ kiṃ tiṣṭhatetyudbhuje harṣādbhṛṅgiriṭāhṛtagirā cāmuṇḍayāliṅgite /",
    "GK16rajkmimu:560": " pāyādvo jitadevadundubhighanadhvānapravṛttistayor anyonyāṅkanipātarjarajaratsthūlāsthijanmā ravaḥ' //",
    "GK16rajkmimu:561": " dvidhālaṅkārakaviḥ śabdārthabhedena /",
    "GK16rajkmimu:562": " tayoḥ śabdālaṅkāraḥ-",
    "GK16rajkmimu:563": " 'na prātpaṃ viṣamaraṇaṃ prātpaṃ pāpena karmaṇā viṣamaraṇaṃ ca /",
    "GK16rajkmimu:564": " na mṛto bhāgīrathyāṃ mṛto 'hamupaguhya mandabhāgī rathyām' //",
    "GK16rajkmimu:565": " arthālaṅkāraḥ-",
    "GK16rajkmimu:566": " 'bhrāntajihvāpatākasya phaṇacchatrasya vāsukeḥ /",
    "GK16rajkmimu:567": " daṃṣṭrāśalākādāridyaṃ karttu yogyo 'sti me bhujaḥ' //",
    "GK16rajkmimu:568": " uktikaviḥ-",
    "GK16rajkmimu:569": " 'udaramidanindyaṃ māninīśvāsalāvyaṃ stanataṭapariṇāhe dorlatālehyasīmā /",
    "GK16rajkmimu:570": " sphurati ca vadanendurddakpraṇālīnipeyastad iha sudṛśi kalyāḥ kelayo yauvanasya' //",
    "GK16rajkmimu:571": " yathā vā-",
    "GK16rajkmimu:572": " 'pratīcchatyāśokīṃ kisalayaparāvṛttimadharaḥ kapolaḥ pāṇḍutvādavatarati tāḍīpariṇatim /",
    "GK16rajkmimu:573": " parimlānaprāyāmanuvadati dṛṣṭiḥ kamalinīm itīyaṃ mādhuryaṃ spṛśati ca tanutvaṃ ca bhajate' //",
    "GK16rajkmimu:574": " rasakaviḥ-",
    "GK16rajkmimu:575": " 'etāṃ vilākaya tanūdari tāmraparṇīm ambhonidhau vivṛtaśuktipuṭoddhṛtāni /",
    "GK16rajkmimu:576": " yasyāḥ payāṃsi pariṇāhiṣu hāramūrttyā vāmabhruvāṃ pariṇamanti payodhareṣu' //",
    "GK16rajkmimu:577": " mārgakaviḥ-",
    "GK16rajkmimu:578": " 'mūlaṃ bālakavīrudhāṃ surabhayo jātītaruṇāṃ tvacaḥ sāraścandanaśāśināṃ kisalayānyārdrāṇyaśokasya ca /",
    "GK16rajkmimu:579": " śairīṣī kusumogdatiḥ pariṇamanmocaṃ ca so 'yaṃ gaṇo grīṣmeṇoṣmaharaḥ purā kila dade dagdhāya pañcaṣave' //",
    "GK16rajkmimu:580": " śāstrārthakaviḥ-",
    "GK16rajkmimu:581": " 'ātmārāmā vihitaratayo nirvikalpe samādhau jñānodrekādvighaṭitatamogranthayaḥ sattvaniṣṭhāḥ /",
    "GK16rajkmimu:582": " yaṃ vīkṣinte kamapi tamasāṃ jyotiṣāṃ vā parastāt taṃ mohāndhaḥ kathamayamamuṃ vetti devaṃ purāṇam' //",
    "GK16rajkmimu:583": " eṣāṃ dvitrairguṇaiḥ kanīyān,",
    "GK16rajkmimu:584": " pañcakairmadhyamaḥ,",
    "GK16rajkmimu:585": " sarvaguṇayogī mahākaviḥ /",
    "GK16rajkmimu:586": " daśa ca kaveravasthā bhavanti /",
    "GK16rajkmimu:587": " tatra ca buddhimadāhāryabuddhayoḥ satpa,",
    "GK16rajkmimu:588": " tistraśca aupadeśikasya /",
    "GK16rajkmimu:589": " tadyathā-kāvyavidyāsnātako,",
    "GK16rajkmimu:590": " hṛdayakaviḥ,",
    "GK16rajkmimu:591": " anyāpadeśī,",
    "GK16rajkmimu:592": " sevitā,",
    "GK16rajkmimu:593": " ghaṭamānaḥ,",
    "GK16rajkmimu:594": " mahākaviḥ,",
    "GK16rajkmimu:595": " kavirājaḥ,",
    "GK16rajkmimu:596": " āvicchedī,",
    "GK16rajkmimu:597": " saṅkrāmayitā ca /",
    "GK16rajkmimu:598": " yaḥ kavitvakāmaḥ kāvyavidyopavidyāgrahaṇāya gurukulānyupāste sa vidyāsnātakaḥ /",
    "GK16rajkmimu:599": " yo hṛdaya eva kavate nihnute ca sa hṛdayakaviḥ /",
    "GK16rajkmimu:600": " yaḥ svamapi kāvyaṃ doṣabhayādanyasyetyapadiśya paṭhati so 'nyāpadeśī /",
    "GK16rajkmimu:601": " yaḥ pravṛttavacanaḥ paurastyānāmanyatamacchāyāmabhyasyati sa sevitā /",
    "GK16rajkmimu:602": " yo 'navadyaṃ kavate na tu prabadhnāti sa ghaṭamānaḥ /",
    "GK16rajkmimu:603": " yo 'nyataraprabandhe pravīṇaḥ sa mahākaviḥ /",
    "GK16rajkmimu:604": " yastu tatra tatragha bhāṣāviśeṣe teṣu teṣu prabandheṣu tasmiṃstasmiṃśca rase svatantraḥ sa kavirājaḥ /",
    "GK16rajkmimu:605": " te yadi jagatyapi katipaye /",
    "GK16rajkmimu:606": " yo mantrādyupadeśavaśāllabdhasiddhirāveśasamakālaṃ kavate sa āviśikaḥ /",
    "GK16rajkmimu:607": " yo yadaivecchati tadaivāvicchinnavacanaḥ so 'vicchedī /",
    "GK16rajkmimu:608": " yaḥ kanyākumārādiṣu siddhamantraḥ sarasvatīṃ saṅkrāmayati sa saṅkrāmayitā /",
    "GK16rajkmimu:609": " satatamabhyāsavaśataḥ sukaveḥ vākyaṃ pākamāyāti /",
    "GK16rajkmimu:610": " 'kaḥ punarayaṃ pākaḥ?",
    "GK16rajkmimu:611": " ' ityācāryāḥ /",
    "GK16rajkmimu:612": " 'pariṇāmaḥ' iti maṅgalaḥ /",
    "GK16rajkmimu:613": " 'kaḥ punarayaṃ pariṇāmaḥ?",
    "GK16rajkmimu:614": " ' ityācāryāḥ /",
    "GK16rajkmimu:615": " 'supāṃ tiṅgāṃ ca śravaḥ saiṣā vyutpattiḥ'iti maṅgalaḥ /",
    "GK16rajkmimu:616": " sauśabdyametat /",
    "GK16rajkmimu:617": " 'padaniveśaniṣkampatā pākaḥ'ityācāryāḥ /",
    "GK16rajkmimu:618": " tadāhuḥ-",
    "GK16rajkmimu:619": " 'āvāpoddharaṇe tāvadyāvaddolāyate manaḥ /",
    "GK16rajkmimu:620": " padānāṃ sthāpite sthairye hanta siddhā sarasvatī //",
    "GK16rajkmimu:621": " “āgrahaparigrahādapi padasthairyaparyavasāyastasmātpadānāṃ parivṛttivaimukhyaṃ pākaḥ'iti vāmanīyāḥ /",
    "GK16rajkmimu:622": " tadāhuḥ-",
    "GK16rajkmimu:623": " 'yatpadāni tyajantyeva parivṛttisahiṣṇutām /",
    "GK16rajkmimu:624": " taṃ śabdanyāsaniṣṇātāḥ śabdapākaṃ pracakṣate //",
    "GK16rajkmimu:625": " “iyamaśaktirna punaḥ pākaḥ'ityavantisundarī /",
    "GK16rajkmimu:626": " yadekasminvastuni mahākavīnāmineko 'pi pāṭhaḥ paripākavānbhavati,",
    "GK16rajkmimu:627": " tasmādrasocitaśabdārthasūktinibandhanaḥ pākaḥ /",
    "GK16rajkmimu:628": " yadāha-",
    "GK16rajkmimu:629": " 'guṇālaṅkārarītyuktiśabdārthagrathanakramaḥ /",
    "GK16rajkmimu:630": " svadate sudhiyāṃ yena vākyapākaḥ sa māṃ prati' //",
    "GK16rajkmimu:631": " taduktam-",
    "GK16rajkmimu:632": " 'sati vaktari satyarthe śabde sati rase sati /",
    "GK16rajkmimu:633": " asti tanna vinā yena paristravati vāṅmadhu //",
    "GK16rajkmimu:634": " “kāryānumeyatayā yattacchabdanivedyaḥ paraṃ pāko 'bhidhāviṣayastatsahṛdayaprasiddhisiddha eva vyavahārāṅgamasau'iti yāyāvarīyaḥ /",
    "GK16rajkmimu:635": " sa ca kavigrāmasyakāvyamabhyasyate navadhā bhavati /",
    "GK16rajkmimu:636": " tatrādyantayorasvādu picumandapākam,",
    "GK16rajkmimu:637": " ādāvasvādu pariṇāme madhyamaṃ badarapākam,",
    "GK16rajkmimu:638": " ādāvasvādu pariṇāme svādu mṛdvīkāpākam,",
    "GK16rajkmimu:639": " ādau madhyamamante cāsvādu vārttākapākam,",
    "GK16rajkmimu:640": " ādyantayormadhyamaṃ tintiḍīkapākam,",
    "GK16rajkmimu:641": " ādau madhyamamante svādu sahakārapākam,",
    "GK16rajkmimu:642": " ādāvuttamamante cāsvādu kramukapākam,",
    "GK16rajkmimu:643": " ādāvuttamamante madhyamaṃ trapusapākam,",
    "GK16rajkmimu:644": " ādyantayoḥ svādu nālikerapākamiti /",
    "GK16rajkmimu:645": " teṣāṃ triṣvapi trikeṣu pākāḥ prathame tyājyāḥ /",
    "GK16rajkmimu:646": " varamakavirna punaḥ kukaviḥ syāt /",
    "GK16rajkmimu:647": " kukavitā hi socchravāsaṃ maraṇam /",
    "GK16rajkmimu:648": " madhyamāḥ saṃskāryāḥ /",
    "GK16rajkmimu:649": " saṃskāro hi sarvasya guṇamutkarṣayati /",
    "GK16rajkmimu:650": " dvādaśavarṇamapi suvarṇaṃ pāvakapākena hemībhavati /",
    "GK16rajkmimu:651": " śeṣā grāhyāḥ /",
    "GK16rajkmimu:652": " svabhāvaśuddhaṃ hi na saṃskāramapaikṣate /",
    "GK16rajkmimu:653": " na muktāmaṇeḥ śāṇastāratāyai prabhavati /",
    "GK16rajkmimu:654": " anavasthitapākaṃ punaḥ kapitthapākamāmaninti /",
    "GK16rajkmimu:655": " tatra palāladhūnanena annakaṇalābhavatsubhāṣitalābhaḥ /",
    "GK16rajkmimu:656": " sabhyagabhyasyataḥ kāvyaṃ navadhā paripacyate /",
    "GK16rajkmimu:657": " hānopādānasūtreṇa vibhajettaddhi buddhimān //",
    "GK16rajkmimu:658": " ayamatraiva śiṣyāṇāṃ darśitastraghividho vidhiḥ /",
    "GK16rajkmimu:659": " kintu vaividhyamapyetatghatrijagatyasya varttate //",
    "GK16rajkmimu:660": " iti rājaśekharakṛtau kāvyamīmāṃsāyāṃ kavirahasye prathame 'dhikaraṇe vyutpattikavipākānāṃ nirupaṇaṃ pañcamo 'dhyāyaḥ //",
    "GK16rajkmimu:661": " ____________________________ Adhyaya 6 _____________________________",
    "GK16rajkmimu:662": " padavākyavivekaḥ",
    "GK16rajkmimu:663": " ṣaṣṭho 'dhyāyaḥ 6",
    "GK16rajkmimu:664": " padavākyavivekaḥ vyākaraṇasmṛtinirṇītaḥ śabdo niruktanighaṇṭvādibhirnirdiṣṭastadabhidheyo 'rthastau padam /",
    "GK16rajkmimu:665": " tasya pañca vṛttayaḥ subvṛttiḥ,",
    "GK16rajkmimu:666": " samāsavṛttiḥ,",
    "GK16rajkmimu:667": " taddhitavṛttiḥ,",
    "GK16rajkmimu:668": " kṛdvṛttiḥ,",
    "GK16rajkmimu:669": " tiṅvṛttiśca /",
    "GK16rajkmimu:670": " gauraśvaḥ puruṣo hastīti jātivācinaḥ śabdāḥ /",
    "GK16rajkmimu:671": " haro harirharaṇyagarbhaḥ kāla ākāśaṃ digiti dravyavācinaḥ /",
    "GK16rajkmimu:672": " śvetaḥ kṛṣṇo raktaḥ pīta iti ca guṇavācinuḥ /",
    "GK16rajkmimu:673": " pācakaḥ pāṭhaka iti kriyāvācinaḥ prādayaścādayaśvāsattvavacanāḥ /",
    "GK16rajkmimu:674": " nagaramupa prasthitaḥ panthāḥ,",
    "GK16rajkmimu:675": " vṛkṣamanu dyotate vidyuditi karmapravacanīyāḥ /",
    "GK16rajkmimu:676": " “seyaṃ subvṛttiḥ pañcatayyapi vāṅmayasya mātā“iti vidvāṃsaḥ /",
    "GK16rajkmimu:677": " subvṛttireva samāsavṛttiḥ /",
    "GK16rajkmimu:678": " vyāsasamāsāvesānayorbhedahetū /",
    "GK16rajkmimu:679": " sā ca ṣoḍhā dvandādibhedena /",
    "GK16rajkmimu:680": " tatra paṭsamāsīsamāsasūktam-",
    "GK16rajkmimu:681": " “dvando 'smi dvigurasmi ca gṛhe ca me satatamavyayībhāvaḥ /",
    "GK16rajkmimu:682": " tatpuruṣa karma dhāraya yenāṅgaṃ syāṃ bahuvrīhiḥ” //",
    "GK16rajkmimu:683": " tadvitavṛttiḥ punaranantā /",
    "GK16rajkmimu:684": " taddhi śāstraprāyovādo yadutataddhitamūḍhāḥ pāṇinīyāḥ /",
    "GK16rajkmimu:685": " māñjiṣṭaṃ raucanikaṃ sauraṃ saindhavaṃ vaiyāsīyamiti vaddhitāntāḥ /",
    "GK16rajkmimu:686": " prātipadikaviṣayā ceyam /",
    "GK16rajkmimu:687": " kṛdvṛttiśca dhātuviṣayā /",
    "GK16rajkmimu:688": " karttā harttā kumbhakāro nagarakāra iti kṛdantāḥ /",
    "GK16rajkmimu:689": " tiṅvṛttirdaśadhā daśalakārībhedena /",
    "GK16rajkmimu:690": " dvidhā ca sā dhātusubdhātuviṣayatvena /",
    "GK16rajkmimu:691": " apākṣīt pacati pakṣyatīti dhātavīyānyākhyātāni /",
    "GK16rajkmimu:692": " apallavayat pallavayati pallavayiṣyatīti saubdhātavīyāni /",
    "GK16rajkmimu:693": " tadidamitthaṅkāraṃ pañcaprakāramapi padajātaṃ mithaḥ samantrīyamānamānantyāya kalpate /",
    "GK16rajkmimu:694": " tajjanmā caiṣa viduṣāṃ vādo yatkila divyaṃ samāsahasraṃ bṛhaspatirvaktā śatakraturadhyetā tathāpi nāntaḥ śabdarāśerāsīt /",
    "GK16rajkmimu:695": " tatra dayitasubvṛttayo vidarbhāḥ /",
    "GK16rajkmimu:696": " vallabhasamāsavṛttayo gauḍāḥ /",
    "GK16rajkmimu:697": " priyataddhitā dākṣiṇātyāḥ /",
    "GK16rajkmimu:698": " kṛtprayogarucaya udīcyāḥ /",
    "GK16rajkmimu:699": " abhīṣṭatiṅgavṛttayaḥ sarve 'pi santaḥ /",
    "GK16rajkmimu:700": " teṣāṃ ca viśeṣalakṣaṇānusandhānenāvarddhatākhyātagaṇaḥ /",
    "GK16rajkmimu:701": " uktañca-",
    "GK16rajkmimu:702": " “viśeṣalakṣaṇavidāṃ prayogāḥ pratibhānti ye /",
    "GK16rajkmimu:703": " ākhyātarāśistaireṣa pratyahaṃ hyupacīyate” //",
    "GK16rajkmimu:704": " padānāmabhidhitsitārthagranthanākaraḥ sandarbho vākyam /",
    "GK16rajkmimu:705": " “tasya ca tridhābhidhāvyāpāraḥ” ityaudbhaṭāḥ /",
    "GK16rajkmimu:706": " vaibhaktaḥ śāktaḥ śaktivibhaktimayaśca /",
    "GK16rajkmimu:707": " pratipadaṃ śrūyamāṇāsūpapadavibhaktiṣu kārakavibhaktiṣu vā vaibhaktaḥ /",
    "GK16rajkmimu:708": " lutpāsvapi vibhaktiṣu samāsasāmarthyāttadarthāvagatau śāktaḥ /",
    "GK16rajkmimu:709": " ubhayātmā ca śaktivibhaktimayaḥ /",
    "GK16rajkmimu:710": " tatra vaibhaktaḥ-",
    "GK16rajkmimu:711": " “namastasmai varāhāya līlayoddharate mahīm /",
    "GK16rajkmimu:712": " khurayormadhyago yasya meruḥ khaṇakhaṇāyate” //",
    "GK16rajkmimu:713": " śaktiḥ-",
    "GK16rajkmimu:714": " “vitrastaśatruḥ spṛhayālulokaḥ prapannasāmanta udagrasattvaḥ /",
    "GK16rajkmimu:715": " adhiṣṭitaudāryaguṇo 'sipatrajitāvanirnāsti nṛpastvadanyaḥ” //",
    "GK16rajkmimu:716": " yathā vā-",
    "GK16rajkmimu:717": " “kaṇṭhadolāyitoddāmanīlendīvaradāmakāḥ /",
    "GK16rajkmimu:718": " haribhītyāśritāśeṣakāliyāhikulā iva” //",
    "GK16rajkmimu:719": " śaktivibhaktimayaḥ-",
    "GK16rajkmimu:720": " “athāgādekadā spaṣṭacaturāśāmukhadyutiḥ /",
    "GK16rajkmimu:721": " taṃ brahmeva śaratkālaḥ protphullakamalāsanaḥ” //",
    "GK16rajkmimu:722": " tatra vākyaṃ daśadhā /",
    "GK16rajkmimu:723": " ekākhyātam,",
    "GK16rajkmimu:724": " anekākhyātam,",
    "GK16rajkmimu:725": " āvṛttākhyātam,",
    "GK16rajkmimu:726": " ekābhidheyākhyātaṃ,",
    "GK16rajkmimu:727": " pariṇatākhyātam,",
    "GK16rajkmimu:728": " anuvṛttākhyātaṃ,",
    "GK16rajkmimu:729": " samucutākhyātam,",
    "GK16rajkmimu:730": " adhyāhṛtākhyātaṃ,",
    "GK16rajkmimu:731": " kṛdabhihitākhyātam,",
    "GK16rajkmimu:732": " anapekṣitākhyātamiti //",
    "GK16rajkmimu:733": " tatraikākhyātam-",
    "GK16rajkmimu:734": " “jayatyekapadākrāntasamastabhuvanatrayaḥ /",
    "GK16rajkmimu:735": " dvitīyapadavinyāsavyākulābhinayaḥ śivaḥ” //",
    "GK16rajkmimu:736": " anekākhyātam-",
    "GK16rajkmimu:737": " tacca dvidhā sāntaraṃ nirantaram //",
    "GK16rajkmimu:738": " tayoḥ prathamam-",
    "GK16rajkmimu:739": " “devāsurāstamatha manthagirāṃ virāme padmāsanaṃ jaya jayeti babhāṣire ca /",
    "GK16rajkmimu:740": " prāgbhejire ca parito bahu menire ca ṭa svāgresaraṃ vidadhire ca vavandire ca” //",
    "GK16rajkmimu:741": " dvitīyam-",
    "GK16rajkmimu:742": " “tvaṃ pāsi haṃsi tanuṣe manuṣe bibharṣi vibhrājase sṛjasi saṃharase virauṣi /",
    "GK16rajkmimu:743": " āḥse nirasyasi sarasyasi rāsi lāsi saṅkrīḍase bruḍasi meghasi modase ca” //",
    "GK16rajkmimu:744": " “ākhyātaparatantraghā vākyavṛttirato yāvadākhyātamiha vākyāni” ityācāryāḥ /",
    "GK16rajkmimu:745": " “ekākāratayā kārakagrāmasyaikārthatayā ca vacovṛtterekamevedaṃ vākyam” iti yāyāvarīyaḥ /",
    "GK16rajkmimu:746": " āvṛttākhyātam-",
    "GK16rajkmimu:747": " “jayatyamalakaustubhastabakitāṃsapīṭho harir jayanti ca mṛgekṣaṇāścaladapāṅgadṛṣṭikramaḥ /",
    "GK16rajkmimu:748": " tato jayati mallikā tadanu sarvasaṃvedanā-vināśakaraṇakṣamo jayati pañcamasya dhvaniḥ” //",
    "GK16rajkmimu:749": " ekābhidheyākhyātam-",
    "GK16rajkmimu:750": " “hṛṣyati cūteṣu ciraṃ tuṣyati bakuleṣu bhodate maruti /",
    "GK16rajkmimu:751": " iha hi madhau kalakūjuṣu pikeṣu ca prīyate rāgī” //",
    "GK16rajkmimu:752": " pariṇatākhyātam-",
    "GK16rajkmimu:753": " “so 'smiñjayati jīvātuḥ pañceṣoḥ pañcamadhvaniḥ /",
    "GK16rajkmimu:754": " te ca caitre vicitrailākakkolīkelayo 'nilāḥ” //",
    "GK16rajkmimu:755": " anuvṛttākhyātam-",
    "GK16rajkmimu:756": " “caranti caturambhodhivelodyāneṣu dantinaḥ /",
    "GK16rajkmimu:757": " cakravālādrikuñjeṣu kundabhāso guṇāśca te” //",
    "GK16rajkmimu:758": " samucitākhyātam-",
    "GK16rajkmimu:759": " “parigrahabharākrāntaṃ daurgatyagaticoditam /",
    "GK16rajkmimu:760": " mano gantrīva kupathe cītkaroti ca yāti ca” //",
    "GK16rajkmimu:761": " yathā ca-",
    "GK16rajkmimu:762": " “sa devaḥ sā daṃṣṭrā kiṭikṛtavilāsasmitasitā dvayaṃ diśyāttubhyaṃ mudamidamudāraṃ jayati ca /",
    "GK16rajkmimu:763": " udañcadbhiyastaralitaniveśā vasumattī yadagre yacchravāsairgiriguḍakalīlāmudavahati” //",
    "GK16rajkmimu:764": " adhyāhṛtākhyātam-",
    "GK16rajkmimu:765": " “dordaṇḍatāṇḍavabhraṣṭamuḍukhaṇḍaṃ bibharti yaḥ /",
    "GK16rajkmimu:766": " vyastapuṣpāñjalipade candracūḍaḥ śriye sa vaḥ” //",
    "GK16rajkmimu:767": " kṛdabhihitākhyātam-",
    "GK16rajkmimu:768": " “abhimukhe mayi saṃhṛtamīkṣitaṃ hasitamanyanimittakathodayaṃ /",
    "GK16rajkmimu:769": " vinayavādhitavṛttiratastayā na vivṛto madano na ca saṃvṛtaḥ” //",
    "GK16rajkmimu:770": " anapekṣitākhyātam-",
    "GK16rajkmimu:771": " “kiyanmātraṃ jalaṃ vipra?",
    "GK16rajkmimu:772": " jānudadhnaṃ narādhipa /",
    "GK16rajkmimu:773": " tathāpīyamavasthā te na sarvatragha bhavādṛśāḥ” //",
    "GK16rajkmimu:774": " guṇavadalaṅkṛtañca vākyameva kāvyam //",
    "GK16rajkmimu:775": " “asatyārthābhidhāyitvānnopadeṣṭavyaṃ kāvyam“ityeke //",
    "GK16rajkmimu:776": " yathā-",
    "GK16rajkmimu:777": " “stemaḥ stoko 'pi nāṅge śrasitamavikalaṃ cakṣuṣāṃ saiva vṛttiḥ madhyekṣīrābdhi magnāḥ sphutamatha ca vayaṃ ko 'yamīdṛkprakāraḥ /",
    "GK16rajkmimu:778": " itthaṃ digbhittirodhakṣatavisaratayā māṃsalaistvadyaśobhiḥ stokāvasthānadusthaistrijagati dhavale vismayante mṛgākṣyaḥ” //",
    "GK16rajkmimu:779": " yathā ca -",
    "GK16rajkmimu:780": " “bhraśyadbhūgnabhogīśvaraphaṇapavanādhmātapātālatāluḥ truṭyannānāgirīndrāvaliśikharakharāsphālalolāmburāśiḥ /",
    "GK16rajkmimu:781": " udyannirandhralīvidhurasuravadhūmucyamānopaśalyaḥ kalyodyogasya yasya tribhuvanadamanaḥ sainyasaṃmarda āsīt” //",
    "GK16rajkmimu:782": " āhuśca-",
    "GK16rajkmimu:783": " “dṛṣṭaṃ kiñcidadṛṣṭamanyadaparaṃ vācālavārttārpitaṃ bhūyastuṇḍapurāṇataḥ pariṇataṃ kiñciñca śāstraśrutam /",
    "GK16rajkmimu:784": " sūktyā vastu yadatra citraracanaṃ tatkāvyamavyāhataṃ ratnasyeva na tasya janma jaladherno rohaṇādvā gireḥ” //",
    "GK16rajkmimu:785": " “na” iti yāyāvarīyaḥ-",
    "GK16rajkmimu:786": " “nāsatyaṃ nāma kiñcana kāvye yastu stutyeṣvarthavādaḥ /",
    "GK16rajkmimu:787": " sa na paraṃ kavikarmaṇi śrutau ca śāstre ca loke ca” //",
    "GK16rajkmimu:788": " tatra śrautaḥ-",
    "GK16rajkmimu:789": " “puṣpiṇyau carato jaṅghe bhūṣṇurātmā phalegrahiḥ /",
    "GK16rajkmimu:790": " śere 'sya sarve pāpmānaḥ śrameṇa prapathe hṛtāḥ” //",
    "GK16rajkmimu:791": " śāstrīyaḥ-",
    "GK16rajkmimu:792": " “āpaḥ pavitraṃ prathamaṃ pṛthivyāmapāṃ pavitraṃ paramaṃ ca mantrāḥ /",
    "GK16rajkmimu:793": " teṣāṃ ca sāmargyajuṣāṃ pavighatraṃ maharṣayo vyākaraṇaṃ nirāhuḥ” //",
    "GK16rajkmimu:794": " kiñca-",
    "GK16rajkmimu:795": " “yastu prayuṅkte kuśalo viśeṣe śabdānyathāvadvayavahārakāle /",
    "GK16rajkmimu:796": " so 'nantamānpoti jayaṃ paraghatra vāgyogaviduṣyati cāpaśabdaiḥ” //",
    "GK16rajkmimu:797": " “kaḥ? /",
    "GK16rajkmimu:798": " vāgyogavideva /",
    "GK16rajkmimu:799": " kuta etat ? /",
    "GK16rajkmimu:800": " yohi śabdāñjānātyapaśabdānapyasau jānāti /",
    "GK16rajkmimu:801": " yathaiva hi śabdajñāne dharmaḥ,",
    "GK16rajkmimu:802": " evamapaśabdajñaghānepyadharmaḥ /",
    "GK16rajkmimu:803": " athavā bhūyānadharmaḥ prānpoti /",
    "GK16rajkmimu:804": " bhūyāṃso hṛpaśabdā alpīyāṃsaḥ śabdāḥ /",
    "GK16rajkmimu:805": " ekaikasya hi śabdasya bahavo 'prabhraṃśāḥ /",
    "GK16rajkmimu:806": " tadyathā /",
    "GK16rajkmimu:807": " gaurityasya śabdasya gāvo goṇī gotā gopātaliketyevamādayo 'pabhraṃśāḥ /",
    "GK16rajkmimu:808": " atha yo 'vāgyogavid ajñānaṃ tasya śaraṇam /",
    "GK16rajkmimu:809": " viṣama upanyāsaḥ /",
    "GK16rajkmimu:810": " nātyantāyājñānaṃ śaraṇaṃ bhavitumarhati /",
    "GK16rajkmimu:811": " yo hyajānanvai brāhmaṇaṃ hanyātsurāṃ vā pibetse 'pi manye patitaḥ syāt /",
    "GK16rajkmimu:812": " evaṃ tarhi so 'nantamāpnoti jayaṃ paratra vāgyogavidduṣyati cāpaśabdaiḥ /",
    "GK16rajkmimu:813": " kaḥ? /",
    "GK16rajkmimu:814": " avāgyogavideva /",
    "GK16rajkmimu:815": " atha yo vāgyogavid vijñaghānaṃ tasya śaraṇam /",
    "GK16rajkmimu:816": " kva punaridaṃ paṭhitam? /",
    "GK16rajkmimu:817": " bhrājā nāma ślokāḥ /",
    "GK16rajkmimu:818": " kiñca bhoḥ ślokā api pramāṇam? /",
    "GK16rajkmimu:819": " kiñcātaḥ? /",
    "GK16rajkmimu:820": " yadi pramāṇamayamapi ślokaḥ pramāṇaṃ bhavitumarhati /",
    "GK16rajkmimu:821": " ” “yadyudumbaravarṇānāṃ ghaṭīnāṃ maṇḍalaṃ mahat /",
    "GK16rajkmimu:822": " pītaṃ na gamayetsvargaṃ kiṃ tatkratugataṃ nayet” //",
    "GK16rajkmimu:823": " iti /",
    "GK16rajkmimu:824": " “pramattagīta eṣa tatrabhavato yastvapramattagītastatpramāṇameva“iti gonardīyaḥ /",
    "GK16rajkmimu:825": " laukikaḥ-",
    "GK16rajkmimu:826": " “guṇānurāgamiśreṇa yaśasā tava sarpatā /",
    "GK16rajkmimu:827": " digvadhūnāṃ mukhe jātamakasmādarddhakuṅkumam” //",
    "GK16rajkmimu:828": " “asadupadeśakatvāttarhi nopadeṣṭavyaṃ kāvyam” ityapare /",
    "GK16rajkmimu:829": " yathā evaṃ-",
    "GK16rajkmimu:830": " “vayaṃ bāvye ḍimbhāṃstaruṇimani yūnaḥ pariṇatāv apīcchāmo dṛddhānpariṇayavidhestu sthitiriyam /",
    "GK16rajkmimu:831": " tvayārabdhaṃ janma kṣapayitumamārgeṇa kimidaṃ na no goghatre putri kvacidapi satīlāñchanamabhūt” //",
    "GK16rajkmimu:832": " “astyayamupadeśaḥ kintu niṣedhyatvena na vidhetvena” iti yāyāvarīyaḥ /",
    "GK16rajkmimu:833": " ya evaṃvidhā vidhayaḥ parastrīṣu puṃsāṃ sambhavanti tānavabudhyeteti kavīnāṃ bhāvaḥ /",
    "GK16rajkmimu:834": " kiñca kavivacanāyattā lokayātrā /",
    "GK16rajkmimu:835": " “sā ca niḥśreyasamūlam” iti maharṣayaḥ /",
    "GK16rajkmimu:836": " yadāhuḥ-",
    "GK16rajkmimu:837": " “kāvyamayyo giro yāvañcaranti viśadā bhuvi /",
    "GK16rajkmimu:838": " tāvatsārasvataṃ sthānaṃ kavirāsādya modate” //",
    "GK16rajkmimu:839": " kiñca-",
    "GK16rajkmimu:840": " “śrīmanti rājñāṃ caritāni yāni prabhutvalālāśva sudhāśināṃ yāḥ /",
    "GK16rajkmimu:841": " ye ca prabhāvāstapasāmṛṣīṇāṃ tāḥ satkavibhyaḥ śrutayaḥ prasūtāḥ” //",
    "GK16rajkmimu:842": " uktañca-",
    "GK16rajkmimu:843": " “khyātā narādhipatayaḥ kavisaṃśrayeṇa rājāśrayeṇa ca gatāḥ kavayaḥ prasiddhim /",
    "GK16rajkmimu:844": " rājñā samo 'sti na kaveḥ paramopakārī rājñe na cāsti kavinā sadṛśaḥ sahāyaḥ” //",
    "GK16rajkmimu:845": " “balmīkajanmā sa kaviḥ purāṇaḥ kavīśvaraḥ satyavatīsutaśca /",
    "GK16rajkmimu:846": " yasya praṇetā tadihānavadyaṃ sārasvataṃ vartma na kasya vandyam ?” //",
    "GK16rajkmimu:847": " “asabhyārthābhidhāyitvānnopadeṣṭavyaṃ kāvyam” iti ca kecit /",
    "GK16rajkmimu:848": " yathā-",
    "GK16rajkmimu:849": " “prasarpanpragrīvairbhṛtabhruvanakukṣirjhaṇajhaṇā-karālaḥ prāgalbhyaṃ vadati taruṇīnāṃ praṇayiṣu /",
    "GK16rajkmimu:850": " vilāsavyatyāsājjaghanaphalakāsphālanaghana-sphudacchedotsoktaḥ kalakanakakāñcīkalakālaḥ” //",
    "GK16rajkmimu:851": " api ca-",
    "GK16rajkmimu:852": " “nityaṃ tvayi pracuracitrakapatrabhaṅgī-tāṭaṅkatānavipaṇḍuragaṇḍalekhāḥ /",
    "GK16rajkmimu:853": " snihyantu ratnaraśanāraṇanābhirāma-kāmārtinartitanitambataṭāstaruṇyaḥ” //",
    "GK16rajkmimu:854": " “prakamāpanno nibandhanīya evāyamarthaḥ” iti yāyāvarīyaḥ /",
    "GK16rajkmimu:855": " yadidaṃ śrutau śāstre copalabhyate /",
    "GK16rajkmimu:856": " tatra yājuṣaḥ-",
    "GK16rajkmimu:857": " “upopa me parāmṛśa mā me dabhrāṇi manyathāḥ /",
    "GK16rajkmimu:858": " sarvāhamasti romaśā gāndhārīṇāmivāvikā” //",
    "GK16rajkmimu:859": " śāstrīyaḥ-",
    "GK16rajkmimu:860": " “yasyāḥ prasannadhavalaṃ caśruḥ paryantapakṣmalam /",
    "GK16rajkmimu:861": " navanītopamaṃ tasyā bhavati smaramandiram” //",
    "GK16rajkmimu:862": " padavākyaviveko 'yamiti kiñcitprañcitaḥ /",
    "GK16rajkmimu:863": " atha vākyaprakārāṃśca kāṃścidanyānnibodhata //",
    "GK16rajkmimu:864": " iti rājaśekharakṛtau kāvyamīmāṃsāyāṃ kavirahasye prathame 'dhikaraṇe ṣaṣṭho 'dhyāyaḥ padavākyavivekaḥ //",
    "GK16rajkmimu:865": " ____________________________ Adhyaya 7 _____________________________",
    "GK16rajkmimu:866": " vākyavidhayaḥ",
    "GK16rajkmimu:867": " satpamo 'dhyāyaḥ 7",
    "GK16rajkmimu:868": " vākyavidhayaḥ,",
    "GK16rajkmimu:869": " kākuprakārāḥ,",
    "GK16rajkmimu:870": " pāṭhapratiṣṭhā vākyaṃ vacanamiti vyavaharanti /",
    "GK16rajkmimu:871": " tacca tridhā praṇetṛbhedena brāhyaṃ,",
    "GK16rajkmimu:872": " śaivaṃ,",
    "GK16rajkmimu:873": " vaiṣṇavamiti /",
    "GK16rajkmimu:874": " tadidaṃ vāyuproktapurāṇādibhya upalabdhaṃ yaduta brāhyaṃ vacaḥ pañcadhā svāyambhuvamaiśvaramārṣamārṣīkaputrakaṃ ca /",
    "GK16rajkmimu:875": " svayambhūrbrahmā tasya svāyambhuvam /",
    "GK16rajkmimu:876": " tanmanojanmāno bhṛguprabhṛtayaḥ putrāste īśvarāsteṣāmaiśvaram /",
    "GK16rajkmimu:877": " īśvarāṇāṃ sutā ṛṣayasteṣāmārṣam /",
    "GK16rajkmimu:878": " ṛṣīṇāmapatyāni ṛṇīkāsteṣāmārṣīkam /",
    "GK16rajkmimu:879": " ṛṣīkāṇāṃ sūnava ṛṣiputrakāsteṣāmārṣiputrakam /",
    "GK16rajkmimu:880": " svayambhuvaḥ prathamaṃ vacaḥ śrutiḥ,",
    "GK16rajkmimu:881": " śruteranyañca svāyambhuvam /",
    "GK16rajkmimu:882": " tadāhuḥ-",
    "GK16rajkmimu:883": " “sarvabhūtātmakaṃ bhūtaṃ parivādaṃ ca yadbhavet /",
    "GK16rajkmimu:884": " kvacinniruktamokṣārthaṃ vākyaṃ svāyambhuvaṃ hi tat” //",
    "GK16rajkmimu:885": " tadeva stokarupāntarapariṇatamaiśvaraṃ vacaḥ /",
    "GK16rajkmimu:886": " uktañca-",
    "GK16rajkmimu:887": " “vyaktakramamasaṃkṣitpaṃ dītpagambhīramarthavat /",
    "GK16rajkmimu:888": " pratyakṣaṃ ca parokṣaṃ ca lakṣyatāmaiśvaraṃ vacaḥ” //",
    "GK16rajkmimu:889": " ārṣam-",
    "GK16rajkmimu:890": " “yatkiñcinmantrasaṃyuktaṃ yuktaṃ nāmavibhaktibhiḥ /",
    "GK16rajkmimu:891": " pratyakṣābhihitārthaṃ ca tadṛṣoṇāṃ vacaḥ smṛtam” //",
    "GK16rajkmimu:892": " ārṣīkam-",
    "GK16rajkmimu:893": " “naigamairvividhaiḥ śabdairnipātabahulaṃ ca yat /",
    "GK16rajkmimu:894": " na cāpi sumahadvākyamṛṣīkāṇāṃ vacastu tat” //",
    "GK16rajkmimu:895": " ārṣiputrakam-",
    "GK16rajkmimu:896": " “avispaṣṭapadaprāyaṃ yacca syādvahusaṃśayam /",
    "GK16rajkmimu:897": " ṛṣiputravacastatsyāt sasarvaparidevanam” //",
    "GK16rajkmimu:898": " tadudāharaṇāni purāṇebhya upalabheta /",
    "GK16rajkmimu:899": " sārasvatāḥ kavayo naḥ pūrve itthaṅkāraṃ kathayanti /",
    "GK16rajkmimu:900": " brahmaviṣṇurudraguhabṛhaspatibhārgavādiśiṣyeṣu catuḥṣaṣṭāvupadiṣṭaṃ vacaḥ pārameśvaram /",
    "GK16rajkmimu:901": " krameṇa ca sañcaraddevairdevayonibhiśca yathāmatyupajīvyamānaṃ divyamiti vyapadiśyate /",
    "GK16rajkmimu:902": " devayonayastu-",
    "GK16rajkmimu:903": " “vidyādharopsaroyakṣarakṣogandharvakinnarāḥ /",
    "GK16rajkmimu:904": " siddhaguhyakabhūtāśca piśācā devayonayaḥ” //",
    "GK16rajkmimu:905": " tatra piśācādayaḥ śivānucarāḥ svabhūmau saṃskṛtavādinaḥ,",
    "GK16rajkmimu:906": " martye tu bhūtabhāṣayā vyavaharanto nibandhanīyāḥ /",
    "GK16rajkmimu:907": " atsarasastu prākṛtabhāṣayā /",
    "GK16rajkmimu:908": " taddivyaṃ vacaścaturddhā /",
    "GK16rajkmimu:909": " vaibudhaṃ vaidyādharaṃ gāndharvaṃ yoginīgataṃ ca /",
    "GK16rajkmimu:910": " śeṣāṇāmeteṣvevopalakṣaṇaṃ prakṛtisādṛśyena /",
    "GK16rajkmimu:911": " tatra vaibudham-",
    "GK16rajkmimu:912": " “samāsavyāsasaṃdṛbdhaṃ śṛṅgārādbhutasambhṛtam /",
    "GK16rajkmimu:913": " sānuprāsamudāraṃ ca vacaḥ syādamṛtāśinām” //",
    "GK16rajkmimu:914": " yathā-",
    "GK16rajkmimu:915": " “yañcandrakoṭikarakorakabhārabhāji babhrāma babhruṇi jaṭākuhare harasya /",
    "GK16rajkmimu:916": " tadvaḥ punātu himaśailaśilānikuñja-bhphātkāraḍambaravirāvi surāpagāmbhaḥ //",
    "GK16rajkmimu:917": " ” vaidyādharam-",
    "GK16rajkmimu:918": " “stokānuprāsasacchāyaṃ caturokti prasādi ca /",
    "GK16rajkmimu:919": " drādhīyasā samāsena viddhi vaidyādharaṃ vacaḥ //",
    "GK16rajkmimu:920": " ” yathā-",
    "GK16rajkmimu:921": " “praṇatasurakirīṭaprāṃśuratnāṃśuvaṃśacchurita-nakhaśikhāgrodbhāsamānāruṇāṅghre /",
    "GK16rajkmimu:922": " uditataraṇivṛndoddāmadhāmordhvanetra-jvalananikaradagdhānaṅgamūrte namaste” //",
    "GK16rajkmimu:923": " yathā vā-",
    "GK16rajkmimu:924": " “bhramati bhramarakaravimbatanandaravanacampakastabakagauraḥ /",
    "GK16rajkmimu:925": " vātyāhata iva viyati sphuṭalakṣmā rohaṇīramaṇaḥ” //",
    "GK16rajkmimu:926": " gāndharvam-",
    "GK16rajkmimu:927": " “hrasvaiḥ samāsairbhūyobhirvibhūṣitapadoccayā /",
    "GK16rajkmimu:928": " tattvārthagrathanagrāhyā gandharvāṇāṃ sarasvatī” //",
    "GK16rajkmimu:929": " yathā-",
    "GK16rajkmimu:930": " “namaḥ śivāya somāya sagaṇāya sasūnave /",
    "GK16rajkmimu:931": " savṛṣavyālaśūlāya sakapālaya sendave” //",
    "GK16rajkmimu:932": " yoginīgatam-",
    "GK16rajkmimu:933": " “samāsarupakaprāyaṃ gambhīrārthapadakramam /",
    "GK16rajkmimu:934": " siddhāntasamayasthāyi yoginīnāmidaṃ vacaḥ” //",
    "GK16rajkmimu:935": " yathā-",
    "GK16rajkmimu:936": " “duḥkhendhanaikadahanāmṛtavarśaṣamegha?",
    "GK16rajkmimu:937": " saṃsārakūpapatanaikarāvalaṃba? /",
    "GK16rajkmimu:938": " yogīndradarpaṇa?",
    "GK16rajkmimu:939": " jagadgatakṛtsnatejaḥ-pratyakṣacauravara?",
    "GK16rajkmimu:940": " vīrapate? namaste” //",
    "GK16rajkmimu:941": " mahāprabhāvatvādbhaujaṅgamamapi divyamityupacaryate /",
    "GK16rajkmimu:942": " “prasannamadhurodāttasamāsavyāsabhāgavat /",
    "GK16rajkmimu:943": " anojasvipadaprāyaṃ vaco bhavati bhoginām” //",
    "GK16rajkmimu:944": " yathā-",
    "GK16rajkmimu:945": " “susarjitāṃ śrotasukhāṃ surupāmanekaratnojjvalacitritāṅgīm /",
    "GK16rajkmimu:946": " vidyādharendraḥ pratigṛhya vīṇāṃ pinākine gāyati maṅgalāni” //",
    "GK16rajkmimu:947": " “kimarthaṃ punaranupadeśyayorbrāhyapārameśvarayorvākyamārgayorupamanyāsaḥ?",
    "GK16rajkmimu:948": " ” ityācāryāḥ /",
    "GK16rajkmimu:949": " “so 'pi kavīnāmupadeśaparaḥ” iti yāyāvarīyaḥ /",
    "GK16rajkmimu:950": " yato nāṭakādāvīśvarādīnāṃ devānāṃ ca praveśe tacchāyāvanti vākyāni vidheyānīti divyam /",
    "GK16rajkmimu:951": " iha hi prayovādo yaduta martyāvatāravyavahārarucerbhagavato vāsudevasya vaco vaiṣṇavaṃ tanmānuṣamiti vyapadiśanti /",
    "GK16rajkmimu:952": " tacca tridhā rītitrayabhedena /",
    "GK16rajkmimu:953": " tadāhuḥ-",
    "GK16rajkmimu:954": " “vaidarbhī gauḍīyā pāñcālī ceti rītayastisraḥ /",
    "GK16rajkmimu:955": " āśu ca sākṣānnivasati sarasvatī tena lakṣyante” //",
    "GK16rajkmimu:956": " rītirupaṃ vākyatritayaṃ kākuḥ punaranekayati /",
    "GK16rajkmimu:957": " “kākurvakroktirnāma śabdālaṅkāroyam” iti rudraṭaḥ //",
    "GK16rajkmimu:958": " “abhiprāyāvānpāṭhadharmaḥ kākuḥ,",
    "GK16rajkmimu:959": " sa kathamalaṅkārī syāt?",
    "GK16rajkmimu:960": " ” iti yāyāvarīyaḥ /",
    "GK16rajkmimu:961": " sā ca dvidhā sākāṅkṣā nirākāṅkṣā ca /",
    "GK16rajkmimu:962": " vākyāntarākāṅkṣiṇī sākāṅkṣā,",
    "GK16rajkmimu:963": " vākyottarabhāvinī nirākāṅkṣā /",
    "GK16rajkmimu:964": " tadeva vākyaṃ kākuviśeṣeṇa sākāṅkṣam /",
    "GK16rajkmimu:965": " tadeva kākumantareṇanirākāṅkṣam /",
    "GK16rajkmimu:966": " ākṣepagarbhā,",
    "GK16rajkmimu:967": " praśnagarbhā,",
    "GK16rajkmimu:968": " vitarkagarbhā ceti sākāṅkṣā /",
    "GK16rajkmimu:969": " vidhirupā, uttararupā,",
    "GK16rajkmimu:970": " nirṇayarupeti nirākāṅkṣā /",
    "GK16rajkmimu:971": " tatrākṣepagarbhā-",
    "GK16rajkmimu:972": " “yadi me vallabhā dūtī tadāhamapi vallabhā /",
    "GK16rajkmimu:973": " yadi tasyāḥ priyā vācaḥ tanmamāpi priyapriyāḥ” //",
    "GK16rajkmimu:974": " evameva nirdeṣṭurvidhirupā /",
    "GK16rajkmimu:975": " praśnagarbhā-",
    "GK16rajkmimu:976": " “gataḥ sa kālo yatrāsīnmuktānāṃ janma valliṣu /",
    "GK16rajkmimu:977": " varttante sāmprataṃ tāsāṃ hetavaḥ śuktisampuṭāḥ” //",
    "GK16rajkmimu:978": " iyamevopadeṣṭiruttararupā /",
    "GK16rajkmimu:979": " vitarkagarbhā-",
    "GK16rajkmimu:980": " “navajaladharaḥ sannaddho 'yaṃ na dṛtpaniśācaraḥ sukadhanuridaṃ dūrākṛṣṭaṃ na nāma śarāsanam /",
    "GK16rajkmimu:981": " ayamapi paṭurdhārāsāro na bāṇaparamparā kanakanikaṣasnigdhā vidyutpriyā na mamorvaśī” //",
    "GK16rajkmimu:982": " iyamevopadeṣṭurnirṇayarupā /",
    "GK16rajkmimu:983": " tā imāstisro 'pi niyatanibandhāḥ /",
    "GK16rajkmimu:984": " tadviparītāḥ punaranantāḥ /",
    "GK16rajkmimu:985": " tatrābhyupagamānunayakākū-",
    "GK16rajkmimu:986": " “yuṣmacchāsanalaṅghanāmbhasi mayā magnena nāma sthitaṃ prātpā nāma vigarhaṇā sthitimatāṃ madhye 'nujāmāmapi /",
    "GK16rajkmimu:987": " krodhollāsitaśoṇitāruṇagadasyocchindataḥ kauravā-nadyaikaṃ divasaṃ mamāsi na gururnāhaṃ vidheyastava” //",
    "GK16rajkmimu:988": " abhyanujñopahāsakākū-",
    "GK16rajkmimu:989": " “mathnāmi kauravaśataṃ samare na kopād duḥśāsanasya rudhiraṃ na pubāmyurastaḥ /",
    "GK16rajkmimu:990": " sañcūrṇayāmi gadayā na suyodhanoru sandhiṃ karotu bhavatāṃ nṛpatiḥ paṇena” //",
    "GK16rajkmimu:991": " evaṃ tricaturakākuyogo 'pi /",
    "GK16rajkmimu:992": " tatra triyogaḥ-",
    "GK16rajkmimu:993": " “seyaṃ paśyati no kuraṅgakavadhūstrastaivamaradvīkṣate tasyāḥ pāṇirayaṃ na mārutavalatpatrāṅguliḥ pallavaḥ /",
    "GK16rajkmimu:994": " tāraṃ roditi saiva naiṣa marutā veṇuḥ samāpūryate seyaṃ māmabhibhāṣate priyatamā no kokilaḥ kūjati” //",
    "GK16rajkmimu:995": " caduryogaḥ-",
    "GK16rajkmimu:996": " “ucyatāṃ sa vacanīyamaśeṣaṃ neśvare paruṣatā sakhi sārdhvī /",
    "GK16rajkmimu:997": " ānayainamanunīya kathaṃ vā vipriyāṇi janayannanuneyaḥ” //",
    "GK16rajkmimu:998": " “sakhyā vā nāyikāyā vā sakhīnāyikayoratha /",
    "GK16rajkmimu:999": " sakhīnāṃ bhūyasīnāṃ vā vākye kākuriha sthitā” //",
    "GK16rajkmimu:1000": " padavākyavidāṃ",
    "GK16rajkmimu:1001": " mārgo yo 'nyathaiva vyavasthitaḥ /",
    "GK16rajkmimu:1002": " sa tvāṅgābhinayadyotyā taṃ kākuḥ kurute 'nyathā //",
    "GK16rajkmimu:1003": " ayaṃ kākukṛto loke vyavahāro na kevalam /",
    "GK16rajkmimu:1004": " śāstreṣvapyasya sāmrājyaṃ kāvyasyāpyeṣa jīvitam //",
    "GK16rajkmimu:1005": " kāmaṃ vivṛṇute kākurarthāntaramatandritā /",
    "GK16rajkmimu:1006": " sphuṭīkaroti tu satāṃ bhāvābhinayacāturīm //",
    "GK16rajkmimu:1007": " itthaṃ kavirnibadhnīyāditthaṃ ca matimānpaṭhet /",
    "GK16rajkmimu:1008": " yathā nibandhanigadaśchāyāṃ kāñcinniṣiñcati //",
    "GK16rajkmimu:1009": " karoti kāvyaṃ prāyeṇa saṃskṛtātmā yathā tathā /",
    "GK16rajkmimu:1010": " paṭhituṃ vetti sa paraṃ yasya siddhā sarasvatī //",
    "GK16rajkmimu:1011": " yathā janmāntarābhyāsātkaṇṭhe kasyāpi raktatā /",
    "GK16rajkmimu:1012": " tathaiva pāṭhasaundaryaṃ naikajanmavinirmitam //",
    "GK16rajkmimu:1013": " sasaṃskṛtamapabhraṃśaṃ lālityāliṅgitaṃ paṭhet /",
    "GK16rajkmimu:1014": " prākṛtaṃ bhūtabhāṣāṃ ca sauṣṭhavottaramudgiret //",
    "GK16rajkmimu:1015": " prasanne mandrayodvācaṃ tārayettadvirodhini /",
    "GK16rajkmimu:1016": " mandratārau ca racayennirvāhiṇi yathottaram //",
    "GK16rajkmimu:1017": " lalitaṃ kākusamanvitamujjvalamarthavaśakṛtaparicchedam /",
    "GK16rajkmimu:1018": " śrutisukhaviviktavarṇaṃ kavayaḥ pāṭhaṃ praśaṃsanti //",
    "GK16rajkmimu:1019": " atitūrṇamativilambitamulbaṇanādaṃ ca nādahīnaṃ ca /",
    "GK16rajkmimu:1020": " apadacchinnamanāvṛtamatimṛduparuṣaṃ ca nindanti //",
    "GK16rajkmimu:1021": " gambhīratvamanaiścaryaṃ nirvyūḍhistāramandrayoḥ /",
    "GK16rajkmimu:1022": " saṃyuktavarṇalāvaṇyamiti pāṭhaguṇāḥ smṛtāḥ //",
    "GK16rajkmimu:1023": " yathā vyaghrī haretputrān daṃṣṭrābhiśca na pīḍayet /",
    "GK16rajkmimu:1024": " bhītā patanabhedābhyāṃ tadvadūrṇānprayojayet //",
    "GK16rajkmimu:1025": " vibhaktayaḥ sphuṭā yatra samāsaścākadarthitaḥ /",
    "GK16rajkmimu:1026": " amlānaḥ padasandhiśca tatra pāṭhaḥ pratiṣṭhitaḥ //",
    "GK16rajkmimu:1027": " na vyastapadayoraikyaṃ na bhidāṃ tu samastayoḥ /",
    "GK16rajkmimu:1028": " na cākhyātapadamlāniṃ vidadhīta sudhīḥ paṭhan //",
    "GK16rajkmimu:1029": " āgopālakamāyoṣidāstāmetasya lehyatā /",
    "GK16rajkmimu:1030": " itthaṃ kaviḥ paṭhankāvyaṃ vāgdevyā ativallabhaḥ //",
    "GK16rajkmimu:1031": " ye 'pi śabdavido naiva naiva cārthavicakṣaṇāḥ /",
    "GK16rajkmimu:1032": " teṣāmapi satāṃ pāṭhaḥ suṣṭhu karṇarasāyanam //",
    "GK16rajkmimu:1033": " paṭhanti saṃskṛtaṃ suṣṭhu kuṇṭhāḥ prākṛtavāci tu /",
    "GK16rajkmimu:1034": " vārāṇasītaḥ pūrveṇa ye kecinmagadhādayaḥ” //",
    "GK16rajkmimu:1035": " āha sma-",
    "GK16rajkmimu:1036": " “brahmanvijñāpayāmi tvāṃ svādhikārajihāsayā /",
    "GK16rajkmimu:1037": " gauḍastyajatu vā gāthāmanyā vāstu sarasvatī //",
    "GK16rajkmimu:1038": " nātispaṣṭo na cāśliṣṭo na rukṣo nātikomalaḥ /",
    "GK16rajkmimu:1039": " na madro nātitāraśca pāṭhī gauḍeṣu vāḍavaḥ //",
    "GK16rajkmimu:1040": " rasaḥ ko 'pyastu kāpyastu rītiḥ ko 'pyastu vā guṇaḥ /",
    "GK16rajkmimu:1041": " sagarvaṃ sarvakarṇāṭāṣṭaṅkārottarapāṭhinaḥ //",
    "GK16rajkmimu:1042": " gadye padye 'thavā miśre kāvye kāvyamanā api /",
    "GK16rajkmimu:1043": " geyagarbhe sthitaḥ pāṭhe sarvo 'pi draviḍaḥ kaviḥ //",
    "GK16rajkmimu:1044": " paṭhanti laṭabhaṃ lāṭāḥ prākṛtaṃ saṃskṛtadviṣaḥ /",
    "GK16rajkmimu:1045": " jihvayā lalitollāpalabdhasaundaryamudrayā //",
    "GK16rajkmimu:1046": " surāṣṭratravaṇādyā ye paṭhantyarpitasauṣṭhavam /",
    "GK16rajkmimu:1047": " apabhraṃśāvadaṃśāni te saṃskṛtavacāṃsyapi //",
    "GK16rajkmimu:1048": " śāratāyāḥ prasādena kāśmīraḥ sukavirjanaḥ /",
    "GK16rajkmimu:1049": " karṇo guḍūcīgaṇḍūṣasteṣāṃ pāṭhakramaḥ kimu ? //",
    "GK16rajkmimu:1050": " tataḥ purastātkavayo ye bhavantyuttarāpathe /",
    "GK16rajkmimu:1051": " te mahātyapi saṃskāre sānunāsikapāṭhinaḥ //",
    "GK16rajkmimu:1052": " mārgānugena ninadena nidhirguṇānāṃ sampūrṇavarṇaracano yatibhirvibhaktaḥ /",
    "GK16rajkmimu:1053": " pāñcālamaṇlabhruvāṃ subhagaḥ kavīnāṃ śrotre madhu kṣarati kiñcana kāvyapāṭhaḥ //",
    "GK16rajkmimu:1054": " lalallakārayā jihvāṃ jarjarasphārarephayā /",
    "GK16rajkmimu:1055": " girā bhujaṅgāḥ pūjyante kāvyabhāvyadhiyo na tu //",
    "GK16rajkmimu:1056": " pañcasthānamudbhavavarṇeṣu yathāsvarupaniṣpattiḥ /",
    "GK16rajkmimu:1057": " arthavaśena ca viratiḥ sarvasvamidaṃ hi pāṭhasya” //",
    "GK16rajkmimu:1058": " sakākukalanā pāṭhapratiṣṭeyaṃ pratiṣṭhitā /",
    "GK16rajkmimu:1059": " arthānuśāsanasyātha prakāraḥ parikīrttyante //",
    "GK16rajkmimu:1060": " iti rājaśekharakṛtau kāvyamīmāṃsāyāṃ kavirahasye prathame 'dhikaraṇe satpamo 'dhyāyaḥ vākyaviśeṣāḥ kākukalanā pāṭhapratiṣṭhā ca //",
    "GK16rajkmimu:1061": " ____________________________ Adhyaya 8 _____________________________",
    "GK16rajkmimu:1062": " aṣṭamo 'dhyāyaḥ 8",
    "GK16rajkmimu:1063": " vākyārthayonayaḥ “śrutiḥ,",
    "GK16rajkmimu:1064": " smṛtiḥ,",
    "GK16rajkmimu:1065": " itihāsaḥ,",
    "GK16rajkmimu:1066": " purāṇaṃ,",
    "GK16rajkmimu:1067": " pramāṇavidyā,",
    "GK16rajkmimu:1068": " rājasiddhāntatrayī,",
    "GK16rajkmimu:1069": " loko,",
    "GK16rajkmimu:1070": " viracanā,",
    "GK16rajkmimu:1071": " prakīrṇakaṃ ca kāvyārthānāṃ dvādaśa yonayaḥ” iti ācāryāḥ /",
    "GK16rajkmimu:1072": " “ucitasaṃyogena,",
    "GK16rajkmimu:1073": " yoktṛsaṃyogena,",
    "GK16rajkmimu:1074": " utpādyasaṃyogena,",
    "GK16rajkmimu:1075": " saṃyogavikāreṇa ca saha ṣoḍaśa” iti yāyāvarīyaḥ /",
    "GK16rajkmimu:1076": " tatra śrautaḥ /",
    "GK16rajkmimu:1077": " “urvaśī hāpsarāḥ pururavasamaiḍaṃ cakame” /",
    "GK16rajkmimu:1078": " atrārthe-",
    "GK16rajkmimu:1079": " “candrād budhaḥ samabhavadbhagavānnarendra-mādyaṃ pururavasamaiḍamasāvasūta /",
    "GK16rajkmimu:1080": " taṃ cāpsarāḥ smaravatī cakame kimanyad atrorvaśī smitavaśīkṛtaśakracetāḥ” //",
    "GK16rajkmimu:1081": " yathā vā-",
    "GK16rajkmimu:1082": " “yadetanmaṇḍalaṃ tapati tanmahadukthaṃ tā ṛcaḥ sa ṛcāṃ loko 'tha yadetadarcirdīpyate",
    "GK16rajkmimu:1083": " tanmahāvrataṃ tāni sāmāni sa sāmnāṃ loto 'tha ya eṣa tasminmaṇḍale puruṣaḥ so 'gnistāni",
    "GK16rajkmimu:1084": " yajūṃṣāṃ lokaḥ saiṣā trayyeva vidyā tapati” /",
    "GK16rajkmimu:1085": " atrārthe-",
    "GK16rajkmimu:1086": " “etadyanmaṇḍalaṃ khe tapati dinakṛtastā ṛco 'rcīṃṣi yāni dyotante tāni sāmānyayamapi puruṣo maṇḍale 'ṇuryajūṃṣi /",
    "GK16rajkmimu:1087": " evaṃ yaṃ veda vedatriyamayamayaṃ vedavedī samagro vargaḥ svargāpavargaprakṛtiravikṛtiḥ so 'stu sūryaḥ śriye vaḥ” //",
    "GK16rajkmimu:1088": " taccedaṃ vedaharaṇaṃ yaditthaṃ kathayanti---",
    "GK16rajkmimu:1089": " “namo /",
    "GK16rajkmimu:1090": " stu tasyai śrutaye yāṃ duhanti pade pade /",
    "GK16rajkmimu:1091": " ṛṣayaḥ śāstrakāraśca kavayaśca yathāmati” //",
    "GK16rajkmimu:1092": " smārttaḥ-",
    "GK16rajkmimu:1093": " “bahvartheṣvabhiyuktena sarvatra vyapalāpinā /",
    "GK16rajkmimu:1094": " vibhāvitaikadeśena deyaṃ yadabhiyujyate” //",
    "GK16rajkmimu:1095": " atrārthe-",
    "GK16rajkmimu:1096": " “haṃsa prayaccha me kāntāṃ gatistasyāstvayā hṛtā /",
    "GK16rajkmimu:1097": " sambhāvitaikadeśena deyaṃ yadabhiyujyate” //",
    "GK16rajkmimu:1098": " aitahāsikāḥ-",
    "GK16rajkmimu:1099": " “na sa saṅkucitaḥ panthā yena vālī hato gataḥ /",
    "GK16rajkmimu:1100": " samaye tiṣṭha sugrīva mā vālipathamanvagāḥ” //",
    "GK16rajkmimu:1101": " atra-",
    "GK16rajkmimu:1102": " “madaṃ navaiśvaryalavena lambhitaṃ visṛjya pūrvaṃ samayo vimṛśyatām /",
    "GK16rajkmimu:1103": " jagajjighatsāturakaṇṭhakaddhatirna bālirnaivāhatatṛtpirantakaḥ” //",
    "GK16rajkmimu:1104": " paurāṇikāḥ-",
    "GK16rajkmimu:1105": " “hiraṇyakaśipurdaityo yāṃ yāṃ smitvāpyudaikṣata /",
    "GK16rajkmimu:1106": " bhayabhrāntaiḥ suraiścakre tasyai tasyai diśe namaḥ” //",
    "GK16rajkmimu:1107": " atra-",
    "GK16rajkmimu:1108": " “sa sañcariṣṇurbhuvanatraye 'pi yāṃ yadṛcchayāśiśriyadāśrayaḥ śriyaḥ /",
    "GK16rajkmimu:1109": " akāri tasyai mukuṭopalaskhalatkaraistrisandhyaṃ tridaśairdiśe namaḥ” //",
    "GK16rajkmimu:1110": " atrāhuḥ-",
    "GK16rajkmimu:1111": " “śrutīnāṃ sāṅgaśākhānāmitihāsapurāṇayoḥ /",
    "GK16rajkmimu:1112": " arthagranthaḥ kathābhyāsaḥ kavitvasyaikamauṣadham //",
    "GK16rajkmimu:1113": " itihāsapurāṇābhyāṃ cakṣurbhyāmiva satkaviḥ /",
    "GK16rajkmimu:1114": " vivekāñjanaśuddhābhyāṃ sūkṣmamapyarthamīkṣate //",
    "GK16rajkmimu:1115": " vedārthasya nivandhena ślādhyante kavayo yathā /",
    "GK16rajkmimu:1116": " smṛtīnāmitihāsasya purāṇasya tathā tathā” //",
    "GK16rajkmimu:1117": " dvividhaḥ prāmāṇiko maimāṃsikastārkikaśca /",
    "GK16rajkmimu:1118": " tatra prathamaḥ śabdasya sāmānyamabhidheyaṃ viśeṣaścārthaḥ /",
    "GK16rajkmimu:1119": " atra-",
    "GK16rajkmimu:1120": " “sāmānyavāci padamapyabhidhīyamānaṃ māṃ prāpya jātamabhidheyaviśeṣaniṣṭam /",
    "GK16rajkmimu:1121": " strī kācidityabhihite satataṃ mano me tāmeva vāmanayanāṃ viṣayīkaroti” //",
    "GK16rajkmimu:1122": " tarkeṣu sāṅkhayīyaḥ-",
    "GK16rajkmimu:1123": " “nāsato vidyate bhāvo nābhāvo vidyate sataḥ /",
    "GK16rajkmimu:1124": " ubhayorapi dṛṣṭo 'ntastvanayostattvadarśibhiḥ” //",
    "GK16rajkmimu:1125": " atra-",
    "GK16rajkmimu:1126": " “ya ete yajvānaḥ prathitamahaso ye 'pyavanipā mṛgākṣyo yāśvetāḥ kṛtamaparasaṃsārakathayā /",
    "GK16rajkmimu:1127": " amī ye dṛśyante phalakusumanamrāśca taravo jagatyevaṃrupā vilasati mṛdeṣā bhagavatī” //",
    "GK16rajkmimu:1128": " nyāyavaiśeṣikīyaḥ-sa kiṃsāmagrīka īśvaraḥ karttā?",
    "GK16rajkmimu:1129": " iti pūrvapakṣaḥ /",
    "GK16rajkmimu:1130": " niratiśayaiśvaryasya tasya kartṛtvamiti siddhāntaḥ /",
    "GK16rajkmimu:1131": " atra-",
    "GK16rajkmimu:1132": " “kimīhaḥ kiṅkāyaḥ sa khalu kimupāyastribhuvanaṃ kimādhāro dhātā sṛjati kimupādāna iti ca /",
    "GK16rajkmimu:1133": " atarkyaiśvarye tvayyanavasaraduḥstho hṛtadhiyaḥ kutarko 'yaṃ kāṃśvanmukharayati mohāya jagataḥ” //",
    "GK16rajkmimu:1134": " boddhīyaḥ-",
    "GK16rajkmimu:1135": " vivakṣāpūrvā hi śabdāstāmeva vivakṣāṃ sūcayeyuḥ /",
    "GK16rajkmimu:1136": " atra-",
    "GK16rajkmimu:1137": " “bhavatu viditaṃ śabdā vakturvivakṣitasūcakāḥ smaravati yataḥ kānte kāntāṃ balātparicumbati /",
    "GK16rajkmimu:1138": " na na na ma ma mā mā māṃ sprākṣīrniṣedhaparaṃ vaco bhavati śithile mānagranthau tadeva vidhāyakam” //",
    "GK16rajkmimu:1139": " laukāyatikaḥ -",
    "GK16rajkmimu:1140": " bhūtebhyaśvaitanyaṃ madaśaktivat /",
    "GK16rajkmimu:1141": " atra-",
    "GK16rajkmimu:1142": " “bahuvidhamiha sākṣicintākāḥ pravadantyanyaditaḥ kalevarāt /",
    "GK16rajkmimu:1143": " api ca sudati te sacintakāḥ pralayaṃ yānti sahaiva cintayā” //",
    "GK16rajkmimu:1144": " ārhataḥ -",
    "GK16rajkmimu:1145": " śarīraparimāṇa ātmā,",
    "GK16rajkmimu:1146": " anyathā śarīrāphalyamātmāphalyaṃ vā /",
    "GK16rajkmimu:1147": " atra-",
    "GK16rajkmimu:1148": " “śarīramātramātmānaṃ ye vadanti jayanti te /",
    "GK16rajkmimu:1149": " taccumbane 'pi yajjātaḥ sarvāṅgapulako 'sya me” //",
    "GK16rajkmimu:1150": " sarvapārṣadatvātkāvyavidyāyāḥ tānimānanyāṃścārthānvyutyattaye pratyavekṣeta /",
    "GK16rajkmimu:1151": " āhuśca-",
    "GK16rajkmimu:1152": " “yāṃstarkakarkaśānarthānsīktiṣvādriyate kaviḥ /",
    "GK16rajkmimu:1153": " sūryāṃśava ivendau te kāñcidarcanti kāntatām” //",
    "GK16rajkmimu:1154": " samayavidyāsu śaivasiddhāntīyaḥ-",
    "GK16rajkmimu:1155": " “ghoraghoratarātītabrahmavidyākalātigaḥ /",
    "GK16rajkmimu:1156": " parāparapadavyāpī pāyādūḥ parameśvaraḥ” //",
    "GK16rajkmimu:1157": " pañcarātraḥ-",
    "GK16rajkmimu:1158": " “nādyāntavantaḥ kavayaḥ purāṇāḥ sūkṣmā bṛhanto 'pyanuśāsitāraḥ /",
    "GK16rajkmimu:1159": " sarvajvarāndhvantu mamāniruddhapradyumnasaṅkarṣaṇavāsudevāḥ” //",
    "GK16rajkmimu:1160": " bauddhasiddhāntīyaḥ-",
    "GK16rajkmimu:1161": " “kalikṛtakaluṣāṇi yāni loke mayi nipatantu vimucyatāṃ sa lokaḥ /",
    "GK16rajkmimu:1162": " mama hi sucaritena sarvasattvāḥ paramasukhena sukhāvanīṃ prayāntu” //",
    "GK16rajkmimu:1163": " evaṃ siddhāntantāntareṣvapi /",
    "GK16rajkmimu:1164": " rājasiddhāntatrayyāmarthaśāstrīyaḥ -",
    "GK16rajkmimu:1165": " “śamavyāyāmābhyāṃ prativihitatantrasya nṛpateḥ paraṃ pratyuccairnama kuñcayāgracaraṇaṃ māṃ paśya tāvatsthitam /",
    "GK16rajkmimu:1166": " bahuvyājaṃ rājyaṃ na sukaramarājapraṇidhibhir durārādhā lakṣmīranavahidacittaṃ chalayati” //",
    "GK16rajkmimu:1167": " nāṭyaśāstrīyaḥ-",
    "GK16rajkmimu:1168": " “evaṃ dhāraya devi bāhulatikāmevaṃ kuruṣvāṅgakaṃ mātyuccairnama kuñcayāgracaraṇaṃ māṃ paśya tāvatsthitam /",
    "GK16rajkmimu:1169": " devīṃ narttayataḥ svavakramurajenābhbhodharadhvāninā śabhbhorvaḥ paripāntu lambitalayacchedāhṛtāstālikāḥ” //",
    "GK16rajkmimu:1170": " kāmasūtrīyaḥ-",
    "GK16rajkmimu:1171": " “nāśvaryaṃ tvayi yallakṣmīḥ kṣiptvādhokṣamāgatā /",
    "GK16rajkmimu:1172": " asau mandaratastvaṃ tu prātpaḥ samaratastayā” //",
    "GK16rajkmimu:1173": " laukikastu dvidhā prākṛto vyutpannaśca /",
    "GK16rajkmimu:1174": " tayoḥ prathamaḥ-",
    "GK16rajkmimu:1175": " “sphuṭitapiṭharībandhaślādhyo vipakṣagṛhepyabhūt priyatama yayoḥ snehagranthistathā prathamaṃ sa nau /",
    "GK16rajkmimu:1176": " janavadadhunā sadmanyāvāṃ vasāva ihaiva tau dhigaparicite prema strīṇāṃ cirāya ca jīvitam” //",
    "GK16rajkmimu:1177": " yathā vā-",
    "GK16rajkmimu:1178": " “ikṣudaṇḍasya maṇḍasya dadhnaḥ piṣṭakṛtasya ca /",
    "GK16rajkmimu:1179": " vārāhasya ca māṃsasya śeṣo gacchati phālgune” //",
    "GK16rajkmimu:1180": " dvitīyo dvidhā samastajanajanyaḥ katipayajanajanyaśca /",
    "GK16rajkmimu:1181": " tayoḥ prathamo 'nekadhā deśānāṃ bahutvāt /",
    "GK16rajkmimu:1182": " tatra dākṣiṇātyaḥ-",
    "GK16rajkmimu:1183": " “pibantyāsvādya maricaṃ tāmbūlaviśadairmukhaiḥ /",
    "GK16rajkmimu:1184": " priyādharāvadaṃśāni madhūni draviḍāṅganāḥ” //",
    "GK16rajkmimu:1185": " yathā vā-",
    "GK16rajkmimu:1186": " “virama madana kastvaṃ caitragha kā śakti rindor iha hi kusumabāṇāḥ kuṇṭhitāgrāḥ skhalanti /",
    "GK16rajkmimu:1187": " hṛdayabhruva imāstāḥ kuntalapreyasīnāṃ prahatikiṇakaṭhoragranthayo vajrasārāḥ” //",
    "GK16rajkmimu:1188": " udīcyaḥ-",
    "GK16rajkmimu:1189": " “nepālyo vallabhaiḥ sārddhamārdraiṇamadamaṇḍanāḥ /",
    "GK16rajkmimu:1190": " granthiparṇakapālīṣu nayanti grīṣmayāminīḥ” //",
    "GK16rajkmimu:1191": " dvitīyaḥ-",
    "GK16rajkmimu:1192": " “mithyāmīladarālapakṣmaṇi valatyantaḥ kuraṅgīdṛśo dīrghāpāṅgasarittaraṅgatarale tatponmukhaṃ cakṣuṣi /",
    "GK16rajkmimu:1193": " patyuḥ kelimataḥ kathāṃ viramayannanyonyapaṇkūyanāt ko 'yaṃ vyāharatītyudīrya niragātsavyājamālījanaḥ” //",
    "GK16rajkmimu:1194": " kavimanīṣānirmitaṃ kathātantramarthamātraṃ vā viracanā /",
    "GK16rajkmimu:1195": " tatrādyā-",
    "GK16rajkmimu:1196": " “asti citraśikho nāma khaṅgavīdyādharādhipaḥ /",
    "GK16rajkmimu:1197": " dakṣiṇe malayotsaṅge ratnavatyāḥ puraḥ patiḥ //",
    "GK16rajkmimu:1198": " tasya ratnākarasutā śriyo devyāḥ sahodarī /",
    "GK16rajkmimu:1199": " svayaṃvaridhāvāsītkalatraṃ citrasundarī” //",
    "GK16rajkmimu:1200": " dvitīyā-",
    "GK16rajkmimu:1201": " “jyostnāṃ limpati candanena sa pumānsiñcatyasau mālatīmālāṃ gandhajalairmadhīni kurute svādūnyasau phāṇitaiḥ /",
    "GK16rajkmimu:1202": " yastasya prathitānguṇanprathayati śrīvīracūḍāmaṇeḥ tāratvaṃ sa ca śāṇayā mṛgayate muktāphalānāmapi” //",
    "GK16rajkmimu:1203": " atrāhuḥ-",
    "GK16rajkmimu:1204": " “nīcairnārthakathāsarge yasya na pratibhākṣayaḥ /",
    "GK16rajkmimu:1205": " sa kavigrāmaṇīratra śeṣāstasya kuṭumbinaḥ” //",
    "GK16rajkmimu:1206": " abhihitebhyo yadanyattatprakīrṇakam /",
    "GK16rajkmimu:1207": " tatra hastiśikṣīyaḥ-",
    "GK16rajkmimu:1208": " “meghānāṃ kṣaṇahāsatāmupagato hāraḥ prakīrṇo diśām ākāśollasitāmaravadhūpīnastanāsphālakaḥ /",
    "GK16rajkmimu:1209": " kṣuṇṇaścandra ivolbaṇo madavaśādairāvaṇapreritaḥ pāyādūḥ paripākapāṇḍulavalīśrītaskaraḥ śīkaraḥ” //",
    "GK16rajkmimu:1210": " ratnaparīkṣīyaḥ-",
    "GK16rajkmimu:1211": " “dvau vajravarṇau jagatīpatīnāṃ sadbhiḥ pradiṣṭau na tu sārvajanyau /",
    "GK16rajkmimu:1212": " yaḥ syājjapāvidrumabhaṅgaśoṇo yo vā haridrārasasannikāśaḥ” //",
    "GK16rajkmimu:1213": " dhanurvedīyaḥ-",
    "GK16rajkmimu:1214": " “sa dakṣiṇāpāṅganiviṣṭamuṣṭiṃ natāṃsamākuñcitasavyapādam /",
    "GK16rajkmimu:1215": " dadarśa cakrīkṛtacārucāpaṃ prahartumabhyudyatamātmayonim” //",
    "GK16rajkmimu:1216": " yogaśāstrīyaḥ-",
    "GK16rajkmimu:1217": " “yaḥ sarveṣāṃ hṛdayakamale prāṇināmekahaṃsas tvaṃ jāgarṣi svapiṣi ca muhurbudhyase nāpi buddhaḥ /",
    "GK16rajkmimu:1218": " taṃ tvārādhya pravitatadhiyo bandhabhedaṃ vidhāya dhvastātaṅkā vimalamahasaste bhavanto bhavanti” //",
    "GK16rajkmimu:1219": " evaṃ prakīrṇakāntaramapi /",
    "GK16rajkmimu:1220": " ucitasaṃyogaḥ-",
    "GK16rajkmimu:1221": " “pāṇḍyo 'yamaṃsārpitalambahāraḥ kḷtpāṅgarāgo haricandanena /",
    "GK16rajkmimu:1222": " ābhāti bālātaparaktasānuḥ sanirjharodgāra ivādrirājaḥ” //",
    "GK16rajkmimu:1223": " yoktṛsaṃyogaḥ-",
    "GK16rajkmimu:1224": " “kurvadbhiḥ suradantino madhulihāmasvādu dānodakaṃ tanvānairnamucidruho bhagavatāścakṣuḥ sahasravyathām /",
    "GK16rajkmimu:1225": " bhajjan svargataraṅgiṇījalabhare paṅkīkṛte pāṃsubhir yadyātrāvyasanaṃ nininda vimanāḥ svarlokanārījanaḥ” //",
    "GK16rajkmimu:1226": " utpādyasaṃyogaḥ-",
    "GK16rajkmimu:1227": " “ubhau yadi vyomni pṛthakpravāhāvakāśagaṅgāpayasaḥ patetām /",
    "GK16rajkmimu:1228": " tenopamīyeta tamālanīlamāmuktamuktālatamasya vakṣaḥ” //",
    "GK16rajkmimu:1229": " saṃyogavikāraḥ-",
    "GK16rajkmimu:1230": " “guṇānurāgamiśreṇa yaśasā tava sarpatā /",
    "GK16rajkmimu:1231": " digvadhūnāṃ mukhe jātamakasmādarddhakuṅkumam” //",
    "GK16rajkmimu:1232": " yathā vā-",
    "GK16rajkmimu:1233": " “unmādyatyamburāśirvidalati kumudaṃ saṅkucantyambujāni syandante candrakāntāḥ patitasumanasaḥ santi śephālikāśca /",
    "GK16rajkmimu:1234": " pīyante candrikāmbhaḥ kramasaralagalaṃ kiṃ ca kiñciñcakorāś candre karpūragauvadyutibhṛti nabhaso yāti cūḍāmaṇitvam” //",
    "GK16rajkmimu:1235": " idaṃ kavibhyaḥ kathitamarthotpattiparāyaṇam /",
    "GK16rajkmimu:1236": " iha pragalbhamānasya na jātvarthakadarthanā //",
    "GK16rajkmimu:1237": " iti rājaśekharakṛtau kāvyamīmāṃsāyāṃ kavirahasye prathame 'dhikaraṇe (arthānuśāsane)",
    "GK16rajkmimu:1238": " ṣoḍaśa kāvyārthanayaḥ aṣṭamo 'dhyāyaḥ //",
    "GK16rajkmimu:1239": " ____________________________ Adhyaya 9 _____________________________",
    "GK16rajkmimu:1240": " navamo 'dhyāyaḥ 9",
    "GK16rajkmimu:1241": " arthānuśāsanam (arthavyātpiḥ)",
    "GK16rajkmimu:1242": " “sa tridhā” iti drauhiṇiḥ;divyo,",
    "GK16rajkmimu:1243": " divyamānuśaṣo, mānuṣaśca /",
    "GK16rajkmimu:1244": " “satpadhā“iti yāyāvarīyaḥ pātālīyo,",
    "GK16rajkmimu:1245": " ; marttyapātālīyo,",
    "GK16rajkmimu:1246": " divyapātālīyo,",
    "GK16rajkmimu:1247": " divyamarttyapātālīyaśca /",
    "GK16rajkmimu:1248": " tatra divyaḥ-",
    "GK16rajkmimu:1249": " “smṛtvā yannijavāravāsagatayā vīṇāsamaṃ tumburor udgītaṃ nalakūvarasya virahādutkañculaṃ rambhayā /",
    "GK16rajkmimu:1250": " tenairāvaṇakarṇacāpalamuṣā śakro 'pi nidrā jahad bhūyaḥ kārita eva hāsini śacīvaktre dṛśaṃ sambhramam” //",
    "GK16rajkmimu:1251": " divyamānuṣasti caturddhā /",
    "GK16rajkmimu:1252": " divyasya martyāgamane,",
    "GK16rajkmimu:1253": " martyasya ca svargagamana ityeko bhedaḥ /",
    "GK16rajkmimu:1254": " divyasya martyabhāve,",
    "GK16rajkmimu:1255": " martyasya ca divyabhāva iti dvitīyaḥ /",
    "GK16rajkmimu:1256": " divyetivṛttaparikalpanayā tṛtīyaḥ /",
    "GK16rajkmimu:1257": " prabhāvāvirbhūtadivyarupatayā caturthaḥ /",
    "GK16rajkmimu:1258": " tatra divyasya martyāgamanam---",
    "GK16rajkmimu:1259": " “śriyaḥ patiḥ śrīmati śāsituṃ jagajjagannivāso vasudevasadmani /",
    "GK16rajkmimu:1260": " vasantadarśāvatarantaramambarāddhiraṇyagarbhāṅgabhuvaṃ muniṃ hariḥ” //",
    "GK16rajkmimu:1261": " martyasya svargagamanam -",
    "GK16rajkmimu:1262": " “pāṇḍornandana nandanaṃ vanamidaṃ saṅkalpajaiḥ śīdhubhiḥ kḷtpāpānakakelikalpataruṣu dvandvaiḥ sudhālehinām /",
    "GK16rajkmimu:1263": " apyatrenduśilālavālavalayaṃ santānakānāṃ tale jyotsnāsaṃgaladacchanirjharajalairyatnaṃ vinā pūryate” //",
    "GK16rajkmimu:1264": " divyasya martyabhāvaḥ-",
    "GK16rajkmimu:1265": " “iti vikasati tasminnanvavāye yadūnāṃ samajani vasudevo devakī yatkalatram /",
    "GK16rajkmimu:1266": " kimaparamatha tasmātṣoḍaśastrīsahasra-praṇihitaparirambhaḥ padmanābho babhūva” //",
    "GK16rajkmimu:1267": " martyasya divyabhāvaḥ-",
    "GK16rajkmimu:1268": " “ākāśayānataṭakoṭikṛtaikapādās tadvemadaṇḍayugalānyavalambya hastaiḥ /",
    "GK16rajkmimu:1269": " kautūhalāttava taraṅgavighaṭṭitāni paśyanti devi manujāḥ svakalevarāṇi” //",
    "GK16rajkmimu:1270": " divyetivṛttaparikalpanā-",
    "GK16rajkmimu:1271": " “jyotsnāpūraprasaraviśade saikate 'sminsarayvā vadadyūtaṃ cirataramabhūtsiddhayūnoḥ kayościt /",
    "GK16rajkmimu:1272": " eko brūte prathamanihataṃ kaiṭabhaṃ kaṃsamanyaḥ sa tvaṃ tattvaṃ kathaya bhavatā ko hatastatra pūrvam” //",
    "GK16rajkmimu:1273": " prabhāvāvirbhūtadivyabhāvaḥ---",
    "GK16rajkmimu:1274": " “mā gāḥ pātālamurvi sphurasi kimaparaṃ pāṭyamānaḥ kudaityata?",
    "GK16rajkmimu:1275": " trailokyaṃ pādapītaprathima, nahi bale?",
    "GK16rajkmimu:1276": " pūrasyūnamaṅghreḥ /",
    "GK16rajkmimu:1277": " ityutsvapnāyamāne bhuvanabhṛti śikhāvaṅkasutpe yaśodā pāyāccakrāṅkapādapraṇatipulakitasmeragaṇḍasthalā vaḥ” //",
    "GK16rajkmimu:1278": " martyaḥ---",
    "GK16rajkmimu:1279": " “vadhūḥ śvaśrūsthāne vyavaharati putraḥ pitṛpade pade rikte rikte vinihitapadārthāntaramiti /",
    "GK16rajkmimu:1280": " nadīsrotonyāyādakalitavivekakramaghanaṃ na ca pratyāvṛttiḥ pravahati jagatpūrṇamatha ca” //",
    "GK16rajkmimu:1281": " pātālīyaḥ-",
    "GK16rajkmimu:1282": " “karkoṭaḥ koṭikṛtvaḥ praṇamati puratastakṣake dehi cakṣuḥ sajjaḥ sevājjaliste kapilakulikayoḥ staiti ca svastikastvāṃ /",
    "GK16rajkmimu:1283": " padmaḥ sadmaiṣa bhakteravalagati puraḥ kambalo 'yaṃ balo 'yaṃ sotsarpaḥ sarparājo vrajatu nijagṛhaṃ preṣyatāṃ śaṅkhapālaḥ” //",
    "GK16rajkmimu:1284": " martyapātālīyaḥ-",
    "GK16rajkmimu:1285": " “ārdrāvale/vraja na vetsyapakarṇa/",
    "GK16rajkmimu:1286": " karṇaṃ dviḥ sandadhāti na śaraṃ haraśiṣyaśiṣyaḥ /",
    "GK16rajkmimu:1287": " tatsāmprataṃ samiti paśya kutūhalena martyaiḥ śarairapi kirīṭikirīṭamātham” //",
    "GK16rajkmimu:1288": " ihāpi pūrvavastamastamiśrabhedānugamaḥ /",
    "GK16rajkmimu:1289": " divyapātālīyaḥ-",
    "GK16rajkmimu:1290": " “sa pātu vo yasya śikhāśmakarṇikaṃ svadehanālaṃ phaṇapatrasañcayam /",
    "GK16rajkmimu:1291": " vibhāti jihvāyugalolakesaraṃ pinākinaḥ karṇabhujaṅgapaṅkajam” //",
    "GK16rajkmimu:1292": " svargamartyapātālīyaḥ-",
    "GK16rajkmimu:1293": " “āstīko 'sti muniḥ sma vismayakṛtaḥ pārīkṣitīyānmakhāt trātā takṣakalakṣmaṇaḥ phaṇabhṛtāṃ vaṃśasya śakrasya ca /",
    "GK16rajkmimu:1294": " uddellanmalayādricandanalatāsvāndolanaprakrame yasyādyāpi savibhramaṃ phaṇivadhūvṛndairyaśo gīyate” //",
    "GK16rajkmimu:1295": " so 'yamitthaṅkāramullikhyopajīvyamāno niḥsīmorthasārthaḥ sampadyate ityācāryāḥ /",
    "GK16rajkmimu:1296": " “astu nāma niḥsīmorthasārthaḥ /",
    "GK16rajkmimu:1297": " kintu dvirupa evāsau vicāritasustho 'vicāritaramaṇīyaśca /",
    "GK16rajkmimu:1298": " tayoḥ pūrvamāśritāni śāstrāṇi taduttaraṃ kāvyāni” ityaudbhaṭāḥ /",
    "GK16rajkmimu:1299": " yathā-",
    "GK16rajkmimu:1300": " “apāṃ laṅghayituṃ rāśiṃ rucā piñjarayannabhaḥ /",
    "GK16rajkmimu:1301": " khamutpapāta hanumānnīlotpaladaladyutiḥ” //",
    "GK16rajkmimu:1302": " yathā vā-",
    "GK16rajkmimu:1303": " “ta ākāśamasiśyāmamutpastya pararṣayaḥ /",
    "GK16rajkmimu:1304": " āseduroṣadhiprasthaṃ manasā samaraṃhasaḥ” //",
    "GK16rajkmimu:1305": " yathā ca-",
    "GK16rajkmimu:1306": " “tadeva vāri sindhūnāṃ mahatsthemārciṣāmiti” ityādi //",
    "GK16rajkmimu:1307": " “na svarupanibandhanamidaṃ rupamākāśasya sarilsalilādervā kintu pratibhāsanibandanam /",
    "GK16rajkmimu:1308": " na ca pratibhāsastādatbhyena vastunyavatiṣṭhate,",
    "GK16rajkmimu:1309": " yadi tathā syātsūryācandramasormaṇḍale dṛṣṭyā paricchidyamānadvādaśāṅgulapramāṇe purāṇādyāgamaniveditadharāvalayamātre na staḥ iti yāyāvarīyaḥ",
    "GK16rajkmimu:1310": " evaṃ nakṣatrādīnāṃ saritsalilādīnāmanyeṣāṃ ca /",
    "GK16rajkmimu:1311": " yathāpratibhāsaṃ ca vastunaḥ svarupaṃ śāstrakāvyayornibandhopayogi” /",
    "GK16rajkmimu:1312": " śāstre yathā-",
    "GK16rajkmimu:1313": " “praśāntajalabhṛtpaṅke vimale viyadambhasi /",
    "GK16rajkmimu:1314": " tārākumudasambandhe haṃsāyata ivoḍurāṭ” //",
    "GK16rajkmimu:1315": " kāvyāni punaretanmayānyeva /",
    "GK16rajkmimu:1316": " “astu nāma niḥsīmārthasārthaḥ /",
    "GK16rajkmimu:1317": " kuntu rasavata eva nibandho yukto na nīrasasya” iti āparājitiḥ /",
    "GK16rajkmimu:1318": " yadāha-",
    "GK16rajkmimu:1319": " “majjamapuṣpāvajayanasandhyācandrodayādivākyamiha /",
    "GK16rajkmimu:1320": " sarasamapi nātibahulaṃ prakṛtarasānanvitaṃ racayet //",
    "GK16rajkmimu:1321": " yastu saridadrisāgarapuraturagarathādivarṇane yatnaḥ /",
    "GK16rajkmimu:1322": " kaviśaktikhyātiphalo vitatadhiyāṃ no mataḥ sa iha” //",
    "GK16rajkmimu:1323": " “ām” iti yāyāvarīyaḥ /",
    "GK16rajkmimu:1324": " asti cānubhūyamāno rasasyānuguṇo viguṇaścārthaḥ,",
    "GK16rajkmimu:1325": " kāvye tu kavivacanāni rasayanti virasayanti ca nārthāḥ,",
    "GK16rajkmimu:1326": " anvayavyatirekābhyāṃ cetamupalabhyate /",
    "GK16rajkmimu:1327": " tatra saridvarṇanarasavattā-",
    "GK16rajkmimu:1328": " “etāṃ vilokaya talodari tāmraparṇīm abdhonidhau vivṛtaśuktipuṭoddhṛtāni /",
    "GK16rajkmimu:1329": " yasyāḥ payāṃsi pariṇāhiṣu hāramūrttyā vāmabhruvāṃ pariṇamanti payodhareṣu” //",
    "GK16rajkmimu:1330": " adrivarṇanarasavattā-",
    "GK16rajkmimu:1331": " “etāstā malayopakaṇṭhasaritāmeṇākṣirodhobhuvaś cāpābhyāsaniketanaṃ bhagavataḥ preyo manojanmanaḥ /",
    "GK16rajkmimu:1332": " yāsu śyāmaniśāsu pītatamaso muktāmayīścandrikāḥ pīyante vivṛtordhdacañcu vicalatkaṇṭhaṃ cakorāṅganāḥ” //",
    "GK16rajkmimu:1333": " sāgaravarṇanarasavattā-",
    "GK16rajkmimu:1334": " “dhatte yatkilakiñcitaikagurutāmeṇīdṛśāṃ vāruṇī vaidhuryaṃ vidadhāti dampatiruṣāṃ yaccandrikārdraṃ nabhaḥ /",
    "GK16rajkmimu:1335": " yacca svargasadāṃ vayaḥ smarasuhṛnnityaṃ sadā sampadāṃ yallakṣmīradhidaivataṃ ca jaladhestatkāntamāceṣṭitam” //",
    "GK16rajkmimu:1336": " evaṃ puraturagādivarṇanarasavattāpi /",
    "GK16rajkmimu:1337": " vipralambhepyatirasavattā-",
    "GK16rajkmimu:1338": " “vidharmāṇo bhāvāstadupahitavṛtterna dhṛtaye sarupatvādanye vihitaviphalautsukyavarasāḥ /",
    "GK16rajkmimu:1339": " tataḥ svecchaṃ pūrveṣvasajaditarebhyaḥ pratihataṃ kva hīnaṃ preyasyā hṛdayamidamanyatra ramatām” //",
    "GK16rajkmimu:1340": " kukavirvipralambhe 'pi rasavattāṃ nirasyati /",
    "GK16rajkmimu:1341": " astu vastuṣu mā vā bhūtkavivāci rasaḥ sthitaḥ //",
    "GK16rajkmimu:1342": " “yathā tathā vāstu vastuno rupaṃ,",
    "GK16rajkmimu:1343": " vaktaprakṛtiviśeṣāyattā tu rasavattā /",
    "GK16rajkmimu:1344": " tathā ca yamarthaṃ raktaḥ stauti taṃ virakto vinindati madhyasthastu tatraghodāste” iti pālyakīrtiḥ /",
    "GK16rajkmimu:1345": " “yeṣāṃ vallabhayā samaṃ kṣaṇamiva sphārā kṣapā kṣīyate teṣāṃ śītataraḥ śaśī virahiṇāmulkeva santāpakṛt /",
    "GK16rajkmimu:1346": " asmākaṃ na tu vallabhā na virahastenobhayabhraṃśinām indū rājati darpaṇākṛtirayaṃ noṣṇo na vā śītalaḥ” //",
    "GK16rajkmimu:1347": " “vidagdhabhaṇitibhaṅginivedyaṃ vastuno rupaṃ na niyatasvabhāvam” iti avantisundarī /",
    "GK16rajkmimu:1348": " tadāha-",
    "GK16rajkmimu:1349": " “vastusvabhāvo 'tra kaveratantre guṇāguṇāvuktivaśena kāvye /",
    "GK16rajkmimu:1350": " stuvannivadhnātyamṛtāṃśuminduṃ ninduṃsti doṣākaramāha dhūrttaḥ” //",
    "GK16rajkmimu:1351": " “ubhayamupapannam” iti yāyāvarīyaḥ /",
    "GK16rajkmimu:1352": " sa punardvidhā /",
    "GK16rajkmimu:1353": " muktakaprabandhatriṣayatvena /",
    "GK16rajkmimu:1354": " tāvapi pratyekaṃ pañcadhā /",
    "GK16rajkmimu:1355": " śuddhaḥ, citraḥ,",
    "GK16rajkmimu:1356": " kathotthaḥ,",
    "GK16rajkmimu:1357": " saṃvidhānakabhūḥ,",
    "GK16rajkmimu:1358": " ākhyānakavāṃśca /",
    "GK16rajkmimu:1359": " tatra muktetivṛttaḥ śuddhaḥ /",
    "GK16rajkmimu:1360": " sa eva saprapañcaścitraḥ /",
    "GK16rajkmimu:1361": " vṛttetivṛttaḥ kathotthaḥ /",
    "GK16rajkmimu:1362": " sambhāvitetivṛttaḥ saṃvidhānakabhūḥ /",
    "GK16rajkmimu:1363": " parikalpitetivṛttaḥ ākhyānakavān /",
    "GK16rajkmimu:1364": " tatra /",
    "GK16rajkmimu:1365": " muktake-śuddhaḥ-",
    "GK16rajkmimu:1366": " “sā patyuḥ prathamāparādhakaraṇe śikṣopadeśaṃ vinā no janāti savibhramāṅgavalanā vakrokticitrāṃ gatim /",
    "GK16rajkmimu:1367": " svacchairacchakapolamūlamūlagalitaiḥ paryastanetrotpalā bālā kevalameva roditi luṭhallolodakairaśrubhiḥ” //",
    "GK16rajkmimu:1368": " citraḥ-",
    "GK16rajkmimu:1369": " “dūrādutsakamāgate vivasitaṃ sambhāṣiṇi sphāritaṃ saṃśliṣyatyaruṇaṃ gṛhītavasane kopāñcitabhrūtalam /",
    "GK16rajkmimu:1370": " māninyāścaraṇānativyatikare bāṣpāmbupūrṇāṃ kṣaṇāc cakṣurjātamaho prapañcacaturaṃ jātāgasi preyasi” //",
    "GK16rajkmimu:1371": " kathotthaḥ-",
    "GK16rajkmimu:1372": " “dattvā rudbhagatiḥ khasādhipataye devīṃ dhruvasvāminīṃ yasmātkhaṇḍitasāhaso nivavṛte śrīśarmagutpo nṛpaḥ /",
    "GK16rajkmimu:1373": " tasminneva himālaye guruguhākoṇakvaṇatkinnare gīyante tava kārttikeyanagarastrīṇāṃ gaṇaiḥ kīrttayaḥ” //",
    "GK16rajkmimu:1374": " saṃvidhānakrabhūḥ-",
    "GK16rajkmimu:1375": " “dṛṣṭravaikāsanasaṃsthite priyatame paścādupetyādarād ekasyā nayane nimīlya vihitakrīḍānubandhacchalaḥ /",
    "GK16rajkmimu:1376": " īṣadvakritakandharaḥ sapulakaḥ premollasanmānasām antarhāsalasatkapolaphalakāṃ dhūrto 'parāṃ cumbati” //",
    "GK16rajkmimu:1377": " yathā ca-",
    "GK16rajkmimu:1378": " “kuvartyā kuṅkumābhbhaḥ kapiśitavapuṣaṃ yattadā rājahaṃsīṃ krīḍāhaṃśo mayāsāvajāni virahitaścakravākībhrameṇa /",
    "GK16rajkmimu:1379": " tasyaitatpāpmano me pariṇamati phalaṃ yatpure premabandhād ekatrāvāṃ vasāvo na ca dayita dṛśāpyasti nau sannikarṣaḥ” //",
    "GK16rajkmimu:1380": " ākhyānakavān-",
    "GK16rajkmimu:1381": " “arthijanārthadhṛtānāṃ vanakariṇāṃ prathamakalpitairdaśanaiḥ /",
    "GK16rajkmimu:1382": " cakre paropakārī haihayajanmā gṛhaṃ śambhoḥ” //",
    "GK16rajkmimu:1383": " nibandhe śuddhaḥ-",
    "GK16rajkmimu:1384": " “stimitavikasitānāmullasadbhrūlatānāṃ masṛṇamukulitānāṃ prāntavistārabhājām /",
    "GK16rajkmimu:1385": " pratinayananipāte kiñcidākuñcitānāṃ suciramahamabhūvaṃ pātramālokitānām” //",
    "GK16rajkmimu:1386": " citraḥ-",
    "GK16rajkmimu:1387": " “alasavalitamugdhasnigdhaniṣpandamandair adhikavikasadantarvismayasmeratāraiḥ /",
    "GK16rajkmimu:1388": " hṛdayamaśaraṇaṃ me pakṣmalākṣyāḥ kaṭākṣair apahṛtamapaviddhaṃ pītamunmīlitaṃ ca” //",
    "GK16rajkmimu:1389": " kathottha--",
    "GK16rajkmimu:1390": " “abhilāṣamudīritendriyaḥ svasutāyāmakarotprajāpatiḥ /",
    "GK16rajkmimu:1391": " atha tena nigṛhya vikriyāmabhiśatpaḥ phalametadanvabhūt” //",
    "GK16rajkmimu:1392": " saṃvidhānakabhūḥ-",
    "GK16rajkmimu:1393": " “krodhaṃ prabho saṃhara saṃhareti yāvadbhiraḥ rave marutāṃ caranti /",
    "GK16rajkmimu:1394": " tāvatsa vahṇirbhavanetrajanmā bhasmāvaśeṣaṃ madanaṃ cakāra” //",
    "GK16rajkmimu:1395": " ākhyānakavān-",
    "GK16rajkmimu:1396": " “patyuḥ śiraścandrakalāmanena spṛśeti sakhyā parihāsapūrvam /",
    "GK16rajkmimu:1397": " sā rajjayitvā caraṇau kṛtāśīrmālyena tāṃ nirvacanaṃ jaghāna” //",
    "GK16rajkmimu:1398": " kiñca-",
    "GK16rajkmimu:1399": " saṃskṛtavatsarvāsvapi bhāṣāsu yathāsāmarthyaṃ yathāruci yathā-",
    "GK16rajkmimu:1400": " kautukaṃ cāvahitaḥ syāt /",
    "GK16rajkmimu:1401": " śabdārthayoścābhidhānābhidheyavyāpārapraguṇatāmavabudhyeta /",
    "GK16rajkmimu:1402": " taduktam-",
    "GK16rajkmimu:1403": " eko 'rthaḥ saṃskṛtoktyā sa sukaviracanaḥ prākṛtenāparo 'smin anyo 'pabhraṃśagīrbhiḥ kimaparamaparo bhūtabhāṣākrameṇa /",
    "GK16rajkmimu:1404": " dvitrābhiḥ ko 'pi vāgbhirbhavati catasṛbhiḥ kiñca kaścidvivektuṃ yasyetthaṃ dhīḥ prapannā snapayati sukavestasya kīrttirjaganti //",
    "GK16rajkmimu:1405": " itthaṅkāraṃ ghanairathairvyutpannamanasaḥ kaveḥ /",
    "GK16rajkmimu:1406": " durgame 'pi bhavenmārge kuṇṭhitā na sarasvatī //",
    "GK16rajkmimu:1407": " iti rājaśekharakṛtau kāvyamīmāṃsāyāṃ kavirahasye prathame 'dhikaraṇe arthānuśāsane (arthavyātpiḥ)",
    "GK16rajkmimu:1408": " navamo 'dhyāyaḥ //",
    "GK16rajkmimu:1409": " ____________________________ Adhyaya 10 _____________________________",
    "GK16rajkmimu:1410": " 10 kavicaryā rājacaryā ca /",
    "GK16rajkmimu:1411": " gṛhītavidyopavidyaḥ kāvyakriyāyai prayateta /",
    "GK16rajkmimu:1412": " nāmadhātupārāyaṇe,",
    "GK16rajkmimu:1413": " abhidhānakośaḥ,",
    "GK16rajkmimu:1414": " chandovicitaḥ,",
    "GK16rajkmimu:1415": " alaṅkāratantraṃ ca kāvyavidyāḥ /",
    "GK16rajkmimu:1416": " kalāstu catuḥṣaṣṭirupavidyāḥ /",
    "GK16rajkmimu:1417": " sujanopajīvyakavisannidhaḥ,",
    "GK16rajkmimu:1418": " deśavārtā,",
    "GK16rajkmimu:1419": " vidagdhavādo,",
    "GK16rajkmimu:1420": " lokayātrā,",
    "GK16rajkmimu:1421": " vidvadgoṣṭhyaśca kāvyamātaraḥ purātanakavinibandhāśca /",
    "GK16rajkmimu:1422": " kiñca-",
    "GK16rajkmimu:1423": " svāsthyaṃ pratibhābhyāso bhaktirvidvatkathā bahuśrutatā /",
    "GK16rajkmimu:1424": " smṛtidāḍharyamanirvedaśca mātaro 'ṣṭau kavitvasya //",
    "GK16rajkmimu:1425": " api ca nityaṃ śuciḥ syāt /",
    "GK16rajkmimu:1426": " tridhā ca śaucaṃ vākśaucaṃ,",
    "GK16rajkmimu:1427": " manaḥ-śaucaṃ,",
    "GK16rajkmimu:1428": " kāyaśaucaṃ ca /",
    "GK16rajkmimu:1429": " prathame śāstrajanmanī /",
    "GK16rajkmimu:1430": " tārtīyīkaṃ tu sanakhacchedau pādau,",
    "GK16rajkmimu:1431": " satāmbūlaṃ mukhaṃ,",
    "GK16rajkmimu:1432": " savilepanamātraṃ vapuḥ,",
    "GK16rajkmimu:1433": " mahārhamanulbaṇaṃ ca vāsaḥ,",
    "GK16rajkmimu:1434": " sukusumaṃ śira iti /",
    "GK16rajkmimu:1435": " śuciśīlanaṃ hi sarasvatyāḥ saṃvananamāmananti /",
    "GK16rajkmimu:1436": " sa yatsvabhāvaḥ kavistakadanurupaṃ kāvyam /",
    "GK16rajkmimu:1437": " yadṛśākāraścitrakārastādṛśākāramasya citramiti prāyovādaḥ /",
    "GK16rajkmimu:1438": " smitapūrvamabhibhāṣaṇaṃ,",
    "GK16rajkmimu:1439": " sarvatroktigarbhamabhidhānaṃ,",
    "GK16rajkmimu:1440": " sarvato rahasyānveṣaṇaṃ,",
    "GK16rajkmimu:1441": " parakāvyadṣaṇavaimukhyamanabhihitasya abhihitasya tu yathārthamabhidhānam /",
    "GK16rajkmimu:1442": " tasya bhavanaṃ susaṃmṛṣṭaṃ,",
    "GK16rajkmimu:1443": " ṛtuṣaṭkocitavividhasthānam,",
    "GK16rajkmimu:1444": " anekatarumūlakalpitāpāśrayavṛkṣavāṭikaṃ,",
    "GK16rajkmimu:1445": " sakrīḍāparvatakaṃ,",
    "GK16rajkmimu:1446": " sadīrdhikāpuṣkariṇīkaṃ,",
    "GK16rajkmimu:1447": " sasaritsamudrāvarttakaṃ,",
    "GK16rajkmimu:1448": " sakulyāpravāhaṃ,",
    "GK16rajkmimu:1449": " savirhiṇahariṇahāritaṃ,",
    "GK16rajkmimu:1450": " sasārasacakravākrahaṃsaṃ,",
    "GK16rajkmimu:1451": " sacakorakrauñcakuraraśukasārikaṃ,",
    "GK16rajkmimu:1452": " dharmaklānticauraṃ, sabhū(ti)",
    "GK16rajkmimu:1453": " midhārāgṛhayantralatāmaṇḍapakaṃ, ,",
    "GK16rajkmimu:1454": " sadolāpreṅkhaṃ ca syāt /",
    "GK16rajkmimu:1455": " kāvyābhiniveśakhinnasya manasastadvinirvedacchedāya ājñābhūkaparijanaṃ vijanaṃ vā tasya sthānam /",
    "GK16rajkmimu:1456": " apabhraṃśabhāṣaṇapravaṇaḥ paricārakavargaḥ,",
    "GK16rajkmimu:1457": " samāgadhabhāṣābhiniveśinyaḥ paricārikāḥ /",
    "GK16rajkmimu:1458": " prākṛtasaṃskṛtabhāṣāvida āntaḥpurikā,",
    "GK16rajkmimu:1459": " mitrāṇi cāsya sarvabhāṣāvindi bhaveyuḥ /",
    "GK16rajkmimu:1460": " sadaḥsaṃskāraviśuddhyarthaṃ sarvabhāṣākuśalaḥ,",
    "GK16rajkmimu:1461": " śīghravāk,",
    "GK16rajkmimu:1462": " cārvakṣaraḥ,",
    "GK16rajkmimu:1463": " iṅgitākāravedī,",
    "GK16rajkmimu:1464": " nānālipijñaḥ,",
    "GK16rajkmimu:1465": " kaviḥ,",
    "GK16rajkmimu:1466": " lākṣaṇikaśca lekhakaḥ syāt /",
    "GK16rajkmimu:1467": " tadasannidhāvatirātrādiṣu pūrvoktanāmanyatamaḥ /",
    "GK16rajkmimu:1468": " svabhavane hi bhāṣāniyamaṃ yathā prabhurvidadhāti tathā bhavati /",
    "GK16rajkmimu:1469": " śrūyate hi magadheṣu śiśunāgo nāma rājā;",
    "GK16rajkmimu:1470": " tena duruñcārānaṣṭau varṇānapāsya svāntaḥpura eva pravarttato niyamaḥ,",
    "GK16rajkmimu:1471": " ṭakārādayaścatvāro mūrdhdanyāstṛtīyavarjamūṣmāṇastrayaḥ kṣakāraśceti /",
    "GK16rajkmimu:1472": " śrūyate ca sūraseneṣu kuvindo nāma rājā;",
    "GK16rajkmimu:1473": " tena paruṣasaṃyogākṣaravarjamantaḥpura eveti samānaṃ pūrveṇa /",
    "GK16rajkmimu:1474": " śrūyate ca kuntaleṣu sātavāhano nāma rājā;",
    "GK16rajkmimu:1475": " tena prākṛtabhāṣātmakamantaḥpura eveti samānaṃ pūrveṇa /",
    "GK16rajkmimu:1476": " śrūyate cojjayinyāṃ sāhasāṅko nāma rājā;",
    "GK16rajkmimu:1477": " tena ca saṃskṛtabhāṣātmakamantaḥpura eveti samānaṃ pūrveṇa /",
    "GK16rajkmimu:1478": " tasya sampuṭikā saphalakakhaṭikā,",
    "GK16rajkmimu:1479": " samudgakaḥ,",
    "GK16rajkmimu:1480": " salekhanīkamaṣībhājanāni tāḍipatrāṇi bhūrjatvaco vā,",
    "GK16rajkmimu:1481": " salohakaṇṭakāni tāladalāni susabhmṛṣṭā bhittayaḥ,",
    "GK16rajkmimu:1482": " satatasannihitāḥ syuḥ /",
    "GK16rajkmimu:1483": " “taddhi kāvyavidyāyāḥ parikaraḥ“iti ācāryāḥ /",
    "GK16rajkmimu:1484": " “pratibhaiva parikaraḥ” iti yāyāvarīyaḥ /",
    "GK16rajkmimu:1485": " kaviḥ prathamamātmānameva kalpayet /",
    "GK16rajkmimu:1486": " kiyānme saṃskāraḥ,",
    "GK16rajkmimu:1487": " kva bhāṣāviṣaye śakto 'smi,",
    "GK16rajkmimu:1488": " kiṃ rucirlokaḥ,",
    "GK16rajkmimu:1489": " parivṛḍho vā,",
    "GK16rajkmimu:1490": " kīdṛśi goṣṭhyāṃ vinītaḥ,",
    "GK16rajkmimu:1491": " kvāsya vā cetaḥ saṃsajata iti buddhvā bhāṣāviśeṣamāśrayeta“iti ācāryāḥ /",
    "GK16rajkmimu:1492": " “ekadeśakaveriyaṃ niyamatantraṇā,",
    "GK16rajkmimu:1493": " svatantraghasya punarekabhāṣāvatsarvā api bhāṣāḥ syuḥ” iti yāyāvarīyaḥ /",
    "GK16rajkmimu:1494": " deśaviśeṣavaśena ca bhāṣāśrayaṇaṃ dṛśyate /",
    "GK16rajkmimu:1495": " taduktam-",
    "GK16rajkmimu:1496": " “gauḍādyāḥ saṃskṛtasthāḥ paricitarucayaḥ prākṛte lāṭadeśyāḥ sāpabhraṃśaprayogāḥ sakalamarubhuvaṣṭakkabhādānakāśca /",
    "GK16rajkmimu:1497": " āvantyāḥ pāriyātrāḥ saha daśapurajairbhūtabhāṣāṃ bhajante yo madhyemadhyadeśaṃ nivasati sa kaviḥ sarvabhāṣāniṣaṇṇaḥ //",
    "GK16rajkmimu:1498": " jānīyāllokasāṃmatyaṃ kaviḥ kutra mameti ca /",
    "GK16rajkmimu:1499": " asaṃmataṃ pariharenmate 'bhiniviśeta ca //",
    "GK16rajkmimu:1500": " janāpavādamātreṇa na jugupseta cātmani /",
    "GK16rajkmimu:1501": " jānīyātsvayamātmānaṃ yato loko niraṅkuśaḥ //",
    "GK16rajkmimu:1502": " gītasūktiratikrānte stotā deśāntarasthite /",
    "GK16rajkmimu:1503": " pratyakṣe tu kavau lokaḥ sāvajñaḥ sumahatyapi //",
    "GK16rajkmimu:1504": " pratyakṣakavikāvyaṃ ca rupaṃ ca kulayoṣitaḥ /",
    "GK16rajkmimu:1505": " gṛhavaidyasya vidyā ca kasmaicidyadi rocate //",
    "GK16rajkmimu:1506": " idaṃ mahāhāsakaraṃ viceṣṭitaṃ paroktipāṭaccaratārato 'pi yat /",
    "GK16rajkmimu:1507": " saduktiratnākaratāṃ gatānkavīn kavitvamātragheṇa samena nindati //",
    "GK16rajkmimu:1508": " vacaḥ svādu satāṃ lehyaṃ leśasvādvapi kautukāt /",
    "GK16rajkmimu:1509": " bālastrīhīnajātīnāṃ kāvyaṃ yāti mukhānmukham //",
    "GK16rajkmimu:1510": " kāryāvasarasajjānāṃ parivrājāṃ mahībhrujām /",
    "GK16rajkmimu:1511": " kāvyaṃ sadyaḥ kavīnāṃ ca bhramatyahnā diśo daśa //",
    "GK16rajkmimu:1512": " piturgurrernandrasya sutaśiṣyapadātayaḥ /",
    "GK16rajkmimu:1513": " avivicyaiva kāvyāni stuvanti ca paṭhanti ca” //",
    "GK16rajkmimu:1514": " “kiñca nārddhakṛtaṃ paṭhedasamātpistasya phalam” iti kavirahasyam /",
    "GK16rajkmimu:1515": " na navīnamekākinaḥ purataḥ /",
    "GK16rajkmimu:1516": " sa hi svīyaṃ bruvāṇaḥ katareṇa sākṣiṇā jīyeta /",
    "GK16rajkmimu:1517": " na ca svakṛtiṃ bahumanyeta /",
    "GK16rajkmimu:1518": " pakṣupāto hi guṇadoṣau viparyāsayati /",
    "GK16rajkmimu:1519": " na ca dṛpyet /",
    "GK16rajkmimu:1520": " darpalavo 'pi sarvasaṃskārānucchinatti /",
    "GK16rajkmimu:1521": " paraiśca parīkṣayet /",
    "GK16rajkmimu:1522": " yadudāsūnaḥ paśyati na tadanuṣṭhāteti prāyovādaḥ /",
    "GK16rajkmimu:1523": " kavimāninaṃ tu chando 'nuvarttanena rañjayet /",
    "GK16rajkmimu:1524": " kaviṃmanyasya hi purataḥ sūktamaraṇyaruditaṃ syādviplaveta ca /",
    "GK16rajkmimu:1525": " tadāha-",
    "GK16rajkmimu:1526": " “idaṃ hi vaidagdhyarahasyamuttamaṃ paṭhenna sūktiṃ kavimāninaḥ puraḥ /",
    "GK16rajkmimu:1527": " na kevalaṃ tāṃ na vibhāvayatyasau svakāvyabandhena vināśayatyapi” //",
    "GK16rajkmimu:1528": " aniyatakālāḥ pravṛttayo viplavante tasmāddivasaṃ niśāṃ ca yāmakrameṇa caturddhā vibhajet /",
    "GK16rajkmimu:1529": " sa prātarutthāpa kṛtasandhyāvarivasyāḥ sārasvataṃ sūktamadhīyīta /",
    "GK16rajkmimu:1530": " tato vidyāvasathe yathāsukhamāsīnaḥ kāvyasya vidyā upavidyāścānuśīlayedāpraharāt /",
    "GK16rajkmimu:1531": " na hyevaṃvidhonyaḥ pratibhāheturyathā pratyagrasaṃskāraḥ /",
    "GK16rajkmimu:1532": " dvitīye kāvyakriyām /",
    "GK16rajkmimu:1533": " upamadhyāhnaṃ snāyādaviruddhaṃ bhuñjīta ca /",
    "GK16rajkmimu:1534": " bhoganānte kāvyagoṣṭhīṃ pravarttayet /",
    "GK16rajkmimu:1535": " kadācicca praśnottarāṇi bhindīta /",
    "GK16rajkmimu:1536": " kāvyasamasyādhāraṇā,",
    "GK16rajkmimu:1537": " mātṛkābhyāsaḥ,",
    "GK16rajkmimu:1538": " citrā yogā ityāyāmatrayam /",
    "GK16rajkmimu:1539": " caturtha ekākinaḥ parimitapariṣado vā pūrvāhnabhāgavihitasya kāvyasya parīkṣā /",
    "GK16rajkmimu:1540": " rasāveśataḥ kāvyaṃ viracayato na ca vivektrī dṛṣṭistasmādanuparīkṣeta /",
    "GK16rajkmimu:1541": " adhikasya tyāgo,",
    "GK16rajkmimu:1542": " nyūnasya pūraṇam,",
    "GK16rajkmimu:1543": " anyatāsthitasya parivarttanaṃ,",
    "GK16rajkmimu:1544": " prasmṛtasyānusandhānaṃ cetyahīnam /",
    "GK16rajkmimu:1545": " sāyaṃ sandhyāmupāsīta sarasvatīṃ ca /",
    "GK16rajkmimu:1546": " tato divā vihitaparīkṣakasyābhilekhanamāpradośāt /",
    "GK16rajkmimu:1547": " yāvadārttaṃ striyamabhimanyeta /",
    "GK16rajkmimu:1548": " dvitīyatṛtīyau sādhu śayīta /",
    "GK16rajkmimu:1549": " samyaksvāpo vapuṣaḥ paramārogyāya /",
    "GK16rajkmimu:1550": " caturthe saprayantaṃ pratibudhyeta /",
    "GK16rajkmimu:1551": " brāhme muhūrtte manaḥ prasīdattāṃstānarthānadhyakṣayatītyāhorātrikam /",
    "GK16rajkmimu:1552": " caturvidhaścāsau /",
    "GK16rajkmimu:1553": " asūryampaśyo,",
    "GK16rajkmimu:1554": " niṣaṇṇo,",
    "GK16rajkmimu:1555": " dattāvasaraḥ,",
    "GK16rajkmimu:1556": " prāyojanikaśca /",
    "GK16rajkmimu:1557": " yo guhāgarbhabhūmigṛhādipraveśānnaiṣṭhakavṛttiḥ kavate,",
    "GK16rajkmimu:1558": " asāvasūryampaśyastasya sarve kālāḥ /",
    "GK16rajkmimu:1559": " yaḥkāvyakriyāyāmabhiniviṣṭaḥ kavate na ca nauṣṭhikavṛttiḥ,",
    "GK16rajkmimu:1560": " sa niṣāṇṇastasyāpi ta eva kālāḥ /",
    "GK16rajkmimu:1561": " yaḥ sevādikamavirundhānaḥ kavate,",
    "GK16rajkmimu:1562": " sa dattāvasarastasya katipaye kālāḥ /",
    "GK16rajkmimu:1563": " niśāyāsturīyayāmārddhaḥ,",
    "GK16rajkmimu:1564": " sa hi sārasvato muhūrttaḥ /",
    "GK16rajkmimu:1565": " bhojanāntaḥ,",
    "GK16rajkmimu:1566": " sauhityaṃ hi svāsthyamupasthāpayati /",
    "GK16rajkmimu:1567": " vyavāyoparamaḥ,",
    "GK16rajkmimu:1568": " yadarttivinivṛttirekamekāgratāyanam /",
    "GK16rajkmimu:1569": " yāpyayānayātrā,",
    "GK16rajkmimu:1570": " viṣayāntaravinivṛttaṃ hi cittaṃ yatra yatra praṇidhīyate tatra tatra guhūcīlāgaṃ lagati /",
    "GK16rajkmimu:1571": " yadā yadā cātmanaḥ kṣaṇikatāṃ manyate sa sa kāvyakaraṇakālaḥ /",
    "GK16rajkmimu:1572": " yastu prastutaṃ kiñcana saṃvidhānakamuddiśya kavate,",
    "GK16rajkmimu:1573": " sa prāyojanikastasya prayojanavaśātkālavyavasthā /",
    "GK16rajkmimu:1574": " buddhimadāhāryabuddhayoriyaṃ niyamamudrā /",
    "GK16rajkmimu:1575": " aupadeśikasya punaricchaiva sarve kālāḥ,",
    "GK16rajkmimu:1576": " sarvāśca niyamamudrāḥ /",
    "GK16rajkmimu:1577": " paruṣavat yoṣito 'pi kavībhaveyuḥ /",
    "GK16rajkmimu:1578": " saṃskāro hyātmani samavaiti,",
    "GK16rajkmimu:1579": " na straiṇaṃ pauruṣaṃ vā vibhāgamapekṣate /",
    "GK16rajkmimu:1580": " śrūyante dṛśyante ca rājaputryo mahāmātraduhitaro gaṇikāḥ kautukibhāryāśca śāstraprahatabuddhayaḥ kavayaśca /",
    "GK16rajkmimu:1581": " siddhaṃ ca prabandhamanekādarśagataṃ kuryāt /",
    "GK16rajkmimu:1582": " yaditthaṃ kathayanti-",
    "GK16rajkmimu:1583": " “nikṣepo vikrayo dānaṃ deśatyāgo 'lpajīvitā /",
    "GK16rajkmimu:1584": " truṭiko vahnirambhaśca prabandhocchedahetavaḥ //",
    "GK16rajkmimu:1585": " dāridrayaṃ vyasanāsaktiravajñā mandabhāgyatā /",
    "GK16rajkmimu:1586": " duṣṭe dviṣṭe ca viśvāsaḥ pañca kāvyamahāpadaḥ” //",
    "GK16rajkmimu:1587": " punaḥ samāpayiṣyāmi,",
    "GK16rajkmimu:1588": " punaḥ saṃskariṣyāmi,",
    "GK16rajkmimu:1589": " suhṛdbhiḥ saha vivecayiṣyāmīti karturākulatā rāṣṭropaplavaśca prabandhavināśakāraṇāni /",
    "GK16rajkmimu:1590": " “aharniśāvibhāgena ya itthaṃ kavate kṛtī /",
    "GK16rajkmimu:1591": " ekāvalīva tatkāvyaṃ satāṃ kaṇṭheṣu lambate //",
    "GK16rajkmimu:1592": " yathā yathābhiyogaśca saṃskāraśca bhavetkaveḥ /",
    "GK16rajkmimu:1593": " tathā tathā nibandhānāṃ tāratamyena ramyatā //",
    "GK16rajkmimu:1594": " muktake kavayo 'nantāḥ saṅghāte kavayaḥ śatam /",
    "GK16rajkmimu:1595": " mahāprabandhe tu kavireko dvau durlabhāstrayaḥ” //",
    "GK16rajkmimu:1596": " atrāha sma-",
    "GK16rajkmimu:1597": " “bahvapi svecchayā kāmaṃ prakīrṇamabhidhīyate /",
    "GK16rajkmimu:1598": " anujjhitārthasambandhaḥ prabandho durudāharaḥ //",
    "GK16rajkmimu:1599": " rītiṃ vicintya vigaṇayya guṇānvigāhya śabdārthasārthamanusṛtya ca sūktimudrāḥ /",
    "GK16rajkmimu:1600": " kāryo nibandhaviṣaye viduṣā prayatnaḥ ke potayantrarahitā jaladhau plavante //",
    "GK16rajkmimu:1601": " līḍhābhidhopaniṣadāṃ savidhe budhānām abhyasyataḥ pratidinaṃ bahudṛśvano 'pi /",
    "GK16rajkmimu:1602": " kiñcitkadācana kathañcana sūktipākād vāk-tattvamunmiṣati kasyacideva puṃsaḥ //",
    "GK16rajkmimu:1603": " ityananyamanovṛtteniḥśeṣe 'sya kriyākrame /",
    "GK16rajkmimu:1604": " ekapatnīvrataṃ dhatte kaverdevī sarasvatī //",
    "GK16rajkmimu:1605": " siddhiḥ sūktiṣu sā tasya jāyate jagaduttarā /",
    "GK16rajkmimu:1606": " mūlacchāyāṃ na jānāti yasyāḥ so 'pi girāṃ guruḥ” //",
    "GK16rajkmimu:1607": " rājā kaviḥ kavisamājaṃ vidadhīta /",
    "GK16rajkmimu:1608": " rājani kavau sarvo lokaḥ kaviḥ syāt /",
    "GK16rajkmimu:1609": " sa kāvyaparīkṣāyai sabhāṃ kārayet /",
    "GK16rajkmimu:1610": " sā ṣoḍaśabhiḥ stambhaiścaturbhirdvārairaṣṭabhirmattavāraṇībhirupetā syāt /",
    "GK16rajkmimu:1611": " tadanulagnaṃ rājñaḥ keligṛham /",
    "GK16rajkmimu:1612": " madhyesabhaṃ catuḥstambhāntarā hastamātrotsedhā samaṇibhūmikā vedikā /",
    "GK16rajkmimu:1613": " tasyāṃ rājāsanam /",
    "GK16rajkmimu:1614": " tasya cottarataḥ saṃskṛtāḥ kavayo niviśeran /",
    "GK16rajkmimu:1615": " bahubhāṣākavitve yo yatrādhikaṃ pravīṇaḥ sa tena vyapadiśyate /",
    "GK16rajkmimu:1616": " yastvanekatra pravīṇaḥ sa saṅkramya tatra tatropaviśet /",
    "GK16rajkmimu:1617": " tataḥ paraṃ vedavidyāvidaḥ prāmāṇikāḥ paurāṇikāḥ smārttā bhiṣajo mauhūrttakā anye 'pi tathāvidhāḥ /",
    "GK16rajkmimu:1618": " pūrveṇa prākṛtāḥ kavayaḥ,",
    "GK16rajkmimu:1619": " tataḥ paraṃ naṭanarttakagāyanavādakavāgjīvanakuśīlavatālāpacarā anye 'pi tathāvidhāḥ /",
    "GK16rajkmimu:1620": " paścimenāpabhraṃśinaḥ kavayaḥ,",
    "GK16rajkmimu:1621": " tataḥ paraṃ citralepyakṛto māṇikya vandhakā vaikaṭikāḥ svarṇakāravarddhakilohakārā anye 'pi tathāvidhāḥ /",
    "GK16rajkmimu:1622": " dakṣiṇato bhūtabhāṣākavayaḥ ;",
    "GK16rajkmimu:1623": " tataḥ paraṃ bhujaṅgaṇikāḥ plavakaśaubhikajabhbhakamallāḥ śastropajīvino 'nye 'pi tathāvidhāḥ /",
    "GK16rajkmimu:1624": " tatra yathāsukhamāsīnaḥ kāvyagoṣṭīṃ pravarttayed bhāvayet parīkṣeta ca /",
    "GK16rajkmimu:1625": " vāsudevasātavāhanaśūdrakasāhasāṅkādīnsakalānsabhāpatīndānamānābhyāmanukuryāt /",
    "GK16rajkmimu:1626": " tuṣṭapuṣṭāścāsya sabhyā bhaveyuḥ sthāne ca pāritoṣikaṃ labheran /",
    "GK16rajkmimu:1627": " lokottarasya kāvyasya ca yathārhā pūjā kavarvā /",
    "GK16rajkmimu:1628": " antarāntarā ca kāvyagoṣṭhīṃ śāstravādānanujānīyāt /",
    "GK16rajkmimu:1629": " madhvapi nānavadaṃśaṃ svadate /",
    "GK16rajkmimu:1630": " kāvyaśāstraviratau vijñāniṣvabhirameta /",
    "GK16rajkmimu:1631": " deśāntarāgatānāṃ ca vituṣāmanyadvārā saṅgaṃ kārayedaucityādyāvatsthiti pūjāṃ ca /",
    "GK16rajkmimu:1632": " vṛttikāmāṃścopajapat /",
    "GK16rajkmimu:1633": " saṅgṛhṇīyācca /",
    "GK16rajkmimu:1634": " puruṣaratnānāmeka eva rājodanvānbhājanam /",
    "GK16rajkmimu:1635": " rājacaritaṃ ca rajopajīvino 'pyanukuryuḥ /",
    "GK16rajkmimu:1636": " rājña eva hyasāvupakāro yadrājopajīvināṃ saṃskāraḥ /",
    "GK16rajkmimu:1637": " mahānagareṣu ca kāvyaśāstraparīkṣārthaṃ brahmasabhāḥ kārayet /",
    "GK16rajkmimu:1638": " tatra parīkṣottarṇānāṃ brahmārathayānaṃ paṭṭabandhaśca /",
    "GK16rajkmimu:1639": " śrūyate cojjayinyāṃ kāvyakāraparīkṣā-",
    "GK16rajkmimu:1640": " “iha kālidāsameṇṭhāvatrāmararupasūrabhāravayaḥ /",
    "GK16rajkmimu:1641": " haricandracandragutpau parīkṣitāviha viśālāyām” //",
    "GK16rajkmimu:1642": " śrūyate ca pāṭaliputre śāstrakāraparīkṣā-",
    "GK16rajkmimu:1643": " “atropavarṣavarṣāviha pāṇinipiṅgalāviha vyaḍiḥ /",
    "GK16rajkmimu:1644": " vararucipatañjalī iha parīkṣitāḥ khyātimupajagmuḥ” //",
    "GK16rajkmimu:1645": " itthaṃ sabhāpatirbhūtvā yaḥ kāvyāni parīkṣate /",
    "GK16rajkmimu:1646": " vaśastasya jagadvayāpi sa sukhī tatra tatra ca //",
    "GK16rajkmimu:1647": " iti rājaśekharakṛtau kāvyamīmāṃsāyāṃ kavirahasye prathame 'dhikaraṇe kavicaryā rājacaryāṃ ca daśamo 'dhyāyaḥ",
    "GK16rajkmimu:1648": " ____________________________ Adhyaya 11 _____________________________",
    "GK16rajkmimu:1649": " ekādaśo 'dhyāyaḥ 11",
    "GK16rajkmimu:1650": " śabdārthaharaṇopāyāḥ kaviviśeṣāḥ,",
    "GK16rajkmimu:1651": " tatra śabdaharaṇopāyāḥ /",
    "GK16rajkmimu:1652": " śabdaharaṇopāyāḥ /",
    "GK16rajkmimu:1653": " paraprayuktayoḥ śabdārthayorupanibandho haraṇam /",
    "GK16rajkmimu:1654": " taddvidhā parityājyamanugrāhyaṃ ca /",
    "GK16rajkmimu:1655": " tayoḥ śabdaharaṇameva tāvatpañcadhā padataḥ,",
    "GK16rajkmimu:1656": " pādataḥ,",
    "GK16rajkmimu:1657": " arddhataḥ,",
    "GK16rajkmimu:1658": " vṛttataḥ,",
    "GK16rajkmimu:1659": " prabandhataśca /",
    "GK16rajkmimu:1660": " “tatraikapadaraṇaṃ na doṣāya” iti ācāryāḥ /",
    "GK16rajkmimu:1661": " “anyatra dvayarthapadāt” iti yāyāvarīyaḥ /",
    "GK16rajkmimu:1662": " tatra śliṣṭasya śliṣṭapadena haraṇam-",
    "GK16rajkmimu:1663": " “dūrakṛṣṭaśilīmukhavyatikārānno kiṃ kirātānimā nārādvayāvṛtapītalohitamukhānkiṃ vā palāśānapi /",
    "GK16rajkmimu:1664": " pānthāḥ kesariṇaṃ na paśyata puropyenaṃ vasantaṃ vane mūḍhā rakṣata jīvitāni śaraṇaṃ yāta priyāṃ devatām” //",
    "GK16rajkmimu:1665": " yathā ca-",
    "GK16rajkmimu:1666": " “mā gāḥ pāntha priyāṃ tyaktyā dūrākṛṣṭaśilīmukham /",
    "GK16rajkmimu:1667": " sthitaṃ panthānamāvṛtya kiṃ kirātaṃ na paśyasi” //",
    "GK16rajkmimu:1668": " śliṣṭapadaikadeśena haraṇam-",
    "GK16rajkmimu:1669": " “nāścaryaṃ yadanāryātpāvastaprītirayaṃ mayi /",
    "GK16rajkmimu:1670": " māṃsopayogaṃ kurvīta kathaṃ kṣudrahito janaḥ” //",
    "GK16rajkmimu:1671": " yathā ca-",
    "GK16rajkmimu:1672": " “kopānmānini kiṃ sphuratyatitarāṃ śobhādharaste 'dharaḥ kiṃ vā cumbanakāraṇāddayita no vāyorvikārādayam /",
    "GK16rajkmimu:1673": " tasmātsubhru sugandhimāhitarasaṃ snigdhaṃ bhajasvādarān mugdhe māṃsarasaṃ bruvantiti tayā gāḍhaṃ samāliṅgitaḥ” //",
    "GK16rajkmimu:1674": " śliṣṭasya yamakena haraṇam-",
    "GK16rajkmimu:1675": " “halamapārayonidhivistṛtaṃ praharatā halīnā samarāṅgaṇe /",
    "GK16rajkmimu:1676": " nijayaśaśca śaśāṅkakalāmalaṃ niravadhīritamākulamāsuram” //",
    "GK16rajkmimu:1677": " yathā ca-",
    "GK16rajkmimu:1678": " “dalayatā viśikhairbalamunmadaṃ niravadhīritamākulamāluram /",
    "GK16rajkmimu:1679": " daśasu dikṣu ca tena yaśaḥ sitaṃ niravadhīritamākulamāsuram” //",
    "GK16rajkmimu:1680": " śliṣṭasya praśnottareṇa haraṇam-",
    "GK16rajkmimu:1681": " “yasyāṃ bhujaṅgavargaḥ karṇoyatekṣaṇaṃ kāminīvavadanaṃ ca” //",
    "GK16rajkmimu:1682": " yathā ca-",
    "GK16rajkmimu:1683": " “kiṃ karoti kiyatkālaṃ veśyāveśmani kāmukaḥ /",
    "GK16rajkmimu:1684": " kīdṛśaṃ vadanaṃ vīkṣya tasyāḥ karṇāyatekṣaṇam” //",
    "GK16rajkmimu:1685": " yamakasya yamakena haraṇam-",
    "GK16rajkmimu:1686": " “varadāya namo haraye patati jano 'yaṃ smarannapi na moharaye /",
    "GK16rajkmimu:1687": " bahuśaścakranda hatā manasi ditiryena daityacakraṃ dahatā” //",
    "GK16rajkmimu:1688": " yathā ca-",
    "GK16rajkmimu:1689": " cakraṃ dahatāraṃ cakranda hatāraṃ khaṅgena tavājau rājannarinārī /",
    "GK16rajkmimu:1690": " evamanyonyasamanvaye 'nye 'pi bhedāḥ /",
    "GK16rajkmimu:1691": " nanvidamupadeśyameva na bhavati //",
    "GK16rajkmimu:1692": " yaditthaṃ kathayanti-",
    "GK16rajkmimu:1693": " “puṃsaḥ kālātipātena cauryamanyadviśīryati /",
    "GK16rajkmimu:1694": " api putreṣu pautreṣu vākcauryaṃ ca na śīryati” //",
    "GK16rajkmimu:1695": " “ayamaprasiddhaḥ prasiddhimānahamṣa,",
    "GK16rajkmimu:1696": " ayamapratiṣṭhaḥ pratiṣṭhāvānaham,",
    "GK16rajkmimu:1697": " aprakrāntamidamasya saṃvidhānakaṃ prakrāntaṃ mama,",
    "GK16rajkmimu:1698": " gūḍūcīvacano 'yaṃ mṛdvīkāvacano 'ham,",
    "GK16rajkmimu:1699": " anādṛtabhāṣāviśṣo 'yamahamādṛtabhāṣāviśeṣaḥ,",
    "GK16rajkmimu:1700": " praśāntajñātṛkamidaṃ,",
    "GK16rajkmimu:1701": " deśāntaritakarttṛkamidam,",
    "GK16rajkmimu:1702": " ucchannanibandhanamūlamidaṃ,",
    "GK16rajkmimu:1703": " mlecchitakopanibandhamūlamidamityevamādi bhiḥ kāraṇaiḥ śabdaharaṇe 'rthaharaṇe cābhirameta” //",
    "GK16rajkmimu:1704": " ity avantisundarī /",
    "GK16rajkmimu:1705": " “tribhyaḥ padebhyaḥ prabhṛti tvaśliśṭebhyo haraṇam“",
    "GK16rajkmimu:1706": " iti ācāryāḥ-",
    "GK16rajkmimu:1707": " yathā-",
    "GK16rajkmimu:1708": " “sa pātu vo yasya jaṭākalāpe sthitaḥ śaśāṅkaḥ sphuṭahāragauraḥ /",
    "GK16rajkmimu:1709": " nīlotpalānāmiva nālapuñje nidrāyamāṇaḥ śaradīva haṃsaḥ” //",
    "GK16rajkmimu:1710": " yathā ca-",
    "GK16rajkmimu:1711": " “sa pāsu vo yasya hatāvaśeṣāstattulyavarṇāñjanarañjiteṣu /",
    "GK16rajkmimu:1712": " lāvaṇyayukteṣvapi vitrasanti daityāḥ svakāntānayanotpaleṣu” //",
    "GK16rajkmimu:1713": " “na” iti yāyāvarīyaḥ /",
    "GK16rajkmimu:1714": " ullekhavānpadasandarbhaḥ pariharaṇīyo nāpratyabhijñāyātaḥ pādo 'pi /",
    "GK16rajkmimu:1715": " tasyāpi sāmye na kiñcana dṛṣṭaṃ syāt /",
    "GK16rajkmimu:1716": " yathā-",
    "GK16rajkmimu:1717": " “ityuktavānuktiviśeṣaramyaṃ manaḥ samādhāya jayopapattau /",
    "GK16rajkmimu:1718": " udāracetā giramityudārāṃ dvaipāyanenābhidadhe narendraḥ” //",
    "GK16rajkmimu:1719": " yathā ca-",
    "GK16rajkmimu:1720": " “ityuktavacanuktiviśeṣaramyaṃ rāmānujanmā virarāma mānī /",
    "GK16rajkmimu:1721": " saṃkṣitpamātpāvasaraṃ ca vākyaṃ sevāvidhijñaiḥ purataḥ prabhūṇām” //",
    "GK16rajkmimu:1722": " ullekhavānyathā-",
    "GK16rajkmimu:1723": " “namaḥ saṃsāranirvāṇaviṣāmṛtavidhāyine /",
    "GK16rajkmimu:1724": " satpalokormibhaṅgāya śaṅkarakṣīrasindhave” //",
    "GK16rajkmimu:1725": " yathā ca-",
    "GK16rajkmimu:1726": " “prasaradbindunādāya śuddhāmṛtamayātmane /",
    "GK16rajkmimu:1727": " namo 'nantaprakāśāya śaṅkarakṣīrasindhave” //",
    "GK16rajkmimu:1728": " “pāda evānyathātvakaraṇakāraṇaṃ na haraṇam,",
    "GK16rajkmimu:1729": " api tu svīkaraṇam” iti ācāryāḥ /",
    "GK16rajkmimu:1730": " yathā---",
    "GK16rajkmimu:1731": " “tyāgādhikāḥ svargamupāśrayante tyāgena hīnā naraka vrajanti /",
    "GK16rajkmimu:1732": " na tyāgināṃ kiñcidasādhyamasti tyāgo hi sarvavyasanāni hanti” //",
    "GK16rajkmimu:1733": " yathā ca-",
    "GK16rajkmimu:1734": " “tyāgo hi sarvavyasanāni hantītyalīkametadbhuvi sampratītam /",
    "GK16rajkmimu:1735": " jātāni sarvavyasanāni tasyāstyāgena me mugdhavilocanāyāḥ” //",
    "GK16rajkmimu:1736": " tadidaṃ svīkaraṇāparanāmadheyaṃ haraṇameva (iti yāyāvarīyaḥ-) /",
    "GK16rajkmimu:1737": " tadvadardhdaprayoge 'pi /",
    "GK16rajkmimu:1738": " yathā-",
    "GK16rajkmimu:1739": " “pādaste naravara dakṣiṇe samudre pādo 'nyo himavati hemakūṭalagne /",
    "GK16rajkmimu:1740": " ākrāmatyalaghu mahītalaṃ tvayītthaṃ bhūpālāḥ praṇatimapāsya kinnu kuryuḥ” //",
    "GK16rajkmimu:1741": " yathā cottarārddhe-",
    "GK16rajkmimu:1742": " “itthaṃ te vidhṛtapadadvayasya rājan nāścaryaṃ kathamiva sīvanī na bhinnā” //",
    "GK16rajkmimu:1743": " evaṃ vyastārddhaprayoge 'pi /",
    "GK16rajkmimu:1744": " yathā-",
    "GK16rajkmimu:1745": " “tattāvadeva śaśinaḥ sphuritaṃ mahīyo yāvanna tigmarucimaṇḍalamabhyudeti /",
    "GK16rajkmimu:1746": " abhyudgate sakaladhāmanidhau tu tasmin nindoḥ sitābhraśakalasya ca ko viśeṣaḥ” //",
    "GK16rajkmimu:1747": " yathā ca--",
    "GK16rajkmimu:1748": " “tattāvadeva śaśinaḥ sphiritaṃ mahīyo yāvanna kiñcidapi gauritarā hasanti /",
    "GK16rajkmimu:1749": " tābhiḥ punarvihasitānanapaṅkajābhir indoḥ sitābhraśakalasya ca ko viśeṣaḥ” //",
    "GK16rajkmimu:1750": " pāda evānyathātvakaraṇaṃ na svīkaraṇaṃ pādonaharaṇaṃ vā /",
    "GK16rajkmimu:1751": " yathā-",
    "GK16rajkmimu:1752": " “araṇye nirjane rātrāvantarveśmani sāhase /",
    "GK16rajkmimu:1753": " nyāsāpahnavane caiva divyā sambhavati kriyā” //",
    "GK16rajkmimu:1754": " yathā cottarārddhe-",
    "GK16rajkmimu:1755": " “tanvaṅgī yadī labhyeta divyā sambhagavati kriyā” /",
    "GK16rajkmimu:1756": " yathā vā---",
    "GK16rajkmimu:1757": " “yasya keśeṣu jīmūtā nadyaḥ sarvāṅgamandhiṣu /",
    "GK16rajkmimu:1758": " kukṣau samudrāścatvārastasmai toyātmane namaḥ” //",
    "GK16rajkmimu:1759": " yathā cottarārddhe---",
    "GK16rajkmimu:1760": " “kukṣau samudrāścatvāraḥ sa saheta smarānalam” /",
    "GK16rajkmimu:1761": " bhinnārthānāṃ tu pādānāmekena pādenānvayanaṃ kavitvameva /",
    "GK16rajkmimu:1762": " yathā---",
    "GK16rajkmimu:1763": " “kimiha kimapi dṛṣṭaṃ sthānamasti śrutaṃ vā vrajati dinakaro 'yaṃ yanna nāstaṃ kadācit /",
    "GK16rajkmimu:1764": " bhramati vihagasārthānitthamāpṛcchamāno rajanivirahabhītaścakravāko varākaḥ” //",
    "GK16rajkmimu:1765": " yathā ca-",
    "GK16rajkmimu:1766": " “jayati sitavilolavtayālayajñopavītī ghanakapilaṭānatarbhāntagaṅgājalaughaḥ /",
    "GK16rajkmimu:1767": " aviditamṛgajihnamindulekhāṃ dadhānaḥ pariṇataśitikaṇṭhaśyāmakaṇṭhaḥ pinākī” //",
    "GK16rajkmimu:1768": " yathā ca-",
    "GK16rajkmimu:1769": " “kumudavanamapaśri śrīmadambhojakhaṇḍaṃ tyajati madamulūkaḥ prītimāṃścakravākaḥ /",
    "GK16rajkmimu:1770": " udayamahimaraśmiryāti śītāṃsurastaṃ hatavidhilalitānāṃ hī vicitro vipākaḥ //",
    "GK16rajkmimu:1771": " ” yathā ca-",
    "GK16rajkmimu:1772": " “kimiha kimapi dṛṣṭaṃ sthānamasti śrutaṃ vā ghanakapilajaṭāntarbhrāntagaṅgājalaudhaḥ /",
    "GK16rajkmimu:1773": " nivasati sa pinākī yatra yāyāṃ tadasmin hatavidhilalitānāṃ hī vicitro vipākaḥ” //",
    "GK16rajkmimu:1774": " pādonavatkatipayapadaprayogo 'pi yathā-",
    "GK16rajkmimu:1775": " “yā vyāpāravatī rasān rasayituṃ kācitkavīnāṃ navā dṛṣṭiryā pariniṣṭhitārthaviṣayonmeṣā ca vaipaścitī /",
    "GK16rajkmimu:1776": " te dve apyavalambya viśvamaniśaṃ nirvārṇayanto vayaṃ śrāntā naiva labdhamabdhiśayana tvadbhaktitulyaṃ sukham” //",
    "GK16rajkmimu:1777": " yathā ca caturthapāde-",
    "GK16rajkmimu:1778": " “śrāntā naiva ca labdhamutpaladṛśāṃ premṇaḥ samānaṃ sukham” //",
    "GK16rajkmimu:1779": " pādaikadeśāgrahaṇamapi padaikadeśopalakṣaṇaparam yathā-",
    "GK16rajkmimu:1780": " “asakalahasitvātkṣālitānīva kāntyā mukulitanayanatvādvyaktakarṇotpalāni /",
    "GK16rajkmimu:1781": " pibati madhusugandhīnyānanāni priyāṇāṃ tvayi vinihitabhāraḥ kuntalānāmadhīśaḥ” //",
    "GK16rajkmimu:1782": " yathā cottarārdhe-",
    "GK16rajkmimu:1783": " “pibatu madhusugandhīnyānanāni priyāṇāṃ mayi vinihitabhāraḥ kuntalānāmadhīśaḥ” /",
    "GK16rajkmimu:1784": " vākyasyānyathā vyākhyānamapi na svīkaraṇaṃ haraṇaṃ vā /",
    "GK16rajkmimu:1785": " yathā-",
    "GK16rajkmimu:1786": " “subhru/tvaṃ kupitetyapāstamaśanaṃ tyaktā kathā yoṣitāṃ dūrādeva mayojbhphatāḥ surabhayaḥ sragdāmadhūpādayaḥ /",
    "GK16rajkmimu:1787": " kopaṃ rāgiṇi muñca mayyavanate dṛṣṭe prasīdādhunā sadyastvadvirahādbhavanti dayite sarvā mamāndhā diśaḥ” //",
    "GK16rajkmimu:1788": " etañca kāntāprasādanaparaṃ vākyaṃ kupitadṛṣṭiparatayā vyakhyātaṃ,",
    "GK16rajkmimu:1789": " na svīkṛtaṃ hṛtaṃ vā /",
    "GK16rajkmimu:1790": " yattu parakīyaṃ svīyamiti proktānāmanyatamena kāraṇena vilapanti,",
    "GK16rajkmimu:1791": " tanna kevalaṃ haraṇam,",
    "GK16rajkmimu:1792": " api tu doṣodāharaṇam /",
    "GK16rajkmimu:1793": " muktakaprabandhaviṣayaṃ tat /",
    "GK16rajkmimu:1794": " mūlyakrayo 'pi haraṇameva /",
    "GK16rajkmimu:1795": " varamaprātpiryaśaso na punarduryaśaḥ /",
    "GK16rajkmimu:1796": " (sabhāpatistu dvidhā,",
    "GK16rajkmimu:1797": " upajīvya,",
    "GK16rajkmimu:1798": " upajīvakaśca /",
    "GK16rajkmimu:1799": " tatropajīvanamātreṇa na kaściddoṣaḥ /",
    "GK16rajkmimu:1800": " yataḥ sarvo 'pi parebhya eva vyutpadyate,",
    "GK16rajkmimu:1801": " kevalaṃ tatra samudāyo guruḥ)",
    "GK16rajkmimu:1802": " “tadvahaktiharaṇam” iti ācāryāḥ /",
    "GK16rajkmimu:1803": " yathā -",
    "GK16rajkmimu:1804": " “ūrudvayaṃ sarasakadalīkāṇḍasabrahmacāri” /",
    "GK16rajkmimu:1805": " yathā ca --",
    "GK16rajkmimu:1806": " “urudvayaṃ kadalakandalayoḥ savaṃśaṃ śroṇiḥ śilāphalakasodarasanniveśā /",
    "GK16rajkmimu:1807": " vakṣaḥ stanadvitayatāḍitakumbhaśobhaṃ sabrahmacāri śaśisaśca mukhaṃ mṛgākṣyāḥ” //",
    "GK16rajkmimu:1808": " uktayo hyarthāntarasaṅkrāntā na pratyabhiyājñante,",
    "GK16rajkmimu:1809": " svadante ca;",
    "GK16rajkmimu:1810": " tadarthastu haraṇādapi haraṇaṃ syuḥ” iti yāyāvarīyaḥ /",
    "GK16rajkmimu:1811": " “nāstyacauraḥ kavijano nāstyacauro vaṇigjanaḥ /",
    "GK16rajkmimu:1812": " sa nandati vinā vācyaṃ yo jānāt nigūhitum //",
    "GK16rajkmimu:1813": " utpādakaḥ kaviḥ kaścitkaściñca parivarttakaḥ /",
    "GK16rajkmimu:1814": " ācchādakastathā cānyastathā saṃvargako 'paraḥ //",
    "GK16rajkmimu:1815": " śabdārthoktiṣu yaḥ paścediha kiñcana nūtanam /",
    "GK16rajkmimu:1816": " ullikhetkiñcana prācyaṃ manyatāṃ sa mahākaviḥ” //",
    "GK16rajkmimu:1817": " iti rājaśekharakṛtau kāvyamīmāṃsāyāṃ kavirahasye prathame 'dhikaraṇe ekādaśo 'dhyāyaḥ śabdaharaṇāni //",
    "GK16rajkmimu:1818": " ____________________________ Adhyaya 12 _____________________________",
    "GK16rajkmimu:1819": " dvadaśo 'dhyāyaḥ 12",
    "GK16rajkmimu:1820": " arthaharaṇopāyāḥ,",
    "GK16rajkmimu:1821": " kaviprabhedāḥ,",
    "GK16rajkmimu:1822": " pratibimba-kalpavikalpasya samīkṣā ca /",
    "GK16rajkmimu:1823": " “purāṇakavikṣuṇṇe vartmani durāpamaspṛṣṭaṃ vastu,",
    "GK16rajkmimu:1824": " tataśca tadeva saṃskṛrtuṃ prayateta” iti ācāryāḥ /",
    "GK16rajkmimu:1825": " “na” iti vākpatirājaḥ /",
    "GK16rajkmimu:1826": " “āsaṃsāramudāraiḥ kavibhiḥ pratidinagṛhītasāro 'pi /",
    "GK16rajkmimu:1827": " adyāpyabhinnamudro vibhāti vācāṃ parisyandaḥ” //",
    "GK16rajkmimu:1828": " tatpratibhāsāya ca paraprabandheṣvavadadhīta /",
    "GK16rajkmimu:1829": " “tadavagāhane hi tadekayonayo 'rthāḥ pṛthak pṛthak prathante” ityeke /",
    "GK16rajkmimu:1830": " “tatratyānāmarthānāṃ chāyayā parivṛttiḥ phalam” ityapare /",
    "GK16rajkmimu:1831": " mahātmanāṃ hi saṃvādinyo buddhaya ekamevārthamupasthāpayanti,",
    "GK16rajkmimu:1832": " tatparityāgāyatānādriyeta iti ca kecit /",
    "GK16rajkmimu:1833": " “na” iti yāyāvarīyaḥ /",
    "GK16rajkmimu:1834": " sārasvataṃ cakṣuravāṅmanasagocareṇa praṇidhānena dṛṣṭamadṛṣṭaṃ cārthajātaṃ svayaṃ vibhajati /",
    "GK16rajkmimu:1835": " tadāhuḥ-",
    "GK16rajkmimu:1836": " sutpasyāpi mahākaveḥ śabdārthau sarasvatī darśayati /",
    "GK16rajkmimu:1837": " taditarasya tatra jāgrato 'pyandhaṃ cakṣuḥ /",
    "GK16rajkmimu:1838": " anyadṛṣṭacare hyarthe mahākavayo jātyandhāstadviparīte tu divyadṛśaḥ /",
    "GK16rajkmimu:1839": " na tat tryakṣāḥ sahasrokṣo vā yañcarmacakṣuṣo 'pi kavayaḥ paśyanti /",
    "GK16rajkmimu:1840": " madidarpaṇe kavīnāṃ viśvaṃ pratiphalati /",
    "GK16rajkmimu:1841": " kathaṃ nu vayaṃ dṛśyāmaha iti mahātmanāmahampūrvikayaiva śabdārthāḥ puro dhāvanti /",
    "GK16rajkmimu:1842": " yatsiddhapraṇidhānā yoginaḥ paśyanti,",
    "GK16rajkmimu:1843": " tatra vācā vicaranti kavayaḥ ityanantā mahākaviṣu sūktayaḥ (iti) /",
    "GK16rajkmimu:1844": " “samastamarsti” kintu tripathamarthamadhyagīṣmahi /",
    "GK16rajkmimu:1845": " iti yāyāvarīyaḥ /",
    "GK16rajkmimu:1846": " yadutānyayonirnihṇutayonirayoniśca /",
    "GK16rajkmimu:1847": " tatrānyayonidvidhā pratibimbakalpaḥ,",
    "GK16rajkmimu:1848": " ālekhyayaprakhyaśca /",
    "GK16rajkmimu:1849": " nihnutayonirapi dvidhā tulyadehitulyaḥ parapurapraveśasadṛśca /",
    "GK16rajkmimu:1850": " ayoniḥ punarekādṛśa eva /",
    "GK16rajkmimu:1851": " tatra-",
    "GK16rajkmimu:1852": " arthaḥ sa eva sarvo vākyāntaraviracanāparaṃ yatra /",
    "GK16rajkmimu:1853": " tadaparamārthavibhedaṃ kāvyaṃ pratibimbikalpaṃ syāt //",
    "GK16rajkmimu:1854": " yathā--",
    "GK16rajkmimu:1855": " “te pāntu vaḥ paśupateralinīlabhāsaḥ kaṇṭhapradeśaghaṭitāḥ phaṇinaḥ sphurantaḥ /",
    "GK16rajkmimu:1856": " candrāmṛdāmbukaṇasekasukhapraruḍhair yairaṅkurairiva virājati kālakūṭaḥ” //",
    "GK16rajkmimu:1857": " yathā ca-",
    "GK16rajkmimu:1858": " “jayanti nīlakaṇṭhasya kaṇṭhe nīlāḥ mahāhayaḥ /",
    "GK16rajkmimu:1859": " galadgaṅgāmbusaṃsiktakālakūṭāṅkurā iva” //",
    "GK16rajkmimu:1860": " kiyatāṣi yatra saṃskārakarmaṇā vastu bhinnavadbhāti /",
    "GK16rajkmimu:1861": " tatkathitamarthacaturairālekhyaprakhyamiti kāvyam //",
    "GK16rajkmimu:1862": " tatraivārthe yathā-",
    "GK16rajkmimu:1863": " “jayanti dhavalavyālāḥ śambhorjūṭāvalambinaḥ /",
    "GK16rajkmimu:1864": " galadgaṅgāmbusaṃsiktacandrakandāṅkurā iva” //",
    "GK16rajkmimu:1865": " viṣayasya yatra bhede 'pyabhedabuddhirnitāntasādṛśyāt /",
    "GK16rajkmimu:1866": " tattulyadehitulya kāvyaṃ badhnanti sudhiyo 'pi //",
    "GK16rajkmimu:1867": " yathā--",
    "GK16rajkmimu:1868": " “avīnādau kṛtvā bhavati turago yāvadavadhiḥ paśurdhanyastāvatprativasati yo jīvati sukham /",
    "GK16rajkmimu:1869": " amīṣāṃ nirmāṇaṃ kimapi tadabhūddagdhakariṇāṃ vanaṃ vā kṣeṇībhṛdbhavanamathavā yena śaraṇam” //",
    "GK16rajkmimu:1870": " atrārthe--",
    "GK16rajkmimu:1871": " “pratigṛhamupalānāmeka eva prakāro mruhurupakaraṇatvādarghitāḥ pūjitāśca /",
    "GK16rajkmimu:1872": " sphurati hatamaṇīnāṃ kintu taddhāma yena kṣitipatibhavane vā svākare vā nivāsaḥ” //",
    "GK16rajkmimu:1873": " mūlaikyaṃ yatra bhavetparikarabandhastu dūrato 'nekaḥ /",
    "GK16rajkmimu:1874": " tatparapurapraveśapratimaṃ kāvyaṃ sukavibhāvyam //",
    "GK16rajkmimu:1875": " yathā--",
    "GK16rajkmimu:1876": " “yasyārātinitambinībhīrabhito vīkṣyāmbaraṃ prāvṛṣi sphūrjadgarjitanirjitāmbudhiravasphārābhravṛndākulam /",
    "GK16rajkmimu:1877": " utsṛṣṭaprasabhābhiṣeṇanabhayaspaṣṭapramodāśrubhiḥ kiñcitkuñcitalocanābhirasakṛd ghrātāḥ kadambānilāḥ” //",
    "GK16rajkmimu:1878": " atrārthe--",
    "GK16rajkmimu:1879": " “ācchidya priyataḥ kadambakusumaṃ yasyāridārairnavaṃ yātrābhaṅgavidhāyino jalamucāṃ kālasya cihnaṃ mahat /",
    "GK16rajkmimu:1880": " hṛṣyadbhiḥ paricumbutaṃ nayanayornyastaṃ hṛdi sthāpitaṃ sīmante nihitaṃ kathañcana tataḥ kārṇāvataṃsīkṛtam //",
    "GK16rajkmimu:1881": " ” tadetaccatuṣṭayanibandhanāśca kavīnāṃ dvātriṃśaddharaṇopāyāḥ /",
    "GK16rajkmimu:1882": " amīṣāṃ cārthānāmanvarthā ayaskāntavañcatvāraḥ kavayaḥ pañcamaścādṛṣṭacarārthadarśī /",
    "GK16rajkmimu:1883": " tadāhuḥ-",
    "GK16rajkmimu:1884": " “bhrāmakaścumbakaḥ kiñca karṣako drāvakaśca yaḥ /",
    "GK16rajkmimu:1885": " sa kavirlaukiko 'nyastu cintāmaṇiralaukikaḥ //",
    "GK16rajkmimu:1886": " tanvāno 'nanyadṛṣṭatvaṃ purāṇasyāpi vastunaḥ /",
    "GK16rajkmimu:1887": " yo 'prasiddhayādibhirbhābhyatyasau syād bhrāmakaḥ kaviḥ //",
    "GK16rajkmimu:1888": " yaścumbati parasyārthaṃ vākyena svena hāriṇā /",
    "GK16rajkmimu:1889": " stokārpitanavacchāyaṃ cumbakaḥ sa kavirmataḥ //",
    "GK16rajkmimu:1890": " paravākyārthamākṛṣya yaḥ svavāci niveśayeti /",
    "GK16rajkmimu:1891": " samullekena kenāpi sa smṛtaḥ karṣakaḥ kaviḥ //",
    "GK16rajkmimu:1892": " apratyabhijñeyatayā svavākye navatāṃ nayet /",
    "GK16rajkmimu:1893": " yo drāvayitvā mūlārthaṃ drāvakaḥ sa bhavetkaviḥ //",
    "GK16rajkmimu:1894": " cintāsamaṃ yasya rasaikasūtirudeti citrākṛtirarthasārthaḥ /",
    "GK16rajkmimu:1895": " adṛṣṭapūrvo nipuṇaiḥ purāṇaiḥ kaviḥ sa cintāmaṇiradvitīyaḥ” //",
    "GK16rajkmimu:1896": " tasya cāconirarthaḥ /",
    "GK16rajkmimu:1897": " sa ca tridhā laukikālaukikabhedena,",
    "GK16rajkmimu:1898": " tayormiśratvena ca /",
    "GK16rajkmimu:1899": " laukikaḥ -",
    "GK16rajkmimu:1900": " “mā kośakāralatike vaha varṇagarvaṃ kiṃ ḍambareṇa caṇike tava kausumena /",
    "GK16rajkmimu:1901": " puṇḍrekṣuyaṣṭiriyamekatarā cakāstu yā syandate rasamṛte 'pi hi yantrayogāt” //",
    "GK16rajkmimu:1902": " alaukikaḥ-",
    "GK16rajkmimu:1903": " “devī putramasūna nṛtyata gaṇāḥ kiṃ tiṣṭhatetyudbhuje” harṣādbhṛṅgiriṭāvudāḥ hṛtagirā cāmuṇḍayāliṅgite /",
    "GK16rajkmimu:1904": " pāyādvo jitadevadundubhighanadhvānapravṛttistayor anyonyāṅkanipātajarjarajaratsthūlāsthijanmā ravaḥ” //",
    "GK16rajkmimu:1905": " miśraḥ-",
    "GK16rajkmimu:1906": " “sthite kukṣerantarmuracayini niḥśvāsamaruto jananyāstannābhīsarasijaparāgotkaramucaḥ /",
    "GK16rajkmimu:1907": " nipātāḥ sānandaṃ racitaphaṇacakreṇa halinā lamantādasyāsuḥ pratidivasamenāṃsi bhavataḥ” //",
    "GK16rajkmimu:1908": " teṣāṃ ca caturṇāmarthānām-",
    "GK16rajkmimu:1909": " catvāra ete kathitā mayaiva ye 'rthāḥ kavīnāṃ haraṇopadeśe /",
    "GK16rajkmimu:1910": " prattayekamaṣṭatvavaśādbhavanti dvātriṃśatā te 'nugatāḥ prabhedaiḥ //",
    "GK16rajkmimu:1911": " tatra pratibimbakalpavikalpāḥ /",
    "GK16rajkmimu:1912": " sa evārthaḥ paurvāparyaviparyāsād vyastakaḥ /",
    "GK16rajkmimu:1913": " yathā-",
    "GK16rajkmimu:1914": " “dṛṣṭvānyebhaṃ chedamutpādya rajjvā yanturvācaṃ manyamānastṛṇāya /",
    "GK16rajkmimu:1915": " gacchandaghre nāgarājaḥ kariṇyā premṇā tulyaṃ bandhanaṃ nāsti jantoḥ” //",
    "GK16rajkmimu:1916": " atrārthe-",
    "GK16rajkmimu:1917": " “nirvivekamanaso 'pi hi jantoḥ premabandhanamaśṛṅkhaladāma /",
    "GK16rajkmimu:1918": " yatprati pratigajaṃ gajarājaḥ prasthitaściramadhāri kariṇyā” //",
    "GK16rajkmimu:1919": " bṛhato 'rthasyārddhapraṇayanaṃ khaṇḍam /",
    "GK16rajkmimu:1920": " “purā pāṇḍuprāyaṃ tadanu kapiśinmā kṛtapadaṃ tataḥ pākodrekāraruṇaguṇasaṃvargitavapuḥ /",
    "GK16rajkmimu:1921": " śanaiḥ śoṣārambhe sthapuṭanijaviṣkambhaviṣamaṃ vane vītāmodaṃ badaramarasatvaṃ kalayati” //",
    "GK16rajkmimu:1922": " atrārthe-",
    "GK16rajkmimu:1923": " “pākakriyāparicayapraguṇīkṛtena saṃvarddhitāruṇaguṇaṃ vapuṣā nijena /",
    "GK16rajkmimu:1924": " āpāditasthapuṭasaṃsyitiśoṣapoṣādetadvane virasatāṃ badaraṃ bibhartti” //",
    "GK16rajkmimu:1925": " saṃkṣitpārthavistareṇa tailabinduḥ /",
    "GK16rajkmimu:1926": " yathā-",
    "GK16rajkmimu:1927": " “yasya tantrabharākrāntyā pātālatalagāminī /",
    "GK16rajkmimu:1928": " mahāvarāhṛdaṃṣṭrāyā bhūyaḥ sasmāra medinī” //",
    "GK16rajkmimu:1929": " atrārthe-",
    "GK16rajkmimu:1930": " “yattantrākrāntimajjatpṛthulamaṇiśilāśalyavellatphaṇānte klānte patyāvahīnāṃ caladacalamahāstambhasambhārasīmā /",
    "GK16rajkmimu:1931": " sasmāra sphāracandradyuti punaravanistaddhiraṇyākṣavakṣaḥ-sthūlāsthiśreṇiśāṇānikāṣaṇasitamapyāśu daṃṣṭrāgramugram” //",
    "GK16rajkmimu:1932": " anyatamabhāṣānibanddhaṃ bhāṣāntareṇa parivarttyata iti naṭanepathyam /",
    "GK16rajkmimu:1933": " yathā-",
    "GK16rajkmimu:1934": " “necchai pāsāsaṃkī kāo diṇṇaṃ pi pahiaghariṇīe /",
    "GK16rajkmimu:1935": " ohattakarayaloggaliyavalayamajjhadiṭriṭhāṃ piṇḍaṃ” //",
    "GK16rajkmimu:1936": " (“necchati pāśāśaṅkī kāko dattamapi pathikagṛhiṇyā /",
    "GK16rajkmimu:1937": " anavaratakaratalodgatavalayamadhyasthitaṃ piṇḍam” //",
    "GK16rajkmimu:1938": " ) atrārthe-",
    "GK16rajkmimu:1939": " “dattaṃ piṇḍaṃ nayanasalilakṣālanādhautagaṇḍaṃ dvāropānte kathamapi tayā saṅgamāśānubandhāt /",
    "GK16rajkmimu:1940": " vakragrīvaścalanataśirāḥ pārśrasañcāricakṣuḥ pāśāśaṅkī galitavalayaṃ nainamaśnāti kākaḥ” //",
    "GK16rajkmimu:1941": " chandasā parivṛttiśchandovinimayaḥ /",
    "GK16rajkmimu:1942": " yathā-",
    "GK16rajkmimu:1943": " “kānte talpamupāgate vigalitā nīvī svayaṃ bandhanāt tadvāsaḥ ślathamekhalāguṇadhṛtaṃ kiñcinnitambe sthitam /",
    "GK16rajkmimu:1944": " etāvatsakhi vedmi kevalamahaṃ tasyāṅgasaṅge punaḥ ko 'sau kāsmi rataṃ nu kiṃ kathamiti svalpāpi me na smṛtiḥ” //",
    "GK16rajkmimu:1945": " atrārthe-",
    "GK16rajkmimu:1946": " “dhanyāstu yāḥ kathayatha priyasaṅgame 'pi viśrabdhacāṭukaśatāni ratāntareṣu /",
    "GK16rajkmimu:1947": " nīvīṃ prati praṇihite tu kare priyeṇa sakhyaḥ śapāmi yadi kiñcidapi smarāmi” //",
    "GK16rajkmimu:1948": " kāraṇaparāvṛttyā hetuvyatyayaḥ /",
    "GK16rajkmimu:1949": " yathā-",
    "GK16rajkmimu:1950": " “tato 'ruṇaparispandamandīkṛtaruciḥ śaśī /",
    "GK16rajkmimu:1951": " daghre kāmaparikṣāmakāminīgaṇḍapāṇḍutām” //",
    "GK16rajkmimu:1952": " atrārthe--",
    "GK16rajkmimu:1953": " “samaṃ kusumacāpena garbhiṇīgaṇḍapāṇḍunā /",
    "GK16rajkmimu:1954": " udayādriśiraḥsīmni nihitaṃ padamindunā” //",
    "GK16rajkmimu:1955": " dṛṣṭasya vastuno 'nyatra saṃkramitiḥ saṅkrāntakam /",
    "GK16rajkmimu:1956": " yathā-",
    "GK16rajkmimu:1957": " “snānārdrairvidhutakavarībandhalolairidānīṃ śroṇībhāraḥ kṛtaparicayaḥ pallavaiḥ kuntalānām /",
    "GK16rajkmimu:1958": " apyetebhyo nabhasi patataḥ paṅkiśo vāribindūn sthitvodgrīvaṃ kuvalayadṛśāṃ kolihaṃsāḥ pibanti” //",
    "GK16rajkmimu:1959": " atrārthe-",
    "GK16rajkmimu:1960": " “sadyaḥ snātajapattapodhanajaṭāprāntastrutāḥ pronmukhaiḥ pīyante 'mbukaṇāḥ kuraṅgaśiśubhistṛṣṇāvyathāviklavaiḥ /",
    "GK16rajkmimu:1961": " etāṃ premabharālasāṃ ca sahasā śuṣyanmukhīmākulaḥ śliṣyan rakṣati pakṣasampuṭakṛtacchāyaḥ śakuntaḥ priyām” //",
    "GK16rajkmimu:1962": " ubhayavākyārthopādānaṃ sampuṭaḥ /",
    "GK16rajkmimu:1963": " yathā-",
    "GK16rajkmimu:1964": " “vindhyasyādreḥ parisaranadī narmadā subhru saiṣā yādobharttuḥ prathamagṛhiṇīṃ yāṃ viduḥ paścimasya /",
    "GK16rajkmimu:1965": " yasyāmantaḥ sphuritaśapharatrāsahāsākulākṣī svairaṃ svairaṃ kathamapi mayā tīramṛttāritāsi” //",
    "GK16rajkmimu:1966": " yathā-",
    "GK16rajkmimu:1967": " “nābhīguhābilaviśaścalavīcijātamañjudhvaniśrutikaṇatkalakukkubhāni /",
    "GK16rajkmimu:1968": " revājalānyaviralaṃ grahilīkriyante lāṭāṅganābhiraparāhnanimajjaneṣu” //",
    "GK16rajkmimu:1969": " atrārthe-",
    "GK16rajkmimu:1970": " “yadvargyābhirjagāhe guruśakulakulāsphālanatrāsahāsa-vyastorustambhikābhidiṃśi diśi saritāṃ digjayaprakrameṣu /",
    "GK16rajkmimu:1971": " ambho gambhīranābhīkuharakavalanonmuktiparyāyalolat-kallolābaddhamugdhadhvanicakitaraṇatkukkubhaṃ kāminībhiḥ” //",
    "GK16rajkmimu:1972": " so 'yaṃ kaverakavitvadāyī sarvathā pratibimbakalpaḥ pariharaṇīyaḥ /",
    "GK16rajkmimu:1973": " yataḥ--",
    "GK16rajkmimu:1974": " “pṛthaktvena na gṛhṇānti vastu kāvyāntarasthitam /",
    "GK16rajkmimu:1975": " pṛthaktvena na gṛhṇanti svavapuḥ pratibimbitam” //",
    "GK16rajkmimu:1976": " iti rājaśekharakṛtau kāvyamīmāṃsāyāṃ kavirahasye prathame 'dhikaṇe śabdārthaharaṇopāyāḥ kaviprabhedāḥ pratibimbakalpavikalpasya samīkṣā dvādaśo 'dhyāyaḥ //",
    "GK16rajkmimu:1977": " ____________________________ Adhyaya 13 _____________________________",
    "GK16rajkmimu:1978": " rājacaryā trayodaśo 'dhyāyaḥ 13 arthaharaṇeṣvālekhyaprakhyādibhedāḥ ālekhyaprakhyaparisaṅkhyāḥ /",
    "GK16rajkmimu:1979": " sadṛśañcāraṇaṃ samakramaḥ /",
    "GK16rajkmimu:1980": " yathā-",
    "GK16rajkmimu:1981": " “astādriveśmani diśo varuṇapriyāyās tiryakkathañcidapayantraṇamāsthitāyāḥ /",
    "GK16rajkmimu:1982": " gaṇḍaikapārśvamiva kuṅkumapaṅkacimbu bimbaṃ rucāmadhipateraguṇaṃ rarāja” // 1//",
    "GK16rajkmimu:1983": " yathā ca-",
    "GK16rajkmimu:1984": " “prāgdiśaḥ pratikalaṃ vilasantyāḥ kuṅkumāruṇakapolatalena /",
    "GK16rajkmimu:1985": " sāmyameti kalitodayarāgaḥ paśya sundari tuṣāramayūkhaḥ” //",
    "GK16rajkmimu:1986": " alaṅkṛtamanalaṅkṛtyābhidhīyata iti vibhūṣaṇamoṣaḥ /",
    "GK16rajkmimu:1987": " yathā-",
    "GK16rajkmimu:1988": " “kuvalayasiti mūle bālacandrāṅkurābhaṃ tadanu khalu tato 'gre pākapītāmrapītam /",
    "GK16rajkmimu:1989": " abhinavaravirocirdhūmadhūbhraṃ śikhāyām iti vivadhavikāraṃ didyute daipamarciḥ” //",
    "GK16rajkmimu:1990": " atrārthe-",
    "GK16rajkmimu:1991": " “manāṅmūle nīlaṃ tadanu kapiśonmeṣamudare tataḥ pāṇḍu stokaṃ sphuradaruṇalekhaṃ ca tadanu /",
    "GK16rajkmimu:1992": " śikhāyāmādhūbhraṃ dhṛtavividhavarṇakramamiti kṣaṇādarcirdaipaṃ dalayati tamaḥ puñjitamapi” //",
    "GK16rajkmimu:1993": " krameṇābhihitasyārthasya viparītābhidhānaṃ vyutkramaḥ /",
    "GK16rajkmimu:1994": " yathā tatraiva--",
    "GK16rajkmimu:1995": " “śyāmaṃ śikhābhuvi manāgaruṇaṃ tato 'dhaḥ stokāvapāṇḍuradhanaṃ ca tato 'pyadhastāt /",
    "GK16rajkmimu:1996": " āpiñjaraṃ tadanu tasya tale ca nīlam andhaṃ tamaḥ paṭalamarddati daipamarciḥ” //",
    "GK16rajkmimu:1997": " sāmānyanibandhe viśeṣābhidhānaṃ viśeṣoktiḥ /",
    "GK16rajkmimu:1998": " yathā-",
    "GK16rajkmimu:1999": " “ityudgate śaśini peśalakāntadūtī-saṃlāpasañcalitalocanamānasābhiḥ /",
    "GK16rajkmimu:2000": " agrāhi maṇḍanavidhirviparītabhūṣā-vinyāsahāsitasakhījanamaṅganābhiḥ” //",
    "GK16rajkmimu:2001": " atrārthe-",
    "GK16rajkmimu:2002": " ” cakāra kācitsitacandanāṅke kāñcīkalāpaṃ stanabhāradṛṣṭe /",
    "GK16rajkmimu:2003": " priyaṃ prati preṣitacittavṛttirnitambabimbe ca babandha hāram” //",
    "GK16rajkmimu:2004": " upasarjanasyārthasya pradhānatāyāmuttaṃsaḥ /",
    "GK16rajkmimu:2005": " yathā-",
    "GK16rajkmimu:2006": " “dīpayannatha nabhaḥ kiraṇaudhaiḥ kuṅkumāruṇapayodharagauraḥ /",
    "GK16rajkmimu:2007": " hemakumbha iva pūrvapayodherunmamañja śanakaistuhināṃśuḥ” //",
    "GK16rajkmimu:2008": " atrārthe-",
    "GK16rajkmimu:2009": " “tatastamaḥ śyāmalapaṭṭakañcukaṃ vipāṭayatkiñciddadaśyatāntarā /",
    "GK16rajkmimu:2010": " niśātaruṇyāḥ sthitaśeṣakuṅkumastanābhirāmaṃ sakalaṃ kalāvataḥ” //",
    "GK16rajkmimu:2011": " tadeva vastūktivaśādanyathā kriyata iti naṭanepathyam /",
    "GK16rajkmimu:2012": " yathā--",
    "GK16rajkmimu:2013": " “ānanenduśaśalakṣmakapole sādaraṃ viracitaṃ tilakaṃ yat /",
    "GK16rajkmimu:2014": " tatpriye viracitāvadhibhaṅge dhautamīkṣaṇajalaistaralākṣyāḥ” //",
    "GK16rajkmimu:2015": " atrārthe--",
    "GK16rajkmimu:2016": " “śokāśrubhirvāsarakhaṇḍitānāṃ siktāḥ kapoleṣu vilāsinīnām /",
    "GK16rajkmimu:2017": " kānteṣu kālātyayamācaransu svalpāyuṣaḥ patralatā babhūvuḥ” //",
    "GK16rajkmimu:2018": " parikarasāmye satyapi parikāryasyānyathātvādekaparikāryaḥ” /",
    "GK16rajkmimu:2019": " avyādgajendravadanaḥ sa imāṃ trilokīṃ yasyodgatena gagane mahatā kareṇa /",
    "GK16rajkmimu:2020": " mūlāvalagrasitadantabisāṅkureṇa nālāyitaṃ tapanabimbasarohasya” //",
    "GK16rajkmimu:2021": " atrārthe -",
    "GK16rajkmimu:2022": " “saralakaradaṇḍanālaṃ gajavapuṣaḥ puṣkaraṃ vibhorjayati /",
    "GK16rajkmimu:2023": " mūlabisakāṇḍabhūmau yatrābhūdekadaṃṣṭraiva” //",
    "GK16rajkmimu:2024": " vikṛteḥ prakṛtiprāpaṇaṃ pratyāpattiḥ /",
    "GK16rajkmimu:2025": " yathā--",
    "GK16rajkmimu:2026": " “ravisaṅkrāntasaubhāgyastuṣārāvṛtamaṇḍalaḥ /",
    "GK16rajkmimu:2027": " niḥśvārāndha ivādarśaścandramā na prakāśate” //",
    "GK16rajkmimu:2028": " atrārthe -",
    "GK16rajkmimu:2029": " “tasyāḥ pratidvandvibhavādviṣādāt sadyo vimuktaṃ mukhamābabhāse /",
    "GK16rajkmimu:2030": " niḥśvāsabāṣpāpagame prasannaḥ prasādamātmīyamivātmadarśaḥ” //",
    "GK16rajkmimu:2031": " tā imā ālekhyaprakhyasya bhidāḥ /",
    "GK16rajkmimu:2032": " so 'yamanugrāhyo mārgaḥ /",
    "GK16rajkmimu:2033": " āhuśca-",
    "GK16rajkmimu:2034": " “so 'yaṃ bhaṇitivaicitryātsamasto vastuvistaraḥ /",
    "GK16rajkmimu:2035": " naṭavadvarṇikāyāgādanyathānyathātvamivārcchati” //",
    "GK16rajkmimu:2036": " atha tulyadehitulyasya bhidāḥ /",
    "GK16rajkmimu:2037": " tasyaiva vastuno viṣayāntarayojanādanyarupāpattirviśayaparivarttiḥ /",
    "GK16rajkmimu:2038": " yathā-",
    "GK16rajkmimu:2039": " “ye sīmantitagātrabhasmarajaso ye kumbhakadveṣiṇo ye līḍhāḥ śravaṇāśrayeṇa phaṇinā ye candraśaityadruhaḥ /",
    "GK16rajkmimu:2040": " te kupyadgirijāvibhaktavapuṣaścittavyathāsākṣiṇaḥ sthāṇordakṣiṇanāsikāpuṭabhruvaḥ śvāsānilāḥ pāntu vaḥ” //",
    "GK16rajkmimu:2041": " atrārthe--",
    "GK16rajkmimu:2042": " “ye kīrṇākvathitodarābjamadhavo te mlāpitoraḥ strajo ye tāpāttaralena talpaphaṇinā pītapratāpobhphijtāḥ /",
    "GK16rajkmimu:2043": " te rādhāsmṛtisākṣiṇaḥ kamalayā sāsūyamākarṇitā gāḍhāntardavathoḥ pratatpasaralāḥ śvāsā hareḥ pāntu vaḥ” //",
    "GK16rajkmimu:2044": " dvirupasya vastuno 'nyatararupopādānaṃ dvandvavicchittiḥ /",
    "GK16rajkmimu:2045": " yathā-",
    "GK16rajkmimu:2046": " “utkleśaṃ keśabandhaḥ kusumaśararipoḥ kalmaṣaṃ vaḥ sa muṣyād yatrendanaṃ vīkṣya gaṅgājalabharalulitaṃ bālabhāvādabhūtām /",
    "GK16rajkmimu:2047": " krauñcārātiśca phāṇṭasphuritaśapharikāmohalolekṣaṇaśrīḥ sadyaḥ prodyanmṛṇālīgrahaṇarasalasatpuṣkaraśca dvipāsyaḥ” //",
    "GK16rajkmimu:2048": " atrārthe-",
    "GK16rajkmimu:2049": " “diśyāddhūrjaṭijūṭakoṭisariti jyotsnālavodbhāsinī śāśāṅkī kalikā jalabhramivaśād drāga dṛṣṭanaṣṭā sukham /",
    "GK16rajkmimu:2050": " yāṃ cañcatsapharībhrameṇa mukulīkurvanphaṇālīṃ muhurmuhyallakṣyamahirjighṛkṣatitamāmākuñcanaprāñcanaiḥ” //",
    "GK16rajkmimu:2051": " pūrvorthānāmarthāntarairantaraṇaṃ ratnamālā /",
    "GK16rajkmimu:2052": " yathā--",
    "GK16rajkmimu:2053": " “kapole mārjāraḥ paya iti karāṃlleḍhi śaśinas tarucchidraprotānbisamiti kareṇuḥ kalayati /",
    "GK16rajkmimu:2054": " ratānte talpasthānharati vanitāpyaṃśukamiti prabhāmattaścandro jagadidamaho vibhramayati” //",
    "GK16rajkmimu:2055": " atrarthe--",
    "GK16rajkmimu:2056": " “jyotsnārcirdugdhabuddhyā kavalitamasakṛdbhājane rājahaṃsaiḥ svāṃse karpūrapāṃsucchuraṇarabhasataḥ sambhṛtaṃ sundarībhiḥ /",
    "GK16rajkmimu:2057": " pubhbhirvyastaṃ stanāntātsicayamiti rahaḥ sambhrame vallabhānāṃ līḍhaṃ drāksindhuvāreṣvabhinavasumanolampaṭaiḥ ṣaṭpadaiśca” //",
    "GK16rajkmimu:2058": " saṅkhyāvaiṣamyeṇārthapraṇayanaṃ saṅkhyollekhaḥ /",
    "GK16rajkmimu:2059": " yathā--",
    "GK16rajkmimu:2060": " “namannārāyaṇacchāyācchuritāḥ pādayornakhāḥ /",
    "GK16rajkmimu:2061": " tvaccandramiva sevante rudra rudrendavo daśa” //",
    "GK16rajkmimu:2062": " atrārthe-",
    "GK16rajkmimu:2063": " “umaikapādāmburuhe sphurannakhe kṛtāgaso yasya śiraḥ samāgame /",
    "GK16rajkmimu:2064": " ṣaḍātmatāmāśrayatīva candramāḥ sa nīlakaṇṭhaḥ priyamātanotu vaḥ” //",
    "GK16rajkmimu:2065": " samamabhidhāyādhikasyopanyāsaścūlikā /",
    "GK16rajkmimu:2066": " dvidhā ca sā saṃvādinī visaṃvādinī ca /",
    "GK16rajkmimu:2067": " tayoḥ prathamā yathā-",
    "GK16rajkmimu:2068": " “aṅgaṇe śaśimarīcilepane sutpamindukarapuñjasannibham /",
    "GK16rajkmimu:2069": " rājahaṃsamasamīkṣya kātarā rauti haṃsavanitāśrugadgagam” //",
    "GK16rajkmimu:2070": " atrārthe-",
    "GK16rajkmimu:2071": " “candaprabhāprasarahisini saudhapṛṣṭe durlakṣapakṣatipuṭāṃ na viveda jāyām /",
    "GK16rajkmimu:2072": " mūḍhaśrutirmukharanūpuraniḥsvanena vyāhāriṇīmapi puro gṛharājahaṃsaḥ” //",
    "GK16rajkmimu:2073": " dvitīyā tatraivārthe yathā-",
    "GK16rajkmimu:2074": " “jyotsnājalasnāyini saudhapṛṣṭe viviktamuktāphalapujjarauram /",
    "GK16rajkmimu:2075": " viveda haṃsī vayitaṃ kathañcic culattulākoṭikalairninādaiḥ” //",
    "GK16rajkmimu:2076": " niṣedhasya vidhinā nibandho vidhānāpahāraḥ /",
    "GK16rajkmimu:2077": " yathā-",
    "GK16rajkmimu:2078": " “kurabaka kucāghātakrīḍārasena viyujyase bakulaviṭapin smarttavyaṃ te mukhāsavasecanam /",
    "GK16rajkmimu:2079": " caraṇaghaṭanāśūnyo yāsyasyaśoka saśokatām iti nijapuratyāge yasya dviṣāṃ jagaduḥ striyaḥ” //",
    "GK16rajkmimu:2080": " atrārthe--",
    "GK16rajkmimu:2081": " “mukhamadirayā pādanyāsairvilāsavilokitair bakulaviṭapī raktāśokastatā tilakadrumaḥ /",
    "GK16rajkmimu:2082": " jalanidhitaṭīkāntārāṇāṃ kramātkakubhāṃ jaye jhagiti gamitā yadvargyābhirvikāsamahotsavam” //",
    "GK16rajkmimu:2083": " bahūnāmarthānāmekatropasaṃhāro māṇikyapujjaḥ /",
    "GK16rajkmimu:2084": " yathā-",
    "GK16rajkmimu:2085": " “śailacchalena svaṃ dīrghaṃ bhujamuktabhya bhūvadhūḥ /",
    "GK16rajkmimu:2086": " niśāsakhyā karotīva śaśāṅkatilakaṃ mukhe” //",
    "GK16rajkmimu:2087": " yathā ca --",
    "GK16rajkmimu:2088": " “phullātimuktakusumastavakābhirāma dūrollasatkiraṇakesaramindursiṃham /",
    "GK16rajkmimu:2089": " dṛṣṭvodayādriśikharasthitamandhakāra-durvāravāraṇaghaṭā vyaghaṭanta sadyaḥ” //",
    "GK16rajkmimu:2090": " yathā ca-",
    "GK16rajkmimu:2091": " “saṃvidhātumabhiṣekamudāse manmathasya lasardaśujalaughaḥ /",
    "GK16rajkmimu:2092": " yāminīvanitayā tatacihnaḥ sotpalo rajatakumbha ivenduḥ” //",
    "GK16rajkmimu:2093": " yathā ca--",
    "GK16rajkmimu:2094": " “udayati paśya kṛśodari dalitatva(k)",
    "GK16rajkmimu:2095": " kṣīrakaraṇibhiḥ kiraṇaiḥ /",
    "GK16rajkmimu:2096": " udayācalacūḍamaṇireṣa purā rohiṇīramaṇaḥ” //",
    "GK16rajkmimu:2097": " yathā ca--",
    "GK16rajkmimu:2098": " “udayati navanītapiṇḍapāṇḍuḥ kumudavanānyavaghaṭṭayankarāgraiḥ /",
    "GK16rajkmimu:2099": " udayagiritaṭasphaṭāṭṭahāso rajanivadhīmukhadarpaṇaḥ śaśāṅkaḥ” //",
    "GK16rajkmimu:2100": " yathā ca-",
    "GK16rajkmimu:2101": " “preṣidaikenduhaṃse 'sminsasnāviva tamo 'mbubhiḥ /",
    "GK16rajkmimu:2102": " nabhastaḍāge madanastārākumudahāsini” //",
    "GK16rajkmimu:2103": " atrārthe-",
    "GK16rajkmimu:2104": " “rajanipurandhrirodhratilakastimiradvipayūthakesarī rajatamayo 'bhiṣekakalaśaḥ kusumāyudhamedinīpateḥ /",
    "GK16rajkmimu:2105": " ayamudayācalaikacūḍāmaṇirabhinavadarpaṇo diśām udayati gaganasarasi haṃsasya hasanniva vibhramaṃ śaśī” //",
    "GK16rajkmimu:2106": " kandabhūto 'rthaḥ kandalāyamānairviśeṣairabhidhīyata iti kandaḥ /",
    "GK16rajkmimu:2107": " yathā ca--",
    "GK16rajkmimu:2108": " “viśikhāmukheṣu visarati puñjībhavatīva saudhaśikhareṣu /",
    "GK16rajkmimu:2109": " kumudākareṣu vikasati śaśikalaśaparistrutā jyotsnā” //",
    "GK16rajkmimu:2110": " atrārthe-",
    "GK16rajkmimu:2111": " “viyati visarpatīva kumudeṣu bahūbhavatīva yoṣitāṃ pratiphalatīva jaraṭhaśarakāṇḍuṣu gaṇḍabhittiṣu /",
    "GK16rajkmimu:2112": " ambhasi vikasatīva lasatīva sudhādhavaleṣu dhāmasu dhvajapaṭapallaveṣu lalatīva samīracaleṣu candrikā” //",
    "GK16rajkmimu:2113": " sphaṭikamaṇighaṭa ivendustasyāmapidhānamānanamivāṅkaḥ /",
    "GK16rajkmimu:2114": " kṣarati ciraṃ yena yathā jyotsnā ghanasāradhūliriva //",
    "GK16rajkmimu:2115": " sitamaṇikalaśākadindorhariṇaharittṛṇapidhānat.o galitaiḥ /",
    "GK16rajkmimu:2116": " rajanibhujiṣyā siñcati nabho 'ṅgaṇaṃ candrikāmbhobhiḥ //",
    "GK16rajkmimu:2117": " saṃvidhātumabhiṣekamudāse manyathasya lasadaṃśujalaughaḥ /",
    "GK16rajkmimu:2118": " yāminīvanitayā tatacihnaḥ sotpalo rajatakumbha ivenduḥ” //",
    "GK16rajkmimu:2119": " tā imāstulyadehitulyasya parisaṃkhyāḥ” /",
    "GK16rajkmimu:2120": " so 'yamullekhavānanugrāhyo mārgaḥ” iti surānandaḥ /",
    "GK16rajkmimu:2121": " tadāha--",
    "GK16rajkmimu:2122": " “sarasvatī sā jayati prakāmaṃ devī śrutiḥ svastyayanaṃ kavīnām /",
    "GK16rajkmimu:2123": " anarghatāmānayati svabhaṅgyā yollikhya yatkiñcadihārthanatnam” //",
    "GK16rajkmimu:2124": " atha parapurapraveśasaddaśasya bhidāḥ /",
    "GK16rajkmimu:2125": " upanibaddhasya vastuno yuktimatī parivṛttirhuṅḍayuddham /",
    "GK16rajkmimu:2126": " yathā--",
    "GK16rajkmimu:2127": " “kathamasau na bhajatyaśarīratāṃ hatavivekapado hatamanyathaḥ /",
    "GK16rajkmimu:2128": " praharataḥ kadalīdalakomale bhavati yasya dayā na vadhūjane” //",
    "GK16rajkmimu:2129": " atrārthe--",
    "GK16rajkmimu:2130": " “kathamasau madano na namasyatāṃ sthitavivekapado makaradhvajaḥ /",
    "GK16rajkmimu:2131": " mṛgadṛśāṃ kadalīlalitaṃ vapuryadabhihanti śaraiḥ kusumodbhavaiḥ” //",
    "GK16rajkmimu:2132": " prakārāntareṇa visadṛśaṃ yadvastu tasya nibandhaḥ pratikañcukam /",
    "GK16rajkmimu:2133": " yathā--",
    "GK16rajkmimu:2134": " “mādyañcakorekṣaṇatulyadhāmno dhārāṃ dadhānā madhunā madhunaḥ patantīm /",
    "GK16rajkmimu:2135": " cañcvagradaṣṭotpalanālahṛdyā haṃsīva reje śaśiratnapārī” //",
    "GK16rajkmimu:2136": " atrārthe-",
    "GK16rajkmimu:2137": " “masārapāreṇa babhau dadānā kācitsurāṃ vidrumanālakena /",
    "GK16rajkmimu:2138": " vallūravallīṃ dadhateva cañcvā kelīśukenāñjalinā dhṛtena” //",
    "GK16rajkmimu:2139": " upamānasyopamānāntaraparivṛttirvastusaṃcāraḥ /",
    "GK16rajkmimu:2140": " yathā-",
    "GK16rajkmimu:2141": " “aviralamiva dāmnā pauṇḍarīkeṇa baddhaḥ snapita iva ca dugdhasrotasā nirbhareṇa /",
    "GK16rajkmimu:2142": " kavalita iva kṛtsnaścakṣuṣā sphāritena prasabhamamṛtamegheneva sāndreṇa siktaḥ” //",
    "GK16rajkmimu:2143": " atrārthe-",
    "GK16rajkmimu:2144": " “muktānāmiva rajjavo himarucermālāḥ kalānāmiva kṣīrābdheriva vīcayaḥ klamamuṣaḥ pīyūṣadhārā iva /",
    "GK16rajkmimu:2145": " dīrghāpāṅganadīṃ vilaṅdhya sahasā līlānubhāvāñcitāḥ sadyaḥ premabharollasā bhṛgadṛśo māmabhyaṣiñcandṛśaḥ” //",
    "GK16rajkmimu:2146": " śabdālaṅkārasyārthālaṅkāreṇānyathātvaṃ dhātuvādaḥ /",
    "GK16rajkmimu:2147": " yathā-",
    "GK16rajkmimu:2148": " “jayanti bāṇāsuramaulilālitāḥ daśāsyacūḍāmaṇicakracumbinaḥ /",
    "GK16rajkmimu:2149": " surāsurādhīśaśikhāntaśāyino bhavacchidastryambakapādapāṃśavaḥ” //",
    "GK16rajkmimu:2150": " atrārthe-",
    "GK16rajkmimu:2151": " “sanmārgālokanaprauḍhinīrajīkṛtajantavaḥ /",
    "GK16rajkmimu:2152": " jayantyapūrvavyāpārāḥ purāreḥ pādapāṃśavaḥ” //",
    "GK16rajkmimu:2153": " tasyaiva vastuna utkarṣeṇānyathākaraṇaṃ satkāraḥ /",
    "GK16rajkmimu:2154": " yathā-",
    "GK16rajkmimu:2155": " “snānārdrārdairvidhutakabarībandhalolairidānīṃ śroṇībhāraḥ kṛtaparicayaḥ pallavaiḥ kuntalānām /",
    "GK16rajkmimu:2156": " apyetebhyo nabhasi patataḥ paṅktiśo vāribindūn sthitvodgrīvaṃ kuvalayadṛśāṃ kelihaṃsāḥ pibanti” //",
    "GK16rajkmimu:2157": " atrārthe-",
    "GK16rajkmimu:2158": " “lakṣmyāḥ kṣīranidherudaktavapuṣo veṇīlatāgracyutā ye muktāgrathanāmasūtrasubhagāḥ prātpāḥ payobindavaḥ /",
    "GK16rajkmimu:2159": " te vaḥ pāntu viśeṣasaspṛhaddaśā dṛṣṭāściraṃ śārṅgiṇā helodgrīvajaleśahaṃsavanitālīḍhāḥ sudhāsvādavaḥ” //",
    "GK16rajkmimu:2160": " pūrvaṃ sadṛśaḥ paścādbhinno jīvañcīvakaḥ /",
    "GK16rajkmimu:2161": " yathā-",
    "GK16rajkmimu:2162": " “nayanodarayoḥ kapolabhāge rucimadratnagaṇeṣu bhūṣaṇeṣu /",
    "GK16rajkmimu:2163": " sakalapratibimbitendubimbā śatacandrābharaṇaiva kācitāsīt” //",
    "GK16rajkmimu:2164": " atrārthe-",
    "GK16rajkmimu:2165": " “bhāsvatkapolatalakuṇḍalapārihārya-sanmekhalāmaṇigaṇapratibimbitena /",
    "GK16rajkmimu:2166": " candreṇa bhāti ramaṇī ramaṇīyavaktra-śobhābhibhūtavapuṣeva niṣevyamāṇā” //",
    "GK16rajkmimu:2167": " prāktanavākyābhiprāyanibandho bhāvamudrā /",
    "GK16rajkmimu:2168": " yathā-",
    "GK16rajkmimu:2169": " “tāmbūlavallīpariṇaddhapūgāsvelālatāliṅgitacandanāsu /",
    "GK16rajkmimu:2170": " tamālapatrāstaraṇāsu rantuṃ prasīda śaścanmalayasthalīṣu” //",
    "GK16rajkmimu:2171": " atrārthe-",
    "GK16rajkmimu:2172": " “niśvetanānāmapi yuktayogado nūnaṃ sa enaṃ madano 'dhiṣṭhati /",
    "GK16rajkmimu:2173": " elā yadāśliṣṭavatīha candanaṃ pūgadrumaṃ nāgalatādhirohati” //",
    "GK16rajkmimu:2174": " pūrvārthaparipanthinī vasturacanā tadvirodhī (dhinī) /",
    "GK16rajkmimu:2175": " yathā-",
    "GK16rajkmimu:2176": " “hāro vakṣasi dantapatraviśadaṃ karṇe dalaṃ kaumudaṃ mālā mūrdhni dukūlinī tanulatā karpūraśuklau stanau /",
    "GK16rajkmimu:2177": " vaktre candanabindurindudhavalaṃ bālaṃ mṛṇālaṃ kare veṣaḥ kiṃ sita eṣa sundari śaraścandrāttvayā śikṣitaḥ” //",
    "GK16rajkmimu:2178": " atrārthe-",
    "GK16rajkmimu:2179": " “mūrtirnīladukūlinī mṛgamadaiḥ pratyaṅgapatrakriyā vāhū mecakaratnakaṅkaṇabhṛtau kaṇṭhe masārāvalī /",
    "GK16rajkmimu:2180": " vyālambālakavallarīkamalikaṃ kāntābhisārotsave yatsatyaṃ tamasā mṛgākṣi vihitaṃ veṣe tavācāryakam” //",
    "GK16rajkmimu:2181": " ityarthaharaṇopāyā dvārtriṃśadupadarśitāḥ /",
    "GK16rajkmimu:2182": " hānopādānavijñāne kavitvaṃ tatra māṃ prati //",
    "GK16rajkmimu:2183": " ki.ṃ caite haraṇopāyā jñeyāḥ sapratiyoginaḥ /",
    "GK16rajkmimu:2184": " arthasya vaiparītyena vijñeyā pratiyogitā //",
    "GK16rajkmimu:2185": " kiñca-",
    "GK16rajkmimu:2186": " śabdārthaśāsanavidaḥ kati no kavante yadvāṅmayaṃ śrutidhanasya cakāsti cakṣuḥ /",
    "GK16rajkmimu:2187": " kintvasti yadvacasi vastu navaṃ sadukti-sandarbhiṇāṃ sa dhuri tasya giraḥ pavitrāḥ //",
    "GK16rajkmimu:2188": " iti rājaśekharakṛtau kāvyamīmāṃsāyāṃ kavirahasye prathame 'dhikaraṇe arthaharaṇeṣvālekhyaprakhyādibhedāstrayodaśo 'dhyāyaḥ //",
    "GK16rajkmimu:2189": " ____________________________ Adhyaya 14 _____________________________",
    "GK16rajkmimu:2190": " caturdaśo 'dhyāyaḥ 14",
    "GK16rajkmimu:2191": " kavisamayaḥ jātidravyakriyāsamayasthāpanā /",
    "GK16rajkmimu:2192": " aśāstrīyamalaukikaṃ ca paramparāyātaṃ yamarthamupanibadhnanti kavayaḥ sa kavisamayaḥ /",
    "GK16rajkmimu:2193": " “nanveṣa doṣaḥ /",
    "GK16rajkmimu:2194": " kathaṅkāraṃ punarupanibandhanārhaḥ?",
    "GK16rajkmimu:2195": " “iti ācāryāḥ /",
    "GK16rajkmimu:2196": " “kavimārgānugrāhī kathameṣa doṣaḥ?",
    "GK16rajkmimu:2197": " ” iti yāyāvarīyaḥ /",
    "GK16rajkmimu:2198": " “nimittaṃ tarhi vācyam” iti ācāryāḥ //",
    "GK16rajkmimu:2199": " “idamabhidhīyate” iti yāyāvarīyaḥ /",
    "GK16rajkmimu:2200": " pūrve hi vidvāṃsaḥ sahasraśākhaṃ sāṅgaṃ ca vedamavagāhya,",
    "GK16rajkmimu:2201": " śāstrāṇi cāvabudhya,",
    "GK16rajkmimu:2202": " deśānterāṇi dvīpāntarāṇi ca paribhramya,",
    "GK16rajkmimu:2203": " yānarthānupalabhya praṇītavantasteṣāṃ deśakālāntaravaśena anyathātve 'pi tathātvenopanibandho yaḥ sa kavisamayaḥ /",
    "GK16rajkmimu:2204": " kavisamayaśabdaścāyaṃ mūlamapaśyadbhiḥ prayogamātradaśibhiḥ prayukto rūḍhaśca /",
    "GK16rajkmimu:2205": " tatra kaścidādyatvena vyavasthitaḥ kavisamayenārthaḥ,",
    "GK16rajkmimu:2206": " kaścitparasyaropakramārthaṃ svārthāya dhūrttaiḥ pravarttitaḥ /",
    "GK16rajkmimu:2207": " sa ca tridhā svargyo bhaumaḥ pātālīyaśca /",
    "GK16rajkmimu:2208": " svargyapātālīyayorbhaumaḥ pradhānaḥ /",
    "GK16rajkmimu:2209": " sa hi mahāviṣayakaḥ /",
    "GK16rajkmimu:2210": " sa ca caturddhā jātidravyaguṇakriyārupārthatayā /",
    "GK16rajkmimu:2211": " te 'pi pratyakṣaṃ tridhā asato nibandhanāt,",
    "GK16rajkmimu:2212": " satopyanibandhanāt,",
    "GK16rajkmimu:2213": " niyamataśca /",
    "GK16rajkmimu:2214": " tatra sāmānyasyāsato nibandhanam,",
    "GK16rajkmimu:2215": " yathā--nadīṣu padmotpalādīni,",
    "GK16rajkmimu:2216": " jalāśayamātre 'pi haṃsādayo,",
    "GK16rajkmimu:2217": " yatra tatra parvateṣu suvarṇaratnādikaṃ ca /",
    "GK16rajkmimu:2218": " nadīpadmāni yathā-",
    "GK16rajkmimu:2219": " “dīrghīkurvanpaṭumadakalaṃ kūjitaṃ sārasānāṃ pratyūṣeṣu sphuṭitakamalāmodamaitrīkaṣāyaḥ /",
    "GK16rajkmimu:2220": " yatra strīṇāṃ harati surataglānimaṅgānukūlaḥ śiprāvātaḥ priyatama iva prārthanācāṭukāraḥ” //",
    "GK16rajkmimu:2221": " nadīnīlotpalāni--",
    "GK16rajkmimu:2222": " “gaganagamanalīlālambhitānsvedabindūn mṛdubhiranilavāraiḥ khecarāṇāṃ harantīm /",
    "GK16rajkmimu:2223": " kuvalayavanakāntyā jāhvavīṃ so 'bhyapaśyat dinapatisutayeva vtaktadattāṅkapālīm” //",
    "GK16rajkmimu:2224": " evaṃ nadīkumudādyapi /",
    "GK16rajkmimu:2225": " salilamātre haṃsā yathā-",
    "GK16rajkmimu:2226": " “āsīdasti bhaviṣyatīha sa jano dhanyo dhanī dhārmikaḥ yaḥ kṣīkeśavavatkariṣyati punaḥ śrīmatkuḍuṅgeśvaram /",
    "GK16rajkmimu:2227": " helāndolitahaṃsasārasakularkrekārasaṃmūrccitair ityāghoṣayatīva tannavanadī yacceṣṭitaṃ vāribhiḥ” //",
    "GK16rajkmimu:2228": " parvatamātre suvarṇaṃ yathā-",
    "GK16rajkmimu:2229": " “nāgāvāsaścitrapotābhirāmaḥ svarṇasphītivyātpadikcakravālaḥ /",
    "GK16rajkmimu:2230": " sāmyātsakhyaṃ jagmivānamburāśereṣa khyātastena jīmūtabhartā” //",
    "GK16rajkmimu:2231": " ratnāni yathā-",
    "GK16rajkmimu:2232": " “nīlāśmaraśmipaṭalāni mahebhamukta-sūtkārasīkaravisṛñji taṭāntareṣu /",
    "GK16rajkmimu:2233": " ālokayanti saralīkṛtakaṇṭhanālāḥ sānandamambudadhiyātra mayūranārthaḥ” //",
    "GK16rajkmimu:2234": " evamanyadapi /",
    "GK16rajkmimu:2235": " sato 'pyanibandhanam,",
    "GK16rajkmimu:2236": " tadyathā-na mānatī vasante,",
    "GK16rajkmimu:2237": " na puṣpaphalaṃ candanadrumeṣu,",
    "GK16rajkmimu:2238": " na phalamaśokeṣu /",
    "GK16rajkmimu:2239": " tatra prathamaḥ-",
    "GK16rajkmimu:2240": " “mālatīvimukhaścaitro vikāsī puṣpasampadām /",
    "GK16rajkmimu:2241": " āścaryaṃ jātihīnasya kathaṃ sumanasaḥ priyāḥ” //",
    "GK16rajkmimu:2242": " dvitīyaḥ-",
    "GK16rajkmimu:2243": " “yadyapi candanaviṭapī vidhinā phalakusumavarjito vihitaḥ /",
    "GK16rajkmimu:2244": " nijavapuṣaiva pareṣāṃ tathāpi santāpamapaharati” //",
    "GK16rajkmimu:2245": " tṛtīyaḥ-",
    "GK16rajkmimu:2246": " “daivāyatte hi phale kiṃ kriyatāmetadatra tu vadāmaḥ /",
    "GK16rajkmimu:2247": " nāśoka'sya kisalayairvṛkṣāntarapallavāstulyāḥ” //",
    "GK16rajkmimu:2248": " anekatra pravṛttavṛttīnāmekatrācaraṇaṃ niyamaḥ,",
    "GK16rajkmimu:2249": " tadyathā-samudreṣveva makarāḥ,",
    "GK16rajkmimu:2250": " tāmraparṇyāmeva mauktikāni /",
    "GK16rajkmimu:2251": " tayoḥ prathamaḥ-",
    "GK16rajkmimu:2252": " “gotrāgrahāraṃ nayato gṛhatvaṃ svanāmamudrāṅkitamamburāśim /",
    "GK16rajkmimu:2253": " dāyādavargeṣu parisphuratsu daṃṣṭrāvalepo makarasya vandyaḥ” //",
    "GK16rajkmimu:2254": " dvatīyaḥ-",
    "GK16rajkmimu:2255": " “kāmaṃ bhavantu sarito bhuvi sapratiṣṭhāḥ svādūni santu salilāni ca śuktayaśca /",
    "GK16rajkmimu:2256": " etāṃ vihāya varavarṇini tāmraparṇīṃ nānyatra sambhavati mauktikakāmadhenuḥ” //",
    "GK16rajkmimu:2257": " asato 'pi dravyasya nibandhanam /",
    "GK16rajkmimu:2258": " tadyathā-muṣṭigrāhyatvaṃ sūcībhedyatvaṃ ca tamasaḥ,",
    "GK16rajkmimu:2259": " kumbhāpavāhyatvaṃ ca jyotsnāyāḥ /",
    "GK16rajkmimu:2260": " tatra prathamam-",
    "GK16rajkmimu:2261": " “tanulagrā iva kakubhaḥ bhūvalayaṃ caraṇacāramātramiva /",
    "GK16rajkmimu:2262": " divamiva cālikadadhnīṃ muṣṭigrāhyaṃ tamaḥ kurute” //",
    "GK16rajkmimu:2263": " tathā ca-",
    "GK16rajkmimu:2264": " “pihite kārāgāre tamasi ca sūcīmukhāgranirbhedye /",
    "GK16rajkmimu:2265": " mayi ca nimīlitanayane tathāpi kāntānanaṃ vyaktam” //",
    "GK16rajkmimu:2266": " dvitīyam -",
    "GK16rajkmimu:2267": " “yantradrāvitaketakodaradalasrotaḥ śriyaṃ bibhratī yeyaṃ mauktikadāmagumphanarvidheryogyavchaviḥ prāgabhūt /",
    "GK16rajkmimu:2268": " utsecyā kalaśībhirañjalipuṭairgrāhyā mṛṇālāṅkuraiḥ pātavyā ca śaśinyamugdhavibhave sā varttate candrikā” //",
    "GK16rajkmimu:2269": " dravyasya sato 'nibandhanaṃ,",
    "GK16rajkmimu:2270": " tadyathā-kṛṣṇapakṣe satyā api jyotsnāyāḥ,",
    "GK16rajkmimu:2271": " śuklapakṣe tvandhakārasya /",
    "GK16rajkmimu:2272": " tayoḥ prathamam-",
    "GK16rajkmimu:2273": " “dadṛśāte janaistatra yāghatrāyāṃ sakutūhalaiḥ /",
    "GK16rajkmimu:2274": " balabhadrahṛṣīkeśau pakṣāviva sitāsitau” //",
    "GK16rajkmimu:2275": " dvitīyam -",
    "GK16rajkmimu:2276": " “māsi māsi samā jyotsnā pakṣayoḥ śaklakṛṣṇayoḥ /",
    "GK16rajkmimu:2277": " tatraikaḥ śaklatāṃ yāto yaśaḥ kuṇyairavāpyate” //",
    "GK16rajkmimu:2278": " dravyaniyamaḥ,",
    "GK16rajkmimu:2279": " tadyathā-malaya eva candanasthānaṃ,",
    "GK16rajkmimu:2280": " himavāneva bhūrjotpattisthānam /",
    "GK16rajkmimu:2281": " tatra prathamaḥ-",
    "GK16rajkmimu:2282": " “tāpāpahāracaturo nāgāvāsaḥ surapriyaḥ /",
    "GK16rajkmimu:2283": " nānyatra malayādadrerdṛśyate candanadrumaḥ” //",
    "GK16rajkmimu:2284": " dvitīyaḥ-",
    "GK16rajkmimu:2285": " “nyastākṣarā dhāturasena yatra bhūrjatvacaḥ kuñjarabinduśoṇāḥ /",
    "GK16rajkmimu:2286": " vrajanti vidyādharasundarīṇāmanaṅgalekhakriyayopayogam” //",
    "GK16rajkmimu:2287": " prakīrṇakadravyakavisamayastu, tadyathā-",
    "GK16rajkmimu:2288": " kṣīrakṣārasamudrayoraikyaṃ sāgaramahāsamudrayośca /",
    "GK16rajkmimu:2289": " tayoḥ prathamaḥ-",
    "GK16rajkmimu:2290": " “śetāṃ harirbhavatu ratnamanantamantar-lakṣmīprasūtiriti no vivadāmahe he /",
    "GK16rajkmimu:2291": " hā dūradūrasapayāstṛṣitasya jantoḥ kiṃ tvatra kūpapayasaḥ sa marorjaghanyaḥ” //",
    "GK16rajkmimu:2292": " dvitīyaḥ-",
    "GK16rajkmimu:2293": " “raṅgattaraṅgabhrūbhaṅgaistarjayantīmivāpagāḥ /",
    "GK16rajkmimu:2294": " sa dadarśa puro gaṅgāṃ satpasāgaravallabhām” //",
    "GK16rajkmimu:2295": " asato 'pi kriyārthasya nibandhanam,",
    "GK16rajkmimu:2296": " yathā-cakravākamithunasya niśi bhinnataṭāśrayaṇaṃ,",
    "GK16rajkmimu:2297": " cakorāṇāṃ candrikāpānaṃ ca /",
    "GK16rajkmimu:2298": " tatra prathamaḥ-",
    "GK16rajkmimu:2299": " “saṅkṣipatā yāmavatīstaṭinīnāṃ tanayatā payaḥ pūrān /",
    "GK16rajkmimu:2300": " rathacaraṇāhvayavayasāṃ kiṃ nopakṛtaṃ nidāghena” //",
    "GK16rajkmimu:2301": " dvitīyaḥ-",
    "GK16rajkmimu:2302": " “etāstā malayopakaṇṭhasaritāmeṇākṣi rodhobhuvaś cāpābhyāsaniketanaṃ bhagavataḥ preyo manojanmanaḥ /",
    "GK16rajkmimu:2303": " yāsu śyāmaniśāsu pītatamaso muktāmayīścandrikāḥ pīyante vivṛtordhvacañcu vicalatkaṇṭhaṃ cakorāṅganāḥ” //",
    "GK16rajkmimu:2304": " sato 'pi kriyārthasyānibandhanam,",
    "GK16rajkmimu:2305": " tadyathā-divā nīlotpalānāmavikāso,",
    "GK16rajkmimu:2306": " niśānimittaśca śophālikākusumānāvistraṃsaḥ /",
    "GK16rajkmimu:2307": " tatra prathamaḥ-",
    "GK16rajkmimu:2308": " “ālikhya patramasitāguruṇābhirāmaṃ rāmāmukhe kṣaṇasabhājitacandrabimbe /",
    "GK16rajkmimu:2309": " jātaḥ punarvikasanāvasaro 'yamasyety uktvā sakho kuvalayaṃ śravaṇe cakāra” //",
    "GK16rajkmimu:2310": " dvitīyaḥ-",
    "GK16rajkmimu:2311": " “tvadviprayoge kiraṇaistathograirdagdhāsmi kṛtsnaṃ divasaṃ savitrā /",
    "GK16rajkmimu:2312": " itīva duḥkhaṃ śaśine gadantī śephālikā roditi puṣpabāṣpaiḥ” //",
    "GK16rajkmimu:2313": " niyamastu, tadyathā-grīṣmādau sambhavato 'pi kokilānāṃ virutasya vasanta eva,",
    "GK16rajkmimu:2314": " mayūrāṇāṃ varṣāsveva virutasya nṛttasya ca nibandhaḥ /",
    "GK16rajkmimu:2315": " tayoḥ prathamaḥ-",
    "GK16rajkmimu:2316": " “vasante śītabhītena kokilena vane rutam /",
    "GK16rajkmimu:2317": " antarjalagatāḥ padmāḥ śrotukāmā ivotthitāḥ” //",
    "GK16rajkmimu:2318": " dvitīyaḥ-",
    "GK16rajkmimu:2319": " “maṇḍalīkṛtya barhāṇi kaṇṭhairmadhuragītibhiḥ /",
    "GK16rajkmimu:2320": " kalāpinaḥ pranṛtyanti kāle jīmūtamālini” //",
    "GK16rajkmimu:2321": " kavīnāṃ samayaḥ so 'yaṃ jātidravyakriyāgataḥ /",
    "GK16rajkmimu:2322": " guṇasthaiṣa tataḥ svargyaḥ pātālīyaśca kathyate //",
    "GK16rajkmimu:2323": " iti rājaśekharakṛtau kāvyamīmāṃsāyāṃ kavirahasye prathame 'dhikaraṇe kavisamaye jātidravyakriyāsamayasthāpanā nāma caturdaśo 'dhyāyaḥ //",
    "GK16rajkmimu:2324": " ____________________________ Adhyaya 15 _____________________________",
    "GK16rajkmimu:2325": " pañcadaśo 'dhyāyaḥ 15",
    "GK16rajkmimu:2326": " guṇasamayasthāpanā asatoguṇasya nibandhanam /",
    "GK16rajkmimu:2327": " yathā-yaśohāsaprabhṛteḥ śauklyam,",
    "GK16rajkmimu:2328": " ayaśasaḥ pāpaprabhṛteśca kārṣṇyaṃ,",
    "GK16rajkmimu:2329": " krodhānurāgaprabhṛteśca raktatvam /",
    "GK16rajkmimu:2330": " tatra yaśaḥśauklyam-",
    "GK16rajkmimu:2331": " “stemaḥ stoko 'pi nāṅge śvasitamavikalaṃ cakṣuṣāṃ saiva vṛttir madhyekṣīrābdhi magnāḥ sphuṭamatha ca vayaṃ ko 'yamīdṛkprakāraḥ /",
    "GK16rajkmimu:2332": " itthaṃ digbhittirodhaḥkṣatavisaratayā māṃsalaistvadyaśobhiḥ stokāvasthānaduḥsthaistrijagati dhavale vismayante mṛgākṣyaḥ” //",
    "GK16rajkmimu:2333": " hāsaśauklyam-",
    "GK16rajkmimu:2334": " “aṭṭahāsacchalenāsyādyasya phenaughapāṇḍurāḥ /",
    "GK16rajkmimu:2335": " jagatkṣaya ivāpītāḥ kṣaranti kṣīrasāgarāḥ” //",
    "GK16rajkmimu:2336": " ayaśaḥ kṛṣṇatvam -",
    "GK16rajkmimu:2337": " “prasaranti kīrttayaste tava ca rikūṇāmakīrttayo yugapat /",
    "GK16rajkmimu:2338": " kuvalayadalasaṃvalitāḥ pratidinamiva mālatīmālāḥ” //",
    "GK16rajkmimu:2339": " pāpakārṣṇyam-",
    "GK16rajkmimu:2340": " “utkhātanirmalamayūkhakṛpāṇalekhāśyāmāyitā tanurabhūddhayakandharasya /",
    "GK16rajkmimu:2341": " sadyaḥ prakopakṛtakeśavavaṃśanāśasaṅkalpasajjanitapāpamalīmaseva” //",
    "GK16rajkmimu:2342": " krodharaktatā-",
    "GK16rajkmimu:2343": " “āsthānakuṭṭimatalapratibimbitena kopaprabhāprasarapāṭalavigraheṇa /",
    "GK16rajkmimu:2344": " bhaumena mūrcchitarasātalakukṣibhājā bhūmiścacāla calatodaravarttaneva” //",
    "GK16rajkmimu:2345": " anurāgaraktatā yathā-",
    "GK16rajkmimu:2346": " “guṇānurāgamiśreṇa yaśasā tava sarpatā /",
    "GK16rajkmimu:2347": " digvadhūnāṃ mukhe jātamakasmādardhdakuṅkumam” //",
    "GK16rajkmimu:2348": " sato 'pi guṇasyānibandhanam, (yathā)-",
    "GK16rajkmimu:2349": " kundakuḍmalānāṃ kāmidantānāṃ ca raktatvaṃ,",
    "GK16rajkmimu:2350": " kamalamukulaprabhṛteśca haritatvaṃ,",
    "GK16rajkmimu:2351": " priyaṅguṣuṣpāṇāṃ ca pītatvam /",
    "GK16rajkmimu:2352": " kundakuḍmalādyaraktatā-",
    "GK16rajkmimu:2353": " “dyotitāntaḥ sabhaiḥ kundakuḍmalāgradataḥ smitaiḥ /",
    "GK16rajkmimu:2354": " snapitevābhavattasya śuddhavarṇā sarasvatī” //",
    "GK16rajkmimu:2355": " padmamukulāharitatvam-",
    "GK16rajkmimu:2356": " “uddaṇḍodarapuṇḍarīkamukulabhrāntispṛśā daṃṣṭrayā magnāṃ lāvaṇasaindhave 'mbhasi mahīmudyacchato hetayā /",
    "GK16rajkmimu:2357": " tatkālākuladevadānavakulairuttālakolāhalaṃ śaurerādivarāhalīlamavatādabhraṃlihāgraṃ vapuḥ” //",
    "GK16rajkmimu:2358": " priyaṅgupuṣpāpītatvam-",
    "GK16rajkmimu:2359": " “priyaṅguśyāmamambhodhirandhraṇāṃ stanamaṇjalam /",
    "GK16rajkmimu:2360": " alaṅkartumiva svacchāḥ sūte mauktikasampadaḥ” //",
    "GK16rajkmimu:2361": " guṇaniyamastu tadyathā-sāmānyopādāne māṇikyānāṃ śoṇatā,",
    "GK16rajkmimu:2362": " puṣpāṇāṃ śuklatā,",
    "GK16rajkmimu:2363": " meghānāṃ śuklatā,",
    "GK16rajkmimu:2364": " meghānāṃ kṛṣṇatā ca /",
    "GK16rajkmimu:2365": " tatra prathamaḥ-",
    "GK16rajkmimu:2366": " “sāṃyātrikairaviratopahṛtāni kūṭaiḥ śyāmāsu tīraghanarājiṣu sambhṛtāni /",
    "GK16rajkmimu:2367": " rantāni te dadhati kañcidihāyatākṣi medhodaroditadinādhipabimbaśaṅkām” //",
    "GK16rajkmimu:2368": " puṣpaśuklatā-",
    "GK16rajkmimu:2369": " “puṣpaṃ pravālopahitaṃ yadi syānmuktāphalaṃ vā sphuṭavidrumastham /",
    "GK16rajkmimu:2370": " tato 'nukuryādviśadasya tasyāstābhrauṣṭhaparyastarucaḥ smitasya” //",
    "GK16rajkmimu:2371": " meghakārṣṇyam-",
    "GK16rajkmimu:2372": " “meghaśyāmena romeṇa pūtavedirvimānarāṭ /",
    "GK16rajkmimu:2373": " madhye mahendranīlena ratnarāśirivāvabhau” //",
    "GK16rajkmimu:2374": " kṛṣṇanīlayoḥ,",
    "GK16rajkmimu:2375": " kṛṣṇaharitayoḥ,",
    "GK16rajkmimu:2376": " kṛṣṇaśyāmayoḥ,",
    "GK16rajkmimu:2377": " pītaraktayoḥ,",
    "GK16rajkmimu:2378": " śuklagaurayorekatvena nibandhanaṃ ca kavisamayaḥ /",
    "GK16rajkmimu:2379": " kathaṃ kṛṣṇanīlayoraikyam-",
    "GK16rajkmimu:2380": " “nadīṃ tūrṇaṃ karṇopyanusṛtapulināṃ dākṣiṇātyāṅganābhiḥ samuttīrṇo varṇāmubhayataṭacalābaddhavānīrahāram /",
    "GK16rajkmimu:2381": " tataḥ sahyasyoccaiḥ svasalilanivaho bhāti nīlaḥ sa yasyāḥ priyasyāṃse pīne lulita iva ghanaḥ keśapāśaḥ sukeśyāḥ” //",
    "GK16rajkmimu:2382": " kṛṣṇaharitayoraikyam-",
    "GK16rajkmimu:2383": " “marakatasadṛśaṃ ca yāmunaṃ sphaṭikaśilāvimalaṃ ca jāhnavam /",
    "GK16rajkmimu:2384": " tadubhayamudakaṃ punātu vo hariharayoriva saṅgataṃ vapuḥ” //",
    "GK16rajkmimu:2385": " kṛṣṇaśyāmalayoraikyam-",
    "GK16rajkmimu:2386": " “etatsundari nandanaṃ śaśimaṇisnigdhālavāladrumaṃ mandākinyabhiṣiktamauktikaśile merostaṭe nandati /",
    "GK16rajkmimu:2387": " yatra śyāmaniśāsu muñcati milanmantaḥ pradoṣānilām uddāmāmarayoṣitāmabhirataṃ kalpadrumaścandrikām” //",
    "GK16rajkmimu:2388": " pītaraktayoraikyam -",
    "GK16rajkmimu:2389": " “lekhayā vimalavidrumabhāsā santataṃ timiramindurudāse /",
    "GK16rajkmimu:2390": " daṃṣṭrayā kanakabhaṅgapiśaṅgyā maṇḍalaṃ bhuva ivādivarāhaḥ” //",
    "GK16rajkmimu:2391": " śuklagaurayoraikyam -",
    "GK16rajkmimu:2392": " “kailāsagauraṃ vṛṣamārurukṣoḥ pādārpaṇānugrahapūtaṣṭham /",
    "GK16rajkmimu:2393": " avehi māṃ kiṅkaramaṣṭamūrtteḥ kumbhodaraṃ nāma nikumbhaputram” //",
    "GK16rajkmimu:2394": " evaṃ varṇāntareṣvapi /",
    "GK16rajkmimu:2395": " cakṣurāderanekavarṇopavarṇanam /",
    "GK16rajkmimu:2396": " tatra cakṣuṣaḥ śuklatā-",
    "GK16rajkmimu:2397": " “tiṣṭhantyā janasaṅkule 'pi sudṛśā sāyaṃ gṛhaprāṅgaṇe taddvāraṃ mayi niḥsahālasatanau vīṅkhāmṛdu preṅkhati /",
    "GK16rajkmimu:2398": " hīnabhrānanayaiva lolasaralaṃ niḥśvasya tatrāntare premārdrāḥ śaśikhaṇḍapāṇḍimamuṣo muktāḥ kaṭākṣacchaṭāḥ” //",
    "GK16rajkmimu:2399": " śyāmatā-",
    "GK16rajkmimu:2400": " “atha pathi gamayitvā ramyakḷtpopakārye katicidavanipālaḥ śarvarīḥ śarvakalpaḥ /",
    "GK16rajkmimu:2401": " punaraviśadayodhyāṃ maithilīdarśinīnāṃ kuvalayitagavākṣāṃ locanairaṅganānām” //",
    "GK16rajkmimu:2402": " kṛṣṇatā-",
    "GK16rajkmimu:2403": " “pādanyāsakvaṇitaraśanāstatra līlāvadhūtai ratnacchāyākhacitavalibhiścāmaraiḥ klāntahastāḥ /",
    "GK16rajkmimu:2404": " veśyāstvatto nakhapadasukhānprāpya varṣāgrabindū-nāmokṣyante tvayi madhukaraśreṇidīrghān kaṭākṣān” //",
    "GK16rajkmimu:2405": " miśravarṇatā-",
    "GK16rajkmimu:2406": " “tāmuttīrya vraja paricitabhrūlatāvibhramāṇāṃ pakṣyotkṣepādupari vilasatkṛṣṇaśāraprabhāṇām /",
    "GK16rajkmimu:2407": " kundakṣepānugamadhukaraśrīmuṣāmātmabimbaṃ pātrīkurvandaśapuravadhūnetrakautūhalānām” //",
    "GK16rajkmimu:2408": " iti rājaśekharakṛtau kāvyamīmāṃsāyāṃ kavirahasye prathame 'dhikaraṇe guṇasamayasthāpanā pañcadaśo 'dhyāyaḥ //",
    "GK16rajkmimu:2409": " ____________________________ Adhyaya 16 _____________________________",
    "GK16rajkmimu:2410": " kavisamayaḥ",
    "GK16rajkmimu:2411": " ṣoḍaśo 'dhyāyaḥ 16",
    "GK16rajkmimu:2412": " svargyapātālīyakavirahasya (samaya)",
    "GK16rajkmimu:2413": " sthāpanā bhaumavatsvargyo 'pi kavisamayaḥ,",
    "GK16rajkmimu:2414": " viśeṣastu candramasi śaśahariṇayoraikyam /",
    "GK16rajkmimu:2415": " yathā-",
    "GK16rajkmimu:2416": " “mā bhaiḥ śaśāṅka?",
    "GK16rajkmimu:2417": " mama sīdhuni nāsti rāhuḥ khe rohiṇī vasati kātara kiṃ bibheṣi /",
    "GK16rajkmimu:2418": " prāyo vidagdhavanitānavasaṅgameṣu puṃsāṃ manaḥ pracalatīti kimatra citram” //",
    "GK16rajkmimu:2419": " yathā ca -",
    "GK16rajkmimu:2420": " “aṅkādhāropitamṛgaścandramā mṛgalāñchanaḥ /",
    "GK16rajkmimu:2421": " kesarī niṣṭurakṣitpamṛgayūto mṛgādhipaḥ” //",
    "GK16rajkmimu:2422": " kāmaketane makaramatsyayoraikyaṃ yathā-",
    "GK16rajkmimu:2423": " “cāpaṃ puṣpamayaṃ gṛhāṇa makaraḥ ketuḥ samucchrīyatāṃ cetolakṣyabhidaśca pañca viśikhāḥ pāṇau punaḥ santu te /",
    "GK16rajkmimu:2424": " dagdhā kāpi tavākṛteḥ pratikṛtiḥ kāmo 'si kiṃ gūhase rupaṃ darśaya nātra śaṅkarabhayaṃ sarve vayaṃ vaiṣṇavāḥ” //",
    "GK16rajkmimu:2425": " yathā ca-",
    "GK16rajkmimu:2426": " “mīnadhvajastvamasi no na ca ṣuṣpadhanvā keliprakāśa tava manmathatā tathāpi /",
    "GK16rajkmimu:2427": " itthaṃ tvayā virahitasya mayopalabdhāḥ kāntājanasya jananātha ciraṃ vilāpāḥ” //",
    "GK16rajkmimu:2428": " yathā ca -",
    "GK16rajkmimu:2429": " “āpātamārutaviloḍitasindhunātho hātkārabhītaparivarttitamatsyacihvām /",
    "GK16rajkmimu:2430": " ullaṅghya yādavamahodadhibhīmavelāṃ droṇācalaṃ pavanasūnurivoddharāmi” //",
    "GK16rajkmimu:2431": " atrinetrasamudrotpannacandrayoraikyam -",
    "GK16rajkmimu:2432": " “vandyā viśvasṛjo yugādiguravaḥ svāyambhuvāḥ satpa ye tatrātrirdivi sandadhe nayanajaṃ jyotiḥ sa candro 'bhavat /",
    "GK16rajkmimu:2433": " ekā yasya śikhaṇḍamaṇḍanamaṇirdevasya śambhoḥ kalā śeṣābhyo 'mṛtamāpnuvanti ca sadā svāhāsvadhājīvinaḥ” //",
    "GK16rajkmimu:2434": " bahukālajanmano 'pi śivacandramaso vālatvam /",
    "GK16rajkmimu:2435": " “mālāyamānāmarasindhuhaṃsaḥ koṭīravallīkusumaṃ bhavasya /",
    "GK16rajkmimu:2436": " dākṣāyaṇīvibhramadarpaṇaśri bālendukhaṇḍaṃ bhavataḥ punītāt” //",
    "GK16rajkmimu:2437": " kāmasya mūrttatvaṃ ca yathā-",
    "GK16rajkmimu:2438": " “ayaṃ sa bhuvanatrayaprathitasaṃyamaḥ śaṅkaro bibhartti vapuṣādhunā virahakātaraḥ kāminīm /",
    "GK16rajkmimu:2439": " anena kila nirjitā vayamiti priyāyāḥ karaṃ kareṇa paritāḍayan jayati jātahāsaḥ smaraḥ” //",
    "GK16rajkmimu:2440": " yathā ca -",
    "GK16rajkmimu:2441": " “dhanurmālā maurvī kvaṇadalikulaṃ lakṣyamabalā mano bhedyaṃ śabdaprabhṛti ya ime pañca viśikhāḥ /",
    "GK16rajkmimu:2442": " iyān jetuṃ yasya tribhuvanamanaṅgasya vibhavaḥ sa vaḥ kāmaḥ kāmāndiśatu dayitāpāṅgavasatiḥ” //",
    "GK16rajkmimu:2443": " dvādaśānāmapyādityānāmaikyam -",
    "GK16rajkmimu:2444": " “yasyādho 'dhastathoparyupari niravadhi bhrābhyato viśvamaśvair āvṛttālātalīlāṃ racayati rayato maṇḍalaṃ caṇḍadhāmnaḥ /",
    "GK16rajkmimu:2445": " so 'vyāduttatpakārttasvarasaralaśarasparddhibhirddhāmadaṇḍair uddaṇḍaiḥ prāpayanvaḥ prayuratamatamaḥ stomamastaṃ samastam” //",
    "GK16rajkmimu:2446": " nārāyaṇamādhavayośca yathā-",
    "GK16rajkmimu:2447": " “yena dhvastamanobhavena balijitkāyaḥ purāstrīkṛto yo gaṅgāṃ ca dadhe 'ndhakakṣayakaro yo barhipatrapriyaḥ /",
    "GK16rajkmimu:2448": " yasyāhuḥ śaśimacchirohara iti stutyaṃ ca nāmāmarāḥ so 'vyādaṣṭabhujaṅgahāravalayastvāṃ sarvadomādhavaḥ” //",
    "GK16rajkmimu:2449": " evaṃ dāmodaraśeṣakūrmādeḥ /",
    "GK16rajkmimu:2450": " kamalāsampadeśca yathā-",
    "GK16rajkmimu:2451": " “dormanderitamandareṇa jaladherutthāpitā yā svayaṃ yāṃ bhūtvā kamaṭhaḥ purāṇakakudanyastāmudastabhbhayat /",
    "GK16rajkmimu:2452": " tāṃ lakṣyīṃ puruṣottamaḥ punarasau līlāñcitabhrūlatā-nirdeśaiḥ samavīviśatpraṇayināṃ geheṣu doṣṇi kṣitim” //",
    "GK16rajkmimu:2453": " bhaumasvargyavatpātālīyo 'pi kavisamayaḥ /",
    "GK16rajkmimu:2454": " tatra nāgasarpayoraikyam -",
    "GK16rajkmimu:2455": " “he nāgarāja bahumasya nitambabhāgaṃ bhogena gāḍhamabhiveṣṭaya mandarādreḥ /",
    "GK16rajkmimu:2456": " soḍhāviṣahyavṛṣavāhanayogalīlā-paryaṅkabandhanavidhestava ko 'tibhāraḥ” //",
    "GK16rajkmimu:2457": " daityadānavāsurāṇāmaikyam,",
    "GK16rajkmimu:2458": " yathā tatra hiraṇyākṣahiraṇyakaśipruprahlādavirocanabalibāṇādayo daityāḥ,",
    "GK16rajkmimu:2459": " vipracittiśambaranamucipulomaprabhṛtayo dānavāḥ,",
    "GK16rajkmimu:2460": " valavṛtravikṣurastavṛṣaparvādayāsurāḥ /",
    "GK16rajkmimu:2461": " teṣāmaikyaṃ yathā-",
    "GK16rajkmimu:2462": " “jayanti bāṇāsuramaulilālitā daśāsyacūḍāmaṇicakracumbinaḥ /",
    "GK16rajkmimu:2463": " surāsurādhīśaśikhāntaśāyino bhavacchidastryambakapādapāṃsavaḥ” //",
    "GK16rajkmimu:2464": " yathā ca -",
    "GK16rajkmimu:2465": " “taṃ śambarāsuraśarāśaniśalyasāraṃ keyūraratnakiraṇāruṇabāhudaṇḍam /",
    "GK16rajkmimu:2466": " pīnāṃsalagnadayitākucapatrabhaṅgaṃ mīnadhvajaṃ jitajagattritayaṃ jayetkaḥ” //",
    "GK16rajkmimu:2467": " yathā ca-",
    "GK16rajkmimu:2468": " “asti daityo hayagrīvaḥ suhṛdveśmasu yasya tāḥ /",
    "GK16rajkmimu:2469": " prathayanti balaṃ bāhvo sitacchatrasmitāḥ śriyaḥ” //",
    "GK16rajkmimu:2470": " yathā ca-hayagrīvaṃ prati-",
    "GK16rajkmimu:2471": " “dānavādhipateḥ bhūyo bhujo 'yaṃ kiṃ na nīyate /",
    "GK16rajkmimu:2472": " sahāyatāṃ kṛtāntasya kṣayābhiprāyasiddhiṣu” //",
    "GK16rajkmimu:2473": " yathā ca-",
    "GK16rajkmimu:2474": " “mahāsurasamāje 'smin na caiko 'pyasti so 'suraḥ /",
    "GK16rajkmimu:2475": " yasya nāśaniniṣpeṣanīrājitamuraḥ sthalam” //",
    "GK16rajkmimu:2476": " evamanye 'pi bhedāḥ -",
    "GK16rajkmimu:2477": " “so 'yaṃ kavīnāṃ samayaḥ kāvye sutpa iva sthitaḥ /",
    "GK16rajkmimu:2478": " sa sāmpratamihāsmābhiryathābuddhi bibodhitaḥ” //",
    "GK16rajkmimu:2479": " iti rājaśekharakṛtau kāvyamīmāṃsāyāṃ kavirahasye prathame 'dhikaraṇe svargyapātālīyakavisamayasthāpanā ṣoḍaśo 'dhyāyaḥ //",
    "GK16rajkmimu:2480": " ____________________________ Adhyaya 17 _____________________________",
    "GK16rajkmimu:2481": " saptadaśo 'dhyāyaḥ 17",
    "GK16rajkmimu:2482": " deśakālavibhāgaḥ tatra deśavibhāgaḥ deśaṃ kālaṃ ca vibhajamānaḥ kavirnārthadarśanadiśi daridrāti /",
    "GK16rajkmimu:2483": " jagajjagadekadeśāśca deśaḥ /",
    "GK16rajkmimu:2484": " “dyāvāpṛthivyātmakamekaṃ jagat” ityeke /",
    "GK16rajkmimu:2485": " tadāhu-",
    "GK16rajkmimu:2486": " “halamagu balasyaiko 'naḍvānharasya na lāṅgalaṃ kramaparimitā bhūmirviṣṇorna gaurna ca lāṅgalam /",
    "GK16rajkmimu:2487": " pravahati kṛṣirnādyāpyeṣāṃ dvitīyagavaṃ vinā jagati sakale nedṛgdṛṣṭaṃ daridrakuṭumbakam” //",
    "GK16rajkmimu:2488": " “divaspṛthivyau dve jagatī” ityapare /",
    "GK16rajkmimu:2489": " tadāhuḥ-",
    "GK16rajkmimu:2490": " “ruṇaddhi rodasī vāsya yāvatkīrttiranaśvarī /",
    "GK16rajkmimu:2491": " tāvatkilāyamadhyāste sukṛtī vaibudhaṃ padam” //",
    "GK16rajkmimu:2492": " “svargamartyapātālabhedāttrīṇi jaganti” ityeke /",
    "GK16rajkmimu:2493": " tadāhuḥ-",
    "GK16rajkmimu:2494": " “tvameva deva pātālamāśānāṃ tvaṃ nibandhanam /",
    "GK16rajkmimu:2495": " tvaṃ cāmaramarudbhūmireko lokatrayāyase” //",
    "GK16rajkmimu:2496": " “tānyeva bhūrbhruvaḥsvaḥ“ityanye /",
    "GK16rajkmimu:2497": " tadāhuḥ-",
    "GK16rajkmimu:2498": " “namastribhuvanābhogabhṛtikhedabharādiva /",
    "GK16rajkmimu:2499": " nāganāthāṅgaparyaṅkaśāyine śārṅgadhanvane” //",
    "GK16rajkmimu:2500": " “maharjanastapaḥsatyamityetaiḥ saha satpa” ityapare /",
    "GK16rajkmimu:2501": " tadāhuḥ-",
    "GK16rajkmimu:2502": " “saṃstambhinī pṛthunitambataṭairdharitryāḥ saṃvāhinī jalamucāṃ calaketuhastaiḥ /",
    "GK16rajkmimu:2503": " harṣasya satpabhuvanaprathitorukīrtteḥ prāsādapaḍktiriyamucchikharā vibhāti” //",
    "GK16rajkmimu:2504": " “tāni satpabhirvāyuskandhaiḥ saha caturdaśa” iti kecit /",
    "GK16rajkmimu:2505": " tadāhuḥ-",
    "GK16rajkmimu:2506": " “niravadhi ca nirāśrayaṃ ca yasya sthitamanuvarttitakautukaprapañcam /",
    "GK16rajkmimu:2507": " prathama iha bhavānsa kūrmamūrttirjayati caturddaśalokavallikandaḥ” //",
    "GK16rajkmimu:2508": " “tāni satpabhiḥ pātālaiḥ sahaikaviṃśatiḥ” iti kecit /",
    "GK16rajkmimu:2509": " tadāhuḥ-",
    "GK16rajkmimu:2510": " “harahāsaharāvāsaharahāranibhaprabhāḥ /",
    "GK16rajkmimu:2511": " kīrttayastava limpantu bhuvanānyekarviṃśatim” //",
    "GK16rajkmimu:2512": " “sarvamupapannam” iti yāyāvarīyaḥ /",
    "GK16rajkmimu:2513": " aviśeṣavivakṣā yadekayati,",
    "GK16rajkmimu:2514": " viśeṣavivakṣātvanekayati /",
    "GK16rajkmimu:2515": " teṣu bhūrlokaḥ pṛthivī /",
    "GK16rajkmimu:2516": " tatra satpa mahādvīpāḥ /",
    "GK16rajkmimu:2517": " “jambūdvīpaḥ sarvamadhye tataśca plakṣo nāmnā śālmalo 'taḥ kuśo 'taḥ /",
    "GK16rajkmimu:2518": " krauñcaḥ śākaḥ puṣkaraścetyathaiṣāṃ bāhyā bāhyā saṃsthitirmaṇḍalībhiḥ” //",
    "GK16rajkmimu:2519": " “lāvaṇo rasamayaḥ surodakaḥ sārpiṣo dadhijalaḥ payaḥ payāḥ /",
    "GK16rajkmimu:2520": " svāduvārirudadhiśca satpamastānparītya ta ime vyavasthitāḥ” //",
    "GK16rajkmimu:2521": " “eka evāyaṃ lāvaṇaḥ samudraḥ” ityeke /",
    "GK16rajkmimu:2522": " tadāhuḥ-",
    "GK16rajkmimu:2523": " “dvīpānyaṣṭādaśātra kṣitirapi navabhirvistṛtā svāṅgakhaṇḍair rekombhodhirdigantapravisṛtasalilaḥ prājyametatsurājyam /",
    "GK16rajkmimu:2524": " kasminnapyājikelivyatikaravijayopārjite vīravīrye paryātpaṃ me na dātuṃ tadidamiti dhiyā vedhase yaścukopa” //",
    "GK16rajkmimu:2525": " “trayaḥ” ityanye /",
    "GK16rajkmimu:2526": " tadāhuḥ-",
    "GK16rajkmimu:2527": " “ākampitakṣitibhṛtā mahatā nikāmaṃ helābhibhūtajaladhitritayena yasya /",
    "GK16rajkmimu:2528": " vīryeṇa saṃhatibhidā vihatontena kalpāntakālavisṛtaḥ pavano 'nucakre” //",
    "GK16rajkmimu:2529": " yathā vā-",
    "GK16rajkmimu:2530": " “mātāṅgānāmabhāve madamalinamukhaiḥ prātpamāśākarīndraiḥ jāte rantāpahāre diśi diśi tatayo bhānti cintāmaṇīnām /",
    "GK16rajkmimu:2531": " chinneṣūdyānavāpītaruṣu viracitāḥ kalpavṛkṣā ripūṇāṃ yasyodañcattrivelāvalayaphalabhujāṃ mānasī siddhirāsīt” //",
    "GK16rajkmimu:2532": " “catvāraḥ” ityapare /",
    "GK16rajkmimu:2533": " tadāhuḥ-",
    "GK16rajkmimu:2534": " “catuḥ samudravelormiracitaikāvalīlatam /",
    "GK16rajkmimu:2535": " merumapyadrimrullaṅghya yasya kvāpi gataṃ yaśaḥ” //",
    "GK16rajkmimu:2536": " “bhinnābhiprāyatayayā sarvamupapannam” iti yāyavarīyaḥ /",
    "GK16rajkmimu:2537": " satpasamrudrīvādinastu śāstrādanapetā eva /",
    "GK16rajkmimu:2538": " tadāhuḥ-",
    "GK16rajkmimu:2539": " “āgastyaculukocchiṣṭasatpavāridhivāriṇi /",
    "GK16rajkmimu:2540": " mruhūrttaṃ keśavenāpi taratā pūtarāyitam” //",
    "GK16rajkmimu:2541": " madhyejambūdvīpamādyo girīṇāṃ merurnāmnā kāñcanaḥ śailarājaḥ /",
    "GK16rajkmimu:2542": " yo mūrttānāmauṣadhīnāṃ nidhānaṃ yaśvāvāsaḥ sarvavṛndārakāṇām //",
    "GK16rajkmimu:2543": " “tamenamavadhīkṛtya devenāmbujajanmanā /",
    "GK16rajkmimu:2544": " tiryagūrdhvamadhastāñca viśvasya racanā kṛtā” //",
    "GK16rajkmimu:2545": " sa bhagavānmerurādyo varṣaparvataḥ /",
    "GK16rajkmimu:2546": " tasya caturdiśamilāvṛtaṃ varṣam /",
    "GK16rajkmimu:2547": " tasyottareṇa trayo varṣagirayaḥ,",
    "GK16rajkmimu:2548": " nīlaḥ śvetaḥ śṛṅgavāṃśca /",
    "GK16rajkmimu:2549": " ramyakaṃ, hiraṇyayam,",
    "GK16rajkmimu:2550": " uttarāḥ kurava iti ca krameṇa trīṇi teṣāṃ varṣāṇi /",
    "GK16rajkmimu:2551": " dakṣiṇenāpi traya eva niṣadho hemakūṭo himavāṃśca /",
    "GK16rajkmimu:2552": " harivarṣaṃ,",
    "GK16rajkmimu:2553": " kiṃpuruṣaṃ,",
    "GK16rajkmimu:2554": " bhāratamiti ca trīṇi varṣāṇi /",
    "GK16rajkmimu:2555": " tatredaṃ bhārataṃ varṣamasya ca nava bhedāḥ /",
    "GK16rajkmimu:2556": " indradvīpaḥ,",
    "GK16rajkmimu:2557": " kaserumān,",
    "GK16rajkmimu:2558": " tāmraparṇo,",
    "GK16rajkmimu:2559": " gabhastimān,",
    "GK16rajkmimu:2560": " nāgadvīpaḥ,",
    "GK16rajkmimu:2561": " saumyo,",
    "GK16rajkmimu:2562": " gandharvoṃ,",
    "GK16rajkmimu:2563": " varuṇaḥ,",
    "GK16rajkmimu:2564": " kumārīdvīpaścāyaṃ navamaḥ /",
    "GK16rajkmimu:2565": " pañcaśatāni jalaṃ,",
    "GK16rajkmimu:2566": " pañca sthalamiti vibhāgena pratyekaṃ yojanasahasrāvadhayo dakṣiṇātsamudrādadrirājaṃ himavantaṃ yāvatparasparamagamyāste /",
    "GK16rajkmimu:2567": " tānyetāni yo jayati sa sabhrāḍityucyate /",
    "GK16rajkmimu:2568": " kumārīpurātprabhṛti bindusaro 'vadhi yojanānāṃ daśaśatī cakravarttikṣetram /",
    "GK16rajkmimu:2569": " tāṃ vijayamānaścakravarttī bhavati /",
    "GK16rajkmimu:2570": " cakravartticihnāni tu-",
    "GK16rajkmimu:2571": " “cakraṃ ratho maṇirbhāryā nidhiraśvo gajastathā /",
    "GK16rajkmimu:2572": " proktāni satpa ratnāni sarveṣāṃ cakravarttinām” //",
    "GK16rajkmimu:2573": " atra ca kumārīdvīpe-",
    "GK16rajkmimu:2574": " “vindhyaśca pāriyātraśca śuktimānṛkṣaparvataḥ /",
    "GK16rajkmimu:2575": " mahendrasahyamalayāḥ satpaite kulaparvatāḥ” //",
    "GK16rajkmimu:2576": " tatra vindhyādayaḥ pratītasvarupāḥ,",
    "GK16rajkmimu:2577": " malayaviśeṣāstu catvāraḥ /",
    "GK16rajkmimu:2578": " teṣu prathamaḥ-",
    "GK16rajkmimu:2579": " “ā mūlayaṣṭeḥ phaṇiveṣṭitānāṃ saccndanānāṃ jananandanānām /",
    "GK16rajkmimu:2580": " kakkolakailāmaricairyutānāṃ jātītaruṇāṃ ca sa janmabhūmiḥ” //",
    "GK16rajkmimu:2581": " dvitīyaḥ-",
    "GK16rajkmimu:2582": " “yasyottamāṃ mauktikakāmadhenurupatyakāmarciti tāmraparṇī /",
    "GK16rajkmimu:2583": " ratneśvaro ratnamahānidhānaṃ kumbhodbhavastaṃ malayaṃ punāti //",
    "GK16rajkmimu:2584": " tatra drumā vidrumanāmadheyā vaṃśeṣi muktāphalajanma tatra /",
    "GK16rajkmimu:2585": " madotkaṭaiḥ kesarikaṇṭhanādaiḥ sphuṭanti tasmindhanasāravṛkṣāḥ” //",
    "GK16rajkmimu:2586": " tṛtīyaḥ-",
    "GK16rajkmimu:2587": " “vilāsabhūmiḥ sakalāmarāṇāṃ padaṃ nṛṇāṃ gaurmunipuṅgavasya /",
    "GK16rajkmimu:2588": " sadāphalaiḥ puṣpalatāpravālairāścaryamūlaṃ malayaḥ sa tatra” //",
    "GK16rajkmimu:2589": " caturthaḥ-",
    "GK16rajkmimu:2590": " “sā tatra cāmīkararatnacitraiḥ prāsādamālāvalabhīviṭaṅkaiḥ /",
    "GK16rajkmimu:2591": " dvārārgalābaddhasureśvarāṅkā laṅketi yā rāvaṇarājadhānī //",
    "GK16rajkmimu:2592": " pravarttate",
    "GK16rajkmimu:2593": " kokilanādahetuḥ puṣpaprasūḥ pañcamajanmadāyī tebhyaścaturbhyo 'pi vasantamitramudaṅmukho dakṣiṇamātariśvā” //",
    "GK16rajkmimu:2594": " pūrvāparayoḥ samudrayorhimavadvindhyayośvāntaramāryāvarttaḥ /",
    "GK16rajkmimu:2595": " tasmiṃścāturvarṇyaṃ cāturāśramyaṃ ca /",
    "GK16rajkmimu:2596": " yanmūlaśca sadācāraḥ /",
    "GK16rajkmimu:2597": " tatratyo vyavahāraḥ prāyeṇa kavīnām /",
    "GK16rajkmimu:2598": " tatra vārāṇasyāḥ purataḥ pūrvadeśaḥ /",
    "GK16rajkmimu:2599": " yatrāṅgakaliṅgakosalatosa(śaṣa)",
    "GK16rajkmimu:2600": " lotkalamagadhamudgaravidehanepālapuṇḍra prāgjyotiṣatāmalitpakamaladamallavarttakasuhyabrahyottaraprabhṛtayo janapadāḥ /",
    "GK16rajkmimu:2601": " bṛhadgṛhalohitagiricakoradarduranepālakāmarupādayaḥ parvatāḥ /",
    "GK16rajkmimu:2602": " śoṇalauhityau nadau /",
    "GK16rajkmimu:2603": " gaṅgākaratoyākapiśādyāśca nadyaḥ /",
    "GK16rajkmimu:2604": " lavalīgranthiparṇakāgurudrākṣākastūrikādīnāmutpādaḥ /",
    "GK16rajkmimu:2605": " māhiṣmatyāḥ parato dakṣiṇāpathaḥ /",
    "GK16rajkmimu:2606": " yatra mahārāṣṭramāhiṣakāśmakavidarbhakuntalakrathakaiśikasūrpārakakāñcīkeralakāveramuralavānavāsakasiṃhalacoḍadaṇḍa kapāṇḍyapallavagāṅganāśikyakauṅkaṇakolla",
    "GK16rajkmimu:2607": " girivallaraprabhṛtayo janapadāḥ /",
    "GK16rajkmimu:2608": " vindhyadakṣiṇapādamahendramalayamekalapālamañjarasahyaśrīparvatādayaḥ parvatāḥ /",
    "GK16rajkmimu:2609": " narmadātāpīpayoṣṇīgodāvarīkāverībhaimarathīveṇākṛṣṇaveṇīvañjurātuṅgabhadrātāmraparṇyutpalāvatīrāvaṇagaṅgādyā nadyaḥ /",
    "GK16rajkmimu:2610": " tadutpattirmalayotpattyā vyākhyātā /",
    "GK16rajkmimu:2611": " devasabhāyāḥ parataḥ paścāddeśaḥ /",
    "GK16rajkmimu:2612": " tatra debasabhasurāṣṭradaśerakatravaṇabhṛgukacchakacchīyānarttarbudabrabahyaṇavāhayavanaprabhṛtayo janapadāḥ /",
    "GK16rajkmimu:2613": " govardhanagirinagaradevasabhamālyaśikharārbudādayāśca parvatāḥ /",
    "GK16rajkmimu:2614": " sarasvatīśvabhravatīvārtadhnīmahāhiḍimbādyā nadyaḥ /",
    "GK16rajkmimu:2615": " karīrapīluguggulukharjūrakarabhādīnāmutpādaḥ /",
    "GK16rajkmimu:2616": " pṛthūdakātparata uttarāpathaḥ /",
    "GK16rajkmimu:2617": " yatra śakakekayavokkāṇahūṇavāṇāyujakāmbojavālīkavalavalimpākakulūtakīrataṅgaṇatuṣāraturuṣkabarbaraharahūravahūhūkasahuḍa haṃsamārgaramaṭhakarakaṇṭhaprabhṛtayo janapadāḥ /",
    "GK16rajkmimu:2618": " himālayakalindrendrakīlacandrācalādayaḥ parvatāḥ /",
    "GK16rajkmimu:2619": " gaṅgāsindhusarasvatīśatadrucandrabhāgāyamunerāvatīvitastāvipāśākuhūtevi kādyā nadyaḥ /",
    "GK16rajkmimu:2620": " saraladevadārudrākṣākuṅkumacarājinasauvīrasrotojjanasaindhavavaidūryaturaṅgāṇāmutpādaḥ /",
    "GK16rajkmimu:2621": " teṣāṃ madhye madhyadeśa iti kavivyavahāraḥ /",
    "GK16rajkmimu:2622": " na cāyaṃ nānugantā śāstrārthasya /",
    "GK16rajkmimu:2623": " tadāhuḥ-",
    "GK16rajkmimu:2624": " “himavadvindhyayormadhyaṃ yatprāgvinaśanādapi /",
    "GK16rajkmimu:2625": " pratyageva prayāgāñca madhyadeśaḥ prakīrttitaḥ” //",
    "GK16rajkmimu:2626": " tatra ca ye deśāḥ parvatāḥ sarito dravyāṇāmutpādaśca tatprasiddhisiddhamiti na nirdiṣṭam /",
    "GK16rajkmimu:2627": " dvīpāntarāṇāṃ ye deśāḥ parvatāḥ saritasthā /",
    "GK16rajkmimu:2628": " nātiprayojyāḥ kavibhiriti gāḍhaṃ na cintitāḥ //",
    "GK16rajkmimu:2629": " “vinaśanaprayāgayorgaṅgāyamunayoścāntaramantararvedī /",
    "GK16rajkmimu:2630": " tadapekṣayā diśā vibhajeta” iti ācāryāḥ /",
    "GK16rajkmimu:2631": " “tatrāpi mahodayaṃ mūlamavadhīkṛtya” iti yāyāvarīyaḥ /",
    "GK16rajkmimu:2632": " “aniyatatvāddiśā maniścico digvibhāga” ityeke /",
    "GK16rajkmimu:2633": " tathā hi yo vāmanasvāminaḥ pūrvaḥ sa brahmaśilāyāḥ paścimaḥ,",
    "GK16rajkmimu:2634": " yo gādhipurasya dakṣiṇaḥ sa kālapriyasyottara iti /",
    "GK16rajkmimu:2635": " “avadhinibandhanamidaṃ rupamitarattvaniyatameva” iti yāyāvarīyaḥ /",
    "GK16rajkmimu:2636": " “prācyapācīpratīcyudīcyaḥ catasro diśaḥ” ityeke /",
    "GK16rajkmimu:2637": " tadāhuḥ-",
    "GK16rajkmimu:2638": " “catasṛṣvapi dikṣu raṇe dviṣataḥ prati yena citracaritena /",
    "GK16rajkmimu:2639": " vihitamapūrvamadakṣiṇamapaścimamanuttaraṃ karma” //",
    "GK16rajkmimu:2640": " “aindrī, āgneyī,",
    "GK16rajkmimu:2641": " yāmyā,",
    "GK16rajkmimu:2642": " nerṛtī,",
    "GK16rajkmimu:2643": " vāruṇī,",
    "GK16rajkmimu:2644": " vāyavyā kauberī,",
    "GK16rajkmimu:2645": " aiśānī cāṣṭauddiśaḥ” ityeke /",
    "GK16rajkmimu:2646": " tadāhuḥ-",
    "GK16rajkmimu:2647": " “ekaṃ jyotirddaśau dve trijagati gaditānyabjajāsyaiścaturbhir bhūtānāṃ pañcamaṃ yānyalamṛtuṣu tathā ṣaṭsu nānāvidhāni /",
    "GK16rajkmimu:2648": " yuṣmākaṃ tāni satpatridaśamuninutānyaṣṭadigbhāñji bhānor yānti prāhne navatvaṃ daśa dadhatu śivaṃ dīdhitānāṃ śatāni” //",
    "GK16rajkmimu:2649": " “brāhmī nāgīyā ca dve tābhyāṃ saha daśaitāḥ” ityapare /",
    "GK16rajkmimu:2650": " tadāhuḥ-",
    "GK16rajkmimu:2651": " “daśadiktaṭaparyantasīmasaṅkaṭabhūmike /",
    "GK16rajkmimu:2652": " viṣamā sthūlalakṣyasya brahyāṇḍagrāmake sthitiḥ” //",
    "GK16rajkmimu:2653": " sarvamastu,",
    "GK16rajkmimu:2654": " vivakṣāparatantrā hi diśāmiyattā /",
    "GK16rajkmimu:2655": " tatra citrāsvātyantare prācī,",
    "GK16rajkmimu:2656": " tadanusāreṇa pratīcī,",
    "GK16rajkmimu:2657": " ghruveṇodīcī,",
    "GK16rajkmimu:2658": " tadanusāreṇāpācī /",
    "GK16rajkmimu:2659": " antareṣu vidiśaḥ,",
    "GK16rajkmimu:2660": " ūrdhvaṃ brāhmī,",
    "GK16rajkmimu:2661": " adhaśtānnāgīyeti /",
    "GK16rajkmimu:2662": " dvividho vyavahāraḥ kavīnāṃ prāksiddho viśiṣṭasthānāvadhisādhyaśca /",
    "GK16rajkmimu:2663": " tatra prāksiddhe prācī-",
    "GK16rajkmimu:2664": " “dvitrairvyonmi purāṇamauktikamaṇiccheyaiḥ sthitaṃ tārakair jyotsnāpānabharālasena vapuṣā sutpāścakorāṅganāḥ /",
    "GK16rajkmimu:2665": " yāto 'stācalacūlamudūsamadhucchatracchaviścandramāḥ prācī bālabiḍālalocanarucāṃ jātā ca pātraṃ kakup” //",
    "GK16rajkmimu:2666": " dakṣiṇā-",
    "GK16rajkmimu:2667": " “dakṣiṇo dakṣiṇāmāśāṃ yiyāsuḥ so 'dhikaṃ babhau /",
    "GK16rajkmimu:2668": " jihāsurdakṣiṇāmaśāṃ bhagavāniva bhāskaraḥ” //",
    "GK16rajkmimu:2669": " paścimā-",
    "GK16rajkmimu:2670": " “paśya paścimadigantalambinā nirmitaṃ mitakathe vivasvatā /",
    "GK16rajkmimu:2671": " dīrghayā pratimayā sarobhbhasastāpanīyamiva setubandhanam” //",
    "GK16rajkmimu:2672": " uttarā-",
    "GK16rajkmimu:2673": " “astyuttarasyāṃ diśi devatātmā himālayo nāma nagādhirājaḥ /",
    "GK16rajkmimu:2674": " pūrvāparau toyanidhī vigāhya sthitaḥ pṛthivyā iva mānadaṇḍaḥ” //",
    "GK16rajkmimu:2675": " viśiṣṭasthānāvadhau tu digvibhāge pūrvapaścimau yathā-",
    "GK16rajkmimu:2676": " “yādāṃsi he carata saṃgatagotratantraṃ pūrveṇa candanagireruta paścimena /",
    "GK16rajkmimu:2677": " no cennirantaradharādharasetusūtir ākalpameṣa na viraṃsyati vo viyogaḥ” //",
    "GK16rajkmimu:2678": " dakṣiṇottarau yathā-",
    "GK16rajkmimu:2679": " “kāñcyāḥ puro dakṣiṇadigvibhāge tathottarasyāṃ diśi vārirāśeḥ /",
    "GK16rajkmimu:2680": " karṇāntacakrīkṛtacārucāpo ratyā samaṃ sādhu vasatyanaṅgaḥ” //",
    "GK16rajkmimu:2681": " uttarādāvapyuttaradigabhidhānaṃ,",
    "GK16rajkmimu:2682": " anuttarādāvapi uttaradigabhidhānam /",
    "GK16rajkmimu:2683": " tayoḥ prathamam -",
    "GK16rajkmimu:2684": " “tatrāgāraṃ dhanapatigṛhānuttareṇāsmadīyaṃ dūrāllakṣyaṃ surapatidhanuścāruṇā toraṇena /",
    "GK16rajkmimu:2685": " yasyodyāne kṛtakatanayaḥ kāntayā varddhito me hastaprāpyaḥ stabakavinato bālamandāravṛkṣaḥ” //",
    "GK16rajkmimu:2686": " dvitīyam -",
    "GK16rajkmimu:2687": " “sahyādreruttare bhāge yatra godāvarī nadī /",
    "GK16rajkmimu:2688": " pṛthivyāmiha kṛtsnāyāṃ sa pradeśo manoramaḥ” //",
    "GK16rajkmimu:2689": " evaṃ digantareṣvapi /",
    "GK16rajkmimu:2690": " tatra deśaparvatanadyādīnāṃ diśāṃ ca yaḥ kramastaṃ tathaiva nibadhnīyāt /",
    "GK16rajkmimu:2691": " sādhāraṇāṃ tūbhayatra lokaprasiddhitaśca /",
    "GK16rajkmimu:2692": " tadūdvarṇaniyamaḥ /",
    "GK16rajkmimu:2693": " tatra paurastyānāṃ śyāmo varṇāḥ,",
    "GK16rajkmimu:2694": " dākṣiṇātyānāṃ kṛṣṇaḥ,",
    "GK16rajkmimu:2695": " pāścātyānāṃ pāṇḍu,",
    "GK16rajkmimu:2696": " udīcyānāṃ gauraḥ,",
    "GK16rajkmimu:2697": " madhyadeśyānāṃ kṛṣṇaḥ śyāmo gauraśca /",
    "GK16rajkmimu:2698": " paurastyaśyāmatā-",
    "GK16rajkmimu:2699": " “śyāmeṣvaṅgeṣu gauhīnāṃ sūtrahāraikahāriṣu /",
    "GK16rajkmimu:2700": " cakrīkṛtya dhanuḥ pauṣpamanaṅgo valgu valgati” //",
    "GK16rajkmimu:2701": " dākṣiṇātyakṛṣṇatā-",
    "GK16rajkmimu:2702": " “idaṃ bhāsāṃ bharttudrutakanakagolapratikṛti kramānmandajyotirgalati nabhaso bimbavalayam /",
    "GK16rajkmimu:2703": " athaiṣa prācīnaḥ sarati muralīgaṇḍamalinas tarucchāyācakraiḥ stabakita iva dhvāntavisaraḥ //",
    "GK16rajkmimu:2704": " ” pāścātyapāṇḍutā-",
    "GK16rajkmimu:2705": " “śākhāsmeraṃ madhukavalanākelilolekṣaṇānāṃ bhṛṅgastrīṇāṃ bakulamukulaṃ kuntalībhāvameti /",
    "GK16rajkmimu:2706": " kiṃ cedānīṃ yavanataruṇīpāṇḍugaṇḍasthalībhyaḥ kāntiḥ stokaṃ racayati padaṃ nāgavallīcchadeṣu //",
    "GK16rajkmimu:2707": " ” udīcyagauratā-",
    "GK16rajkmimu:2708": " “puṣpaiḥ samprati kañcanārataravaḥ pratyaṅgamāliṅgitāḥ vā līkīdaśanavraṇāruṇataraiḥ patrairaśoko 'rcitaḥ /",
    "GK16rajkmimu:2709": " jātaṃ campakamapyudīcyalalanālāvaṇyacauryakṣamaṃ māñjiṣṭhairmukulaiśca pāṭalataroranyaiva kācillipiḥ” //",
    "GK16rajkmimu:2710": " yathā vā-",
    "GK16rajkmimu:2711": " “kāśmīrīgātrekhāsu lolallāvaṇyavīciṣu /",
    "GK16rajkmimu:2712": " drāvayitveva vinyastaṃ svarṇaṃ ṣoḍaśavarṇakam” //",
    "GK16rajkmimu:2713": " madhyadeśyakṛṣṇatā yathā-",
    "GK16rajkmimu:2714": " “yudhiṣṭhirakrodhavahneḥ kuruvaṃśaikadāhinaḥ /",
    "GK16rajkmimu:2715": " pāñcālīṃ dadṛśuḥ sarve kṛṣṇāṃ dhūmaśikhāmiva” //",
    "GK16rajkmimu:2716": " tadnmadhyadeśyaśyāmatā /",
    "GK16rajkmimu:2717": " na ca kavimārge śyāmakṛṣṇayoḥ pāṇḍugaurayorvā mahānviśeṣa iti kavisamayeṣvavocāma /",
    "GK16rajkmimu:2718": " madhyadeśyagauratā-",
    "GK16rajkmimu:2719": " “tava navanavanītapiṇḍagaure pratiphaladuttarakosalendraputryāḥ /",
    "GK16rajkmimu:2720": " avagatamalike mṛgāṅkabimbaṃ mṛgamadapatranibhena lāñchanena” //",
    "GK16rajkmimu:2721": " viśeṣastu pūrvadeśe rājaputryādīnā gauraḥ pāṇḍurvā varṇaḥ /",
    "GK16rajkmimu:2722": " evaṃ dakṣiṇadeśe 'pi /",
    "GK16rajkmimu:2723": " tatra prathamaḥ -",
    "GK16rajkmimu:2724": " “kapole jānakyāḥ karikalabhadantadyutimuṣu smarasmerasphāroḍmarapulake vaktrakamalam /",
    "GK16rajkmimu:2725": " muhuḥ paśyañchṛṇvanrajanicarasenākalakalaṃ jaṭājūṭagranthiṃ draḍhayati raghūṇāṃ parivṛḍhaḥ” //",
    "GK16rajkmimu:2726": " dvitīyaḥ-",
    "GK16rajkmimu:2727": " “tāsāṃ mādhavapatnīnāṃ sarvāsāṃ candravarcasām /",
    "GK16rajkmimu:2728": " śabdavidyeva vidyānāṃ madhye jajvāla rukmiṇī” //",
    "GK16rajkmimu:2729": " evamanyadapi yathāsambhavamabhyūhyam-",
    "GK16rajkmimu:2730": " nigaditanayaviparītaṃ deśaviruddhaṃ vadanti vidvāṃsaḥ /",
    "GK16rajkmimu:2731": " tatparihāryaṃ yatnāttadudāhṛtayastu doṣeṣu //",
    "GK16rajkmimu:2732": " itthaṃ deśavibhāgo mrudrāmātreṇa sūtritaḥ sudhiyām /",
    "GK16rajkmimu:2733": " yastu jigīṣatyadhikaṃ paśyatu madbhuvanakośamasau //",
    "GK16rajkmimu:2734": " iti rājaśekharakṛtau kāvyamīmāṃsāyāṃ kavirahasye prathame 'dhikaraṇe deśavibhāgaḥ saptadaśo 'dhyāyaḥ //",
    "GK16rajkmimu:2735": " ____________________________ Adhyaya 18 _____________________________",
    "GK16rajkmimu:2736": " aṣṭādaśo 'dhyāyaḥ 18",
    "GK16rajkmimu:2737": " kālavibhāgaḥ kālaḥ kāṣṭādibhedabhinnaḥ /",
    "GK16rajkmimu:2738": " kāṣṭā nimeṣā daśa pañca triṃśacca kāṣṭhāḥ kathitāḥ kaleti /",
    "GK16rajkmimu:2739": " triṃśatkalaścaiva bhavenmuhūrttastriṃśatā rātryahanī samete //",
    "GK16rajkmimu:2740": " te ca caitraghāśvayujamāsayorbhavataḥ /",
    "GK16rajkmimu:2741": " caitrātparaṃ pratimāsaṃ mauhūrttikī divasavṛddhiḥ niśāhāniśca trimāsyāḥ,",
    "GK16rajkmimu:2742": " tataḥ paraṃ mauhūrttikī niśāvṛddhiḥ divasahāniśca /",
    "GK16rajkmimu:2743": " āśvayujītparataḥ punaretadeva viparītam /",
    "GK16rajkmimu:2744": " rāśaito rāśyantarasaṅkramaṇamuṣṇabhāso māsaḥ,",
    "GK16rajkmimu:2745": " varṣādi dakṣiṇāyanaṃ,",
    "GK16rajkmimu:2746": " śiśirādyuttarāyaṇaṃ,",
    "GK16rajkmimu:2747": " dvayayanaḥ saṃvatsara iti sauraṃ mānam /",
    "GK16rajkmimu:2748": " pañcadaśāhorātraḥ pakṣaḥ /",
    "GK16rajkmimu:2749": " varddhamānasomaḥ śuklo,",
    "GK16rajkmimu:2750": " vardhdamānakṛṣṇimā kṛṣṇā iti pitryaṃ māsamānam /",
    "GK16rajkmimu:2751": " amunā ca vedoditaḥ kṛtsno 'pi kriyākalpaḥ /",
    "GK16rajkmimu:2752": " pitryameva vyatyayitapakṣaṃ cāndramasam /",
    "GK16rajkmimu:2753": " idamāryāvarttavāsinaśca kavayaśca mānamāśritāḥ /",
    "GK16rajkmimu:2754": " evaṃ ca dvau pakṣau māsaḥ /",
    "GK16rajkmimu:2755": " dvau māsāvṛtuḥ /",
    "GK16rajkmimu:2756": " ṣaṇṇāmṛtūnāṃ paravarttaḥ saṃvatsaraḥ /",
    "GK16rajkmimu:2757": " sa ca caitrādiriti daivajñāḥ,",
    "GK16rajkmimu:2758": " śrāvaṇādiriti lokayātrāvidaḥ /",
    "GK16rajkmimu:2759": " tatra nabhā nabhasyaśca varṣāḥ,",
    "GK16rajkmimu:2760": " īṣa ūrjaśca śarat,",
    "GK16rajkmimu:2761": " sahaḥ sahasyaśca hemantaḥ,",
    "GK16rajkmimu:2762": " tapastasyaśca śiśiraḥ,",
    "GK16rajkmimu:2763": " madhurmādhavaśca vasantaḥ,",
    "GK16rajkmimu:2764": " śukraḥ śuciśca grīṣmaḥ /",
    "GK16rajkmimu:2765": " tatra “varṣāsu pūrvo vāyuḥ” iti kavayaḥ /",
    "GK16rajkmimu:2766": " “pāścātyaḥ, paurastyastu pratihantā” ityācāryāḥ /",
    "GK16rajkmimu:2767": " tadāhuḥ-",
    "GK16rajkmimu:2768": " “purovātā hatā prāvṛṭ paścādvātā hatā śarat” iti /",
    "GK16rajkmimu:2769": " tadāhuḥ-",
    "GK16rajkmimu:2770": " “prāvṛṣyabhbhobhṛtābhbhodabharanirbharanirbharamambaram /",
    "GK16rajkmimu:2771": " kādambakusumāmodā vāyavo vānti vāruṇāḥ” //",
    "GK16rajkmimu:2772": " “vastuvṛttaratantraṃ,",
    "GK16rajkmimu:2773": " kavisamayaḥ pramāṇam” iti yāyāvarīyaḥ /",
    "GK16rajkmimu:2774": " tadāhuḥ-",
    "GK16rajkmimu:2775": " “paurastyastoyadarttoḥ pavana iva patanpāvakasyeva dhūmo viśvasyevādisargaḥ praṇava iva paraṃ pāvanaṃ vedarāśeḥ /",
    "GK16rajkmimu:2776": " sandhyānṛttotsavocchoriva madanariponandināndīninādaḥ sorasyāgre sukhaṃ vo vitaratu vinatānandanaḥ syandanasya” //",
    "GK16rajkmimu:2777": " śaradyaniyatadikko vāyuryathā-",
    "GK16rajkmimu:2778": " “uṣaḥsu vavurākṛṣṇajahāvaśyāyaśīkarāḥ /",
    "GK16rajkmimu:2779": " śophālīkalikākośakaṣāyamodino 'nilāḥ” //",
    "GK16rajkmimu:2780": " “hemante pāścātyo vāyuḥ“, iti eke /",
    "GK16rajkmimu:2781": " “udīcya” iti apare /",
    "GK16rajkmimu:2782": " “ubhayamapi“iti yāyāvarīyaḥ /",
    "GK16rajkmimu:2783": " tayoḥ pāścātya--",
    "GK16rajkmimu:2784": " “bhañjanmūrjadrumālīstuhinagiritaṭeṣūdgatāstvakkarālāḥ raṃvābhbhaḥsthūlavīcīcayacakitalañcātakān vyādhunānaḥ /",
    "GK16rajkmimu:2785": " pāśvātyo vāti vegāddrutatuhinaśilāśīkarāsāravarṣī mātaṅgakṣuṇṇasāndrastrutasaralataratsārasārī samīraḥ” //",
    "GK16rajkmimu:2786": " udīcyaḥ-",
    "GK16rajkmimu:2787": " “labhpākīnāṃ kirantaścikuraviracanāṃ rallakāṃllāsayantaḥ cumbantaśvandrabhāgāsalilamavikalaṃ bhūrjakāṇḍaikacaṇḍaḥ /",
    "GK16rajkmimu:2788": " ete kastūrikaiṇapraṇayasurabhayo vallabhā bāhlavīnāṃ kaulūtīkelikārāḥ paricayitahimaṃ vāyavo vāntyudīcyāḥ” //",
    "GK16rajkmimu:2789": " śiśire 'pi hemantavadudīcyaḥ pāścātyo vā /",
    "GK16rajkmimu:2790": " vasante dakṣiṇaḥ /",
    "GK16rajkmimu:2791": " taduktam -",
    "GK16rajkmimu:2792": " “dhunvalaṅkāvanālīrmuhuralakalatā lāsayankeralīnām āndhrīdhaṃmillabandhānsapadi śithilayanvellayannāgavallīḥ /",
    "GK16rajkmimu:2793": " uddāmaṃ dākṣiṇātyo malitamalayajaḥ sārithirmīnaketoḥ prātpaḥ sīmantinīnāṃ madhusamayasuhṛnmānacauraḥ samīraḥ” //",
    "GK16rajkmimu:2794": " “ubhayatadikko vāyurgrīṣme” ityeke /",
    "GK16rajkmimu:2795": " “naiṛrtaḥ ” ityapare /",
    "GK16rajkmimu:2796": " “ubhayamapi” iti yāyāvarīyaḥ /",
    "GK16rajkmimu:2797": " tatra prathamaḥ-",
    "GK16rajkmimu:2798": " “vātyācakrakacumbitāmbarabhuvaḥ sthūlā rajodaṇḍakāḥ saṃgrathnanti bhaviṣyadabhrapaṭalasthūṇāvitarkaṃ nabhaḥ /",
    "GK16rajkmimu:2799": " kiṃ cānyanmṛgatṛṣṇiṅkāmbuvasaraiḥ pātrāṇi vītārṇasāṃ sindhūnāmiha sūtrayanti divaseṣvāgāminīṃ sampadam” //",
    "GK16rajkmimu:2800": " dvitīyaḥ-",
    "GK16rajkmimu:2801": " “so 'yaṃ karaistapati vahṇimayairivārkaḥ sāṅgāravistaravistarabhareva dharā samagrā /",
    "GK16rajkmimu:2802": " vāyuḥ kukūlamiva varṣati naiṛrtaśca kārśānavairiva śarairmadanaśca hanti” //",
    "GK16rajkmimu:2803": " kiñca -",
    "GK16rajkmimu:2804": " garbhānbalākāsu niveśayanto vaṃśāṅkurānsvairninadaiḥ sṛjantaḥ /",
    "GK16rajkmimu:2805": " “rajo 'mbudāḥ prāvṛṣi mudrayanto yātrodyamaṃ bhūmibhṛtāṃ haranti” //",
    "GK16rajkmimu:2806": " sa sallakīsālaśilīndhrayūthīprasūnadaḥ puṣpitalāṅgalīkaḥ /",
    "GK16rajkmimu:2807": " dagdhorvarāsundaragandhabandhurarghatyayaṃ vārimucāmanehā //",
    "GK16rajkmimu:2808": " vanāni nīlīdalamecakāni dhārāmbudhautā girayaḥ sphuranti /",
    "GK16rajkmimu:2809": " pūrāmbhasā bhinnataṭāstaṭinyaḥ sāndrendragopāni ca śādvalāni //",
    "GK16rajkmimu:2810": " cakoraharṣī yaticāracauro viyoginīvīkṣitanāthavartmā /",
    "GK16rajkmimu:2811": " gṛhānprati prasthitapānthasārthaḥ kālo 'yamādhmātanabhāḥ payodaiḥ //",
    "GK16rajkmimu:2812": " yā keliyātrā karikāminībhir yātuṅgaharmyāgravilāsaśayyā /",
    "GK16rajkmimu:2813": " catuḥsamaṃ (mo yo)",
    "GK16rajkmimu:2814": " yanmṛganābhigarbharṃ(bhaḥ)",
    "GK16rajkmimu:2815": " sā vāridarttoḥ prathamātitheyī //",
    "GK16rajkmimu:2816": " calañcaṭulacātakaḥ kṛtakuraṅgarāgodayaḥ sadarduraravodyamo madabharapragalbhoragaḥ /",
    "GK16rajkmimu:2817": " śikhaṇḍikulatāṇḍavāmuditamadgukaṅkāhvayo viyogiṣu ghanāgamaḥ smaraviṣaṃ viṣaṃ muñcati //",
    "GK16rajkmimu:2818": " dalatkuṭajakuḍmalaḥ sphuṭitanīpapuṣpotkaro dhavaprasavabāndhavaḥ pracitamañjarīkārjunaḥ /",
    "GK16rajkmimu:2819": " kadambakaluṣāmbaraḥ kalitaketakīkorakaś calanniculasañcayo harati hanta dharmātyayaḥ //",
    "GK16rajkmimu:2820": " varṣāḥ //",
    "GK16rajkmimu:2821": " drāggarjayantī vimadānmayūrānpragalbhayantī kuraradvirephan /",
    "GK16rajkmimu:2822": " śaratsamabhyeti vikāsya padmānunmīlayantī kumudotpalāni //",
    "GK16rajkmimu:2823": " sā bhāti puṣpāṇi niveśayantī bandhūkabāṇāsanakuṅkumeṣu /",
    "GK16rajkmimu:2824": " śephālikāsatpapalāśakāśamaṇḍīrasaugandhikamālatīṣu //",
    "GK16rajkmimu:2825": " sakhañjarīṭā sapayaḥ prasādā sā kasya no mānasamācchinati /",
    "GK16rajkmimu:2826": " kādambakāraṇḍavacakravākasasārasakrauñcakulānuyātā //",
    "GK16rajkmimu:2827": " upānayantī kalahaṃsayūthamagastyadṛṣṭayā punatī payāṃsi /",
    "GK16rajkmimu:2828": " muktāsu śubhraṃ dadhatī ca garbhaṃ śaradvacitraiścaritaiścakāsti //",
    "GK16rajkmimu:2829": " kṣitiṃ khananto vṛṣabhāḥ khurāgrai rodho viṣāṇairdviradā radantaḥ /",
    "GK16rajkmimu:2830": " śṛṅgaṃ tyajanto ruravaśca jīrṇaṃ kurvanti lokānavalokanotkān //",
    "GK16rajkmimu:2831": " atrāvadātadyuti candrikāmbunīlāvabhāsaṃ ca nabhaḥ samantāt /",
    "GK16rajkmimu:2832": " surebhavīthī divisāvatāro jīrṇābhrakhaṇḍāni ca pāṇḍurāṇi //",
    "GK16rajkmimu:2833": " mahānavamyāṃ nikhilāstrapūjāḥ nīrājanā vājibhaṭadvipānām /",
    "GK16rajkmimu:2834": " dīpālikāyāṃ vividhā vilāsā yātronmukhairatra nṛpairvidheyāḥ //",
    "GK16rajkmimu:2835": " vyomni tārataratārakotkaraḥ syandanapracaraṇakṣamā mahī /",
    "GK16rajkmimu:2836": " bhāskaraḥ śaradi dīpradīdhitirbudhyate ca saha mādhavaḥ suraiḥ //",
    "GK16rajkmimu:2837": " kedāra eva kalamāḥ pariṇāmanabhrāḥ prācīnamāmalakamardhati pākanīlam /",
    "GK16rajkmimu:2838": " ervārukaṃ sphuṭananirgatagarbhagandham amlībhavanti ca jarattrapusīphalāni //",
    "GK16rajkmimu:2839": " gehājireṣu navaśālikaṇāvapāta-gandhānubhāvasubhageṣu kṛṣīvalānām /",
    "GK16rajkmimu:2840": " ānandayanti musalollasanāvadhūta-pāṇiskhaladvalayaddhatayo vadhūṭyaḥ //",
    "GK16rajkmimu:2841": " tīkṣṇaṃ ravistapati nīca ivācirāḍhyaḥ śṛṅgaṃ rurustyajati mitramivākṛtajñaḥ /",
    "GK16rajkmimu:2842": " toyaṃ prasīdati muneriva dharmacintā kāmī daridra iva śoṣamupauti paṅkam //",
    "GK16rajkmimu:2843": " nadyo vahanti kuṭilakramayuktaśuktir ekhāṅkavālapulinodarasutpakūrmāḥ /",
    "GK16rajkmimu:2844": " asyāṃ taraṅgitanutoyapalāyamāna-mīnānusāribakadattakarālaphalāḥ //",
    "GK16rajkmimu:2845": " apaṅkilataṭāvaṭaḥ śapharaphāṇṭaphālojjvalaḥ patatkurarakātarabhramadadabhramīnārbhakaḥ /",
    "GK16rajkmimu:2846": " luṭhatkamaṭhasaikataścalabakoṭavācāṭitaḥ saritsalilasaṃcayaḥ śaradi meduraḥ sīdati” //",
    "GK16rajkmimu:2847": " śarat //",
    "GK16rajkmimu:2848": " dvitrimucukundakalikastricaturamukulaḥ krameṇa lavalīṣu /",
    "GK16rajkmimu:2849": " pañcaṣaphalinīkusumo jayati himartturnavāvataraḥ //",
    "GK16rajkmimu:2850": " punnāgarodhraprasavāvataṃsā vāmabhruvaḥ kañcukakuñcitāṅgyaḥ /",
    "GK16rajkmimu:2851": " vakrollasatkuṅkumasikthakāṅkāḥ sugandhatailāḥ kavarīrvahanti //",
    "GK16rajkmimu:2852": " yathā yathā puṣpati śītakālastuṣāracūrṇotkarakīrṇavātaḥ /",
    "GK16rajkmimu:2853": " tathā tathā yauvanaśālinīnāṃ kavoṣṇatāmatra kucā labhante //",
    "GK16rajkmimu:2854": " varāhavardhāṇi navaudanāni dadhīni sannaddhaśarāṇi cātra /",
    "GK16rajkmimu:2855": " sukomalāḥ sarṣapakandalīśca bhuktvā jano nindati vaidyavidyām //",
    "GK16rajkmimu:2856": " atropacāraḥ salilaiḥ kavoṣṇairyatkiñcidatra svadate 'nnapānam /",
    "GK16rajkmimu:2857": " sudurbhagāmatra nipīḍya śete svastyastu nityaṃ tuhinarttave 'smai //",
    "GK16rajkmimu:2858": " vimuktabarhā vimadā mayūrāḥ praruḍhagodhūmayavā ca sīmā /",
    "GK16rajkmimu:2859": " vyāghrīprasūtiḥ salilaṃ sabāṣpaṃ hemantaliṅgāni jayantyamūni //",
    "GK16rajkmimu:2860": " saśamīdhānyapākāni kṣetrāṇyatra jayanti ca /",
    "GK16rajkmimu:2861": " triśaṅkutilakā rātryaḥ paccante lavaṇāni ca //",
    "GK16rajkmimu:2862": " udyānānāṃ mūkapuṃskokilatvaṃ bhṛṅgastrīṇāṃ maunamudrā mukheṣu /",
    "GK16rajkmimu:2863": " mandodyogā patriṇāṃ vyomayātrā hemante syātsarpadarpakṣayaśca //",
    "GK16rajkmimu:2864": " karkandhūnāṃ nāgaraṅgīphalānāṃ pākodrekaḥ khāṇḍavopyāvirasti /",
    "GK16rajkmimu:2865": " kṛṣṇekṣūṇāṃ puṇḍrakāṇāṃ ca garbhe mādhuryaśrīrjāyate kāpyapūrvā //",
    "GK16rajkmimu:2866": " yeṣāṃ madhyemandiraṃ talpasampat pārśve dārāḥ sphāratāruṇyatārāḥ /",
    "GK16rajkmimu:2867": " līlāvahnirnihnutoddāmadhūmaste hemantaṃ grīṣmaśeṣaṃ vidanti” //",
    "GK16rajkmimu:2868": " iti hemantaḥ /",
    "GK16rajkmimu:2869": " hemantadharmaḥ śiśiraḥ, viśeṣastu /",
    "GK16rajkmimu:2870": " “rātrirvicighatrasuratocitayāmadairdhyā cāṇḍo marudūhati kuṅkumapaṅkasāghyaḥ /",
    "GK16rajkmimu:2871": " talpasthitirdviguṇatūlapaṭā kimanyad arghanti cātra vitatāgurudhūpadhūmāḥ /",
    "GK16rajkmimu:2872": " ba” āśleṣiṇā pṛthurataklamapītaśītam āyāminīṃ ghanamudo rajanīṃ yuvānaḥ /",
    "GK16rajkmimu:2873": " ūrvormuhurvalanabandhanasaṃdhilola-pādāntasaṃvalitatūlapaṭāḥ svapanti //",
    "GK16rajkmimu:2874": " pāne 'mbhasoḥ surasanīrasayorna bhāti sparśakriyāsu tuhinānalayorna cātra /",
    "GK16rajkmimu:2875": " no durbhagāsubhagayoḥ parirambhaṇe ca no sevane ca śaśibhāskarayorviśeṣaḥ //",
    "GK16rajkmimu:2876": " puṣpakriyā marubake jalakelinindā kundānyaśeṣakusumeṣu dhuri sthitāni /",
    "GK16rajkmimu:2877": " saubhāgyameṇatilakādbhajate 'rkabimbaṃ kāle tuṣāriṇi dahanti ca candanāni //",
    "GK16rajkmimu:2878": " siddhārthayaṣṭiṣu yathottarahīyamānasantānabhinnaghanasūciparamparāsu /",
    "GK16rajkmimu:2879": " dvitrāvaśeṣakusumāsu janikrameṇa pākakramaḥ kapiśimānamupādadhāti //",
    "GK16rajkmimu:2880": " udīcyacaṇḍānilātāḍitāsu sulīnamīnāsu jalasya mūle /",
    "GK16rajkmimu:2881": " nālāvaśeṣābjalatāsvidānīṃ vilāsavāpīṣu na yāti dṛṣṭiḥ //",
    "GK16rajkmimu:2882": " mādyanmataṅgaḥ pṛṣataikatoṣī puṣpadvarāho dhṛtimallulāyaḥ /",
    "GK16rajkmimu:2883": " daridranindyaḥ sadhanaikavandyaḥ sa eṣa kālaḥ śiśiraḥ karālaḥ //",
    "GK16rajkmimu:2884": " abhānavabadhūroṣasvāduḥ karīṣatanūnapā-dasaralajanāśleṣakrūrastuṣārasamīraṇaḥ /",
    "GK16rajkmimu:2885": " galitavibhavasyajñevādya dyutirmasṛṇā rave rvirahivanitāvaktraupabhyaṃ bibharttiṃ niśākaraḥ //",
    "GK16rajkmimu:2886": " striyaḥ prakṛtipittalāḥ kkathitakuṅkumālepanair nitambaphalakastanasthalabhujorumūlapādibhiḥ /",
    "GK16rajkmimu:2887": " ihābhinavayauvanāḥ sakalarātrisaśleṣitair haranti śiśirajvarāratimatīva pṛthvīmapi” //",
    "GK16rajkmimu:2888": " śiśiraḥ //",
    "GK16rajkmimu:2889": " “caitre madardhdiḥ śukasārikāṇāṃ hārītadātyūhamadhuvratānām /",
    "GK16rajkmimu:2890": " puṃskokilānāṃ sahakārabandhuḥ madasya kālaḥ purareṣu eva //",
    "GK16rajkmimu:2891": " mano 'dhikaṃ cātra vilāsalāsye preṅkhāsu dolāsu ca sundarīṇāṃ /",
    "GK16rajkmimu:2892": " gīte ca gaurīcaritāvataṃse pūjāprapañce ca manobhavasya //",
    "GK16rajkmimu:2893": " puṃskokilaḥ kūjati pañcamena balādvilāsā yuvatau sphuranti /",
    "GK16rajkmimu:2894": " smaro vasante 'tra navaiḥ prasūnaiḥ svacāpayaṣṭerghaṭanāṃ karoti //",
    "GK16rajkmimu:2895": " pinaddhamāhārajanāṃśukānāṃ sīmantasindūrajuṣāṃ vasante /",
    "GK16rajkmimu:2896": " smarīkṛte preyasi bhaktibhājāṃ viśeṣaveṣaḥ svadate vadhūnām //",
    "GK16rajkmimu:2897": " ayaṃ prasūnoddhurakarṇikāraḥ puṣpapañcārcitakāñcanāraḥ /",
    "GK16rajkmimu:2898": " vijṛmbhaṇākovidakovidāraḥ kālo vikāśodyatasinduvāraḥ //",
    "GK16rajkmimu:2899": " rohitakāmrātakakiṅkirātā madhūkamocāḥ saha mādhavībhiḥ /",
    "GK16rajkmimu:2900": " jayanti śobhāñjanakaśca śākhī sakesaraḥ puṣpabharairvasante //",
    "GK16rajkmimu:2901": " yo mādhavīmukuladṛṣṭiṣu veṇibandho yaḥ kokilakalaruteḥ kathane ca lābhaḥ /",
    "GK16rajkmimu:2902": " pūjāvidhirdamanakena ca yaḥ smarasya tasminmadhuḥ sa bhagavāngururaṅganānām //",
    "GK16rajkmimu:2903": " nāliṅgitaḥ kurabakastalako na dṛṣṭo nā tāḍitaśca caraṇaiḥ sudṛśāmaśokaḥ /",
    "GK16rajkmimu:2904": " siktā na vaktramadhunā bakulaśca caitre citraṃ tathāpi bhavati prasavāvakīrṇāḥ //",
    "GK16rajkmimu:2905": " caitre citrau raktanīlāvaśokau svarṇāśokastattṛtīyaśca pītaḥ /",
    "GK16rajkmimu:2906": " jaitraṃ tantraṃ tatprasūnāntarebhyaścetoyoneḥ bhūrbhuvaḥ svastraye 'pi //",
    "GK16rajkmimu:2907": " gūvākānāṃ nālikeradrumāṇāṃ hintālānāṃ pāṭalasīkiṃśikānām /",
    "GK16rajkmimu:2908": " kharjūrāṇāṃ tāḍatāḍītaruṇāṃ puṣpāpīḍanyāsaheturvasantaḥ //",
    "GK16rajkmimu:2909": " vikāsakārī navamallikānāṃ dalacchirīṣaprasavābhirāmaḥ /",
    "GK16rajkmimu:2910": " puṣpapradaḥ kāñcanaketakīnāṃ grīṣmo 'yamullāsitadhātakīkaḥ //",
    "GK16rajkmimu:2911": " kharjūrajambūpanasāmramocapriyālapūgīphalanālikeraiḥ /",
    "GK16rajkmimu:2912": " dvandvāni khedālasatāmupasya ratānusandhānamihādriyante //",
    "GK16rajkmimu:2913": " srotāṃsyanabhbhāṃsi sakūpakāni prapāḥ kaṭhore 'hani pānthapūrṇāḥ /",
    "GK16rajkmimu:2914": " śucau samabhyarthitasaktupāne prage ca sāyaṃ ca vahanti mārgāḥ //",
    "GK16rajkmimu:2915": " yatkāyamāneṣu dinārdinidrā yatsnānakelirdivasāvasāne /",
    "GK16rajkmimu:2916": " yadrātriśeṣe suratāvatāraḥ sa muṣṭiyogo ghanagharmamāthī //",
    "GK16rajkmimu:2917": " yā candrikā candanapaṅkahṛdyā yā jālamārgānilavīcimālā /",
    "GK16rajkmimu:2918": " yā tālavṛntairudabinduvṛṣṭir-jalāñjaliṃ sā śucaye dadāti //",
    "GK16rajkmimu:2919": " karpūracūrṇaṃ sahakārabhaṅgastāmbūlamārdrakramukopakḷtpam /",
    "GK16rajkmimu:2920": " hārāśca tārāstanuvastrametanmahārahasyaṃ śiśirakriyāyāḥ //",
    "GK16rajkmimu:2921": " muktālatāścandanapaṅkadigdhā mṛṇālahārānusṛtā jalārdrāḥ /",
    "GK16rajkmimu:2922": " strajaśca maulau smitacampakānāṃ grīṣme 'pi so 'yaṃ śiśirāvatāraḥ” //",
    "GK16rajkmimu:2923": " atra hi-",
    "GK16rajkmimu:2924": " “pacyanta iva bhūtāni tāpyanta iva pāṃsavaḥ /",
    "GK16rajkmimu:2925": " kkathyanta iva toyāni dhmāyanta iva cādrayaḥ //",
    "GK16rajkmimu:2926": " eṇāḥ sthalīṣu mṛgatṛṣṇikayā hriyante srotastanutvajanitā jalaveṇibandhāḥ /",
    "GK16rajkmimu:2927": " tāmyattimīni ca sarāṃsi jalasya śeṣād uccāraghaṭṭighaṭikāvalayāśca kūpāḥ //",
    "GK16rajkmimu:2928": " karabhāḥ śarabhāḥ sarāsabhā madamāyānti bhajanti vikriyām /",
    "GK16rajkmimu:2929": " karavīrakarīrapuṣpiṇīḥ sthalabhūmīradhiruhya cāsate //",
    "GK16rajkmimu:2930": " sahakārarasārcitā rasālā jalabhaktaṃ phalapānakāni manthāḥ /",
    "GK16rajkmimu:2931": " mṛgalāvarasāḥ śṛtaṃ ca dugdha smarasañjīvanamauṣadhaṃ nidādhe //",
    "GK16rajkmimu:2932": " jalacandanacāravastāruṇyaḥ sajalārdrāḥ sahatārahāramālāḥ /",
    "GK16rajkmimu:2933": " kadalīdalatalpakalpanasthāḥ smaramāhūya niveśayanti pārśve //",
    "GK16rajkmimu:2934": " grīṣme cīrīnādavanto vanāntāḥ paṅkābhyaktāḥ sauribhāḥ sebhakolāḥ /",
    "GK16rajkmimu:2935": " lolajjihvāḥ sarpasāraṅgavargā mūlastrastaiḥ patriṇaścāṃsadeśaiḥ //",
    "GK16rajkmimu:2936": " harmyaṃ ramyaṃ candrikādhautapṛṣṭaṃ kāntocchiṣṭā vāruṇī vārimiśrā /",
    "GK16rajkmimu:2937": " mālāḥ kaṇṭhe pāṭalā mallikānāṃ sadyo grīṣmaṃ hanta hemantayanti //",
    "GK16rajkmimu:2938": " grīṣmaḥ //",
    "GK16rajkmimu:2939": " caturavasthaśca ṛturupanibandhanīyaḥ /",
    "GK16rajkmimu:2940": " tadyathā sandhiḥ,",
    "GK16rajkmimu:2941": " śaiśavaṃ,",
    "GK16rajkmimu:2942": " prauḍhiḥ,",
    "GK16rajkmimu:2943": " anavṛttiśca /",
    "GK16rajkmimu:2944": " ṛtudvayamadhyaṃ sandhiḥ /",
    "GK16rajkmimu:2945": " śiśiravasantasandhiryathā-",
    "GK16rajkmimu:2946": " “tyutasumanasaḥ kundāḥ puṣpodgameṣvalasā drumā manasi ca giraṃ gṛhṇantīme giranti na kokilāḥ /",
    "GK16rajkmimu:2947": " atha ca savituḥ śītollāsaṃ lunanti marīcayo na ca jaraṭhatāmālambante klamodayadāyinīm” //",
    "GK16rajkmimu:2948": " vasantaśaiśavam -",
    "GK16rajkmimu:2949": " “garbhagranthiṣu vīrudhāṃ sumanaso madhye 'ṅkuraṃ pallavā vāñchāmātraparigrahaḥ pikavadhūkaṇṭhodare pañcamaḥ /",
    "GK16rajkmimu:2950": " kiṃ ca trīṇi jaganti jiṣṇu divasairdvighatrairmanojanmano devasyāpi cirojbhphitaṃ yadi bhavedabhyāsavaśyaṃ dhanuḥ” //",
    "GK16rajkmimu:2951": " vasantaprauḍhiḥ-",
    "GK16rajkmimu:2952": " “sāmyaṃ samprati sevate vicakilaṃ ṣāṇmāsikairmauktikaiḥ kāntiṃ karṣati kāñcanārakusumaṃ mājjiṣṭadhautātpaṭāt /",
    "GK16rajkmimu:2953": " hūṇīnāṃ kurute madhūkamukulaṃ lāvaṇyaluṇṭākatāṃ lāṭīnābhinibhaṃ cakāsti ca patadvṛntāgrataḥ kesaram” //",
    "GK16rajkmimu:2954": " atikrāntartuliṅgaṃ yatkusumādyanuvattate /",
    "GK16rajkmimu:2955": " liṅganuvṛttiṃ tāmāhuḥ sā jñeyā kāvyalokataḥ //",
    "GK16rajkmimu:2956": " varṣāsu grīṣmaliṅgābjavikāsānuvṛttiḥ /",
    "GK16rajkmimu:2957": " khaṃ vaste kalaviṅkakaṇṭhamalinaṃ kādambinīkambalaṃ carcā pārayatīva dardurakulaṃ kolāhalairunmadam /",
    "GK16rajkmimu:2958": " gandhaṃ muñcati siktalājasadṛśaṃ varṣeṇa dagdhā sthalī durlakṣyo 'pi vibhāvyate kamalinīhāsena bhāsāṃ patiḥ //",
    "GK16rajkmimu:2959": " ” evamanyā api /",
    "GK16rajkmimu:2960": " kiñca-",
    "GK16rajkmimu:2961": " graiṣmikasamayavikāsī kathito dhūlīkadamba iti loke /",
    "GK16rajkmimu:2962": " jaladharasamayaprātpau sa eva dhārākadambaḥ syāt //",
    "GK16rajkmimu:2963": " yathā-",
    "GK16rajkmimu:2964": " “dhūlīkadambaparidhūsaradiṅmukhasya raktacchaṭāsuraśarāsanamaṇṭanasya /",
    "GK16rajkmimu:2965": " dītpāyudhāśanimuco nanu nīlakaṇṭha notkaṇṭhase samaravāridharāgamasya” //",
    "GK16rajkmimu:2966": " jalasamayajāyamānāṃ jātiṃ yāṃ karddamīti nigadanti /",
    "GK16rajkmimu:2967": " sā śaradi mahotsavinī gandhānvitaṣaṭpadā bhavati //",
    "GK16rajkmimu:2968": " yathā-",
    "GK16rajkmimu:2969": " “sthūlāvaśyāyabindudyutidalitabṛhatkorakagranthibhājo jātyā jālaṃ latānāṃ jaraṭaparimalaplāvitānāṃ jajṛmbhe /",
    "GK16rajkmimu:2970": " nānāhaṃsopadhānaṃ sapadi jalanidheśvotsasarpāparasya jyotsnāśuklopadhānaṃ śayanamiva śaśī nāgabhogāṅkamabhbhaḥ” //",
    "GK16rajkmimu:2971": " stokānuvṛttiṃ ketakyā api kecidicchanti /",
    "GK16rajkmimu:2972": " yathā-",
    "GK16rajkmimu:2973": " “asūcyataḥ śaratkālaḥ ketakīdhūlidhūsaraiḥ /",
    "GK16rajkmimu:2974": " padmatāmrairnavāyātaścaraṇairiva vāsaraiḥ” //",
    "GK16rajkmimu:2975": " śaradbhāvānāmanuvṛttiratra bāṇāsanānāṃ sakuruṇṭakānām /",
    "GK16rajkmimu:2976": " hemantavaktre yadi dṛśyate 'pi na dṛśyate bandhavidhiḥ kavīnām //",
    "GK16rajkmimu:2977": " hemantaśiśirayoraikye sarvaliṅgānuvṛttireva /",
    "GK16rajkmimu:2978": " uktaṃ ca /",
    "GK16rajkmimu:2979": " “dvādaśamāsaḥ saṃvatsaraḥ,",
    "GK16rajkmimu:2980": " pañcartavo hemantaśiśirayoḥ samāsena” /",
    "GK16rajkmimu:2981": " marubakadamanakapunnāgapuṣpaliṅgānuvṛttibhiḥ surabhiḥ /",
    "GK16rajkmimu:2982": " racanīyaścitraśrīḥ kaścitkundānuvṛttyā ca //",
    "GK16rajkmimu:2983": " “gṛhe vāhīkayūnāṃ vahati damanako mañjarīkarṇapūrān unmādaḥ pāmarīṇāṃ maruti marubakāmodini vyaktimeti /",
    "GK16rajkmimu:2984": " sadyo bhaṅgānusārastrutasarabhiśirāśīkaraḥ sāhakāraḥ sarparannambhaḥśarāve racayati ca raso racakīcandrakāṇi //",
    "GK16rajkmimu:2985": " kunde mandastamāle mukulini vikalaḥ kātaraḥ kiṅkirāte raktāśoke saśokaściramativikace campake kuñcitākṣaḥ /",
    "GK16rajkmimu:2986": " pānthaḥ khedālaso 'pi śravaṇakaṭuraṭaccakramabhyeti dhunvan sotkaṇṭhaḥ ṣaṭpadānāṃ navamadhupaṭalīlampaṭaṃ karpaṭena” //",
    "GK16rajkmimu:2987": " yathā vā-",
    "GK16rajkmimu:2988": " “dhunānaḥ kāverīparisarabhuvaścandanatarun marunmandaḥ kundaprakāramakarandānavakiran /",
    "GK16rajkmimu:2989": " priyakrīḍākarṣacyutakusumamāmūlasaralaṃ lalāṭe lāṭīlāṃ luṭhitamalakaṃ tāṇḍavayiti” //",
    "GK16rajkmimu:2990": " evamanyāpyanuvṛttiḥ /",
    "GK16rajkmimu:2991": " “vicakilakerasarapāṭalicampapuṣpānuvṛttayo grīṣme /",
    "GK16rajkmimu:2992": " tatra ca tuhinartubhavaṃ marubakamapi kecidicchanti” //",
    "GK16rajkmimu:2993": " yathā-",
    "GK16rajkmimu:2994": " “karṇe smeraṃ śirīṣaṃ śirasi vicakilasraglatāḥ pāṭalinyaḥ kaṇṭhe mārṇālahāro valayitamasitābhbhojanālaṃ kalācyoḥ /",
    "GK16rajkmimu:2995": " samodaṃ candanābhbhaḥ stanabhuvi nayane mlānanāñjiṣṭhapṛṣṭhe gātraṃ lolajjalārdraṃ jayati mṛgadṛśāṃ grauṣmiko veṣa eṣaḥ” //",
    "GK16rajkmimu:2996": " yathāca -",
    "GK16rajkmimu:2997": " “aminavakuśasūcisparddhi karṇe śirīṣaṃ marubakarivāraṃ pāṭalādāma paṇṭhe /",
    "GK16rajkmimu:2998": " sa tu sarasajalārdenmīlitaḥ sundarīṇāṃ dinapariṇatijanmā ko 'pi veṣaścakāsti” //",
    "GK16rajkmimu:2999": " evamudāharaṇāntarāṇi /",
    "GK16rajkmimu:3000": " “ṛtubhavavṛttyanuvṛttī diṅmātreṇātra sūcite santaḥ /",
    "GK16rajkmimu:3001": " śeṣaṃ svadhiyā paśyata nāmagrāhaṃ kiyadbrūmaḥ //",
    "GK16rajkmimu:3002": " deśeṣu padārthānāṃ vyatyāso dṛśyate svarūpasya /",
    "GK16rajkmimu:3003": " tanna tathā badhvīyātkavibaddhamiha pramāṇaṃ naḥ” //",
    "GK16rajkmimu:3004": " śobhāndhogandhasaraiḥ phalārcanābhyāṃ ca puṣpamupayoni /",
    "GK16rajkmimu:3005": " ṣoḍhā darśitametatsyātsatpamamanupayogi //",
    "GK16rajkmimu:3006": " yathā-",
    "GK16rajkmimu:3007": " yatprāci māse kusumaṃ nibaddhaṃ taduttare bālaphalaṃ vidheyam /",
    "GK16rajkmimu:3008": " tadagrime prauḍhidharaṃ ca kāryaṃ tadagrime pākapariṣkṛtaṃ ca //",
    "GK16rajkmimu:3009": " drumodbhavānāṃ vidhireṣu dṛṣṭo ballīphalānā na mahānanehā /",
    "GK16rajkmimu:3010": " teṣāṃ dvimāsāvadhireva kāryaḥ paṣpe phale pākavidhau ca kālaḥ //",
    "GK16rajkmimu:3011": " anyarvyājaṃ bahivyājaṃ bāhyāntarvyājameva ca /",
    "GK16rajkmimu:3012": " sarvavyājaṃ bahuvyājaṃ nirvyājaṃ ca tathā phalam //",
    "GK16rajkmimu:3013": " lakucādyantarvyājaṃ tathā bahirvyājamatra mocādi /",
    "GK16rajkmimu:3014": " āmrādyubhayavyājaṃ sarvavyājaṃ ca kakubhādi //",
    "GK16rajkmimu:3015": " panasādi bahuvyājaṃ nīlakapitthādi bhavati nirvyājam /",
    "GK16rajkmimu:3016": " sakalaphalānāṃ ṣoḍhā jñātavyaḥ kavibhiriti bhedaḥ //",
    "GK16rajkmimu:3017": " ekadvitryādibhedena sāmastyenāthavā ṛtūn /",
    "GK16rajkmimu:3018": " prabandheṣu nibandhīyātkrameṇa vyutkrameṇa vā //",
    "GK16rajkmimu:3019": " na ca vyutkramadoṣo 'sti kaverarthapathaspṛśaḥ /",
    "GK16rajkmimu:3020": " tathā tathā kāpi bhaved vyutkramo bhūṣāṇāṃ yathā //",
    "GK16rajkmimu:3021": " anusandhānaśūnyasya bhūṣaṇaṃ dūṣaṇāyate /",
    "GK16rajkmimu:3022": " sāvadhānasya ca kaverdūṣaṇaṃ bhūṣaṇāyate //",
    "GK16rajkmimu:3023": " iti kālavibhāgasya darśitā vṛttirīdṛśī /",
    "GK16rajkmimu:3024": " kaveriha mahānmoha iha siddho mahākaviḥ //",
    "GK16rajkmimu:3025": " iti rājaśekharakṛtau kāvyamīmāṃsāyāṃ kavirahasye prathame 'dhikaraṇe kālavibhāgo nāma aṣṭādaśo 'dhyāyaḥ",
    "GK16rajkmimu:3026": " samātpamidaṃ prathamamadhikaraṇaṃ kavirahasyaṃ kāvyamīmāṃsāyām"
}