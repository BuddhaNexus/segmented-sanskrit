{
    "GK19gu05-06u:0": " atha pañcamaṃ pūraṇam",
    "GK19gu05-06u:1": " kaṃsa-vadha-kathā",
    "GK19gu05-06u:2": " [1] atha śrī-kṛṣṇena bhāsamānāyāṃ śrī-vraja-rāja-sabhāyāṃ punaḥ prātaḥ-kathā, yathā-",
    "GK19gu05-06u:3": " [2] snigdhakaṇṭha uvāca,",
    "GK19gu05-06u:4": " - atha rajanir ajani;",
    "GK19gu05-06u:5": " prajātāyāṃ ca yasyāṃ bahu- śivāyamānā śivā śrī-kṛṣṇaṃ prati śivā jātā,",
    "GK19gu05-06u:6": " kaṃsaṃ prati sphuṭam aśiveti sthite tasyāṃ rajanyāṃ svapna-jāgarayos tasya mahā-bhaya-jananyāṃ vyatītāyāṃ sa punar dambhī gambhīraṃ malla-līlārambhaṃ sambhṛtavān /",
    "GK19gu05-06u:7": " tataś cālaṅkṛtānāṃ cālaṅkṛtānāṃ ca śubhra-mañca-prapañcānām adhimadhyam-adhyastaṃ raṅga-sthalaṃ bhrājamāna-citra-viracanaṃ babhrāje /",
    "GK19gu05-06u:8": " vidyud-bhrājamānād abhra-śarad-abhrāṇāṃ tārakitaṃ nabha iva /",
    "GK19gu05-06u:9": " [3] tatrāpy unnatatama-mañcam añcan kaṃsaḥ svayam akhila-durjana-rājāvataṃsati sma /",
    "GK19gu05-06u:10": " tat tu rājādhipatā-garva-grastatayā sambhavad api trastatāyām eva paryavasyati sma / tatra ca-",
    "GK19gu05-06u:11": " akrūrānakadundubhī yad akṛta sve mañcake prāntayoḥ",
    "GK19gu05-06u:12": " paurīṇāṃ gaṇa-bhāji devaka-sutāṃ nandādikān dūrage /",
    "GK19gu05-06u:13": " kiṃ ca dvāri gajaṃ dadhe kuvalayāpīḍaṃ nijāgra-sthale",
    "GK19gu05-06u:14": " mallān kūṭatayā sa bhoja-nṛpatis tasmān na kaḥ kṣubhyati? //GC_2,5.1// (śārdūla)",
    "GK19gu05-06u:15": " tatra ca-",
    "GK19gu05-06u:16": " kaṃsājñayāsīd yad vādyam atra malla-kalocitam /",
    "GK19gu05-06u:17": " tad eva maṅgalaṃ jajñe prasthāne rāma-kṛṣṇayoḥ //GC_2,5.2// (anuṣṭubh)",
    "GK19gu05-06u:18": " [4] atha tayor nija-tad-anargalatā-vyañjanāya svayam anāgamya prathama-prasthāpita-",
    "GK19gu05-06u:19": " sthavira-gopa-vargayoḥ kṛta-prātaḥ-kṛti-sargayor yadā raṅga-pura-dvāra-pura-pradeśa-praveśaḥ samajani /",
    "GK19gu05-06u:20": " tadā tu loka-kolāhalata eva sarvas tat kalayāmāsa /",
    "GK19gu05-06u:21": " [5] tataś ca sadotkaṭaṃ madotkaṭaṃ galatkaṭaṃ nago vā nāgo veti nirṇinīṣatāṃ kṛta-vrīḍaṃ",
    "GK19gu05-06u:22": " kuvalayāpīḍaṃ niṣpīḍayitum aṃśukam āpīḍaṃ ca dṛḍhīkurvann agraja-sakhi-vraja-kṛtānuvrajanaḥ",
    "GK19gu05-06u:23": " suretara-mardanaḥ svayam agresaratām avāpa /",
    "GK19gu05-06u:24": " snigdhā nyaṣedhan ye tatra girā svaṃ śatravas tathā /",
    "GK19gu05-06u:25": " ubhayāṃs tān smitenaiva paśyan dvipam agād dhariḥ //GC_2,5.3// (anuṣṭubh)",
    "GK19gu05-06u:26": " [6] tataś ca śrī-hariṇā-",
    "GK19gu05-06u:27": " tad-vartma-prārthanaṃ tat-kupita-gajam api prārdanaṃ tan nijāṅga-",
    "GK19gu05-06u:28": " syābhīkṣṇaṃ tasya śuṇḍā-rada-pada-valanaṃ tat tato mocanaṃ ca /",
    "GK19gu05-06u:29": " tat-pucchākarṣaṇaṃ tad-bhramaṇam abhimukhībhūya tat-tāḍaṇaṃ tad",
    "GK19gu05-06u:30": " vidrutya drāk patitvā drava-bharam anu niṣpātanaṃ saṃbhramayya //GC_2,5.4// (sragdharā)",
    "GK19gu05-06u:31": " tad-dadbhyāṃ vañcitābhyāṃ kṣiti-hati-valanāt kṣobhaṇaṃ tat punaś ca",
    "GK19gu05-06u:32": " pratyāsadyāgra-hasta-grahaṇa-racanayā sraṃsanaṃ bhūmi-pṛṣṭhe /",
    "GK19gu05-06u:33": " tad-varṣmākramya tat-tad-daśana-vighaṭanaṃ tena tad-ghātanaṃ ca",
    "GK19gu05-06u:34": " draṣṭṝn sindhos taraṅga-pratimam anayad unmajjanaṃ majjanaṃ ca //GC_2,5.5// (sragdharā)",
    "GK19gu05-06u:35": " hastinaḥ kathite ghāte hastipāṃ tat-kathā vṛthā /",
    "GK19gu05-06u:36": " malle kṣuṇṇe tu tat-sthānāṃ yūkānāṃ tat kim ucyatām? //GC_2,5.6// (anuṣṭubh)",
    "GK19gu05-06u:37": " [7] tadā cāyaṃ viśeṣaḥ,-",
    "GK19gu05-06u:38": " paryaṭan naṭa evāyaṃ siṃha eva sa saṃharan /",
    "GK19gu05-06u:39": " bhindan bhiduram eveti kariṇā harir aikṣyata //GC_2,5.7// (anuṣṭubh)",
    "GK19gu05-06u:40": " hatvā nāgaṃ danta-yugmaṃ gṛhītvā",
    "GK19gu05-06u:41": " bhrātre prādāt kaṃsa-śatrus tad ekam /",
    "GK19gu05-06u:42": " eko nirmāty āvayor yad yaśas tad-",
    "GK19gu05-06u:43": " dviṣṭhaṃ diṣṭaṃ syāt samantād itīva //GC_2,5.8// (śālinī)",
    "GK19gu05-06u:44": " kuñjaraṃ harir aghātayad balo'py",
    "GK19gu05-06u:45": " atra rakta-mada-bindubhiś citaḥ /",
    "GK19gu05-06u:46": " pāripārśvikatayā tad-antike",
    "GK19gu05-06u:47": " cchāyayeva yad asau tadābhramat //",
    "GK19gu05-06u:48": " (rathoddhatā)",
    "GK19gu05-06u:49": " [8] tad evaṃ gīr-vāṇā api yad bṛṃhita-vāṇād bhayam ayamānās tata eva kila śaśvad asvapnān nāmnāpy asvapnā jātāḥ /",
    "GK19gu05-06u:50": " so'yaṃ kuvalayāpīḍaḥ karī dāna-vāri-varīyān api dāna-vāri-kṛta-dānam āptavān iti te punar lekhā vismayena lekhā ivāsan /",
    "GK19gu05-06u:51": " tatra ca sati kaṃsaṃ prati sahasā na kaścana bhiyā śaśaṃsa /",
    "GK19gu05-06u:52": " [9] tad anu ca-",
    "GK19gu05-06u:53": " pūrvāha-luṇṭhita-nṛpāṃśuka-śobhitāṃśū",
    "GK19gu05-06u:54": " sadyo-vighātita-mahā-gaja-danta-pāṇī /",
    "GK19gu05-06u:55": " tad-rakta-dāna-racitāṅgada-kaṅkaṇau tau",
    "GK19gu05-06u:56": " tādṛg-ganair viviśatur nṛpateḥ purastāt //GC_2,5.10// (vasanta)",
    "GK19gu05-06u:57": " śauryam eva puruṣasya bhūṣaṇaṃ",
    "GK19gu05-06u:58": " yatra heyam api yāti geyatām /",
    "GK19gu05-06u:59": " danti-rakta-mada-bindavas tanuṃ",
    "GK19gu05-06u:60": " kaṃsa-saṃsadi tayor arūrucan //",
    "GK19gu05-06u:61": " (rathoddhatā)",
    "GK19gu05-06u:62": " dviṣanto bhīṣmāṅgaṃ dadṛśur ajitaṃ tarhi puratas",
    "GK19gu05-06u:63": " taṭasthā madhyasthaṃ praṇaya-manasaḥ śarma-vapuṣam /",
    "GK19gu05-06u:64": " viśeṣaṃ tatrāpi sphuṭam adhiyayus te bahu-vidhaṃ",
    "GK19gu05-06u:65": " yathā bhāvas tadvad yugapad ayam uccair vibhavati //GC_2,5.12// (śikhariṇī)",
    "GK19gu05-06u:66": " varṇyaṃ tad vā kiyad iha bhavet tasya mādhurya-varyaṃ",
    "GK19gu05-06u:67": " jīvat-kaṃse'py atha sadasi yad vanditaṃ loka-lakṣaiḥ /",
    "GK19gu05-06u:68": " tejas tad vā katipayam itaḥ kathyatāṃ yatra magnaṃ",
    "GK19gu05-06u:69": " prāṇantaṃ taṃ mṛtam iva surā menire bhoja-rājam //",
    "GK19gu05-06u:70": " (mandākrāntā)",
    "GK19gu05-06u:71": " [10] athāgatau ca gṛhīta-mṛṇāla-nāla-hasta-hastināv iva dhṛta-danti-dantau bṛhad-urasvantau",
    "GK19gu05-06u:72": " so'yam eva kim iti sāvahela-śaṃsanena kaṃsaṃ vilokya tau ślokya-caritau taṃ pṛṣṭha-deśa-parāmṛṣṭaṃ",
    "GK19gu05-06u:73": " kurvantau tata ito dṛṣṭi-visṛṣṭiṃ cakratuḥ /",
    "GK19gu05-06u:74": " [11] tataś ca parivṛtya śrī-hariḥ punar aho apaśyat tri-divasya vartmārdham evānu-vartamānaḥ so'yaṃ vartate,",
    "GK19gu05-06u:75": " tasmāt tatra prasthāpanam asya nātidūrāvasthāpanam iti hasitvā sakhibhir akhilaiḥ saha lasitvā ca parasparaṃ paraṃ vṛttaṃ vartayāmāsa /",
    "GK19gu05-06u:76": " [12] atha sva-hata-gaja-rakta-raktatayā pralaya-kāla-kāya-vyakta-nīla-lohitāyamānatā-pātrasya",
    "GK19gu05-06u:77": " gātrasya vilokana-mātrataḥ prāpta-tejo-dhvaṃsaṃ kaṃsaṃ kav imāv iti śaṃsantaṃ pārśva-vartinaḥ procuḥ,",
    "GK19gu05-06u:78": " - etav eva tau iti /",
    "GK19gu05-06u:79": " [13] kaṃsa uvāca,",
    "GK19gu05-06u:80": " - anayoḥ karayoḥ kiṃ dṛśyate?",
    "GK19gu05-06u:81": " gātraṃ vā kena citra-pātraṃ kṛtam?",
    "GK19gu05-06u:82": " [14] sarve'py ūcuḥ,",
    "GK19gu05-06u:83": " - kuvalayāpīḍasya dantāv ivāvakalyete gātraṃ ca tad-rakta-raktaṃ bhavet /",
    "GK19gu05-06u:84": " [15] kaṃsaḥ sa-saṃrambha-dambham uvāca,- haṃho/",
    "GK19gu05-06u:85": " aṃho-valitā dvayam api vāṅ-mātra-pātrāyamāṇam idam asambhavam /",
    "GK19gu05-06u:86": " [16] atha punar adattottareṣu bhayottareṣu ca teṣu svayam eva tayoḥ prabhāvas taṃ bodhayāmāsa / yataḥ,",
    "GK19gu05-06u:87": " yadi tvaṃ re kaṃsa svayam asi balī tarhi dhig amuṃ",
    "GK19gu05-06u:88": " kathaṃ dvāre nāgaṃ kalayasi na tatra svaka-vapuḥ? /",
    "GK19gu05-06u:89": " radābhyāṃ sa śreyān iti yadi tad āvām iva kathaṃ",
    "GK19gu05-06u:90": " na tau gṛhnāsīti dhvanitam amukābhyāṃ sva-kalayā? //GC_2,5.14// (śikhariṇī)",
    "GK19gu05-06u:91": " [17] tad evaṃ sati-",
    "GK19gu05-06u:92": " so'yaṃ pūtanikām ahan śakaṭakaṃ vyāvartayat taṃ marud-",
    "GK19gu05-06u:93": " daityaṃ prārdayad arjuna-dvayam api prārdat tad ity ādikam /",
    "GK19gu05-06u:94": " śrīmad-gokula-kelim asya kalayan lokaḥ purā paśyatas",
    "GK19gu05-06u:95": " tāṃs tarhy ārdayad adya cārdayati bhoḥ paśyāparān śṛṇvataḥ //GC_2,5.15// (śārdūla)",
    "GK19gu05-06u:96": " [18] tatra ca nayanayor vistāraṇayā tābhyāṃ tayoḥ sakalam api rūpaṃ yugapat pātum",
    "GK19gu05-06u:97": " iva varṇanā-rasa-rasanāyāś cālanayā nikhilam api mādhuryaṃ leḍhum iva tal-lābha-parva-garvataḥ",
    "GK19gu05-06u:98": " sphuṭa-nāsā-puṭayoḥ phullanayā tābhyāṃ samastam api saurabhyam abhyantare praveśayitum",
    "GK19gu05-06u:99": " iva muhur apy astābhyāṃ hastābhyāṃ nirdeśanayā tābhyāṃ sāṅgam apy aṅgam āliṅgitum",
    "GK19gu05-06u:100": " ivehamāne sukhaṃ ca sacamāne sura-nara-sarge",
    "GK19gu05-06u:101": " śabdāyamāne ca citra-vāditra-varge sarveṣāṃ mukhataḥ sarva-sukhada-stutiḥ prastutim avāpeti /",
    "GK19gu05-06u:102": " [19] sa eṣa tat-prabhāva-viśeṣaḥ śaśvad bhāvanām abhibhavan vibhavati sma /",
    "GK19gu05-06u:103": " yatra kaṃsena yuddhāya pūrvam eva preritā viparīta-vāditāyām api mallāḥ stutāv eva paryavasitāḥ /",
    "GK19gu05-06u:104": " [20] tathā hi- tad evaṃ sthite krūra-dhāmā cāṇūra-nāmā śaśaṃsa;",
    "GK19gu05-06u:105": " yatra he nanda-sūno/",
    "GK19gu05-06u:106": " he rāmeti nirādara-pitṛ-nāmnā vinā ca tan nāmnā sambodhana-dvayam anyathā-bodhanāya pravartitam api sarasvatyā tad-vāg-indriyaṃ stuty-artham eva nartitam āsīt /",
    "GK19gu05-06u:107": " he pitṛ-nāmnā sva-nāmnā ca sucarita-samudācāra-kumāra-dvayatayā samānāvatāra/",
    "GK19gu05-06u:108": " śrūyatām iti /",
    "GK19gu05-06u:109": " [21] śrī-kṛṣṇaḥ sa-smitam uvāca,",
    "GK19gu05-06u:110": " - kāmam ājñāpyatām /",
    "GK19gu05-06u:111": " [22] cāṇūra uvāca,",
    "GK19gu05-06u:112": " - bhavator bhāga-dheyaṃ cetasi kiyad ādheyatām āpnotu /",
    "GK19gu05-06u:113": " [23] śrī-kṛṣṇa uvāca,- kīdṛśam?",
    "GK19gu05-06u:114": " [24] cāṇūra uvāca,",
    "GK19gu05-06u:115": " - te'mī mahārāja-caraṇā bhavator anugrahamaya-didṛkṣācaraṇā virājante iti /",
    "GK19gu05-06u:116": " [25] śrī-kṛṣṇa uvāca,",
    "GK19gu05-06u:117": " - satyam,",
    "GK19gu05-06u:118": " kiñcid asmat-kṛtyaṃ punar upadiśyatām /",
    "GK19gu05-06u:119": " [26] cāṇūra uvāca,",
    "GK19gu05-06u:120": " - saṅgatam evedaṃ bhavataḥ saṅgīrṇam /",
    "GK19gu05-06u:121": " tathāpi yuvayor itaḥ śaśvat-parāṅ-mukhatā nāsmān sukhayati /",
    "GK19gu05-06u:122": " [27] śrī-kṛṣṇa uvāca,",
    "GK19gu05-06u:123": " - vayaṃ vanecarā narā na rāja-gaṇe gaṇeyānāṃ nītim unnītim ānayāmaḥ /",
    "GK19gu05-06u:124": " samprati tu bhavad-upadeśam evānusarantaḥ sa-deśa-rūpam ācariṣyāmaḥ /",
    "GK19gu05-06u:125": " [28] cāṇūra uvāca,",
    "GK19gu05-06u:126": " - samprati yuvāṃ prati rāja-varya-caraṇā yad ādiśanti,",
    "GK19gu05-06u:127": " tat punar ācaryatām /",
    "GK19gu05-06u:128": " [29] śrī-kṛṣṇḥ sa-vinayam ivāha sma,",
    "GK19gu05-06u:129": " - malla-tallaja/",
    "GK19gu05-06u:130": " yathā-yatham ādiśyatām /",
    "GK19gu05-06u:131": " [30] cāṇūra uvāca,",
    "GK19gu05-06u:132": " - asmābhiḥ saha bhavantāv atha krīḍā-sukham anubhavantāv iha bhavatām /",
    "GK19gu05-06u:133": " [31] śrī-kṛṣṇa uvāca,",
    "GK19gu05-06u:134": " - bālānām asmākaṃ krīḍāvalocanaṃ rājñāṃ rocanam eva,",
    "GK19gu05-06u:135": " kintu yuṣmābhir iti śocanam eva pratipadyate /",
    "GK19gu05-06u:136": " tasmād bhavatām eva tad idam upahāsa-prakāśanam,",
    "GK19gu05-06u:137": " na tu tatra-bhavatāṃ rāja-vibhavatām upapadyate /",
    "GK19gu05-06u:138": " [32] cāṇūra uvāca,",
    "GK19gu05-06u:139": " - rāja-caraṇebhya eva śape /",
    "GK19gu05-06u:140": " rājñām eveyam ājñā /",
    "GK19gu05-06u:141": " [33] śrī-kṛṣṇa uvāca,- katham iva?",
    "GK19gu05-06u:142": " [34] cāṇūra uvāca,-",
    "GK19gu05-06u:143": " bālas tvaṃ na hi pūtanādi-dalanād āsīr na vāvidyathāḥ",
    "GK19gu05-06u:144": " paugaṇḍaḥ kṣiti-bhṛd-vidhāraṇa-mukha-krīḍā-kula-vyāpṛte /",
    "GK19gu05-06u:145": " naivāyaṃ ghaṭase kiśora iti ca pratyakṣa-dig-dantivad",
    "GK19gu05-06u:146": " danti-prārdanatānta-karma-racanād rājñas tataḥ kautukam //GC_2,5.16// (śārdūla)",
    "GK19gu05-06u:147": " [35] ayaṃ tu tava jyāyān pralambādyālambha-karmaṇā jyāyān eva /",
    "GK19gu05-06u:148": " [36] śrī-kṛṣṇa uvāca,",
    "GK19gu05-06u:149": " - vṛthāsmad dveṣād eva pāpāt teṣām anyathāpattir jātā,",
    "GK19gu05-06u:150": " parvataś ca labdha-makha-parvatayā śataparva-pāṇer garva-kharvaṇārthaṃ svayam eva tathā jātaḥ /",
    "GK19gu05-06u:151": " svayaṃ tu vayaṃ yathāvad eva sarvathā vartāmahe /",
    "GK19gu05-06u:152": " dhanur api purātanatayā purā ghuṇākīrṇam iva jīrṇaṃ vahadbhir dūrād vikīrṇatayā svayam eva dīrṇaṃ sat sparśa-mātrāt viśīrṇaṃ jātam /",
    "GK19gu05-06u:153": " kuvalayāpīḍaś ca pīḍayituṃ dravann apadravantaṃ mām anāsadya sadyaḥ pṛthivyantar dantāv avagāḍhāv ācaraṃs tāv ākraṣṭuṃ na śaśāka,",
    "GK19gu05-06u:154": " paraṃ tu praghaṭyamānatayā truṭy-antāv eva ghaṭayan sva-prāṇān api vighaṭayāmāseti /",
    "GK19gu05-06u:155": " tatra tatra śīghratāghrātālokena lokena punar aham eva tatra kāraṇatayā ghaṭayāmāse /",
    "GK19gu05-06u:156": " tathā hastipā api tad adhastād dhastim āpannā eva vipannā",
    "GK19gu05-06u:157": " iti mānyathā manyathāḥ /",
    "GK19gu05-06u:158": " [37] cāṇūra uvāca,",
    "GK19gu05-06u:159": " - bhavatānucitam eva saṅkucita-cittībhavatā tad idam apalapyate /",
    "GK19gu05-06u:160": " rāja-mahāśayās tu tatra tatra na jātānuśayāḥ,",
    "GK19gu05-06u:161": " pratyuta cirāya nijāntika-sthāpitānāṃ garvitānāṃ garva-damanārtham eva tatra prasthāpitānāṃ",
    "GK19gu05-06u:162": " teṣāṃ vṛthā-kṛta-pālana-viśeṣānāṃ parīvartād bhavantāv eva kevalāv ātma-balāya kalpayitum icchanti /",
    "GK19gu05-06u:163": " [38] śrī-kṛṣṇa uvāca,",
    "GK19gu05-06u:164": " - tad atīvāsmākaṃ vismāyakaṃ bhāgyam /",
    "GK19gu05-06u:165": " kintv ātmanātmanaḥ stutyā prastutyā lajjāmahe /",
    "GK19gu05-06u:166": " yad etaṃ śrī-mahārājam indra-padam api prāpayituṃ sevāṃ kariṣyāmaḥ /",
    "GK19gu05-06u:167": " tathāpi malla-vidyāyāṃ na vayaṃ kṛta-vidyā iti saṅkucati cittam /",
    "GK19gu05-06u:168": " [39] cāṇūra uvāca,",
    "GK19gu05-06u:169": " - etad apy apalapitaṃ vṛthā mā kṛthāḥ /",
    "GK19gu05-06u:170": " yac chrutaṃ viśrutam idam /",
    "GK19gu05-06u:171": " gopāḥ khalu go-pālanaṃ kurvantaḥ sadāsmākaṃ vidyām abhyasyantīti /",
    "GK19gu05-06u:172": " tasmād akapaṭatayāsmābhir yuṣmābhir api rājñām ājñā pālanīyā,",
    "GK19gu05-06u:173": " na tu cālanīyā /",
    "GK19gu05-06u:174": " [40] śrī-kṛṣṇa uvāca,",
    "GK19gu05-06u:175": " - tathāpi vanyānām asmākaṃ na dhanyā tad vidyā vidyata iti sadyas tāvad yuṣmac chiṣṭim ācarantaḥ svayaṃ rājñaḥ saṃjñapanāya ca sampatsyāmahe",
    "GK19gu05-06u:176": " [41] atha tad etat paryantaṃ udantaṃ santanya danti-danta-dvayaṃ kaṃsa-puratas tad-vakṣasīva",
    "GK19gu05-06u:177": " maṅkṣu śaṅkuvan nikhanya muṣṭikena muṣṭi-prahāra-hata-pralambaś cāṇūreṇa cānūru-vihagānuja-vāhanaḥ sasañja /",
    "GK19gu05-06u:178": " labdha-bala-praśastinā mahā-hastinābhinavatayā dīvyad-divya-siṃha iva / tatra ca-",
    "GK19gu05-06u:179": " hastāhasti bhujābhuji prathayator aṅghry-aṅghri cābhun mahaj-",
    "GK19gu05-06u:180": " jānūjānu kaṭākaṭi prathanayā krodhaḥ samudbuddhavān /",
    "GK19gu05-06u:181": " muṣṭāmuṣṭi talātali prathamakaṃ yac cānyad āsīt tayor",
    "GK19gu05-06u:182": " yuddhaṃ tad dhari-mallayor bahu-vidhaṃ buddhaṃ kiyat kalpatām //GC_2,5.17// (śārdūla)",
    "GK19gu05-06u:183": " kiṃ tu cāṇūrakaṃ kṛṣṇaḥ kāmapālaś ca muṣṭikam /",
    "GK19gu05-06u:184": " hasta-rodhaṃ dadhat kaṃse śvāsa-rodhaṃ vinirmame //GC_2,5.18// (anuṣṭubh)",
    "GK19gu05-06u:185": " ekaṃ tatra babhūva citram akhila-jñānātidūraṃ yathā",
    "GK19gu05-06u:186": " sāṅgaṃ svāṅgam akarṣi yarhi hariṇā vinyāsi tad yarhi ca /",
    "GK19gu05-06u:187": " vyātyāsaḥ sphurati sma tarhi balavan malle tu kiṃ cāsphurad",
    "GK19gu05-06u:188": " dūrād apy asakṛt pari-pratinidhir ghātādikānāṃ vidhiḥ //GC_2,5.19// (śārdūla)",
    "GK19gu05-06u:189": " satyaṃ prāharatāṃ mallāv api mādhava-rāmayoḥ /",
    "GK19gu05-06u:190": " javād bṛṃhayamānau tau na tu tal lakṣyatāṃ gatau //GC_2,5.20// (anuṣṭubh)",
    "GK19gu05-06u:191": " [42] tad evaṃ sthite tat-prabhāvam ananubhavatām anubhavatām api kaṃsaṃ praty eva doṣa-śaṃsanam āsīt /",
    "GK19gu05-06u:192": " tatra pūrveṣu mallānām api yathā- tatra cādau teṣāṃ bhāvaneyam,-",
    "GK19gu05-06u:193": " etau syātāṃ suṣṭhu bālau baliṣṭhau",
    "GK19gu05-06u:194": " kiṃ tu śreṣṭhāṃ malla-vidyāṃ na vittaḥ /",
    "GK19gu05-06u:195": " tasmāt kasmād bhūbhṛd asmān mṛdhe'smiṃs",
    "GK19gu05-06u:196": " tad-vidyānāṃ pāragān vā niyuṅkte ? //GC_2,5.21// (śālinī)",
    "GK19gu05-06u:197": " [43] ante tu-",
    "GK19gu05-06u:198": " jñātvāpy uccais tāv imau malla-vidyā",
    "GK19gu05-06u:199": " śāstra-jñānām ādi-vijñāna-vijñau /",
    "GK19gu05-06u:200": " hā dhiṅ mauḍhyād eva kaṃso'yam asmān",
    "GK19gu05-06u:201": " etad yuddhe bhīruko'pi nyayuṅkta //GC_2,5.22// (śālinī)",
    "GK19gu05-06u:202": " [44] tathānyeṣām api nārī-pracurāṇām akrūrāṇāṃ kaṃsāya doṣa-śaṃsanaṃ, yathā-",
    "GK19gu05-06u:203": " kva mallā vajrādri-pratima-vapuṣaḥ kvāti-mṛdulāv",
    "GK19gu05-06u:204": " imau bālau tasmād iha yad anumantṝn dhig adhipān /",
    "GK19gu05-06u:205": " kathaṃ vā te nindyā na khalu vayam asmin sadasi ye",
    "GK19gu05-06u:206": " satāṃ dviṣṭe dṛṣṭiṃ sakutukam ivāmī vitanumaḥ //GC_2,5.23// (śikhariṇī)",
    "GK19gu05-06u:207": " dhig asmat-puṇyaṃ yat katham api harer vīkṣaṇa-lave'",
    "GK19gu05-06u:208": " py abhūd utpāto'yaṃ praṇayi-janatā-rākṣasa-nibhaḥ /",
    "GK19gu05-06u:209": " vrajan vanyāṃ prātar vrajam api viśan sāyam amukaḥ",
    "GK19gu05-06u:210": " sukhaṃ yāsāṃ strīṇāṃ vahati vara-puṇyāḥ param amūḥ //GC_2,5.24// (śikhariṇī)",
    "GK19gu05-06u:211": " dhig asmān yāḥ kaṃsād bhayam anusṛtā nāma ca hareḥ",
    "GK19gu05-06u:212": " samarthā vaktuṃ na vraja-vara-dṛśas tāḥ kati numaḥ /",
    "GK19gu05-06u:213": " sadā yā gāyanti sva-gṛha-bahu-karmaṇy api guṇāṃs",
    "GK19gu05-06u:214": " tadīyān śaśvat tad dhṛdi ca viharanti pratipadam //GC_2,5.25// (śikhariṇī)",
    "GK19gu05-06u:215": " kasyātulaṃ phalam idaṃ yad amuṣya rūpaṃ",
    "GK19gu05-06u:216": " lāvaṇya-sāram asamaṃ svata eva siddham /",
    "GK19gu05-06u:217": " ekānta-dhāma vibhūtāyaśasoḥ samantād",
    "GK19gu05-06u:218": " dṛgbhiḥ sadā nava-navābham amūḥ pibanti //",
    "GK19gu05-06u:219": " (vasanta-tilaka)",
    "GK19gu05-06u:220": " tāsāṃ premṇaḥ parama-mahimā śakyate kena vaktuṃ",
    "GK19gu05-06u:221": " paśyāsmākaṃ tam anugatavac cittam etad vihāya /",
    "GK19gu05-06u:222": " yad govindaḥ śrama-maya-rucāpy eṣa sarvasya cetaḥ",
    "GK19gu05-06u:223": " karṣaty arvāg api tad anugaḥ suṣṭhu saṅkarṣaṇākhyaḥ //",
    "GK19gu05-06u:224": " (mandākrāntā)",
    "GK19gu05-06u:225": " kruddhaṃ śatrum abhidravann api hariḥ smerān anābje rasol-",
    "GK19gu05-06u:226": " lāsād gharma-jalaṃ dadhad vilasati svāṃ saumyatām atyajan /",
    "GK19gu05-06u:227": " yad rāmaḥ sphuṭa-śoṇa-netra-vadnas tat-kopataḥ śobhate",
    "GK19gu05-06u:228": " tac cāsya prakṛtir yad eṣa sa hareḥ sākṣāt pratāpānalaḥ //GC_2,5.28// (śārdūla)",
    "GK19gu05-06u:229": " ete śrī-vasudeva-nanda-valitāḥ śrī-devakī-saṃhatāḥ",
    "GK19gu05-06u:230": " sarve sādhu-janāś ca mādṛśa-girā dīptāntara-jvālayā /",
    "GK19gu05-06u:231": " yasmāt tīvra-nibhālanaṃ vidadhataḥ kṣubhyanti kaṃse muhus",
    "GK19gu05-06u:232": " tasmād asya vināśa eva ciratā-bhānaṃ vinā setsyati //GC_2,5.29// (śārdūla)",
    "GK19gu05-06u:233": " [45] atha tat-prabhāvam anubhavatāṃ kaṃse doṣa-śaṃsaṇaṃ, yathā-",
    "GK19gu05-06u:234": " so'yaṃ mūrkhaḥ svāntare bhīta eva",
    "GK19gu05-06u:235": " nyāsthan mallān yaḥ purastān murāreḥ /",
    "GK19gu05-06u:236": " yadvad vyādhaḥ ko'pi saṅgopitātmā",
    "GK19gu05-06u:237": " siṃhasyāgre nyasyati grāma-siṃhān //GC_2,5.30// (śālinī)",
    "GK19gu05-06u:238": " yaḥ pūtanādi-balam asya nināya nāśaṃ",
    "GK19gu05-06u:239": " yaḥ śakra-garvam api kharvayati sma sarvam /",
    "GK19gu05-06u:240": " yaḥ sarva-sarjakam amūmuhad ūha-varjaṃ",
    "GK19gu05-06u:241": " taṃ bhoja-rāḍ abhibhavan kila bāḍham īṣṭe //",
    "GK19gu05-06u:242": " (vasanta-tilaka)",
    "GK19gu05-06u:243": " kva kṛṣṇaḥ sva-prakāśātmā malla-saṅghaḥ kva tāmasaḥ /",
    "GK19gu05-06u:244": " yuddhaṃ paśyānayoś citraṃ tejas timirayor iva //GC_2,5.32// (anuṣṭubh)",
    "GK19gu05-06u:245": " saṅgharṣe'pi mithaḥ spṛṣṭir nekṣyate kṛṣṇa-mallayoḥ /",
    "GK19gu05-06u:246": " ādyasya śakti-vaiśiṣṭyāt tejas timirayor iva //GC_2,5.33// (anuṣṭubh)",
    "GK19gu05-06u:247": " ucchūnatvaṃ kṣatajam api na prekṣyate dveṣi-gātre",
    "GK19gu05-06u:248": " daityārāter na yad udayate kaścid auddhatya-leśaḥ /",
    "GK19gu05-06u:249": " paśyāmuṣya dviṣad abhimukhaṃ vīrya-varyaṃ viṣābhaṃ",
    "GK19gu05-06u:250": " bhedaṃ bhedaṃ dviṣi nikhilakaṃ marma cūrṇaṃ cakāra //",
    "GK19gu05-06u:251": " (mandākrāntā)",
    "GK19gu05-06u:252": " sūkṣāgnis tṛṇa-maṇḍale pavir age kumbhāṅgajaḥ sāgare",
    "GK19gu05-06u:253": " caṇḍāṃśus timire tathā mura-ripor nāmāpi sarvāṃhasi /",
    "GK19gu05-06u:254": " tadvan nanda-sutaḥ sa eṣa vijayī raṅga-sthalāntar mahā-",
    "GK19gu05-06u:255": " sāra-sphāra-kadaṅga-saṅgha-balite malle puraḥ prekṣyatām //GC_2,5.35// (śārdūla)",
    "GK19gu05-06u:256": " atra kṛṣṇasya saṃgrāme dṛśyatāṃ paramādbhutam /",
    "GK19gu05-06u:257": " cāṇūraḥ pīḍyate tena bukkā kaṃsasya bhidyate //GC_2,5.36// (anuṣṭubh)",
    "GK19gu05-06u:258": " mūḍhas tathāpy asau vajra-muṣṭibhyāṃ harim ārdayat /",
    "GK19gu05-06u:259": " sa tābhyāṃ hṛdi lagnābhyāṃ san-madāt pulakaṃ dadhe //GC_2,5.37// (anuṣṭubh)",
    "GK19gu05-06u:260": " [46] tad evaṃ sa-paridevanaṃ sa-devanaṃ ca loke vilokamāne,-",
    "GK19gu05-06u:261": " athāgrahīd dharir api taṃ sakṛd dhasann",
    "GK19gu05-06u:262": " abibhraman nabhasi ca yaṃ nibhālayan /",
    "GK19gu05-06u:263": " uvāca dhiṅ mṛta iti vāḍha-rīḍhayāpy",
    "GK19gu05-06u:264": " apothayad bhuvi nṛpateḥ prapaśyataḥ //GC_2,5.38// (rucirā)",
    "GK19gu05-06u:265": " muṣṭikenāstayā muṣṭyā tuṣtiṃ labdhavataḥ sa ca /",
    "GK19gu05-06u:266": " balasya tala-ghātaṃ yan prāṇa-ghātam apadyata //GC_2,5.39// (anuṣṭubh)",
    "GK19gu05-06u:267": " agre vyagratayāṅga-saṅgham abhitaḥ samyag rayāt kampayann",
    "GK19gu05-06u:268": " ugrampaśyatayākṣi-yugmam asakṛt kṣiptī-kṛtaṃ kṣobhayan /",
    "GK19gu05-06u:269": " rāma-śyāmala-nāma-kāla-dalitaḥ kaṃsasya vartmādiśan",
    "GK19gu05-06u:270": " drāṅ mallaḥ sa sa lokam anyam agamad viśvatra citraṃ diśi //GC_2,5.40// (śārdūla)",
    "GK19gu05-06u:271": " krīḍāṃ kṛtvātha tābhyāṃ baka-dalana-balau tatra vijñāya nāti-",
    "GK19gu05-06u:272": " pravīṇāṃ tāv avajñā-valitam akiratāṃ kṣauṇi-pṛṣṭhe yadā tu /",
    "GK19gu05-06u:273": " tarhy āgāt kūṭa-nāmā ya iha śala-yutas tośalo yaś ca taṃ taṃ",
    "GK19gu05-06u:274": " sadyo vāmāṅghri-hasta-praharaṇa-dalitī-kṛtya nṛtyaṃ vyadhattām //GC_2,5.41// (sragdharā)",
    "GK19gu05-06u:275": " [47] athāpareṣāṃ mallānāṃ samudāyena samaṃ samam api samudāyaṃ kartuṃ samudāyam eva menāte / [48] te tu,-",
    "GK19gu05-06u:276": " hateṣu teṣu malleṣu śṛgālīm āgatāḥ pare /",
    "GK19gu05-06u:277": " paśyato hāsayāmasuḥ kṛṣṇa-rāma-pradhānakān //GC_2,5.42// (anuṣṭubh)",
    "GK19gu05-06u:278": " jetuṃ prasthāpitāḥ prāk tridivam api mayā tvatka-senādhināthās",
    "GK19gu05-06u:279": " tadvat prasthāpya nāgaṃ nṛpa tava racitās tat-kṛte cādya mallāḥ /",
    "GK19gu05-06u:280": " evaṃ tad-vartma-saukhyaṃ tava viracayatā nandataḥ svīya-mitraiḥ",
    "GK19gu05-06u:281": " krīḍā kāryeti kaṃsaṃ sadasi kila diśaṃs tatra cikrīḍa kṛṣṇaḥ //GC_2,5.43// (sragdharā)",
    "GK19gu05-06u:282": " bhrātror vikrīḍitor mitrair madhye madhye parājayaḥ /",
    "GK19gu05-06u:283": " tān hatvā paśya kaṃsasya svāntaṃ saṃkrāntavān muhuḥ //GC_2,5.44// (anuṣṭubh)",
    "GK19gu05-06u:284": " [49] tad evaṃ maitreyikayā citrīyamāṇau dhanyena cātur-varṇyena nirvaṇyamānau samāna-mānau",
    "GK19gu05-06u:285": " sa-vayasaḥ saṃmānayamānau rāma-rāmānuja-nāmānau dyāv-āpṛthivy-anavadya-vādya-vidyām",
    "GK19gu05-06u:286": " anuvidya-pramodād vidyotamānau divya-nṛtya-pratimallatayā labdha-malla-tālamānau",
    "GK19gu05-06u:287": " tat-parvaṇaḥ sarvataḥ samāhṛta-vimānau sumanobhiḥ",
    "GK19gu05-06u:288": " sumanobhiḥ kṛtamānau ghaṭikām ekām akhilān ekāyanān nirmamatuḥ /",
    "GK19gu05-06u:289": " [50] tad asahamānaḥ sahamānaḥ kaṃsas tu draviṇa-balayor eka-paryāyatayevābhedam ālaksya",
    "GK19gu05-06u:290": " gopa-draviṇa-haraṇādi-lakṣaṇa-vaksyamāṇa-nija-vacaḥ-pracāraṇa-lakṣyataḥ savya-hastasya",
    "GK19gu05-06u:291": " dvi-tra-vāram astatayā sva-vāditraṃ niṣiṣedha /",
    "GK19gu05-06u:292": " [51] tatra ca niṣiddhe siddheśvara-vāditre tu śuddhatayā siddhe tadīddhe hitatayā",
    "GK19gu05-06u:293": " sahitaṃ sakhi-varga-sahitatayā ca valgu yad avalgad yac ca vraja-devaṃ vasudevam",
    "GK19gu05-06u:294": " ugrasenam apy uddiśya tasya tat tad ugraṃ vacanam aśṛṇot tad dvayam api sva-cchidra-bādhāya",
    "GK19gu05-06u:295": " lakṣyaṃ vidhāya sahasā sahasānanatayā paryak plavamānaḥ svairī kaṃsa-vairī /",
    "GK19gu05-06u:296": " tasmād akasmāt kaṃsa-mañcopary eva paryaikṣata /",
    "GK19gu05-06u:297": " [52] yatra kaṃsena saha tena suduḥsahaṃ śrī-harer vigraha-teja eva vigraha-karam āsīt /",
    "GK19gu05-06u:298": " atha samupāgata-dhvaṃsaḥ kaṃsaś ca svaṃ parājayamānāt tasmāt parājayamāna-manā dhairyaṃ hitvā khaḍga-carmaṇī gṛhītvā yad vicacāra,",
    "GK19gu05-06u:299": " tenāpi durdharṣaḥ sa-harṣa-gatiḥ sa eṣa vraja-kula-gatis tat-keśa-grāhitā-nirvāhitāṃ katham avāpa,",
    "GK19gu05-06u:300": " tat khalv asāv api boddhuṃ śaśāda-vaśatāpannaḥ śaśavan na śaśāka /",
    "GK19gu05-06u:301": " [53] lokas tu tad idaṃ ślokayāmāsa,-",
    "GK19gu05-06u:302": " śyenaḥ kapotam iva pañcamukhaḥ karīndraṃ",
    "GK19gu05-06u:303": " vajro giriṃ vikira-rāṭ kaṭukād raveyam /",
    "GK19gu05-06u:304": " kaṃsaṃ nigṛhya sahasā vaśayan sa eṣa",
    "GK19gu05-06u:305": " krīḍāṃ karoti paritaḥ pṛthum añcam añcan //",
    "GK19gu05-06u:306": " (vasanta-tilaka)",
    "GK19gu05-06u:307": " [54] tad evaṃ loke kṛta-śloke hariṇā gṛhīta-keśaḥ sa bhojeśaḥ prāṇānām ardhaṃ pūrvaṃ mumoca,",
    "GK19gu05-06u:308": " nijāghrātatayā mañcād avāñcaṃs tv ardham iti harir api tac chīghratāṃ boddhuṃ yoddhu-manastā-vaśān na śaśāka /",
    "GK19gu05-06u:309": " kaṃsasya keśā hariṇā vikṛṣṭāḥ",
    "GK19gu05-06u:310": " prāṇāś ca tan muṣṭi-gatā babhūvuḥ /",
    "GK19gu05-06u:311": " citraṃ na cedaṃ smara tasya bālye",
    "GK19gu05-06u:312": " tat pūtanā-stanya-vikarṣaṇaṃ ca //",
    "GK19gu05-06u:313": " (indravajrā)",
    "GK19gu05-06u:314": " patat-khaḍga-carmā galad-ratna-varmā",
    "GK19gu05-06u:315": " bhramat-sarva-keśaḥ skhalan-mūrdha-veśaḥ /",
    "GK19gu05-06u:316": " sa mañcād adhastāj janānāṃ purastād",
    "GK19gu05-06u:317": " anenādhirūḍhaḥ papātātimūḍhaḥ //",
    "GK19gu05-06u:318": " (bhujaṅga-prayātā)",
    "GK19gu05-06u:319": " prāg āsīt stabdha-pakṣmā bhayam anu sa yathā tadvad eva pramītaḥ",
    "GK19gu05-06u:320": " kaṃso'yaṃ tena mṛtyuṃ gata iti nikhilair bhīrubhir nābhyabhāṣi /",
    "GK19gu05-06u:321": " śrī-kṛṣṇas tat-pratītaṃ sapadi viracayan hastivat siṃha-varyaḥ",
    "GK19gu05-06u:322": " sāvajñaṃ taṃ visaṃjñaṃ sadasi tata itaḥ kṣmāṃ ca karṣaṃś cakarṣa //GC_2,5.48// (sragdharā)",
    "GK19gu05-06u:323": " tato jaya-jaya-dhvani-prasita-vādya-kolāhala-",
    "GK19gu05-06u:324": " prasūna-ghana-vṛṣṭi-yuk-stuti-divas pṛthivy-āspadaiḥ /",
    "GK19gu05-06u:325": " kṛta-pramada-vardhanaḥ sapadi kaṃsa-cid-vardhanaś",
    "GK19gu05-06u:326": " ciraṃ nija-ganārcitaḥ sthagita-buddhir āsīd asau //GC_2,5.49// (pṛthvī)",
    "GK19gu05-06u:327": " kaṃsa-dhvaṃsana-śaṃsana-prathana-bhṛd gīrvāṇa-gīr-bāndhava-",
    "GK19gu05-06u:328": " dyovādyottama-gandha-sandha-kusumāsārārcir-abhyarcitaḥ /",
    "GK19gu05-06u:329": " bhūmi-sthāpy atibhūmita-gatam aho bhūmā tadā bhūyasā-",
    "GK19gu05-06u:330": " nanda-syanda-bhareṇa bhāvitatayā hārī harir bhāvyatām //GC_2,5.50// (śārdūla)",
    "GK19gu05-06u:331": " tataś ca,",
    "GK19gu05-06u:332": " yadā kaṅkādayo bhrātur nirveśāyātra saṃyayuḥ /",
    "GK19gu05-06u:333": " sāhāyyāya tadā rāmaḥ parigheṇārdati sma tān //GC_2,5.51// (anuṣṭubh)",
    "GK19gu05-06u:334": " [55] atha hari-vaṃśādi-miśrībhūta-śrī-bhāgavata-mata-prabhūtatayā kathāṃ prathayiṣyāmaḥ /",
    "GK19gu05-06u:335": " [56] yathā- tad evaṃ śrīmān govindaḥ svayaṃ nanditvā śrīman-nandarājena sākaṃ vindamānaṃ",
    "GK19gu05-06u:336": " śrīmad-ānakadundubhiṃ vanditvā taṃ mocayitvā sarvān api rocayitvā śrī-devakīm apy",
    "GK19gu05-06u:337": " anusandhāya tathā sandhāya gṛhāya bṛhan-mahilābhiḥ saha samvidhāya yathā-sandham",
    "GK19gu05-06u:338": " anyān api labdha-sambandhān dhṛtānandān vidhāya kaṃsena kṛta-bandhanasya hṛta-dhanasya",
    "GK19gu05-06u:339": " taj-janakasya mocanārtham api janān abhidhāya mataṅgaja-vrajenāpi kraṣṭuṃ suṣṭhu-duṣkaraṃ",
    "GK19gu05-06u:340": " kaṃsa-kalevaram īṣat-karatayā vāma-kareṇa kaca-nikare vikṛṣya tad-vartma-parikhāṃ",
    "GK19gu05-06u:341": " pari parihṛṣyal loka-sārthāvṛta-pitṛ-dvayānugantṛkatayā viśrānti-tīrtham anu viśrāntim avāpa /",
    "GK19gu05-06u:342": " [57] tad anu saṅkarṣaṇādayaś ca kaṅka-mukhān saṅkarṣantaḥ sarveṣāṃ harṣaṃ varṣantaḥ kṛta-karṣa-prāṇānām amitrāṇāṃ parṣadaṃ cakruḥ /",
    "GK19gu05-06u:343": " [58] paraspara-pradhane nidhanaṃ gatān bhuvar-lokāt patitān kravyādān lokān iva yān sabhyāḥ paśyanti sma /",
    "GK19gu05-06u:344": " tad evaṃ sthite sādhūnāṃ manasi ca susthite /",
    "GK19gu05-06u:345": " śrīman-nanda-mahāśayā drutataraṃ prasthāpayan yaṃ naraṃ",
    "GK19gu05-06u:346": " goṣṭhaṃ kaṃsa-vināśa-śaṃsana-kṛte prāgād ayaṃ tad yadā /",
    "GK19gu05-06u:347": " tasmāt tarhi na kevalāḥ sukhamayā vādya-svanās tāṃ purīm",
    "GK19gu05-06u:348": " āptāḥ kintu janāś ca kecid iha ye tad yaugapadyaṃ yayuḥ //GC_2,5.52// (śārdūla)",
    "GK19gu05-06u:349": " [59] tataś ca mṛta-priyatayānanusaṃhita-saṃhanana-kriyatām āpannāḥ kaṃsādi-striyas tatrāgatya gaty-antara-rahitāḥ sva-sva-paty-aṅgam āśliṣya dviṣyamāṇa-nija-prānā rodanaṃ",
    "GK19gu05-06u:350": " kurvāṇā rodanaṃ vijahus tathā tan mātaraś ca kātaratām avāpuḥ / tatra ca-",
    "GK19gu05-06u:351": " cihnāni dayita-ghnāni nihnuvānāḥ purābhavan /",
    "GK19gu05-06u:352": " kaṃsa-striyaḥ śugārtyā tad vyaktyāmārjan hriyaṃ hareḥ //GC_2,5.53// (anuṣṭubh)",
    "GK19gu05-06u:353": " tathāpi-",
    "GK19gu05-06u:354": " rodanaṃ sapadi rodanaṃ tathā",
    "GK19gu05-06u:355": " tan niśamya ca niśāmya cājitaḥ /",
    "GK19gu05-06u:356": " svaṃ sa-tāpam avamatya satya-kṛt",
    "GK19gu05-06u:357": " tāḥ sa-sāntvam abhito'py asāntvayat //",
    "GK19gu05-06u:358": " (rathoddhatā)",
    "GK19gu05-06u:359": " sāntvayann apy amūḥ kṛṣṇo na vipade sva-sāntvanam /",
    "GK19gu05-06u:360": " iti tatra niyujyānyān ninyus taṃ yadavaḥ puram //GC_2,5.55// (anuṣṭubh)",
    "GK19gu05-06u:361": " [60] yatra ca puryantar-upaplavaṃ vyājam ācaritavantaḥ /",
    "GK19gu05-06u:362": " yadā cākrūraṃ sva-gṛhāya ninīṣantaṃ niṣidhyan nīti-vidhy-agraṇir nijāvaraja-gṛham eva vraja-rājaḥ sāgrajaṃ taṃ nināya,",
    "GK19gu05-06u:363": " upaveśayāmāsa ca; yathā-",
    "GK19gu05-06u:364": " madhye kṛṣṇaṃ rāmam apy atra kṛtvā",
    "GK19gu05-06u:365": " pārśva-dvandve śauri-nandāvabhūtām /",
    "GK19gu05-06u:366": " agre vyagrā yādava-prāgrya-lokās",
    "GK19gu05-06u:367": " te saṅgataṃ suṣṭhu sammardam āpuḥ //GC_2,5.56// (anuṣṭubh)",
    "GK19gu05-06u:368": " dvayaṃ tan-melanāyāsīd aśeṣāṇāṃ tad-agrataḥ /",
    "GK19gu05-06u:369": " jyāyasāṃ gopa-bhū-bhartā gāndineyaḥ kanīyasām //GC_2,5.57// (anuṣṭubh)",
    "GK19gu05-06u:370": " [61] atha taṃ kaṃsa-dārādi-rodanaṃ santānataḥ santaptam eva santaṃ śrīmantaṃ",
    "GK19gu05-06u:371": " putrāparādha-rāhu-kalita-mukha-vidhu-śri-rāhukaḥ saṅgatya gaty-antara-rahitaḥ sva-",
    "GK19gu05-06u:372": " hita-sahitaḥ kanaka-daṇḍa-lakṣita-kṣitipa-maṇḍana-maṇdalam agrato nidhāya",
    "GK19gu05-06u:373": " mūrdhānam avāgraṃ vidhāya tasthau /",
    "GK19gu05-06u:374": " [62] taṃ punar avadhāya śrīman-nanda-sahitānakadundubhir uttasthau /",
    "GK19gu05-06u:375": " utthitayoś ca tayo rāma-rāmānujāv api tādṛg-avasthau babhūvatur anubabhūvatuś ca so'yam iti /",
    "GK19gu05-06u:376": " anubhūya ca vidūya bhūya-sādareṇa sambhūya dareṇa dhūyamānam amūm ugrasena-nāmānaṃ praṇāma-puraḥsaratayā purata eva niveśanayā puraś cakratuḥ",
    "GK19gu05-06u:377": " [63] sa tu suta-sutatāparādha-sambādha-saṅkocataḥ śocann idam avocata,-",
    "GK19gu05-06u:378": " yadyapi mantu-vidhātuḥ",
    "GK19gu05-06u:379": " svajanaḥ sujane'bhidhātum arhen na /",
    "GK19gu05-06u:380": " tarhy apy ananya-gatitā",
    "GK19gu05-06u:381": " balavaty etaṃ pralāpayati //GC_2,5.58// (āryā)",
    "GK19gu05-06u:382": " [64] śrī-kṛṣṇa uvāca,",
    "GK19gu05-06u:383": " - kāmam ādiśyatām /",
    "GK19gu05-06u:384": " [65] ugrasena uvāca,-",
    "GK19gu05-06u:385": " sa evādhipatir bhūmyāṃ yas tāmasa-vināśanaḥ /",
    "GK19gu05-06u:386": " vidhvasta-śārvarād bhānor anyaḥ kaḥ syād aharpatiḥ ? //GC_2,5.59// (anuṣṭubh)",
    "GK19gu05-06u:387": " vṛddho yaḥ sa tu vṛddhānām eva vartmānuvartatām /",
    "GK19gu05-06u:388": " akula-kāla-javagaḥ kaḥ kuryāt pratikūlatām ? //GC_2,5.60// (anuṣṭubh)",
    "GK19gu05-06u:389": " [66] tasmād idaṃ chatrādikaṃ svena satrā kriyatām iti /",
    "GK19gu05-06u:390": " [67] śrī-kṛṣṇa uvāca,",
    "GK19gu05-06u:391": " - rājaṃs tava tanūjasya mad-vihita-vināśanatā sarvair eva niśāmitā /",
    "GK19gu05-06u:392": " katham iva tām anyathayāni ?",
    "GK19gu05-06u:393": " kintu mama tan nāśanatāyām upalakṣaṇatā paraṃ lakṣyate;",
    "GK19gu05-06u:394": " yasmād bhavad-vidha-viṣayakāparādha-maya-kāla eva tatra paraṃ kāraṇam /",
    "GK19gu05-06u:395": " mayā tu labdha-buddhi-balatayā sva-vaśāyām api daśāyāṃ jñātam api tad vairam avajñātam /",
    "GK19gu05-06u:396": " bālya-daśāyāṃ tat kila na jñātam eva,",
    "GK19gu05-06u:397": " tathāpi tena pūtanādi-yūthaṃ kramaśaḥ prasthāpitam,",
    "GK19gu05-06u:398": " tādṛśa-kālenaiva ca saṃsthāpitam / tathā hi-",
    "GK19gu05-06u:399": " stanyān māṃ tudatī bakī khala-marut karṣaṃś chalāt saṃharan",
    "GK19gu05-06u:400": " vatsākhyo nigiran bako mayaja-nirvicchedayan mitrakaiḥ /",
    "GK19gu05-06u:401": " bhuñjānaḥ sa-gaṇaṃ phaṇī hṛta-balaṃ kurvan pralambaḥ sa ca",
    "GK19gu05-06u:402": " ghnantu kṣmā-turago gilan svayam anaśyad dūṣaṇaṃ kiṃ mama? //GC_2,5.61// (śārdūla)",
    "GK19gu05-06u:403": " yo'yaṃ vā tanayas tava svayam asāv akrūrakaṃ preṣayan",
    "GK19gu05-06u:404": " mām ānāyya nighātayan kuvalayāpīḍena mallaiḥ punaḥ /",
    "GK19gu05-06u:405": " yuṣmat-kutsana-bhartsana-śravaṇa-jān mantor mayā bhīruṇā",
    "GK19gu05-06u:406": " prāyaścitta-kṛtā dhṛtaḥ kaca-taṭe tasmād akasmān mṛtaḥ //GC_2,5.62// (śārdūla)",
    "GK19gu05-06u:407": " [68] tasmāt tasya sa-jātīya-vijātīya-bālaṅgilasya mātulāher māraṇam api tad-udyama-kāraṇam",
    "GK19gu05-06u:408": " eva jātam, na tu mad-īhāspadī-kṛtam /",
    "GK19gu05-06u:409": " tathā ca sati katham iva rājyaṃ prājyatayā mahyaṃ rocatām?",
    "GK19gu05-06u:410": " [69] sa eṣa cāvyabhicāri-saṅkalpasya mama saṅkalpaḥ pratikalpaṃ satya-vacasām api jalpa-",
    "GK19gu05-06u:411": " viṣayī-bhaviṣyati / yathā-",
    "GK19gu05-06u:412": " ahaṃ sa eva go-madhye gopaiḥ saha vanecaraḥ /",
    "GK19gu05-06u:413": " prītimān vicariṣyāmi kāmacārī yathā gajaḥ //GC_2,5.63//",
    "GK19gu05-06u:414": " etāvac chataśopy evaṃ satyenaiva bravīmi te /",
    "GK19gu05-06u:415": " na me kāryaṃ nṛpatvena vijñāpyaṃ kriyatām idam /",
    "GK19gu05-06u:416": " bhavān mānyostu rājā me yadūnām agrajaḥ prabhuḥ [HV 78.35-37] iti //GC_2,5.64//",
    "GK19gu05-06u:417": " [70] tad evam asya sarve'pi suśīlatām anuśīlayantas tad etan mukha-mādhurya-puryamāṇa-",
    "GK19gu05-06u:418": " salila-kalila-vilocanāḥ kṣaṇa-katipayaṃ tad-avastham eva tasthuḥ /",
    "GK19gu05-06u:419": " śrīmad-ānakadundubhy-ādayaḥ katipaye bibhyati sma /",
    "GK19gu05-06u:420": " śrīman-nandādayas tu nandanti smeti sthite taṃ svataḥ parataś ca bhītam ālocayan punaḥ śrī-kṛṣṇaḥ prāha sma,",
    "GK19gu05-06u:421": " - virāṭ-kulam idaṃ samprati virāḍ-jātam /",
    "GK19gu05-06u:422": " tato yadi bhavān patitām imām urvīm urvī-patitām urīkurvīta,",
    "GK19gu05-06u:423": " tadā dina-katipayaṃ vayam api sāhāyakam āhariṣyāmaḥ /",
    "GK19gu05-06u:424": " na cet sadya eva gokulaṃ prapadya tad-anavadya-sukham abhimukham ānayiṣyāmaḥ iti /",
    "GK19gu05-06u:425": " [71] tad evaṃ keśavasyābhiniveśataḥ sarveṣām apy anyathā kleṣatas taṃ bhojeśaṃ tūṣñīkām",
    "GK19gu05-06u:426": " eva puṣṇantaṃ śrī-gokula-prema-tṛṣṇaḥ so'yaṃ śrī-kṛṣṇaḥ svayam eva sa-nirbandhaṃ mukuṭa-bandha-bandhuraṃ karoti sma /",
    "GK19gu05-06u:427": " [72] taṃ prati sarveṇa samam agarveṇa mūrdhānam ānamya svayam asāv āvedayāmāsa,-",
    "GK19gu05-06u:428": " rājaṃs tasya vīra-gatiṃ gatasya satkāra-kāraṇaṃ bhavat-puraḥ-sarāḥ sarve'pi vayam anusarāmaḥ /",
    "GK19gu05-06u:429": " śrīmat-pitarau tu labdha-śrama-visarau nija-nijāvāsam evāsīdatām iti /",
    "GK19gu05-06u:430": " śrīdāmādīn prati ca jagāda- āvāṃ tāvat krūra-karmaṇi pratiruddhāv iti bhavanta eva",
    "GK19gu05-06u:431": " śrīmat-pitṛ-caraṇānugatim anubhavantaḥ śakaṭāvaroha evaṃ rātriṃ kṣipantu / iti /",
    "GK19gu05-06u:432": " [73] tatas tathā vidhāya punar viśrāntiṃ sannidhāya taraṇibhis taraṇi-duhitur uttara-tīre",
    "GK19gu05-06u:433": " mṛta-kāyān nidhāya teṣāṃ preta-kāryaṃ saṃvidhāya śrīmad-ānakadundubhi-bhavanam",
    "GK19gu05-06u:434": " eva saha-rāmaḥ samājagāma /",
    "GK19gu05-06u:435": " [74] āgamya ca sarveṣām agamyaṃ tad-avarodham avarundhānaḥ sāvadhānam amū mātara-",
    "GK19gu05-06u:436": " pitarau namaś cakāra /",
    "GK19gu05-06u:437": " kintu sva-prabhāvānubhavāl labdha-pitṛ-bhāvābhibhavāv ata",
    "GK19gu05-06u:438": " evāsambhavantau tatra-bhavantau tāv anubhūya dūyamāna iva tathā niveśayāmāsa /",
    "GK19gu05-06u:439": " yathāsmad vraja-rāja-dvandvavad eva nirdvandva-sadayatāmaya-hṛdayatayā taṃ bala-",
    "GK19gu05-06u:440": " valitaṃ tāv āliṅgantāv aliṅgavad bahu-samayam āsāte sma / yataḥ,",
    "GK19gu05-06u:441": " rasayati na hi yāvan mādhurīm asya tāvan",
    "GK19gu05-06u:442": " nayati manasi bhaktas tīvra-bhāvaṃ prabhāvam /",
    "GK19gu05-06u:443": " sa katham itarathā vā śrī-śukaḥ śaśvad etat",
    "GK19gu05-06u:444": " sphuṭa-madhurima-bhājaṃ śrī-vrajaṃ suṣṭhu nauti //GC_2,5.65// (mālinī)",
    "GK19gu05-06u:445": " [75] atha śrīmad-ānakadundubhinā samaṃ bahir āgatya svayam evānusmṛtya bhṛtya-",
    "GK19gu05-06u:446": " vatsalaḥ śrī-vatsa-lakṣmā didṛkṣayā nirnimiṣa-pakṣmāḥ sarva-śarmada-yaśāḥ saṅkoca-",
    "GK19gu05-06u:447": " vaśāt pūrvaṃ dūrata eva labdha-nijālocana-pūram uddhava-māyād anugṛhīta-jana-dvārā",
    "GK19gu05-06u:448": " sānugrahaṃ gṛhād ājuhāva / tataś ca-",
    "GK19gu05-06u:449": " anyo'nyaṃ milati sma yarhy abhinavaṃ tarhi svayaṃ nāvidat",
    "GK19gu05-06u:450": " ko'haṃ kutra kadā ka eta iti sa preyān sa ca śrī-prabhuḥ /",
    "GK19gu05-06u:451": " kiṃ cādūra-gatāś ca tan na vividur yat tatra siddhāntitāṃ",
    "GK19gu05-06u:452": " ko gacchen nija-tattvam etad anayoḥ premā paraṃ vetti hi? //GC_2,5.66// (śārdūla)",
    "GK19gu05-06u:453": " [76] atha rāmeṇa samaṃ rāmānujaḥ sa-vyājam ānakadundubheḥ kiñcid antaritam añcann",
    "GK19gu05-06u:454": " amuñca na muñcan nāsīt /",
    "GK19gu05-06u:455": " añcitvā ca śītalita-viraha-maya-sva-hṛdaya-vāpyākārayā nija-bāṣpa-dhārayā muhur api tan mukha-nirīkṣaṇa-pūrvaka-tad-āliṅgana-parvaṇi tam antaraṅgatayābhiṣiñcann ivālokyata /",
    "GK19gu05-06u:456": " [77] atha saha-rāmoddhavaḥ śrī-śūrodbhavam anujñāpya bhoja-rāja-gṛhaṃ prāpya kaṃsa-",
    "GK19gu05-06u:457": " patnīnāṃ bāṣpaṃ nirvāpya rāja-sabhāyām ugrasenaṃ saha-yādava-senam ānāyya tavaiva",
    "GK19gu05-06u:458": " rājyaṃ nyāyyam iti pratyāyya siṃhāsanaṃ svīkārya punaḥ śrī-śūra-janikāyyam āgatavān /",
    "GK19gu05-06u:459": " brahmāṇḍa-kotīśvaratāti-tucchā",
    "GK19gu05-06u:460": " yasyekṣyate viṣṇūpadeśitā ca /",
    "GK19gu05-06u:461": " sā tasya goloka-mahendra-sūnoḥ",
    "GK19gu05-06u:462": " kāmyā kathaṃ kaṃsaka-rājya-lakṣmīḥ? //",
    "GK19gu05-06u:463": " (indravajrā)",
    "GK19gu05-06u:464": " [78] atha samuddhava-lasad-uddhava-sahitābhyāṃ tābhyāṃ saha mahā-ratha-mūhyamāna-",
    "GK19gu05-06u:465": " manoratham āruhya sa punar ānakadundubhir vraja-mahī-patiṃ prati milanāya viśaṅkaṭaṃ tadīya-śakaṭa-vrajam ājagāma /",
    "GK19gu05-06u:466": " āgamya ca gāḍhāliṅganatayā saṅgamya ramya-svajana-saṃvalitena tena tena saha parasparaṃ labdha-dhvaṃsa-kaṃsa-kṛta-caropadrava-vārtāṃ vartayāmāsa",
    "GK19gu05-06u:467": " vartayitvā ca punaḥ prārthayāmāsa,",
    "GK19gu05-06u:468": " - yāvat sthitis tāvad asmad-gṛha eva sva-gṛha iva sarvaiḥ saha bhoktavyam iti /",
    "GK19gu05-06u:469": " [79] tataś ca pratidinam evaṃ nirvartamāne mahā-parvaṇi sa-rāmaḥ śrī-rāmānujaḥ palāyita-yādava-caya-samācayana-maya-nava-rājya-prājya-sthāpana-karma-samaye",
    "GK19gu05-06u:470": " rāja-sabhāyāṃ śrī-vasudevasya sabhāyāṃ vā virājate sma /",
    "GK19gu05-06u:471": " antarāntarā ca śakaṭāvaroham āsādya śrīdāmādya-nija-mitraiḥ saha vicitraṃ krīḍati sma iti /",
    "GK19gu05-06u:472": " [80] atha dina-kathāṃ samāpayataḥ snigdhakaṇṭhasya vacanaṃ yathā,-",
    "GK19gu05-06u:473": " kaṃsaṃ nihatavān yaḥ prāk so'yaṃ kroḍa-gatas tava /",
    "GK19gu05-06u:474": " dvīpāt pratyāgataṃ vittam ivaitaṃ paśya gopate //GC_2,5.68// (anuṣṭubh)",
    "GK19gu05-06u:475": " [81] atha tatra gatāyāṃ kathāyāṃ samāpta-prathāyāṃ paramānandinaḥ śrīmad-vraja-vandinas tad idaṃ paṭhanti sma,-",
    "GK19gu05-06u:476": " jaya kṛta-mathurā-praveśa-bhāvuka /",
    "GK19gu05-06u:477": " māthura-janatā-subhagam bhāvuka //GC_2,5.",
    "GK19gu05-06u:478": " nānā-vilasita-nandita-nāgara /",
    "GK19gu05-06u:479": " nagara-vadhū-jana-mohana-nāgara /",
    "GK19gu05-06u:480": " sa-vrajaka-kaṃsaka-vasanā-dāyaka /",
    "GK19gu05-06u:481": " kṛta-ruci-vāyini nija-ruci-dāyaka //GC_2,5.",
    "GK19gu05-06u:482": " bhakta-gaṇe dhṛta-karuṇā-pūraka /",
    "GK19gu05-06u:483": " mālākāra-manoratha-pūraka //GC_2,5.",
    "GK19gu05-06u:484": " tanu-tata-kubjā-candana-citraka /",
    "GK19gu05-06u:485": " kubjā-vakrima-hṛti-kṛta-citraka //GC_2,5.",
    "GK19gu05-06u:486": " kaṃsa-makha-sthita-dhanur-anuyojaka /",
    "GK19gu05-06u:487": " nagara-janānāṃ sukha-śata-yojaka //GC_2,5.",
    "GK19gu05-06u:488": " kaṃsa-dhanur makha-dhanur anubhaṅgada /",
    "GK19gu05-06u:489": " tad-asahanoddhata-yoddhṛṣu bhaṅgada //GC_2,5.",
    "GK19gu05-06u:490": " hastipam anu nija-vartma-sa-mardaka /",
    "GK19gu05-06u:491": " tasmin dhṛta-ruṣi hasti-vimardaka //GC_2,5.",
    "GK19gu05-06u:492": " bhrātrā saha kari-danta-vibhūṣaṇa /",
    "GK19gu05-06u:493": " raṅgaṃ praviśan bhoja-vibhūṣaṇa //GC_2,5.",
    "GK19gu05-06u:494": " gaja-raktādibhir aṅgaṃ paricita /",
    "GK19gu05-06u:495": " bahu-vidha-bhāvair vividhaṃ paricita //GC_2,5.",
    "GK19gu05-06u:496": " jagati samantād apratimallaka /",
    "GK19gu05-06u:497": " kaṃsāgre hata-tat-prati-mallaka //GC_2,5.",
    "GK19gu05-06u:498": " sadasi samaste nāsti samohana /",
    "GK19gu05-06u:499": " malla-naṭana-kṛta-viśva-vimohana //GC_2,5.",
    "GK19gu05-06u:500": " kaṃsaja-guru-nindana-kampākula /",
    "GK19gu05-06u:501": " dṛṣṭi-vikīrṇa-dyuti-śampākula //GC_2,5.",
    "GK19gu05-06u:502": " pluti-līlā-kṛta-mañca-kṣobhaka /",
    "GK19gu05-06u:503": " krīḍā-vikrama-kaṃsa-kṣobhaka //GC_2,5.",
    "GK19gu05-06u:504": " sahasā mañcāt kaṃsa-nipātaka /",
    "GK19gu05-06u:505": " tena dhvasta-tri-jagat-pātaka //GC_2,5.",
    "GK19gu05-06u:506": " akhila-janānāṃ duḥkha-vimokṣada /",
    "GK19gu05-06u:507": " kaṃsasyāpi ca sahasā mokṣada //GC_2,5.",
    "GK19gu05-06u:508": " mocita-vasudevādika-bandhaka /",
    "GK19gu05-06u:509": " sādhu-sukhaṃ prati dhṛta-nirbandhaka //GC_2,5.",
    "GK19gu05-06u:510": " viśrāntiṃ prati kaṃsākarṣaka /",
    "GK19gu05-06u:511": " vyañjita-nija-bala-balayotkarṣaka //GC_2,5.",
    "GK19gu05-06u:512": " kaṃsa-pitari-jita-rājya-nidhāyaka /",
    "GK19gu05-06u:513": " nija-yaśasākhila-śarma-vidhāyaka /",
    "GK19gu05-06u:514": " vrajataḥ poṣyākhila-nistāraka /",
    "GK19gu05-06u:515": " punar api ca vraja-sukha-vistāraka //GC_2,5.",
    "GK19gu05-06u:516": " jaya jaya jaya jaya jaya jaya jaya jaya /",
    "GK19gu05-06u:517": " jaya jaya jaya jaya jaya jaya jaya jaya //GC_2,5. vīra //GC_2,5.69//",
    "GK19gu05-06u:518": " [82] tad evaṃ kathakayoḥ kathayā vandināṃ vandana-prathayā ca labdhāvadhāna-poṣāḥ",
    "GK19gu05-06u:519": " śrī-kṛṣṇa-lābha-santata-santoṣāḥ sarve yathāsvaṃ tad-ānukūlya-sukham arjayāmāsuḥ /",
    "GK19gu05-06u:520": " [83] atha labdha-prathāyāṃ rātri-kathāyāṃ śrī-rādhā-mādhavayor agrataḥ snigdhakaṇṭha",
    "GK19gu05-06u:521": " uvāca,- tad etat pramada-vṛtte sthite pratilavam api gokulaṃ prasthite ca tat-pradeśataḥ sandeśaḥ śrīmat-keśava-sadeśam āgataḥ,",
    "GK19gu05-06u:522": " tatrānyeṣāṃ prātaḥ-prastotavyaḥ /",
    "GK19gu05-06u:523": " samprati tu kaṃsa-pitari rājyārpaṇasya śravaṇataḥ kiñcid avāñcita-bhayamaya-cira-viraha-klamānāṃ",
    "GK19gu05-06u:524": " vraja-ramāṇām ati-nibhṛta-svasti-mukha-saṃbhṛtaḥ so'yam ākarṇyatām,-",
    "GK19gu05-06u:525": " virahas tava gopālīr",
    "GK19gu05-06u:526": " dayita mitho yāḥ sa-patnīś ca /",
    "GK19gu05-06u:527": " rañjayati sma samastāḥ",
    "GK19gu05-06u:528": " prāṇāt katham ahaha tā virañjayati? //GC_2,5.70// (udgīti)",
    "GK19gu05-06u:529": " vipinaṃ sadanaṃ yāsāṃ",
    "GK19gu05-06u:530": " sadanaṃ vipinaṃ babhūva gopīnām /",
    "GK19gu05-06u:531": " tāsāṃ tvad-viyujāṃ kiṃ",
    "GK19gu05-06u:532": " mṛti-jīvanayor viparyayo na syāt? //GC_2,5.71// (gīti)",
    "GK19gu05-06u:533": " yāsāṃ candana-candra-",
    "GK19gu05-06u:534": " prabhṛti ca vastu-pratāpanaṃ bhavati /",
    "GK19gu05-06u:535": " hari-rahitānāṃ tāsāṃ",
    "GK19gu05-06u:536": " vahniḥ kiṃ bata na śītatām ayitā? //GC_2,5.72// (gīti)",
    "GK19gu05-06u:537": " viśleṣas tava bhadraḥ",
    "GK19gu05-06u:538": " kleśaṃ sa hared bhavann eva /",
    "GK19gu05-06u:539": " āśā seyaṃ dhṛṣṭā",
    "GK19gu05-06u:540": " tvat-sṛṣṭā tatra vighnam ātanute //GC_2,5.73// (udgīti)",
    "GK19gu05-06u:541": " bhavatā maryādārthaṃ",
    "GK19gu05-06u:542": " yaḥ khalu paryāpitaḥ kālaḥ /",
    "GK19gu05-06u:543": " kālaḥ sa bhavann agha-hara",
    "GK19gu05-06u:544": " lavaśaḥ kalpāya kalpate'smākam //GC_2,5.74// (udgīti) iti /",
    "GK19gu05-06u:545": " [84] atra cedaṃ śrī-rādhā-sakhīnāṃ tad anupadyamānaṃ padyam,-",
    "GK19gu05-06u:546": " agha-hara viraha-vraṇatā",
    "GK19gu05-06u:547": " na hi naḥ kṛcchrāya tādṛśe śrayati /",
    "GK19gu05-06u:548": " rādhā-lavaṇim agalanaṃ",
    "GK19gu05-06u:549": " yadi valanaṃ tatra nāpi kurvīta //GC_2,5.75// (gīti)",
    "GK19gu05-06u:550": " [85] tatra kāraṇam anyad anyad astu,",
    "GK19gu05-06u:551": " tad idaṃ tu mahad eva duḥsaham,-",
    "GK19gu05-06u:552": " ānītaṃ ghṛta-pāyasānnam anayā kṛṣṇāya kiñcit tvayā",
    "GK19gu05-06u:553": " labdhavyaṃ śuka tan-mayā ca madhuraṃ nāmnā rutaṃ tanyatām /",
    "GK19gu05-06u:554": " itthaṃ prātar anūdya nityam api tāṃ rādhāṃ muhuḥ śārikā",
    "GK19gu05-06u:555": " vṛndāraṇya-nivāsinī madhupura-kṣmā-nātha totudyate //GC_2,5.76// (śārdūla)",
    "GK19gu05-06u:556": " evaṃ priya-sakhī-lekhaṃ vācakasya bakī-ripoḥ /",
    "GK19gu05-06u:557": " lumpat-kalpas tadā bāṣpaḥ sthairya-kalpam acīk pat //GC_2,5.77// (anuṣṭubh)",
    "GK19gu05-06u:558": " [86] tad etat kathārambha eva tāsāṃ śvāsānāṃ bahir niṣkramaṇam iva vīkṣya snigdhakaṇṭhaḥ",
    "GK19gu05-06u:559": " sotkaṇṭhaṃ samāpayann āha sma,-",
    "GK19gu05-06u:560": " rādhe yo'yaṃ dayitas",
    "GK19gu05-06u:561": " tvayi dayitaḥ katham anārdratām ayitā?",
    "GK19gu05-06u:562": " tava tanu-latikām asraiḥ",
    "GK19gu05-06u:563": " siñcati paśyāmbuda-śyāmaḥ //GC_2,5.78// (āryā)",
    "GK19gu05-06u:564": " [87] tad evaṃ madhuropasaṃhāreṇa vyāhāreṇa sarvam ānandayan tāv amanda-premānanda-",
    "GK19gu05-06u:565": " mandiratayā vandināv amū tena saha yathā-svam āvāsaṃ vindataḥ sma,",
    "GK19gu05-06u:566": " śrī-rādhā-govindau ca kandarpa-mandiram iti /",
    "GK19gu05-06u:567": " iti śrī-śrīmad-uttara-gopāla-campūm anu",
    "GK19gu05-06u:568": " kaṃsa-vidhvaṃsanaṃ nāma",
    "GK19gu05-06u:569": " pañcamaṃ pūraṇam //5// ********************************************************************************",
    "GK19gu05-06u:570": " atha ṣaṣṭhaṃ pūraṇam",
    "GK19gu05-06u:571": " śrī-nanda-visarjanam",
    "GK19gu05-06u:572": " [1] atha śrī-govinda-kṛtam ahasi vrajendra-sadasi prātaḥ-kathā prathām āpa /",
    "GK19gu05-06u:573": " yatra madhukaṇṭha uvāca,-",
    "GK19gu05-06u:574": " [2] tad-evaṃ kaṃsa-māraṇānantaram uccāvaca-vāraṇāya yatra kutracid-gata-yādava-kulākāraṇāya",
    "GK19gu05-06u:575": " samudbhūta-kaṃsa-pakṣa-nirhāraṇāya ca vrajāgamanāyālabdhāvasare kaṃsa-hare tat-paryanta-vṛttaṃ",
    "GK19gu05-06u:576": " pratilavam api śravasi vṛttaṃ kurvatām upanandādīnāṃ sānandānām api vilambāśaṅkā-śaṅku-saṅkulānāṃ",
    "GK19gu05-06u:577": " sandeśaḥ praviveśa; yathā-",
    "GK19gu05-06u:578": " harer mātā bhaktaṃ tad-avadhi na bhuṅkte tad-anugās",
    "GK19gu05-06u:579": " tathā tasmin gopāḥ prati-muhur upāyātividhurāḥ /",
    "GK19gu05-06u:580": " kim anyad vaktavyaṃ vrajam anugataṃ yat paśu-kulaṃ",
    "GK19gu05-06u:581": " vanasthaṃ yad vā tan-nikhilam iha śiryad vilapati // iti // GC_2,6.1 //",
    "GK19gu05-06u:582": " [3] atha kutaścin manaḥ-stha-saṃkocataḥ samprati prati-gamanād viramya bhāvi-līlā-sūcana-devarṣi-vacana-smaraṇāt",
    "GK19gu05-06u:583": " tad-eva ca niyamya sahamānatāṃ vahann api tad-evaṃ niśamya samyag-utsukatayā gamyam",
    "GK19gu05-06u:584": " eveti manaḥ punaḥ saṅgamya so'ayaṃ vraja-prāṇa-vrajaḥ svāgrajaṃ raho nirvyājaṃ vyājahāra,- æārya /",
    "GK19gu05-06u:585": " tatra-bhavatātra sāhāyyaṃ dhāryatām /",
    "GK19gu05-06u:586": " ahaṃ punar vrajam eva vrajāni' iti /",
    "GK19gu05-06u:587": " [4] sa punaḥ sāsram uvāca,",
    "GK19gu05-06u:588": " - bhrātar bhavantaṃ vinā mama sarvaṃ vināśam āyātīti na mayā kim api syāt /",
    "GK19gu05-06u:589": " [5] śrī-kṛṣṇa uvāca,",
    "GK19gu05-06u:590": " - tarhi kiṃ kāryam ?",
    "GK19gu05-06u:591": " [6] sa uvāca,- yadūnugrasenānugatān vidhāya drutam ubhābhyām evāvābhyāṃ gokulaṃ gantavyam /",
    "GK19gu05-06u:592": " tad idaṃ mayāpi bhavyaṃ nivedayaitavyam āsit,",
    "GK19gu05-06u:593": " diṣṭyā svayam eva diṣṭyā tad uṭṭaṅkitam /",
    "GK19gu05-06u:594": " [7] atha śrī-kṛṣṇas tena sākaṃ śrī-vasudeva-vinā-kṛta-yadu-kula-virājamāna-yadu-rāja-sahāyāṃ gatvā kṣaṇād avasaraṃ ca matvā tad idaṃ nivedana-mudrayā",
    "GK19gu05-06u:595": " - æmama kiñcid vijñaptir asti' iti /",
    "GK19gu05-06u:596": " [8] sarve sa-sambhramam ūcuḥ,",
    "GK19gu05-06u:597": " - kāmam ājñāpyatām /",
    "GK19gu05-06u:598": " [9] śrī-kṛṣṇa uvāca,",
    "GK19gu05-06u:599": " -æsamprati bhavantaḥ sarve sva-bhavanam eva samāgatavantaḥ,",
    "GK19gu05-06u:600": " rāja-mahāśayāś ca nija-rājāsanam evāsanaṃ vidhāya yathā-pūrvaṃ bhavatāṃ parva vitanitatāraḥ /",
    "GK19gu05-06u:601": " mayā pūrvam apīdaṃ nivedanaṃcakre,",
    "GK19gu05-06u:602": " yan-mahyaṃ rājyaṃ na rocate,",
    "GK19gu05-06u:603": " kiṃ tu mama vṛndāvanam eva sukha-vṛndāya kalpate' iti /",
    "GK19gu05-06u:604": " [10] tad evam avadhāya mukhāvalokanaṃ vyatividhāya satsu sabhāsatsu vikadru-nāmā yadu-bṛddhaḥ samṛddha-kṣobham ācacakṣe,",
    "GK19gu05-06u:605": " - pūrvam asmākam ekaḥ kaṃsaka eva dhvaṃsaka āsīt /",
    "GK19gu05-06u:606": " tad-balād anye punar asmābhir na gaṇyeṣu kṛtāḥ,",
    "GK19gu05-06u:607": " bhavatā pramāpite tu tasmin pracura-pramāṇas tad-vidhā jātāḥ,",
    "GK19gu05-06u:608": " yato jarāsandhādayas tat-sambandhāhita-nirbandhāḥ koṭayaḥ prasārita-śastra-koṭayaḥ santi /",
    "GK19gu05-06u:609": " tasmād bhavan-mātrāśraya-praṇayanīya-prāṇa-trāṇa-yātrā yadavaḥ svayaṃ yathāvad avasthāpyantāṃ saṃsthāpyantāṃ vā /",
    "GK19gu05-06u:610": " [11] kiṃ ca æasyās tvām aṣṭamo garbhaḥ' [bhā 10.1.34] iti gīr-vāṇa-vāṇī-sandarbha-sākṣitayā bhavān asmākam eva satyam apatyam,",
    "GK19gu05-06u:611": " na tu go-paty-adhipānām ity asmat-pratyavasthāpanam eva bhavatā pratyham ācaraṇīyam /",
    "GK19gu05-06u:612": " teṣām apakāra-kārakaś ca kaścana samprati bhātīti yathā-bhavyaṃ syāt tathā vyavahartavyam iti kim adhikaṃ marma-vyañjanayā sādhūnāṃ śatrujitsu parama-dharmavitsu /",
    "GK19gu05-06u:613": " [12] atha tad etad anatikramyaṃ niśamya samyag vācaṃ saṃyamya durmanā iva tasmād",
    "GK19gu05-06u:614": " apagamya śrī-vasudeva-devakībhyāṃ dharmyaṃ harmyam āgamya śrī-rāmeṇa samam eva tāv anu nivedayāmāsa,",
    "GK19gu05-06u:615": " - śrī-mat-pitarāv-ājñā-vitarāyāvadhānam atrādhattām /",
    "GK19gu05-06u:616": " [13] tāv ucatuḥ,- hanta / tat kim ?",
    "GK19gu05-06u:617": " [14] śrī-kṛṣṇa uvāca,",
    "GK19gu05-06u:618": " - yad vrajalokaṃ vilokaṃ vilokam āyacchāvaḥ /",
    "GK19gu05-06u:619": " [15] atha tad-etad avadhārya tau tūṣñīkām evāpuṣñītām /",
    "GK19gu05-06u:620": " tau hi pūrvam ugrasena-mukuṭa-bandham anu tad-vacana-pravandham ākarṇya vaivarṇyam evāsannau staḥ /",
    "GK19gu05-06u:621": " yaḥ khalv avyabhicāritayā vaiśampāyanādibhir api hari-vaṃṣādiṣu pracārita evāsti;",
    "GK19gu05-06u:622": " yathā darśitam,",
    "GK19gu05-06u:623": " - æahaṃ sa eva go-madhyaḥ' ityādi /",
    "GK19gu05-06u:624": " jānāte sma ca tāv asya manovṛttaṃ yad vraja-gamane labdha-saṅgamane sarvam asau vismaratīti /",
    "GK19gu05-06u:625": " [16] tataś cirād evam ucatuḥ,",
    "GK19gu05-06u:626": " - ætataḥ parihṛtāv eva cira-labdha-śvāsa-rūpābhyāṃ yuvābhyām āvām' iti tatrākrūrasya jananyā ca vicārataḥ krūram idaṃ proktam,",
    "GK19gu05-06u:627": " - æyady atra vraja-janānāṃ gamanāgamanam asti,",
    "GK19gu05-06u:628": " tarhi vraja evāyam astīti gamanaṃ vāsya kathaṃ nirodha-viṣayīkriyate ?' iti /",
    "GK19gu05-06u:629": " [17] atha sarve tasyā mukhaṃ paśyantaś ciraṃ vimṛśya tasthuḥ /",
    "GK19gu05-06u:630": " [18] tad-evaṃ sati punar vivikta-mitābhyāṃ rāmājitābhyām akṣīṇam aṣaḍa-kṣīṇam idaṃ nirṇiktaṃ viviktam,",
    "GK19gu05-06u:631": " - tad idam āvābhyāṃ saralatayā param anayor guru-caraṇayor niveditam /",
    "GK19gu05-06u:632": " tat punar amūbhāṃ svāniṣṭaṃ vitarkya pratyādiṣṭaṃ gurvājñālaṃghananṃ tu na maṅgalāya kalpeta /",
    "GK19gu05-06u:633": " yad-ājñā-pālanāya parama-maryādaḥ sa khalu raghu-varyaḥ prājyaṃ rājyam api parityajya nava-bhāryayā saha rākṣasa-caryābhīṣaṇam api vanaṃ bāḍham avagāḍhaṃ cakāra /",
    "GK19gu05-06u:634": " tad-ājñā-laṃghanasya parāmṛśyate ca phalam- jarāsandhādayas tv asmat-sambandhena kṛtānusandhe vraje'py utpātaṃ pātayiṣyantīti prastutam astu tāvad aprastutam anyad anyad api,",
    "GK19gu05-06u:635": " tasmāc śrī-vrajeśa-caraṇa-samādhānam eva sāmprataṃ sāmpratam iti /",
    "GK19gu05-06u:636": " [19] tad-evaṃ mantraṃ vidhāya śrī-vrajeśituranasāṃ samūha sannidhāya tābhyāṃ tasya parisaraḥ samājagme /",
    "GK19gu05-06u:637": " samāgamya ca praṇamya samyagāsanam āsthitayos tayo rāma eva tasmin sadasi yad vṛttaṃ tat pravṛttaṃ cakre /",
    "GK19gu05-06u:638": " [20] tatra svayaṃ kṛṣṇas tu pitṛ-pitṛvyādīn api sa-vinayaṃ paśyan kiñcid vihasann iva tasya śeṣam āha sma,- hanta/",
    "GK19gu05-06u:639": " kādācitkīm ākāśa-vāṇīṃ pramāṇīkṛtya mayi nija-devakī-putratām api te sūcayanti,",
    "GK19gu05-06u:640": " tad-antargataṃ sva-mataṃ kāraṇaṃ tu nāvatārayanti iti /",
    "GK19gu05-06u:641": " [21] athaitāvat kathitavati madhukaṇṭhe snigdhakaṇṭhaś cintayati sma,",
    "GK19gu05-06u:642": " - vastutaḥ khalv ayam anugatācintya-śaktitayā śrī-devakyāṃ catur-bhuja-rūpena śrĪ-yośodāyāṃ tu dvi-bhuja-rūpena sphurati sma æphalena phala-kāraṇam anumīyate' iti nyāyena /",
    "GK19gu05-06u:643": " yadā tu kaṃsa-bhayāc-catur-bhuja-rūpācchādanāya devakīcchājāyata,",
    "GK19gu05-06u:644": " tadā tu śrī-yośodāyāṃ sphuritaṃ dvi-bhuja-rūpam eva catur-bhuja-rūpam antarbhūtaṃ vidhāya tatrāvirbhūveti pūrva-campūm anu (3.102)",
    "GK19gu05-06u:645": " śrī-bhāgavatānugata-yuktibhir uktibhiḥ sthāpitam /",
    "GK19gu05-06u:646": " tat tu na pūrvam ubhayatrāpi jñātam āsīt iti /",
    "GK19gu05-06u:647": " [22] atha spaṣṭaṃ sa-smitam ācaṣṭa,",
    "GK19gu05-06u:648": " - kathaṃ te svayam api kāraṇam avatārayeyuḥ ?",
    "GK19gu05-06u:649": " avatārite tu tasmin vasudevenāpahṛtāpatyasya go-paty adipasya nyāyaḥ satyaḥ syād iti /",
    "GK19gu05-06u:650": " bhavatu, vraja-patinā tatra kiṃ pratipannam ?",
    "GK19gu05-06u:651": " [23] madhukaṇṭha uvāca,",
    "GK19gu05-06u:652": " - tac-chrutvā tu vraja-nṛpatir bahir avihataṃ vihasya tad anyathā adhyavasyati sma,",
    "GK19gu05-06u:653": " æasyās tvām aṣṭamo garbho hantā yāṃ vahase'budha' [bhā 10.1.34] iti",
    "GK19gu05-06u:654": " kaṃsaṃ pratyākāśa-vāṇī-",
    "GK19gu05-06u:655": " ækiṃ mayā hatayā manda jātaḥ khalu tavānta-kṛt /",
    "GK19gu05-06u:656": " yatra kva vā pūrva-śatrur mā hiṃsīḥ kṛpanān bṛthā //'[bhā10.4.12]",
    "GK19gu05-06u:657": " iti devī-vāṇyā vyavicāritā /",
    "GK19gu05-06u:658": " avyalīkatā-paryavasita-bhāṣiṇānakadundhubhinā ca māṃ prati nirdvandvam ittham evoktam,",
    "GK19gu05-06u:659": " ædiṣṭyā bhrātaḥ pra-vayasa idānīm aprajasya te /",
    "GK19gu05-06u:660": " prajāīśāyā nivṛttasya prajā yat samapadyata //' [bhā 10.5.23] iti /",
    "GK19gu05-06u:661": " tasmān nūnaṃ æprāg ayaṃ vasudevasyakvacij jātas tavātmajaḥ' [bhā 10.8.14] iti māṃ prati vyañjita-tattva-vargasya gargasya khalv idaṃ prapañcanam evāntaḥ kāraṇam udañcati /",
    "GK19gu05-06u:662": " [24] bhavatu, pitroḥ punar idaṃ sukha-samvidam eva tanute,",
    "GK19gu05-06u:663": " yan nija-putraṃ prati dhanyāḥ putra-bhāvanām ācarantīti /",
    "GK19gu05-06u:664": " [25] viśeṣataś cānakadundhubhinā mama taj-janyā ca bhavaj-jananyā na dvaitam astīti tais tad bhadram evocyate / kiṃ tu,",
    "GK19gu05-06u:665": " yātra syād asurād bhītiḥ sā tatra viraha-jvarāt /",
    "GK19gu05-06u:666": " bhāvad vayaṃ bhavaty evety ākulaṃ suta manmanaḥ // GC_2,6.2 //",
    "GK19gu05-06u:667": " [26] bhavatu, tathāpy eṣām eva sāhāyyaṃ kāryam,",
    "GK19gu05-06u:668": " yataḥ sarvajñānāṃ matam avadhārya kāryam etad vicārya khalu mayā kaṃsa-badhāya tavāgamanaṃ na visraṃsitam /",
    "GK19gu05-06u:669": " śrūyate hi - pūrvaṃ muni-hitāya daśarathenābhnava-tanayasya rākṣasa-kṣayāya prasthāpanam;",
    "GK19gu05-06u:670": " yaḥ khalv anyadā tad vana-gamana-kṣaṇa eva kṣīṇa-prāṇatām avāpa iti kṣaṇaṃ rodanaṃ viṣṭabhya tam etaṃ bāhubhyām avaṣṭabhy ca tad etan mukham īkṣāmāsa /",
    "GK19gu05-06u:671": " [27] tataḥ sa caiṣa tam enaṃ sacamānaḥ sa-gadgadaṃ jagāda,- tāta /",
    "GK19gu05-06u:672": " duṣṭā naṣṭā eva bhaviṣyantīti na tatra sandihyatām /",
    "GK19gu05-06u:673": " tathaiva hi daiva-phalaṃ mama tāta-caraṇeṣu vargaśa eva gargaḥ prati-ñātavān asti /",
    "GK19gu05-06u:674": " kadācin mayi caikānte vanānte devarṣi-varya iti /",
    "GK19gu05-06u:675": " tathā mama ca vāsas tāta-mahāśayānām upāsanamaya eva sampatsyate,",
    "GK19gu05-06u:676": " tac ca gopānām upa-samājam eva,",
    "GK19gu05-06u:677": " na tu yādavānām eva davīyaḥ /",
    "GK19gu05-06u:678": " te khalv asmākaṃ jñātayaḥ,",
    "GK19gu05-06u:679": " ete tu suhṛda iti jñātibhiḥ suhṛdāṃ khalv etādṛśa eva bhedaḥ /",
    "GK19gu05-06u:680": " suhṛtsu tad-dhitāya kadācid vāsaḥ sadā tu jñātiṣu tad-āloka-sukhāya bhavati iti /",
    "GK19gu05-06u:681": " [28] evam uktavati rāmānuje rāma-nāmāpi svaṃ tat-sadṛśam eva parāmṛśann āha sma,",
    "GK19gu05-06u:682": " - pitur yuvābhyāṃ snigdhābhyāṃ poṣitau jvālitau bhṛśam āvām iti kiṃ vaktavyam;",
    "GK19gu05-06u:683": " yataḥ pitror ātmano'py abhyadhikā prītir ātmajeṣu bhavati iti /",
    "GK19gu05-06u:684": " [29] atha kṛṣṇaś ca tad eva sthāpayan prāha sma,",
    "GK19gu05-06u:685": " - āstāṃ tāvan-mama tanūjasya vārtā,",
    "GK19gu05-06u:686": " asya ca śrī-man-mad-agrajasya bhavān eva dharmataḥ pitā; yataḥ-",
    "GK19gu05-06u:687": " sa pitā sā ca jananī yau puṣñītāṃ sva-putravat /",
    "GK19gu05-06u:688": " śiśūn bandhubhir utsṛṣṭān akalpaiḥ poṣa-rakṣaṇe // [bhā 10.45.22] iti /",
    "GK19gu05-06u:689": " [30] tasmāc-chrī-mad-āryasya cāsya bhavac-caraṇa-paricaryā paraṃ varyā;",
    "GK19gu05-06u:690": " kiṃ tu suhṛdām eṣāṃ sukham abhimukhaṃ vidhāya śrī-caraṇam āgamisyāmaḥ /",
    "GK19gu05-06u:691": " [31] vraja-rāja uvāca,- vatsa /",
    "GK19gu05-06u:692": " tāvad vayam apy atra vatsyāmaḥ /",
    "GK19gu05-06u:693": " [32] śrī-kṛṣṇa uvāca,- tāta /",
    "GK19gu05-06u:694": " tathā vidheyaṃ yathā bhavad-vyatirekād ekākitayā mātā mā tāpaṃ yāsīt /",
    "GK19gu05-06u:695": " [33] vraja-rāja uvāca,",
    "GK19gu05-06u:696": " - tām api bhavataḥ samīpam evāpayiṣyāmaḥ /",
    "GK19gu05-06u:697": " [34] śrī-kṛṣṇa uvāca,",
    "GK19gu05-06u:698": " - tataḥ sarvam api gokulam utsannatām āpannaṃ syāt /",
    "GK19gu05-06u:699": " [35] vraja-rāja uvāca,",
    "GK19gu05-06u:700": " - tarhi sarvam api vrajaṃ nikaṭaṃ ghaṭayiṣyāmaḥ /",
    "GK19gu05-06u:701": " [36] śrī-kṛṣṇa uvāca,",
    "GK19gu05-06u:702": " - sampraty asmākaṃ bahulāḥ pratyahaṃ saṃkhyādhikaya-pratyataḥ suṣṭhu bahulā jātāḥ /",
    "GK19gu05-06u:703": " tāsām upa-nagara-vanaṃ kim upa-jīvanaṃ syāt ?",
    "GK19gu05-06u:704": " gāvaś cāsmākaṃ kula-devya iti tā eva sevyatām arhanti /",
    "GK19gu05-06u:705": " yadi vā mad-arthaṃ sarvaṃ bhavatām,",
    "GK19gu05-06u:706": " māṃ vinā tu byartham iti samarthanīyam,",
    "GK19gu05-06u:707": " tarhi ca mat-prāṇā eva tā iti tā eva prāṇanīyāḥ /",
    "GK19gu05-06u:708": " [37] kiṃ ca, yadavo'pi nāhitaṃ vyāharanti;",
    "GK19gu05-06u:709": " sphuṭam upalabdha-kaṃsa-saṃbandha-jarāsandha-nirbandhād-akṣauhiṇī-lakṣita-dur-jana-lakṣāṇi mathurām avarotsyanti;",
    "GK19gu05-06u:710": " tarhi garhitam eva bhavet /",
    "GK19gu05-06u:711": " tatrāstām asmat-sāmīpyam asmad-asāmīpyataś ca bhavad-avasthānaṃ yady asmat-saṃbandhaṃ vinā labdha-sandhaṃ bhavet tarhy eva kṛcchraṃ narcchet",
    "GK19gu05-06u:712": " gūḍha-puruṣa-dvāreṇa jñāte hy asmat-saṃbandhe jarāsandhādayas ta ete kaṃsa-van na bhayānubandhā iti chala-balam ekam ekaṃ na prasthāpayiṣyanti",
    "GK19gu05-06u:713": " kiṃ tv akṣauhiṇībhir dravantaḥ sarvaṃ vrajam apy upadrāvayiṣyanti /",
    "GK19gu05-06u:714": " tasmād asmābhir yuṣmābhiś ca gopayitavya eva gandhaś ca vyati-saṃbandhasya;",
    "GK19gu05-06u:715": " ete ca mayā yādavā durgāntare davayitavyāḥ;",
    "GK19gu05-06u:716": " bhavantas tv asaṃkhyā na tathā kartuṃ śakyāḥ /",
    "GK19gu05-06u:717": " saṃkhyām aticarantīnāṃ vanecarantīnāṃ gavām āvaraṇaṃ",
    "GK19gu05-06u:718": " tu sutarām eva duṣkaram;",
    "GK19gu05-06u:719": " tasmāt teṣāṃ durga-vad-asmad-audāsīnyam eva bhavatāṃ rakṣāyāṃ prāvīṇyam arhati /",
    "GK19gu05-06u:720": " [38] kiṃ tu tāvad eva tad vidheyam,",
    "GK19gu05-06u:721": " yāvat sarva-vipakṣa-pakṣāpakṣayaṃ vidhāya svayam eva śrī-mad-vrajam āvrajāmaḥ /",
    "GK19gu05-06u:722": " āvrajite ca tasmin na punar anyatra vrajanam api syāt,",
    "GK19gu05-06u:723": " yato nirupadhi-sneha-vyagra-bhavad-agrima-sva-jana-varga-darśana-sukha-mātra phala-pātratayā nirupādhir asau puruṣārthaḥ kathaṃ bādhitaḥ syāt",
    "GK19gu05-06u:724": " tad-evaṃ vyasya yan nivedutaṃ tad tad evedaṃ samasya nivedayāmi,",
    "GK19gu05-06u:725": " yāta yūyaṃ vrajaṃ tāta vayaṃ ca sneha-duḥkhitān /",
    "GK19gu05-06u:726": " jñātīn vo draṣṭum eṣyāmo vidhāya suhṛdāṃ sukham // [bhā 10.45.23] iti /",
    "GK19gu05-06u:727": " [39] tad-etat-paryantaṃ madhukaṇṭhaḥ procya bhrātaram avalocya prāha sma,",
    "GK19gu05-06u:728": " - atra ætāta' iti nijāntaḥ-sthāpita-putratā-bhāvanāyā yogyam eva sambodhanam; æjñātīn' iti,",
    "GK19gu05-06u:729": " tatrāpi æsneha-duḥkhitān' iti snehasya niravadhikatvāt prati-kṣaṇaṃ didṛkṣuṣu tan-mukhyeṣu teṣv evāvasthānaṃ prati-kṣaṇam eva sva-vīkṣaṇa-dānaṃ ca vivakṣitam /",
    "GK19gu05-06u:730": " ævayam' iti æasmado dvayoś ca' iti pāṇinīya-smaraṇād astu tāvan mama vārtā,",
    "GK19gu05-06u:731": " kiṃ tv āvāṃ dvāv apy eṣyāva iti vyañjitam /",
    "GK19gu05-06u:732": " ædraṣṭum' iti teṣām ivātmano'pi tad-darśana-mātra-puruṣārthatā samarthitā /",
    "GK19gu05-06u:733": " æathāpi bhūman mahimā guṇasya te,",
    "GK19gu05-06u:734": " viboddhum arhati' [bhā 10.14.6] ity atra bodha-viṣayī-bhavitum iti-vad-darśana-viṣayī-bhavitum ity arthāntare'pi tad-vad eva siddhāntitam;",
    "GK19gu05-06u:735": " æsuhṛdām' iti yadūnām ajñātitvam upakāryatva-mātraṃ ca dhvani-pātraṃ kṛtam",
    "GK19gu05-06u:736": " / tatra ca æsukhaṃ vidhāya' iti ktvā-prayogeṇa sāvadhika-nirdeśāt tad-bhayādi-nāśanānataraṃ punas tad anapekṣatvam api lakṣitam iti /",
    "GK19gu05-06u:737": " [40] tatra snigdhakaṇṭhaḥ sotkaṇṭhaṃ papraccha,",
    "GK19gu05-06u:738": " - atha tatra kiṃ vyavasitaṃ śrī-vrajeśa-caraṇānām ?",
    "GK19gu05-06u:739": " [41] madhukaṇṭhaḥ prāha sma,",
    "GK19gu05-06u:740": " - vraja-rājaś ca tadīya-vāco-yukti-racanam anabhirucitam api bāḍham ucitam iti matvā manasi sva-lalāṭaṃ hatvā vāṣpa-spṛṣṭam aspaṣṭam ācaṣṭa,",
    "GK19gu05-06u:741": " - bhavan-mātā tu vāmā katham iyad-budhyatām ?",
    "GK19gu05-06u:742": " [42] śrī-kṛṣṇa uvāca,",
    "GK19gu05-06u:743": " - tāṃ prati ca yatheṣṭa-praṇāma-pūrvakaṃ nijeṣṭa-dvārā mayedaṃ sandeṣṭavyam iti procya sva-hasta-lipibhis tat patraṃ virocya śrīdāma-hasta-vinyastaṃ kṛtavān /",
    "GK19gu05-06u:744": " [43] śrīdāmā ca śrī-vraja-rāja-śuśrūṣāyāṃ kṛtānusandhas tan-mukhabandham atīva tad-dīnan-manyatānubandham anusandhāya taṃ vihāya nivedyam eva sa-gadgadaṃ gadati sma,",
    "GK19gu05-06u:745": " - yathā samprati vayaṃ duṣṭa-janāt kaṣṭam āśaṃkya spaṣṭam eva nāyāsyāmaḥ;",
    "GK19gu05-06u:746": " kiṃ tu śrīmat-pitṛ-caraṇa-paricaraṇa-prabhāvān mamāṣaḍa-kṣīṇam akṣīṇam āgamanaṃ pratyaham api vidyata eva /",
    "GK19gu05-06u:747": " tathā hi-",
    "GK19gu05-06u:748": " ādye'hni kṣīra-bhaktaṃ ghana-dadhi-valitā roṭikā tasya paścāt-",
    "GK19gu05-06u:749": " tat-paścād-dugdha-pūpaṃ tad-anu bahuvidhānnādyam anyeṣu cānyat /",
    "GK19gu05-06u:750": " mātar mahyaṃ nikāyye mahati rasayate paryaveṣi tvayā yan",
    "GK19gu05-06u:751": " na svapnas tan na vā tat sphuraṇa-mayam iti smaryatāṃ kiṃ tu satyam // GC_2,6.3 //",
    "GK19gu05-06u:752": " kiṃ ca,",
    "GK19gu05-06u:753": " yavann āśnāsi mātas tvam iti niśamaye hanta nāśnāni tāvad",
    "GK19gu05-06u:754": " yady aśnāmīva tarhy apy anubhavad asu me ye'savaḥ śoṣamīyuḥ /",
    "GK19gu05-06u:755": " goṣṭhaṃ gacchāni paśyāny api nija-jananīṃ tad-vidhām evam eva",
    "GK19gu05-06u:756": " hy udyat tejaḥ-prakāśād ripu-gaṇam acirād ut-sahiṣye vijetum // iti // GC_2,6.4 //",
    "GK19gu05-06u:757": " [44] atha tad-etan niśamya samyag- asrāvilaṃ sandeśa-haraś ca vyājahāra,",
    "GK19gu05-06u:758": " - satyaṃ śrī-vrajeśvarī-caraṇāś ca svapna-vad idaṃ sāmprata-bhavad-bhojanādikaṃ sa-rodanaṃ vadanti sma /",
    "GK19gu05-06u:759": " bhavad-duḥkham āśaṃkya svābhojanam api gopayanti sma iti /",
    "GK19gu05-06u:760": " [45] atha tad-etad avadhārya sāścaryatayā sthiteṣu teṣu vraja-mahīkṣīd-ārdra-vīkṣitam ācacakṣe,",
    "GK19gu05-06u:761": " - bhavataḥ prema-vaśyānāṃ vayasyānām eṣāṃ vartane kā vārtā ?",
    "GK19gu05-06u:762": " [46] śrī-kṛṣṇa uvāca,",
    "GK19gu05-06u:763": " - śrīman-mātṛvad eva te cāmī mamepsita-sakhi-janā vīkṣyayā mām upalapsyante;",
    "GK19gu05-06u:764": " kiṃ tu mātur-vatsalatā-svabhāvatayā kadācid anyathā-prathā bhāsiṣyate,",
    "GK19gu05-06u:765": " na punar amīṣāṃ praṇaya-bhājām iti /",
    "GK19gu05-06u:766": " [47] vrajeśvara uvāca,",
    "GK19gu05-06u:767": " - prathamatas tāvad eta iva gāvaḥ katham etāvatīṃ prakriyāṃ śrāvaṇīṃ kurvantu ?",
    "GK19gu05-06u:768": " [48] śrī-kṛṣṇa uvāca,",
    "GK19gu05-06u:769": " - yady api tāsv api mama tathā-sphūrtir-jūrtim apanayet tathāpi prakārāntaram api bahir-vṛtti-samādhānāya vidhāsyāmi /",
    "GK19gu05-06u:770": " yathā- tāsāṃ gandhānu-sandhānam eva pradhānaṃ rava-gaṇa-śravaṇaṃ ca;",
    "GK19gu05-06u:771": " rūpa-nirūpanaṃ tu tat-pradhānakam eva /",
    "GK19gu05-06u:772": " tasmāt stoka-kṛṣṇo'yaṃ tad-abhyasta-mada-stoka-saurabhya-parirabhyamāṇa-vastra-saṃvastraṇayā",
    "GK19gu05-06u:773": " kṛta-man-muralī-khuralīkatayā ca tathā subalaś cāyaṃ bala-vasanāvalambatayā tadīya-śṛṃga-saṃgitayā",
    "GK19gu05-06u:774": " ca tāsāṃ madyham adhyāsitaṃ kurutām /",
    "GK19gu05-06u:775": " tataś ca mamākhila-guṇa-nidhaya ete sarve'py anayoḥ prati-nidhayaḥ syur yatra vanyāś",
    "GK19gu05-06u:776": " ca te dhanyāḥ sarvābhi-vādyā mṛga-nagādyā mat-sphūrti-pūrtim āgaccheyur iti sarvam",
    "GK19gu05-06u:777": " eva samañjasaṃ bhavitā iti /",
    "GK19gu05-06u:778": " [49] atha nija-paricārakān śūdrābhīra-kumārakān hata-vicārakān niśāmya vaivaśyād vaiśyābhīra-rāji śāmyad-vacana-śaktibhāji svayam eva so'yam asra-toya-dharaḥ prāha sma,",
    "GK19gu05-06u:779": " ( mama sakhīyamānānām eṣām akhilānāṃ teṣām iva yadyapi gatis tathāpi tātānugatis tu viśeṣataḥ stutim āsīdati iti /",
    "GK19gu05-06u:780": " [50] atha madhumaṅgalam api tad idaṃ sneha-saṅgatam āha,( hanta/",
    "GK19gu05-06u:781": " Bhavantaś ca tatra yāntu /",
    "GK19gu05-06u:782": " yad-bhagavatī-sevāṃ man-maṅgalāya mat-pratinidhitayā kurvāṇāḥ punas tad-apūrva-jananāt pūrvavat tad-akharva-parvaṇe sampatsyante iti /",
    "GK19gu05-06u:783": " [51] tad-evaṃ visrambhya tat-tat-aṅga-saurabhya-parirabhyamāṇa-vasanādinā tau stoka-kṛṣṇa-subalau",
    "GK19gu05-06u:784": " viśeṣatas tat-tad-guṇa-vāsitau vidhāyānyān api yathā-nyāyaṃ nijālaṃkaraṇādinālaṃkṛtya",
    "GK19gu05-06u:785": " sevādikāriṇaṃ ca yathāvad ādṛtya kṛtya-viśeṣān śrī-mat-pitṛ-caraṇeṣu gocaratāṃ nināya;",
    "GK19gu05-06u:786": " nītvā ca tad-anujñāṃ gṛhītvā svayaṃ tatraiva sthitvā mantra-sadanād-bahiḥ sthitān māthura-vipra-janān antar-nitvā tad-dvārā sarvānn eva yadūn",
    "GK19gu05-06u:787": " ( ta ete vrajāya vrajiṣyanti iti /",
    "GK19gu05-06u:788": " [52] te ca śrī-vasudeva-naradeva-pramukhās tatraiva sukhād āgatāḥ,",
    "GK19gu05-06u:789": " āgamya ca ramya-paricchadādinā tān abhyarcya cānuvrajya ca carcyamāna-tad-bhadratayā puramayāmāsuḥ /",
    "GK19gu05-06u:790": " [53] sa tu yaśasvī svayam asvīkṛta-rājyatayā kim api tatratyaṃ tān praty-anapavarjya",
    "GK19gu05-06u:791": " kiṃ tu prāg-vali-valita-bali-kaṃsa-hṛta-dhṛta-kupya-bhājanāni yāni tāny eva visarjya",
    "GK19gu05-06u:792": " keśavaḥ kevalatāyāṃ mithaḥ kṣubhitatā-bhītas tair eva saha śrī-vrajam ahanīyān anujñāpya",
    "GK19gu05-06u:793": " manasi kayāpy avasthayā vyāpyamānaḥ puram ājagāma,",
    "GK19gu05-06u:794": " rāmas tu tān dūram anu-vavrāja /",
    "GK19gu05-06u:795": " {54} vrajeśvaras tu pralīna-manastāyām api jīvan-mukta-vad eva saṃskāra-vaśād idaṃ jagāda,( vatsa/",
    "GK19gu05-06u:796": " nijānuja-vatsala /",
    "GK19gu05-06u:797": " sa kevalatayā manobalaṃ hāsyati;",
    "GK19gu05-06u:798": " tasmād anujaṃ tam evānuyāhi iti /",
    "GK19gu05-06u:799": " [55] atha sva-sambandhād adhika-duḥkhānubandhād āśaṃkamānaḥ saṃkarṣaṇaḥ sa-dhairyaṃ",
    "GK19gu05-06u:800": " sarvān anujñāpya śīghra-gatyā sva-bhrātaraṃ prāpya kvacid ekāntam anuyāpya nija-nija-bāhubhyāṃ",
    "GK19gu05-06u:801": " parasparaṃ grīvāṃ paridhāpya tena saha ruroda /",
    "GK19gu05-06u:802": " tad alam ati-vistareṇa /",
    "GK19gu05-06u:803": " yataḥ-",
    "GK19gu05-06u:804": " kaṃsasya dhvaṃsanānte vraja-vasati-gane gacchati svīya-gehaṃ",
    "GK19gu05-06u:805": " taṃ kṛṣṇaṃ taṃ ca rāmaṃ tam api paśupati-ksmā-patiṃ tāṃś ca gopān /",
    "GK19gu05-06u:806": " śrīdāmādyāṃś ca tāṃs tān api ca tad-anugān navya-viccheda-bhīter",
    "GK19gu05-06u:807": " antaḥ smṛtvā mad-antar-virasa-vaśatayā sarvam arvāg jahāti // GC_2,6.5 //",
    "GK19gu05-06u:808": " [56} tad-evam uṭṭṃkayan-madhukaṇṭhaḥ śrī-vrajādhipādīnām ādhim avadhāya punar abhidadhe,(",
    "GK19gu05-06u:809": " yaḥ svāṃ kṛṣṇaḥ purā tṛṣṇāṃ vardhayāmāsa dhṛṣṇajam /",
    "GK19gu05-06u:810": " sa sākṣād bhavatām aṃke svaṃ keliṃ vahati prabho // GC_2,6.6 //",
    "GK19gu05-06u:811": " [57] atha śrī-kṛṣṇaś ca tac-caraṇāravindaṃ śirasā vindan sa-nirvedaṃ niveditavān,(",
    "GK19gu05-06u:812": " ahaha vahalamantuṃ jantur eṣa pralāpī",
    "GK19gu05-06u:813": " racitamacita-tātaḥ kṣantum arhas tvam eva /",
    "GK19gu05-06u:814": " katham api nijam aṅgaṃ vyādhinā duḥkhadaṃ syat",
    "GK19gu05-06u:815": " tad api na hi tad-aṅgī tyaktum icchet kadāpi // GC_2,6.7 //",
    "GK19gu05-06u:816": " tataś ca,",
    "GK19gu05-06u:817": " āliṅgyata vrajeśitrā pitrā sa-pulakaṃ sutaḥ /",
    "GK19gu05-06u:818": " sarvaiś cānanda-garveṇa roma-parveha sandadhe // GC_2,6.8 //",
    "GK19gu05-06u:819": " [58] tad-evaṃ prātaḥ-kathāṃ madhukaṇṭhaḥ samāpya śrī-mādhava-pada-sīmni rādhikā-sadasi kathayāmāsa,(",
    "GK19gu05-06u:820": " [59] ye khalu tasya vrajāvrajanāya vyañjitā vighnās te sarve prāg-ukta-lajjā-nighnā eva mantavyāḥ /",
    "GK19gu05-06u:821": " tad-eva purastād vyañjayan mathurāyāś calantaṃ subalaṃ balānujaḥ sva-vallabhārocaka-vācika-valitaṃ cakāra / yathā(",
    "GK19gu05-06u:822": " satyaṃ santyajya yuṣmān niyata-mad-anuga-prāṇanā niṣpramāṇā",
    "GK19gu05-06u:823": " dharmyaṃ me nāsti kiṃcit tad api sa-vayasaḥ śrūyatāṃ man-nivedyam /",
    "GK19gu05-06u:824": " yuṣmākaṃ yātisetur mayi ratir atulā sā tu māṃ hrepayantī",
    "GK19gu05-06u:825": " tat-tulyāsakti-riktaṃ hnuta-tanum akaron nāsmi dūraḥ kadāpi // GC_2,6.9 //",
    "GK19gu05-06u:826": " puryām asyāṃ yad asmi prakaṭam api hi taṃ hanta kuryāṃ kathaṃ tat",
    "GK19gu05-06u:827": " kiṃ tu cchāyā-sadṛkṣaḥ sphuṭam iha viharet tatra tu svena nityam /",
    "GK19gu05-06u:828": " āveśo yatra yasya sphurati sa niyataṃ tatra bhāti svayaṃ yat",
    "GK19gu05-06u:829": " sphūrtiṃ svāṃ so'yam asmīty anubhajati yathā tena nānyena tad-vat // GC_2,6.10 //",
    "GK19gu05-06u:830": " somābhe darśa-rātrāv api nija-rucibhiḥ pūrṇimā-bhrāntitas tvaṃ",
    "GK19gu05-06u:831": " mad-viśleṣa-jvarārti-prathi-navama-daśā durvaśāṅgī yad-asīḥ /",
    "GK19gu05-06u:832": " tarhi tvām aṅga-kānti-sphurad asita-maṇi-śrī-caya-vyāpta-sarvaḥ",
    "GK19gu05-06u:833": " so'haṃ śiśleṣa tat-tad-vinimita-daśayā yatra citraṃ jagastha // GC_2,6.11 //",
    "GK19gu05-06u:834": " somābhe mānam aicchaḥ pratipadi lalite mām ayāsr vanānte",
    "GK19gu05-06u:835": " pālyāsīr vāsa-sajjā paricarasi purā rādhayā mām viśākhe /",
    "GK19gu05-06u:836": " etad diṃ-mātram uktaṃ bhavad-avagataye jñeyam anyat kathaṃ vā",
    "GK19gu05-06u:837": " svapnaṃ tat tat viditvā glapayatha nijakaṃ mānasaṃ mām apīha ? // GC_2,6.12 //",
    "GK19gu05-06u:838": " padme bhadre sa-śaivye tritayam api bhavad-rūpam udbhrānta-cittaṃ",
    "GK19gu05-06u:839": " mad-viśleṣāt tamālaṃ pari viluṭhitavad yatra tatrāham āsam /",
    "GK19gu05-06u:840": " āliṅgan yuṣmad-aṅgāny udanamayam aho yāvad abhyasya tāvat",
    "GK19gu05-06u:841": " Kruddhā bṛddhāḥ kutaścid vata yad-upagatās tan na me yāti duḥkham // GC_2,6.13 //",
    "GK19gu05-06u:842": " ānyedyuḥ śrīla-rādhe mama pura-gamana-sphūrti-sañjāta-mūrtiṃ",
    "GK19gu05-06u:843": " tvām āliṅgyānucu mban giri-vanam anayaṃ tat kathaṃ vyasmaras tvaṃ ?",
    "GK19gu05-06u:844": " tatrāgamyātha sarvāḥ kala-kala-virutaṃ yarhi cakrus tadānīṃ",
    "GK19gu05-06u:845": " tatrāvāṃ hā yathāsvaṃ pṛthakad apagatau na smarasy eva tac ca // GC_2,6.14 //",
    "GK19gu05-06u:846": " svapne yad rādhike tvaṃ mama śayanam ihāpy āśritā rāja-puryāṃ",
    "GK19gu05-06u:847": " svapnas tan nasti nūnaṃ parimalitam abhūd yat-tvayā tasya vāsaḥ /",
    "GK19gu05-06u:848": " āstāṃ tat spaṣṭam adyāpy anu mad avayavaṃ padminī-ratna-gandhaṃ",
    "GK19gu05-06u:849": " Vindann andho'pi lokaḥ smita-śavala-mukhaḥ śīrṣam īṣad dhunīte // GC_2,6.15 //",
    "GK19gu05-06u:850": " āstāṃ prāg adya sadya-stana-śaśi-kalayālaṃkṛta-śrī-rasau yad-",
    "GK19gu05-06u:851": " vṛttaṃ tad-yuṣmākābhiḥ sa-śapatham abhitaḥ pṛcchyatāṃ śyāmalaiva /",
    "GK19gu05-06u:852": " yady apy evaṃ tathāpi sphuṭa-gatim acirād āgatiṃ cen-madīyām",
    "GK19gu05-06u:853": " īhadhve sarva-vighna-praśamana-racanā syād yadā tarhi kuryām // GC_2,6.16 //",
    "GK19gu05-06u:854": " [60] tad-eva etāvat-prathām eva kathāṃ samāpya punar madhukaṇṭhaḥ provāca,(",
    "GK19gu05-06u:855": " rādhe so'yaṃ satyavādī tvām alaṃkṛtya śobhate /",
    "GK19gu05-06u:856": " tvad-gandha-bandhanaḥ puṣpandhayaḥ svarṇābjinīm iva // GC_2,6.17 //",
    "GK19gu05-06u:857": " ūṣā-niruddha-vad rādhe yayoḥ svāpnaś ca saṅgamaḥ /",
    "GK19gu05-06u:858": " ṣākṣād āsīt tayor vā kiṃ viśleṣaḥ sthātum arhati ? // GC_2,6.18 //",
    "GK19gu05-06u:859": " iti visṛmarasāndrānandaśas taṃ samastaṃ",
    "GK19gu05-06u:860": " sapadi kathaka-varyau tāv anujñāpya yātau /",
    "GK19gu05-06u:861": " harir api nija-kāntā-saṅga-sarvāṅga-śobhaḥ",
    "GK19gu05-06u:862": " subhaga-śayana-lakṣmīm añjasālaṃ cakāra // GC_2,6.19 //",
    "GK19gu05-06u:863": " iti śrī-śrī-mad-uttara-gopāla-campūm anu vraja-pati-visarjana-kaṣṭaṃ",
    "GK19gu05-06u:864": " nāma ṣaṣṭhaṃ pūraṇam // 6 //"
}