{
    "GK16ujjvni_u:0": " śrī-śrī-ujjvala-nīlamaṇiḥ (1)",
    "GK16ujjvni_u:1": " nāyaka-bheda-prakaraṇam",
    "GK16ujjvni_u:2": " nāmākṛṣṭa-rasajñaḥ śīlenoddīpayan sadānandam /",
    "GK16ujjvni_u:3": " nija-rūpotsava-dāyī sanātanātmā prabhur jayati // RUnm_1.1 //",
    "GK16ujjvni_u:4": " mukhya-raseṣu purā yaḥ saṃkṣepeṇodito rahasyatvāt /",
    "GK16ujjvni_u:5": " pṛthag eva bhakti-rasa-rāṭ sa vistareṇocyate madhuraḥ // RUnm_1.2 //",
    "GK16ujjvni_u:6": " vakṣyamāṇair vibhāvādyaiḥ svādyatāṃ madhurā ratiḥ /",
    "GK16ujjvni_u:7": " nītā bhakti-rasaḥ prokto madhurākhyo manīṣibhiḥ // RUnm_1.3 //",
    "GK16ujjvni_u:8": " tatra vibhāveṣv ālambanāḥ-",
    "GK16ujjvni_u:9": " asminn ālambanāḥ proktāḥ kṛṣṇas tasya ca vallabhāḥ // RUnm_1.4 //",
    "GK16ujjvni_u:10": " pada-dyuti-vinirdhuta-smara-parārdha-rūpoddhatir",
    "GK16ujjvni_u:11": " dṛg-añcala-kalānaṭīpaṭimabhir mano-mohinī /",
    "GK16ujjvni_u:12": " sphuran-nava-ghanākṛtiḥ parama-divya-līlā-nidhiḥ",
    "GK16ujjvni_u:13": " kriyāt tava jagat-trayī-yuvati-bhāgya-siddhir mudam // RUnm_1.5 //",
    "GK16ujjvni_u:14": " ayaṃ suramyo madhuraḥ sarva-sal-lakṣaṇānvitaḥ /",
    "GK16ujjvni_u:15": " valīyān nava-tāruṇyo vāvadūkaḥ priyaṃ-vadaḥ // RUnm_1.6 //",
    "GK16ujjvni_u:16": " sudhīḥ sa-pratibho dhīro vidagdhaś caturaḥ sukhī /",
    "GK16ujjvni_u:17": " kṛtajño dakṣiṇaḥ prema-vaśyo gambhīrāmbudhiḥ // RUnm_1.7 //",
    "GK16ujjvni_u:18": " varīyān kīrtimān nārī-mohano nitya-nūtanaḥ /",
    "GK16ujjvni_u:19": " atulya-keli-saundarya-preṣṭha-vaṃśī-svanāṅkitaḥ // RUnm_1.8 //",
    "GK16ujjvni_u:20": " ity ādayo'sya śṛṅgāre guṇāḥ kṛṣṇasya kīrtitāḥ /",
    "GK16ujjvni_u:21": " udāhṛtir amīṣāṃ tu pūrvam eva pradarśitā // RUnm_1.9 //",
    "GK16ujjvni_u:22": " pūrvokta-dhīroddāttādi-catur-bhedasya tasya tu /",
    "GK16ujjvni_u:23": " patiś copapatiś ceti prabhedāv iha viśrutau // RUnm_1.10 //",
    "GK16ujjvni_u:24": " tatra patiḥ-",
    "GK16ujjvni_u:25": " uktaḥ patiḥ sa kanyāyā yaḥ pāṇigrāhako bhavet // RUnm_1.11 //",
    "GK16ujjvni_u:26": " yathā-",
    "GK16ujjvni_u:27": " rukmiṇaṃ yudhi vijitya rukmiṇīṃ",
    "GK16ujjvni_u:28": " dvārakām upagamayya vikramī /",
    "GK16ujjvni_u:29": " utsavocchalita-paura-maṇḍalaḥ",
    "GK16ujjvni_u:30": " puṇḍarīka-nayanaḥ kare'grahīt // RUnm_1.12 //",
    "GK16ujjvni_u:31": " yathā vā-",
    "GK16ujjvni_u:32": " kalita-yugala-bhāvaḥ kvāpi vaidarbhya-putryā",
    "GK16ujjvni_u:33": " makha-bhuvi kṛta-dīkṣo dakṣiṇārthān dadānaḥ /",
    "GK16ujjvni_u:34": " viharati harir uccaiḥ satyayā dīyamānaḥ",
    "GK16ujjvni_u:35": " kvacid alam alasāṅgaḥ puṇyake nāradāya // RUnm_1.13 //",
    "GK16ujjvni_u:36": " yathā vā (BhP 10.22.44)-",
    "GK16ujjvni_u:37": " kātyāyani mahā-māye",
    "GK16ujjvni_u:38": " mahāyoginy adhīśvari /",
    "GK16ujjvni_u:39": " nanda-gopa-sutaṃ devi",
    "GK16ujjvni_u:40": " patiṃ me kuru te namaḥ // RUnm_1.14 //",
    "GK16ujjvni_u:41": " iti saṅkalpam ācerur yā gokula-kumārikāḥ /",
    "GK16ujjvni_u:42": " tāsv eva kiyatīnāṃ tu pati-bhāvo harāv abhūt // RUnm_1.15 //",
    "GK16ujjvni_u:43": " mūla-mādhava-māhātmye śrūyate tata eva hi /",
    "GK16ujjvni_u:44": " rukmiṇy-udvāhataḥ pūrvaṃ tāsāṃ pariṇayotsavaḥ // RUnm_1.16 //",
    "GK16ujjvni_u:45": " athopapatiḥ-",
    "GK16ujjvni_u:46": " rāgeṇollaṅghayan dharmaṃ parakīyā-balārthinā /",
    "GK16ujjvni_u:47": " tadīya-prema-vasatir budhair upapatiḥ smṛtaḥ // RUnm_1.17 //",
    "GK16ujjvni_u:48": " yathā padyāvalyām (205)-",
    "GK16ujjvni_u:49": " saṃketīkṛta-kokilādi-ninadaṃ kaṃsa-dviṣaḥ kurvato",
    "GK16ujjvni_u:50": " dvāronmocana-lola-śaṅkha-valaya-kvāṇaṃ muhuḥ śṛṇvataḥ /",
    "GK16ujjvni_u:51": " keyaṃ keyam iti pragalbha-jaratī-vākyena dūnātmano",
    "GK16ujjvni_u:52": " rādhā-prāṅgaṇa-koṇa-koli-viṭapi-kroḍe gatā śarvarī // RUnm_1.18 //",
    "GK16ujjvni_u:53": " atraiva paramotkarṣaḥ śṛṅgārasya pratiṣṭhitaḥ // RUnm_1.19 //",
    "GK16ujjvni_u:54": " tathā ca muniḥ-",
    "GK16ujjvni_u:55": " bahu vāryate khalu yatra pracchanna-kāmukatvaṃ ca /",
    "GK16ujjvni_u:56": " yā ca mitho durlabhatā sā manmathasya paramā ratiḥ // RUnm_1.20 //",
    "GK16ujjvni_u:57": " laghutvam atra yat proktaṃ tat tu prākṛta-nāyake /",
    "GK16ujjvni_u:58": " na kṛṣṇe rasa-niryāsa-svādārtham avatārini // RUnm_1.21 //",
    "GK16ujjvni_u:59": " tathā ca prāñcaḥ-",
    "GK16ujjvni_u:60": " śṛṅgāra-rasa-sarvasvaṃ śikhi-piccha-vibhūṣaṇam /",
    "GK16ujjvni_u:61": " aṅgīkṛta-narākāram āśraye bhuvanāśrayam // RUnm_1.22 //",
    "GK16ujjvni_u:62": " anukūla-dakṣiṇa-śaṭhā dhṛṣṭaś ceti dvayor athocyante /",
    "GK16ujjvni_u:63": " pratyekaṃ catvāro bhedā yuktibhir amī vṛttyā // RUnm_1.23 //",
    "GK16ujjvni_u:64": " śāṭhya-dhārṣṭye paraṃ nāṭya-prokte upapater ubhe /",
    "GK16ujjvni_u:65": " kṛṣṇe tu sarvaṃ nāyuktaṃ tat-tad-bhāvasya sambhavāt // RUnm_1.24 //",
    "GK16ujjvni_u:66": " tatrānukūlaḥ-",
    "GK16ujjvni_u:67": " atiraktatayā nāryāṃ tyaktānya-lalanā-spṛhaḥ /",
    "GK16ujjvni_u:68": " sītāyāṃ rāmavat so'yam anukūlaḥ prakīrtitaḥ // RUnm_1.25 //",
    "GK16ujjvni_u:69": " rādhāyām eva kṛṣṇasya suprasiddhānukūlatā /",
    "GK16ujjvni_u:70": " tad-āloke kadāpy asya nānyā-saṅgaḥ smṛtiṃ vrajet // RUnm_1.26 //",
    "GK16ujjvni_u:71": " vaidagdhī-nikuramba-cumbita-dhiyaḥ saundarya-sārojjvalāḥ",
    "GK16ujjvni_u:72": " kāminyaḥ kati nādya vallava-pater dīvyanti goṣṭhāntare /",
    "GK16ujjvni_u:73": " rādhe puṇyavatī-śikhā-maṇir asi kṣāmodari tvāṃ vinā",
    "GK16ujjvni_u:74": " preṅkhantī na parāsu yan madhuripor dṛṣṭātra dṛṣṭir mayā // RUnm_1.27 //",
    "GK16ujjvni_u:75": " dhīrodāttānukūlo, yathā-",
    "GK16ujjvni_u:76": " kuvalaya-dṛśaḥ saṅketa-sthā dṛg-añcala-kauśalair",
    "GK16ujjvni_u:77": " manasija-kalā-nāṭī-prastāvanām abhitanvatām /",
    "GK16ujjvni_u:78": " na kila ghaṭate rādhā-raṅga-prasaṅga-vidhāyitā",
    "GK16ujjvni_u:79": " vrata-vilasite śaithilyasya cchaṭāpy agha-vidviṣaḥ // RUnm_1.28 //",
    "GK16ujjvni_u:80": " dhīralalitānukūlo, yathā-",
    "GK16ujjvni_u:81": " gahanād anurāgataḥ pitṛbhyām",
    "GK16ujjvni_u:82": " apanīta-vyavahāra-kṛtya-bhāraḥ /",
    "GK16ujjvni_u:83": " viharan saha rādhayā murārir",
    "GK16ujjvni_u:84": " yamunā-kūla-vanāny alaṃcakāra // RUnm_1.29 //",
    "GK16ujjvni_u:85": " dhīraśāntānukūlo. yathā-",
    "GK16ujjvni_u:86": " bradhnopāsti-vidhau tava praṇayitāpūreṇa veśaṃ gate",
    "GK16ujjvni_u:87": " kṣmā-devasya kathaṃ guṇo'py agharipau drāg adya saṃcakrame",
    "GK16ujjvni_u:88": " buddhiḥ paśya viveka-kauśalavatī dṛṣṭiḥ kṣamodgāriṇī",
    "GK16ujjvni_u:89": " vāg etasya mṛgākṣi rūḍha-vinayā mūrtiś ca dhīrojjvalā // RUnm_1.30 //",
    "GK16ujjvni_u:90": " dhīroddhatānukūlo, yathā-",
    "GK16ujjvni_u:91": " satyaṃ me parihṛtya tāvaka-sakhīṃ premāvadātaṃ mano",
    "GK16ujjvni_u:92": " nānyasmin pramadājane kṣaṇam api svapne'pi saṅkalpate /",
    "GK16ujjvni_u:93": " sāra-grāhiṇi gauri sad-guṇa-gurau mukta-vyalīkodyame",
    "GK16ujjvni_u:94": " mudrāṃ kiṃ nu mayi vyanakṣi lalite gūḍhābhyasūyā-mayīm // RUnm_1.31 //",
    "GK16ujjvni_u:95": " atha dakṣiṇaḥ-",
    "GK16ujjvni_u:96": " yo gauravaṃ bhayaṃ prema dākṣiṇyaṃ pūrva-yoṣiti /",
    "GK16ujjvni_u:97": " na muñcaty anya-citto'pi jñeyo'sau khalu dakṣinaḥ // RUnm_1.32 //",
    "GK16ujjvni_u:98": " yathā-",
    "GK16ujjvni_u:99": " tathyaṃ candrāvali kathayasi prekṣyate na vyalīkaṃ",
    "GK16ujjvni_u:100": " svapne'pyasya tvayi madhubhidaḥ premaśuddhāntarasya /",
    "GK16ujjvni_u:101": " śrutvā jalpaṃ piśunamanasāṃ tadviruddhaṃ sakhīnāṃ",
    "GK16ujjvni_u:102": " yuktaḥ kartuṃ sakhi savinaye nātra viśrambhabhaṅgaḥ // RUnm_1.33 //",
    "GK16ujjvni_u:103": " yad vā-",
    "GK16ujjvni_u:104": " nāyikāsv apy anekāsu tulyo dakṣiṇa ucyate // RUnm_1.34 //",
    "GK16ujjvni_u:105": " yathā daśa-rūpake-",
    "GK16ujjvni_u:106": " snātā tiṣṭhati kuntaleśvara-sutā vāro'ṅga-rāja-svasur",
    "GK16ujjvni_u:107": " dyūte rātrir iyaṃ jitā kamalayā devī prasādyādya ca /",
    "GK16ujjvni_u:108": " ity antaḥ-pura-sundarīḥ prati mayā vijñāya vijñāpite",
    "GK16ujjvni_u:109": " devenāpratipatti-mūḍha-manasā dvitrāḥ sthitaṃ nāḍikāḥ // RUnm_1.35 //",
    "GK16ujjvni_u:110": " yathā vā-",
    "GK16ujjvni_u:111": " padmā dṛg-bhaṅgir alaṃ kalayati kamalā jṛmbhate sāṅga-bhaṅgaṃ",
    "GK16ujjvni_u:112": " tārā dor-mūlam alpaṃ prathayati kurute karṇa-kaṇḍūṃ sukeśī /",
    "GK16ujjvni_u:113": " śaivyā nīvyāṃ vidhatte karam iti yugapan mādhavaḥ preyasībhir",
    "GK16ujjvni_u:114": " bhāvenāhūyamāno bahu-śikhara-manāḥ paśya kuṇṭho'yam āste // RUnm_1.36 //",
    "GK16ujjvni_u:115": " śaṭhaḥ-",
    "GK16ujjvni_u:116": " priyaṃ vyakti puro'nyatra vipriyaṃ kurute bhṛśam /",
    "GK16ujjvni_u:117": " nigūḍham aparādhaṃ ca śaṭho'yaṃ kathito budhaiḥ // RUnm_1.37 //",
    "GK16ujjvni_u:118": " yathā-",
    "GK16ujjvni_u:119": " svapne vyalīkaṃ vanamālinoktaṃ",
    "GK16ujjvni_u:120": " pālīty upākarṇya vivarṇa-vaktrā /",
    "GK16ujjvni_u:121": " śyāmā viniḥśvasya madhu-triyāmāṃ",
    "GK16ujjvni_u:122": " sahasra-yāmām iva sā vyanaiṣīt // RUnm_1.38 //",
    "GK16ujjvni_u:123": " yathā vā-",
    "GK16ujjvni_u:124": " talpitena tapanīya-kāntinā",
    "GK16ujjvni_u:125": " kṛṣṇa kuñja-kuhare'dya vāsasā /",
    "GK16ujjvni_u:126": " abhyadhyāyi tava nirvyalīkatā",
    "GK16ujjvni_u:127": " muñca sāma-paṭalīpaṭiṣṭhatām // RUnm_1.39 //",
    "GK16ujjvni_u:128": " atha dhṛṣṭaḥ-",
    "GK16ujjvni_u:129": " abhivyaktānya-taruṇī-bhoga-lakṣmāpi nirbhayaḥ /",
    "GK16ujjvni_u:130": " mithyā-vacana-dakṣaś ca dhṛṣṭo'yaṃ khalu kathyate // RUnm_1.40 //",
    "GK16ujjvni_u:131": " yathā--",
    "GK16ujjvni_u:132": " nakhāṅkā na śyāme ghana-ghusṛṇa-rekhā-tatir iyaṃ",
    "GK16ujjvni_u:133": " na lākṣāntaḥ-krure paricinu girer gairikam idam /",
    "GK16ujjvni_u:134": " dhiyaṃ dhatse citraṃ vata mṛga-made'py añjanatayā",
    "GK16ujjvni_u:135": " taruṇyās te dṛṣṭiḥ kim iva viparīta-sthitir abhūt // RUnm_1.41 //",
    "GK16ujjvni_u:136": " udāttādyaiś catur-bhedais tribhiḥ pūrṇatamādibhiḥ /",
    "GK16ujjvni_u:137": " caturviṃśaty ātmā paty-ādi-yugmataḥ // RUnm_1.42 //",
    "GK16ujjvni_u:138": " nāyakaḥ so'nukūlādyaiḥ syāt ṣan-navatidhoditaḥ /",
    "GK16ujjvni_u:139": " nokto dhūrtādi-bhedas tu muneḥ sammaty-abhāvataḥ // RUnm_1.43 //",
    "GK16ujjvni_u:140": " iti śrī-śrīmad-ujjvala-nīlamaṇau nāyaka-bheda-prakaraṇam / //1// (2)",
    "GK16ujjvni_u:141": " atha nāyaka-sahāya-bheda-prakaraṇam",
    "GK16ujjvni_u:142": " athaitasya sahāyāḥ syuḥ pañcadhā ceṭako viṭaḥ /",
    "GK16ujjvni_u:143": " vidūṣakaḥ pīṭhamardaḥ priyanarmasakhastathā // RUnm_2.1 //",
    "GK16ujjvni_u:144": " narmaprayoge naipuṇyaṃ sadā gāḍhānurāgitā /",
    "GK16ujjvni_u:145": " deśakālajñatā dākṣyaṃ ruṣṭagopīprasādanam /",
    "GK16ujjvni_u:146": " nigūḍhamantratetyādyāḥ sahāyānāṃ guṇāḥ smṛtāḥ // RUnm_2.2 //",
    "GK16ujjvni_u:147": " sandhānacaturaśceṭo gūḍhakarmā pragalbhadhīḥ /",
    "GK16ujjvni_u:148": " sa tu bhaṅgurabhṛṅgārādikaḥ prokto'tra gokule // RUnm_2.3 //",
    "GK16ujjvni_u:149": " yathā-",
    "GK16ujjvni_u:150": " na punaridamapūrvaṃ devi kutrāpi dṛṣṭaṃ",
    "GK16ujjvni_u:151": " śaradi yadiyamārānmādhavī puṣpitābhūt /",
    "GK16ujjvni_u:152": " iti kila vṛṣabhānorlambhitāsau kumārī",
    "GK16ujjvni_u:153": " vrajanavayuvarāja vyājataḥ kuñjavīthim // RUnm_2.4 //",
    "GK16ujjvni_u:154": " atha viṭaḥ-",
    "GK16ujjvni_u:155": " veśopacārakuśalo dhūrto goṣṭhīviśāradaḥ /",
    "GK16ujjvni_u:156": " kāmatantrakalāvedī viṭa ityabhidhīyate /",
    "GK16ujjvni_u:157": " kaḍāro bhāratīvandhurityādirviṭa īritaḥ // RUnm_2.5 //",
    "GK16ujjvni_u:158": " yathā-",
    "GK16ujjvni_u:159": " vraje sāraṅgākṣīvitatibhiranullaṅghyavacanaḥ",
    "GK16ujjvni_u:160": " sakhāhaṃ tadbandhoścaṭubhirabhiyāce muhuridam /",
    "GK16ujjvni_u:161": " kalakrīḍadvaṃśīsthagitajagatīyauvatadhṛti-",
    "GK16ujjvni_u:162": " stvayā yuktaḥ śyāme na khalu parihartuṃ sakhi hariḥ // RUnm_2.6 //",
    "GK16ujjvni_u:163": " atha vidūṣakaḥ-",
    "GK16ujjvni_u:164": " vasantādyabhidho lolo bhojane kalahapriyaḥ /",
    "GK16ujjvni_u:165": " vikṛtāṅgavacoveṣairhāsyakarī vidūṣakaḥ /",
    "GK16ujjvni_u:166": " vidagdhamādhave khyāto yathāsau madhumaṅgalaḥ // RUnm_2.7 //",
    "GK16ujjvni_u:167": " yathā-",
    "GK16ujjvni_u:168": " tuṣṭena smitapuṣpavṛṣṭiradhunā sadyastvayā mucyatām",
    "GK16ujjvni_u:169": " ārūḍhaḥ kutukī vimānamatulaṃ māṃ gokulākhaṇḍalaḥ /",
    "GK16ujjvni_u:170": " ithaṃ devi manorathena rabhasādabhyarthyamāno.apyasau",
    "GK16ujjvni_u:171": " yatte mānini nādharaḥ prayatate tannādbhutaṃ rāgiṣu // RUnm_2.8 //",
    "GK16ujjvni_u:172": " yathā vā-",
    "GK16ujjvni_u:173": " mamopaharati svayaṃ bhavadabhīṣṭadevo nama-",
    "GK16ujjvni_u:174": " nnavaṃ kamalamujjvalaṃ kamalabandhurutkaṇṭhayā /",
    "GK16ujjvni_u:175": " mayā tu tadavajñayā bhuvi nirasyate ruṣyatā",
    "GK16ujjvni_u:176": " na mānayasi madvacastadapi mānini tvaṃ kutaḥ // RUnm_2.9 //",
    "GK16ujjvni_u:177": " atha pīṭhamardaḥ-",
    "GK16ujjvni_u:178": " guṇairnāyakakalpo yaḥ premnā tatrānuvṛttimān /",
    "GK16ujjvni_u:179": " pīṭhamardaḥ sa kathitaḥ śrīdāmā syādyathā hareḥ // RUnm_2.10 //",
    "GK16ujjvni_u:180": " yathā-",
    "GK16ujjvni_u:181": " kālindīpuline mukundacaritaṃ viśvasya vismāpanaṃ",
    "GK16ujjvni_u:182": " draṣṭuṃ gacchati goṣṭhameva nikhilaṃ naikātra candrāvalī /",
    "GK16ujjvni_u:183": " brūmastasya suhṛttamāḥ svayamamī pathyañca tathyañca te",
    "GK16ujjvni_u:184": " mā govardhanamalla ghaṭṭaya mudhā govardhanoddhāriṇam // RUnm_2.11 //",
    "GK16ujjvni_u:185": " yathā vā-",
    "GK16ujjvni_u:186": " taveyaṃ śrīdāman bhaṇitir iha viśrambhayati māṃ",
    "GK16ujjvni_u:187": " prasādo rudrāṇyāḥ kim iva capalāsu prasaratu /",
    "GK16ujjvni_u:188": " vane yāntīṃ durgārcana-ghusṛṇa-mālyāṅkita-karāṃ",
    "GK16ujjvni_u:189": " vadhūṃ dṛṣṭvā śaṅke prathayati kalaṅkaṃ khala-janaḥ // RUnm_2.12 //",
    "GK16ujjvni_u:190": " atha priya-narma-sakhaḥ-",
    "GK16ujjvni_u:191": " ātyantika-rahasya-jñaḥ sakhī-bhāva-samāśritaḥ /",
    "GK16ujjvni_u:192": " sarvebhyaḥ praṇayibhyo'sau priya-narma-sakho varaḥ /",
    "GK16ujjvni_u:193": " sa gokule tu subalas tathā syād arjunādayaḥ // RUnm_2.13 //",
    "GK16ujjvni_u:194": " yathā-",
    "GK16ujjvni_u:195": " pratyāvartayati prasādya lalanāṃ krīḍā-kali-prasthitāṃ",
    "GK16ujjvni_u:196": " śayyāṃ kuñja-gṛhe karoty agha-bhidaḥ kandarpa-līlocitām //",
    "GK16ujjvni_u:197": " svinnaṃ bījayati priyā-hṛdi parisrastāṅgam uccair amuṃ",
    "GK16ujjvni_u:198": " kva śrīmān adhikāritāṃ na subalaḥ sevā-vidhau vindati // RUnm_2.14 //",
    "GK16ujjvni_u:199": " yathā vā-",
    "GK16ujjvni_u:200": " yābhiḥ sācidṛgañcalena caṭulaṃ kaṃsārirālihyate",
    "GK16ujjvni_u:201": " dordvandvena kucopapīḍamurasi svairaṃ pariṣvajyate /",
    "GK16ujjvni_u:202": " etasyādharasīdhuruddhuratayā sāmodamāsvādyate",
    "GK16ujjvni_u:203": " kiṃ jānāsi sakhe vyadhāyi kataradgopībhirābhistapaḥ // RUnm_2.15 //",
    "GK16ujjvni_u:204": " caturdhāḥ sakhāyo.atra ceṭaḥ kiṅkara īryate /",
    "GK16ujjvni_u:205": " pīṭhamardasya vīrādāvapi sāhāyyakāritā // RUnm_2.16 //",
    "GK16ujjvni_u:206": " haripriyāprakaraṇe vakṣyante yāstu dūtikāḥ /",
    "GK16ujjvni_u:207": " atrāpi tā yathāyogyaṃ vijñeyā rasavedibhiḥ // RUnm_2.17 //",
    "GK16ujjvni_u:208": " tatra svayaṃ, yathā-",
    "GK16ujjvni_u:209": " sakhi mādhavadṛgdūtyāḥ",
    "GK16ujjvni_u:210": " karmaṭhatā kārmaṇe vicitrāsti /",
    "GK16ujjvni_u:211": " upadhāśuddhāpi yayā",
    "GK16ujjvni_u:212": " ruddhā tvam citritevāsi // RUnm_2.18 //",
    "GK16ujjvni_u:213": " vaṃśī yathā śrī-lalita-mādhave (1.24- gārgy-uktiḥ)-",
    "GK16ujjvni_u:214": " hriyamavagṛhya gṛhebhyaḥ",
    "GK16ujjvni_u:215": " karṣati rādhāṃ vanāya yā nipuṇā /",
    "GK16ujjvni_u:216": " sā jayati nisṛṣṭārthā",
    "GK16ujjvni_u:217": " varavaṃśajakākalī dūtī // RUnm_2.19 //",
    "GK16ujjvni_u:218": " āptadūtī-",
    "GK16ujjvni_u:219": " vīrāvṛndādirapyāptadūtī kṛṣṇasya kīrtitā /",
    "GK16ujjvni_u:220": " vīrā pragalbhavacanā vṛndā cāṭūktipeśalā // RUnm_2.20 //",
    "GK16ujjvni_u:221": " yathā-",
    "GK16ujjvni_u:222": " vimukhī mā bhava garviṇi",
    "GK16ujjvni_u:223": " madgiri giriṇā dhṛte na kṛtarakṣam /",
    "GK16ujjvni_u:224": " mūḍhe samuḍhavayasaṃ",
    "GK16ujjvni_u:225": " mādhavamādhāva rāgeṇa // RUnm_2.21 //",
    "GK16ujjvni_u:226": " yathā vā-",
    "GK16ujjvni_u:227": " vṛndā sundari vandanaṃ vidadhatī yat pṛcchati tvāmasau",
    "GK16ujjvni_u:228": " cañcanmañjulakhañjarīṭanayane tatrottaraṃ vyañjaya /",
    "GK16ujjvni_u:229": " keyaṃ bhrūbhujagī tavātiviṣamā baṃbhramyate yadbhiyā",
    "GK16ujjvni_u:230": " klāntaḥ kāliyamardano.api kurute nādya praveśaṃ vraje // RUnm_2.22 //",
    "GK16ujjvni_u:231": " asyāsādhāraṇā dūtyo vīvādyāḥ kathitā hareḥ /",
    "GK16ujjvni_u:232": " liṅginyantāstu vakṣyante yāstāḥ sādhāraṇā dvayoḥ // RUnm_2.23 //",
    "GK16ujjvni_u:233": " iti śrī-śrī-ujjvala-nīlamaṇau nāyaka-sahāya-bheda-prakaraṇam //2// (3)",
    "GK16ujjvni_u:234": " atha śrī-hari-priyā-prakaraṇam",
    "GK16ujjvni_u:235": " hareḥ sādhāraṇa-guṇair upetās tasya vallabhāḥ /",
    "GK16ujjvni_u:236": " pṛthu-premṇāṃ sumādhurya-sampadāṃ cāgrimāśrayāḥ // RUnm_3.1 //",
    "GK16ujjvni_u:237": " yathā-",
    "GK16ujjvni_u:238": " praṇamāmi tāḥ parama-mādhurī-bhṛtaḥ",
    "GK16ujjvni_u:239": " kṛta-puṇya-puñja-ramaṇī-śiromaṇīḥ /",
    "GK16ujjvni_u:240": " upasanna-yauvana-guror adhīrtya yāḥ",
    "GK16ujjvni_u:241": " smara-keli-kauśalam udāharan harau // RUnm_3.2 //",
    "GK16ujjvni_u:242": " svakīyāḥ parakīyāś ca dvidhā tāḥ parikīrtitāḥ // RUnm_3.3 //",
    "GK16ujjvni_u:243": " tatra svakīyāḥ-",
    "GK16ujjvni_u:244": " kara-graha-vidhiṃ prāptāḥ patyur ādeśa-tat-parāḥ /",
    "GK16ujjvni_u:245": " pātivratyād avicalāḥ svakīyāḥ kathitā iha // RUnm_3.4 //",
    "GK16ujjvni_u:246": " yathā-",
    "GK16ujjvni_u:247": " sunirmāṇe dharmādhvani pati-parābhiḥ paricite",
    "GK16ujjvni_u:248": " mudā baddha-śraddhā giri ca guru-vargasya paritaḥ /",
    "GK16ujjvni_u:249": " gṛhe yāḥ sevante priyam aparatantrāḥ pratidinaṃ",
    "GK16ujjvni_u:250": " mahiṣyas tāḥ śaures tava mudam udagrāṃ vidadhatu // RUnm_3.5 //",
    "GK16ujjvni_u:251": " yathā vā śrī-daśame (10.60.55)-",
    "GK16ujjvni_u:252": " na tvādṛśīṃ praṇayinīṃ gṛhiṇīṃ gṛheṣu",
    "GK16ujjvni_u:253": " paśyāmi mānini yayā sva-vivāha-kāle /",
    "GK16ujjvni_u:254": " prāptān nṛpān na vigaṇayya raho-haro me",
    "GK16ujjvni_u:255": " prasthāpito dvija upaśruta-sat-kathasya // RUnm_3.6 //",
    "GK16ujjvni_u:256": " tās tu śrī-yadu-vīrasya sahasrāṇyasya ṣoḍaśa /",
    "GK16ujjvni_u:257": " aṣṭottara-śatāgrāṇi dvāravatyāṃ suviśrutāḥ // RUnm_3.7 //",
    "GK16ujjvni_u:258": " āsāṃ sakhyaś ca dāsyaś ca pratyekaṃ syuḥ sahasraśaḥ /",
    "GK16ujjvni_u:259": " tulya-rūpa-guṇāḥ sakhyaḥ kiñcin nyūnās tu dāsikāḥ // RUnm_3.8 //",
    "GK16ujjvni_u:260": " tatrāpi rukmiṇī satyā jāmbavaty arka-nandinī /",
    "GK16ujjvni_u:261": " śaivyā bhadrā ca kauśalyā mādrīty aṣṭau gaṇāgrimāḥ // RUnm_3.9 //",
    "GK16ujjvni_u:262": " tatrāpi rukmiṇī-satye varīyasyau prakīrtite /",
    "GK16ujjvni_u:263": " aiśvaryād rukmiṇī tatra satyā saubhāgyato varā // RUnm_3.10 //",
    "GK16ujjvni_u:264": " tathā hi hari-vaṃśe-",
    "GK16ujjvni_u:265": " kuṭumbasyeśvarī yāsīd rukmiṇī bhīṣmakātmajā /",
    "GK16ujjvni_u:266": " satyabhāmottamā strīṇāṃ saubhāgye cādhikābhavat // RUnm_3.11 //",
    "GK16ujjvni_u:267": " pādme (6.88.28) ca kārttika-māhātmye tāṃ prati śrī-kṛṣṇa-vākyaṃ",
    "GK16ujjvni_u:268": " na me tvattaḥ priyatamā kācid anyā nitambinī /",
    "GK16ujjvni_u:269": " ṣoḍaśa-strī-sahasrāṇāṃ priye prāṇa-samā hy asi // RUnm_3.12 //",
    "GK16ujjvni_u:270": " anayoḥ sakalotkṛṣṭāḥ sakhyo dāsyaś ca lakṣaśaḥ /",
    "GK16ujjvni_u:271": " svīyā-jātīya-bhāvena nikhilā eva bhāvitāḥ // RUnm_3.13 //",
    "GK16ujjvni_u:272": " yāś ca gokula-kanyāsu pati-bhāva-ratā harau /",
    "GK16ujjvni_u:273": " tāsāṃ tad-vṛtti-niṣṭhitvān na svīyātvam asāmpratam // RUnm_3.14 //",
    "GK16ujjvni_u:274": " yathā-",
    "GK16ujjvni_u:275": " āryā ced ativatsalā mayi muhur goṣṭheśvarī kiṃ tataḥ",
    "GK16ujjvni_u:276": " prāṇebhyaḥ praṇayāspadaṃ priya-sakhī-vṛndaṃ kim etena me /",
    "GK16ujjvni_u:277": " vaikuṇṭhāṭavi-maṇḍalī-vijayī ced vṛndāvanaṃ tena kiṃ",
    "GK16ujjvni_u:278": " dīvyaty atra na ced umā-vrata-phalaṃ piñcāvataṃsī patiḥ // RUnm_3.15 //",
    "GK16ujjvni_u:279": " gādharva-rītyā svīkārāt svīyātvam iha vastutaḥ /",
    "GK16ujjvni_u:280": " avyaktatvād vivāhasya suṣṭhu pracchanna-kāmatā // RUnm_3.16 //",
    "GK16ujjvni_u:281": " atha parakīyā-",
    "GK16ujjvni_u:282": " rāgeṇaivārpitātmāno loka-yugmānapekṣiṇā /",
    "GK16ujjvni_u:283": " dharmeṇāsvīkṛtā yās tu parakīyā bhavanti tāḥ // RUnm_3.17 //",
    "GK16ujjvni_u:284": " yathā--",
    "GK16ujjvni_u:285": " rāgollāsa-vilaṅghitārya-padavī-viśrāntayo'py uddhura-",
    "GK16ujjvni_u:286": " śraddhā-rajyad-arundhatī-mukha-satī-vṛndena vandyehitāḥ /",
    "GK16ujjvni_u:287": " āraṇyā api mādhurī-parimala-vyākṣipta-lakṣmī-śriyas",
    "GK16ujjvni_u:288": " tās trailokya-vilakṣaṇā dadatu vaḥ kṛṣṇasya sakhyaḥ sukham // RUnm_3.18 //",
    "GK16ujjvni_u:289": " kanyakāś ca paroḍhāś ca parakīyā dvidhā matāḥ /",
    "GK16ujjvni_u:290": " pracchanna-kāmatā hy atra gokuendrasya saukhyatā // RUnm_3.19 //",
    "GK16ujjvni_u:291": " tathā hi rudraḥ (śṛṅgāra-tilake 2.30)-",
    "GK16ujjvni_u:292": " vāmatā durlabhatvaṃ ca strīṇāṃ yā ca nivāraṇā /",
    "GK16ujjvni_u:293": " tad eva pañca-bāṇasya manye paramam āyudham // RUnm_3.20 //",
    "GK16ujjvni_u:294": " viṣṇu-gupta-saṃhitāyāṃ ca-",
    "GK16ujjvni_u:295": " yatra niṣedha-viśeṣaḥ sudurlabhatvaṃ ca yan mṛgākṣīṇām /",
    "GK16ujjvni_u:296": " tatraiva nāgarāṇāṃ nirbharam āsajjate hṛdayam // RUnm_3.21 //",
    "GK16ujjvni_u:297": " āḥ kiṃvānyad yatas tasyām idam eva mahāmuniḥ /",
    "GK16ujjvni_u:298": " jagau pāramahaṃsyāṃ ca saṃhitāyāṃ svayaṃ śukaḥ // RUnm_3.22 //",
    "GK16ujjvni_u:299": " yathā śrī-daśame (10.33.19)-",
    "GK16ujjvni_u:300": " kṛtvā tāvantam ātmānaṃ yāvatīr gopayoṣitaḥ /",
    "GK16ujjvni_u:301": " reme sa bhagavāṃs tābhir ātmārāmo æpi līlayā // RUnm_3.23 //",
    "GK16ujjvni_u:302": " tathā ca tatraiva (10.33.31, 36)-",
    "GK16ujjvni_u:303": " naitat samācarej jātu manasāpi hy anīśvaraḥ /",
    "GK16ujjvni_u:304": " vinaśyaty ācaran mauṭhyād yathārudro æbdhi-jaṃ viṣam // RUnm_3.26 //",
    "GK16ujjvni_u:305": " anugrahāya bhaktānāṃ mānuṣaṃ deham āśritaḥ /",
    "GK16ujjvni_u:306": " bhajate tādṛśīḥ krīḍā yāḥ śrutvā tat-paro bhavet // RUnm_3.27 //",
    "GK16ujjvni_u:307": " śrī-mukhena tu māhātmyam āsāṃ prāha svayaṃ hariḥ // RUnm_3.28 //",
    "GK16ujjvni_u:308": " yathā tatraiva (10.32.22)-",
    "GK16ujjvni_u:309": " na pāraye æhaṃ niravadya-saṃyujāṃ",
    "GK16ujjvni_u:310": " sva-sādhu-kṛtyaṃ vibudhāyuṣāpi vaḥ /",
    "GK16ujjvni_u:311": " yām ābhajan durjara-geha-śṛṅkhalāḥ",
    "GK16ujjvni_u:312": " saṃvṛścya tad vaḥ pratiyātu sādhunā // RUnm_3.29 //",
    "GK16ujjvni_u:313": " uddhavo'pi jagau suṣṭhu sarva-bhāgavatottamaḥ // RUnm_3.30 //",
    "GK16ujjvni_u:314": " yathā (BhP 10.47.61)-",
    "GK16ujjvni_u:315": " āsām aho caraṇa-reṇu-juṣām ahaṃ syāṃ",
    "GK16ujjvni_u:316": " vṛndāvane kim api gulma-latauṣadhīnām /",
    "GK16ujjvni_u:317": " yā dustyajaṃ sva-janam ārya-pathaṃ ca hitvā",
    "GK16ujjvni_u:318": " bhejur mukunda-padavīṃ śrutibhir vimṛgyām // RUnm_3.31 //",
    "GK16ujjvni_u:319": " māyā-kalita-tādṛk-strī-śīlanenānasūyabhiḥ /",
    "GK16ujjvni_u:320": " na jātu vraja-devīnāṃ patibhiḥ saha saṅgamaḥ // RUnm_3.32 //",
    "GK16ujjvni_u:321": " tathā hi śrī-daśame (10.33.37)-",
    "GK16ujjvni_u:322": " nāsūyan khalu kṛṣṇāya mohitās tasya māyayā /",
    "GK16ujjvni_u:323": " manyamānāḥ svapārśvasthān svān svān dārān vrajaukasaḥ // RUnm_3.33 //",
    "GK16ujjvni_u:324": " tatra kanyakāḥ-",
    "GK16ujjvni_u:325": " anūḍhāḥ kanyakāḥ proktāḥ sa-lajjāḥ pitṛ-pālitāḥ /",
    "GK16ujjvni_u:326": " sakhī-keliṣu visrabdhāḥ prāyo mugdhā-guṇānvitāḥ // RUnm_3.34 //",
    "GK16ujjvni_u:327": " tatra durgā-vrata-parāḥ kanyā dhanyādayo matāḥ /",
    "GK16ujjvni_u:328": " hariṇā pūritābhīṣṭās tena tās tasya vallabhāḥ // RUnm_3.35 //",
    "GK16ujjvni_u:329": " yathā-",
    "GK16ujjvni_u:330": " visrabdhā sakhi dhūli-keliṣu paṭā-saṃvīta-vakṣaḥ-sthalā",
    "GK16ujjvni_u:331": " bālāsīti na vallavas tava pitā jāmātaraṃ mṛgyati /",
    "GK16ujjvni_u:332": " tvaṃ tu bhrānta-vilocanās tam acirād ākarṇya vṛndāvane",
    "GK16ujjvni_u:333": " kūjantīṃ śikhi-piccha-mauli-muralīṃ sotkampam āghūrṇasi // RUnm_3.36 //",
    "GK16ujjvni_u:334": " atha paroḍhāḥ-",
    "GK16ujjvni_u:335": " gopair vyūḍhā api hareḥ sadā sambhoga-lālasāḥ /",
    "GK16ujjvni_u:336": " paroḍhā vallabhās tasya vraja-nāryo'prasūtikāḥ // RUnm_3.37 //",
    "GK16ujjvni_u:337": " yathā padyāvalyām (312)-",
    "GK16ujjvni_u:338": " kātyāyanī-kusuma-kāmanayā kim arthaṃ",
    "GK16ujjvni_u:339": " kāntāra-kukṣi-kuharaṃ kutukād gatāsi /",
    "GK16ujjvni_u:340": " paśya stana-stavakayos tava kaṇṭakāṅkaṃ",
    "GK16ujjvni_u:341": " gopaḥ sukaṇṭhi bata paśyasi jāta-kopaḥ // RUnm_3.38 //",
    "GK16ujjvni_u:342": " etāḥ sarvātiśāyinyaḥ śobhā-sādguṇya-vaibhavaiḥ /",
    "GK16ujjvni_u:343": " ramādibhyo'py uru-prema-mādhurya-bhara-bhūṣitāḥ // RUnm_3.39 //",
    "GK16ujjvni_u:344": " tathā śrī-daśame (10.47.60)-",
    "GK16ujjvni_u:345": " nāyaṃ śriyo æṅga u nitānta-rateḥ prasādaḥ",
    "GK16ujjvni_u:346": " svar-yoṣitāṃ nalina-gandha-rucāṃ kuto ænyāḥ /",
    "GK16ujjvni_u:347": " rāsotsave æsya bhuja-daṇḍa-gṛhīta-kaṇṭha-",
    "GK16ujjvni_u:348": " labdhāśiṣāṃ ya udagād vraja-vallabhīnām // RUnm_3.40 //",
    "GK16ujjvni_u:349": " tās tridhā sādhana-parā devyo nitya-priyās tathā // RUnm_3.41 //",
    "GK16ujjvni_u:350": " tatra sādhanaparāḥ-",
    "GK16ujjvni_u:351": " syur yauthikyas tv ayauthikya iti tatrādimā dvidhā // RUnm_3.42 //",
    "GK16ujjvni_u:352": " tatra yauthikyaḥ-",
    "GK16ujjvni_u:353": " yauthikyas tatra saṃbhūya gaṇaśaḥ sādhane ratāḥ /",
    "GK16ujjvni_u:354": " dvividhās tās tu munayas tathopaniṣado matāḥ // RUnm_3.43 //",
    "GK16ujjvni_u:355": " tatra munayaḥ-",
    "GK16ujjvni_u:356": " gopālopāsakāḥ pūrvam aprāptābhīṣṭa-siddhayaḥ /",
    "GK16ujjvni_u:357": " cirād udbuddha-ratayo rāma-saundarya-vīkṣayā // RUnm_3.44 //",
    "GK16ujjvni_u:358": " munayas tan-nijābhīṣṭa-siddhi-sampādane ratāḥ /",
    "GK16ujjvni_u:359": " labdha-bhāvā vraje gopyo jātāḥ pādma itīritam // RUnm_3.45 //",
    "GK16ujjvni_u:360": " kathāpy anyā kila bṛhad-vāmane ceti viśrutiḥ /",
    "GK16ujjvni_u:361": " siddhiṃ katicid evāsāṃ rāsārambhe prapedire /",
    "GK16ujjvni_u:362": " iti kecit prabhāṣante prakaṭārthānusāriṇaḥ // RUnm_3.46 //",
    "GK16ujjvni_u:363": " atha upaniṣadaḥ-",
    "GK16ujjvni_u:364": " samantāt sūkṣma-darśinyo mahopaniṣado'khilāḥ /",
    "GK16ujjvni_u:365": " gopīnāṃ vīkṣya saubhāgyam asamordhvaṃ suvismitāḥ // RUnm_3.47 //",
    "GK16ujjvni_u:366": " tapāṃsi śraddhayā kṛtvā premāḍhyā jajñire vraje /",
    "GK16ujjvni_u:367": " vallavya iti paurāṇī tathaupaniṣadī prathā // RUnm_3.48 //",
    "GK16ujjvni_u:368": " atha ayauthikyaḥ-",
    "GK16ujjvni_u:369": " tad-bhāva-baddha-rāgā ye janās te sādhane ratāḥ /",
    "GK16ujjvni_u:370": " tad-yogyam anurāgaughaṃ prāpyotkaṇṭhānusārataḥ // RUnm_3.49 //",
    "GK16ujjvni_u:371": " tā ekaśo'thavā dvi-trāḥ kāle kāle vraje'bhavan /",
    "GK16ujjvni_u:372": " prācīnāś ca navāś ca syur ayauthikyas tato dvidhā // RUnm_3.50 //",
    "GK16ujjvni_u:373": " nitya-priyābhiḥ sālokyaṃ prācīnāś ciram āgatāḥ /",
    "GK16ujjvni_u:374": " vraje jātā navās tv etā martyāmartyādi-yonitaḥ // RUnm_3.51 //",
    "GK16ujjvni_u:375": " atha devyaḥ-",
    "GK16ujjvni_u:376": " deveṣv aṃśena jātasya kṛṣṇasya divi tuṣṭaye /",
    "GK16ujjvni_u:377": " nitya-priyāṇām aṃśās tu yā yātā deva-yonayaḥ // RUnm_3.52 //",
    "GK16ujjvni_u:378": " atra devāvataraṇe janitvā gopa-kanyakāḥ /",
    "GK16ujjvni_u:379": " tā aṃśinīnām evāsāṃ priya-sakhyo'bhavan vraje // RUnm_3.53 //",
    "GK16ujjvni_u:380": " atha nityapriyāḥ-",
    "GK16ujjvni_u:381": " rādhā-candrāvalī-mukhyāḥ proktāḥ nitya-priyā vraje /",
    "GK16ujjvni_u:382": " kṛṣṇavan nitya-saundarya-vaidagdhyādi-guṇāśrayāḥ // RUnm_3.54 //",
    "GK16ujjvni_u:383": " tathā ca brahma-saṃhitāyāṃ (5.48)-",
    "GK16ujjvni_u:384": " ānanda-cinmaya-rasa-pratibhāvitābhis",
    "GK16ujjvni_u:385": " tābhir ya eva nija-rūpatayā kalābhiḥ /",
    "GK16ujjvni_u:386": " goloka eva nivasaty akhilātma-bhūto",
    "GK16ujjvni_u:387": " govindam ādi-puruṣaṃ tam ahaṃ bhajāmi // RUnm_3.55 //",
    "GK16ujjvni_u:388": " tatra śāstrasiddhāstu rādhā candrāvalī tathā /",
    "GK16ujjvni_u:389": " viśākhā lalitā śyāmā padmā śaibyā ca bhadrikā /",
    "GK16ujjvni_u:390": " tārā vicitrā gopālī dhaniṣṭhā pālikādayaḥ // RUnm_3.56 //",
    "GK16ujjvni_u:391": " candrāvalyeva somābhā gāndharvā rādhikaiva sā /",
    "GK16ujjvni_u:392": " anurādhā tu lalitā naitāstenoditāḥ pṛthak // RUnm_3.57 //",
    "GK16ujjvni_u:393": " lokaprasiddhanāmnyastu khañjanākṣī manoramā /",
    "GK16ujjvni_u:394": " maṅgalā vimalā līlā kṛṣṇā śārī viśāradā /",
    "GK16ujjvni_u:395": " tārāvalī cakorākṣī śaṅkarī kuṅkumādayaḥ // RUnm_3.58 //",
    "GK16ujjvni_u:396": " ityādīnāntu śataśo yūthāni vrajasubhruvām /",
    "GK16ujjvni_u:397": " lakṣasaṅkhyāstu kathitā yūthe yūthe varāṅganāḥ // RUnm_3.59 //",
    "GK16ujjvni_u:398": " sarvā yūthādhipā etā rādhādyāḥ kuṅkumāntimāḥ /",
    "GK16ujjvni_u:399": " viśākhāṃ lalitāṃ padmāṃ śaibyāñca prohya kīrtitāḥ // RUnm_3.60 //",
    "GK16ujjvni_u:400": " kintu saubhāgya-dhaureyā aṣṭau rādhādayo matāḥ /",
    "GK16ujjvni_u:401": " yūthādhipātve æpy aucityaṃ dadhānā lalitādayaḥ /",
    "GK16ujjvni_u:402": " sveṣṭa-rādhādi-bhāvasya lobhāt sakhya-ruciṃ dadhuḥ // RUnm_3.61 //",
    "GK16ujjvni_u:403": " iti śrī-śrī-ujjvala-nīlamaṇau śrī-hari-priyā-prakaraṇam //3// (4)",
    "GK16ujjvni_u:404": " atha śrī-rādhā-prakaraṇam",
    "GK16ujjvni_u:405": " tatrāpi sarvathā śreṣṭhe rādhā-candrāvalīty ubhe /",
    "GK16ujjvni_u:406": " yūthayos tu yayoḥ santi koṭi-saṅkhyā mṛgīdṛśaḥ // RUnm_4.1 //",
    "GK16ujjvni_u:407": " abhūd ākulito rāsaḥ pramadā-śata-koṭibhiḥ /",
    "GK16ujjvni_u:408": " puline yāmune tasminn ity eṣāgamikī prathā // RUnm_4.2 //",
    "GK16ujjvni_u:409": " tayor apy ubhayor madhye rādhikā sarvathādhikā /",
    "GK16ujjvni_u:410": " mahā-bhāva-svarūpeyaṃ guṇair ativarīyasī // RUnm_4.3 //",
    "GK16ujjvni_u:411": " gopālottara-tāpanyāṃ yad gāndharveti viśrutā /",
    "GK16ujjvni_u:412": " rādhety ṛk-pariśiṣṭe ca mādhavena sahoditā /",
    "GK16ujjvni_u:413": " atas tadīya-māhātmyaṃ pādme devarṣiṇoditam // RUnm_4.4 //",
    "GK16ujjvni_u:414": " tathā hi-",
    "GK16ujjvni_u:415": " yathā rādhā priyā viṣṇos tasyāḥ kuṇḍaṃ priyaṃ tathā /",
    "GK16ujjvni_u:416": " sarva-gopīṣu saivaikā viṣṇor atyanta-vallabhā // RUnm_4.5 //",
    "GK16ujjvni_u:417": " hlādinī yā mahā-śaktiḥ sarva-śakti-varīyasī /",
    "GK16ujjvni_u:418": " tat-sāra-bhāva-rūpeyam iti tantre pratiṣṭhitā // RUnm_4.6 //",
    "GK16ujjvni_u:419": " suṣṭhu-kānta-svarūpeyaṃ sarvadā vārṣabhānavī /",
    "GK16ujjvni_u:420": " dhṛta-ṣoḍaśa-śṛṅgārā dvādaśābharaṇānvitā // RUnm_4.7 //",
    "GK16ujjvni_u:421": " tatra suṣṭhu-kānta-svarūpā,",
    "GK16ujjvni_u:422": " yathā śrī-kṛṣṇa-vākyam---",
    "GK16ujjvni_u:423": " kacās tava sukuñcitā mukham adhīra-dīrghekṣaṇaṃ",
    "GK16ujjvni_u:424": " kaṭhora-kuca-bhāg-uraḥ kraśima-śāli madhya-sthalam /",
    "GK16ujjvni_u:425": " nate śirasi dorlate karaja-ratna-ramyau karau",
    "GK16ujjvni_u:426": " vidhūnayati rādhike tri-jagad eṣa rupotsavaḥ // RUnm_4.8 //",
    "GK16ujjvni_u:427": " atha dhṛta-ṣoḍaśa-śṛṅgārā-",
    "GK16ujjvni_u:428": " snātā nāsāgra-jāgran-maṇi-rasita-paṭā sūtriṇī baddha-veṇī",
    "GK16ujjvni_u:429": " sottaṃsā carcitāṅgī kusumita-cikura sragviṇī padma-hastā /",
    "GK16ujjvni_u:430": " tāmbūlāsyoru-bindu-stavakita-cibukā kajjalākṣī sucitrā",
    "GK16ujjvni_u:431": " rādhālaktojjvalāṅghriḥ sphuriti tilakinī ṣoḍaśā-kalpinīyam // RUnm_4.9 //",
    "GK16ujjvni_u:432": " atha dvādaśābharaṇāśritā-",
    "GK16ujjvni_u:433": " divyaś cūḍā-maṇīndraḥ puraṭa-viracitāḥ kuṇḍala-dvandva-kāñci-",
    "GK16ujjvni_u:434": " niṣkāś cakrī-śalākā-yuga-valaya-ghaṭāḥ kaṇṭha-bhūṣormikāś ca /",
    "GK16ujjvni_u:435": " hārās tārānukāra bhuja-kaṭaka-tulākoṭayo ratna-k ptās",
    "GK16ujjvni_u:436": " tuṅgā pādāṅgurīya-cchavir iti ravibhir bhūṣaṇair bhāti rādhā // RUnm_4.10 ///",
    "GK16ujjvni_u:437": " atha vṛndāvaneśvaryāḥ kīrtyante pravarā guṇāḥ /",
    "GK16ujjvni_u:438": " madhureyaṃ nava-vayāś calāpāṅgojjvala-smitā // RUnm_4.11 //",
    "GK16ujjvni_u:439": " cāru-saubhāgya-rekhāḍhyā gandhonmādita-mādhavā /",
    "GK16ujjvni_u:440": " saṅgīta-prasarābhijñā ramya-vāṅ narma-paṇḍitā // RUnm_4.12 //",
    "GK16ujjvni_u:441": " vinītā karuṇā-pūrṇā vidagdhā pāṭavānvitā /",
    "GK16ujjvni_u:442": " lajjā-śīlā sumaryādā dhairya-gāmbhīrya-śālinī // RUnm_4.13 //",
    "GK16ujjvni_u:443": " suvilāsā mahābhāva-paramotkarṣa-tarṣiṇī /",
    "GK16ujjvni_u:444": " gokula-prema-vasatir jagac-chreṇī-lasad-yaśāḥ // RUnm_4.14 //",
    "GK16ujjvni_u:445": " gurv-arpita-guru-snehā sakhī-praṇayitā-vaśā /",
    "GK16ujjvni_u:446": " kṛṣṇa-priyāvalī-mukhyā santatāśrava-keśavā /",
    "GK16ujjvni_u:447": " bahunā kiṃ guṇās tasyāḥ saṅkhyātītā harer iva // RUnm_4.15 //",
    "GK16ujjvni_u:448": " ity aṅgokti-manaḥ-sthās te para-sambandha-gās tathā /",
    "GK16ujjvni_u:449": " guṇā vṛndāvaneśvaryā iha proktāś caturvidhāḥ // RUnm_4.16 //",
    "GK16ujjvni_u:450": " mādhuryaṃ cārutā navyaṃ vayaḥ kaiśora-madhyamam /",
    "GK16ujjvni_u:451": " saubhāgya-rekhā pādādi-sthitāś candra-kalādayaḥ // RUnm_4.17 //",
    "GK16ujjvni_u:452": " sādhumārgād acalanaṃ maryādety uditaṃ budhaiḥ /",
    "GK16ujjvni_u:453": " lajjābhijātya-śīlādyair dhairyaṃ duḥkha-sahiṣṇutā // RUnm_4.18 //",
    "GK16ujjvni_u:454": " vyaktatvāl lakṣitatvāc ca nānyeṣāṃ lakṣaṇaṃ kṛtam // RUnm_4.19 //",
    "GK16ujjvni_u:455": " tatra madhurā,",
    "GK16ujjvni_u:456": " yathā vidagdha-mādhave (1.32)-",
    "GK16ujjvni_u:457": " balād akṣṇor lakṣmīḥ kavalayati navyaṃ kuvalayaṃ",
    "GK16ujjvni_u:458": " mukhollāsaḥ phullaṃ kamala-vanam ullaṅghayati ca /",
    "GK16ujjvni_u:459": " daśāṃ kaṣṭām aṣṭā-padam api nayaty āṅgika-rucir",
    "GK16ujjvni_u:460": " vicitraṃ rādhāyāḥ kim api kila rūpaṃ vilasati // RUnm_4.20 //",
    "GK16ujjvni_u:461": " atha nava-vayāḥ-",
    "GK16ujjvni_u:462": " śroṇiḥ syandanatāṃ kṛśodari kuca-dvandvaṃ kramāc cakratāṃ",
    "GK16ujjvni_u:463": " bhrūś cāpa-śriyam īkṣaṇa-dvayam idaṃ yāty āśugatvaṃ tava /",
    "GK16ujjvni_u:464": " saināpatyam ataḥ pradāya bhuvi te kāmaḥ paśūnāṃ patiṃ",
    "GK16ujjvni_u:465": " dhunvan jitvara-māninaṃ tvayi nijaṃ sāmrājya-bhāraṃ nyadhāt // RUnm_4.21 //",
    "GK16ujjvni_u:466": " atha capalāpāṅgī-",
    "GK16ujjvni_u:467": " taḍid-aticalatāṃ te kiṃ dṛgantād apāṭhīd",
    "GK16ujjvni_u:468": " vidhu-mukhi taḍito vā kiṃ tavāyaṃ dṛgantaḥ /",
    "GK16ujjvni_u:469": " dhruvam iha gurutābhūt tvad-dṛg-antasya rādhe",
    "GK16ujjvni_u:470": " varam atijavināṃ me yena jigye mano'pi // RUnm_4.22 //",
    "GK16ujjvni_u:471": " atha ujjvala-smitā-",
    "GK16ujjvni_u:472": " tava vadana-vidhau vidhauta-madhyāṃ",
    "GK16ujjvni_u:473": " smita-sudhayādhara-lekhikām udīkṣya /",
    "GK16ujjvni_u:474": " sakhi laghur aghabhic-cakora-varyaḥ",
    "GK16ujjvni_u:475": " pramada-madoddhura-buddhir ujjihīte // RUnm_4.23 //",
    "GK16ujjvni_u:476": " atha cāru-saubhāgya-rekhāḍhyā-",
    "GK16ujjvni_u:477": " aghahara bhaja tuṣṭiṃ paśya yaccandralekhā-",
    "GK16ujjvni_u:478": " valayakusumavallīkuṇḍalākārabhāgbhiḥ /",
    "GK16ujjvni_u:479": " abhidadhati nilīnāmatra saubhāgyarekhā-",
    "GK16ujjvni_u:480": " vitatibhiranuviddhāḥ suṣṭhu rādhāṃ padāṅkāḥ // RUnm_4.24 //",
    "GK16ujjvni_u:481": " atha gandhonmādita-mādhavā-",
    "GK16ujjvni_u:482": " vallī-maṇḍala-pallavālibhir itaḥ saṅgopanāyātmano",
    "GK16ujjvni_u:483": " mā vṛndāvana-cakravartini kṛthā yatnaṃ mudhā mādhavi /",
    "GK16ujjvni_u:484": " bhrāmyadbhiḥ sva-virodhibhiḥ parimalair unmādanaiḥ sūcitāṃ",
    "GK16ujjvni_u:485": " kṛṣṇas tāṃ bhramādhipaḥ sakhi dhuvan dhūrto dhruvaṃ dhāsyati // RUnm_4.25 //",
    "GK16ujjvni_u:486": " atha saṅgīta-prasarābhijñā-",
    "GK16ujjvni_u:487": " kṛṣṇa-sāra-hara-pañcama-svare",
    "GK16ujjvni_u:488": " muñca gīta-kutukāni rādhike /",
    "GK16ujjvni_u:489": " prekṣate'tra hariṇānudhāvitāṃ",
    "GK16ujjvni_u:490": " tvāṃ na yāvad atiroṣaṇaḥ patiḥ // RUnm_4.26 //",
    "GK16ujjvni_u:491": " atha ramya-vāk-",
    "GK16ujjvni_u:492": " suvadane vadane tava radhike",
    "GK16ujjvni_u:493": " sphurati keyam ihākṣara-mādhurī /",
    "GK16ujjvni_u:494": " vikalatāṃ labhate kila kokilaḥ",
    "GK16ujjvni_u:495": " sakhi yayādya sudhāpi mudhārthatām // RUnm_4.27 //",
    "GK16ujjvni_u:496": " atha narma-paṇḍitā-",
    "GK16ujjvni_u:497": " vaṃśyās tvam upādhyāyaḥ",
    "GK16ujjvni_u:498": " kim upādhyāyī tavātra vaṃśī vā /",
    "GK16ujjvni_u:499": " kula-yuvati-dharma-haraṇād",
    "GK16ujjvni_u:500": " asti yayor nāparaṃ karma // RUnm_4.28 //",
    "GK16ujjvni_u:501": " yathā vā-",
    "GK16ujjvni_u:502": " deva prasīda vṛṣa-vardhana puṇya-kīrte",
    "GK16ujjvni_u:503": " sādhvī-gaṇa-stana-śivārcana-nitya-pūta /",
    "GK16ujjvni_u:504": " nirmañchanaṃ tava bhaje ravi-pūjanāya",
    "GK16ujjvni_u:505": " snātāsmi hanta mama na spṛśa na spṛśāṅgam // RUnm_4.29 //",
    "GK16ujjvni_u:506": " atha vinītā-",
    "GK16ujjvni_u:507": " api gokule prasiddhā bhrū-bhramibhiḥ parijanair niṣiddhāpi /",
    "GK16ujjvni_u:508": " pīṭhaṃ mumoca rādhā bhadrikām api dūrataḥ prekṣya // RUnm_4.30 //",
    "GK16ujjvni_u:509": " yathā vā, vidagdha-mādhave (5.15)-",
    "GK16ujjvni_u:510": " bhūyo bhūyaḥ kali-vilasitaiḥ sāparādhāpi rādhā",
    "GK16ujjvni_u:511": " ślāghyenāhaṃ yad agharipuṇā bāḍham aṅgīkṛtāsmi /",
    "GK16ujjvni_u:512": " tatra kṣāmodari kim aparaṃ kāraṇaṃ vaḥ sakhīnāṃ",
    "GK16ujjvni_u:513": " dattāmodāṃ praguṇa-karuṇā-mañjarīm antareṇa // RUnm_4.31 //",
    "GK16ujjvni_u:514": " atha karuṇā-pūrṇā-",
    "GK16ujjvni_u:515": " tārṇa-sūci-śikhayāpi tarṇakaṃ",
    "GK16ujjvni_u:516": " viddha-vaktram avalokya sāsrayā /",
    "GK16ujjvni_u:517": " lipyate kṣatam avāpta-bādhayā",
    "GK16ujjvni_u:518": " kuṅkumena kṛpayāsya rādhayā // RUnm_4.32 //",
    "GK16ujjvni_u:519": " atha vidagdhā-",
    "GK16ujjvni_u:520": " ācāryā dhātu-citre pacana-viracanā-cāturī-cāru-cittā",
    "GK16ujjvni_u:521": " vāg-yuddhe mugdhayantī gurum api ca girāṃ paṇḍitā mālya-gumphe /",
    "GK16ujjvni_u:522": " pāṭhe śārī-śukānāṃ paṭur ajitam api dyūta-keliṣu jiṣṇur",
    "GK16ujjvni_u:523": " vidyā-vidyoti-buddhiḥ sphurati rati-kalā-śālinī rādhikeyam // RUnm_4.33 //",
    "GK16ujjvni_u:524": " atha pāṭavānvitā,",
    "GK16ujjvni_u:525": " yathā vidagdha-mādhave (3.3)-",
    "GK16ujjvni_u:526": " chinnaḥ priyo maṇisaraḥ sakhi mauktikāni",
    "GK16ujjvni_u:527": " vṛttāny ahaṃ vicinuyām iti kaitavena /",
    "GK16ujjvni_u:528": " mugdhaṃ vivṛtya mayi hanta dṛganta-bhaṅgīṃ",
    "GK16ujjvni_u:529": " rādhā guror api puraḥ praṇayād vyatānīt // RUnm_4.34 //",
    "GK16ujjvni_u:530": " atha lajjā-śīlā-",
    "GK16ujjvni_u:531": " vraja-narapati-sūnur dulrabhālokano'yaṃ",
    "GK16ujjvni_u:532": " sphurati rahasi tāmyaty eṣa tarṣāj jano'pi /",
    "GK16ujjvni_u:533": " virama janani lajje kiñcid udghāṭya vaktraṃ",
    "GK16ujjvni_u:534": " nimiṣam iha manāg apy akṣi-koṇaṃ kṣipāmi // RUnm_4.35 //",
    "GK16ujjvni_u:535": " atha sumaryādā-",
    "GK16ujjvni_u:536": " prāṇān akṛtāhārā sakhi rādhā-cātakī varaṃ tyajati /",
    "GK16ujjvni_u:537": " na tu kṛṣṇa-mudira-muktād amṛtād vṛttiṃ bhajed aparām // RUnm_4.36 //",
    "GK16ujjvni_u:538": " yathā vā-",
    "GK16ujjvni_u:539": " āhūyamānā vrajanāthayāsmi yukto'bhisāraḥ sakhi nādhunā me /",
    "GK16ujjvni_u:540": " na tādṛśīnāṃ hi gurūttamānām ājñāsv avajñā valate śivāya // RUnm_4.37 //",
    "GK16ujjvni_u:541": " yathā vā-",
    "GK16ujjvni_u:542": " pūrṇāśīḥ pūrṇimāsāv anavahitatayā yā tvayāsyai vitīrṇā",
    "GK16ujjvni_u:543": " vaṣṭi tvām eva tanvann akhila-madhurimotsekam asyāṃ mukundaḥ /",
    "GK16ujjvni_u:544": " diṣṭyā parvodagāt te svayam abhisaraṇe cittam ādhatsva vatse",
    "GK16ujjvni_u:545": " yuktyāpy uktā mayeti dyumaṇi-sakha-sutā prāhiṇod eva citrām // RUnm_4.38 //",
    "GK16ujjvni_u:546": " atha dhairya-śālinī-",
    "GK16ujjvni_u:547": " tīvras tarjati bhinna-dhīr gṛha-patiś chadma-jñayā padmayā",
    "GK16ujjvni_u:548": " hāraṃ hārayati hari-praṇihitaṃ kīśena bhartuḥ svasā /",
    "GK16ujjvni_u:549": " mallīṃ lumpati kṛṣṇa-kāmya-kusumāṃ śaivyā priyā varkarī",
    "GK16ujjvni_u:550": " rādhā paśya tathāpy atīva sahanā tuṣṇīm asau tiṣṭhati // RUnm_4.39 //",
    "GK16ujjvni_u:551": " atha gāmbhīrya-śālinī-",
    "GK16ujjvni_u:552": " kalahāntaritāpade sthitiṃ",
    "GK16ujjvni_u:553": " sakhi dhīrādya gatāpi rādhikā /",
    "GK16ujjvni_u:554": " bahir udbhaṭa-māna-lakṣaṇā",
    "GK16ujjvni_u:555": " sudurūhā lalitā dhiyāpy abhūt // RUnm_4.40 //",
    "GK16ujjvni_u:556": " atha suvilāsā-",
    "GK16ujjvni_u:557": " tiryak-kṣipta-calad-dṛgañcala-rucir lāsyollasad-bhrū-latā",
    "GK16ujjvni_u:558": " kundābha-smita-candikojjvala-mukhī gaṇḍocchalat-kuṇḍalā /",
    "GK16ujjvni_u:559": " kandarpāgama-siddha-mantra-gahanām ardhaṃ duhānā giraṃ",
    "GK16ujjvni_u:560": " hāriṇy adya harer jahāra hṛdayaṃ rādhā vilāsormibhiḥ // RUnm_4.41 //",
    "GK16ujjvni_u:561": " atha mahā-bhāva-paramotkarṣa-tarṣiṇī-",
    "GK16ujjvni_u:562": " aśrūṇām ativṛṣṭibhir dviguṇayanty arkātmajā-nirjharaṃ",
    "GK16ujjvni_u:563": " jyotsnī-syandi-vidhūpala-pratikṛti-cchāyaṃ vapur bibhratī /",
    "GK16ujjvni_u:564": " kaṇṭhāntas truṭad-akṣarādya-pulakair labdhā kadambākṛtiṃ",
    "GK16ujjvni_u:565": " rādhā veṇu-dhara pravāta-kadalī-tulyā kvacid vartate // RUnm_4.42 //",
    "GK16ujjvni_u:566": " atha gokula-prema-vasatiḥ-",
    "GK16ujjvni_u:567": " prema-santatibhir eva",
    "GK16ujjvni_u:568": " vedhasā nu vṛṣabhānu-nandinī /",
    "GK16ujjvni_u:569": " yādṛśāṃ padam itā manāṃsi naḥ",
    "GK16ujjvni_u:570": " snehayaty akhila-goṣṭha-vāsinām // RUnm_4.43 //",
    "GK16ujjvni_u:571": " atha jagac-chreṇī-lasad-yaśāḥ-",
    "GK16ujjvni_u:572": " utphullaṃ kila kurvatī kuvalayaṃ devendra-patnī-śrutau",
    "GK16ujjvni_u:573": " kundaṃ nikṣipatī viriñcī-gṛhiṇī-romauṣadhī-harṣiṇī /",
    "GK16ujjvni_u:574": " karṇottaṃsa-sudhāṃśu-ratna-sakalaṃ vidrāvya bhadrāṅgi te",
    "GK16ujjvni_u:575": " lakṣmīm apy adhunā cakāra cakitāṃ rādhe yaśaḥ-kaumudī // RUnm_4.44 //",
    "GK16ujjvni_u:576": " atha gurv-arpita-guru-snehā-",
    "GK16ujjvni_u:577": " na sutāsi kīrtidāyāḥ",
    "GK16ujjvni_u:578": " kintu mamaiveti tathyam ākhyāmi /",
    "GK16ujjvni_u:579": " prāṇimi vīkṣya mukhas te",
    "GK16ujjvni_u:580": " kṛṣṇasyeveti kiṃ trapase // RUnm_4.45 //",
    "GK16ujjvni_u:581": " atha sakhī-praṇayādhīnā-",
    "GK16ujjvni_u:582": " upadiśa sakhi vṛnde vallavendrasya sūnuṃ",
    "GK16ujjvni_u:583": " kim ayam iha sakhīnāṃ mām adhīnāṃ dunoti /",
    "GK16ujjvni_u:584": " apasaratu saśaṅkaṃ mandirān māninīnāṃ",
    "GK16ujjvni_u:585": " kalayati lalitāyāḥ kiṃ na śauṭīrya-dhāṭīm // RUnm_4.46 //",
    "GK16ujjvni_u:586": " atha kṛṣṇa-priyāvalī-mukhyā,",
    "GK16ujjvni_u:587": " yathā lalita-mādhave (10.10)-",
    "GK16ujjvni_u:588": " santu bhrāmyad-apāḍga-bhaṅgi-khuralī-khelābhuvaḥ subhruvaḥ",
    "GK16ujjvni_u:589": " svasti syān madirekṣaṇe kṣaṇam api tvām antarā me kutaḥ /",
    "GK16ujjvni_u:590": " tārāṇāṃ nikurumbakena vṛtayā śliṣṭe'pi somābhayā",
    "GK16ujjvni_u:591": " nākāśe vṛṣabhānujāṃ śriyam ṛte niṣpadyate svaś-chaṭā // RUnm_4.47 //",
    "GK16ujjvni_u:592": " atha santatāśrava-keśavā-",
    "GK16ujjvni_u:593": " ṣaḍ-aṅghribhir arditān kusuma-sañcayān ācinod",
    "GK16ujjvni_u:594": " akhaṇḍam api rādhike bahu-śikhaṇḍakaṃ tvad-girā /",
    "GK16ujjvni_u:595": " amuñca nava-pallava-vrajam udañcad arkojjvalaṃ",
    "GK16ujjvni_u:596": " karotu vaśago janaḥ kim ayam anyad-ājñāpaya // RUnm_4.48 //",
    "GK16ujjvni_u:597": " yasyāḥ sarvottame yūthe sarva-sad-guṇa-maṇḍitāḥ /",
    "GK16ujjvni_u:598": " samantān mādhavākarṣi-vibhramāḥ santi subhruvaḥ // RUnm_4.49 //",
    "GK16ujjvni_u:599": " tās tu vṛndāvaneśvaryāḥ sakhyaḥ pañca-vidhā matāḥ /",
    "GK16ujjvni_u:600": " sakhyaś ca nitya-sakhyaś ca prāṇa-sakhyaś ca kāścana /",
    "GK16ujjvni_u:601": " priya-sakhyaś ca parama-preṣṭha-sakhyaś ca viśrutāḥ // RUnm_4.50 //",
    "GK16ujjvni_u:602": " sakhyaḥ kusumikā-vindhyā-dhaniṣṭhādyāḥ prakīrtitāḥ /",
    "GK16ujjvni_u:603": " nitya-sakhyaś ca kastūrī-maṇi-mañjarikādayaḥ // RUnm_4.51 //",
    "GK16ujjvni_u:604": " prāṇa-sakhyaḥ śaśimukhī-vāsantī-lāsikādayaḥ /",
    "GK16ujjvni_u:605": " gatā vṛndāvaneśvaryāḥ prāyeṇemāḥ svarūpatām // RUnm_4.52 //",
    "GK16ujjvni_u:606": " priya-sakhyaḥ kuraṅgākṣī sumadhyā madanālasā /",
    "GK16ujjvni_u:607": " kamalā mādhurī mañju-keśī kandarpa-sundarī /",
    "GK16ujjvni_u:608": " mādhavī mālatī kāma-latā śaśikalādayaḥ // RUnm_4.53 //",
    "GK16ujjvni_u:609": " parama-preṣṭha-sakhyas tu lalitā sa-viśākhikā /",
    "GK16ujjvni_u:610": " sa-citrā campakalatā tuṅgavidyendulekhikā /",
    "GK16ujjvni_u:611": " raṅgadevī sudevī cetyaṣṭau sarva-gaṇāgrimāḥ // RUnm_4.54 //",
    "GK16ujjvni_u:612": " āsāṃ suṣṭhu dvayor eva premṇaḥ parama-kāṣṭhayā /",
    "GK16ujjvni_u:613": " kvacij jātu kvacij jātu tad-ādhikyam ivekṣate // RUnm_4.55 //",
    "GK16ujjvni_u:614": " iti śrī-śrī-ujjvala-nīlamaṇau",
    "GK16ujjvni_u:615": " śrī-rādhā-prakaraṇam //4// (5)",
    "GK16ujjvni_u:616": " atha nāyikā-bheda-prakaraṇam",
    "GK16ujjvni_u:617": " yūthe'py avāntara-gaṇās teṣu ca kaścid gaṇas tri-caturābhiḥ /",
    "GK16ujjvni_u:618": " iha pañca-ṣābhir anyaḥ saptāṣṭābhis tathety ādyāḥ // RUnm_5.1 //",
    "GK16ujjvni_u:619": " nāsau nāṭye rase mukhye yat paroḍhā nigadyate /",
    "GK16ujjvni_u:620": " tat tu syāt prākṛta-kṣudra-nāyikādy-anusārataḥ // RUnm_5.2 //",
    "GK16ujjvni_u:621": " tathā coktam-",
    "GK16ujjvni_u:622": " neṣṭā yad aṅgini rase kavibhir paroḍhā",
    "GK16ujjvni_u:623": " tad gokulāmbujadṛśāṃ kulam antarena /",
    "GK16ujjvni_u:624": " āśāṃsayā rasavidher avatāritānāṃ",
    "GK16ujjvni_u:625": " kaṃsāriṇā rasikamaṇḍalaśekhareṇa // RUnm_5.3 //",
    "GK16ujjvni_u:626": " vrajendra-nandanatvena suṣṭhu niṣṭhām upeyayuḥ /",
    "GK16ujjvni_u:627": " yāsāṃ bhāvasya sā mudrā sad-bhaktair api durgamā // RUnm_5.4 //",
    "GK16ujjvni_u:628": " yathā lalita-mādhave (6.14)-",
    "GK16ujjvni_u:629": " gopīnāṃ paśupendra-nandana-juṣo bhāvasya kas tāṃ krtī",
    "GK16ujjvni_u:630": " vijñātuṃ kṣamate durūha-padavī-sañcāriṇaḥ prakriyām /",
    "GK16ujjvni_u:631": " āviṣkurvati vaiṣṇavīm api tanuṃ tasmin bhujair jiṣṇubhi*",
    "GK16ujjvni_u:632": " ryāsāṃ hanta caturbhir adbhuta-ruciṃ rāgodayaḥ kuñcati // RUnm_5.5 //",
    "GK16ujjvni_u:633": " bhujā-catuṣṭayaṃ kvāpi narmaṇā darśayann api /",
    "GK16ujjvni_u:634": " vṛndāvaneśvarī-premṇā dvibhujaḥ kriyate hariḥ // RUnm_5.6 //",
    "GK16ujjvni_u:635": " yathā-",
    "GK16ujjvni_u:636": " rāsārambha-vidhau nilīya vasatā kuñje mṛgākṣī-gaṇair",
    "GK16ujjvni_u:637": " dṛṣṭaṃ gopayituṃ svam uddhura-dhiyā yā suṣṭhu sandarśitā /",
    "GK16ujjvni_u:638": " rādhāyāḥ praṇayasya hanta mahimā yasya śriyā rakṣituṃ",
    "GK16ujjvni_u:639": " sā śakyā prabhaviṣṇunāpi hariṇā nāsīc catur-bāhutā // RUnm_5.7 //",
    "GK16ujjvni_u:640": " api ca-",
    "GK16ujjvni_u:641": " sāmānyāyā rasābhāsa-prasaṅgāt tādṛg apy asau /",
    "GK16ujjvni_u:642": " bhāva-yogāt tu sairindhrī parakīyaiva sammatā // RUnm_5.8 //",
    "GK16ujjvni_u:643": " yathā ca prāñcaḥ (śṛṅgāra-tilake 1.62,64)-",
    "GK16ujjvni_u:644": " sāmānyā vanitā veśyā sā dravyaṃ param icchatā /",
    "GK16ujjvni_u:645": " guṇa-hīne ca na dveṣo nānurāgo guṇiny api /",
    "GK16ujjvni_u:646": " śṛṅgārābhāsa etāsu na śṛṅgāraḥ kadācana // RUnm_5.9 // iti /",
    "GK16ujjvni_u:647": " svakīyāś ca paroḍhāś ca yā dvidhā parikīrtitāḥ /",
    "GK16ujjvni_u:648": " mugdhā madhyā pragalbheti pratyekaṃ tās tridhā matāḥ // RUnm_5.10 //",
    "GK16ujjvni_u:649": " bheda-trayam idaṃ kaiścit svīyāyā eva varṇitam /",
    "GK16ujjvni_u:650": " tathāpi sat-kavi-granthe dṛṣṭatvāt tad-anādṛtam // RUnm_5.11 //",
    "GK16ujjvni_u:651": " tathā prācīnaiś coktam-",
    "GK16ujjvni_u:652": " udāhṛti-bhidāṃ kecit sarvāsām eva tanvate /",
    "GK16ujjvni_u:653": " tās tu prāyeṇa dṛśyante sarvatra vyavahārataḥ // RUnm_5.12 //",
    "GK16ujjvni_u:654": " iti /",
    "GK16ujjvni_u:655": " tatra mugdhā-",
    "GK16ujjvni_u:656": " mugdhā nava-vayaḥ-kāmā ratau vāmā sakhī-vaśā /",
    "GK16ujjvni_u:657": " rati-ceṣṭāsu sa-vrīḍa-cāru-gūḍha-prayatna-bhāk // RUnm_5.13 //",
    "GK16ujjvni_u:658": " kṛtāparādhe dayite bāṣpa-ruddhāvalokanā /",
    "GK16ujjvni_u:659": " priyāpriyoktau cāśaktā māne ca vimukhī sadā // RUnm_5.14 //",
    "GK16ujjvni_u:660": " tatra nava-vayāḥ-",
    "GK16ujjvni_u:661": " viramati śaiśava-śiśire,",
    "GK16ujjvni_u:662": " praviśati yauvana-madhau viśākhāyāḥ /",
    "GK16ujjvni_u:663": " dīvyati locana-kamalaṃ,",
    "GK16ujjvni_u:664": " vadana-sudhāṃśuś ca visphurati // RUnm_5.15 //",
    "GK16ujjvni_u:665": " yathā vā-",
    "GK16ujjvni_u:666": " bālya-dhvānta sakhe prayāhi tarasā rādhā-vapur dvīpata-",
    "GK16ujjvni_u:667": " stāruṇya-dyumaṇer yad eṣa vijayārambhaḥ puro jṛmbhate /",
    "GK16ujjvni_u:668": " kṛṣṇa-vyomni rucir darottaralatā tārā-dyutau kāpy uraḥ-",
    "GK16ujjvni_u:669": " pūrvādrau suṣamonnatiḥ smita-kalā paśyādya vaktrāmbuje // RUnm_5.16 //",
    "GK16ujjvni_u:670": " nava-kāmā, yathā-",
    "GK16ujjvni_u:671": " bāle kaṃsa-bhidaḥ smarotsava-rase prastūyamāne chalāt",
    "GK16ujjvni_u:672": " prauḍhābhīra-vadhūbhir ānata-mukhī tvaṃ karṇam adhyasyasi /",
    "GK16ujjvni_u:673": " savyājaṃ vana-mālikā-viracane'py ullāsam ālambase",
    "GK16ujjvni_u:674": " raṅgaḥ ko'yam avātarad vada sakhi svānte navīnas tava // RUnm_5.17 //",
    "GK16ujjvni_u:675": " ratau vāmā, yathā-",
    "GK16ujjvni_u:676": " nava-bālikāsmi kuru narma nedṛśaṃ",
    "GK16ujjvni_u:677": " padavīṃ vimuñca śikhi-piñcha-śekhara /",
    "GK16ujjvni_u:678": " viracanti paśya paṭavas taṭīm imā-",
    "GK16ujjvni_u:679": " maravinda-bandhu-duhitur nata-bhruvaḥ // RUnm_5.18 //",
    "GK16ujjvni_u:680": " yathā vā-",
    "GK16ujjvni_u:681": " yamunā-puline vilokanān me",
    "GK16ujjvni_u:682": " calitāṃ smera-sakhī-gṛhīta-hastām /",
    "GK16ujjvni_u:683": " ayi muñca karaṃ mameti kañjad-",
    "GK16ujjvni_u:684": " vacanāṃ khañjana-locanāṃ smarāmi // RUnm_5.19 //",
    "GK16ujjvni_u:685": " sakhī-vaśā-",
    "GK16ujjvni_u:686": " vraja-rāja-kumāra karkaśe",
    "GK16ujjvni_u:687": " sukumārīṃ tvayi nārpayāmy amum /",
    "GK16ujjvni_u:688": " kalabhendra-kare navodayāṃ",
    "GK16ujjvni_u:689": " nalinīṃ kaḥ kurute janaḥ kṛtī // RUnm_5.20 //",
    "GK16ujjvni_u:690": " yathā vā-",
    "GK16ujjvni_u:691": " na svīkṛtā sakhi mayā srag ihāsti kaundī",
    "GK16ujjvni_u:692": " kiṃ dīrgha-roṣa-vikaṭāṃ bhru-kuṭīṃ tanoṣi /",
    "GK16ujjvni_u:693": " kṣipteyam atra mama maṇḍana-peṭikāyāṃ",
    "GK16ujjvni_u:694": " ced vṛndayā caṭulayā kim ahaṃ kariṣye // RUnm_5.21/",
    "GK16ujjvni_u:695": " savrīḍa-rata-prayatnā, yathā-",
    "GK16ujjvni_u:696": " dvitrāṇy etya padāni kuñja-vasater dvāre vilāsonmukhī",
    "GK16ujjvni_u:697": " sadyaḥ kampa-taraṅgad-aṅga-latikā tiryag-vivṛttā hriyā /",
    "GK16ujjvni_u:698": " bhūyaḥ snigdha-sakhī-girāṃ parimalais talpāntam āseduṣī",
    "GK16ujjvni_u:699": " svāntaṃ hanta jahāra hāri-hariṇī-netrā mama śyāmalā // RUnm_5.22 //",
    "GK16ujjvni_u:700": " roṣa-kṛta-bāṣpa-maunā, yathā-",
    "GK16ujjvni_u:701": " siddhāparādham api śuddha-manāḥ sakhī me",
    "GK16ujjvni_u:702": " tvāṃ vakṣyate katham adakṣiṇam akṣameva /",
    "GK16ujjvni_u:703": " nemāṃ viḍambaya kadamba-vanī-bhujaṅga",
    "GK16ujjvni_u:704": " vaktraṃ pidhāya kurutām iyam aśru-mokṣam // RUnm_5.23 //",
    "GK16ujjvni_u:705": " atha māne vimukhī-",
    "GK16ujjvni_u:706": " mṛdvī tathākṣamā ceti sā māne vimukhī dvidhā // RUnm_5.24 //",
    "GK16ujjvni_u:707": " tatra mṛdvī,",
    "GK16ujjvni_u:708": " yathā rasa-sudhākāre (1.44)-",
    "GK16ujjvni_u:709": " vyāvṛtti-kramaṇodyame'pi padayoḥ pratyudgatau vartanaṃ",
    "GK16ujjvni_u:710": " bhrūbhedo'pi tad īkṣaṇa-vyasaninā vyasmāri me cakṣuṣā /",
    "GK16ujjvni_u:711": " cāṭūktāni karoti dagdha-rasanā rukṣākṣre'py udyatā",
    "GK16ujjvni_u:712": " sakhyaḥ kiṃ karavāṇi māna-samaye saṅghāta-bhedo mama // RUnm_5.25 //",
    "GK16ujjvni_u:713": " akṣamā, yathā-",
    "GK16ujjvni_u:714": " ābhīra-paṅkaja-dṛśāṃ bata sāhasikyaṃ",
    "GK16ujjvni_u:715": " yā keśave kṣaṇam api praṇayanti mānam /",
    "GK16ujjvni_u:716": " māneti varṇa-yugale'pi mama prayāte",
    "GK16ujjvni_u:717": " karṇāṅganaṃ vahati vepathum antarātmā // RUnm_5.26 //",
    "GK16ujjvni_u:718": " atha madhyā-",
    "GK16ujjvni_u:719": " samāna-lajjā-madanā prodyat-tāruṇya-śālinī /",
    "GK16ujjvni_u:720": " kiñcit-pragalbha-vacanā mohānta-surata-kṣamā /",
    "GK16ujjvni_u:721": " madhyā syāt komalā kvāpi māne kutrāpi karkaśā // RUnm_5.27 //",
    "GK16ujjvni_u:722": " tatra samāna-lajjā-madanā, yathā-",
    "GK16ujjvni_u:723": " vikirati kila kṛṣṇe netra-padmaṃ satṛṣṇe",
    "GK16ujjvni_u:724": " namayati mukham antaḥ-smeram āvṛtya rādhā /",
    "GK16ujjvni_u:725": " nidadhati dṛśam asminn anyataḥ prekṣate'muṃ",
    "GK16ujjvni_u:726": " tad api sarasijākṣī tasya modaṃ vyatānīt // RUnm_5.28 //",
    "GK16ujjvni_u:727": " prodyat-tāruṇya-śālinī, yathā-",
    "GK16ujjvni_u:728": " bhruvor vikṣepas te kavalayati mīna-dhvaja-dhanuḥ-",
    "GK16ujjvni_u:729": " prabhārambhaṃ rambhā-śriyam upahasaty uru-yugalam /",
    "GK16ujjvni_u:730": " kuca-dvandvaṃ dhatte ratha-caraṇa-yūnor vilasitaṃ",
    "GK16ujjvni_u:731": " varorūṇāṃ rādhe taruṇimani cūrāmaṇir asi // RUnm_5.29 //",
    "GK16ujjvni_u:732": " kiñcit-pragalbhoktiḥ,",
    "GK16ujjvni_u:733": " yathoddhava-sandeśe (54)-",
    "GK16ujjvni_u:734": " mad-vaktrāmbhoruha-parimalonmatta-sevānubandhe",
    "GK16ujjvni_u:735": " patyuḥ kṛṣṇa-bhramara kuruṣe kiṃtarām antarāyam /",
    "GK16ujjvni_u:736": " tṛṣṇābhis tvam yadi kala-ruta-vyagra-cittas tadāgre",
    "GK16ujjvni_u:737": " puṣpaiḥ pāṇḍu-cchavim aviralair yāhi puṃnāga-kuñjam // RUnm_5.30 //",
    "GK16ujjvni_u:738": " mohānta-surata-kṣamā, yathā-",
    "GK16ujjvni_u:739": " śrama-jala-niviḍāṃ nimīlitākṣīṃ",
    "GK16ujjvni_u:740": " ślatha-cikurām anadhīna-bāhu-vallīm /",
    "GK16ujjvni_u:741": " mudita-manasam asmṛtānya-bhāvāṃ",
    "GK16ujjvni_u:742": " rati-śayane niśi gopikāṃ smarāmi // RUnm_5.31 //",
    "GK16ujjvni_u:743": " māne komalā, yathā-",
    "GK16ujjvni_u:744": " prāṇās tvam eva kim iva tvayi gopanīyaṃ",
    "GK16ujjvni_u:745": " mānāya keśi-mathane sakhi nāsmi śaktā /",
    "GK16ujjvni_u:746": " ehi prayāva ravijā-taṭa-niṣkuṭāya",
    "GK16ujjvni_u:747": " kalyāṇi phulla-kusumāvacaya-cchalena // RUnm_5.32 //",
    "GK16ujjvni_u:748": " māne karkaśā,",
    "GK16ujjvni_u:749": " yathā vidagdha-mādhave (5.30)-",
    "GK16ujjvni_u:750": " mudhā mānonnāhād glapayasi kim aṅgāni kaṭhine",
    "GK16ujjvni_u:751": " ruṣaṃ dhatse kiṃvā priya-parijanābhyarthana-vidhau /",
    "GK16ujjvni_u:752": " prakāmaṃ te kuñjālaya-gṛha-patis tāmyati puraḥ",
    "GK16ujjvni_u:753": " kṛpā-lakṣmīvantaṃ caṭulaya dṛgantaṃ kṣaṇam iha // RUnm_5.33 //",
    "GK16ujjvni_u:754": " tridhāsau māna-vṛtteḥ syād dhīrādhīrobhayātmikā // RUnm_5.34 //",
    "GK16ujjvni_u:755": " tatra dhīra-madhyā-",
    "GK16ujjvni_u:756": " dhīrā tu vakti vakroktyā sotprāsaṃ sāgasaṃ priyam // RUnm_5.35 //",
    "GK16ujjvni_u:757": " yathā-",
    "GK16ujjvni_u:758": " svāmin yuktam idaṃ tavāñjana-navālakta-dravaiḥ sarvataḥ",
    "GK16ujjvni_u:759": " saṃkrāntair dhṛta-nīla-lohita-tanor yac candralekhā-dhṛtiḥ /",
    "GK16ujjvni_u:760": " ekaṃ kintv avalocayāmy anucitaṃ haṃho paśūnāṃ pate",
    "GK16ujjvni_u:761": " dehārdhe dayitāṃ vahan bahumatām atrāsi yan nāgataḥ // RUnm_5.36 //",
    "GK16ujjvni_u:762": " atha adhīra-madhyā-",
    "GK16ujjvni_u:763": " adhīrā paruṣair vākyair nirasyed vallabhaṃ ruṣā // RUnm_5.37 //",
    "GK16ujjvni_u:764": " yathā-",
    "GK16ujjvni_u:765": " uttuṅga-stana-maṇḍalī-sahacaraḥ kaṇṭhe sphurann eṣa te",
    "GK16ujjvni_u:766": " hāraḥ kaṃsaripo kṣapā-vilasitaṃ niḥsaṃśayaṃ śaṃsati /",
    "GK16ujjvni_u:767": " dhūrtābhīra-vadhū-pratārita-mate mithyā-kathā-ghargharī-",
    "GK16ujjvni_u:768": " jhaṅkāronmukhara prayāhi tarasā yuktātra nāvasthitiḥ // RUnm_5.38 //",
    "GK16ujjvni_u:769": " atha dhīrādhīra-madhyā-",
    "GK16ujjvni_u:770": " dhīrādhīra tu vakroktyā sa-bāṣpaṃ vadati priyam // RUnm_5.39 //",
    "GK16ujjvni_u:771": " yathā-",
    "GK16ujjvni_u:772": " gopendranandana na rodaya yāhi yāhi",
    "GK16ujjvni_u:773": " sā te vidhāsyati ruṣaṃ hṛdayādhidevī /",
    "GK16ujjvni_u:774": " tvan-mauli-mālya-hṛta-yāvaka-paṅkam asyāḥ",
    "GK16ujjvni_u:775": " pāda-dvayaṃ punar anena vibhūṣayādya // RUnm_5.40 //",
    "GK16ujjvni_u:776": " yathā vā-",
    "GK16ujjvni_u:777": " tām eva pratipadya kāma-varadāṃ sevasva devīṃ sadā",
    "GK16ujjvni_u:778": " yasyāḥ prāpya mahā-prasādam adhunā dāmodarāmodase /",
    "GK16ujjvni_u:779": " pādālaktacitaṃ śiras tava mukhaṃ tāmbūla-śeṣojjvalaṃ",
    "GK16ujjvni_u:780": " kaṇṭhaś cāyam uroja-kuṭmala-suhṛn-nirmālya-mālyāṅkitaḥ // RUnm_5.41 //",
    "GK16ujjvni_u:781": " sarva eva rasotkarṣo madhyāyām eva yujyate /",
    "GK16ujjvni_u:782": " yad asyāṃ vartate vyaktā maugdhya-prāgalbhyayor yutiḥ // RUnm_5.42 //",
    "GK16ujjvni_u:783": " atha pragalbhā-",
    "GK16ujjvni_u:784": " pragalbhā pūrṇa-tāruṇyā madāndhoru-ratotsukā /",
    "GK16ujjvni_u:785": " bhūri-bhāvodgamābhijñā rasenākrānta-vallabhā /",
    "GK16ujjvni_u:786": " atiprauḍhokti-ceṣṭāsau māne cātyanta-karkaśā // RUnm_5.43 //",
    "GK16ujjvni_u:787": " tatra pūrṇa-tāruṇyā, yathā-",
    "GK16ujjvni_u:788": " muṣṇāti stana-yugmam abhram upateḥ kumbha-sthalī-vibhramaṃ",
    "GK16ujjvni_u:789": " visphāraṃ ca nitamba-maṇḍalam idaṃ rodhaḥ-śriyaṃ luṇṭhati /",
    "GK16ujjvni_u:790": " dvandvaṃ locanayoś ca lola-śapharī-visphūrjitaṃ spardhate",
    "GK16ujjvni_u:791": " tāruṇyāmṛta-sampadā tvam adhikaṃ candrāvali kṣālitā // RUnm_5.44 //",
    "GK16ujjvni_u:792": " atha madāndhā-",
    "GK16ujjvni_u:793": " niṣkrānte rati-kuñjataḥ parijane śayyām avāpayya māṃ",
    "GK16ujjvni_u:794": " svairaṃ gauri riraṃsayā mayi dṛśaṃ dīrghāṃ kṣipaty acyute /",
    "GK16ujjvni_u:795": " sadyaḥ-prodyad-uru-pramoda-laharī-vismāritātma-sthiti-",
    "GK16ujjvni_u:796": " rnāhaṃ tatra vidāmbabhūva kim abhūt kṛtyaṃ kilātaḥparam // RUnm_5.45 //",
    "GK16ujjvni_u:797": " uru-ratotsukā, yathā-",
    "GK16ujjvni_u:798": " udañcad-vaiyātyāṃ pṛthu-nakha-padākīrṇa-mithunāṃ",
    "GK16ujjvni_u:799": " skhalad-barhākalpāṃ dalad-amala-guñjā-maṇisarām /",
    "GK16ujjvni_u:800": " mamānaṅga-krīḍāṃ sakhi valaya-riktī-kṛta-karāṃ",
    "GK16ujjvni_u:801": " manas tām evoccair maṇita-ramaṇīyāṃ mṛgayate // RUnm_5.46 //",
    "GK16ujjvni_u:802": " bhūri-bhāvodgamābhijñā-",
    "GK16ujjvni_u:803": " sāci-preṅkhad-apāṅga-śṛṅkhala-śikhā visphārita-bhrū-latā",
    "GK16ujjvni_u:804": " sākūta-smita-kuḍmalāvṛta-mukhī protkṣipta-romāṅkurā /",
    "GK16ujjvni_u:805": " kuñje guñja-dalau virājasi cirāt kūjad-vipañcī-svarā",
    "GK16ujjvni_u:806": " baddhuṃ bandhura-gātri kṛṣṇa-hariṇaṃ śaṅke tvam ākāṅkṣasi // RUnm_5.47 //",
    "GK16ujjvni_u:807": " rasākrānta-vallabhā, yathā-",
    "GK16ujjvni_u:808": " avacinu kusumāni prekṣya cāruṇy araṇye",
    "GK16ujjvni_u:809": " viracaya punar ebhir maṇḍanāny ujjvalāni /",
    "GK16ujjvni_u:810": " madhumathana mad-aṅge kalpayākalpam etai-",
    "GK16ujjvni_u:811": " ryuvatiṣu mama bhīmaṃ rautu saubhāgya-bherī // RUnm_5.48 //",
    "GK16ujjvni_u:812": " atiprauḍhoktiḥ,",
    "GK16ujjvni_u:813": " yathā padyāvalyāṃ (280)-",
    "GK16ujjvni_u:814": " kākuṃ karoṣi gṛha-koṇa-karīṣa-puñja-",
    "GK16ujjvni_u:815": " gūḍhāṅga kiṃ nanu vṛthā kitava prayāhi /",
    "GK16ujjvni_u:816": " kutrādya jīrṇa-taraṇi-bhramaṇātibhīta-",
    "GK16ujjvni_u:817": " gopāṅganā-gaṇa-viḍambana-cāturī te // RUnm_5.49 //",
    "GK16ujjvni_u:818": " atiprauḍha-ceṣṭā, yathā-",
    "GK16ujjvni_u:819": " sakhyās tavānaṅga-raṇotsave'dhunā",
    "GK16ujjvni_u:820": " nanarta muktā-latikā stanopari /",
    "GK16ujjvni_u:821": " utplutya yasyāḥ sakhi nāyakaś calo",
    "GK16ujjvni_u:822": " dhīraṃ muhur me prajahāra kaustubham // RUnm_5.50 //",
    "GK16ujjvni_u:823": " māne'tyanta-karkaśā,",
    "GK16ujjvni_u:824": " yathā uddava-sandeśe (53)-",
    "GK16ujjvni_u:825": " medinyāṃ te luṭhati dayitā mālatī mlāna-puṣpā",
    "GK16ujjvni_u:826": " tiṣṭhan dvāre ramaṇi vimanāḥ khidyate padmanābhaḥ /",
    "GK16ujjvni_u:827": " tvaṃ connidrā kṣapayasi niśām rodayantī vayasyā",
    "GK16ujjvni_u:828": " māne kas te nava-madhurimā taṃ tu nālokayāmi // RUnm_5.51 //",
    "GK16ujjvni_u:829": " māna-vṛtteḥ pragalbhāpi tridhā dhīrādi-bhedataḥ // RUnm_5.52 //",
    "GK16ujjvni_u:830": " tatra dhīra-pragalbhā-",
    "GK16ujjvni_u:831": " udāste surate dhīrā sāvahitthā ca sādarā // RUnm_5.53 //",
    "GK16ujjvni_u:832": " yathā-",
    "GK16ujjvni_u:833": " devī nādya mayārciteti na hare tāmbūlam āsvāditaṃ",
    "GK16ujjvni_u:834": " śilpaṃ te paricitya tapsyati gṛhīty aṅgī kṛtā na srajaḥ /",
    "GK16ujjvni_u:835": " āhūtāsmi gṛhe vrajeśitur iti kṣipraṃ vrajantyā vaca-",
    "GK16ujjvni_u:836": " stasyāśrāvi na bhadrayeti vinayair mānaḥ pramāṇīkṛtaḥ // RUnm_5.54 //",
    "GK16ujjvni_u:837": " yathā vā-",
    "GK16ujjvni_u:838": " kaṇṭhe nādya karomi durvrata-hatā ramyām imāṃ te srajaṃ",
    "GK16ujjvni_u:839": " vaktuṃ suṣṭhu na hi kṣamāsmi kaṭhinair maunaṃ dvijair grāhitā /",
    "GK16ujjvni_u:840": " kā tvāṃ projjhya calet khaleyam aciraṃ śvaśrūr na ced āhvaye-",
    "GK16ujjvni_u:841": " ditthaṃ pālikayā harau vinayato manyur gabhīrīkṛtaḥ // RUnm_5.55 //",
    "GK16ujjvni_u:842": " yathā vā-",
    "GK16ujjvni_u:843": " kucālambhe pāṇir na hi mama bhavatyā vighaṭito",
    "GK16ujjvni_u:844": " muhuś cumbārambhe mukham api na sācīkṛtam abhūt /",
    "GK16ujjvni_u:845": " parīrambhe candrāvali na ca vapuḥ kuñcitam idaṃ",
    "GK16ujjvni_u:846": " kva labdhā mānasya sthitir iyam anālokita-carī // RUnm_5.56 //",
    "GK16ujjvni_u:847": " atha adhīra-pragalbhā-",
    "GK16ujjvni_u:848": " santarjya niṣṭhuraṃ roṣād adhīrā tāḍayet priyam // RUnm_5.57 //",
    "GK16ujjvni_u:849": " yathā-",
    "GK16ujjvni_u:850": " mugdhāḥ kaṃsaripo vayaṃ racayituṃ jānīmahe nocitaṃ",
    "GK16ujjvni_u:851": " tāṃ nīti-krama-kovidāṃ priya-sakhīṃ vandemahi śyāmalām /",
    "GK16ujjvni_u:852": " mallī-dāmabhir ucchalan-madhukaraiḥ saṃyamya kaṇṭhe yayā",
    "GK16ujjvni_u:853": " sākṣepaṃ cakitekṣaṇas tvam asakṛt karṇotpalais tāḍyase // RUnm_5.58 //",
    "GK16ujjvni_u:854": " atha dhīrādhīra-pragalbhā-",
    "GK16ujjvni_u:855": " dhīrādhīra-guṇopteā dhīrādhīreti kathyate // RUnm_5.59 //",
    "GK16ujjvni_u:856": " yathā-",
    "GK16ujjvni_u:857": " sphurati na mama jātu krodha-gandho'pi citte",
    "GK16ujjvni_u:858": " vratam anu gahanābhūt kintu maune manīṣā /",
    "GK16ujjvni_u:859": " aghahara laghu yāhi vyāja āstāṃ yad etāḥ",
    "GK16ujjvni_u:860": " kusuma-rasanayā tvāṃ bandhum icchanti sakhyaḥ // RUnm_5.60 //",
    "GK16ujjvni_u:861": " yathā vā-",
    "GK16ujjvni_u:862": " kṛtāgasi harau puraḥ sphurati taṃ bhramad-bhrū-latā",
    "GK16ujjvni_u:863": " titāḍayiṣur uddhurā śruti-taṭād vikṛṣyotpalam /",
    "GK16ujjvni_u:864": " na tena tam atāḍayat kim api yāhi yāhīti sā",
    "GK16ujjvni_u:865": " bruvaty ajani maṅgalā sakhi paraṃ parāñcan-mukhī // RUnm_5.61 //",
    "GK16ujjvni_u:866": " kiśorikāṇām apy āsām ākṛteḥ prakṛter api /",
    "GK16ujjvni_u:867": " prāgalbhyād iva kāsāṃcit pragalbhātvam udīryate // RUnm_5.62 //",
    "GK16ujjvni_u:868": " madhyā tathā pragalbhā ca dvidhā sā paribhidyate /",
    "GK16ujjvni_u:869": " jyeṣṭhā cāpi kaniṣṭhā ca nāyaka-praṇayaṃ prati // RUnm_5.63 //",
    "GK16ujjvni_u:870": " yathā-",
    "GK16ujjvni_u:871": " supte prekṣya pṛthak puraḥ priyatame tatrārpayan puṣpajaṃ",
    "GK16ujjvni_u:872": " līlāyā nayanāñcale kila rajaś cakre prabodhodyamam /",
    "GK16ujjvni_u:873": " kṛṣṇaḥ śītala-tāla-vṛnta-racanopāyena paśyāgrata-",
    "GK16ujjvni_u:874": " stārāyāḥ praṇayād iva praṇayate nidrābhivṛddhi-kramam // RUnm_5.64 //",
    "GK16ujjvni_u:875": " yathā vā-",
    "GK16ujjvni_u:876": " dīvyantyau dayite samīkṣya rabhasād akṣais tryahātma-glahai-",
    "GK16ujjvni_u:877": " rgaurīṃ ghūrṇitayopadiśya hitavad-dāya-prayogaṃ bhruvā /",
    "GK16ujjvni_u:878": " tasyās tūrṇam upārjayann iva jayaṃ śikṣā-vaśenācyutaḥ",
    "GK16ujjvni_u:879": " śyāmām eva cakāra dhūrta-nagarī-saṅketa-vij jitvarām // RUnm_5.65 //",
    "GK16ujjvni_u:880": " kācit kāñcid apekṣya syāj jyeṣṭhety āpekṣikī bhidā /",
    "GK16ujjvni_u:881": " ato bheda-dvayam idaṃ na kṛtaṃ gaṇanāntare // RUnm_5.66 //",
    "GK16ujjvni_u:882": " kanyā mugdhaiva sā kintu svīyānyoḍhe ubhe budhaiḥ /",
    "GK16ujjvni_u:883": " mugdhā-madhyādibhedena ṣaḍ-bhede parikīrtite // RUnm_5.67 //",
    "GK16ujjvni_u:884": " madhyā-prauḍhe dviṣaḍ-bhede prokte dhīrādi-bhedataḥ /",
    "GK16ujjvni_u:885": " kanyā svīyā paroḍheti mugdhā ca trividhā matā /",
    "GK16ujjvni_u:886": " iti tāḥ kīrtitā pañcadaśa bhedā ihākhilāḥ // RUnm_5.68 //",
    "GK16ujjvni_u:887": " athāvasthāṣṭakaṃ sarva-nāyikānāṃ nigadyate /",
    "GK16ujjvni_u:888": " tatrābhisārikā vāsa-sajjā cotkaṇṭhitā tathā // RUnm_5.69 //",
    "GK16ujjvni_u:889": " khaṇḍitā vipralabdhā ca kalahāntaritāpi ca /",
    "GK16ujjvni_u:890": " proṣita-preyasī caiva tathā svādhīna-bhartṛkā // RUnm_5.70 //",
    "GK16ujjvni_u:891": " tatra abhisārikā, yathā-",
    "GK16ujjvni_u:892": " yābhisārayate kāntaṃ svayaṃ vābhisaraty api /",
    "GK16ujjvni_u:893": " sā jyotsnī tāmasī yāna-yogya-veṣābhisārikā // RUnm_5.71 //",
    "GK16ujjvni_u:894": " lajjayā svāṅga-līneva niḥśabdākhila-maṇḍanā /",
    "GK16ujjvni_u:895": " kṛtāvaguṣṭhā snigdhaika-sakhī-yuktā priyaṃ vrajet // RUnm_5.72 //",
    "GK16ujjvni_u:896": " tatra abhisārayitrī, yathā-",
    "GK16ujjvni_u:897": " jānīte na harir yathā mama manaḥ-kandarpa-kaṇḍūm imāṃ",
    "GK16ujjvni_u:898": " māṃ prītyābhisaraty ayaṃ sakhi yathā kṛtvā tvayi prārthanām /",
    "GK16ujjvni_u:899": " cāturyaṃ tarasā prasāraya tathā sasneham āsādya taṃ",
    "GK16ujjvni_u:900": " yāvat prāṇaharo na candrahatakaḥ prācī-mukhaṃ cumbati // RUnm_5.73 //",
    "GK16ujjvni_u:901": " atha jyotsnyāṃ svayam abhisārikā, yathā-",
    "GK16ujjvni_u:902": " indus tundila-maṇḍalaṃ praṇayate vṛndāvane candrikāṃ",
    "GK16ujjvni_u:903": " sāndrāṃ sundari nandano vraja-pates tvad vīthim udvīkṣate /",
    "GK16ujjvni_u:904": " tvaṃ candrāñcita-candanena khacitā kṣaumeṇa cālaṅkṛtā",
    "GK16ujjvni_u:905": " kiṃ vartmany aravinda-cāru-caraṇa-dvandvaṃ na sandhitsasi // RUnm_5.74 //",
    "GK16ujjvni_u:906": " tāmasyāṃ, yathā vidagdha-mādhave (4.22)-",
    "GK16ujjvni_u:907": " timira-masibhiḥ saṃvītāṅgyaḥ kadamba-vanāntare",
    "GK16ujjvni_u:908": " sakhi baka-ripuṃ puṇyātmānaḥ saranty abhisārikāḥ /",
    "GK16ujjvni_u:909": " tava tu parito vidyud-varṇās tanu-dyuti-sūcayo",
    "GK16ujjvni_u:910": " hari hari ghana-dhvāntānyetāḥ svavairiṇi bhindate // RUnm_5.75 //",
    "GK16ujjvni_u:911": " atha vāsaka-sajjā-",
    "GK16ujjvni_u:912": " svavāsaka-vaśāt kānte sameṣyati nijaṃ vapuḥ /",
    "GK16ujjvni_u:913": " sajjī-karoti gehaṃ ca yā sā vāsaka-sajjikā // RUnm_5.76 //",
    "GK16ujjvni_u:914": " ceṣṭā cāsyāḥ smara-krīḍā-saṅkalpo vartma-vīkṣaṇam /",
    "GK16ujjvni_u:915": " sakhī-vinoda-vārttā ca muhur dūti-kṣaṇādayaḥ // RUnm_5.77 //",
    "GK16ujjvni_u:916": " yathā-",
    "GK16ujjvni_u:917": " rati-krīḍā-kuñjaṃ kusuma-śayanīyojjvala-ruciṃ",
    "GK16ujjvni_u:918": " vapuḥ sālaṅkāraṃ nijam api vilokya smita-mukhī /",
    "GK16ujjvni_u:919": " muhur dhyāyaṃ dhyāyaṃ kim api hariṇā saṅgama-vidhiṃ",
    "GK16ujjvni_u:920": " samṛddhyantī rādhā madana-mada-mādyan matir abhūt // RUnm_5.78 //",
    "GK16ujjvni_u:921": " atha utkaṇṭhitā-",
    "GK16ujjvni_u:922": " anāgasi priyatame cirayaty utsukā tu yā /",
    "GK16ujjvni_u:923": " virahotkaṇṭhitā bhāva-vedibhiḥ sā samīritā // RUnm_5.79 //",
    "GK16ujjvni_u:924": " asyās tu ceṣṭā hṛt-tāpo vepathur hetu-tarkaṇam /",
    "GK16ujjvni_u:925": " aratir vāṣpa-mokṣaṇ ca svāvasthā-kathanādayaḥ // RUnm_5.80 //",
    "GK16ujjvni_u:926": " yathā-",
    "GK16ujjvni_u:927": " sakhi kim abhavad baddho rādhā-kaṭākṣa-guṇair ayaṃ",
    "GK16ujjvni_u:928": " samaram athavā kiṃ prārabdhaṃ surāribhir uddhuraiḥ /",
    "GK16ujjvni_u:929": " ahaha bahulāṣṭamyāṃ prācī-mukhe'py udite vidhau",
    "GK16ujjvni_u:930": " vidhu-mukhi/",
    "GK16ujjvni_u:931": " na yan māṃ sasmāra vrajeśvara-nandanaḥ // RUnm_5.81 //",
    "GK16ujjvni_u:932": " vāsa-sajjā-daśāśeṣe mānasya viratāv api /",
    "GK16ujjvni_u:933": " pāratantrye tathā yūnor utkaṇṭhā syād asaṅgamāt // RUnm_5.82 //",
    "GK16ujjvni_u:934": " atha vipralabdhā-",
    "GK16ujjvni_u:935": " kṛtvā saṅketam aprāpte daivāj jīvita-vallabhe /",
    "GK16ujjvni_u:936": " vyathamānāntarā proktā vipralabdhā manīṣibhiḥ /",
    "GK16ujjvni_u:937": " nirveda-cintā-khedāśru-mūrcchā-niḥśvasitādi-bhāk // RUnm_5.83 //",
    "GK16ujjvni_u:938": " yathā-",
    "GK16ujjvni_u:939": " vindati sma divam indur indirā-",
    "GK16ujjvni_u:940": " nāyakena sakhi vañcitā vayam /",
    "GK16ujjvni_u:941": " kurmahe kim iha śādhi sādaraṃ",
    "GK16ujjvni_u:942": " drāg iti klamam agān mṛgekṣaṇā // RUnm_5.84 //",
    "GK16ujjvni_u:943": " ullaṅghya samayaṃ yasyāḥ preyān anyopabhogavān /",
    "GK16ujjvni_u:944": " bhoga-lakṣmāṅkitaḥ prātarāgacchet sā hi khaṇḍitā /",
    "GK16ujjvni_u:945": " eṣā tu roṣa-niḥśvāsa-tūṣṇīṃ-bhāvādi-bhāg bhavet // RUnm_5.85 //",
    "GK16ujjvni_u:946": " yathā-",
    "GK16ujjvni_u:947": " yāvair dhūmalitaṃ śiro bhuja-taṭīṃ tāṭaṅka-mudrāṅkitāṃ",
    "GK16ujjvni_u:948": " saṃkrānta-stana-kuṅkumojjvalam uro mālāṃ parimlāpitām /",
    "GK16ujjvni_u:949": " ghūrṇā-kuḍmalite dṛśau vraja-pater dṛṣṭvā prage śyāmalā",
    "GK16ujjvni_u:950": " citte rudra-guṇaṃ mukhe tu sumukhī bheje munīnāṃ vratam // RUnm_5.86 //",
    "GK16ujjvni_u:951": " atha kalahāntaritā-",
    "GK16ujjvni_u:952": " yā sakhīnāṃ puraḥ pāda-patitaṃ vallabhaṃ ruṣā /",
    "GK16ujjvni_u:953": " nirasya paścāt tapati kalahāntaritā hi sā /",
    "GK16ujjvni_u:954": " asyāḥ pralāpa-santāpa-glāni-niḥśvasitādayaḥ // RUnm_5.87 //",
    "GK16ujjvni_u:955": " yathā-",
    "GK16ujjvni_u:956": " srajaḥ kṣiptā dūre svayam upahṛtāḥ keśi-ripuṇā",
    "GK16ujjvni_u:957": " priya-vācas tasya śruti-parisarānte'pi na kṛtāḥ /",
    "GK16ujjvni_u:958": " namann eṣa kṣauṇī-viluṭhita-śikhaṃ praikṣi na mayā",
    "GK16ujjvni_u:959": " manas tenedaṃ me sphuṭati puṭapākārpitam iva // RUnm_5.88 //",
    "GK16ujjvni_u:960": " atha proṣita-bhartṛkā-",
    "GK16ujjvni_u:961": " dūra-deśaṃ gate kānte bhavet proṣita-bhartṛkā /",
    "GK16ujjvni_u:962": " priya-saṃkīrtanaṃ dainyam asyās tānava-jāgarau /",
    "GK16ujjvni_u:963": " mālinyam anavasthānaṃ jāḍya-cintādayo matāḥ // RUnm_5.89 //",
    "GK16ujjvni_u:964": " yathā-",
    "GK16ujjvni_u:965": " vilāsī svacchandaṃ vasati mathurāyāṃ madhu-ripu-",
    "GK16ujjvni_u:966": " rvasantaḥ santāpaṃ prathayati samantād anupadam /",
    "GK16ujjvni_u:967": " durāśeyaṃ vairiṇy ahaha mad-abhīṣṭodyama-vidhau",
    "GK16ujjvni_u:968": " vidhatte pratyūhaṃ kim iha bhavitā hanta śaraṇam // RUnm_5.90 //",
    "GK16ujjvni_u:969": " atha svādhīna-bhartṛkā-",
    "GK16ujjvni_u:970": " svāyattāsanna-dayitā bhavet svādhīna-bhartṛkā /",
    "GK16ujjvni_u:971": " salilāraṇya-vikrīḍā-kusumāvacayādi-kṛt // RUnm_5.91 //",
    "GK16ujjvni_u:972": " yathā-",
    "GK16ujjvni_u:973": " mudā kurvan patrāṅkuram anupamaṃ pīna-kucayoḥ",
    "GK16ujjvni_u:974": " śruti-dvandve gandhāhṛta-madhupam indīvara-yugmam /",
    "GK16ujjvni_u:975": " sakhelaṃ dhammillopari ca kamalaṃ komalam asau",
    "GK16ujjvni_u:976": " nirābādhāṃ rādhāṃ ramayati ciraṃ keśi-damanaḥ // RUnm_5.92 //",
    "GK16ujjvni_u:977": " yathā vā, śrī-gīta-govinde (12.25)-",
    "GK16ujjvni_u:978": " racaya kucayoś citraṃ patraṃ kuruṣva kapolayo-",
    "GK16ujjvni_u:979": " rghaṭaya jaghane kāñcīṃ mugdha-srajā kavari-bharaṃ /",
    "GK16ujjvni_u:980": " kalaya valaya-śreṇīṃ pāṇau pade maṇi-nūpurā-",
    "GK16ujjvni_u:981": " viti nigaditaḥ prītaḥ pitāmbaro'pi tathākarot // RUnm_5.93 //",
    "GK16ujjvni_u:982": " ced iyaṃ preyasā hātuṃ kṣaṇam apy atiduḥśakā /",
    "GK16ujjvni_u:983": " parama-prema-vaśyatvān mādhavīti tadocyate // RUnm_5.94 //",
    "GK16ujjvni_u:984": " hṛṣṭāḥ svādhīna-patikā-vāsasajjābhisārikāḥ /",
    "GK16ujjvni_u:985": " maṇḍitāś ca parāḥ pañca khinnā maṇḍana-varjitāḥ /",
    "GK16ujjvni_u:986": " vāma-gaṇḍāśrita-karāś cintā-santapta-mānasāḥ // RUnm_5.95 //",
    "GK16ujjvni_u:987": " uttamā madhyamā cātra kaniṣṭhā ceti tās tridhā /",
    "GK16ujjvni_u:988": " vrajendranandane prema-tāratamyena kīrtitāḥ // RUnm_5.96 //",
    "GK16ujjvni_u:989": " bhāvaḥ syād uttamādīnāṃ yasyā yāvān priye harau /",
    "GK16ujjvni_u:990": " tasyāpi tasyāṃ tāvān syād iti sarvatra yujyate // RUnm_5.97 //",
    "GK16ujjvni_u:991": " tatra uttamā, yathā-",
    "GK16ujjvni_u:992": " kartuṃ śarma kṣaṇikam api me sādhyam ujjhaty aśeṣaṃ",
    "GK16ujjvni_u:993": " cittotsaṅge na bhajati mayā datta-khedāpy asūyām /",
    "GK16ujjvni_u:994": " śrutvā cāntarvidalati mṛṣāpy ārti-vārtā-lavaṃ me",
    "GK16ujjvni_u:995": " rādhā mūrdhany akhila-sudṛśāṃ rājate sad-guṇena // RUnm_5.98 //",
    "GK16ujjvni_u:996": " madhyamā, yathā-",
    "GK16ujjvni_u:997": " durmānam eva mananā bahu mānayantī",
    "GK16ujjvni_u:998": " kiṃ jñāta-kṛṣṇa-hṛdayārtir api prayāsi /",
    "GK16ujjvni_u:999": " raṅge taraṅgam akhilāṅgi varāṅganānāṃ",
    "GK16ujjvni_u:1000": " nāsau priye sakhi bhavaty anurāga-mudrā // RUnm_5.99 //",
    "GK16ujjvni_u:1001": " kaniṣṭhā, yathā-",
    "GK16ujjvni_u:1002": " danujabhid-abhisāra-prastutau vṛṣṭim ugrāṃ",
    "GK16ujjvni_u:1003": " jana-gamana-virāmād uccakaiḥ stauṣi tuṣṭā /",
    "GK16ujjvni_u:1004": " kathaya katham idānīṃ jṛmbhite megha-ḍimbhe",
    "GK16ujjvni_u:1005": " kutukini bata kuñje prasthitau mantharāsi // RUnm_5.100 //",
    "GK16ujjvni_u:1006": " pūrvaṃ yāḥ pañcadaśadhā proktās tāsāṃ śataṃ tathā /",
    "GK16ujjvni_u:1007": " viṃśatiś cābhir atra syād avasthābhiḥ kilāṣṭabhiḥ // RUnm_5.101 //",
    "GK16ujjvni_u:1008": " punaś ca tri-vidhair ebhiḥ prabhedair uttamādibhiḥ /",
    "GK16ujjvni_u:1009": " triśatī spaṣṭam uktātra ṣaṣṭyā yuktā manīṣibhiḥ // RUnm_5.102 //",
    "GK16ujjvni_u:1010": " kiṃ ca-",
    "GK16ujjvni_u:1011": " yathā syur nāyakāvasthā nikhilā eva mādhave /",
    "GK16ujjvni_u:1012": " tathaitā nāyikāvasthā rādhāyāṃ prāyaśo matāḥ // RUnm_5.103 //",
    "GK16ujjvni_u:1013": " iti śrī-śrī-ujjvala-nīlamaṇau",
    "GK16ujjvni_u:1014": " nāyikā-bheda-prakaraṇam //5// (6)",
    "GK16ujjvni_u:1015": " atha yūtheśvarī-bheda-prakaraṇam",
    "GK16ujjvni_u:1016": " etāsāṃ yūtha-mukhyānāṃ viśeṣo varṇito'py asau /",
    "GK16ujjvni_u:1017": " suhṛd-ādau vyavahṛti-vyaktaye varṇyate punaḥ // RUnm_6.1 //",
    "GK16ujjvni_u:1018": " saubhāygāder ihādhikyād adhikā sāmyataḥ samā /",
    "GK16ujjvni_u:1019": " laghutvāl laghur ity uktās tridhā gokula-subhruvaḥ // RUnm_6.2 //",
    "GK16ujjvni_u:1020": " pratyekaṃ prakharā madhyā mṛdvī ceti punas tridhā // RUnm_6.3 //",
    "GK16ujjvni_u:1021": " pragalbha-vākyā prakharā khyātā dulaṅghya-bhāṣitā /",
    "GK16ujjvni_u:1022": " tad-ūnatve bhaven mṛdvī madhyā tat-sāmyam āgatā // RUnm_6.4 //",
    "GK16ujjvni_u:1023": " tatra adhikā-trikam-",
    "GK16ujjvni_u:1024": " ātyantikī tathaivāpekṣikī cety adhikā tridhā // RUnm_6.5 //",
    "GK16ujjvni_u:1025": " sarvathaivāsamordhā yā sā syād ātyantikādhikā /",
    "GK16ujjvni_u:1026": " sā rādhā sa tu madhyaiva yan nānyā sadṛśī vraje // RUnm_6.6 //",
    "GK16ujjvni_u:1027": " tatra ātyantādhikā-",
    "GK16ujjvni_u:1028": " yathā-",
    "GK16ujjvni_u:1029": " tāvad bhadrā vadati caṭulaṃ phullatām eti pālī",
    "GK16ujjvni_u:1030": " śālīnatvaṃ tyajati vimalā śyāmalāhaṅkaroti /",
    "GK16ujjvni_u:1031": " svairaṃ candrāvalir api calaty unnamayyottamāṅgaṃ",
    "GK16ujjvni_u:1032": " yāvat karṇe na hi niviśate hanta rādheti mantraḥ // RUnm_6.7 //",
    "GK16ujjvni_u:1033": " atha āpekṣikādhikā-",
    "GK16ujjvni_u:1034": " madhye yūthādhināthānām apekṣyaikatamām iha /",
    "GK16ujjvni_u:1035": " yā syād anyatamā śreṣṭhā sā proktāpekṣikādhikā // RUnm_6.8 //",
    "GK16ujjvni_u:1036": " atha adhika-prakharā, yathā-",
    "GK16ujjvni_u:1037": " paśya kṣauṇī-dharād upaiti purataḥ kṛṣṇo bhujaṅgāgraṇī-",
    "GK16ujjvni_u:1038": " stūrṇaṃ bhīrubhir ālibhiḥ samam itas tvaṃ yāhi mantrojjhite /",
    "GK16ujjvni_u:1039": " ācāryāham aṭāmi bhogi-ramaṇī-vṛndasya vṛndāṭavīṃ",
    "GK16ujjvni_u:1040": " kiṃ naḥ kāmini kārmaṇena vaśatāṃ nītaḥ kariṣyaty asau // RUnm_6.9 //",
    "GK16ujjvni_u:1041": " atha adhika-madhyā-",
    "GK16ujjvni_u:1042": " ālībhir me tvam asi viditā pūrṇimāyā pradoṣe",
    "GK16ujjvni_u:1043": " roṣeṇāsau prathayasi kathaṃ pāṭavenāvahitthām /",
    "GK16ujjvni_u:1044": " dhṛtvā dhūrte saha-parijanāṃ mad-gṛhe tvāṃ nirundhyāṃ",
    "GK16ujjvni_u:1045": " vartma-prekṣī guṇayatu sa te jāgaraṃ kuñja-rājaḥ // RUnm_6.10 //",
    "GK16ujjvni_u:1046": " atha adhika-mṛdvī-",
    "GK16ujjvni_u:1047": " nyañcan-mūrdhā saha parijanair dūrato mā prayāsī-",
    "GK16ujjvni_u:1048": " rmām ālokya priya-sakhi yataḥ prema-pātrī mamāsi /",
    "GK16ujjvni_u:1049": " mālā maulau tava paricitā mat-kalā-kauśalāḍhyā",
    "GK16ujjvni_u:1050": " dyūte jitvā danuja-damanaṃ yā tvayā svīkṛtāsti // RUnm_6.11 //",
    "GK16ujjvni_u:1051": " atha samā-trikam-",
    "GK16ujjvni_u:1052": " sāmyaṃ bhaved adhikayos tathā laghu-yugasya ca // RUnm_6.12 //",
    "GK16ujjvni_u:1053": " tatra sama-prakharā-",
    "GK16ujjvni_u:1054": " na bhavati tava pārśve cet sakhī kāpi mābhūt",
    "GK16ujjvni_u:1055": " parihara hṛdi kampaṃ kiṃ haris te vidhātā /",
    "GK16ujjvni_u:1056": " aham aticaturābhir veṣṭitālī-ghaṭābhiḥ",
    "GK16ujjvni_u:1057": " priya-sakhi puratas te dustarā bāhudāsmi // RUnm_6.13 //",
    "GK16ujjvni_u:1058": " atha sama-madhyā-",
    "GK16ujjvni_u:1059": " lole na spṛśa māṃ tavālika-taṭe dhātur yad ālakṣyate",
    "GK16ujjvni_u:1060": " tvaṃ spṛśyāsi kathaṃ bhujaṅga-ramaṇī dūrād atas tyajyase /",
    "GK16ujjvni_u:1061": " dhig vāmaṃ vadasi tvam eva kuhaka-preṣṭhāsi bhogāṅkite",
    "GK16ujjvni_u:1062": " yenādya cyutakañcukāḥ śuṣir ataḥsakhyo'pi sarpanti te // RUnm_6.14 //",
    "GK16ujjvni_u:1063": " atha sama-mṛdvī-",
    "GK16ujjvni_u:1064": " pratyākhyātu suhṛjjanaḥ katham ayaṃ tārābhidhatte giraṃ",
    "GK16ujjvni_u:1065": " prāṇās tvaṃ hi mamoccakair urasi śape dharmāya līlāvati /",
    "GK16ujjvni_u:1066": " kintu tām aham arthaye param idaṃ kalyāṇi taṃ vallabhaṃ",
    "GK16ujjvni_u:1067": " svīyaṃ śādhi yathā sa gauri sarale kuryāj jane na cchalam // RUnm_6.15 //",
    "GK16ujjvni_u:1068": " yathā vā-",
    "GK16ujjvni_u:1069": " prahitya kaṭhine nijaṃ parijanaṃ madāryā tvayā",
    "GK16ujjvni_u:1070": " nikāmam upajapyatāṃ kim u vibhīṣikāḍambaraiḥ /",
    "GK16ujjvni_u:1071": " vrajāmi ravijā-taṭe guru-girā mṛṣā-śaṅkini",
    "GK16ujjvni_u:1072": " pradoṣa-samaye samaṃ savayasā śivāṃ sevitum // RUnm_6.16 //",
    "GK16ujjvni_u:1073": " atha laghu-trikam-",
    "GK16ujjvni_u:1074": " laghur āpekṣikī cātyantikī ceti dvidhoditā // RUnm_6.17 //",
    "GK16ujjvni_u:1075": " tatra āpekṣikī laghuḥ-",
    "GK16ujjvni_u:1076": " madhye yūthādhināthānām apekṣyaikatamām iha /",
    "GK16ujjvni_u:1077": " yā syād anyatamā nyūnā sā proktāpekṣikī laghuḥ // RUnm_6.18 //",
    "GK16ujjvni_u:1078": " tatra laghu-prakharā-",
    "GK16ujjvni_u:1079": " tvaṃ mithyā-guṇa-kīrtanena caṭule vṛndāṭavī-taskare",
    "GK16ujjvni_u:1080": " gāḍhaṃ devi nibadhya māṃ kim adhunā tuṣṭā taṭasthāyase /",
    "GK16ujjvni_u:1081": " hṛtvā dhairya-dhanāni hanta rabhasād ācchidya hrī-vaibhavaṃ",
    "GK16ujjvni_u:1082": " yenāyaṃ sakhi vañcito'pi bahudhā duḥkhī jano vañcyate // RUnm_6.19 //",
    "GK16ujjvni_u:1083": " atha laghu-madhyā-",
    "GK16ujjvni_u:1084": " goṣṭhādhīśa-sutasya sā nava-nava-preṣṭhasya yāvad-dṛśoḥ",
    "GK16ujjvni_u:1085": " panthānaṃ vṛṣabhānujā sakhi vaśīkārauṣdhijñā yayau /",
    "GK16ujjvni_u:1086": " tāvat tvayy api kūrkṣam asya balavad-dākṣiṇyam evekṣyate",
    "GK16ujjvni_u:1087": " kā candrāvali evi durbhagatayā dūnātmanāṃ naḥ kathā // RUnm_6.20 //",
    "GK16ujjvni_u:1088": " atha laghu-mṛdvī-",
    "GK16ujjvni_u:1089": " apasaraṇam ito naḥ sāmprataṃ syād",
    "GK16ujjvni_u:1090": " yad api hari-cakoraṃ citram ālaocayāmaḥ /",
    "GK16ujjvni_u:1091": " kalayata sahacaryaḥ paryaṭad-gaura-dīpti-",
    "GK16ujjvni_u:1092": " staṭa-bhuvi nava-śobhāṃ sauti candrāvalīyam // RUnm_6.21 //",
    "GK16ujjvni_u:1093": " atha ātyantikī laghuḥ-",
    "GK16ujjvni_u:1094": " anyā yato'sti na nyūnā sā syād ātyantikī laghuḥ /",
    "GK16ujjvni_u:1095": " traividhya-sambhave'py asyā mṛdutaivocitā bhavet // RUnm_6.22 //",
    "GK16ujjvni_u:1096": " yathā-",
    "GK16ujjvni_u:1097": " nija-nikhila-sakhīnām āgraheṇāgha-vairī",
    "GK16ujjvni_u:1098": " katham api sa mayādya vyaktam āmantrito'sti /",
    "GK16ujjvni_u:1099": " kṣaṇam uru-karuṇābhiḥ saṃvarītuṃ trapāṃ me",
    "GK16ujjvni_u:1100": " mad-udavasita-lakṣmīṃ goṣṭha-devyas tanudhvam // RUnm_6.23 //",
    "GK16ujjvni_u:1101": " na samā na laghuś cādyā bhaven naivādhikāntimā /",
    "GK16ujjvni_u:1102": " anyās tridhādhikāś ca syuḥ samāś ca laghavaś ca tāḥ // RUnm_6.24 //",
    "GK16ujjvni_u:1103": " vinātyantādhikāṃ tena sarvāsu laghutā bhavet /",
    "GK16ujjvni_u:1104": " sarvāsv adhikatā ca syād vinaivātyantikīṃ laghum // RUnm_6.25 //",
    "GK16ujjvni_u:1105": " ādyaikaivāntimā dvedhā madhyasthā navadhoditāḥ /",
    "GK16ujjvni_u:1106": " ity asau yūthanāthānāṃ bhidā dvādaśadhoditā // RUnm_6.26 //",
    "GK16ujjvni_u:1107": " iti śrī-śrī-ujjvala-nīlamaṇau",
    "GK16ujjvni_u:1108": " yūtheśvarī-bheda-prakaraṇam //6// (8)",
    "GK16ujjvni_u:1109": " atha sakhī-prakaraṇam",
    "GK16ujjvni_u:1110": " prema-līlā-vihārāṇāṃ samyag vistārikā sakhī /",
    "GK16ujjvni_u:1111": " viśrambha-ratna-peṭī ca tataḥ suṣthu vivicyate // RUnm_8.1 //",
    "GK16ujjvni_u:1112": " eka-yūthānuṣaktānāṃ sakhīnām eva madhyataḥ /",
    "GK16ujjvni_u:1113": " adhikāder bhidā jñeyā prakharādeś ca pūrvavat // RUnm_8.2 //",
    "GK16ujjvni_u:1114": " prema-saubhāgya-sādguṇyādy-ādhikyād adhikā sakhī /",
    "GK16ujjvni_u:1115": " samā tat-sāmyato jñeyā tal-laghutvāt tathā laghuḥ // RUnm_8.3 //",
    "GK16ujjvni_u:1116": " durlaṅghya-vākya-prakharā prakhyātā gauravocitā /",
    "GK16ujjvni_u:1117": " tad-ūnatve bhaven mṛdvī madhyā tat-sāmyam āgatā // RUnm_8.4 //",
    "GK16ujjvni_u:1118": " ātyantikādhikatvādi-bhedaḥ pūrvavad atra saḥ /",
    "GK16ujjvni_u:1119": " sva-yūthe yūtha-nāthaiva syād atrātyantikādhikā /",
    "GK16ujjvni_u:1120": " sā kvāpi prakharā yūthe kvāpi madhyā mṛduḥ kvacit // RUnm_8.5 //",
    "GK16ujjvni_u:1121": " tatra ātyantikādhikā-trikam-",
    "GK16ujjvni_u:1122": " tat trikaṃ sakalāpekṣyaṃ nātīvānyavaśaṃ tathā /",
    "GK16ujjvni_u:1123": " sva-yūthe tad-vyavahṛti-vyaktaye punar ucyate // RUnm_8.6 //",
    "GK16ujjvni_u:1124": " tatra ātyantikādhika-prakharā-",
    "GK16ujjvni_u:1125": " nīle nīla-nicolam arthaye maghe dehi srajaṃ dāmanīṃ",
    "GK16ujjvni_u:1126": " tvaṃ kālāguru-kardamaiḥ sakhi tanuṃ limpasva campe mama /",
    "GK16ujjvni_u:1127": " jānīhi bhramarākṣi kutra guravaḥ paśya pradoṣodgame",
    "GK16ujjvni_u:1128": " kuñjābhikramaṇāya māṃ tvarayate sphārāndhakārāvalī // RUnm_8.7 //",
    "GK16ujjvni_u:1129": " adhika-prakharāḥ śyāmā-maṅgalādyāḥ prakīrtitāḥ // RUnm_8.8 //",
    "GK16ujjvni_u:1130": " tatra ātyantikādhika-madhyā-",
    "GK16ujjvni_u:1131": " anaṅga-śara-jarjaraṃ sphuṭati cen mano vas tadā",
    "GK16ujjvni_u:1132": " mad-arthana-kadarthanaiḥ kṛtam itaḥ svayaṃ gacchata /",
    "GK16ujjvni_u:1133": " dṛśāṃ pathi bhavādṛśī-praṇayitānurūpaḥ sukhaṃ",
    "GK16ujjvni_u:1134": " yad atra rata-hiṇḍakaḥ sa kila pāti go-maṇḍalam // RUnm_8.9 //",
    "GK16ujjvni_u:1135": " bhavanty adhika-madhyās tu śrī-rādhā-pālikādayaḥ // RUnm_8.10 //",
    "GK16ujjvni_u:1136": " tatra ātyantikādhika-mṛdvī-",
    "GK16ujjvni_u:1137": " śṛṇu sakhi vacas tathyaṃ māna-grahe mama kā kṣatiḥ",
    "GK16ujjvni_u:1138": " sphurati muralī-nāde ko vā śramaḥ śravaṇāvṛtau /",
    "GK16ujjvni_u:1139": " atikaṭhinatā-durvādaṃ te niśamya mayā vraje",
    "GK16ujjvni_u:1140": " damayitum amuṃ kintu kṣipraṃ dṛg-ardham agha-dviṣi // RUnm_8.11 //",
    "GK16ujjvni_u:1141": " adhikā mṛdavaś candrāvalī-bhadrādayo matāḥ // RUnm_8.12 //",
    "GK16ujjvni_u:1142": " atha āpekṣikādhikā-trikam-",
    "GK16ujjvni_u:1143": " yauthikīṣu sakhīṣv eva yūtheśāto laghuṣv iha /",
    "GK16ujjvni_u:1144": " yādhikaikām apekṣānyā sā syād āpekṣikādhikā // RUnm_8.13 //",
    "GK16ujjvni_u:1145": " tatra adhika-prakharā-",
    "GK16ujjvni_u:1146": " sumadhye mā yāsīs tvam adhikam amībhir mṛdulatāṃ",
    "GK16ujjvni_u:1147": " madasyopādānaiḥ śaṭha-kula-guror jalpa-madhubhiḥ /",
    "GK16ujjvni_u:1148": " ayi krīḍā-lubdhe kim u nibhṛta-bhṛṅgendra-bhaṇite",
    "GK16ujjvni_u:1149": " kuḍuṅge rādhāyāḥ klamam api visasmāra bhavatī // RUnm_8.14 //",
    "GK16ujjvni_u:1150": " yathā vā-",
    "GK16ujjvni_u:1151": " mugdhe tūṣṇīṃ bhava śaṭha-kalā-maṇḍalākhaṇḍalena",
    "GK16ujjvni_u:1152": " tvaṃ mantreṇa sphuṭam iha vaśīkṛtya tenānuśiṣṭā /",
    "GK16ujjvni_u:1153": " kuñje govardhana-śikhariṇo jāgareṇādya rādhāṃ",
    "GK16ujjvni_u:1154": " dṛṣṭvāpy uccaiḥ sakhi yad asi me cāṭu-vāde pravṛttā // RUnm_8.15 //",
    "GK16ujjvni_u:1155": " lalitādyās tu gāndharvā-yūthe'tra prakharādhikāḥ // RUnm_8.16 //",
    "GK16ujjvni_u:1156": " atha adhika-madhyā-",
    "GK16ujjvni_u:1157": " dāmārpyatāṃ priya-sakhī-prahitāṃ tvayaiva",
    "GK16ujjvni_u:1158": " dāmodare kusumam atra mayāvaceyam /",
    "GK16ujjvni_u:1159": " nāhaṃ bhramāc caturike sakhi sūcanīyā",
    "GK16ujjvni_u:1160": " kṛṣṇaḥ kadarthayati mām adhikaṃ yad eṣaḥ // RUnm_8.17 //",
    "GK16ujjvni_u:1161": " yathā vā-",
    "GK16ujjvni_u:1162": " gīro gambhīrārthāḥ katham iva hitās te na śṛṇuyāṃ",
    "GK16ujjvni_u:1163": " nigūḍho māṃ kintu vyathayati murārer avinayaḥ /",
    "GK16ujjvni_u:1164": " mayollāsāt tasmai svayam upahṛtā hanta sakhi yā",
    "GK16ujjvni_u:1165": " kuraṅgākṣī-keśopari paricitā sā srag adhunā // RUnm_8.18 //",
    "GK16ujjvni_u:1166": " atra yūthe viśākhādyā bhavanty adhika-madhyamāḥ // RUnm_8.19 //",
    "GK16ujjvni_u:1167": " atha adhika-mṛdvī-",
    "GK16ujjvni_u:1168": " darāpi na dṛg-arpitā sakhi śikhaṇḍa-cūḍe mayā",
    "GK16ujjvni_u:1169": " prasīda bata mā kṛthā mayi vṛthā purobhāgitām /",
    "GK16ujjvni_u:1170": " naṭan-makara-kuṇḍalaṃ sapadi caṇḍi līlā-gatiṃ",
    "GK16ujjvni_u:1171": " tanoty ayam adūrataḥ kim iha saṃvidheyaṃ mayā // RUnm_8.20 //",
    "GK16ujjvni_u:1172": " adhikā mṛdavaś cātra citrā madhurikādayaḥ // RUnm_8.21 //",
    "GK16ujjvni_u:1173": " atha samā-trikam-",
    "GK16ujjvni_u:1174": " gāḍha-viśrambha-nirbheda-prema-bandhaṃ samā-trikam // RUnm_8.22 //",
    "GK16ujjvni_u:1175": " tatra sama-prakharā-",
    "GK16ujjvni_u:1176": " praviśati harir eṣa prekṣya nau hṛṣṭa-cetāḥ",
    "GK16ujjvni_u:1177": " sakhi sapadi mudhā tvaṃ sambhramān mā prayāsīḥ /",
    "GK16ujjvni_u:1178": " pṛthu-bhuja-parighābhyāṃ skandhayor arpitābhyāṃ",
    "GK16ujjvni_u:1179": " taṭa-bhuvi sukham āvāṃ maṇḍite paryaṭāvaḥ // RUnm_8.23 //",
    "GK16ujjvni_u:1180": " atha sama-madhyā-",
    "GK16ujjvni_u:1181": " śyāme gauri hariḥ kva dīvyati sakhi kṣauṇībhṛtaḥ kandare",
    "GK16ujjvni_u:1182": " kiṃ pañcāsya-nakhāḥ sva-vikrama-madhur vakṣoja-kumbhe tava /",
    "GK16ujjvni_u:1183": " ākarṣaty abhitaḥ sa nāga-mathanas tvām eva kṛtvā ravaṃ",
    "GK16ujjvni_u:1184": " mithyālāsya-naṭi tvam eva ramase tasmin sukaṇṭhi-rave // RUnm_8.24 //",
    "GK16ujjvni_u:1185": " atha sama-mṛdvī-",
    "GK16ujjvni_u:1186": " prālambam indumukhi yādṛśam eva dattaṃ",
    "GK16ujjvni_u:1187": " kṛṣṇena tubhyam aparaṃ sakhi tādṛśaṃ me /",
    "GK16ujjvni_u:1188": " tvaṃ cen madīyam api ditsasi nādya mā dā",
    "GK16ujjvni_u:1189": " hāsyaṃ vimuñca calitā tava pārśvato'smi // RUnm_8.25 //",
    "GK16ujjvni_u:1190": " atha laghu-trikam-",
    "GK16ujjvni_u:1191": " laghu-trikaṃ priya-sakhī-saukhyotkarṣārtha-ceṣṭitam // RUnm_8.26 //",
    "GK16ujjvni_u:1192": " yadapy anyonya-niṣṭhaṃ syāt sakhyaṃ tad api yujyate /",
    "GK16ujjvni_u:1193": " sadā sāhāyya-hetutvān mukhyaṃ tat tu laghu-trike // RUnm_8.27 //",
    "GK16ujjvni_u:1194": " laghur āpekṣikī cātyantikī ceti dvidheritā // RUnm_8.28 //",
    "GK16ujjvni_u:1195": " tatra āpekṣika-laghuḥ-",
    "GK16ujjvni_u:1196": " āpekṣika-laghuś cātra kathitā lalitādikā // RUnm_8.29 //",
    "GK16ujjvni_u:1197": " tatra laghu-prakharā,",
    "GK16ujjvni_u:1198": " yathā vidagdha-mādhave (5.32)-",
    "GK16ujjvni_u:1199": " dhārā bāṣpa-mayī na yāti viratiṃ lokasya nimitsataḥ",
    "GK16ujjvni_u:1200": " premāsminn iti nanda-nandana-rataṃ lobhonmanā mā kṛthāḥ /",
    "GK16ujjvni_u:1201": " itthaṃ bhūri nivāritāpi tarale mad-vāci sācīkṛta-",
    "GK16ujjvni_u:1202": " bhrū-dvandvā na hi gauravaṃ tvam akaroḥ kiṃ nādya rodiṣyasi // RUnm_8.30 //",
    "GK16ujjvni_u:1203": " sā laghu-prakharā dvedhā bhaved vāmātha dakṣiṇā // RUnm_8.31 //",
    "GK16ujjvni_u:1204": " tatra vāmā-",
    "GK16ujjvni_u:1205": " māna-grahe sadodyuktā tac chaithilye ca kopanā /",
    "GK16ujjvni_u:1206": " abhedyā nāyake prāyaḥ krūrā vāmeti kīrtyate // RUnm_8.32 //",
    "GK16ujjvni_u:1207": " tatra māna-grahe sadodyuktā,",
    "GK16ujjvni_u:1208": " yathā padyāvalyāṃ (222)-",
    "GK16ujjvni_u:1209": " kañcana vañcana-cature",
    "GK16ujjvni_u:1210": " prapañcaya tvaṃ murāntake mānam /",
    "GK16ujjvni_u:1211": " bahu-vallabhe hi puruṣe",
    "GK16ujjvni_u:1212": " dākṣiṇyaṃ duḥkham udvahati // RUnm_8.33 //",
    "GK16ujjvni_u:1213": " māna-śaithilye kopanā, yathā-",
    "GK16ujjvni_u:1214": " sarabhasam abhivyaktiṃ yāte navāvinayotkare",
    "GK16ujjvni_u:1215": " caṭupaṭimabhir nītā mṛdvī prasādam agha-dviṣā /",
    "GK16ujjvni_u:1216": " asarala-sakhī-cillī-vyālī-paribhrama-kampitā",
    "GK16ujjvni_u:1217": " vimukhitamukhī bhūyo bhadrā haṭhād bhrukuṭiṃ dadhe // RUnm_8.34 //",
    "GK16ujjvni_u:1218": " nāyakābhedyā,",
    "GK16ujjvni_u:1219": " yathoddhava-sandeśe (52)-",
    "GK16ujjvni_u:1220": " kāmaṃ dūre vasatu paṭimā cāṭu-vṛndas tatrāyaṃ",
    "GK16ujjvni_u:1221": " rājyaṃ svāmin viracaya mama prāṅgaṇaṃ mā prayāsīḥ /",
    "GK16ujjvni_u:1222": " hanta klāntā mama sahacarī rātrim ekākinī iyaṃ",
    "GK16ujjvni_u:1223": " nītā kuñje nikhila-paśupī-nāgarojjāgareṇa // RUnm_8.35 //",
    "GK16ujjvni_u:1224": " nāyake krūrā,",
    "GK16ujjvni_u:1225": " yathā dāna-keli-kaumudyāṃ (57)-",
    "GK16ujjvni_u:1226": " amūr vraja-mṛgekṣaṇāś catur-aśīti-lakṣādhikāḥ",
    "GK16ujjvni_u:1227": " pratisvam iti kīrtitaṃ savayasā tavaivāmunā /",
    "GK16ujjvni_u:1228": " ihāpi bhuvi viśrutā priya-sakhī mahārghyety asau",
    "GK16ujjvni_u:1229": " kathaṃ tad api sāhasī śaṭha/",
    "GK16ujjvni_u:1230": " jighṛkṣur enām asi // RUnm_8.36 //",
    "GK16ujjvni_u:1231": " yūthe ætra vāma-prakharā lalitādyāḥ prakīrtitāḥ // RUnm_8.37 //",
    "GK16ujjvni_u:1232": " atha dakṣiṇā-",
    "GK16ujjvni_u:1233": " asahā māna-nirbandhe nāyake yukta-vādinī /",
    "GK16ujjvni_u:1234": " sāmabhis tena bhedyā ca dakṣiṇā parikīrtitā // RUnm_8.38 //",
    "GK16ujjvni_u:1235": " tatra māna-nirbandhāsahā,",
    "GK16ujjvni_u:1236": " yathā śrī-gīta-govinde (9.10)-",
    "GK16ujjvni_u:1237": " snigdhe yat paruṣāsi praṇamati stabdhāsi yad rāgiṇi",
    "GK16ujjvni_u:1238": " dveṣasthāsi yad unmukhe vimukhatāṃ yātāsi tasmin priye /",
    "GK16ujjvni_u:1239": " tad yuktaṃ viparīta-kāriṇi tava śrī-khaṇḍa-carcā viṣaṃ",
    "GK16ujjvni_u:1240": " śītāṃśus tapano himaṃ hutavahaḥ krīḍā-mudo yātanāḥ // RUnm_8.39 //",
    "GK16ujjvni_u:1241": " nāyake yukta-vādini,",
    "GK16ujjvni_u:1242": " yathā padyāvalyām (297)-",
    "GK16ujjvni_u:1243": " adoṣād doṣād vā tyajati vipine tāṃ yadi bhavān",
    "GK16ujjvni_u:1244": " abhadraṃ bhadraṃ vā tribhuvana-pate tvāṃ vadatu kaḥ /",
    "GK16ujjvni_u:1245": " idaṃ tu krūraṃ me smarati hṛdayaṃ yat kila tayā",
    "GK16ujjvni_u:1246": " tvad-arthaṃ kāntāre kula-tilaka nātmāpi gaṇitaḥ // RUnm_8.40 //",
    "GK16ujjvni_u:1247": " nāyaka-bhedyā, yathā-",
    "GK16ujjvni_u:1248": " na vyarthāṃ kuruṣe mamaiva bhaṇitiṃ madhye sakhīnām iti",
    "GK16ujjvni_u:1249": " śrutvā khyātim asau kṛtī madhuripur māṃ bāḍham āśiśriye /",
    "GK16ujjvni_u:1250": " dṛṣṭvā mad-vadanaṃ prasīda rabhasād enaṃ puraḥ kātaraṃ",
    "GK16ujjvni_u:1251": " kalyāṇībhir alaṃ kṛśodari dṛśor bhaṅgībhir aṅgīkuru // RUnm_8.41 //",
    "GK16ujjvni_u:1252": " tuṅgavidyādikā cātra dakṣiṇa-prakharā bhavet // RUnm_8.42 //",
    "GK16ujjvni_u:1253": " atha laghu-madhyā-",
    "GK16ujjvni_u:1254": " tvayā racita-saṃkathāṃ pathi samīkṣya māṃ māninī",
    "GK16ujjvni_u:1255": " sakhī mama viṣaṇṇa-dhīḥ kṛta-kaṭākṣam ākṣepyati /",
    "GK16ujjvni_u:1256": " vrajādhipati-nandana tvam avadhehi mantraṃ bruve",
    "GK16ujjvni_u:1257": " vinātra lalitāśrayaṃ bhavad-upakramo'yaṃ vṛthā // RUnm_8.43 //",
    "GK16ujjvni_u:1258": " atha laghu-mṛdvī-",
    "GK16ujjvni_u:1259": " sakhi tava muhur mūrdhnā pāda-graho'pi mayā kṛta-",
    "GK16ujjvni_u:1260": " stad api ca harau jātāsi tvaṃ prasāda-parāṅ-mukhī /",
    "GK16ujjvni_u:1261": " bhavatu yamunā-tīre veṇor udañcati pañcame",
    "GK16ujjvni_u:1262": " vicalita-dhṛtis tvaṃ lolākṣī mayāpi hasiṣyase // RUnm_8.44 //",
    "GK16ujjvni_u:1263": " atha ātyantika-laghuḥ-",
    "GK16ujjvni_u:1264": " ātyantika-laghus tatra proktā kusumikādikā /",
    "GK16ujjvni_u:1265": " sarvathā mṛdur eveyaṃ yan nitānta-laghīyasī // RUnm_8.45 //",
    "GK16ujjvni_u:1266": " yathā-",
    "GK16ujjvni_u:1267": " vande sundari sandiśa priya-sakhīṃ mānaṃ vimuñcatv asau",
    "GK16ujjvni_u:1268": " sotkaṇṭhāpi manasvinīva vasati tvac-chaṅkayā veśmani /",
    "GK16ujjvni_u:1269": " dūre tvan-mukham īkṣate harir iyaṃ maunaṃ śukaḥ śikṣate",
    "GK16ujjvni_u:1270": " lāsyaṃ necchati candrakī savayasaḥ kvāsīmit na svaṃ viduḥ // RUnm_8.46 //",
    "GK16ujjvni_u:1271": " prakharādiṣv anyatamā yūtheśaikaiva kīrtitā /",
    "GK16ujjvni_u:1272": " madhyasthā navadhaivantyā samā laghur iti dvidhā // RUnm_8.47 //",
    "GK16ujjvni_u:1273": " ekaikasminn ato yūthe bhidā dvādaśadhā bhavet /",
    "GK16ujjvni_u:1274": " atha dūtyārtham etāsāṃ viśeṣaḥ punar ucyate // RUnm_8.48 //",
    "GK16ujjvni_u:1275": " dūtyam atra tu tad-dūrād yūnor yad abhisāram /",
    "GK16ujjvni_u:1276": " tatra tu prathamā nitya-nāyikāvātra kīrtitā // RUnm_8.49 //",
    "GK16ujjvni_u:1277": " syur nāyikāś ca sakhyaś ca tisro madhyasthitās tataḥ // RUnm_8.50 //",
    "GK16ujjvni_u:1278": " tatrādyā nāyikā-prāyā dvitīyā dvi-samā tataḥ /",
    "GK16ujjvni_u:1279": " tṛtīyā tu sakhī-prāyā nitya-sakhyeva pañcamī // RUnm_8.51 //",
    "GK16ujjvni_u:1280": " ādyāyāṃ nikhilāḥ sakhyo dūtya eva na nāyikāḥ /",
    "GK16ujjvni_u:1281": " pūrvoktā nāyikā eva pañcamyāṃ na tu dūtikāḥ // RUnm_8.52 //",
    "GK16ujjvni_u:1282": " tatra nitya-nāyikā-",
    "GK16ujjvni_u:1283": " yātra yūtheśvarī proktā sā bhaven nitya-nāyikā /",
    "GK16ujjvni_u:1284": " apekṣyatvād atīvāsyā mukhyaṃ dūtyaṃ na vidyate // RUnm_8.53 //",
    "GK16ujjvni_u:1285": " svayauthikya-sakhī-madhye yā yatrātīva rāgiṇī /",
    "GK16ujjvni_u:1286": " niyuktair asti tad dūtye suṣṭhu sā yūtha-mukhyayā /",
    "GK16ujjvni_u:1287": " tathāpi praṇayāṃ kvāpi kadācid gauṇam īkṣyate // RUnm_8.54 //",
    "GK16ujjvni_u:1288": " dūre gatāgatam ṛte yad dūtyaṃ gauṇam atra tat /",
    "GK16ujjvni_u:1289": " gauṇaṃ hareḥ samakṣaṃ ca parokṣaṃ ceti tad dvidhā // RUnm_8.55 //",
    "GK16ujjvni_u:1290": " tatra samakṣam-",
    "GK16ujjvni_u:1291": " sāṅketikaṃ vācikaṃ ca samakṣaṃ dvividhaṃ matam // RUnm_8.56 //",
    "GK16ujjvni_u:1292": " tatra sāṅketikam-",
    "GK16ujjvni_u:1293": " tatrādyaṃ syād dṛgantādyaiḥ kṛṣṇaṃ prerya sva-nihnutiḥ // RUnm_8.57 //",
    "GK16ujjvni_u:1294": " yathā-",
    "GK16ujjvni_u:1295": " priya-sakhi viditaṃ te karma yat prerayantī",
    "GK16ujjvni_u:1296": " tvam aghadamanam akṣṇā kṣiptram antarhitāsi /",
    "GK16ujjvni_u:1297": " ahaha na hi latāḥ syus tatra cet kaṇṭakinyo",
    "GK16ujjvni_u:1298": " mama gatir abhaviṣyat tat-karāt kā na vedmi // RUnm_8.58 //",
    "GK16ujjvni_u:1299": " --idam adhika-mṛdvī-dūtyam",
    "GK16ujjvni_u:1300": " atha vācikam-",
    "GK16ujjvni_u:1301": " mithaḥ puro vā paścād vā vākyam ekatra vācikam // RUnm_8.59 //",
    "GK16ujjvni_u:1302": " tatra mithaḥ puraḥ kṛṣṇe vācikam-",
    "GK16ujjvni_u:1303": " mayāpalapanaṃ kiyat tvayi kariṣyate yā sakhī",
    "GK16ujjvni_u:1304": " mamāniśam upendra te kusuma-mañjarīr luñcati /",
    "GK16ujjvni_u:1305": " iyaṃ guṇavatī kare tava vidhṛtya dattādya sā",
    "GK16ujjvni_u:1306": " yathecchasi tathā kuru svayam ito gṛhaṃ gamyate // RUnm_8.60 //",
    "GK16ujjvni_u:1307": " --idam adhika-prakharā-dūtyam",
    "GK16ujjvni_u:1308": " kṛṣṇasya paścāt sakhyaṃ, yathā-",
    "GK16ujjvni_u:1309": " mat-kaṇṭhād iha mauktikāni vicinu tvaṃ vīrudārodhataḥ",
    "GK16ujjvni_u:1310": " srastāny eṣa kilāsti mālya-racanāvyāsakta-citto hariḥ /",
    "GK16ujjvni_u:1311": " diṣṭyā kṣemam upasthitaṃ sumukhi naḥ sānau yad asya cyuto",
    "GK16ujjvni_u:1312": " hastād veṇur iti prayāmi kapaṭān nihnotum enaṃ girau // RUnm_8.61 //",
    "GK16ujjvni_u:1313": " --idam adhika-madhyā-dūtyam",
    "GK16ujjvni_u:1314": " sakhyāḥ paścāt kṛṣṇe, yathā-",
    "GK16ujjvni_u:1315": " vicakilam avacetuṃ sā sakhī mad-vacobhiḥ",
    "GK16ujjvni_u:1316": " katham api taṭa-puṣpāraṇyam ekā gatāsti /",
    "GK16ujjvni_u:1317": " aghahara mama genād yāntam abhyarthaye tvāṃ",
    "GK16ujjvni_u:1318": " punar iyam atimugdhā na tvayā khedanīyā // RUnm_8.62 //",
    "GK16ujjvni_u:1319": " atha hareḥ parokṣam-",
    "GK16ujjvni_u:1320": " tata parokṣaṃ hareḥ sakhyāḥ sakhī-dvārā yad arpaṇam /",
    "GK16ujjvni_u:1321": " vyapadeśādinā vāpi tat-pārśve preṣaṇādikam // RUnm_8.63 //",
    "GK16ujjvni_u:1322": " tatra sakhī-dvārā, yathā-",
    "GK16ujjvni_u:1323": " ruddhāṃ viddhi guror girā śaśikalām ātma-dvitīyām ata-",
    "GK16ujjvni_u:1324": " stvām udyamya nayāmi śarmaṇi sadā jāgarti te rādhikā /",
    "GK16ujjvni_u:1325": " bhṛṅgāḥ subhru tad-aṅga-saurabha-bharair ākṛṣyamāṇāḥ kramāt",
    "GK16ujjvni_u:1326": " panthānaṃ prathayanti te kuru puraḥ kuñja-praveśe tvarām // RUnm_8.64 //",
    "GK16ujjvni_u:1327": " atha vyapadeśaḥ-",
    "GK16ujjvni_u:1328": " vyapadeśo harau lekhopāyanādy-arpaṇa-kriyā /",
    "GK16ujjvni_u:1329": " nija-prayojanāścarya-darśanādiś ca kīrtitaḥ // RUnm_8.65 //",
    "GK16ujjvni_u:1330": " tatra lekhya-vyapadeśena, yathā-",
    "GK16ujjvni_u:1331": " dūtī-paddhatim uddhate parihara tvaṃ sāci kiṃ prekṣase",
    "GK16ujjvni_u:1332": " vāmākṣi svayam āhṛtaṃ priya-sakhī-lekhaṃ puro vācaya /",
    "GK16ujjvni_u:1333": " śayyā puṣpamayī nikuñja-bhavane saurabhya-puñjāvṛtā",
    "GK16ujjvni_u:1334": " mṛdvī tvām iyam āhvayaty ali-ghaṭā kolāhala-vyājataḥ // RUnm_8.66 //",
    "GK16ujjvni_u:1335": " upāyana-vyapadeśena, yathā-",
    "GK16ujjvni_u:1336": " prasīda vasanāñcalaṃ mama vimuñca nirmañchanaṃ",
    "GK16ujjvni_u:1337": " vrajāmi nanu nirdaya sphurati paśya sandhyorjitā /",
    "GK16ujjvni_u:1338": " vidaty api tavonnataṃ guṇam upāharaṃ manda-dhīḥ",
    "GK16ujjvni_u:1339": " srajaṃ priya-sakhī-girā vrajapate na te dūṣaṇam // RUnm_8.67 //",
    "GK16ujjvni_u:1340": " nija-prayojana-vyapadeśena, yathā-",
    "GK16ujjvni_u:1341": " muktāvalī niśi mayā dayitā kadamba-",
    "GK16ujjvni_u:1342": " bāṭī-kuṭīra-kuhare sakhi vism.rtāsti /",
    "GK16ujjvni_u:1343": " tām āhareti v.r.sabhānujayā niyuktā",
    "GK16ujjvni_u:1344": " tāṃ projjhya kiṃ śaśikale g.rham āgatāsi // RUnm_8.68 //",
    "GK16ujjvni_u:1345": " āścarya-darśana-vyapadeśena, yathā-",
    "GK16ujjvni_u:1346": " sakhi vyālīṃ vaktre dyumaṇi-paṭalaṃ kaṇṭha-savidhe",
    "GK16ujjvni_u:1347": " dadhac-candrān mūrdhopari sakala-ratnāni vamati /",
    "GK16ujjvni_u:1348": " ali-śyāmo haṃsaḥ sphuṭam iti mad-uktāsi calitā",
    "GK16ujjvni_u:1349": " tad āścaryaṃ draṣṭuṃ kim iva kupitevātra milasi // RUnm_8.69 //",
    "GK16ujjvni_u:1350": " atha nāyikā-prāyātrikam-",
    "GK16ujjvni_u:1351": " āpekṣikādhikānāṃ yat tisṝṇāṃ laghuṣu sphuṭam /",
    "GK16ujjvni_u:1352": " kadācid eva dūtyaṃ tā nāyikā-prāyikās tataḥ // RUnm_8.70 //",
    "GK16ujjvni_u:1353": " tatra adhika-prakharā-dūtyam-",
    "GK16ujjvni_u:1354": " pāṇau me patitāsi śambhali cirād atyākulaṃ mā kṛthāḥ",
    "GK16ujjvni_u:1355": " kākuṃ te karavāṇi niṣkrayam ahaṃ śīrṇābhisāraiḥ sadā /",
    "GK16ujjvni_u:1356": " tvaṃ diṣṭyātra nikuñja-sīmani samānītā kim u stambhase",
    "GK16ujjvni_u:1357": " muktās tvat-kuca-kumbhagāḥ kṣapatu śyāmaḥ sa siṃhī-patiḥ // RUnm_8.71 //",
    "GK16ujjvni_u:1358": " tatra adhika-madhyā-dūtyam-",
    "GK16ujjvni_u:1359": " vyathayasi sadā māṃ vāg-bhaṅgyā śanair anuśiṣya yaṃ",
    "GK16ujjvni_u:1360": " chalayasi ca māṃ bhrū-nartakyā vinudya yam uddhate /",
    "GK16ujjvni_u:1361": " aham iha vaśīkṛtya svairī mayāpy upalambhita-",
    "GK16ujjvni_u:1362": " stvayi vitanutāṃ kṛṣṇaḥ padmī sa padmini vibhramam // RUnm_8.72 //",
    "GK16ujjvni_u:1363": " tatra adhika-mṛdvī-dūtyam-",
    "GK16ujjvni_u:1364": " anudinam abhisāraṃ kāritāsmi tvayāhaṃ",
    "GK16ujjvni_u:1365": " kusumita-ravi-kanyātīra-vanyā-kuṭīṣu /",
    "GK16ujjvni_u:1366": " sakṛd aham akṛtajñā tvāṃ puraḥ kuñja-madhye",
    "GK16ujjvni_u:1367": " yad iyam upanaye kā niṣkṛtis te tato'bhūt // RUnm_8.73 //",
    "GK16ujjvni_u:1368": " atha dvisamātrikam-",
    "GK16ujjvni_u:1369": " samānāṃ prakharā-madhyā-mṛdvīnāṃ tu parasparam /",
    "GK16ujjvni_u:1370": " dūtyaṃ ca nāyikātvaṃ ca samaṃ tā dvisamās tataḥ // RUnm_8.74 //",
    "GK16ujjvni_u:1371": " tatra sama-prakharā-dūtyam-",
    "GK16ujjvni_u:1372": " prāg ekāntaram eva niścitam abhūd anyonya-dūtyaṃ hi nau",
    "GK16ujjvni_u:1373": " vāras tatra tavāyam astu karavai dūtyaṃ tathāpy adya te /",
    "GK16ujjvni_u:1374": " bhrū-bhaṅgaṃ sakhi muñca maṇḍaya tanuṃ yad yācate mām asau",
    "GK16ujjvni_u:1375": " savyā te sphuratī dṛg adya mṛgaye goṣṭhāṅgane mādhavam // RUnm_8.75 //",
    "GK16ujjvni_u:1376": " atha sama-madhyā-dūtyam-",
    "GK16ujjvni_u:1377": " tvaṃ nyastāsi muradviṣaḥ śaśikale pāṇau mayā gamyate",
    "GK16ujjvni_u:1378": " dūtī hanta tavāham eva kamale kiṃ dhiṅ mṛṣā jalpasi /",
    "GK16ujjvni_u:1379": " ity anyonya-vikṣepaṇa-praṇayitā-mādhurya-mugdho hari-",
    "GK16ujjvni_u:1380": " rdorbhyāṃ te hṛdaye nidhāya yugapat paśyonmadaḥ khelati // RUnm_8.76 //",
    "GK16ujjvni_u:1381": " yathā vā-",
    "GK16ujjvni_u:1382": " kva mālatikayārpitā calasi mādhavi tvaṃ mama",
    "GK16ujjvni_u:1383": " kva mādhavikayārpitā tvam api yāsy alaṃ mālati /",
    "GK16ujjvni_u:1384": " asambhava-sahodgame rahasi kṛṣṇa-bhṛṅgo yuvā",
    "GK16ujjvni_u:1385": " yuvām iha dhayann ayaṃ vahatu kañcid ānandathum // RUnm_8.77 //",
    "GK16ujjvni_u:1386": " atīvābheda-madhuraṃ sauhṛdaṃ sama-madhyayoḥ /",
    "GK16ujjvni_u:1387": " viralaṃ śakyate jñātuṃ kintu prema-viśeṣibhiḥ // RUnm_8.78 //",
    "GK16ujjvni_u:1388": " atha sama-mṛdvī-dūtyam-",
    "GK16ujjvni_u:1389": " drutam anusaran mandārākṣīṃ mukunda nivartaya",
    "GK16ujjvni_u:1390": " vrajati nibhṛtaṃ yā kuñjāntaḥ-kuṭīm upanīya mām /",
    "GK16ujjvni_u:1391": " iti tava sakhī-vākyena tvām ahaṃ sukham āhvaye",
    "GK16ujjvni_u:1392": " sphurati hi muhur madhye tiṣṭhan vidhuḥ sama-tārayoḥ // RUnm_8.79 //",
    "GK16ujjvni_u:1393": " atha sakhī-prāyātrikam-",
    "GK16ujjvni_u:1394": " laghūnāṃ prakharā-madhyā-mṛdvīnāṃ prāyaśaḥ sadā /",
    "GK16ujjvni_u:1395": " dūtyaṃ bhavati tenemāḥ sakhī-prāyāḥ prakīrtitāḥ // RUnm_8.80 //",
    "GK16ujjvni_u:1396": " tatra laghu-prakharā-dūtyaṃ,",
    "GK16ujjvni_u:1397": " yathā śrī-gīta-govinde (11.22)-",
    "GK16ujjvni_u:1398": " tvaṃ cittena ciraṃ vahann ayam atiśrānto bhṛśaṃ tāpitaḥ",
    "GK16ujjvni_u:1399": " kandarpeṇa ca pātum icchati sudhā-sambādha-bimbādharam /",
    "GK16ujjvni_u:1400": " asyāṅkaṃ tad alaṅkuru kṣaṇam iha bhrū-kṣepa-lakṣmī-lava-",
    "GK16ujjvni_u:1401": " krīte dāsa ivopasevita-padāmbhoje kutaḥ sambhramaḥ // RUnm_8.81 //",
    "GK16ujjvni_u:1402": " atha laghu-madhyā-dūtyam-",
    "GK16ujjvni_u:1403": " kim iti kuṭilita-bhrūś caṇḍi vṛttādya sadya-",
    "GK16ujjvni_u:1404": " stvam iha kusuma-hetoḥ sauhṛdād āhṛtāsi /",
    "GK16ujjvni_u:1405": " vraja-nara-pati-putraṃ santam antar nilīya",
    "GK16ujjvni_u:1406": " priya-sakhi taṭa-kuñje hanta jāne kathaṃ vā // RUnm_8.82 //",
    "GK16ujjvni_u:1407": " atha laghu-mṛdvī-dūtyam-",
    "GK16ujjvni_u:1408": " kuñja-geham avagāhya mādhavaṃ",
    "GK16ujjvni_u:1409": " suptam atra sicayena vījaya /",
    "GK16ujjvni_u:1410": " phullam indu-kiraṇaiḥ kumudvatī-",
    "GK16ujjvni_u:1411": " koraka-prakaram āharāmy aham // RUnm_8.83 //",
    "GK16ujjvni_u:1412": " āsāṃ madhye bhavet kācin nāyikātve darāgrahā /",
    "GK16ujjvni_u:1413": " tasminn anāgrahā kācit sakhya-saukhyābhilāṣiṇī // RUnm_8.84 //",
    "GK16ujjvni_u:1414": " tatra ādyā, yathā-",
    "GK16ujjvni_u:1415": " lekhām āhara nīpa-kuñja-kuharāt tvaṃ candrakāṇāṃ mayā",
    "GK16ujjvni_u:1416": " nyastānām iti mad-girā sarabhasaṃ smerā svayaṃ prasthitā /",
    "GK16ujjvni_u:1417": " tām unmucya mad-īritāṃ śaśikale kiṃ candralekhā-śataṃ",
    "GK16ujjvni_u:1418": " celenāvṛtam anyad eva dadhatī labdhāsi namrā gṛham // RUnm_8.85 //",
    "GK16ujjvni_u:1419": " dvitīyā, yathā-",
    "GK16ujjvni_u:1420": " māṃ puṣpāṇām avacayam iyād vṛndaśo mā prahaiṣī-",
    "GK16ujjvni_u:1421": " rvṛndāraṇye param iha bhavad-duḥkha-bhītyā prayāmi /",
    "GK16ujjvni_u:1422": " satyaṃ satyaṃ sumukhi sakhitā-saukhyatas te mama syā-",
    "GK16ujjvni_u:1423": " nna svādīyān agha-vijayinaḥ keli-śayyādhirohaḥ // RUnm_8.86 //",
    "GK16ujjvni_u:1424": " atha nitya-sakhī-",
    "GK16ujjvni_u:1425": " sakhyenaiva sadā prītā nāyikātvānapekṣiṇī /",
    "GK16ujjvni_u:1426": " bhaven nitya-sakhī sā tu dvidhaikātyantikī laghuḥ /",
    "GK16ujjvni_u:1427": " āpekṣika-laghūnāṃ ca madhye'nyā kācid īritā // RUnm_8.87 //",
    "GK16ujjvni_u:1428": " yathā-",
    "GK16ujjvni_u:1429": " rādhā-raṅga-lasat-tvad-ujjvala-kalā-sañcāraṇa-prakriyā",
    "GK16ujjvni_u:1430": " cāturyottaram eva sevanam ahaṃ govinda samprārthaye /",
    "GK16ujjvni_u:1431": " yenāśeṣa-vadhū-janodbhaṭa-mano-rājya-prapañcāvadhau",
    "GK16ujjvni_u:1432": " nautsukyaṃ bhavad-aṅga-saṅgama-rase'py ālambate man-manaḥ // RUnm_8.88 //",
    "GK16ujjvni_u:1433": " yathā vā-",
    "GK16ujjvni_u:1434": " tvayā yad upabhujyate murajid-aṅga-saṅge sukhaṃ",
    "GK16ujjvni_u:1435": " tad eva bahu jānatī svayam avāptitaḥ śuddha-dhīḥ /",
    "GK16ujjvni_u:1436": " mayā kṛta-vilobhanāpy adhika-cāturī-caryayā",
    "GK16ujjvni_u:1437": " kadāpi maṇi-mañjarī na kurute'bhisāra-spṛhām // RUnm_8.89 //",
    "GK16ujjvni_u:1438": " tatra tad-dūtyaṃ, yathā-",
    "GK16ujjvni_u:1439": " antaḥ praviśati sa sakhī",
    "GK16ujjvni_u:1440": " kupyati me kuñja-dehalī-līnā /",
    "GK16ujjvni_u:1441": " tadimāṃ bhaṅgurita-bhruva-",
    "GK16ujjvni_u:1442": " manunaya vṛndāṭavī-candra // RUnm_8.90 //",
    "GK16ujjvni_u:1443": " prākhyaryaṃ mārdavaṃ cāpi yadyapy āpekṣikaṃ bhavet /",
    "GK16ujjvni_u:1444": " tathāpi vistara-bhayāt tad viśeṣo'tra neritaḥ // RUnm_8.91 //",
    "GK16ujjvni_u:1445": " prākharyādi-svabhāvo'yaṃ yathāyatham udīritaḥ /",
    "GK16ujjvni_u:1446": " deśa-kālādi-vaiśiṣṭye syād asyāpi viparyayaḥ // RUnm_8.92 //",
    "GK16ujjvni_u:1447": " tatra prākharyasya viparyayo, yathā-",
    "GK16ujjvni_u:1448": " dhvāntair gāḍhatamāṃ tamīm agaṇayan vṛṣṭiṃ ca dhārā-mayīṃ",
    "GK16ujjvni_u:1449": " caṇḍaṃ cānila-maṇḍalaṃ sakhi hari-dvāraṃ tavāsau śritaḥ /",
    "GK16ujjvni_u:1450": " hā krodhaṃ visṛja prasīda tarasā kaṇṭhe gṛhāṇa priyaṃ",
    "GK16ujjvni_u:1451": " mūrdhnāyaṃ lalitābhidhas tava padaṃ natvā jano yācate // RUnm_8.93 //",
    "GK16ujjvni_u:1452": " mārdavasya viparyayo, yathā-",
    "GK16ujjvni_u:1453": " guṇa-stavana-kūṭataḥ kuṭila-dhīḥ sakhi tvām asau",
    "GK16ujjvni_u:1454": " kaṭākṣitavatī kathaṃ tad api nojjhasi praśrayam /",
    "GK16ujjvni_u:1455": " ruṣaṃ kuru karoṣi cen mṛdutarādya citrāpy asau",
    "GK16ujjvni_u:1456": " vidhāsyati tadaucitīṃ hima-ghaṭeva padmopari // RUnm_8.94 //",
    "GK16ujjvni_u:1457": " dūtyaṃ tu kurvatī sakhyāḥ sakhī rahasi saṅgatā /",
    "GK16ujjvni_u:1458": " kṛṣṇena prārthyamānāpi syāt kadāpi na sammatā // RUnm_8.95 //",
    "GK16ujjvni_u:1459": " yathā-",
    "GK16ujjvni_u:1460": " dūtyenādya suhṛj-janasya rahasi prāptāsmi te sannidhiṃ",
    "GK16ujjvni_u:1461": " kiṃ kandarpa-dhanur bhayaṅkaram amuṃ bhrū-guccham udyacchasi /",
    "GK16ujjvni_u:1462": " prāṇān arpayitāsmi samprati varaṃ vṛndāṭavīcandra te",
    "GK16ujjvni_u:1463": " na tv etām asamāpita-priya-sakhī-kṛtyānubandhāṃ tanum // RUnm_8.96 //",
    "GK16ujjvni_u:1464": " mithaḥ prema-gunotkīrtis tayor āsakti-kāritā /",
    "GK16ujjvni_u:1465": " abhisāro dvayor eva sakhyāḥ kṛṣṇe samarpaṇam // RUnm_8.97 //",
    "GK16ujjvni_u:1466": " narmāśvāsana-nepathyaṃ hṛdayodghāṭa-pāṭavam /",
    "GK16ujjvni_u:1467": " chidra-saṃvṛtir etasyāḥ paty-ādeḥ parivañcanā // RUnm_8.98 //",
    "GK16ujjvni_u:1468": " śikṣā saṅgamanaṃ kāle sevanaṃ vyajanādibhiḥ /",
    "GK16ujjvni_u:1469": " tayor dvayor upālambhaḥ sandeśa-preṣaṇaṃ tathā /",
    "GK16ujjvni_u:1470": " nāyikā-prāṇa-saṃrakṣā prayatnādyāḥ sakhī-kriyāḥ // RUnm_8.99 //",
    "GK16ujjvni_u:1471": " tatra kṛṣṇe sakhī-premotkīrtiḥ,",
    "GK16ujjvni_u:1472": " yathā padyāvalyāṃ (189)-",
    "GK16ujjvni_u:1473": " murahara sāhasa-garimā",
    "GK16ujjvni_u:1474": " katham iva vācyaḥ kuraṅga-śāvākṣyāḥ /",
    "GK16ujjvni_u:1475": " khedārṇava-patitāpi",
    "GK16ujjvni_u:1476": " prema-madhurāṃ te na sā tyajati // RUnm_8.100 //",
    "GK16ujjvni_u:1477": " sakhyāṃ kṛṣṇa-premotkīrtiḥ,",
    "GK16ujjvni_u:1478": " yathā tatraiva (191)-",
    "GK16ujjvni_u:1479": " kelikalāsu kuśalā nagare murārer",
    "GK16ujjvni_u:1480": " ābhīra-nīraja-dṛśaḥ kati vā na santi /",
    "GK16ujjvni_u:1481": " rādhe tvayā mahad akāri tapo yad eṣa",
    "GK16ujjvni_u:1482": " dāmodaras tvayi paraṃ paramānurāgaḥ // RUnm_8.101 //",
    "GK16ujjvni_u:1483": " tatra tasyā guṇotkīrtiḥ, yathā-",
    "GK16ujjvni_u:1484": " ninindi nijam indirā vapur avekṣya yasyāḥ śriyaṃ",
    "GK16ujjvni_u:1485": " vicārya guṇa-cāturīm acalajā ca lajjāṃ gatā /",
    "GK16ujjvni_u:1486": " aghārdana tvayā vinā jagati kvānurūpāsti te",
    "GK16ujjvni_u:1487": " paraṃ parama-durlabhā milatu kasya sā me sakhī // RUnm_8.102 //",
    "GK16ujjvni_u:1488": " tasyāṃ tasya guṇotkīrtiḥ,",
    "GK16ujjvni_u:1489": " yathā lalita-mādhave (1.49)-",
    "GK16ujjvni_u:1490": " vrajendra-kula-candramāḥ[2] sphurati ko æpi navyo yuvā",
    "GK16ujjvni_u:1491": " sakhi sthira-[3]kulāṅganā-nikara-nīvi-bandhārgala-",
    "GK16ujjvni_u:1492": " cchidākaraṇa-kautukī jayati yasya vaṃśī-dhvaniḥ // RUnm_8.103 //",
    "GK16ujjvni_u:1493": " [1: navāmbudhara-maṇḍalī-]",
    "GK16ujjvni_u:1494": " [2: -nandanaḥ]",
    "GK16ujjvni_u:1495": " [3: pati-vratā]",
    "GK16ujjvni_u:1496": " kṛṣṇe sakhyā āsakti-kāritā,",
    "GK16ujjvni_u:1497": " yathā vidagdha-mādhave (2.10)-",
    "GK16ujjvni_u:1498": " sā saurabhormi-paridigdha-digantarāpi",
    "GK16ujjvni_u:1499": " bandhyaṃ januḥ sutanu gandha-phalī bibharti /",
    "GK16ujjvni_u:1500": " rādhe na bibhrama-bharaḥ kriyate yad-aṅke",
    "GK16ujjvni_u:1501": " kāmaṃ nipīta-madhunā madhusūdanena // RUnm_8.104 //",
    "GK16ujjvni_u:1502": " tasyāṃ tasyāsakti-kāritā, yathā-",
    "GK16ujjvni_u:1503": " yady etasyāṃ vara-parimalārabdha-viśvotsavāyāṃ",
    "GK16ujjvni_u:1504": " na tvaṃ kṛṣṇa-bhramara ramase rādhikām alpikāyām /",
    "GK16ujjvni_u:1505": " arthaḥ ko vā nava-taruṇimodbhāsinas te tataḥ syād",
    "GK16ujjvni_u:1506": " vṛndāṭavyām iha viharaṇa-prakriyā-cāturībhiḥ // RUnm_8.105 //",
    "GK16ujjvni_u:1507": " kṛṣṇasyābhisāraṇaṃ, yathā-",
    "GK16ujjvni_u:1508": " avaruddha-sudhāṃśu-vaibhavaṃ",
    "GK16ujjvni_u:1509": " vinudantaṃ sakhi sarvato-mukham /",
    "GK16ujjvni_u:1510": " iha kṛṣṇa-ghanaṃ pragṛhya taṃ",
    "GK16ujjvni_u:1511": " lalitā-prāvṛḍ iyaṃ samāgatā // RUnm_8.106 //",
    "GK16ujjvni_u:1512": " sakhyā abhisāraṇaṃ,",
    "GK16ujjvni_u:1513": " yathā śrī-gīta-govinde (5.18)-",
    "GK16ujjvni_u:1514": " tvad-vāmyena samaṃ samagram adhunā tigmāṃśur astaṃ gato",
    "GK16ujjvni_u:1515": " govindasya manorathena ca samaṃ prāptaṃ tamaḥ sāndratām /",
    "GK16ujjvni_u:1516": " kokānāṃ karuṇa-svanena sadṛśī dīrgha-mad-abhyarthanā",
    "GK16ujjvni_u:1517": " tan mugdhe viphalaṃ vilambanam asau ramyo'bhisāra-kṣaṇaḥ // RUnm_8.107 //",
    "GK16ujjvni_u:1518": " kṛṣṇe sakhyāḥ samarpaṇaṃ, yathā-",
    "GK16ujjvni_u:1519": " tad-antaram upāsituṃ kamala-yonim ījur guṇā",
    "GK16ujjvni_u:1520": " yad aṅgam upasevituṃ taruṇimāpi cakre tapaḥ /",
    "GK16ujjvni_u:1521": " nava-praṇaya-mādhurī-pramada-medureyaṃ sakhī",
    "GK16ujjvni_u:1522": " mayādya bhavataḥ kare muraharopahārīkṛtā // RUnm_8.108 //",
    "GK16ujjvni_u:1523": " narma, yathā vidagdha-mādhave (1.33)-",
    "GK16ujjvni_u:1524": " dehaṃ te bhuvanāntarāla-virala-cchāyā-vilāsāspadaṃ",
    "GK16ujjvni_u:1525": " mā kautūhala-cañcalākṣi latikā-jāle praveśaṃ kṛthāḥ /",
    "GK16ujjvni_u:1526": " navyām añjana-puñja-mañjula-ruciḥ kuñjecarī devatā",
    "GK16ujjvni_u:1527": " kāntāṃ kāntibhir aṅkitām iha vane niḥśaṅkam ākarṣati // RUnm_8.109 //",
    "GK16ujjvni_u:1528": " āśvāsanaṃ, yathā-",
    "GK16ujjvni_u:1529": " mā gāḥ klamaṃ sakhi muhur vṛṣabhānu-putri",
    "GK16ujjvni_u:1530": " bhānuṃ pratīhi caramācala-caṅkramotkam /",
    "GK16ujjvni_u:1531": " ānandayan-nayanam uddhura-dhenu-dhūlī-",
    "GK16ujjvni_u:1532": " dhvāntaṃ vidhūya vidhur eṣa purojjihīte // RUnm_8.110 //",
    "GK16ujjvni_u:1533": " nepathyaṃ, yathā-",
    "GK16ujjvni_u:1534": " hṛdayodghāṭa-pāṭavaṃ, yathā-",
    "GK16ujjvni_u:1535": " yathā vā-",
    "GK16ujjvni_u:1536": " chidra-saṃvṛtir,",
    "GK16ujjvni_u:1537": " yathā vidagdha-mādhave (6.1)-",
    "GK16ujjvni_u:1538": " mudā kṣiptaiḥ parvottarala-hṛdayābhir yuvatibhiḥ",
    "GK16ujjvni_u:1539": " payaḥ-pūyaiḥ pītīkṛtam atiharidrā-drava-mayaiḥ /",
    "GK16ujjvni_u:1540": " dukūlaṃ dor-mūlopari paridadhānāṃ priya-sakhīṃ",
    "GK16ujjvni_u:1541": " kathaṃ rādhām ārye kuṭilita-dṛgantaṃ kalayasi // RUnm_8.114 //",
    "GK16ujjvni_u:1542": " paty-ādeḥ parivañcanā, yathā-",
    "GK16ujjvni_u:1543": " śikṣā, yathā-",
    "GK16ujjvni_u:1544": " yathā vā-",
    "GK16ujjvni_u:1545": " atha kāle saṅgamanaṃ, yathā-",
    "GK16ujjvni_u:1546": " atha vyajanādinā sevā, yathā-",
    "GK16ujjvni_u:1547": " atha tayor dvayor upālambhaḥ /",
    "GK16ujjvni_u:1548": " tatra harer upālambho, yathā-",
    "GK16ujjvni_u:1549": " sakhyā upālambho, yathā-",
    "GK16ujjvni_u:1550": " atha sandeśa-preṣaṇaṃ,",
    "GK16ujjvni_u:1551": " yathā haṃsadūte (75)-",
    "GK16ujjvni_u:1552": " tvayā goṣṭhaṃ goṣṭhītilaka kila cedvismṛtamidaṃ",
    "GK16ujjvni_u:1553": " na tūrṇaṃ dhūmorṇāpatirapi vidhatte yadi kṛpām /",
    "GK16ujjvni_u:1554": " aharvṛndaṃ vṛndāvanakusumapālīparimalair",
    "GK16ujjvni_u:1555": " darālokaṃ śokāspadamiva kathaṃ neṣyati sakhī // RUnm_8.122 //",
    "GK16ujjvni_u:1556": " atha nāyikā-prāṇa-saṃrakṣā-prayatno, yathā-",
    "GK16ujjvni_u:1557": " tvām āyāntaṃ kathayasi mṛṣā kurvatī divyam ugraṃ",
    "GK16ujjvni_u:1558": " mūrcchārambhe tava maṇimayīṃ darśayaty āśu mūrtim /",
    "GK16ujjvni_u:1559": " vanye veṇau dhvanti marutā karṇa-rodhaṃ vidhatte",
    "GK16ujjvni_u:1560": " rakṣaty asyāḥ katham api tanuṃ mādhavī yādavendra // RUnm_8.123 //",
    "GK16ujjvni_u:1561": " iti sakhī-kriyā-prakaraṇam /",
    "GK16ujjvni_u:1562": " athāsām aparaḥ ko'pi viśeṣaḥ punar ucyate /",
    "GK16ujjvni_u:1563": " asamaṃ ca samaṃ ceti snehaṃ sakhyaṃ svapakṣagāḥ /",
    "GK16ujjvni_u:1564": " kṛṣṇe yūthādhipāyāṃ ca vahantyo dvividhā matāḥ // RUnm_8.124 //",
    "GK16ujjvni_u:1565": " atha asama-snehāḥ-",
    "GK16ujjvni_u:1566": " adhikaṃ priya-sakhyās tu harau tasyāṃ tatas tathā /",
    "GK16ujjvni_u:1567": " vahantyaḥ sneham asama-snehās tu dvividhā matāḥ // RUnm_8.125 //",
    "GK16ujjvni_u:1568": " tatra harau snehādhikāḥ-",
    "GK16ujjvni_u:1569": " ahaṃ harer iti svānte gūḍhānabhimatiṃ gatāḥ /",
    "GK16ujjvni_u:1570": " anyatra kvāpy anāsaktyā sveṣṭāṃ yūtheśvarīṃ śritāḥ // RUnm_8.126 //",
    "GK16ujjvni_u:1571": " manāg evādhikaṃ snehaṃ vahantyas tatra mādhave /",
    "GK16ujjvni_u:1572": " tad dūtyādi-ratāś cemā harau snehādhikā matāḥ // RUnm_8.127 //",
    "GK16ujjvni_u:1573": " yathā-",
    "GK16ujjvni_u:1574": " na me cetasy anyad-vacasi punar anyaṃ katham api",
    "GK16ujjvni_u:1575": " sthavīyān mānas te sakhi mayi sukhaṃ prathayati /",
    "GK16ujjvni_u:1576": " raves tāpeneva kṣaṇam udayatā yena janito",
    "GK16ujjvni_u:1577": " bakārer vaktrendu-cchavi-śavalimā māṃ glapayati // RUnm_8.128 //",
    "GK16ujjvni_u:1578": " yathā vā-",
    "GK16ujjvni_u:1579": " sura-kulam akhilaṃ praṇamya mūrdhnā",
    "GK16ujjvni_u:1580": " pravaram amuṃ varam arthaye varāṅgi /",
    "GK16ujjvni_u:1581": " muhur abhimata-sevayā yathāhaṃ",
    "GK16ujjvni_u:1582": " subala-sakhaṃ sukhayāmi rādhikāṃ ca // RUnm_8.129 //",
    "GK16ujjvni_u:1583": " yāḥ pūrvaṃ sakhya ity uktās tās tu snehādhikā harau // RUnm_8.130 //",
    "GK16ujjvni_u:1584": " atha priya-sakhyāṃ snehādhikāḥ-",
    "GK16ujjvni_u:1585": " tadīyatābhimāninyo yāḥ snehaṃ sarvadāśritāḥ /",
    "GK16ujjvni_u:1586": " sakhyām alpādhikaṃ kṛṣṇāt sakhī-snehādhikās tu tāḥ // RUnm_8.131 //",
    "GK16ujjvni_u:1587": " yathā-",
    "GK16ujjvni_u:1588": " viramatu tava vṛnde dūtya-cāturya-caryā",
    "GK16ujjvni_u:1589": " sahacari vinivṛtya brūhi goṣṭhendra-sūnum /",
    "GK16ujjvni_u:1590": " viṣama-viṣadhareyaṃ śarvarī prāvṛṣeṇyā",
    "GK16ujjvni_u:1591": " katham iha giri-kuñje bhīrur eṣā praheyā // RUnm_8.132 //",
    "GK16ujjvni_u:1592": " yathā vā-",
    "GK16ujjvni_u:1593": " vayam idam anubhūya śikṣayāma",
    "GK16ujjvni_u:1594": " kuru cature saha rādhayaiva sakhyam /",
    "GK16ujjvni_u:1595": " priya-sahacari yatra bāḍham anta-",
    "GK16ujjvni_u:1596": " rbhavati hari-praṇaya-pramoda-lakṣmīḥ // RUnm_8.133 //",
    "GK16ujjvni_u:1597": " yāḥ pūrvaṃ prāṇa-sakhyaś ca nitya-sakhyaś ca kīrtitāḥ /",
    "GK16ujjvni_u:1598": " sakhī-snehādhikā jñeyās tā evātra manīṣibhiḥ // RUnm_8.134 //",
    "GK16ujjvni_u:1599": " atha sama-snehāḥ-",
    "GK16ujjvni_u:1600": " kṛṣṇe sva-prya-sakhyāṃ ca vahantyaḥ kam api sphuṭam /",
    "GK16ujjvni_u:1601": " sneham anyūnatādhikyaṃ sama-snehās tu bhūriśaḥ // RUnm_8.135 //",
    "GK16ujjvni_u:1602": " yathā-",
    "GK16ujjvni_u:1603": " vinā kṛṣṇaṃ rādhā vyathayati samantān mama mano",
    "GK16ujjvni_u:1604": " vinā rādhāṃ kṛṣṇo æpy ahaha sakhi māṃ viklavayati /",
    "GK16ujjvni_u:1605": " janiḥ sā me mā bhūt kṣaṇam api na yatra kṣaṇaduhau",
    "GK16ujjvni_u:1606": " yugenākṣṇor lihyāṃ yugapad anayor vaktra-śaśinau // RUnm_8.136 //",
    "GK16ujjvni_u:1607": " tulya-pramāṇakaṃ prema vayantyo'pi dvayor imāḥ /",
    "GK16ujjvni_u:1608": " rādhāyā vayam ity uccair abhimānam upāśritāḥ /",
    "GK16ujjvni_u:1609": " parama-preṣṭha-sakhyaś ca priya-sakhyaś ca tā matāḥ // RUnm_8.137 //",
    "GK16ujjvni_u:1610": " iti śrī-śrī-ujjvala-nīlamaṇau",
    "GK16ujjvni_u:1611": " sakhī-bheda-prakaraṇam //8// (9)",
    "GK16ujjvni_u:1612": " atha hari-vallabhā-prakaraṇam",
    "GK16ujjvni_u:1613": " āsāṃ caturvidho bhedaḥ sarvāsāṃ vraja-subhruvām /",
    "GK16ujjvni_u:1614": " syāt sva-pakṣaḥ suhṛt-pakṣas taṭasthaḥ pratipakṣakaḥ // RUnm_9.1 //",
    "GK16ujjvni_u:1615": " suhṛt-pakṣa-taṭasthau tu prāsaṅgikatyoditau /",
    "GK16ujjvni_u:1616": " dvau sva-pakṣa-vipakṣākhyau bhedāv eva rasa-pradau // RUnm_9.2 //",
    "GK16ujjvni_u:1617": " proktas tatra svapakṣasya viśeṣaḥ pūrvam eva hi /",
    "GK16ujjvni_u:1618": " suhṛt-pakṣādi-bhedānāṃ dig eva kila darśyate // RUnm_9.3 //",
    "GK16ujjvni_u:1619": " tatra suhṛt-pakṣaḥ-",
    "GK16ujjvni_u:1620": " suhṛt-pakṣo bhaved iṣṭa-sādhako'niṣṭa-bādhakaḥ // RUnm_9.4 //",
    "GK16ujjvni_u:1621": " tatra iṣṭa-sādhakatvam, yathā-",
    "GK16ujjvni_u:1622": " adyākarṇaya mad-giraṃ parijanair ebhiḥ samaṃ śyāmale",
    "GK16ujjvni_u:1623": " rādhāyās tvayi sauhṛdaṃ sakhi jagac citteṣu citrīyate /",
    "GK16ujjvni_u:1624": " ullāsād bhavad ākhyayā yad aniśaṃ tasyāṅgarāgas tayā",
    "GK16ujjvni_u:1625": " sāndraś candraka-śekharasya samaye candrānvitaḥ preṣyate // RUnm_9.5 //",
    "GK16ujjvni_u:1626": " aniṣṭa-bādhakatvaṃ, yathā-",
    "GK16ujjvni_u:1627": " gīrbhir mūḍha-janasya khaṇḍitam atibhāṇḍīra-mūle mudhā",
    "GK16ujjvni_u:1628": " kiṃ gantāsmi tavodite balavatī śyāme pratītir mama /",
    "GK16ujjvni_u:1629": " nirvyājaṃ baṭa-rāja-rodhasi vadhū-veśa-kriyodbhāsinī",
    "GK16ujjvni_u:1630": " kaṃsāriḥ subalena goṣṭha-nagarī-vaihāsikaḥ krīḍati // RUnm_9.6 //",
    "GK16ujjvni_u:1631": " atha taṭasthaḥ-",
    "GK16ujjvni_u:1632": " yo vipakṣa-suhṛt-pakṣaḥ sa taṭastha ihocyate // RUnm_9.7 //",
    "GK16ujjvni_u:1633": " yathā-",
    "GK16ujjvni_u:1634": " khedaṃ na vyasane tanoṣi vahase nollāsam asyāḥ śubhe",
    "GK16ujjvni_u:1635": " doṣāṇāṃ prakaṭīkṛtau na hi dhiyaṃ dhatse guṇānām api /",
    "GK16ujjvni_u:1636": " avyākṣipta-mano-gatiḥ suvadane dveṣeṇa rāgeṇa ca",
    "GK16ujjvni_u:1637": " tvaṃ śyāme muni-vṛttir atra satataṃ candrāvalau dṛśyase // RUnm_9.8 //",
    "GK16ujjvni_u:1638": " atha vipakṣaḥ-",
    "GK16ujjvni_u:1639": " mitho-dveṣī vipakṣaḥ syād iṣṭahāniṣṭha-kārakaḥ // RUnm_9.9 //",
    "GK16ujjvni_u:1640": " tatra iṣṭahantṛtvaṃ, yathā-",
    "GK16ujjvni_u:1641": " rādhe tvat-padavī-niveśita-dṛśaṃ kuñje hariṃ jānatī",
    "GK16ujjvni_u:1642": " padmā tatra nināya hanta kuṭilā candrāvalīṃ chadmanā /",
    "GK16ujjvni_u:1643": " ity ākarṇya mukunda sā subalataḥ stabdhā tathādya sthitā",
    "GK16ujjvni_u:1644": " dṛṣṭvā nīla-paṭīṃ tanau jaṭilayā prātar yathā tarjitā // RUnm_9.10 //",
    "GK16ujjvni_u:1645": " atha aniṣṭha-kāritvaṃ, yathā-",
    "GK16ujjvni_u:1646": " kutaḥ padme putri kṣiti-dhara-taṭād amba jaṭile",
    "GK16ujjvni_u:1647": " vadhūr dṛṣṭvā kva nu ravi-niketasya purataḥ /",
    "GK16ujjvni_u:1648": " ciraṃ nāyāty eṣā katham iva niruddhātra hariṇā",
    "GK16ujjvni_u:1649": " tavādhvānaṃ paśyaty ahaha bhavatī dhāvatu ruṣā // RUnm_9.11 //",
    "GK16ujjvni_u:1650": " chadmerṣyā-cāpalāsūyā-matsarāmarṣa-garvitam /",
    "GK16ujjvni_u:1651": " vyaktiṃ yāty ukti-ceṣṭābhiḥ pratipakṣa-sakhīṣv idam // RUnm_9.12 //",
    "GK16ujjvni_u:1652": " tatra chadma, yathā-",
    "GK16ujjvni_u:1653": " śrutvā kīcakam adri-mūrdhni paśavaḥ śyāmaṃ ca dṛṣṭvāmbudaṃ",
    "GK16ujjvni_u:1654": " dhāvantv adhiyaḥ kathaṃ tvam api dhig dhīrādhikaṃ dhāvasi /",
    "GK16ujjvni_u:1655": " ity uccair anṛtottareṇa taralāṃ prayāyya padmām asau",
    "GK16ujjvni_u:1656": " prāptā paśya gṛhaṃ karoti lalitā rādhā-prayāṇe tvarām // RUnm_9.13 //",
    "GK16ujjvni_u:1657": " atha īrṣyā, yathā-",
    "GK16ujjvni_u:1658": " udghaṭayya kuṭilaṃ kaca-pakṣaṃ",
    "GK16ujjvni_u:1659": " devi darśayasi kiṃ vana-mālām /",
    "GK16ujjvni_u:1660": " nīla-yaṣṭivad amuṃ mad-alinde",
    "GK16ujjvni_u:1661": " lokayāli vana-mālinam eva // RUnm_9.14 //",
    "GK16ujjvni_u:1662": " yathā vā-",
    "GK16ujjvni_u:1663": " nirbandha-pravaṇena kaṃsa-ripuṇā prāg arpyamāṇo'pi yaḥ",
    "GK16ujjvni_u:1664": " prājyaṃ doṣam avekṣya nāyaka-maṇau na svīkṛto'bhūn mayā /",
    "GK16ujjvni_u:1665": " hāraḥ samprati so'yam eva viṣamo lubdhe kva labdhas tvayā",
    "GK16ujjvni_u:1666": " drāgiṣṭho'py uraga-kṣatāṅguli-nibho duṣṭaḥ sakhi tyajyatām // RUnm_9.15 //",
    "GK16ujjvni_u:1667": " atha cāpalam-",
    "GK16ujjvni_u:1668": " nātmānaṃ vyathaya vṛthā nikuñja-madhye",
    "GK16ujjvni_u:1669": " khadyoti dutim iha kurvatī sarāgam /",
    "GK16ujjvni_u:1670": " kṛṣṇābhre girivara-saṅgate'nurūpā",
    "GK16ujjvni_u:1671": " somābhā vilāsitum atra vidyud eva // RUnm_9.16 //",
    "GK16ujjvni_u:1672": " atha āsūyā-",
    "GK16ujjvni_u:1673": " yad bhāṇḍīre tava sahacarī tāṇḍavaṃ sā vyatānīt",
    "GK16ujjvni_u:1674": " padme śaivyā samajani na tat kasya vismāpanāya /",
    "GK16ujjvni_u:1675": " sā cet tanvī prakṛti-laḍahā śikṣitā cābhaviṣya-",
    "GK16ujjvni_u:1676": " nmanye sarvaṃ jagad api tataḥ prekṣayāmohayiṣyat // RUnm_9.17 //",
    "GK16ujjvni_u:1677": " atha matsaraḥ-",
    "GK16ujjvni_u:1678": " alaṃ cakre rādhā-hṛdayam uru-hāreṇa hariṇā",
    "GK16ujjvni_u:1679": " srajā dhūrteneyaṃ tava tu kavara-śrīr avarayā /",
    "GK16ujjvni_u:1680": " mano dvandvātītaṃ munivad avikalpaṃ ca dadhatī",
    "GK16ujjvni_u:1681": " tathāpi tvaṃ mugdhe na vipina-vinodād viramasi // RUnm_9.18 //",
    "GK16ujjvni_u:1682": " atha amarṣaḥ-",
    "GK16ujjvni_u:1683": " sphuṭadbhir iva korakair alaghubhiś ca guñjā-phalia-",
    "GK16ujjvni_u:1684": " rmayādya viracayya yan-muraharāya viśrāṇitam /",
    "GK16ujjvni_u:1685": " tvayātra pakhi rādhikāśravasi vīkṣya tat-kuṇḍalaṃ",
    "GK16ujjvni_u:1686": " manaḥ svam udaghāṭi yat tad atilāghavāyaiva naḥ // RUnm_9.19 //",
    "GK16ujjvni_u:1687": " atha garvitam-",
    "GK16ujjvni_u:1688": " ahaṅkāro'bhimānaś ca darpa uddhasitaṃ tathā /",
    "GK16ujjvni_u:1689": " mada auddhatyam ity eṣa garvaḥ ṣoḍhā nigadyate // RUnm_9.20 //",
    "GK16ujjvni_u:1690": " atra ahaṅkāraḥ-",
    "GK16ujjvni_u:1691": " ahaṅkāraḥ parākṣepaḥ svapakṣa-guṇa-varṇanāt // RUnm_9.21 //",
    "GK16ujjvni_u:1692": " yathā-",
    "GK16ujjvni_u:1693": " ākāśe ruci-lavam indra-nīla-śobhe",
    "GK16ujjvni_u:1694": " somābhā janayati tāvad-asphuṭa-śrīḥ /",
    "GK16ujjvni_u:1695": " netrāṇāṃ timira-harā vareṇya-dīptiḥ",
    "GK16ujjvni_u:1696": " sā yāvan na hi vṛṣabhānujābhyudeti // RUnm_9.22 //",
    "GK16ujjvni_u:1697": " abhimānaḥ-",
    "GK16ujjvni_u:1698": " abhimāno nija-premotkarṣākhyānaṃ tu bhaṅgitaḥ // RUnm_9.23 //",
    "GK16ujjvni_u:1699": " tatra kṛṣṇe svapakṣa-premākhyānaṃ, yathā-",
    "GK16ujjvni_u:1700": " tvaṃ dhīra-dhīḥ phaṇi-hrade hari-jhampa-gāthāṃ",
    "GK16ujjvni_u:1701": " niṣkampam eva yad iyaṃ gadituṃ pravṛttā /",
    "GK16ujjvni_u:1702": " tatrānuṣaṅgikatayāpy udite kadambe",
    "GK16ujjvni_u:1703": " vakṣaḥ pinaṣṭi rudatī taralā sakhī me // RUnm_9.24 //",
    "GK16ujjvni_u:1704": " svapakṣe kṛṣṇa-premākhyānaṃ, yathā-",
    "GK16ujjvni_u:1705": " dhanyāsi kṛṣṇa-kara-kalpita-patra-vallī",
    "GK16ujjvni_u:1706": " ramālikā viharase mada-mantharāṅgī /",
    "GK16ujjvni_u:1707": " hā vañcitāsmi kalite lalitā-mukhendau",
    "GK16ujjvni_u:1708": " jāḍyaṃ sa yāty akhila-śilpa-dhurandharo'pi // RUnm_9.25 //",
    "GK16ujjvni_u:1709": " darpaḥ-",
    "GK16ujjvni_u:1710": " garvam ācakṣate darpaṃ vihārotkarṣa-sūcakam // RUnm_9.26 //",
    "GK16ujjvni_u:1711": " yathā-",
    "GK16ujjvni_u:1712": " vidmaḥ puṇyavatī-śikhāmaṇim iha tvām eva harmye yayā",
    "GK16ujjvni_u:1713": " nīyante śaradindu-dhāma-dhavalāḥ svāpotsavena kṣapāḥ /",
    "GK16ujjvni_u:1714": " ko'yaṃ naḥ phalati sma karma-viṭapī vṛndāṭavī-kandare",
    "GK16ujjvni_u:1715": " śyāmaḥ ko'pi karī karoti hṛdayonmādena nidrā-kṣayam // RUnm_9.27 //",
    "GK16ujjvni_u:1716": " uddhasitam-",
    "GK16ujjvni_u:1717": " upahāso vipakṣasya sākṣād uddhasitaṃ bhavet // RUnm_9.28 //",
    "GK16ujjvni_u:1718": " yathā-",
    "GK16ujjvni_u:1719": " noccair niḥśvasihi prasīda parame muñca grahaṃ durlabhe",
    "GK16ujjvni_u:1720": " mlāniṃ te sakhi vīkṣya hanta kṛpayā mac-cittam uttāmyati /",
    "GK16ujjvni_u:1721": " baddhaḥ paśya vibhaṅgure'tra lalitā-vāg-vāgurāḍambare",
    "GK16ujjvni_u:1722": " jānīte na kila svam eva sarale śyāmaḥ kuraṅgī-patiḥ // RUnm_9.29 //",
    "GK16ujjvni_u:1723": " madaḥ-",
    "GK16ujjvni_u:1724": " sevādy-utkarṣakṛd garvo mada ity abhidhīyate // RUnm_9.30 //",
    "GK16ujjvni_u:1725": " yathā-",
    "GK16ujjvni_u:1726": " jagati lalite dhanyā yūyaṃ sugandhibhir adbhutai-",
    "GK16ujjvni_u:1727": " raviraviratiṃ yābhiḥ puṣpair amībhir upāsyate /",
    "GK16ujjvni_u:1728": " bata vidhi-vaśāj jātaṃ vanya-sraji vyasanaṃ tathā",
    "GK16ujjvni_u:1729": " dalam api na naḥ kātyāyanyai yathā pariśiṣyate // RUnm_9.31 //",
    "GK16ujjvni_u:1730": " auddhatyam-",
    "GK16ujjvni_u:1731": " spaṣṭaṃ svotkṛṣṭatākhyānam auddhatyam iti kīrtyate // RUnm_9.32 //",
    "GK16ujjvni_u:1732": " yathā-",
    "GK16ujjvni_u:1733": " kas tāvad vraja-maṇḍale sa valate gāndharvikā spardhatāṃ",
    "GK16ujjvni_u:1734": " sārdhaṃ hanta janena yena jagatī-jaṅghāla-kīrti-dhvajā /",
    "GK16ujjvni_u:1735": " kulyāyāḥ kṛpaṇāvalīṣu kṛpayā kāmaṃ dravac-cetaso",
    "GK16ujjvni_u:1736": " yasyāḥ preraṇayā kṣaṇaṃ bhavati vaḥ padme niṣevyo hariḥ // RUnm_9.33 //",
    "GK16ujjvni_u:1737": " kiṃ ca-",
    "GK16ujjvni_u:1738": " śliṣṭoktiś ca kvacit tāsāṃ nindā-garbhopajāyate // RUnm_9.34 //",
    "GK16ujjvni_u:1739": " yathā-",
    "GK16ujjvni_u:1740": " govindāhita-maṇḍanā vidhuratāvāpti-prasaṅgojjhitā",
    "GK16ujjvni_u:1741": " dakṣānalpa-kalā vayo-ghana-ruciṃ tanvā muhus tanvatī /",
    "GK16ujjvni_u:1742": " sarvānuttama-sādhu-tāpada-kṛtir bhavye bhavatyāḥ sakhī",
    "GK16ujjvni_u:1743": " nāsau bhāgya-bharāt kadāpi viratiṃ prāpnoti saudāminī // RUnm_9.35 //",
    "GK16ujjvni_u:1744": " yathā vā-",
    "GK16ujjvni_u:1745": " samasta-jana-locanotsava-vinoda-niṣpādinī",
    "GK16ujjvni_u:1746": " vilakṣaṇa-gati-kriyā-vicalitāṅga-hāra-sthitiḥ /",
    "GK16ujjvni_u:1747": " nirasya haritālajaṃ ruci-taraṅgam ātmorjitaiḥ",
    "GK16ujjvni_u:1748": " sakhī naṭati te rasa-skhalitam atra khelāvatī // RUnm_9.36/",
    "GK16ujjvni_u:1749": " yās tu yūthābhināthāḥ syuḥ sākṣān nerṣyanti tāḥ sphuṭam /",
    "GK16ujjvni_u:1750": " vipakṣāya sva-gāmbhīrya-maryādādi-guṇodayāt // RUnm_9.37 //",
    "GK16ujjvni_u:1751": " yathā-",
    "GK16ujjvni_u:1752": " vipakṣa-ramaṇī-sakhīṃ piśunitorugarvacchaṭāṃ",
    "GK16ujjvni_u:1753": " vilokya kila maṅgalā virala-hāsa-phenojjvalam /",
    "GK16ujjvni_u:1754": " tatāna tam anākulaṃ vinaya-nirjharaṃ yena sā",
    "GK16ujjvni_u:1755": " nije tarasi majjitā sapadi lajjitā vivyathe // RUnm_9.38 //",
    "GK16ujjvni_u:1756": " vipakṣa-yūtha-nāthāyāḥ purataḥ prakaṭaṃ na hi /",
    "GK16ujjvni_u:1757": " jalpanti laghavaḥ serṣyaṃ prāyaśaḥ prakharā api // RUnm_9.39 //",
    "GK16ujjvni_u:1758": " yathā-",
    "GK16ujjvni_u:1759": " diṣṭyā dustarato mad-ukti-nigaḍān muktāsi mugdhe kṣaṇā-",
    "GK16ujjvni_u:1760": " dabhyarṇe vṛṣabhānujā vijayate yad bhānujāyās taṭe /",
    "GK16ujjvni_u:1761": " nātathyaṃ prathayāmi devy api girāṃ vāg-dyūta-kelīṣu me",
    "GK16ujjvni_u:1762": " nirdhūta-pratibhodgamā bhagavatī lajjārṇave majjati // RUnm_9.40 //",
    "GK16ujjvni_u:1763": " hari-priya-jane bhāvā dveṣādyā nocitā iti /",
    "GK16ujjvni_u:1764": " ye vyāharanti te jñeyā apūrva-rasikāḥ kṣitau // RUnm_9.41 //",
    "GK16ujjvni_u:1765": " yathā vā-",
    "GK16ujjvni_u:1766": " sammohanasya kandarpa-vṛndebhyo'py agha-vidviṣaḥ /",
    "GK16ujjvni_u:1767": " mūrto narma-priya-sakhaḥ śṛṅgāro vartate vraje // RUnm_9.42 //",
    "GK16ujjvni_u:1768": " kṣipen mitho vijātīya-bhāvayor eṣa pakṣayoḥ /",
    "GK16ujjvni_u:1769": " īrṣyādīn svaparivārān yoge sva-preṣṭha-tuṣṭaye /",
    "GK16ujjvni_u:1770": " ataeva hi viśleṣe snehas tāsāṃ prakāśate // RUnm_9.43 //",
    "GK16ujjvni_u:1771": " yathā lalita-mādhave (3.39)-",
    "GK16ujjvni_u:1772": " sāndraiḥ sundari vṛndaśo hari-pariṣvaṅgair idaṃ maṅgalaṃ",
    "GK16ujjvni_u:1773": " dṛṣṭaṃ te hata-rādhayāṅgam anayā diṣṭyādya candrāvali /",
    "GK16ujjvni_u:1774": " drāg enāṃ nihitena kaṇṭham abhitaḥ śīrṇena kaṃsa-dviṣaḥ",
    "GK16ujjvni_u:1775": " karṇottaṃsa-sugandhinā nija-bhuja-dvandvena sandhukṣaya // RUnm_9.44 //",
    "GK16ujjvni_u:1776": " yūtheśāyāḥ sva-pakṣādi-bheda-hetur athocyate /",
    "GK16ujjvni_u:1777": " bhāvasya sarvathaivātra sājātye syāt sapakṣatā // RUnm_9.45 //",
    "GK16ujjvni_u:1778": " manāg etasya vaijātye suhṛt-pakṣatvam īritam /",
    "GK16ujjvni_u:1779": " sājātyasya tathālpatve sati jñeyā taṭasthatā /",
    "GK16ujjvni_u:1780": " sarvathā khalu vaijātye niścitā pratipakṣatā // RUnm_9.46 //",
    "GK16ujjvni_u:1781": " mitho-bhāvasya vaijātye na bhāvo rocate mithaḥ /",
    "GK16ujjvni_u:1782": " arocakatayaivāyam akṣāntiṃ janayet parām // RUnm_9.47 //",
    "GK16ujjvni_u:1783": " yathā-",
    "GK16ujjvni_u:1784": " yā madhyastha-padena saṅkulatarā śuddhā prakṛtyā jaḍā",
    "GK16ujjvni_u:1785": " vaidagdhī-nalinī-nimīlana-paṭur doṣāntarollāsinī /",
    "GK16ujjvni_u:1786": " āśāyāḥ sphuraṇaṃ harer janayituṃ yuktātra candrāvalī",
    "GK16ujjvni_u:1787": " sāpi syād iti locayan sakhi janaḥ kaḥ soḍhum īṣṭe kṣitau // RUnm_9.48 //",
    "GK16ujjvni_u:1788": " ṣoḍaśyās tvam uḍor vimuñca sahasā nāmāpi vāmāśaye",
    "GK16ujjvni_u:1789": " tasyā durvinayair muner api manaḥ śāntātmanaḥ kupyati /",
    "GK16ujjvni_u:1790": " dhig goṣṭhendra-sute samasta-guṇināṃ maulau vrajābhyarcite",
    "GK16ujjvni_u:1791": " pādānte patite'pi naiva kurute bhrū-kṣepam apy atra yā // RUnm_9.49 //",
    "GK16ujjvni_u:1792": " yatra syān nija-bhāvasya prāyas tulya-pramāṇatā /",
    "GK16ujjvni_u:1793": " pakṣaḥ sa eva maitrāya vidveṣāya ca yujyate // RUnm_9.50 //",
    "GK16ujjvni_u:1794": " nāṃśo'py anyatra rādhāyāḥ premādi-guṇa-sampadām /",
    "GK16ujjvni_u:1795": " rasenaiva vipakṣādau mithaḥ sāmyam ivārpyate // RUnm_9.51 //",
    "GK16ujjvni_u:1796": " bhāvasyātyantikādhikye sājātyaṃ sarvathā dvayoḥ /",
    "GK16ujjvni_u:1797": " tathā tulya-pramāṇatvam evaṃ prāyaḥ sudurghaṭam // RUnm_9.52 //",
    "GK16ujjvni_u:1798": " syāc ced ghūṇākṣra-nyāyāt suhṛttaiveha sammatā /",
    "GK16ujjvni_u:1799": " rasa-svabhāvād atrāpi vaipakṣyam iti kecana // RUnm_9.53 //",
    "GK16ujjvni_u:1800": " iti śrī-śrī-ujjvala-nīlamaṇau",
    "GK16ujjvni_u:1801": " hari-vallabhā -prakaraṇam //9// (10)",
    "GK16ujjvni_u:1802": " atha uddīpana-vibhāva-prakaraṇam",
    "GK16ujjvni_u:1803": " atha vibhāveṣūddīpanāḥ-",
    "GK16ujjvni_u:1804": " uddīpana-vibhāvā hares tadīya-priyāṇāṃ ca /",
    "GK16ujjvni_u:1805": " kathitā guṇa-nāma-carita-maṇḍana-sambandhinas taṭasthāś ca // RUnm_10.1 //",
    "GK16ujjvni_u:1806": " tatra guṇāḥ-",
    "GK16ujjvni_u:1807": " guṇās tridhā mānasā syur vācikāḥ kāyikās tathā // RUnm_10.2 //",
    "GK16ujjvni_u:1808": " tatra mānasāḥ-",
    "GK16ujjvni_u:1809": " guṇāḥ kṛtajñatā-kṣānti-karuṇādyās tu mānasāḥ // RUnm_10.3 //",
    "GK16ujjvni_u:1810": " yathā-",
    "GK16ujjvni_u:1811": " vaśam alpikayāpi sevayāmum",
    "GK16ujjvni_u:1812": " vihite'py āgasi duḥsahe smitāsyam /",
    "GK16ujjvni_u:1813": " para-duḥkha-lave'pi kātaraṃ me",
    "GK16ujjvni_u:1814": " harim udvīkṣya manas tanoti tṛṣṇām // RUnm_10.4 //",
    "GK16ujjvni_u:1815": " atha vācikāḥ-",
    "GK16ujjvni_u:1816": " vācikās tu guṇāḥ proktāḥ karṇānandakatādayaḥ // RUnm_10.5 //",
    "GK16ujjvni_u:1817": " yathā-",
    "GK16ujjvni_u:1818": " karṇāpahāri-varṇām",
    "GK16ujjvni_u:1819": " aśruta-cara-mādhurībhir abhyastām /",
    "GK16ujjvni_u:1820": " āli rasālāṃ mādhava-",
    "GK16ujjvni_u:1821": " vācaṃ nācamya tṛpyāmi // RUnm_10.6 //",
    "GK16ujjvni_u:1822": " atha kāyikāḥ-",
    "GK16ujjvni_u:1823": " te vayo rūpa-lāvaṇye saundaryam abhirūpatā /",
    "GK16ujjvni_u:1824": " mādhuryaṃ mārdavādyāś ca kāyikāḥ kathitā guṇāḥ // RUnm_10.7 //",
    "GK16ujjvni_u:1825": " tatra vayaḥ-",
    "GK16ujjvni_u:1826": " vayaś caturvidhaṃ tv atra kathitaṃ madhure rase /",
    "GK16ujjvni_u:1827": " vayaḥ-sandhis tathā navyaṃ vyaktaṃ pūrṇam iti kramāt // RUnm_10.8 //",
    "GK16ujjvni_u:1828": " vayo-mukhā guṇāḥ pūrva-muktāḥ keśava-saṃśrayāḥ /",
    "GK16ujjvni_u:1829": " tena te'tra pravakṣyante prāyaśas tat-priyānugāḥ // RUnm_10.9 //",
    "GK16ujjvni_u:1830": " tatra vayaḥ-sandhiḥ-",
    "GK16ujjvni_u:1831": " bālya-yauvanayoḥ sandhir vayaḥ-sandhir itīryate // RUnm_10.10 //",
    "GK16ujjvni_u:1832": " sa kṛṣṇasya, yathā-",
    "GK16ujjvni_u:1833": " yāntī śyāmalatāṃ vimucya kapiśa-cchāyāṃ smara-kṣmāpate-",
    "GK16ujjvni_u:1834": " radyājñālipi-varṇa-paṅkti-padavīm āpnoti romāvalī /",
    "GK16ujjvni_u:1835": " vāñchaty ucchalitaṃ manāg abhinavāṃ tāruṇya-nīra-cchaṭāṃ",
    "GK16ujjvni_u:1836": " labdhvā kiñcid adhīram akṣi-śaphara-dvandvaṃ ca kaṃsadviṣaḥ // RUnm_10.11 //",
    "GK16ujjvni_u:1837": " tan-mādhuryam-",
    "GK16ujjvni_u:1838": " daśārdha-śara-lubdhakaṃ calam avekṣya lakṣyecchayā",
    "GK16ujjvni_u:1839": " viśantam iha sāmprataṃ bhavad-rūpāṅga-śṛṅgopari /",
    "GK16ujjvni_u:1840": " sadāśru-nikarokṣitā vraja-mahendra vṛndāvane",
    "GK16ujjvni_u:1841": " kuraṅga-nayanāvalī dara-pariplavatvaṃ gatā // RUnm_10.12 //",
    "GK16ujjvni_u:1842": " tat-priyāṇāṃ, yathā-",
    "GK16ujjvni_u:1843": " vādyaṃ kiṅkiṇim āharaty upacayaṃ jñātvā nitambo guṇī",
    "GK16ujjvni_u:1844": " svasya dhvaṃsam avetya vaṣṭi balibhir yogaṃ hrasan-madhyamam /",
    "GK16ujjvni_u:1845": " vakṣaḥ sādhu-phala-dvayaṃ vicinute rājopahāra-kṣamaṃ",
    "GK16ujjvni_u:1846": " rādhāyās tanu-rājyam añcati nave kṣauṇī-patau yauvane // RUnm_10.13 //",
    "GK16ujjvni_u:1847": " tan-mādhuryam-",
    "GK16ujjvni_u:1848": " āśāste patituṃ kaṭākṣa-madhupo mandaṃ dṛg-indīvare",
    "GK16ujjvni_u:1849": " kiñcid vrīḍa-visāṅkuraṃ mṛgayate ceto-marālārbhakaḥ /",
    "GK16ujjvni_u:1850": " narmālāpa-madhu-cchaṭādya vadanāmbhoje tavodīyate",
    "GK16ujjvni_u:1851": " śaṅke sundari mādhavotsava-karīṃ kāñcid daśām añcasi // RUnm_10.14 //",
    "GK16ujjvni_u:1852": " atha navyam-",
    "GK16ujjvni_u:1853": " darodbhinna-stanaṃ kiñcic-calākṣaṃ manthara-smitam /",
    "GK16ujjvni_u:1854": " manāg abhisphurad-bhāvaṃ navyaṃ yauvanam ucyate // RUnm_10.15 //",
    "GK16ujjvni_u:1855": " yathā-",
    "GK16ujjvni_u:1856": " uraḥ stokocchūnaṃ vacanam udayad-vakrima-lavaṃ",
    "GK16ujjvni_u:1857": " davodghūrṇā dṛṣṭir jaghana-taṭam īṣad ghanataram /",
    "GK16ujjvni_u:1858": " manāg vyaktā romāvalir apacitaṃ kiñcid udaraṃ",
    "GK16ujjvni_u:1859": " hareḥ sevaucityaṃ tava suvadane vindati vayaḥ // RUnm_10.16 //",
    "GK16ujjvni_u:1860": " tan-mādhuryam-",
    "GK16ujjvni_u:1861": " vāraṃ vāraṃ vicarasi harer adya viśrāma-vedyā-",
    "GK16ujjvni_u:1862": " mudbhrāntāsi sphurati pavane tad vapur gandha-bhāji /",
    "GK16ujjvni_u:1863": " bāle netre vikirasi muhur naicikīnāṃ padavyāṃ",
    "GK16ujjvni_u:1864": " bhāvāgnis te sphuṭam iha mano-dhāmni dhūmāyito'sti // RUnm_10.17 //",
    "GK16ujjvni_u:1865": " atha vyaktam-",
    "GK16ujjvni_u:1866": " vakṣaḥ pravyakta-vakṣojaṃ madhyaṃ ca suvali-trayam /",
    "GK16ujjvni_u:1867": " ujjvalāni tathāṅgāni vyakte sphurati yauvane // RUnm_10.18 //",
    "GK16ujjvni_u:1868": " yathā-",
    "GK16ujjvni_u:1869": " rathāṅga-mithunaṃ navaṃ prakaṭayaty uroja-dyuti-",
    "GK16ujjvni_u:1870": " rvyanakti yugalaṃ dṛśoḥ śaphara-vṛttim indrāvali /",
    "GK16ujjvni_u:1871": " bibharti ca bali-trayaṃ tava taraṅga-bhaṅgodgamaṃ",
    "GK16ujjvni_u:1872": " tvam atra sarasīkṛtā taruṇima-śriyā rājasi // RUnm_10.19 //",
    "GK16ujjvni_u:1873": " tan-mādhuryam-",
    "GK16ujjvni_u:1874": " bhrājante varadanti-mauktika-gaṇā yasyollikhadbhir nakhaiḥ",
    "GK16ujjvni_u:1875": " kṣiptāḥ puṣkara-mālayāvṛta-rucaḥ kuñjeṣu kuñjeśv amī /",
    "GK16ujjvni_u:1876": " śauṭīryābdhir uroja-pañjara-taṭe saṃveśayantyā kathaṃ",
    "GK16ujjvni_u:1877": " sa śrīmān hariṇekṣaṇe harir abhūn netreṇa baddhas tvayā // RUnm_10.20 //",
    "GK16ujjvni_u:1878": " atha pūrṇam-",
    "GK16ujjvni_u:1879": " nitambo vipulo madhyaṃ kṛśam aṅgaṃ vara-dyuti /",
    "GK16ujjvni_u:1880": " pīnau kucāv uru-yugmaṃ rambhābhaṃ pūrṇa-yauvane // RUnm_10.21 //",
    "GK16ujjvni_u:1881": " yathā-",
    "GK16ujjvni_u:1882": " dṛśor dvandvaṃ vakrāṃ harati śapharollāsa-laharī-",
    "GK16ujjvni_u:1883": " makhaṇḍaṃ tuṇḍa-śrīr vidhu-madhurimāṇaṃ damayati /",
    "GK16ujjvni_u:1884": " kucau kumbha-bhrāntiṃ muhur avikalāṃ kandalayata-",
    "GK16ujjvni_u:1885": " stavāpūrvaṃ līlāvati vayasi pūrṇe vapur abhūt // RUnm_10.22 //",
    "GK16ujjvni_u:1886": " tan-mādhuryam-",
    "GK16ujjvni_u:1887": " na vitrastā kā te pratiyuvatir āsīn mukha-rucā",
    "GK16ujjvni_u:1888": " dadhāra staimityaṃ praṇaya-ghana-vṛṣṭyā tava na kā /",
    "GK16ujjvni_u:1889": " vraje śiṣyā kābhūn na hi tava kalāyām iti hare-",
    "GK16ujjvni_u:1890": " rnikuñja-svārāje tvam asi rasike paṭṭa-mahiṣī // RUnm_10.23 //",
    "GK16ujjvni_u:1891": " tāruṇyasya navatve'pi kāsāñcid vraja-subhruvām /",
    "GK16ujjvni_u:1892": " śobhā-pūrti-viśeṣeṇa pūrṇateva prakāśate // RUnm_10.24 //",
    "GK16ujjvni_u:1893": " atha rūpam-",
    "GK16ujjvni_u:1894": " aṅgāny abhūṣitāny eva kenacid bhūṣaṇādinā /",
    "GK16ujjvni_u:1895": " yena bhūṣitavad bhāti tad rūpam iti kathyate // RUnm_10.25 //",
    "GK16ujjvni_u:1896": " yathā dāna-keli-kaumudyāṃ (22)-",
    "GK16ujjvni_u:1897": " trapate vilokya padmā",
    "GK16ujjvni_u:1898": " lalite rādhāṃ vināpy alaṅkāraṃ /",
    "GK16ujjvni_u:1899": " tad alaṃ maṇimaya-maṇḍana-",
    "GK16ujjvni_u:1900": " maṇḍala-racanā-prayāsena // RUnm_10.26 //",
    "GK16ujjvni_u:1901": " yathā vā vidagdha-mādhave (7.48)-",
    "GK16ujjvni_u:1902": " nītaṃ te punar uktatāṃ bhramarakaiḥ kastūrikā-patrakaṃ",
    "GK16ujjvni_u:1903": " netrābhyāṃ viphalīkṛtaṃ kuvalaya-dvandvaṃ ca karṇāpitam /",
    "GK16ujjvni_u:1904": " hāraś ca smita-kānti-bhaṅgibhir alaṃ piṣṭānupeṣīkṛtaḥ",
    "GK16ujjvni_u:1905": " kiṃ rādhe tava maṇḍanena nitarām aṅgair asi dyotitā // RUnm_10.27 //",
    "GK16ujjvni_u:1906": " atha lāvaṇyam-",
    "GK16ujjvni_u:1907": " muktāphaleṣu chāyāyās taralatvam ivāntarā /",
    "GK16ujjvni_u:1908": " pratibhāti yad aṅgeṣu lāvaṇyaṃ tad ihocyate // RUnm_10.28 //",
    "GK16ujjvni_u:1909": " yathā-",
    "GK16ujjvni_u:1910": " jagad-amala-rucir vicitya rādhe",
    "GK16ujjvni_u:1911": " vyadhita vidhis tava nūnam aṅgakāni /",
    "GK16ujjvni_u:1912": " maṇimaya-mukuraṃ kuraṅga-netre",
    "GK16ujjvni_u:1913": " kiraṇa-gaṇena viḍambayanti yāni // RUnm_10.29 //",
    "GK16ujjvni_u:1914": " yathā vā-",
    "GK16ujjvni_u:1915": " śṛṇu sakhi tava karṇe varṇayāmy atra nīcai-",
    "GK16ujjvni_u:1916": " rviracaya mukha-candraṃ mā vṛthārād vivarṇam /",
    "GK16ujjvni_u:1917": " iyam urasi murārer asti nānyā mṛgākṣī",
    "GK16ujjvni_u:1918": " marakata-mukurābhe biimbitāsi tvam eva // RUnm_10.30 //",
    "GK16ujjvni_u:1919": " atha saundaryam-",
    "GK16ujjvni_u:1920": " aṅga-pratyāngakānāṃ yaḥ sanniveśo yathocitam /",
    "GK16ujjvni_u:1921": " susliṣṭa-sandhi-bandhaḥ syāt tat saundaryam itīryate // RUnm_10.31 //",
    "GK16ujjvni_u:1922": " yathā-",
    "GK16ujjvni_u:1923": " akhaṇḍendos tulyaṃ mukham uru-kuca-dyotitam uro",
    "GK16ujjvni_u:1924": " bhujau srastāv aṃse kara-parimitaṃ madhyam abhitaḥ /",
    "GK16ujjvni_u:1925": " parisphārā śroṇī krama-laghima-bhāg ūru-yugalaṃ",
    "GK16ujjvni_u:1926": " tavāpūrvaṃ rādhe kim api kamanīyaṃ vapur abhūt // RUnm_10.32 //",
    "GK16ujjvni_u:1927": " atha abhirūpatā-",
    "GK16ujjvni_u:1928": " yadātmīya-guṇotkarṣair vastv anyan nikaṭa-sthitam /",
    "GK16ujjvni_u:1929": " sārūpyaṃ nayati prājñair ābhirūpyaṃ tad ucyate // RUnm_10.33 //",
    "GK16ujjvni_u:1930": " yathā-",
    "GK16ujjvni_u:1931": " magnā śubhre daśana-kiraṇe sphāṭikīva sphurantī",
    "GK16ujjvni_u:1932": " lagnā śoṇe kara-sarasije padmāragīva gauri /",
    "GK16ujjvni_u:1933": " gaṇḍopānte kuvalaya-rucā vaindra-nīlīva jātā",
    "GK16ujjvni_u:1934": " sūte ratna-traya-dhiyam asau paśya kṛṣṇasya vaṃśī // RUnm_10.34 //",
    "GK16ujjvni_u:1935": " yathā vā--",
    "GK16ujjvni_u:1936": " vakṣoje tava campaka-cchavim avaṣṭambhoru-kumbhopame",
    "GK16ujjvni_u:1937": " rādhe kokanada-śriyaḥ karatale sindūrataḥ sundare /",
    "GK16ujjvni_u:1938": " drāg indindira-bandhureṣu cikureṣv indīvaraābhāṃ vahan",
    "GK16ujjvni_u:1939": " nakaḥ kairava-korako vitanute puṣpa-trayī-vibhramam // RUnm_10.35 //",
    "GK16ujjvni_u:1940": " atha mādhuryam-",
    "GK16ujjvni_u:1941": " rūpaṃ kim apy anirvācyaṃ tanor mādhuryam ucyate // RUnm_10.36 //",
    "GK16ujjvni_u:1942": " yathā-",
    "GK16ujjvni_u:1943": " kim api hṛdayam abhra-śyāmalaṃ dhāma rundhe",
    "GK16ujjvni_u:1944": " dṛśam ahaha viluṇṭhaty āṅgikī kāpi mudrā /",
    "GK16ujjvni_u:1945": " caṭulayati kula-strī-dharma-caryāṃ bakāreḥ",
    "GK16ujjvni_u:1946": " sumukhi nava-vivartaḥ ko'py asau mādhurīṇām // RUnm_10.37 //",
    "GK16ujjvni_u:1947": " atha mardavam--",
    "GK16ujjvni_u:1948": " mārdavaṃ komalasyāpi saṃsparśāsahatocyate /",
    "GK16ujjvni_u:1949": " uttamaṃ madhyamaṃ proktaṃ kaniṣṭhaṃ ceti tat tridhā // RUnm_10.38 //",
    "GK16ujjvni_u:1950": " tatra uttamam-",
    "GK16ujjvni_u:1951": " abhinava-nava-mālikām ayaṃ sā",
    "GK16ujjvni_u:1952": " śayana-varaṃ niśi rādhikādhiśiśye /",
    "GK16ujjvni_u:1953": " na kusuma-paṭalaṃ darāpi jaglau",
    "GK16ujjvni_u:1954": " tad-anubhavāt tanur eva sa-vraṇāsīt // RUnm_10.39 //",
    "GK16ujjvni_u:1955": " madhyamaṃ, yathā-",
    "GK16ujjvni_u:1956": " citraṃ dhaniṣṭhe tanu-vāsaso'pi",
    "GK16ujjvni_u:1957": " cīnasya pīna-stani saṅgamena /",
    "GK16ujjvni_u:1958": " lipteva te lohita-candanena",
    "GK16ujjvni_u:1959": " mūrtir bindunā sakhi lohitāsīt // RUnm_10.40 //",
    "GK16ujjvni_u:1960": " kaniṣṭhaṃ, yathā rasa-sudhākare (1.186f)-",
    "GK16ujjvni_u:1961": " āmodam āmodanam ādadhānaṃ",
    "GK16ujjvni_u:1962": " nilīna-nīlālaka-cañcarīkam /",
    "GK16ujjvni_u:1963": " kṣaṇena padmā-mukha-padmam āsīt",
    "GK16ujjvni_u:1964": " tviṣā raveḥ komalayāpi tāmram // RUnm_10.41 //",
    "GK16ujjvni_u:1965": " atha nāma, yathā-",
    "GK16ujjvni_u:1966": " taṭa-bhuvi ravi-putryāḥ paśya gaurāṅgi raṅgī",
    "GK16ujjvni_u:1967": " sphurati sakhi kuraṅgī-maṇḍale kṛṣṇasāraḥ /",
    "GK16ujjvni_u:1968": " iti bhavad-abhidhānaṃ śṛṇvatī sā mad-uktau",
    "GK16ujjvni_u:1969": " sutanur atanu-ghūrṇā-pūra-pūrṇā babhūva // RUnm_10.42 //",
    "GK16ujjvni_u:1970": " atha caritam-",
    "GK16ujjvni_u:1971": " anubhāvāś ca līlā cety ucyate caritaṃ dvidhā /",
    "GK16ujjvni_u:1972": " agre'nubhāvā vaktavyā līleyaṃ kathyate'dhunā // RUnm_10.43 //",
    "GK16ujjvni_u:1973": " līlā syāc cāru-vikrīḍā tāṇḍavaṃ veṇu-vādanam /",
    "GK16ujjvni_u:1974": " godohaḥ parvatoddhāro gohūtir gamanādikā // RUnm_10.44 //",
    "GK16ujjvni_u:1975": " atha cāru-vikrīḍā-",
    "GK16ujjvni_u:1976": " rāsa-kandūka-khelādyā cāru-krīḍātra kīrtitā // RUnm_10.45 //",
    "GK16ujjvni_u:1977": " tatra rāsaḥ-",
    "GK16ujjvni_u:1978": " taṃ vilāsavati rāsa-maṇḍale",
    "GK16ujjvni_u:1979": " puṇḍarīka-nayanaṃ surāṅganāḥ /",
    "GK16ujjvni_u:1980": " prekṣya sambhṛta-vihāra-vibhramaṃ",
    "GK16ujjvni_u:1981": " babhramur madana-sambhramormibhiḥ // RUnm_10.46 //",
    "GK16ujjvni_u:1982": " kandūka-krīḍā-",
    "GK16ujjvni_u:1983": " aruṇa-ruci-mudasya kṣepiṇīṃ kuñcitāgrāṃ",
    "GK16ujjvni_u:1984": " sarabhasam abhidhāvan vibhramad-dīrgha-veṇiḥ /",
    "GK16ujjvni_u:1985": " viracayati mukundaḥ kandukāndola-nṛtya-",
    "GK16ujjvni_u:1986": " dvipula-nayana-bhaṅgī-vibhramaḥ kautukaṃ naḥ // RUnm_10.47 //",
    "GK16ujjvni_u:1987": " tāṇḍavam-",
    "GK16ujjvni_u:1988": " pracala-pracalāka-kuṇḍalo'yaṃ",
    "GK16ujjvni_u:1989": " sva-suhṛn-maṇḍala-carcarī-parītaḥ /",
    "GK16ujjvni_u:1990": " harir adya naṭan pataṅga-putrī-",
    "GK16ujjvni_u:1991": " taṭa-raṅge mama raṅgam ātanoti // RUnm_10.48 //",
    "GK16ujjvni_u:1992": " veṇu-vādanaṃ,",
    "GK16ujjvni_u:1993": " yathā lalita-mādhave (4.27)-",
    "GK16ujjvni_u:1994": " jaṅghādhas-taṭa-saṅgi-dakṣiṇa-padaṃ kiñcid vibhugna-trikam-",
    "GK16ujjvni_u:1995": " sāci-stambhita-kandharaṃ sakhi tiraḥ-sañcāri-netrāñcalam /",
    "GK16ujjvni_u:1996": " vaṃśīṃ kuṭmalite dadhānam adhare lolāṅgulī-saṅgatāṃ",
    "GK16ujjvni_u:1997": " riṅgad-bhrū-bhramaraṃ varāṅgi paramānandaṃ puraḥ svīkuru // RUnm_10.49 //",
    "GK16ujjvni_u:1998": " go-doho, yathā padyāvalyāṃ (262)-",
    "GK16ujjvni_u:1999": " aṅguṣṭhāgrima-yantritāṅgulir asau pādārtha-nīruddha-bhū-",
    "GK16ujjvni_u:2000": " rārdrīkṛtya payodharāñcalam alaṃ sadyaḥ payo-bindubhiḥ /",
    "GK16ujjvni_u:2001": " nyag-jānu-dvaya-madhya-yantrita-gahṭī-vaktrāntarāla-skhala-",
    "GK16ujjvni_u:2002": " ddhārādhvāna-manoharaṃ sakhi payo gāṃ dogdhi dāmodaraḥ // RUnm_10.50 //",
    "GK16ujjvni_u:2003": " parvatoddhāraḥ-",
    "GK16ujjvni_u:2004": " udyamya kandukita-manda-rasodarādriṃ",
    "GK16ujjvni_u:2005": " savyaṃ karaṃ kaṭim anu sthagayann asavyam /",
    "GK16ujjvni_u:2006": " smerānanaś cala-dṛg-añcala-cañcarīka-",
    "GK16ujjvni_u:2007": " ścittāmbujaṃ mama hariś caṭulīcakāra // RUnm_10.51 //",
    "GK16ujjvni_u:2008": " gohūtiḥ-",
    "GK16ujjvni_u:2009": " piśaṅgi maṇika-stani praṇata-śṛṅgi piṅgekṣaṇe",
    "GK16ujjvni_u:2010": " mṛdaṅga-mukhi dhūmale śabali haṃsi vaṃśī-priye /",
    "GK16ujjvni_u:2011": " iti sva-surabhī-kulaṃ muhur udīrṇa-hīhī-dhvani-",
    "GK16ujjvni_u:2012": " rvidūra-gatam āhvayan harati hanta cittaṃ hariḥ // RUnm_10.52 //",
    "GK16ujjvni_u:2013": " gamanam-",
    "GK16ujjvni_u:2014": " anupama-madamandāndoli-dor-argala-śrīḥ",
    "GK16ujjvni_u:2015": " sura-gaja-guru-garva-stambhi-gambhīra-keliḥ /",
    "GK16ujjvni_u:2016": " sahacari dara-cañcac-cāru-cūḍā-rucir māṃ",
    "GK16ujjvni_u:2017": " madayati gati-mudrā-mādhurī mādhavasya // RUnm_10.53 //",
    "GK16ujjvni_u:2018": " atha maṇḍanam-",
    "GK16ujjvni_u:2019": " caturdhā maṇḍanaṃ vāso-bhūṣā-mālyānulepanaiḥ // RUnm_10.54 //",
    "GK16ujjvni_u:2020": " atha vastraṃ, yathā-",
    "GK16ujjvni_u:2021": " ambaraṃ racita-dhairya-saṃvaraṃ",
    "GK16ujjvni_u:2022": " ramyam ambara-maṇi-prabhojjvalam /",
    "GK16ujjvni_u:2023": " subhru kiṃ na hi kaṭīra-maṇḍale",
    "GK16ujjvni_u:2024": " puṇḍarīka-nayanasya paśyasi // RUnm_10.55 //",
    "GK16ujjvni_u:2025": " yathā vā-",
    "GK16ujjvni_u:2026": " amala-kamala-rāga-rāgam etat tava",
    "GK16ujjvni_u:2027": " jayati sphuṭam adbhutaṃ dukūlam /",
    "GK16ujjvni_u:2028": " mama hṛdi nija-rāgam atra rādhe",
    "GK16ujjvni_u:2029": " dadhad api yad dviguṇaṃ babhūva raktam // RUnm_10.56 //",
    "GK16ujjvni_u:2030": " bhūṣā, yathā-",
    "GK16ujjvni_u:2031": " praharatu hariṇā kadamba-puṣpaṃ",
    "GK16ujjvni_u:2032": " priya-sakhi śekharitaṃ yad aṅgajāstram /",
    "GK16ujjvni_u:2033": " bata katham amunāvataṃsito'sau",
    "GK16ujjvni_u:2034": " mama hṛdi bidhyati nīlakaṇṭha-pakṣaḥ // RUnm_10.57 //",
    "GK16ujjvni_u:2035": " yathā vā-",
    "GK16ujjvni_u:2036": " hāreṇa tāra-dyutinā kapolaḥ",
    "GK16ujjvni_u:2037": " preṅkholinā kuṇḍalayor yugena /",
    "GK16ujjvni_u:2038": " uttuṅga-bhāsā kanakāṅgadena",
    "GK16ujjvni_u:2039": " māṃ lāliteyaṃ lalitā dhinoti // RUnm_10.58 //",
    "GK16ujjvni_u:2040": " mālyānulepane,",
    "GK16ujjvni_u:2041": " yathā rasa-sudhākare (1.86)-",
    "GK16ujjvni_u:2042": " āloklair anumīyate madhukaraiḥ keśeṣu mālya-grahaḥ",
    "GK16ujjvni_u:2043": " kāntiḥ kāpi kapolayoḥ prathayate tāmbūlam antargatam /",
    "GK16ujjvni_u:2044": " aṅgānām anubhūyate parimalair ālepana-prakriyā",
    "GK16ujjvni_u:2045": " veṣaḥ ko'pi vidagdha eṣa sudṛśaḥ sūte sukhaṃ cakṣuṣoḥ // RUnm_10.59 //",
    "GK16ujjvni_u:2046": " yathā vā-",
    "GK16ujjvni_u:2047": " anaṅga-rāgāya babhūva sadya-",
    "GK16ujjvni_u:2048": " stavāṅga-rāgo'pi kim aṅganāsu /",
    "GK16ujjvni_u:2049": " uddāma-bhāvāya tathā kim āsīd",
    "GK16ujjvni_u:2050": " dāmāpi dāmodara tāvakīnam // RUnm_10.60 //",
    "GK16ujjvni_u:2051": " atha sambandhinaḥ-",
    "GK16ujjvni_u:2052": " lagnāḥ sannihitāś ceti dvidhā sambandhino matāḥ // RUnm_10.61 //",
    "GK16ujjvni_u:2053": " tatra lagnāḥ-",
    "GK16ujjvni_u:2054": " vaṃśī-śṛṅgī-ravau gītaṃ saurabhyaṃ bhūṣaṇa-kvaṇaḥ /",
    "GK16ujjvni_u:2055": " padāṅkādyā vipañcyādi-nikvāṇāḥ śilpa-kauśalam /",
    "GK16ujjvni_u:2056": " ity ādayo'tra kathitā lagnāḥ sambandhino budhaiḥ // RUnm_10.62 //",
    "GK16ujjvni_u:2057": " tatra vaṃśī-ravo,",
    "GK16ujjvni_u:2058": " dānakeli-kaumudyāṃ (32)-",
    "GK16ujjvni_u:2059": " veṇor eṣa kala-svanas taru-latā-vyājṛmbhaṇe dohadaṃ",
    "GK16ujjvni_u:2060": " sandhyā-garja-bharaḥ pika-dvija-kuhu-svādhyāya-pārāyaṇe /",
    "GK16ujjvni_u:2061": " ābhīrendu-mukhī-smarānala-śikhotseke salīlānilo",
    "GK16ujjvni_u:2062": " rādhā-dhairya-dharādharendra-damane dambhohlir unmīlati // RUnm_10.63 //",
    "GK16ujjvni_u:2063": " yathā vā rasa-sudhākare (1.100)",
    "GK16ujjvni_u:2064": " [padyāvalyāṃ (246)]-",
    "GK16ujjvni_u:2065": " mādhavo madhura-mādhavī-latā-",
    "GK16ujjvni_u:2066": " maṇḍape paṭu-raṭan-madhuvrate /",
    "GK16ujjvni_u:2067": " saṃjagau śravaṇa-cāru gopikā-",
    "GK16ujjvni_u:2068": " māna-mīna-vaḍiśena veṇunā // RUnm_10.64 //",
    "GK16ujjvni_u:2069": " kṛṣṇa-vaktrendu-niṣṭhyūtaṃ muralī-ninadāmṛtam /",
    "GK16ujjvni_u:2070": " uddīpanānāṃ sarveṣāṃ madhye pravaram īryate // RUnm_10.65 //",
    "GK16ujjvni_u:2071": " śṛṅgī-ravaḥ-",
    "GK16ujjvni_u:2072": " kaṃsārāteḥ pibatu muralī tasya sad-vaṃśa-janmā",
    "GK16ujjvni_u:2073": " sā vaktrenduṃ sphuṭam akuṭilā pañcamodgāra-gurvī /",
    "GK16ujjvni_u:2074": " āsvādyāmuṃ tvam api viṣamā bhaṅgurāṅgāra-kālī",
    "GK16ujjvni_u:2075": " tuṅgaṃ śṛṅgi dhvanasi yad idaṃ tat tu duḥkhākaroti // RUnm_10.66 //",
    "GK16ujjvni_u:2076": " atha gītam-",
    "GK16ujjvni_u:2077": " mānānalaṃ me śamayan samiddhaṃ",
    "GK16ujjvni_u:2078": " gānāmṛtaṃ varṣati kṛṣṇa-meghaḥ /",
    "GK16ujjvni_u:2079": " mā krudhya vātyāsi sakhi prasīda",
    "GK16ujjvni_u:2080": " dūre nayāmuṃ nija-vibhrameṇa // RUnm_10.67 //",
    "GK16ujjvni_u:2081": " saurabham-",
    "GK16ujjvni_u:2082": " milati parimalormiḥ kasya roma-śriyāsau",
    "GK16ujjvni_u:2083": " mama tanu-latikāyāṃ kurvatī kuḍmalāni /",
    "GK16ujjvni_u:2084": " sakhi viditam ihāgre mādhavaḥ prādurāsīd",
    "GK16ujjvni_u:2085": " bhuvi surabhitayā yaḥ khyātim aṅgīkaroti // RUnm_10.68 //",
    "GK16ujjvni_u:2086": " yathā vā-",
    "GK16ujjvni_u:2087": " madayati hṛdayaṃ kim apy akāṇḍe",
    "GK16ujjvni_u:2088": " mama yad idaṃ nava-saurabhaṃ varīyaḥ /",
    "GK16ujjvni_u:2089": " tad iha kusuma-saṃgrahāya rādhā",
    "GK16ujjvni_u:2090": " śikhari-taṭe śikhara-dvijā viveśa // RUnm_10.69 //",
    "GK16ujjvni_u:2091": " bhūṣaṇa-kvaṇaḥ-",
    "GK16ujjvni_u:2092": " kalahaṃsa-nādam iha haṃsa-gāminī",
    "GK16ujjvni_u:2093": " niśamayya haṃsa-duhitus taṭāntare /",
    "GK16ujjvni_u:2094": " tava nūpura-dhvani-dhiyā pariplavā",
    "GK16ujjvni_u:2095": " kalasīṃ na veda śirasaś cyutām api // RUnm_10.70 //",
    "GK16ujjvni_u:2096": " yathā vā lalita-mādhave (1.51)-",
    "GK16ujjvni_u:2097": " madhurima-laharībhiḥ stambhayaty ambare yā",
    "GK16ujjvni_u:2098": " smara-mada-sarasānāṃ sārasānāṃ rutāni /",
    "GK16ujjvni_u:2099": " iyam udayati rādhā-kiṅkinī-jhaṅkṛtir me",
    "GK16ujjvni_u:2100": " hṛdi pariṇamayantī vikriyāḍambarāṇi // RUnm_10.71 //",
    "GK16ujjvni_u:2101": " padāṅkādyāḥ,",
    "GK16ujjvni_u:2102": " yathā dāna-keli-kaumudyāṃ (13)-",
    "GK16ujjvni_u:2103": " pada-tatibhir alaṃ kṛtojjvaleyaṃ",
    "GK16ujjvni_u:2104": " dhvaja-kuliśāṅkuśa-paṅkajāṅkitābhiḥ /",
    "GK16ujjvni_u:2105": " nakhara-luṭhita-kuṭmalāvanālī",
    "GK16ujjvni_u:2106": " kim api dhinoti dhunoti cāntaraṃ me // RUnm_10.72 //",
    "GK16ujjvni_u:2107": " vipañcī-nikvāṇo,",
    "GK16ujjvni_u:2108": " yathā lalita-mādhave (1.36)-",
    "GK16ujjvni_u:2109": " smara-keli-nāṭya-nāndīṃ",
    "GK16ujjvni_u:2110": " śabda-brahma-śriyaṃ muhur duhatī /",
    "GK16ujjvni_u:2111": " vahati mudaṃ mama mahatī-",
    "GK16ujjvni_u:2112": " miha mahitā śyāmalā-mahatī // RUnm_10.73 //",
    "GK16ujjvni_u:2113": " śilpa-kauśalaṃ, yathā-",
    "GK16ujjvni_u:2114": " vara-kusuma-niveśa-prakriyā-sauṣṭhavena",
    "GK16ujjvni_u:2115": " prakaṭita-hari-śilpā paṭṭa-sūtrojjvala-śrīḥ /",
    "GK16ujjvni_u:2116": " hṛdi vinihita-kampā nirmimīte srag eṣā",
    "GK16ujjvni_u:2117": " niśita-śara-parīta-smāra-tuṇīr aśaṅkām // RUnm_10.74 //",
    "GK16ujjvni_u:2118": " atha sannihitāḥ-",
    "GK16ujjvni_u:2119": " nirmālyādyāḥ sannihitā barha-guñjādri-dhātavaḥ /",
    "GK16ujjvni_u:2120": " naicikīnāṃ samudayo laguḍī-veṇu-śṛṅgīkāḥ // RUnm_10.75 //",
    "GK16ujjvni_u:2121": " tat-preṣṭha-dṛṣṭir godhūlir vṛndāraṇyaṃ tad-āśritāḥ /",
    "GK16ujjvni_u:2122": " govardhano ravisutā tathā rāsa-sthalādayaḥ // RUnm_10.76 //",
    "GK16ujjvni_u:2123": " tatra nirmālyādyāḥ,",
    "GK16ujjvni_u:2124": " yathā vidagdha-mādhavādau (2.42)-",
    "GK16ujjvni_u:2125": " aṅgottīrṇa-vilepanaṃ sakhi samākṛṣṭi-kriyāyāṃ maṇi-",
    "GK16ujjvni_u:2126": " rmantro hanta muhur vaśīkṛti-vidhau nāmāsya vaṃśī-pateḥ /",
    "GK16ujjvni_u:2127": " nirmālya-srag iyaṃ mahauṣadhir iha svāntasya sammohane",
    "GK16ujjvni_u:2128": " nāsāṃ kas tisṛṇāṃ gṛṇāti paramācintyāṃ prabhāvāvalīm // RUnm_10.77 //",
    "GK16ujjvni_u:2129": " yathā vā lalita-mādhave (6.26)-",
    "GK16ujjvni_u:2130": " dukūle'smin kārtasvara-mahasi vistārita-dṛśo",
    "GK16ujjvni_u:2131": " vapuḥ kiṃ te phullair vahati tulanāṃ nīpa-kusumaiḥ /",
    "GK16ujjvni_u:2132": " truṭantībhiḥ kiṃ vā sphaṭika-maṇi-mālābhir upamāṃ",
    "GK16ujjvni_u:2133": " labhante'mī kṣāmodari nayanayos toya-pṛṣatāḥ // RUnm_10.78 //",
    "GK16ujjvni_u:2134": " atha barha-guñje,",
    "GK16ujjvni_u:2135": " yathā vidagdha-mādhave (2.16)-",
    "GK16ujjvni_u:2136": " agre vīkṣya śikhaṇḍa-khaṇḍam acirād utkampam ālambate",
    "GK16ujjvni_u:2137": " guñjānāṃ ca vilokanān muhur asau sāsraṃ parikrośati /",
    "GK16ujjvni_u:2138": " no jāne janayann apūrva-naṭana-krīḍā-camatkāritāṃ",
    "GK16ujjvni_u:2139": " bālāyāḥ kila citta-bhūmim aviśat ko æyaṃ navīna-grahaḥ // RUnm_10.79 //",
    "GK16ujjvni_u:2140": " adri-dhātur, yathā-",
    "GK16ujjvni_u:2141": " ābhīra-vṛndādhipa-nandanasya",
    "GK16ujjvni_u:2142": " kaevarālaṅkaraṇojjvala-śrīḥ /",
    "GK16ujjvni_u:2143": " kṣiptendra-gopāṃśur apāṃśulo'yaṃ",
    "GK16ujjvni_u:2144": " tanoti rāgaṃ mama dhātu-rāgaḥ // RUnm_10.80 //",
    "GK16ujjvni_u:2145": " naicikī-samudayo, yathā-",
    "GK16ujjvni_u:2146": " sandhyā-dyote vilasati gatāḥ prekṣya goṣṭha-prakoṣṭhe",
    "GK16ujjvni_u:2147": " hambārabhonmukharita-mukhī-naicikīs tvad-vihīnāḥ /",
    "GK16ujjvni_u:2148": " antaś-cintā-culukita-matir yādavendrādya mandā",
    "GK16ujjvni_u:2149": " kaṣṭaṃ candrāvalir iha kathaṃ prāṇa-bandhaṃ karotu // RUnm_10.81 //",
    "GK16ujjvni_u:2150": " laguḍī, yathā-",
    "GK16ujjvni_u:2151": " viṣṭabhya yāṃ bhuvi puraḥ śikharārpitena",
    "GK16ujjvni_u:2152": " vinyasta-cāru-cibukena kara-dvayena /",
    "GK16ujjvni_u:2153": " dīvyan harir giri-taṭe mudam ādadhān naḥ",
    "GK16ujjvni_u:2154": " sā hanta yasṭir adhunā hṛdayaṃ pinaṣṭi // RUnm_10.82 //",
    "GK16ujjvni_u:2155": " veṇur, yathā-",
    "GK16ujjvni_u:2156": " hṛdi nyastā vaṃśī tad-adhara-sudhā-bhāg iti mayā",
    "GK16ujjvni_u:2157": " durantaṃ viśleṣa-jvara-garalam asyāḥ śamayitum /",
    "GK16ujjvni_u:2158": " vitene sā tūrṇaṃ śata-guṇam idaṃ yādava-pate",
    "GK16ujjvni_u:2159": " virakto yatreśas tam iha na hi vā kaḥ praharati // RUnm_10.83 //",
    "GK16ujjvni_u:2160": " śṛṅgikā, yathā-",
    "GK16ujjvni_u:2161": " valitaṃ vilocanāgre,",
    "GK16ujjvni_u:2162": " śavalaṃ dhūribhir idaṃ balāvaraja /",
    "GK16ujjvni_u:2163": " balavat kuvalaya-nayanās tava gavalaṃ kavalayaty adya // RUnm_10.84 //",
    "GK16ujjvni_u:2164": " tat-preṣṭha-dṛṣṭir, yathā-",
    "GK16ujjvni_u:2165": " sakhi mṛgamada-lekhayā viśākhā-",
    "GK16ujjvni_u:2166": " hṛdi makarīr api rādhikā likhantī /",
    "GK16ujjvni_u:2167": " subalam avakalayya ghūrṇitāgre",
    "GK16ujjvni_u:2168": " pulakavatī vana-mālinaṃ lilekha // RUnm_10.85 //",
    "GK16ujjvni_u:2169": " yathā vā lalita-mādhave (6.43)-",
    "GK16ujjvni_u:2170": " nikhila-suhṛdām arthārambhe vilambita-cetasā",
    "GK16ujjvni_u:2171": " masṛṇita-śikho yaḥ prāptodbhūd manāg iva mārdavam /",
    "GK16ujjvni_u:2172": " sa khalu lalitāsāndrasrehaprasaṅga-ghanībhavan",
    "GK16ujjvni_u:2173": " punar api balād indhe rādhā-viyoga-mayaḥ śikhī // RUnm_10.86 //",
    "GK16ujjvni_u:2174": " godhūlir, yathā uddhava-sandeśe (37)-",
    "GK16ujjvni_u:2175": " ā-pratyūṣād api sumanasāṃ vīcibhir grathyamānā",
    "GK16ujjvni_u:2176": " dhatte nāsau sakhi katham aho vaijayantī samāptim /",
    "GK16ujjvni_u:2177": " dhinvan gopī-nayana-śikhinaḥ vyoma-kakṣām jagāhe",
    "GK16ujjvni_u:2178": " so'yaṃ mugdhe niviḍa-dhavalo dhūli-cakrāmbuvāhaḥ // RUnm_10.87 //",
    "GK16ujjvni_u:2179": " vṛndāraṇyaṃ,",
    "GK16ujjvni_u:2180": " yathā tatraiva (83)-",
    "GK16ujjvni_u:2181": " āśā-pāśaiḥ sakhi nava-navaiḥ kurvatī prāṇa-bandhaṃ",
    "GK16ujjvni_u:2182": " jātyā bhīruḥ kati punar ahaṃ vāsarāṇi kṣayiṣye /",
    "GK16ujjvni_u:2183": " ete vṛndāvana-viṭapinaḥ smārayantaḥ vilāsān",
    "GK16ujjvni_u:2184": " utphullās tān mama kila balān marma nirmūlayanti // RUnm_10.88 //",
    "GK16ujjvni_u:2185": " tad-āśritāḥ-",
    "GK16ujjvni_u:2186": " tad-āśrityāḥ khagā bhṛṅgā mṛgāḥ kuñjā latās tathā /",
    "GK16ujjvni_u:2187": " tulasī karṇikāraś ca kadambādyāś ca kīrtitāḥ // RUnm_10.89 //",
    "GK16ujjvni_u:2188": " tatra khagāḥ,",
    "GK16ujjvni_u:2189": " yathā lalita-mādhave (10.16)-",
    "GK16ujjvni_u:2190": " kas tān paśyan bhavad-upahṛta-snigdha-piñchāvataṃsān",
    "GK16ujjvni_u:2191": " kaṃsārāte na khalu śikhinaḥ khidyate goṣṭhavāsī /",
    "GK16ujjvni_u:2192": " unmīlantaṃ nava-jaladharaṃ nīlam adyāpi matvā",
    "GK16ujjvni_u:2193": " ye tvām antar-mudita-matayas tanvate tāṇḍavāni // RUnm_10.90 //",
    "GK16ujjvni_u:2194": " bhṛṅgāḥ, yathā-",
    "GK16ujjvni_u:2195": " vṛndāvane śravasi ye ninadaṃ vipañcī-",
    "GK16ujjvni_u:2196": " niṣṭhyuta-pañcama-manoharam āharantaḥ /",
    "GK16ujjvni_u:2197": " te ṣaṭpadāḥ kuliśa-ghaṭṭana-ghoram etaṃ",
    "GK16ujjvni_u:2198": " daive virodhini bhavanti na ke vipakṣāḥ // RUnm_10.91 //",
    "GK16ujjvni_u:2199": " mṛgāḥ, yathā tatraiva-",
    "GK16ujjvni_u:2200": " hari hari bhavatībhiḥ svāntahārī hariṇyo",
    "GK16ujjvni_u:2201": " harir iha kim apāṅgātithya-saṅgī vyadhāyi /",
    "GK16ujjvni_u:2202": " yad anuraṇita-vaṃśī-kākalībhir mukhebhyaḥ",
    "GK16ujjvni_u:2203": " sukha-tṛṇa-kavalā vaḥ sāmilīḍhāḥ skhalanti // RUnm_10.92 //",
    "GK16ujjvni_u:2204": " kuñjāḥ, yathā uddhava-sandeśe (125)-",
    "GK16ujjvni_u:2205": " labdhāndolaḥ praṇaya-rabhasād eṣa tāmrauṣṭhi namraḥ",
    "GK16ujjvni_u:2206": " pramlāyantīṃ kim api bhavatīm yācate nanda-sūnuḥ /",
    "GK16ujjvni_u:2207": " premoddāma-pramada-padavī sākṣiṇī śaila-kakṣe",
    "GK16ujjvni_u:2208": " draṣṭavyā te katham api na sā mādhavī kuñja-vīthī // RUnm_10.93 //",
    "GK16ujjvni_u:2209": " latādir, yathā padyāvalyāṃ (295)-",
    "GK16ujjvni_u:2210": " tulasi vilasasi tvaṃ malli jātāsi phullā",
    "GK16ujjvni_u:2211": " sthala-kamalini bhṛṅge saṅgatāṅgī vibhāsi /",
    "GK16ujjvni_u:2212": " kathayata bata sakhyaḥ kṣipram asmāsu kasmin",
    "GK16ujjvni_u:2213": " vasati kapaṭa-kandaḥ kandare nanda-sūnuḥ // RUnm_10.94 //",
    "GK16ujjvni_u:2214": " karṇikāro, yathā lalita-mādhave (7.15)-",
    "GK16ujjvni_u:2215": " rāsāt tirohita-tanuḥ sakhi yasya puṣpaiś",
    "GK16ujjvni_u:2216": " cūḍāṃ cakāra cikure mama piñcha-cūḍaḥ /",
    "GK16ujjvni_u:2217": " kūle kalinda-duhitur dhṛta-kandalo'yaṃ",
    "GK16ujjvni_u:2218": " māṃ dandahīti sa muhur nava-karṇikāraḥ // RUnm_10.95 //",
    "GK16ujjvni_u:2219": " kadambo, yathā-",
    "GK16ujjvni_u:2220": " sakhi ropito dvipatraḥ",
    "GK16ujjvni_u:2221": " śatapatrākṣeṇa yo vraja-dvāri /",
    "GK16ujjvni_u:2222": " so'yaṃ kadamba-ḍimbhaḥ",
    "GK16ujjvni_u:2223": " phullo vallava-vadhūs tudati // RUnm_10.96 //",
    "GK16ujjvni_u:2224": " govardhano,",
    "GK16ujjvni_u:2225": " yathā lalita-mādhave (3.42)-",
    "GK16ujjvni_u:2226": " govardhana tvam iha gokula-saṅgi-bhūmau",
    "GK16ujjvni_u:2227": " tuṅgaiḥ śirobhir abhipadya nabho vibhāsi /",
    "GK16ujjvni_u:2228": " tenāvalokya haritaḥ parito vadāśu",
    "GK16ujjvni_u:2229": " kutrādya vallava-maṇiḥ khalu khelatīti // RUnm_10.97 //",
    "GK16ujjvni_u:2230": " ravi-sutā, yathā padyāvalyām (368)-",
    "GK16ujjvni_u:2231": " mathurā-pathika murārer",
    "GK16ujjvni_u:2232": " upageyaṃ dvāri vallavī-vacanam /",
    "GK16ujjvni_u:2233": " punar api yamunā-salile",
    "GK16ujjvni_u:2234": " kāliya-garalānalo jvalati // RUnm_10.98 //",
    "GK16ujjvni_u:2235": " rāsa-sthalī, yathā-",
    "GK16ujjvni_u:2236": " goṣṭhād apy avalokya māna-śikharocchrāya-śriyā dūrataḥ",
    "GK16ujjvni_u:2237": " sadyaḥ khedini citta-catvara-taṭe vaṃśī-vaṭenārpitā /",
    "GK16ujjvni_u:2238": " kurvāṇā hṛta-vṛttim indriya-gaṇaṃ sā yādavendrāya te",
    "GK16ujjvni_u:2239": " kaṣṭaṃ rāsa-vihāra-bhur viharati prāṇaiḥ kuraṅgī-dṛśām // RUnm_10.99 //",
    "GK16ujjvni_u:2240": " atha taṭasthāḥ-",
    "GK16ujjvni_u:2241": " taṭasthāś candrikā-megha-vidyuto mādhavas tathā /",
    "GK16ujjvni_u:2242": " śarat-pūrṇa-sudhāṃśuś ca gandhavāha-khagādayaḥ // RUnm_10.100 //",
    "GK16ujjvni_u:2243": " tatra candrikā,",
    "GK16ujjvni_u:2244": " yathā rasa-sudhākare (1.87)-",
    "GK16ujjvni_u:2245": " durāsade candrikayā sakhī-gaṇai-",
    "GK16ujjvni_u:2246": " rlatāli-kuñje lalitā nigūhitā /",
    "GK16ujjvni_u:2247": " cakora-cañcu-cyuta-kaumudī-kaṇaṃ",
    "GK16ujjvni_u:2248": " kuto'pi dṛṣṭvā bhajati sma mūrcchanām // RUnm_10.101 //",
    "GK16ujjvni_u:2249": " megho, yathā rasa-sudhākare (?)-",
    "GK16ujjvni_u:2250": " vāsaḥ pītaṃ kutukini kutaḥ kutra barhaṃ madāndhe",
    "GK16ujjvni_u:2251": " kaṃsārir vā kva nu sakhi mudhā sambhramān mā prayāhi /",
    "GK16ujjvni_u:2252": " paśyottuṅge kṣaṇa-ruci-ghaṭāliṅgitā śaila-śṛṅge",
    "GK16ujjvni_u:2253": " navyaḥ śakraṃ dadhad udayate kārmucaṃ vār-mug eṣaḥ // RUnm_10.102 //",
    "GK16ujjvni_u:2254": " vidyut, yathā rasa-sudhākare (1.98)-",
    "GK16ujjvni_u:2255": " varṣāsu tāsu kṣaṇa-ruk-prakāśā-",
    "GK16ujjvni_u:2256": " dgopāṅganā mādhavam āliliṅga /",
    "GK16ujjvni_u:2257": " vidyuc ca sā vīkṣya tad-aṅga-śobhāṃ",
    "GK16ujjvni_u:2258": " hrīṇeva tūrṇaṃ jaladaṃ jagāhe // RUnm_10.103 //",
    "GK16ujjvni_u:2259": " vasanto, yathā-",
    "GK16ujjvni_u:2260": " ṛtu-hatakaḥ sakhi bhuvane",
    "GK16ujjvni_u:2261": " kim avatatīrṣur babhūvādya /",
    "GK16ujjvni_u:2262": " mandādaram alivṛndaṃ",
    "GK16ujjvni_u:2263": " vṛndāvana-kunda-saṅgame yad abhūt // RUnm_10.104 //",
    "GK16ujjvni_u:2264": " śarat, yathā-",
    "GK16ujjvni_u:2265": " kalahaṃsojjvala-jalpā",
    "GK16ujjvni_u:2266": " prakaṭita-vṛndāvanoru-mādhuryā /",
    "GK16ujjvni_u:2267": " dhṛtim apahartuṃ sakhi me",
    "GK16ujjvni_u:2268": " dūtīva hareḥ śaran militā // RUnm_10.105 //",
    "GK16ujjvni_u:2269": " pūrṇa-sudhāṃśur, yathā-",
    "GK16ujjvni_u:2270": " rākā-sudhāṃśur abhavan na tamāṃsi hartuṃ",
    "GK16ujjvni_u:2271": " vṛndāṭavī-jaṭharagāny adhunāpi śaktaḥ /",
    "GK16ujjvni_u:2272": " rākā-sudhāṃśu-mukhi tāni tavonnatāni",
    "GK16ujjvni_u:2273": " hṛt-kandarāstara-carāṇi kathaṃ jahāra // RUnm_10.106 //",
    "GK16ujjvni_u:2274": " gandhavāho,",
    "GK16ujjvni_u:2275": " yathā śrī-gīta-govinde (7.39)-",
    "GK16ujjvni_u:2276": " mano-bhavānandana-candanānila",
    "GK16ujjvni_u:2277": " prasīda re dakṣiṇa muñca vāmatām /",
    "GK16ujjvni_u:2278": " kṣaṇaṃ jagat-prāṇa nidāya mādhavaṃ",
    "GK16ujjvni_u:2279": " puro mama prāṇa-haro bhaviṣyasi // RUnm_10.107 //",
    "GK16ujjvni_u:2280": " khagāḥ, yathā-",
    "GK16ujjvni_u:2281": " mānena sārdhaṃ paśupāla-subhruvāṃ",
    "GK16ujjvni_u:2282": " marāla-mālā calitā ghanāgame /",
    "GK16ujjvni_u:2283": " kadamba-kuñje vijihīrṣayā samaṃ",
    "GK16ujjvni_u:2284": " samāgatā nāgari cātakāvalī // RUnm_10.108 //",
    "GK16ujjvni_u:2285": " ādi-śabdāt sakhī-sneha ātmany uddīpano varaḥ // RUnm_10.109 //",
    "GK16ujjvni_u:2286": " yathā-",
    "GK16ujjvni_u:2287": " harim avekṣya puro gurto bhiyā",
    "GK16ujjvni_u:2288": " muhur abhūn mukulan-nava-vibhramā /",
    "GK16ujjvni_u:2289": " lalitayā vivṛte nija-sauhṛde",
    "GK16ujjvni_u:2290": " cala-dṛg-añcalam ādhita rādhikā // RUnm_10.110 //",
    "GK16ujjvni_u:2291": " iti śrī-śrī-ujjvala-nīlamaṇau",
    "GK16ujjvni_u:2292": " uddīpana-vibhāva-bheda-prakaraṇam //10//",
    "GK16ujjvni_u:2293": " Chapter 11",
    "GK16ujjvni_u:2294": " atha anubhāva-prakaraṇam",
    "GK16ujjvni_u:2295": " anubhāvās tv alaṅkārās tathaivodbhāsvarābhidhāḥ /",
    "GK16ujjvni_u:2296": " vācikāś ceti vidvadbhis tridhāmī parikīrtitāḥ // RUnm_11.1 //",
    "GK16ujjvni_u:2297": " tatra alaṅkārāḥ-",
    "GK16ujjvni_u:2298": " yauvane sattvajās tāsām alaṅkārās tu viṃśatiḥ /",
    "GK16ujjvni_u:2299": " udayanty adbhutāḥ kānte sarvathābhiniveśataḥ // RUnm_11.2 //",
    "GK16ujjvni_u:2300": " bhāvo hāvaś ca helā ca proktās tatra trayo'ṅgajāḥ // RUnm_11.3 //",
    "GK16ujjvni_u:2301": " śobhā kāntiś ca dīptiś ca mādhuryaṃ ca pragalbhatā /",
    "GK16ujjvni_u:2302": " audāryaṃ dhairym ity ete saptaiva syur ayatnajāḥ // RUnm_11.4 //",
    "GK16ujjvni_u:2303": " līlā vilāso vicchittir vibhramaḥ kilakiñcitam /",
    "GK16ujjvni_u:2304": " moṭṭāyitaṃ kuṭṭamitaṃ bibboko lalitaṃ tathā /",
    "GK16ujjvni_u:2305": " vikṛtaṃ ceti vijñeyā daśa tāsāṃ svabhāvajāḥ // RUnm_11.5 //",
    "GK16ujjvni_u:2306": " tatra bhāvaḥ-",
    "GK16ujjvni_u:2307": " prādurbhāvaṃ vrajaty eva raty-ākhye bhāva ujjvale /",
    "GK16ujjvni_u:2308": " nirvikārātmake citte bhāvaḥ prathama-vikriyā // RUnm_11.6 //",
    "GK16ujjvni_u:2309": " tathā hy uktaṃ (rasa-sudhākare 1.192)-",
    "GK16ujjvni_u:2310": " cittasyāvikṛtiḥ sattvaṃ vikṛteḥ kāraṇe sati /",
    "GK16ujjvni_u:2311": " tatrādyā vikriyā bhāvo bījasyādi-vikāravat // RUnm_11.7 //",
    "GK16ujjvni_u:2312": " yathā-",
    "GK16ujjvni_u:2313": " pitur goṣṭhe sphīte kusumini purā khāṇḍava-vane",
    "GK16ujjvni_u:2314": " na te dṛṣṭvā saaṅkrandanam api manaḥ spandanam agāt /",
    "GK16ujjvni_u:2315": " puro vṛndāraṇye viharati mukunde sakhi mudā",
    "GK16ujjvni_u:2316": " kim āndolād akṣṇaḥ śruti-kumudam indīvaram abhūt // RUnm_11.8 //",
    "GK16ujjvni_u:2317": " atha hāvaḥ-",
    "GK16ujjvni_u:2318": " grīvārecaka-saṃyukto bhrū-netrādi-vikāśa-kṛt /",
    "GK16ujjvni_u:2319": " bhāvād īṣat-prakāśo yaḥ sa hāva iti kathyate // RUnm_11.9 //",
    "GK16ujjvni_u:2320": " yathā-",
    "GK16ujjvni_u:2321": " sāci-stambhita-kaṇṭhi kuḍmalavatīṃ netrālir abhyeti te",
    "GK16ujjvni_u:2322": " ghūrṇan karṇa-latāṃ manāg vikasitā bhrū-vallarī nṛtyati /",
    "GK16ujjvni_u:2323": " atra prādurabhūt taṭe sumanasām ullāsakas tvat-puro",
    "GK16ujjvni_u:2324": " gaurāṅgi prathamaṃ vana-priaya-bandhuḥ sphuṭaṃ mādhavaḥ // RUnm_11.10 //",
    "GK16ujjvni_u:2325": " atha helā-",
    "GK16ujjvni_u:2326": " hāva eva bhaved dhelā vyakta-śṛṅgāra-sūcakaḥ // RUnm_11.11 //",
    "GK16ujjvni_u:2327": " yathā-",
    "GK16ujjvni_u:2328": " śrute veṇau vakṣaḥ sphurtia-kucam ādhmātam api te",
    "GK16ujjvni_u:2329": " tiro-vikṣiptākṣaṃ pulakita-kapolaṃ ca vadanam /",
    "GK16ujjvni_u:2330": " skhalat-kāñci svedārgalita-sicayaṃ cāpi jaghanaṃ",
    "GK16ujjvni_u:2331": " pramādaṃ mā kārṣīḥ sakhi carati savye gurujanaḥ // RUnm_11.12 //",
    "GK16ujjvni_u:2332": " atha ayatnajāḥ /",
    "GK16ujjvni_u:2333": " tatra śobhā--",
    "GK16ujjvni_u:2334": " sā śobhā rūpa-bhogādyair yat syād aṅga-vibhūṣaṇam // RUnm_11.13 //",
    "GK16ujjvni_u:2335": " yathā-",
    "GK16ujjvni_u:2336": " dhṛtvā raktāṅguli-kiśalayair nīpa-śākhāṃ viśākhā",
    "GK16ujjvni_u:2337": " niṣkrāmantī vratati-bhavanāt prātar udghūrṇitākṣī /",
    "GK16ujjvni_u:2338": " veṇīm aṃsopari viluṭhatīm ardham uktāṃ vahantī",
    "GK16ujjvni_u:2339": " lagnā svānte mama na hi bahiḥ seyam adyāpy ayāsīt // RUnm_11.14 //",
    "GK16ujjvni_u:2340": " atha kāntiḥ--",
    "GK16ujjvni_u:2341": " śobhaiva kāntir ākhyātā manmathāpyāyanojjvalā // RUnm_11.15 //",
    "GK16ujjvni_u:2342": " yathā-",
    "GK16ujjvni_u:2343": " prakṛti-madhura-mūrtir bāḍham atrāpy udañca-",
    "GK16ujjvni_u:2344": " ttaruṇima-nava-lakṣmī-lekhayāliṅgitāṅgī /",
    "GK16ujjvni_u:2345": " vara-madana-vihārair adya tatrāpy udārā",
    "GK16ujjvni_u:2346": " madayati hṛdayaṃ me rundhatī rādhikeyam // RUnm_11.16 //",
    "GK16ujjvni_u:2347": " atha dīptiḥ--",
    "GK16ujjvni_u:2348": " kāntir eva vayo-bhoga-deśa-kāla-guṇādibhiḥ /",
    "GK16ujjvni_u:2349": " uddīpitātivistāraṃ prāptā ced dīptir ucyate // RUnm_11.17 //",
    "GK16ujjvni_u:2350": " yathā-",
    "GK16ujjvni_u:2351": " nimīlan-netra-śrīr acaṭula-paṭīrācala-maru-",
    "GK16ujjvni_u:2352": " nnipīta-svedāmbus truṭad-amala-hārojjvala-kucā /",
    "GK16ujjvni_u:2353": " nikuñje kṣiptāṅgī śaśi-kiraṇa-kirmīrita-taṭe",
    "GK16ujjvni_u:2354": " kiśorī sā tene hari-manasi rādhā manasijam // RUnm_11.18 //",
    "GK16ujjvni_u:2355": " atha mādhuryam--",
    "GK16ujjvni_u:2356": " mādhuryaṃ nāma ceṣṭānāṃ sarvāvasthāsu cārutā // RUnm_11.19 //",
    "GK16ujjvni_u:2357": " yathā-",
    "GK16ujjvni_u:2358": " asavyaṃ kaṃsārer bhuja-śirasi dhṛtvā pulakinaṃ",
    "GK16ujjvni_u:2359": " nija-śroṇyāṃ savyaṃ karam anṛju-viṣkambhita-padā /",
    "GK16ujjvni_u:2360": " dadhānā mūrdhānaṃ laghutara-tiraḥ-sraṃsinam iyaṃ",
    "GK16ujjvni_u:2361": " babhau rāsottīrṇā muhur alasa-mūrtiḥ śaśimukhī // RUnm_11.20 //",
    "GK16ujjvni_u:2362": " atha pragalbhatā--",
    "GK16ujjvni_u:2363": " niḥśaṅkatvaṃ prayogeṣu budhair uktā pragalbhatā // RUnm_11.21 //",
    "GK16ujjvni_u:2364": " yathā vidagdha-mādhave (7.40)-",
    "GK16ujjvni_u:2365": " prātikūlyam iva yad vivṛṇvatī",
    "GK16ujjvni_u:2366": " rādhikā rada-nakhārpaṇoddhūrā /",
    "GK16ujjvni_u:2367": " keli-karmaṇi gatā pravīṇatāṃ",
    "GK16ujjvni_u:2368": " tena tuṣṭim atulāṃ harir yayau // RUnm_11.22 //",
    "GK16ujjvni_u:2369": " atha audāryam-",
    "GK16ujjvni_u:2370": " audāryaṃ vinayaṃ prāhuḥ sarvāvasthāgataṃ budhāḥ // RUnm_11.23 //",
    "GK16ujjvni_u:2371": " yathā vidagdha-mādhave (4.13) -",
    "GK16ujjvni_u:2372": " nyaviśata nayanānte kāpi sāralya-niṣṭhā",
    "GK16ujjvni_u:2373": " vacasi ca vinayena stotra-bhaṅgī nyavātsīt /",
    "GK16ujjvni_u:2374": " ajani ca mayi bhūyān sambhramas tena tasyā",
    "GK16ujjvni_u:2375": " vyavṛṇuta hṛdi manyuṃ suṣṭhu dākṣiṇyam eva // RUnm_11.24 //",
    "GK16ujjvni_u:2376": " yathā vā-",
    "GK16ujjvni_u:2377": " kṛtajño'pi premojjvala-matir api sphāra-vinayo'-",
    "GK16ujjvni_u:2378": " pyabhijñānāṃ cuḍāmaṇir api kṛpānīradhir api /",
    "GK16ujjvni_u:2379": " yad antaḥ-svaccho'pi smarati na harir gokulabhuvaṃ",
    "GK16ujjvni_u:2380": " mamaivedaṃ janmāntara-durita-dusṭa-druma-phalam // RUnm_11.25 //",
    "GK16ujjvni_u:2381": " atha dhairyam-",
    "GK16ujjvni_u:2382": " sthirā cittonnatir yā tu tad dhairyam iti kīrtyate // RUnm_11.26 //",
    "GK16ujjvni_u:2383": " yathā lalita-mādhave (7.7)-",
    "GK16ujjvni_u:2384": " audāsīnya-dhurā-parīta-hṛdayaḥ kāṭhinyam ālambatāṃ",
    "GK16ujjvni_u:2385": " kāmaṃ śyāmala-sundaro mayi sakhi svairī sahasraṃ samāḥ /",
    "GK16ujjvni_u:2386": " kintu bhrānti-bharād api kṣaṇam idaṃ tatra priyebhyaḥ priye",
    "GK16ujjvni_u:2387": " ceto janmani janmani praṇayitād āsyaṃ na me hāsyati // RUnm_11.27 //",
    "GK16ujjvni_u:2388": " atha svabhāvajāḥ / tatra līlā--",
    "GK16ujjvni_u:2389": " priyānukaraṇaṃ līlā ramyair veśa-kriyādibhiḥ // RUnm_11.28 //",
    "GK16ujjvni_u:2390": " yathā viṣṇu-purāṇe (5.13.27)-",
    "GK16ujjvni_u:2391": " duṣṭa-kāliya tiṣṭhādya kṛṣṇo'ham iti cāparā /",
    "GK16ujjvni_u:2392": " bāhum āsphoṭya kṛṣṇasya līlā-sarvasvam ādade // RUnm_11.29 //",
    "GK16ujjvni_u:2393": " yathā vā chando-mañjaryām-",
    "GK16ujjvni_u:2394": " mṛgamada-kṛta-carcā pīta-kauṣeya-vāsā",
    "GK16ujjvni_u:2395": " rucira-śikhi-śikhaṇḍā baddha-dhammilla-pāśā /",
    "GK16ujjvni_u:2396": " anṛju-nihitam aṃse vaṃśam utkvāṇayantī",
    "GK16ujjvni_u:2397": " kṛta-madhuripu-veṣā mālinī pātu rādhā // RUnm_11.30 //",
    "GK16ujjvni_u:2398": " atha vilāsaḥ-",
    "GK16ujjvni_u:2399": " gati-sthānāsanādīnāṃ mukha-netrādi-karmaṇām /",
    "GK16ujjvni_u:2400": " tātkālikaṃ tu vaiśiṣṭyaṃ vilāsaḥ priya-saṅgajam // RUnm_11.31 //",
    "GK16ujjvni_u:2401": " yathā-",
    "GK16ujjvni_u:2402": " ruṇatsi purataḥ sphuraty aghahare kathaṃ nāsikā-",
    "GK16ujjvni_u:2403": " śikhagrathita-mauktikonnamanakaitvena smitam /",
    "GK16ujjvni_u:2404": " nirāsthad aciraṃ sudhā-kiraṇa-kaumudī-mādhurīṃ",
    "GK16ujjvni_u:2405": " manāg api tavodgatā madhura-danti danta-dyutiḥ // RUnm_11.32 //",
    "GK16ujjvni_u:2406": " yathā vā-",
    "GK16ujjvni_u:2407": " adhyāsīnam amuṃ kadamba-nikaṭe krīḍā-kuṭīra-sthalī-",
    "GK16ujjvni_u:2408": " mābhīrendra-kumāram atra rabhasād ālokayantyāḥ puraḥ /",
    "GK16ujjvni_u:2409": " digdhā dugdha-samudra-mugdha-laharī-lāvaṇya-nisyandibhiḥ",
    "GK16ujjvni_u:2410": " kālindī tava dṛk-taraṅgita-bharais tanvaṅgi gaṅgāyate // RUnm_11.33 //",
    "GK16ujjvni_u:2411": " atha vicchittiḥ-",
    "GK16ujjvni_u:2412": " ākalpa-kalpanālpāpi vicchittiḥ kānti-poṣa-kṛt // RUnm_11.34 //",
    "GK16ujjvni_u:2413": " yathā-",
    "GK16ujjvni_u:2414": " mākanda-patreṇa mukunda-cetaḥ",
    "GK16ujjvni_u:2415": " pramodinī māruta-kampitena /",
    "GK16ujjvni_u:2416": " raktena karṇābharaṇīkṛtena",
    "GK16ujjvni_u:2417": " rādhā-mukhāmbhoruham ullalāsa // RUnm_11.35 //",
    "GK16ujjvni_u:2418": " yathā vā hari-vaṃśe-",
    "GK16ujjvni_u:2419": " ekenāmala-patreṇa kaṇṭha-sūtrāvalambinā /",
    "GK16ujjvni_u:2420": " rarāja barhi-patreṇa manda-māruta-kampinā // RUnm_11.36 //",
    "GK16ujjvni_u:2421": " sakhī-yatnād iva dhṛtir maṇḍanānāṃ priyāgasi /",
    "GK16ujjvni_u:2422": " serṣyāvajñā vara-strībhir vicchittir iti kecana // RUnm_11.37 //",
    "GK16ujjvni_u:2423": " yathā-",
    "GK16ujjvni_u:2424": " mudrāṃ gāḍhatarāṃ vidhāya nihite dūrīkuruṣvāṅgade",
    "GK16ujjvni_u:2425": " granthiṃ nyasya kaṭhoram arpita-matiḥ kaṇṭhān maṇiṃ bhraṃśaya /",
    "GK16ujjvni_u:2426": " mugdhe kṛṣṇa-bhujaṅga-dṛṣṭi-kalayā durvārayā dūṣite",
    "GK16ujjvni_u:2427": " ratnālaṅkaraṇe manāg api manas tṛṣṇāṃ na puṣṇāti me // RUnm_11.38 //",
    "GK16ujjvni_u:2428": " atha vibhramaḥ-",
    "GK16ujjvni_u:2429": " vallabha-prāpti-velāyāṃ madanāveśa-sambhramāt /",
    "GK16ujjvni_u:2430": " vibhramo hāra-mālyādi-bhūṣā-sthāna-viparyayaḥ // RUnm_11.39 //",
    "GK16ujjvni_u:2431": " yathā vidagdha-mādhave (4.21)-",
    "GK16ujjvni_u:2432": " dhammillopari nīla-ratna-racito hāras tvayāropito",
    "GK16ujjvni_u:2433": " vinyastaḥ kuca-kumbhayoḥ kurvalaya-śreṇī-kṛto garbhakaḥ /",
    "GK16ujjvni_u:2434": " aṅge carcitam añjanaṃ vinihitā kastūrikā netrayoḥ",
    "GK16ujjvni_u:2435": " kaṃsārer abhisāra-sambhrama-bharān manye jagad vismṛtam // RUnm_11.40 //",
    "GK16ujjvni_u:2436": " yathā vā, śrī-daśame (10.29.7)-",
    "GK16ujjvni_u:2437": " limpantyaḥ pramṛjantyo'nyā añjantyaḥ kāś ca locane /",
    "GK16ujjvni_u:2438": " vyatyasta-vastrābharaṇāḥ kāścit kṛṣṇāntikaṃ yayuḥ // RUnm_11.41 //",
    "GK16ujjvni_u:2439": " adhīnasyāpi sevāyāṃ kāntasyānabhinandanam /",
    "GK16ujjvni_u:2440": " vibhramo vāmatodrekāt syād ity ākhyāti kaścana // RUnm_11.42 //",
    "GK16ujjvni_u:2441": " yathā-",
    "GK16ujjvni_u:2442": " tvaṃ govinda mayāsi kiṃ nu kavarī-bandhārtham abhyarthitaḥ",
    "GK16ujjvni_u:2443": " kleśenālam abaddha eva cikura-stomo mudaṃ dogdhi me /",
    "GK16ujjvni_u:2444": " vaktrasyāpi na mājjanaṃ kuru ghanaṃ gharmāsu me rocate",
    "GK16ujjvni_u:2445": " naivottaṃsaya mālatīr mama śiraḥ khedaṃ bhareṇāpsyati // RUnm_11.43 //",
    "GK16ujjvni_u:2446": " atha kilakiñcitam-",
    "GK16ujjvni_u:2447": " garvābhilāṣa-rudita-smitāsūyā-bhaya-krudhām /",
    "GK16ujjvni_u:2448": " saṅkarī-karaṇaṃ harṣād ucyate kila-kiñcitam // RUnm_11.44 //",
    "GK16ujjvni_u:2449": " yathā-",
    "GK16ujjvni_u:2450": " mayā jātollāsaṃ priya-sahacarī locana-pathe",
    "GK16ujjvni_u:2451": " balān nyaste rādhā-kuca-mukulayoḥ pāṇi-kamale /",
    "GK16ujjvni_u:2452": " udañcad-bhrū-bhedaṃ sapulakam avaṣṭambhi valitaṃ",
    "GK16ujjvni_u:2453": " smrāmy antas tasyāḥ smita-rudita-kānta-dyuti mukham // RUnm_11.45 //",
    "GK16ujjvni_u:2454": " yathā vā dāna-keli-kaumudyāṃ (1)-",
    "GK16ujjvni_u:2455": " antaḥ-smeratayojjvalā jala-kaṇa-vyākīrṇa-pakṣmāṅkurā",
    "GK16ujjvni_u:2456": " kiñcit pāṭalitāñcalā rasikatotsiktā puraḥ kuñcatī /",
    "GK16ujjvni_u:2457": " ruddhāyāḥ pathi mādhavena madhura-vyābhugna-tārottarā",
    "GK16ujjvni_u:2458": " rādhāyāḥ kilakiñcita-stavakinī dṛṣṭiḥ śriyaṃ vaḥ kriyāt // RUnm_11.46 //",
    "GK16ujjvni_u:2459": " atha moṭṭāyitam-",
    "GK16ujjvni_u:2460": " kānta-smaraṇa-vārtādau hṛdi tad-bhāva-bhāvataḥ /",
    "GK16ujjvni_u:2461": " prākaṭyam abhilāṣasya moṭṭāyitam udīryate // RUnm_11.47 //",
    "GK16ujjvni_u:2462": " yathā-",
    "GK16ujjvni_u:2463": " na brūte klama-bījam ālibhir alaṃ pṛṣṭāpi pālī yadā",
    "GK16ujjvni_u:2464": " cāturyeṇa tad-agratas tava kathā tābhis tadā prastutā /",
    "GK16ujjvni_u:2465": " tāṃ pītāmbara jṛmbhamāṇa-vadanāmbhojā kṣaṇaṃ śṛṇvatī",
    "GK16ujjvni_u:2466": " bimboṣṭhī pulakari viḍambitavatī phullāṃ kadamba-śriyam // RUnm_11.48 //",
    "GK16ujjvni_u:2467": " atha kuṭṭamitam-",
    "GK16ujjvni_u:2468": " stanādharādi-grahaṇe hṛt-prītāv api sambhramāt /",
    "GK16ujjvni_u:2469": " bahiḥ krodho vyathitavat proktaṃ kuṭṭamitaṃ budhaiḥ // RUnm_11.49 //",
    "GK16ujjvni_u:2470": " yathā-",
    "GK16ujjvni_u:2471": " karauddhatyaṃ hanta sthagaya kavarī me vighaṭate",
    "GK16ujjvni_u:2472": " dukūlaṃ ca nyañcaty aghahara tavāstāṃ vihasitam /",
    "GK16ujjvni_u:2473": " kim ārabdhaḥ kartuṃ tam anavasare nirdaya madāt",
    "GK16ujjvni_u:2474": " patāmy eṣā pī̀ade vitara śayituṃ me kṣaṇam api // RUnm_11.50 //",
    "GK16ujjvni_u:2475": " yathā vā-",
    "GK16ujjvni_u:2476": " na bhrū-latāṃ kuṭilaya kṣipa naiva hastaṃ",
    "GK16ujjvni_u:2477": " vaktraṃ ca kaṇṭakita-gaṇḍam idaṃ na rundhi /",
    "GK16ujjvni_u:2478": " prīṇātu sundari tavādhara-bandhu-jīve",
    "GK16ujjvni_u:2479": " pītvā madhuni madhure madhusūdno'sau // RUnm_11.51 //",
    "GK16ujjvni_u:2480": " atha bibbokaḥ--",
    "GK16ujjvni_u:2481": " bibboko māna-garvābhyāṃ syād abhīṣṭe'py anādaraḥ // RUnm_11.52 //",
    "GK16ujjvni_u:2482": " tatra garveṇa, yathā-",
    "GK16ujjvni_u:2483": " priyokti-lakṣeṇa vipakṣa-sannidhau",
    "GK16ujjvni_u:2484": " svīkāritāṃ paśya śikhaṇḍa-maulinā /",
    "GK16ujjvni_u:2485": " śyāmātivāmā hṛdayaṅgamām api",
    "GK16ujjvni_u:2486": " srajaṃ darāghrāya nirāsa helayā // RUnm_11.53 //",
    "GK16ujjvni_u:2487": " yathā vā-",
    "GK16ujjvni_u:2488": " sphuraty agre tiṣṭhan sakhi tava mukha-ksipta-nayanaḥ",
    "GK16ujjvni_u:2489": " pratīkṣāṃ kṛtvāyaṃ bhavad-avasarasyāgha-damanaḥ /",
    "GK16ujjvni_u:2490": " dṛśoccair gāmbhīrya-grathita-guru-helā-gahanayā",
    "GK16ujjvni_u:2491": " hasantīva kṣīve tvam iha vanamālāṃ racayasi // RUnm_11.54 //",
    "GK16ujjvni_u:2492": " mānena, yathā-",
    "GK16ujjvni_u:2493": " hariṇā sakhi cāṭu-maṇḍalīṃ",
    "GK16ujjvni_u:2494": " kriyamāṇām avamanya manyutaḥ /",
    "GK16ujjvni_u:2495": " na vṛthādya suśikṣitām api",
    "GK16ujjvni_u:2496": " svayam adhyāpaya gauri śārikām // RUnm_11.55 //",
    "GK16ujjvni_u:2497": " atha lalitam-",
    "GK16ujjvni_u:2498": " vinyāsa-bhaṅgi-raṅgānāṃ bhrū-vilāsa-manoharāḥ /",
    "GK16ujjvni_u:2499": " sukumārā bhaved yatra lalitaṃ tad-udīritam // RUnm_11.56 //",
    "GK16ujjvni_u:2500": " yathā-",
    "GK16ujjvni_u:2501": " subhrū-bhaṅgam ananaṅga-bāṇa-jananīr ālokayantī latāḥ",
    "GK16ujjvni_u:2502": " sollāsaṃ pada-paṅkaje diśi diśi preṅkholayanty ujjvalā /",
    "GK16ujjvni_u:2503": " gandhākṛṣṭa-dhiyaḥ kareṇa mṛdunā vyādhunvatī ṣaṭ-padān",
    "GK16ujjvni_u:2504": " rādhā nandati kuñja-kandara-taṭe vṛndāvana-śrīr iva // RUnm_11.57 //",
    "GK16ujjvni_u:2505": " atha vikṛtam-",
    "GK16ujjvni_u:2506": " hrī-mānerṣyādibhir yatra nocyate sva-vivakṣitam /",
    "GK16ujjvni_u:2507": " vyajyate ceṣṭayaivedaṃ vikṛtaṃ tad vidur budhāḥ // RUnm_11.58 //",
    "GK16ujjvni_u:2508": " tatra hriyā, yathā-",
    "GK16ujjvni_u:2509": " niśamayya mukunda manmukhā-",
    "GK16ujjvni_u:2510": " dbhavad-abhyarthitam atra sundarī /",
    "GK16ujjvni_u:2511": " na girābhinanda kintu sā",
    "GK16ujjvni_u:2512": " pulakenaiva kapola-śobhinā // RUnm_11.59 //",
    "GK16ujjvni_u:2513": " yathā vā-",
    "GK16ujjvni_u:2514": " na para-puruse dṛṣṭi-ksepo varākṣi tavocita-",
    "GK16ujjvni_u:2515": " stvam asi kulajā sādhvī vaktraṃ prasīda vivartaya /",
    "GK16ujjvni_u:2516": " iti pathi mayā narmaṇy ukte harer nava-vīkṣaṇe",
    "GK16ujjvni_u:2517": " sadayam udayat-kārpaṇyaṃ mām avaikṣata rādhikā // RUnm_11.60 //",
    "GK16ujjvni_u:2518": " mānena, yathā-",
    "GK16ujjvni_u:2519": " mayāsaktavati prasādana-vidhau vismṛtya candra-grahaṃ",
    "GK16ujjvni_u:2520": " tad-vijñapti-samutsukāpi vijahau maunaṃ na sā māninī /",
    "GK16ujjvni_u:2521": " kintu śyāmala-ratna-sampuṭa-dalenāvṛtya kiñcin mukhaṃ",
    "GK16ujjvni_u:2522": " satyā smārayati sma vismṛtam asau mām auparāgīṃ śriyam // RUnm_11.61 //",
    "GK16ujjvni_u:2523": " īrsyayā, yathā-",
    "GK16ujjvni_u:2524": " vitara taskari me muralīṃ hṛtā-",
    "GK16ujjvni_u:2525": " miti mad-uddhara-jalpa-vivṛttayā /",
    "GK16ujjvni_u:2526": " bhrū-kuṭi-bhaṅguram arka-sutā-taṭe",
    "GK16ujjvni_u:2527": " sapadi rādhikayāham udīkṣitaḥ // RUnm_11.62 //",
    "GK16ujjvni_u:2528": " alaṅkārā nigaditā viṃśatir gātra-citta-jāḥ /",
    "GK16ujjvni_u:2529": " amī yathocitaṃ jñeyā mādhave'pi manīṣibhiḥ // RUnm_11.63 //",
    "GK16ujjvni_u:2530": " kaiścid anye'py alaṅkārāḥ proktā nātra mayoditāḥ /",
    "GK16ujjvni_u:2531": " muner asammatatvena kintu dvitayam ucyate /",
    "GK16ujjvni_u:2532": " maugdhyaṃ ca cakitaṃ ceti kiñcin mādhurya-poṣaṇāt // RUnm_11.64 //",
    "GK16ujjvni_u:2533": " tatra maugdhyam-",
    "GK16ujjvni_u:2534": " jñātasyāpy ajñavat pṛcchā priyāgre maugdhyam īritam // RUnm_11.65 //",
    "GK16ujjvni_u:2535": " yathā muktā-carite-",
    "GK16ujjvni_u:2536": " kās tā latāḥ kva vā santi kena vā kila ropitāḥ /",
    "GK16ujjvni_u:2537": " nātha mat-kaṅkaṇa-nyastaṃ yāsāṃ muktāphalaṃ phalam // RUnm_11.66 //",
    "GK16ujjvni_u:2538": " cakitam-",
    "GK16ujjvni_u:2539": " priyāgre cakitaṃ bhīter asthāne'pi bhayaṃ mahat // RUnm_11.67 //",
    "GK16ujjvni_u:2540": " yathā-",
    "GK16ujjvni_u:2541": " rakṣa rakṣa muhur eṣa bhīṣaṇo",
    "GK16ujjvni_u:2542": " dhāvati śravaṇa-campakaṃ mama /",
    "GK16ujjvni_u:2543": " ity udīrya madhupād viśaṅkitā",
    "GK16ujjvni_u:2544": " sasvaje hariṇa-locanā harim // RUnm_11.68 //",
    "GK16ujjvni_u:2545": " ity alaṅkāra-vivṛtiḥ",
    "GK16ujjvni_u:2546": " atha udbhāsvarāḥ",
    "GK16ujjvni_u:2547": " udbhāsante svadhānīti proktā udbhāsvarā budhaiḥ // RUnm_11.69 //",
    "GK16ujjvni_u:2548": " nīvy-uttarīya-dhammilla-sraṃsanaṃ gātra-moṭanam /",
    "GK16ujjvni_u:2549": " jṛmbhā ghrāṇasya phullatvaṃ niśvāsādyāś ca te matāḥ // RUnm_11.70 //",
    "GK16ujjvni_u:2550": " tatra nīvi-sraṃsanaṃ,",
    "GK16ujjvni_u:2551": " yathā vidagdha-mādhave(7.41)--",
    "GK16ujjvni_u:2552": " nairañjanyam upeyatuḥ parigalan-modāśruṇī locane",
    "GK16ujjvni_u:2553": " svedoddhūta-vilepanaṃ kila kuca-dvandvaṃ jahau rāgitām /",
    "GK16ujjvni_u:2554": " yogautsukyam agād uraḥ sphurad iti prekṣyodayaṃ saṅgināṃ",
    "GK16ujjvni_u:2555": " rādhe nīvir iyaṃ tava ślatha-guṇā śaṅke mumukṣāṃ dadhe // RUnm_11.71 //",
    "GK16ujjvni_u:2556": " uttarīya-sraṃsanaṃ, yathā-",
    "GK16ujjvni_u:2557": " tava hṛdi mama rāgāt ko'pi rāgo gariṣṭhaḥ",
    "GK16ujjvni_u:2558": " sphurati tad apasṛtya vyaktam etaṃ karomi /",
    "GK16ujjvni_u:2559": " iti khalu hṛdayāt te rādhike rodhakāri",
    "GK16ujjvni_u:2560": " cyutam iva purato me mañju māñjiṣṭha-vāsaḥ // RUnm_11.72 //",
    "GK16ujjvni_u:2561": " dhammilla-sraṃsanaṃ, yathā-",
    "GK16ujjvni_u:2562": " sphurati mura-dviṣi purato",
    "GK16ujjvni_u:2563": " durātmanām api vimuktide gauri /",
    "GK16ujjvni_u:2564": " nādbhutam idaṃ yadīyuḥ",
    "GK16ujjvni_u:2565": " saṃyaminas te kacā muktim // RUnm_11.73 //",
    "GK16ujjvni_u:2566": " gātra-moṭanaṃ, yathā-",
    "GK16ujjvni_u:2567": " vrajāṅgane vallava-puṅgavasya",
    "GK16ujjvni_u:2568": " puraḥ kuraṅgī-nayanā salīlam /",
    "GK16ujjvni_u:2569": " apy aṅga-bhaṅgaṃ kila kurvatīya-",
    "GK16ujjvni_u:2570": " manaṅga-bhaṅgaṃ tarasā vyatānīt // RUnm_11.74 //",
    "GK16ujjvni_u:2571": " jṛmbhā, yathā-",
    "GK16ujjvni_u:2572": " puṣpair avetya viśikhair bhavatīm asādhyāṃ",
    "GK16ujjvni_u:2573": " sādhvīm adhītya madanaḥ kila jṛmbhaṇāstrām /",
    "GK16ujjvni_u:2574": " candrāvali prasabham eva vaśīcakāra",
    "GK16ujjvni_u:2575": " yad goṣṭha-sīmani muhuḥ sakhi jṛmbhase'dya // RUnm_11.75 //",
    "GK16ujjvni_u:2576": " ghrāṇa-phullatvaṃ, yathā-",
    "GK16ujjvni_u:2577": " racita-śikhara-śobhārambham ambhoruhākṣī",
    "GK16ujjvni_u:2578": " śvasita-pavana-dolāndolinā mauktikena /",
    "GK16ujjvni_u:2579": " puṭa-yugam atiphullaṃ bibhratī nāsikāyāṃ",
    "GK16ujjvni_u:2580": " mama manasi vilagnā darśanād eva rādhā // RUnm_11.76 //",
    "GK16ujjvni_u:2581": " yadyapy ete viśeṣāḥ syur moṭṭāyita-vilāsayoḥ /",
    "GK16ujjvni_u:2582": " śobhā-viśeṣa-poṣitvāt tathāpi pṛthag īritāḥ // RUnm_11.77 //",
    "GK16ujjvni_u:2583": " atha vācikāḥ-",
    "GK16ujjvni_u:2584": " ālāpaś ca vilāpaś ca saṃlāpaś ca pralāpakaḥ /",
    "GK16ujjvni_u:2585": " anulāpo'palāpaś ca sandeśaś cātideśakaḥ // RUnm_11.78 //",
    "GK16ujjvni_u:2586": " apadeśopadeśau ca nirdeśo vyapadeśakaḥ /",
    "GK16ujjvni_u:2587": " kīrtitā vacanārambhā dvādaśāmī manīṣibhiḥ // RUnm_11.79 //",
    "GK16ujjvni_u:2588": " tatra ālāpaḥ-",
    "GK16ujjvni_u:2589": " cāṭu-priyoktir ālāpaḥ // RUnm_11.80 //",
    "GK16ujjvni_u:2590": " yathā śrī-daśame(10.29.40)-",
    "GK16ujjvni_u:2591": " kā stry aṅga te kala-padāyata-mūrcchitena",
    "GK16ujjvni_u:2592": " sammohitā æryapadavīṃ na calet trilokyām /",
    "GK16ujjvni_u:2593": " trailokya-saubhagam idaṃ ca nirīkṣya rūpaṃ",
    "GK16ujjvni_u:2594": " yad go-dvija-druma-mṛgān pulakāny abibhrat // RUnm_11.81 //",
    "GK16ujjvni_u:2595": " yathā vā vidagdha-mādhave (5.31)-",
    "GK16ujjvni_u:2596": " kaṭhorā bhava mṛdvī vā prāṇās tvam asi rādhike /",
    "GK16ujjvni_u:2597": " asti nānyā cakorasya candralekhāṃ vinā gatiḥ // RUnm_11.82 //",
    "GK16ujjvni_u:2598": " atha vilāpaḥ-",
    "GK16ujjvni_u:2599": " vilāpo duḥkhajaṃ vacaḥ // RUnm_11.83 //",
    "GK16ujjvni_u:2600": " yathā śrī-daśame (10.47.47)-",
    "GK16ujjvni_u:2601": " paraṃ saukhyaṃ hi nairāśyaṃ svairiṇy apy āha piṅgalā /",
    "GK16ujjvni_u:2602": " taj jānatīnāṃ naḥ kṛṣṇe tathāpy āśā duratyayā // RUnm_11.84 //",
    "GK16ujjvni_u:2603": " saṃlāpaḥ /",
    "GK16ujjvni_u:2604": " ukti-pratyuktimad-vākyaṃ saṃlāpa iti kīrtyate // RUnm_11.85 //",
    "GK16ujjvni_u:2605": " yathā padyāvalyāṃ (269)--",
    "GK16ujjvni_u:2606": " uttiṣṭhārāt tarau me taruṇi mama taroḥ śaktir ārohaṇe kā",
    "GK16ujjvni_u:2607": " sākṣād ākhyāmi mugdhe taraṇim iha raver ākhyayā kā ratir me /",
    "GK16ujjvni_u:2608": " vārteyaṃ nau-prasaṅge katham api bhavitā nāvayoḥ saṅgamārthā",
    "GK16ujjvni_u:2609": " vārtāpīti smitāsyaṃ jita-girim ajitaṃ rādhayārādhayāmi // RUnm_11.86 //",
    "GK16ujjvni_u:2610": " pralāpaḥ /",
    "GK16ujjvni_u:2611": " vyarthālāpaḥ pralāpaḥ syāt // RUnm_11.87 //",
    "GK16ujjvni_u:2612": " yathā-",
    "GK16ujjvni_u:2613": " karoti nādaṃ muralī ralī ralī",
    "GK16ujjvni_u:2614": " vrajāṅganā-hṛn-mathanaṃ thanaṃ thanam /",
    "GK16ujjvni_u:2615": " tato vidūnā bhajate jate jate",
    "GK16ujjvni_u:2616": " hare bhavantaṃ lalitā litā litā // RUnm_11.88 //",
    "GK16ujjvni_u:2617": " anulāpaḥ-",
    "GK16ujjvni_u:2618": " anulāpo muhur vacaḥ // RUnm_11.89 //",
    "GK16ujjvni_u:2619": " yathā-",
    "GK16ujjvni_u:2620": " kṛṣṇaḥ kṛṣṇo nahi nahi tāpiñcho'yaṃ",
    "GK16ujjvni_u:2621": " veṇur veṇur nahi nahi bhṛṅgodghoṣaḥ /",
    "GK16ujjvni_u:2622": " guñjā guñjā nahi nahi bandhūkālī",
    "GK16ujjvni_u:2623": " netre netre nahi nahi padma-dvandvam // RUnm_11.90 //",
    "GK16ujjvni_u:2624": " apalāpaḥ /",
    "GK16ujjvni_u:2625": " apalāpas tu pūrvoktasyānyathā yojanaṃ bhavet // RUnm_11.91 //",
    "GK16ujjvni_u:2626": " yathā-",
    "GK16ujjvni_u:2627": " phullojjvala-vana-mālaṃ kāmayate kā na mādhavaṃ pramadā /",
    "GK16ujjvni_u:2628": " haraye spṛhayasi rādhe nahi nahi vairiṇi vasantāya // RUnm_11.92 //",
    "GK16ujjvni_u:2629": " sandeśaḥ-",
    "GK16ujjvni_u:2630": " sandeśas tu proṣitasya sva-vārtā-preṣaṇaṃ bhavet // RUnm_11.93 //",
    "GK16ujjvni_u:2631": " yathā-",
    "GK16ujjvni_u:2632": " vyāhara mathurānāthe mama sandeśa-prahelikāṃ pāntha /",
    "GK16ujjvni_u:2633": " vikalā kṛtā kuhūbhir labhate candrāvalī kva layam // RUnm_11.94 //",
    "GK16ujjvni_u:2634": " atideśaḥ-",
    "GK16ujjvni_u:2635": " so'tideśas tad uktāni mad-uktānīti yad vacaḥ // RUnm_11.95 //",
    "GK16ujjvni_u:2636": " yathā-",
    "GK16ujjvni_u:2637": " vṛthā vṛthās tvaṃ vicikitsitāni",
    "GK16ujjvni_u:2638": " mā gokulādhīśvara-nandanātra /",
    "GK16ujjvni_u:2639": " gāndharvikāyā giram antarasthāṃ",
    "GK16ujjvni_u:2640": " vīṇeva gītiṃ lalitā vyanakti // RUnm_11.96 //",
    "GK16ujjvni_u:2641": " atha apadeśaḥ-",
    "GK16ujjvni_u:2642": " anyārtha-kathanaṃ yat tu so'padeśa itīritaḥ // RUnm_11.97 //",
    "GK16ujjvni_u:2643": " yathā-",
    "GK16ujjvni_u:2644": " yat te vikṣatam ujjvalaṃ pṛthu-phala-dvandvaṃ navā dāḍimī",
    "GK16ujjvni_u:2645": " bhṛṅgeṇa vraṇitaṃ madhūni pibatā tāmraṃ ca puṣpa-dvayam /",
    "GK16ujjvni_u:2646": " ity ākarṇya sakhī-giraṃ guru-janāloke kila śyāmalā",
    "GK16ujjvni_u:2647": " cailena stanayor yugaṃ vyavadadhe danta-cchadau pāṇinā // RUnm_11.98 //",
    "GK16ujjvni_u:2648": " upadeśaḥ-",
    "GK16ujjvni_u:2649": " yat tu śikṣārtha-vacanam upadeśaḥ sa ucyate // RUnm_11.99 //",
    "GK16ujjvni_u:2650": " yathā chando-mañjaryām-",
    "GK16ujjvni_u:2651": " mugdhe yauvana-lakṣmīr vidyud-vibhrama-lolā",
    "GK16ujjvni_u:2652": " trailokyādbhuta-rūpo govindo'tidurāpaḥ /",
    "GK16ujjvni_u:2653": " tad-vṛndāvana-kuñje guñjad-bhṛṅga-sanāthe",
    "GK16ujjvni_u:2654": " śrī-nāthena sametā svacchandaṃ kuru kelim // RUnm_11.100 //",
    "GK16ujjvni_u:2655": " nirdeśaḥ-",
    "GK16ujjvni_u:2656": " nirdeśas tu bhavet so'yam aham ity ādi-bhāṣaṇam // RUnm_11.101 //",
    "GK16ujjvni_u:2657": " yathā-",
    "GK16ujjvni_u:2658": " seyaṃ me bhaginī rādhā laliteyaṃ ca me sakhī /",
    "GK16ujjvni_u:2659": " viśākheyam ahaṃ kṛṣṇa tisraḥ puṣpārtham āgatāḥ // RUnm_11.102 //",
    "GK16ujjvni_u:2660": " vyapadeśaḥ-",
    "GK16ujjvni_u:2661": " vyājenātmābhilāṣoktir vyapadeśa itīryate // RUnm_11.103 //",
    "GK16ujjvni_u:2662": " yathā-",
    "GK16ujjvni_u:2663": " vilasan-navaka-stavakā kāmya-vane paśya mālatī milati /",
    "GK16ujjvni_u:2664": " katham iva cumbasi tumbīm athavā bhramaro'si kiṃ brūmaḥ // RUnm_11.104 //",
    "GK16ujjvni_u:2665": " anubhāvā bhavanty ete rase sarvatra vācikāḥ /",
    "GK16ujjvni_u:2666": " mādhuryādhikya-poṣitvād ihaiva parikīrtitāḥ // RUnm_11.105 //",
    "GK16ujjvni_u:2667": " iti śrī-śrī-ujjvala-nīlamaṇau anubhāva-prakaraṇam //11// (12)",
    "GK16ujjvni_u:2668": " atha sāttvika-prakaraṇam",
    "GK16ujjvni_u:2669": " tatra stambhaḥ,",
    "GK16ujjvni_u:2670": " sa harṣād,",
    "GK16ujjvni_u:2671": " yathā dāna-keli-kaumudyām (36)-",
    "GK16ujjvni_u:2672": " abhyukṣya niṣkaṃ patayālunā muhuḥ",
    "GK16ujjvni_u:2673": " svedena niṣkampatayā vyavasthitā /",
    "GK16ujjvni_u:2674": " pañcālikā kuñcita-locanā kathaṃ",
    "GK16ujjvni_u:2675": " pañcālikā-dharmam avāpa rādhikā // RUnm_12.1 //",
    "GK16ujjvni_u:2676": " bhayād, yathā-",
    "GK16ujjvni_u:2677": " ghana-stanita-cakreṇa cakiteyaṃ ghana-stanī /",
    "GK16ujjvni_u:2678": " babhūva harim āliṅgya niścalāṅgī vrajāṅganā // RUnm_12.2 //",
    "GK16ujjvni_u:2679": " -- digdho'yam /",
    "GK16ujjvni_u:2680": " āścaryād, yathā-",
    "GK16ujjvni_u:2681": " tava madhurima-sampadaṃ vilakṣa",
    "GK16ujjvni_u:2682": " trijagad-alakṣya-tulāṃ mukunda rādhā /",
    "GK16ujjvni_u:2683": " kalaya hṛdi balavac-camatkriyāsau",
    "GK16ujjvni_u:2684": " samajani nirnimiṣā ca niścalā ca // RUnm_12.3 //",
    "GK16ujjvni_u:2685": " viṣādād, yathā-",
    "GK16ujjvni_u:2686": " vilambam ambhoruha-locanasya",
    "GK16ujjvni_u:2687": " vilokya sambhāvita-vipralambhā /",
    "GK16ujjvni_u:2688": " saṅketa-gehasya nitāntam aṅke",
    "GK16ujjvni_u:2689": " citrāyitā tatra babhūva citrā // RUnm_12.4 //",
    "GK16ujjvni_u:2690": " amarṣād, yathā-",
    "GK16ujjvni_u:2691": " mādhavasya parivartita-gotrāṃ",
    "GK16ujjvni_u:2692": " śyāmalā niśi giraṃ niśamayya /",
    "GK16ujjvni_u:2693": " deva-yoṣid iva nirnimiṣākṣī",
    "GK16ujjvni_u:2694": " chāyayā ca rahitā kṣaṇam ayāsīt // RUnm_12.5 //",
    "GK16ujjvni_u:2695": " atha svedaḥ,",
    "GK16ujjvni_u:2696": " sa harṣād,",
    "GK16ujjvni_u:2697": " yathā viṣṇu-purāṇe (5.13.55)-",
    "GK16ujjvni_u:2698": " gopī-kapola-saṃśleṣam abhipatya harer bhujau /",
    "GK16ujjvni_u:2699": " pulakodgama-śasyāya svedāmbu-ghanatāṃ gatau // RUnm_12.6 //",
    "GK16ujjvni_u:2700": " yathā vā-",
    "GK16ujjvni_u:2701": " dhruvam ujjvala-candra-kānta-yaṣṭyā",
    "GK16ujjvni_u:2702": " vidhinā mādhava nirmitāsti rādhā /",
    "GK16ujjvni_u:2703": " yad udañcati tāvakāsya-candre",
    "GK16ujjvni_u:2704": " dravatāṃ sveda-bhara-cchalād bibharti // RUnm_12.7 //",
    "GK16ujjvni_u:2705": " bhayād, yathā-",
    "GK16ujjvni_u:2706": " mā bhūr viśākhe taralā vidūrataḥ",
    "GK16ujjvni_u:2707": " patis tavāsau niviḍā latā-kuṭi /",
    "GK16ujjvni_u:2708": " mahā prayatnena kṛtāḥ kapolayoḥ",
    "GK16ujjvni_u:2709": " svedoda-bindur makarīr vilumpati // RUnm_12.8 //",
    "GK16ujjvni_u:2710": " krodhād, yathā-",
    "GK16ujjvni_u:2711": " khinnāpi gotra-skhalanena pālī",
    "GK16ujjvni_u:2712": " śālīna-bhāvaṃ chalato vyatānīt /",
    "GK16ujjvni_u:2713": " tathāpi tasyāḥ paṭam ārdrayantī",
    "GK16ujjvni_u:2714": " svedāmbu-vṛṣṭiḥ kurdham ācacakṣe // RUnm_12.9 //",
    "GK16ujjvni_u:2715": " atha romāñcaḥ /",
    "GK16ujjvni_u:2716": " sa āścaryād, yathā-",
    "GK16ujjvni_u:2717": " cumbantam ālokya camuru-cakṣuṣāṃ",
    "GK16ujjvni_u:2718": " camūramūṣāṃ yugapan-madhura-dviṣam /",
    "GK16ujjvni_u:2719": " vyomāṅgane tatra surāṅganāvalī-",
    "GK16ujjvni_u:2720": " romāñcitā vistṛta-dṛṣṭir ābabhau // RUnm_12.10 //",
    "GK16ujjvni_u:2721": " harṣād, yathā śrī-daśame (10.32.8)-",
    "GK16ujjvni_u:2722": " taṃ kācin netrarandhreṇa hṛdikṛtya nimīlya ca /",
    "GK16ujjvni_u:2723": " pulakāṅgulyupaguhyās te yogīvānandasamplutā // RUnm_12.11 //",
    "GK16ujjvni_u:2724": " yathā vā śrī-rukmiṇī-svayaṃvare-",
    "GK16ujjvni_u:2725": " romāṇi sarvāṇy api bāla-bhāvāt",
    "GK16ujjvni_u:2726": " priya-śriyaṃ draṣṭum ivotsukāni /",
    "GK16ujjvni_u:2727": " tasyās tadā korakitāṅga-yaṣṭer",
    "GK16ujjvni_u:2728": " udgrīvikādānam ivāmbabhuvan // RUnm_12.12 //",
    "GK16ujjvni_u:2729": " bhayād, yathā-",
    "GK16ujjvni_u:2730": " parimala-caṭule dvirepha-vṛnde",
    "GK16ujjvni_u:2731": " mukham abhidhāvati kampitāṅga-yaṣṭiḥ /",
    "GK16ujjvni_u:2732": " vipula-pulaka-pālir adya pālī",
    "GK16ujjvni_u:2733": " harim adharīkṛta-hrī-dhūr āliliṅga // RUnm_12.13 //",
    "GK16ujjvni_u:2734": " atha svara-bhaṅgaḥ,",
    "GK16ujjvni_u:2735": " sa viṣādād yathā śrī-gīta-govinde (6.10)-",
    "GK16ujjvni_u:2736": " vipula-pulaka-pāliḥ sphīta-sīt-kāram antar-",
    "GK16ujjvni_u:2737": " janita-jaḍimam-kāku-vyākulaṃ vyāharantī /",
    "GK16ujjvni_u:2738": " tava kitava vidhāyāmanda-kandarpa-cintāṃ",
    "GK16ujjvni_u:2739": " rasa-jala-nidhi-magnā dhyāna-lagnā mṛgakṣī // RUnm_12.14 //",
    "GK16ujjvni_u:2740": " vismayād, yathā-",
    "GK16ujjvni_u:2741": " guru-sambhrama-stimita-kaṇṭhayā mayā",
    "GK16ujjvni_u:2742": " kara-saṃjñayāpi bahudhāvabodhitā /",
    "GK16ujjvni_u:2743": " na punas tvam atra hari-veṇu-vādane",
    "GK16ujjvni_u:2744": " pulakān vilokitavatī latāsv api // RUnm_12.15 //",
    "GK16ujjvni_u:2745": " amarṣād, yathā-",
    "GK16ujjvni_u:2746": " preyasyaḥ paramādbhutāḥ kati na me dīvyanti goṣṭhāntare",
    "GK16ujjvni_u:2747": " tāsāṃ nojjvala-narma-bhaṅgibhir api prāpto'smi tuṣṭiṃ tathā /",
    "GK16ujjvni_u:2748": " dvitrair adya muhus taraṅgad-adhara-grastārdha-varṇair yathā",
    "GK16ujjvni_u:2749": " rādhāyāḥ sakhi roṣa-gadgada-padair ākṣepa-vāg-bindubhiḥ // RUnm_12.16 //",
    "GK16ujjvni_u:2750": " harṣād, yathā śrī-rukmiṇī-svayaṃvare-",
    "GK16ujjvni_u:2751": " paśyema taṃ bhūya iti bruvāṇāṃ",
    "GK16ujjvni_u:2752": " sakhīṃ vacobhiḥ kila sā tatarja /",
    "GK16ujjvni_u:2753": " na prīti-karṇe-japatāṃ gatāni",
    "GK16ujjvni_u:2754": " vidāmbabhūva smara-vaikṛtāni // RUnm_12.17 //",
    "GK16ujjvni_u:2755": " bhīter, yathā-",
    "GK16ujjvni_u:2756": " prathama-saṅgama-narmaṇi sādhvasa-",
    "GK16ujjvni_u:2757": " skhalitayāpi girā sakhi rādhikā /",
    "GK16ujjvni_u:2758": " nava-sudhā-hradinīṃ madirekṣaṇā",
    "GK16ujjvni_u:2759": " śruti-taṭe mama kāñcid avīvahat // RUnm_12.18 //",
    "GK16ujjvni_u:2760": " atha vepathuḥ,",
    "GK16ujjvni_u:2761": " sa trāsena, yathā-",
    "GK16ujjvni_u:2762": " keśavo yuvati-veśa-bhāg ayaṃ",
    "GK16ujjvni_u:2763": " bāliśaḥ kila patis tavāgrataḥ /",
    "GK16ujjvni_u:2764": " rādhike tad api mūrtir adya te",
    "GK16ujjvni_u:2765": " kiṃ pravāta-kadalī-tulāṃ dadhe // RUnm_12.19 //",
    "GK16ujjvni_u:2766": " amarṣeṇa, yathā-",
    "GK16ujjvni_u:2767": " yadi kupitāsi na padme",
    "GK16ujjvni_u:2768": " kiṃ tunur utkampate prasabham /",
    "GK16ujjvni_u:2769": " vicalati kuto nivāte",
    "GK16ujjvni_u:2770": " dīpa-śikhā nirbhara-snigdhā // RUnm_12.20 //",
    "GK16ujjvni_u:2771": " harṣeṇa, yathā-",
    "GK16ujjvni_u:2772": " vallava-rāja-kumāre",
    "GK16ujjvni_u:2773": " milite purataḥ kim ātta-kampāsi /",
    "GK16ujjvni_u:2774": " tava peśalāsmi pārśve",
    "GK16ujjvni_u:2775": " laliteyaṃ pariharātaṅkam // RUnm_12.21 //",
    "GK16ujjvni_u:2776": " atha vaivarṇyam,",
    "GK16ujjvni_u:2777": " tad-viṣādād, yathā-",
    "GK16ujjvni_u:2778": " madhurimabharair muktasyālaṃ kalaṅkita-kuṅkumair-",
    "GK16ujjvni_u:2779": " rdvirada-radana-śreṇīm ābhāṃ cirāya vitanvataḥ /",
    "GK16ujjvni_u:2780": " vidhur api tulām āptas tasyā mukhasya bakīripo",
    "GK16ujjvni_u:2781": " vada param ataḥ sāraṅgyākṣyāḥ kim asti viḍambanam // RUnm_12.22 //",
    "GK16ujjvni_u:2782": " roṣād, yathā-",
    "GK16ujjvni_u:2783": " vilasati kila vṛndāraṇya-līlā-vihāre",
    "GK16ujjvni_u:2784": " kathaya katham akāṇḍe tāmra-vaktrāsi vṛttā /",
    "GK16ujjvni_u:2785": " prasarad-udaya-rāga-grasta-pūrṇendu-bimbā",
    "GK16ujjvni_u:2786": " kim iva sakhi niśīthe śāradī jāyate dyauḥ // RUnm_12.23 //",
    "GK16ujjvni_u:2787": " bhīter, yathā-",
    "GK16ujjvni_u:2788": " krīḍantyās taṭa-bhuvi mādhavena sārdhaṃ",
    "GK16ujjvni_u:2789": " tatrārāt patim avalokya viklavāyāḥ /",
    "GK16ujjvni_u:2790": " rādhāyās tanum anu kālimā tathāsīt",
    "GK16ujjvni_u:2791": " teneyaṃ kim api yathā na paryacāyi // RUnm_12.24 //",
    "GK16ujjvni_u:2792": " atha aśru, tatra harṣād,",
    "GK16ujjvni_u:2793": " yathā śrī-gīta-govinde (11.32)-",
    "GK16ujjvni_u:2794": " atikramyāpāṅgaṃ śravaṇa-patha-paryanta-gamana-",
    "GK16ujjvni_u:2795": " prayāsenevākṣṇos taralatara-tāraṃ gamitayoḥ /",
    "GK16ujjvni_u:2796": " idānīṃ rādhāyāḥ priyatama-samāloka-samaye",
    "GK16ujjvni_u:2797": " papāta svedāmbu-prasara iva harṣāśru-nikaraḥ // RUnm_12.25 //",
    "GK16ujjvni_u:2798": " phulla-gaṇḍaṃ saromāñcaṃ bāṣpam ānandajaṃ matam // RUnm_12.26 //",
    "GK16ujjvni_u:2799": " roṣād, yathā-",
    "GK16ujjvni_u:2800": " prātar muradviṣam uraḥ-sphurad-anya-nārī-",
    "GK16ujjvni_u:2801": " patrāṅkura-prakara-lakṣmaṇam īkṣamāṇā /",
    "GK16ujjvni_u:2802": " aprocya kiñcid api kuñcita-dṛṣṭir eṣā",
    "GK16ujjvni_u:2803": " roṣāśru-bindu-bharam indumukhī mumoca // RUnm_12.27 //",
    "GK16ujjvni_u:2804": " yathā vā bilvamaṅgale-",
    "GK16ujjvni_u:2805": " rādhe'parādhena vinaiva kasmād",
    "GK16ujjvni_u:2806": " asmāsu vācaḥ paruṣā ruṣā te /",
    "GK16ujjvni_u:2807": " aho kathaṃ te kucayoḥ prathante",
    "GK16ujjvni_u:2808": " hārānukārās taralāśru-dhārāḥ // RUnm_12.28 //",
    "GK16ujjvni_u:2809": " śiraḥ-kampi sa-niśvāsaṃ sphurad-oṣṭha-kapolakam /",
    "GK16ujjvni_u:2810": " kaṭākṣa-bhrū-kuṭī-vaktraṃ strīṇām īrṣyottha-rodanam // RUnm_12.29 //",
    "GK16ujjvni_u:2811": " viṣādād, yathā padyāvalyām (349)-",
    "GK16ujjvni_u:2812": " malinaṃ nayanāñjanāmbubhir",
    "GK16ujjvni_u:2813": " mukhacandraṃ karabhoru mā kuru /",
    "GK16ujjvni_u:2814": " karuṇāvaruṇālayo haris",
    "GK16ujjvni_u:2815": " tvayi bhūyaḥ karuṇāṃ vidhāsyati // RUnm_12.30 //",
    "GK16ujjvni_u:2816": " atha pralayaḥ,",
    "GK16ujjvni_u:2817": " sa sukhena, yathā-",
    "GK16ujjvni_u:2818": " jaṅghe sthāvaratāṃ gate parihṛta-spandā dvayī netrayoḥ",
    "GK16ujjvni_u:2819": " kaṇṭha kuṇṭhitaa-nisvano vighaṭita-śvāsā ca nāsā-puṭī /",
    "GK16ujjvni_u:2820": " rādhāyāḥ parama-pramoda-sudhayā dhautaṃ puro mādhave",
    "GK16ujjvni_u:2821": " sākṣātkāram ite mano'pi munivan manye samādhiṃ dadhe // RUnm_12.31 //",
    "GK16ujjvni_u:2822": " duḥkhena, yathā lalita-mādhave (3.61)-",
    "GK16ujjvni_u:2823": " daṃśaḥ kaṃsa-nṛpasya vakṣasi ruṣā kṛṣṇorageṇārpyatāṃ",
    "GK16ujjvni_u:2824": " dūre goṣṭha-taḍāga-jīvanam ito yenāpajahre hariḥ /",
    "GK16ujjvni_u:2825": " hā dhik kaḥ śaraṇaṃ bhaven mṛdi luṭhad-gātrīyam antaḥ-klamād",
    "GK16ujjvni_u:2826": " ābhīrī-śapharī-tatiḥ śithilita-śvāsormir āmīlati // RUnm_12.32 //",
    "GK16ujjvni_u:2827": " atha eṣu dhūmāyitāḥ-",
    "GK16ujjvni_u:2828": " surāṅgane sakhi madhurāpur āṅgane",
    "GK16ujjvni_u:2829": " puraḥ purātana-puruṣasya vīkṣayā /",
    "GK16ujjvni_u:2830": " tavākṣiṇī jala-kaṇa-sākṣiṇī kutaḥ",
    "GK16ujjvni_u:2831": " kathaṃ punaḥ pulaki ca gaṇḍa-maṇḍalam // RUnm_12.33 //",
    "GK16ujjvni_u:2832": " jvalitāḥ-",
    "GK16ujjvni_u:2833": " sakhi stabdhībhāvaṃ bhajati nitarām uru-yugalaṃ",
    "GK16ujjvni_u:2834": " tanu-jālī harṣaṃ yugam api tavākṣṇoḥ sarasatām /",
    "GK16ujjvni_u:2835": " tad-unnītaṃ dhanye rahasi kara-paṅkeruha-talaṃ",
    "GK16ujjvni_u:2836": " prapannas te diṣṭyā nalina-mukhi nīlo nidhir abhūt // RUnm_12.34 //",
    "GK16ujjvni_u:2837": " atha dīptāḥ,",
    "GK16ujjvni_u:2838": " yathā vidagdha-mādhave (1.36)-",
    "GK16ujjvni_u:2839": " kṣauṇiṃ paṅkilayanti paṅkaja-rucor akṣṇoḥ payo-bindavaḥ",
    "GK16ujjvni_u:2840": " śvāsās tāṇḍavayanti pāṇḍu-vadane dūrād urojāṃśukam /",
    "GK16ujjvni_u:2841": " mūrtiṃ danturayanti santatam amī romāñca-puñjāś ca te",
    "GK16ujjvni_u:2842": " manye mādhava-mādhurī-śravaṇayor abhyāsam abhyāyayau // RUnm_12.35 //",
    "GK16ujjvni_u:2843": " uddīptāḥ-",
    "GK16ujjvni_u:2844": " snātā netraja-nirjhareṇa dadhatī svedāmbu-muktāvaliṃ",
    "GK16ujjvni_u:2845": " romāñcotkara-kañcukena nicitā śrī-khaṇḍa-pāṇḍu-dyutiḥ /",
    "GK16ujjvni_u:2846": " khañjan-mañjula-bhāratī savayasā yuktā sphuratīty asau",
    "GK16ujjvni_u:2847": " sajjā te nava-saṅgamāya lalitā stambhāśritā vartate // RUnm_12.36 //",
    "GK16ujjvni_u:2848": " uddīptānāṃ bhidā eva sūddīptāḥ santi kutracit /",
    "GK16ujjvni_u:2849": " sāttvikāḥ paramotkarṣa-koṭim atraiva bibhrati // RUnm_12.37 //",
    "GK16ujjvni_u:2850": " yathā-",
    "GK16ujjvni_u:2851": " svedair darśia-durdinā vidadhatī bāṣpābubhir nistṛṣo",
    "GK16ujjvni_u:2852": " vatsīraṅga-ruhālibhir mukukinī-phullābhir āmūlataḥ /",
    "GK16ujjvni_u:2853": " śrutvā te muralīṃ tathābhavad iyaṃ rādhā yathārādhyate",
    "GK16ujjvni_u:2854": " mugdhair mādhava bhāratī-pratikṛtir bhrāntyādya vidyārthibhiḥ // RUnm_12.38 //",
    "GK16ujjvni_u:2855": " iti śrī-śrī-ujjvala-nīlamaṇau sāttvika-prakaraṇam //12// (13)",
    "GK16ujjvni_u:2856": " atha vyabhicāri-prakaraṇam",
    "GK16ujjvni_u:2857": " nirvedādyāstrayastriṃśad-bhāvā ye parikīrtitāḥ /",
    "GK16ujjvni_u:2858": " augryalasye vinā te'tra vijñeyā vyabhicāriṇaḥ // RUnm_13.1 //",
    "GK16ujjvni_u:2859": " sakhyādiṣu nija-premāpy atra sañcāritāṃ vrajet // RUnm_13.2 //",
    "GK16ujjvni_u:2860": " sākṣād-aṅgatyā neṣṭā kintv atra maraṇādayaḥ /",
    "GK16ujjvni_u:2861": " vardhyamānās tu yuktyāmī guṇatām upacinvate // RUnm_13.3 //",
    "GK16ujjvni_u:2862": " tatra nirvedaḥ,",
    "GK16ujjvni_u:2863": " sa mahārtyā,",
    "GK16ujjvni_u:2864": " yathā vidagdha-mādhave (2.41)-",
    "GK16ujjvni_u:2865": " yasyotsaṅga-sukhāśrayā śithilatā gurvī gurubhyas trapā",
    "GK16ujjvni_u:2866": " prāṇebhyo'pi suhṛttamāḥ sakhi tathā yūyaṃ parikleśitāḥ /",
    "GK16ujjvni_u:2867": " dharmaḥ so'pi mahān mayā na gaṇitaḥ sādhvībhir adhyāsito",
    "GK16ujjvni_u:2868": " dhig dhairyaṃ tad-upekṣitāpi yad ahaṃ jīvāmi pāpīyasī // RUnm_13.4 //",
    "GK16ujjvni_u:2869": " viprayogeṇa,",
    "GK16ujjvni_u:2870": " yathā uddhava-sandeśe (81)-",
    "GK16ujjvni_u:2871": " na kṣodīyān api sakhi mama premagandho mukunde",
    "GK16ujjvni_u:2872": " krandantīṃ māṃ nijaśubhagatākhyāpanāya pratīhi /",
    "GK16ujjvni_u:2873": " khelatvamśīvalayinamanālokya taṃ vaktrabimbaṃ",
    "GK16ujjvni_u:2874": " dhvastālambā yadahamahaha prāṇakīṭam bibharmi // RUnm_13.5 //",
    "GK16ujjvni_u:2875": " īrsyayā, yathā-",
    "GK16ujjvni_u:2876": " nātmānam ākṣipa tvaṃ mlāyad-vadanā gabhīra-garimāṇam /",
    "GK16ujjvni_u:2877": " sakhi nāntaraṃ kṣitau kaś candrāvali-tārayor vetti // RUnm_13.6 //",
    "GK16ujjvni_u:2878": " atha viṣādaḥ /",
    "GK16ujjvni_u:2879": " sa iṣṭānavāptito,",
    "GK16ujjvni_u:2880": " yathā vidagdha-mādhave (2.56)-",
    "GK16ujjvni_u:2881": " pītaṃ navāg amṛtam adya harer aśaṅkaṃ",
    "GK16ujjvni_u:2882": " nyastaṃ mayādya vadane na dṛg-añcalaṃ ca /",
    "GK16ujjvni_u:2883": " ramye cirād avasare sakhi labdha-mātre",
    "GK16ujjvni_u:2884": " hā durvidhir virurudhe jaratī cchalena // RUnm_13.7 //",
    "GK16ujjvni_u:2885": " yathā va śrī-daśame (10.21.7)-",
    "GK16ujjvni_u:2886": " akṣaṇvatāṃ phalam idaṃ na paraṃ vidāmaḥ",
    "GK16ujjvni_u:2887": " sakhyaḥ paśūn anuviveśatayor vayasyaiḥ /",
    "GK16ujjvni_u:2888": " vaktraṃ vrajeśa-sutayor anuveṇu-juṣṭaṃ",
    "GK16ujjvni_u:2889": " yair vā nipītam anurakta-kaṭākṣa-mokṣam // RUnm_13.8 //",
    "GK16ujjvni_u:2890": " prārabdha-kāryāsiddher,",
    "GK16ujjvni_u:2891": " yathā śrī-gīta-govinde (2.10)-",
    "GK16ujjvni_u:2892": " gaṇayati guṇa-grāmaṃ bhrāmaṃ bhrāmād api nehate",
    "GK16ujjvni_u:2893": " vahati ca paritoṣaṃ doṣaṃ vimuñcati dūrataḥ /",
    "GK16ujjvni_u:2894": " yuvatiṣu valat-tṛṣṇe kṛṣṇe viharati māṃ vinā",
    "GK16ujjvni_u:2895": " punar api mano vāmaṃ kāmaṃ karoti karomi kim // RUnm_13.9 //",
    "GK16ujjvni_u:2896": " vipattito, yathā lalita-mādhave (3.26)-",
    "GK16ujjvni_u:2897": " nipītā na svairaṃ śruti-puṭikayā narma-bhaṇitir",
    "GK16ujjvni_u:2898": " na dṛṣṭā niḥśaṅkaṃ sumukhi mukha-paṅkeruha-rucaḥ /",
    "GK16ujjvni_u:2899": " harer vakṣaḥ-pīṭhaṃ na kila ghanam āliṅgitam abhūd",
    "GK16ujjvni_u:2900": " iti dhyāyaṃ dhyāyaṃ sphuṭati luṭhad antar mama manaḥ // RUnm_13.10 //",
    "GK16ujjvni_u:2901": " aparādhād, yathā-",
    "GK16ujjvni_u:2902": " harer vacasi sūnṛte na nihitā śrutir vāmayā",
    "GK16ujjvni_u:2903": " tathā dṛg api nārpitā praṇati-bhāji tasmin puraḥ /",
    "GK16ujjvni_u:2904": " hitoktir api dhik-kṛtā priya-sakhī muhus tena me",
    "GK16ujjvni_u:2905": " jvalaty ahaha murmura-jvalana-jāla-ruddhaṃ manaḥ // RUnm_13.11 //",
    "GK16ujjvni_u:2906": " atha dainyam /",
    "GK16ujjvni_u:2907": " tad duḥkhena,",
    "GK16ujjvni_u:2908": " yathā bilvamaṅgale-",
    "GK16ujjvni_u:2909": " ayi murali mukunda-smera-vaktrāravinda-",
    "GK16ujjvni_u:2910": " śvasan-rasa-rasajñe tvāṃ namaskṛtya yāce /",
    "GK16ujjvni_u:2911": " madhuram adhara-bimbaṃ prāptavatyāṃ bhavatyāṃ",
    "GK16ujjvni_u:2912": " kathaya rahasi karṇe mad-daśāṃ nanda-sūnoḥ // RUnm_13.12 //",
    "GK16ujjvni_u:2913": " yathā vā, śrī-daśame (10.29.38)-",
    "GK16ujjvni_u:2914": " tan naḥ prasīda vṛjinārdana te æṅghrimūlaṃ",
    "GK16ujjvni_u:2915": " prāptā visṛjya vasatīs tvadupāsanāśāḥ /",
    "GK16ujjvni_u:2916": " tvat-sundara-smita-nirīkṣaṇa-tīvra-kāma-",
    "GK16ujjvni_u:2917": " taptātmanāṃ puruṣa-bhūṣaṇa dehi dāsyam // RUnm_13.13 //",
    "GK16ujjvni_u:2918": " trāsena, yathā-",
    "GK16ujjvni_u:2919": " api kara-dhutibhir mayāpanunno",
    "GK16ujjvni_u:2920": " mukhamayam añcati cañcalo dvirephaḥ /",
    "GK16ujjvni_u:2921": " aghadamana mayi prasīda vande",
    "GK16ujjvni_u:2922": " kuru karuṇām avarundhi duṣṭam enam // RUnm_13.14 //",
    "GK16ujjvni_u:2923": " aparādhena, yathā-",
    "GK16ujjvni_u:2924": " āli tathyam aparāddham eva te",
    "GK16ujjvni_u:2925": " duṣṭa-māna-phaṇi-daṣṭayā mayā /",
    "GK16ujjvni_u:2926": " piñcha-maulir adhunānumīyatāṃ",
    "GK16ujjvni_u:2927": " māmakīnam anavekṣya dūṣaṇam // RUnm_13.15 //",
    "GK16ujjvni_u:2928": " atha glāniḥ,",
    "GK16ujjvni_u:2929": " sā śrameṇa, yathā-",
    "GK16ujjvni_u:2930": " vyātyukṣīm aghamathanena paṅkajākṣī",
    "GK16ujjvni_u:2931": " kurvāṇā kim api sakhīṣu sasmitāsu /",
    "GK16ujjvni_u:2932": " kṣāmāṅgī maṇi-valayaṃ skhalat karāntāt",
    "GK16ujjvni_u:2933": " kālindī-payasi rurodha nādya rādhā // RUnm_13.16 //",
    "GK16ujjvni_u:2934": " ādhinā, yathā haṃsadūte (95)-",
    "GK16ujjvni_u:2935": " pratīkārārambha-ślatha-matibhir udyat-pariṇater",
    "GK16ujjvni_u:2936": " vimuktāyā vyakta-smara-kadana-bhājaḥ parijanaiḥ /",
    "GK16ujjvni_u:2937": " amuñcantī saṅgaṃ kuvalaya-dṛśaḥ kevalam asau",
    "GK16ujjvni_u:2938": " balād adya prāṇān avati bhavāśā-sahacarī // RUnm_13.17 //",
    "GK16ujjvni_u:2939": " ratena, yathā śrī-gīta-govinde (12.12)-",
    "GK16ujjvni_u:2940": " mārāṅke rati-keli-saṅkula-raṇārambhe tayā sāhasa-",
    "GK16ujjvni_u:2941": " prāyaṃ kānta-jayāya kiṃcid upari prārambhi yat-sambhramāt /",
    "GK16ujjvni_u:2942": " niṣpandā jaghana-sthalī śithilitā dor-vallir utkampitaṃ",
    "GK16ujjvni_u:2943": " vakṣo mīlitam akṣi pauruṣa-rasaḥ strīṇāṃ kutaḥ sidhyati // RUnm_13.18 //",
    "GK16ujjvni_u:2944": " atha śramaḥ /",
    "GK16ujjvni_u:2945": " so'dhvano, yathā padyāvalyāṃ (211)-",
    "GK16ujjvni_u:2946": " dvitraiḥ keli-saroruhaṃ tri-caturair dhammilla-mallī-srajaṃ",
    "GK16ujjvni_u:2947": " kaṇṭhān mauktika-mālikāṃ tad anu ca tyaktvā padaiḥ pañcamaiḥ /",
    "GK16ujjvni_u:2948": " kṛṣṇa-prema-vighūrṇitāntaratayā dūrābhisārāturā",
    "GK16ujjvni_u:2949": " tanvaṅgī nirupāyam adhvani paraṃ śreṇībharaṃ nindati // RUnm_13.19 //",
    "GK16ujjvni_u:2950": " nṛtyād, yathā-",
    "GK16ujjvni_u:2951": " śithila-gati-vilāsās tatra hallīśa-raṅge",
    "GK16ujjvni_u:2952": " hari-bhuja-parighāgra-nyasta-hastāravindāḥ /",
    "GK16ujjvni_u:2953": " śrama-lulita-lalāṭa-śliṣṭa-līlālakāntāḥ",
    "GK16ujjvni_u:2954": " pratipadam anavadyāḥ siṣvidur vedimadhyāḥ // RUnm_13.20 //",
    "GK16ujjvni_u:2955": " ratād, yathā-",
    "GK16ujjvni_u:2956": " ahaha bhujayor dvandvaṃ mandaṃ babhūva viśākhike",
    "GK16ujjvni_u:2957": " samajani ghana-svedaṃ cedaṃ yugaṃ tava gaṇḍayoḥ /",
    "GK16ujjvni_u:2958": " dhṛta-madhurima-sphūrti-mūrtis tathāpi varānane",
    "GK16ujjvni_u:2959": " pramada-sudhayākrāntaṃ svāntaṃ mama praṇayaty asau // RUnm_13.21 //",
    "GK16ujjvni_u:2960": " atha madaḥ / sa madhupānajo, yathā-",
    "GK16ujjvni_u:2961": " yā hriyā hari-puro mukha-mudrāṃ",
    "GK16ujjvni_u:2962": " bhaṅktu-madhya-vasasau na kadāpi /",
    "GK16ujjvni_u:2963": " sa papāṭha caṭulaṃ madhu pītvā",
    "GK16ujjvni_u:2964": " śārikeva paśupāla-kiśorī // RUnm_13.22 //",
    "GK16ujjvni_u:2965": " atha garvaḥ /",
    "GK16ujjvni_u:2966": " sa saubhāgyena, yathā-",
    "GK16ujjvni_u:2967": " muñcan mitra-kadamba-saṅgam abhajann apy utsukāḥ preyasī-",
    "GK16ujjvni_u:2968": " reṣa dvāri haris tvad-ānana-taṭī-nyastekṣaṇas tiṣṭhati /",
    "GK16ujjvni_u:2969": " yūthibhir makarākṛti smita-mukhī tvaṃ kurvatī kuṇḍalaṃ",
    "GK16ujjvni_u:2970": " gaṇḍodyat-pulakā dṛśo'pi na kil kṣīve kṣipasy añcalam // RUnm_13.23 //",
    "GK16ujjvni_u:2971": " rūpeṇa, yathā-",
    "GK16ujjvni_u:2972": " candrāvalī-vadana-candra-marīci-puñjaṃ",
    "GK16ujjvni_u:2973": " kaḥ stotum apy atipaṭu kṣamate kṣamāyām /",
    "GK16ujjvni_u:2974": " yenādya piñcha-mukuṭo'pi niketa-vāṭī-",
    "GK16ujjvni_u:2975": " paryanta-kānana-kuṭira-caraḥ kṛto'yam // RUnm_13.24 //",
    "GK16ujjvni_u:2976": " yathā vā vidagdha-mādhave (7.27)-",
    "GK16ujjvni_u:2977": " sahacari vṛṣabhānujayā prādurbhāve varatviṣopagate /",
    "GK16ujjvni_u:2978": " candrāvalī-śatāny api bhavanti nirdhūta-kāntīni // RUnm_13.25 //",
    "GK16ujjvni_u:2979": " guṇena, yathā-",
    "GK16ujjvni_u:2980": " ramayantu tāvad amalai-",
    "GK16ujjvni_u:2981": " rdhvanibhir gopī-kapotikā kṛṣṇam /",
    "GK16ujjvni_u:2982": " iha lalitā-kala-kaṇṭhī",
    "GK16ujjvni_u:2983": " kalaṃ na yāvat prapañcayati // RUnm_13.26 //",
    "GK16ujjvni_u:2984": " sarvottamāśrayeṇa,",
    "GK16ujjvni_u:2985": " yathā śrī-viṣṇu-purāṇe (5.30.51)",
    "GK16ujjvni_u:2986": " jānāmi te patiṃ śatruṃ jānāmi tradaśeśvaram /",
    "GK16ujjvni_u:2987": " pārijātaṃ tathāpy enaṃ mānuṣī hārayāmi te // RUnm_13.27 //",
    "GK16ujjvni_u:2988": " iṣṭa-lābhena, yathā-",
    "GK16ujjvni_u:2989": " namrā na bhavatu vaṃśī mukunda-vaktrendu-mādhurī-rasikā /",
    "GK16ujjvni_u:2990": " tvaṃ durlabha-tad-gandhā laguḍi vṛthā stabdhatāṃ vahasi // RUnm_13.28 //",
    "GK16ujjvni_u:2991": " yathā vā śrī-daśame (10.83.29)-",
    "GK16ujjvni_u:2992": " unnīya vaktram uru-kuntala-kuṇḍala-tviḍ-",
    "GK16ujjvni_u:2993": " gaṇḍa-sthalaṃ śiśira-hāsa-kaṭākṣa-mokṣaiḥ /",
    "GK16ujjvni_u:2994": " rājño nirīkṣya paritaḥ śanakair murārer",
    "GK16ujjvni_u:2995": " aṃse ænurakta-hṛdayā nidadhe sva-mālām // RUnm_13.29 //",
    "GK16ujjvni_u:2996": " atha śaṅkā, sā cauryeṇa, yathā-",
    "GK16ujjvni_u:2997": " harantī nidrāṇe madhubhidi karāt keli-muralīṃ",
    "GK16ujjvni_u:2998": " latotsaṅge līnā ghana-tamasi rādhā cakitadhīḥ /",
    "GK16ujjvni_u:2999": " niśi dhvānte śānte śarada-amala-candra-dyutim uṣā-",
    "GK16ujjvni_u:3000": " masau nirmātāraṃ sva-vadana-rucāṃ nindati vidhim // RUnm_13.30 //",
    "GK16ujjvni_u:3001": " aparādhād, yathā lalita-mādhave (2.4)-",
    "GK16ujjvni_u:3002": " uttāmyantī viramati tamastoma-sampat-prapañce",
    "GK16ujjvni_u:3003": " nyañcan-mūrdhā sarabhasam asau srasta-veṇīvṛtāṃsā /",
    "GK16ujjvni_u:3004": " manda-spandaṃ diśi diśi dṛśor dvandvam alpaṃ kṣipantī",
    "GK16ujjvni_u:3005": " kuñjād goṣṭhaṃ viśati cakitā vaktram āvṛtya pālī // RUnm_13.31 //",
    "GK16ujjvni_u:3006": " śaṅkā tu pravara-strīṇāṃ bhīrutvād bhaya-kṛd bhavet // RUnm_13.32 //",
    "GK16ujjvni_u:3007": " para-krauryād,",
    "GK16ujjvni_u:3008": " yathā vidagdha-mādhave (5.23)-",
    "GK16ujjvni_u:3009": " vyaktiṃ gate mama rahasya-vinoda-vṛtte",
    "GK16ujjvni_u:3010": " ruṣṭo laghiṣṭha-hṛdayas tarasābhimanyuḥ /",
    "GK16ujjvni_u:3011": " rādhāṃ nirudhya sadane vinigūhante vā",
    "GK16ujjvni_u:3012": " hā hanta lambhayati vā yadu-rājadhānīm // RUnm_13.33 //",
    "GK16ujjvni_u:3013": " atha trāsaḥ,",
    "GK16ujjvni_u:3014": " sa taḍitā, yathā-",
    "GK16ujjvni_u:3015": " sphūrjite nabhasi bhīrur udyatāṃ",
    "GK16ujjvni_u:3016": " vidyutāṃ dyutim avekṣya kampitā /",
    "GK16ujjvni_u:3017": " sā harer urasi cañcalekṣaṇā",
    "GK16ujjvni_u:3018": " cañcaleva jalade nyalīyata // RUnm_13.34 //",
    "GK16ujjvni_u:3019": " ghora-sattvena,",
    "GK16ujjvni_u:3020": " yathā vidagdha-mādhave (5.44)-",
    "GK16ujjvni_u:3021": " karṇottaṃsita-rakta-paṅkaja-juṣo bhṛṅgīpater jhaṅkriyā",
    "GK16ujjvni_u:3022": " bhrāntenādya dṛgañcalena dadhatī bhṛṅgāvalī-vibhramam /",
    "GK16ujjvni_u:3023": " trāsāndolita-dor-latānta-vilasac-cūḍā-jhaṇat-kāriṇī",
    "GK16ujjvni_u:3024": " rādhe vyākulatāṃ gatāpi bhavati modaṃ mamādhyasyati // RUnm_13.35 //",
    "GK16ujjvni_u:3025": " ugra-nisvanena, yathā-",
    "GK16ujjvni_u:3026": " tvam asi mama sakheti kiṃvadantī",
    "GK16ujjvni_u:3027": " mudra cirād bhavatā vyadhāyi tathyā /",
    "GK16ujjvni_u:3028": " mad-urasi rasitair nirasyamānaṃ",
    "GK16ujjvni_u:3029": " yad udita-vepathur arpitādya rādhā // RUnm_13.36 //",
    "GK16ujjvni_u:3030": " atha āvegaḥ,",
    "GK16ujjvni_u:3031": " sa priya-darśanajo,",
    "GK16ujjvni_u:3032": " yathā lalita-mādhave (2.11)-",
    "GK16ujjvni_u:3033": " sahacari nirātaṅkaḥ ko'yaṃ yuvā mudira-dyutir",
    "GK16ujjvni_u:3034": " vraja-bhuvi kutaḥ prāpto mādyan-mataṅgaja-vibhramaḥ /",
    "GK16ujjvni_u:3035": " ahaha caṭulair utsarpadbhir dṛga-aṅcala-taskarair",
    "GK16ujjvni_u:3036": " mama dhṛtir-dhanaṃ cetaḥ-koṣād viluṇṭhayatīha yaḥ // RUnm_13.37 //",
    "GK16ujjvni_u:3037": " yathā vā tatraiva (6.40)-",
    "GK16ujjvni_u:3038": " upataru lalitāṃ tāṃ pratyabhikṣāya sadyaḥ",
    "GK16ujjvni_u:3039": " prakṛti-madhura-rūpāṃ vīkṣya rādhākṛtiṃ ca /",
    "GK16ujjvni_u:3040": " maṇim api paricinvan śaṅkha-cūḍāvataṃsaṃ",
    "GK16ujjvni_u:3041": " muhur aham udghūrṇaṃ bhūriṇā sambhrameṇa // RUnm_13.38 //",
    "GK16ujjvni_u:3042": " priya-śravaṇajo,",
    "GK16ujjvni_u:3043": " yathā lalita-mādhave (1.25)-",
    "GK16ujjvni_u:3044": " dhanye kajjala-mukta-vāma-nayanā padme padoḍhāṅgadā",
    "GK16ujjvni_u:3045": " sāraṅgi dhvanad-eka-nūpura-dharā pāli skhalan-mekhalā /",
    "GK16ujjvni_u:3046": " gaṇḍodyat-tilakā lavaṅgi kamale netrārpitālaktakā",
    "GK16ujjvni_u:3047": " mādhāvottaralaṃ tvam atra muralī dūre kalaṃ kūjati // RUnm_13.39 //",
    "GK16ujjvni_u:3048": " apriya-darśanajo,",
    "GK16ujjvni_u:3049": " yathā tatraiva (3.18)-",
    "GK16ujjvni_u:3050": " kṣaṇaṃ vikrośantī viluṭhati śatāṅgasya purataḥ",
    "GK16ujjvni_u:3051": " kṣaṇaṃ bāṣpa-grastāṃ kirati kila dṛṣṭiṃ hari-mukhe /",
    "GK16ujjvni_u:3052": " kṣaṇaṃ rāmasyāgre patati daśanottambhita-tṛṇā",
    "GK16ujjvni_u:3053": " na rādheyaṃ kaṃ vā kṣipati karuṇāmbhodhi-kuhare // RUnm_13.40 //",
    "GK16ujjvni_u:3054": " apriya-śravaṇajo, yathā-",
    "GK16ujjvni_u:3055": " vraja-narapater eṣa kṣattā karoti girā prage",
    "GK16ujjvni_u:3056": " nagara-gataye ghoraṃ ghoṣe ghanāṃ sakhi ghoṣaṇām /",
    "GK16ujjvni_u:3057": " śravaṇa-padavīm ārohantyā yayā kuliśograyā",
    "GK16ujjvni_u:3058": " racitam acirād ābhīrīṇāṃ kulaṃ muhur ākulam // RUnm_13.41 //",
    "GK16ujjvni_u:3059": " -evam anye'py ūhyāḥ /",
    "GK16ujjvni_u:3060": " atha unmādaḥ,",
    "GK16ujjvni_u:3061": " sa prauḍhānandād, yathā-",
    "GK16ujjvni_u:3062": " prasīda madirākṣi māṃ sakhi milantam āliṅgituṃ",
    "GK16ujjvni_u:3063": " nirundhi mudira-dyutiṃ nava-yuvānam enaṃ puraḥ /",
    "GK16ujjvni_u:3064": " iti bhramarikām api priya-sakhī-bhramād yācate",
    "GK16ujjvni_u:3065": " samīkṣya harim unmada-pramada-viklavā vallavī // RUnm_13.42 //",
    "GK16ujjvni_u:3066": " virahād, yathā-",
    "GK16ujjvni_u:3067": " kvāpy āndolita-kuntalā viluṭhati kvāpy āṅgulī-bhaṅgata-",
    "GK16ujjvni_u:3068": " stvaṅgad-bhrūr-daśanair vidaśya daśanān kaṃsaṃ śapaty uddhūrā /",
    "GK16ujjvni_u:3069": " kutrāpy adya tamālam uttarala-dhīr ālokya dhāvaty alaṃ",
    "GK16ujjvni_u:3070": " rādhā tvad-viraha-jvareṇa pṛthunā dūnā yadūnāṃ pate // RUnm_13.43 //",
    "GK16ujjvni_u:3071": " atja apasmāraḥ, yathā-",
    "GK16ujjvni_u:3072": " aṅga-kṣepa-vidhāyibhir niviḍatottuṅga-pralāpair alaṃ",
    "GK16ujjvni_u:3073": " gāḍhodvartita-tāra-locana-puṭaiḥ phena-cchaṭodgāribhiḥ /",
    "GK16ujjvni_u:3074": " kṛṣṇa tvad-virahotthitair mama sakhīm antarvikārormibhi-",
    "GK16ujjvni_u:3075": " rgrastāṃ prekṣya vitarkayanti guravaḥ sampraty apasmāriṇīm // RUnm_13.44 //",
    "GK16ujjvni_u:3076": " atha vyādhiḥ,",
    "GK16ujjvni_u:3077": " sa yathā rasa-sudhākare (2.52)-",
    "GK16ujjvni_u:3078": " śayyā puṣpa-mayī parāga-mayatām aṅgārpaṇād aśnute",
    "GK16ujjvni_u:3079": " tāmyanty antika-tāla-vṛnta-nalinī-patrāṇi gātroṣmaṇā /",
    "GK16ujjvni_u:3080": " nyastaṃ ca stana-maṇḍale malayajaṃ śīrṇāntaraṃ lakṣyate",
    "GK16ujjvni_u:3081": " kvāthād āśu bhavanti phenila-mukhā bhūṣā-mṛṇālāṅkurāḥ // RUnm_13.45 //",
    "GK16ujjvni_u:3082": " atha mohaḥ, sa harṣād,",
    "GK16ujjvni_u:3083": " yathā vidagdha-mādhave (2.6)-",
    "GK16ujjvni_u:3084": " daronmīlan nīlotpala-dala-rucas tasya niviḍād",
    "GK16ujjvni_u:3085": " virūḍhānāṃ sadyaḥ kara-sarasija-sparśa-kutukāt /",
    "GK16ujjvni_u:3086": " vahantī kṣobhāṇāṃ nivaham iha nājñāsiṣam idaṃ",
    "GK16ujjvni_u:3087": " kva vāhaṃ kā vāhaṃ cakara kim ahaṃ vā sakhi tadā // RUnm_13.46 //",
    "GK16ujjvni_u:3088": " yathā va śrī-daśame (10.21.12)-",
    "GK16ujjvni_u:3089": " kṛṣṇaṃ nirīkṣya vanitotsava-rūpa-śīlaṃ",
    "GK16ujjvni_u:3090": " śrutvā ca tat-kvaṇita-veṇu-vicitra-gītam /",
    "GK16ujjvni_u:3091": " devyo vimāna-gatayaḥ smara-nunna-sārā",
    "GK16ujjvni_u:3092": " bhraśyat prasūna-kavarā mumuhur vinīvy // RUnm_13.47 //",
    "GK16ujjvni_u:3093": " viśleṣād, yathā uddhava-sandeśe (117)-",
    "GK16ujjvni_u:3094": " sā palyaṅke kiśalaya-dalaiḥ kalpite tatra suptā",
    "GK16ujjvni_u:3095": " guptā nīra-stavakita-tṛśāṃ cakravālaiḥ sakhīnām /",
    "GK16ujjvni_u:3096": " draṣṭavyā te kraśima-kalitākaṇṭhanālopa-kaṇṭha",
    "GK16ujjvni_u:3097": " spandenāntar-vapur anumita-prāṇa-saṅgā varāṅgī // RUnm_13.48 //",
    "GK16ujjvni_u:3098": " viṣādād, yathā śrī-daśame (10.35.16-17)-",
    "GK16ujjvni_u:3099": " nija-padābja-dalair dhvaja-vajra-",
    "GK16ujjvni_u:3100": " nīrajāṅkuśa-vicitra-lalāmaiḥ /",
    "GK16ujjvni_u:3101": " vraja-bhuvaḥ śamayan khura-todaṃ",
    "GK16ujjvni_u:3102": " varṣma-dhurya-gatir īḍita-veṇuḥ // RUnm_13.49 //",
    "GK16ujjvni_u:3103": " vrajati tena vayaṃ sa-vilāsa-",
    "GK16ujjvni_u:3104": " vīkṣaṇārpita-manobhava-vegāḥ /",
    "GK16ujjvni_u:3105": " kuja-gatiṃ gamitā na vidāmaḥ",
    "GK16ujjvni_u:3106": " kaśmalena kavaraṃ vasanaṃ vā // RUnm_13.50 //",
    "GK16ujjvni_u:3107": " atha mṛtiḥ-",
    "GK16ujjvni_u:3108": " mṛter adhyavayāyo'tra varṇyaḥ sākṣād iyaṃ na hi // RUnm_13.51 //",
    "GK16ujjvni_u:3109": " yathā uddhava-sandeśe (69)-",
    "GK16ujjvni_u:3110": " yāvad-vyaktiṃ na kila bhajate gāndineyānubandhas",
    "GK16ujjvni_u:3111": " tāvan natvā sumukhi bhavatīṃ kiṃcid abhyarthayiṣye /",
    "GK16ujjvni_u:3112": " puṣpair yasyā muhur akaravaṃ karṇa-pūrān murāreḥ",
    "GK16ujjvni_u:3113": " seyaṃ phullā gṛha-parisare mālatī pālanīyā // RUnm_13.52 //",
    "GK16ujjvni_u:3114": " atha ālasyam-",
    "GK16ujjvni_u:3115": " sākṣād aṅgaṃ na cālasyaṃ bhaṅgyā tena nibadhyate // RUnm_13.53 //",
    "GK16ujjvni_u:3116": " yathā-",
    "GK16ujjvni_u:3117": " niravadhi dadhi-pūrṇāṃ gargarīṃ loḍayitvā",
    "GK16ujjvni_u:3118": " sakhi kṛta-tanu-bhaṅgaṃ kurvatī bhūri jṛmbhām /",
    "GK16ujjvni_u:3119": " bhuvam anupatitā te patyur āste savitrī",
    "GK16ujjvni_u:3120": " viracaya tad-aśaṅkaṃ tvaṃ harer mūrdhni cūḍām // RUnm_13.54 //",
    "GK16ujjvni_u:3121": " atha jāḍyaṃ,",
    "GK16ujjvni_u:3122": " tad-iṣṭa-śrutyā, yathā-",
    "GK16ujjvni_u:3123": " gopure ruvati kṛṣṇa-nūpure",
    "GK16ujjvni_u:3124": " niṣkramāya dhṛta-sambhramāpy asau /",
    "GK16ujjvni_u:3125": " kīliteva parimīlitekṣaṇā",
    "GK16ujjvni_u:3126": " sīdati sma sadane manoramā // RUnm_13.55 //",
    "GK16ujjvni_u:3127": " aniṣṭa-śrutyā,",
    "GK16ujjvni_u:3128": " yathā lalita-mādhave (3.10)-",
    "GK16ujjvni_u:3129": " ālī-vyālīka-vacanena muhur vihanto",
    "GK16ujjvni_u:3130": " hantāravinda-vigalad-grathitārdha-mālyā /",
    "GK16ujjvni_u:3131": " hā hanta hanta kim api pratipanna-tandrā",
    "GK16ujjvni_u:3132": " candrāvalī kila daśāntaram āruroha // RUnm_13.56 //",
    "GK16ujjvni_u:3133": " iṣṭekṣaṇena,",
    "GK16ujjvni_u:3134": " yathā vidagdha-mādhave (3.29)-",
    "GK16ujjvni_u:3135": " aho dhanyā gopyaḥ kalita-nava-narmoktibhir alaṃ",
    "GK16ujjvni_u:3136": " vilāsair āmodaṃ dadhati madhurair yā madhubhidaḥ /",
    "GK16ujjvni_u:3137": " dhig astu svaṃ bhāgyaṃ yad iha mama rādhā priya-sakhī",
    "GK16ujjvni_u:3138": " puras tasmin prāpte jaḍima-niviḍāṅgī viluṭhati // RUnm_13.57 //",
    "GK16ujjvni_u:3139": " aniṣṭekṣaṇena, yathā-",
    "GK16ujjvni_u:3140": " rādhā vanānte hariṇā vihāriṇī",
    "GK16ujjvni_u:3141": " prekṣyābhimanyuṃ stimitābharat tathā /",
    "GK16ujjvni_u:3142": " krudyāsya tūrṇaṃ bhajato'pi sannidhiṃ",
    "GK16ujjvni_u:3143": " yathā bhavānī-pratimābhramaṃ dadhe // RUnm_13.58 //",
    "GK16ujjvni_u:3144": " viraheṇa, yathā padyāvalyāṃ (187)",
    "GK16ujjvni_u:3145": " gṛhītaṃ tāmbūlaṃ parijana-vacobhir na sumukhī",
    "GK16ujjvni_u:3146": " smaraty antaḥśūnyā murahara gatāyām api niśi /",
    "GK16ujjvni_u:3147": " tatevāste hastaḥ kalita-phaṇi-vallī-kisalayas",
    "GK16ujjvni_u:3148": " tathavāsyaṃ tasyāḥ kramuka-phala-phālī-paricitam // RUnm_13.59 //",
    "GK16ujjvni_u:3149": " atha vrīḍā, sā navīna-saṅgamena, yathā-",
    "GK16ujjvni_u:3150": " vidhumukhi bhaja śayyāṃ vartase kiṃ natāsyā",
    "GK16ujjvni_u:3151": " muhur ayam anuvartī yācate tvāṃ prasīda /",
    "GK16ujjvni_u:3152": " iti caṭubhir analpaiḥ sā mayābhyarthyamānā",
    "GK16ujjvni_u:3153": " vyarucad iha nikuñja-śrīr iva dvāri rādhā // RUnm_13.60 //",
    "GK16ujjvni_u:3154": " akāryeṇa, yathā-",
    "GK16ujjvni_u:3155": " paṭuḥ kim api bhāgya-tattvam asi putri vittārjane",
    "GK16ujjvni_u:3156": " yad etam atulyaṃ balād apajahartha hāraṃ hareḥ /",
    "GK16ujjvni_u:3157": " gabhīram iti śṛṇvatī gurujanād upālambhanaṃ",
    "GK16ujjvni_u:3158": " maṇi-srag-avalokanān mukham avāñcayan mālatī // RUnm_13.61 //",
    "GK16ujjvni_u:3159": " stavena, yathā-",
    "GK16ujjvni_u:3160": " saṅkuca na tathya-vacasā",
    "GK16ujjvni_u:3161": " jaganti tava kīrti-kaumudī mārṣṭi /",
    "GK16ujjvni_u:3162": " urasi harer asi rādhe",
    "GK16ujjvni_u:3163": " yad akṣayā kauṅkumī-carcā // RUnm_13.62 //",
    "GK16ujjvni_u:3164": " avajñayā, yathā śrī-gīta-govinde (8.10)-",
    "GK16ujjvni_u:3165": " tavedaṃ paśyantyāḥ prasarad-anurāgaṃ bahir iva",
    "GK16ujjvni_u:3166": " priya-pādālakta-cchuritam aruṇa-dyoti hṛdayam /",
    "GK16ujjvni_u:3167": " mamādya prakhyāta-praṇaya-bhara-bhaṅgena kitava",
    "GK16ujjvni_u:3168": " tvad-ālokaḥ śokād api kim api lajjāṃ janayati // RUnm_13.63 //",
    "GK16ujjvni_u:3169": " atha avahitthā,",
    "GK16ujjvni_u:3170": " sā jaihmyena,",
    "GK16ujjvni_u:3171": " yathā śrī-jagannātha-vallabhe-",
    "GK16ujjvni_u:3172": " amuṣyāḥ pronmīlat-kamala-madhu-dhārā iva giro",
    "GK16ujjvni_u:3173": " nipīya kṣībatvaṃ gata iva calan-maulir adhikam /",
    "GK16ujjvni_u:3174": " udañcat-kāmo'pi sva-hṛdaya-kalā-gopana-paro",
    "GK16ujjvni_u:3175": " hariḥ svairaṃ svairaṃ smita-subhagam ūce katham ayam // RUnm_13.64 //",
    "GK16ujjvni_u:3176": " jaihmya-lajjābhyāṃ,",
    "GK16ujjvni_u:3177": " yathā uddhava-sandeśe (52)-",
    "GK16ujjvni_u:3178": " mā bhūyastvaṃ vada ravisutātīradhūrtasya vārtāṃ",
    "GK16ujjvni_u:3179": " gantavyā me na khalu tarale dūti sīmāpi tasya /",
    "GK16ujjvni_u:3180": " vikhyātāham jagati kaṭhinā yat pidhatte madaṅgaṃ",
    "GK16ujjvni_u:3181": " romāñco.ayaṃ sapadi pavano haimanastatra hetuḥ // RUnm_13.65 //",
    "GK16ujjvni_u:3182": " hriyā, yathā vidagdha-mādhave (2.16)-",
    "GK16ujjvni_u:3183": " bhajantyāḥ sa-vrīḍaṃ katham api tadāḍambara-ghaṭām",
    "GK16ujjvni_u:3184": " apahnotuṃ yatnād api navama-dāmoda-madhurā /",
    "GK16ujjvni_u:3185": " adhīrā kālindī-pulina-kalabhendrasya vijayaṃ",
    "GK16ujjvni_u:3186": " sarojākṣyāḥ sākṣād vadati hṛdi kuñje tanuvanī // RUnm_13.66 //",
    "GK16ujjvni_u:3187": " dākṣiṇyena,",
    "GK16ujjvni_u:3188": " yathā lalita-mādhave (7.38)-",
    "GK16ujjvni_u:3189": " uddhūtā smita-kaumudī na madhurā vaktrendu-bimbāt tayā",
    "GK16ujjvni_u:3190": " mṛdvīnāṃ na nirākṛtā nija-girāṃ mādhurya-lakṣmīr api /",
    "GK16ujjvni_u:3191": " koṣṇair adya durāvarair nija-mano-gūḍha-vyathā-śaṃsibhiḥ",
    "GK16ujjvni_u:3192": " śvāsair eva daroddhūta-stana-paṭais tasyā ruṣaḥ kīrtitāḥ // RUnm_13.67 //",
    "GK16ujjvni_u:3193": " hrī-bhayābhyāṃ, yathā-",
    "GK16ujjvni_u:3194": " hṛdaye tvadīya-rāgaṃ,",
    "GK16ujjvni_u:3195": " mādhava dadhatī śamīva sā dahanam /",
    "GK16ujjvni_u:3196": " antarjvalitāpi bahiḥ,",
    "GK16ujjvni_u:3197": " sarasā sphurati kṣamā-guṇataḥ // RUnm_13.68 //",
    "GK16ujjvni_u:3198": " bhayena, yathā-",
    "GK16ujjvni_u:3199": " candrāvalī mandira-maṇḍalāni",
    "GK16ujjvni_u:3200": " patuyḥ prastāc ciram ācarantī /",
    "GK16ujjvni_u:3201": " vaṃśī-ninādena virūḍa-kampā",
    "GK16ujjvni_u:3202": " nininda dhūrtā ghana-garjitāni // RUnm_13.69 //",
    "GK16ujjvni_u:3203": " gauravadākṣiṇyābhyāṃ, yathā-",
    "GK16ujjvni_u:3204": " svakara-grathitām avekṣya mālāṃ",
    "GK16ujjvni_u:3205": " viluṭhantīṃ pratipakṣa-keśa-pakṣe /",
    "GK16ujjvni_u:3206": " malināpy aghamardanādarormi-",
    "GK16ujjvni_u:3207": " sthagitā candramukhī babhūva tūṣṇīm // RUnm_13.70 //",
    "GK16ujjvni_u:3208": " atha smṛtiḥ /",
    "GK16ujjvni_u:3209": " sā sadṛśekṣayā,",
    "GK16ujjvni_u:3210": " yathā haṃsadūte (23)-",
    "GK16ujjvni_u:3211": " tamālasyālokād giri-parisare santi capalāḥ",
    "GK16ujjvni_u:3212": " pulindyo govinda-smaraṇa-rabhasottapta-vapuṣaḥ /",
    "GK16ujjvni_u:3213": " śanais tāsāṃ tāpaṃ kṣaṇam apanayan yāsyati bhavān",
    "GK16ujjvni_u:3214": " avaśyaṃ kālindī-salila-śiśiraiḥ pakṣa-pavanaiḥ // RUnm_13.71 //",
    "GK16ujjvni_u:3215": " dyūtābhyāsena, yathā-",
    "GK16ujjvni_u:3216": " te pīyūṣikirāṃ girāṃ parimalāḥ sā piñcha-cūḍojjvalā",
    "GK16ujjvni_u:3217": " tās tāpiñcha-manoharās tanurucas te kelayaḥ peśalāḥ /",
    "GK16ujjvni_u:3218": " tad-vaktraṃ śarad-indu-nindi nayane te puṇḍarīka-śriṇī",
    "GK16ujjvni_u:3219": " tasyeti kṣaṇam apy avismarad idaṃ ceto mamāghūrṇate // RUnm_13.72 //",
    "GK16ujjvni_u:3220": " atha vitarkaḥ,",
    "GK16ujjvni_u:3221": " sa vimarśād yathā vidagdha-mādhave (6.29)-",
    "GK16ujjvni_u:3222": " vighūrṇantaḥ pauṣpaṃ na madhu lihate'mī madhulihaḥ",
    "GK16ujjvni_u:3223": " śuko'yaṃ nādatte kalita-jaḍimā dāḍima-phalam /",
    "GK16ujjvni_u:3224": " vivarṇā parṇāgraṃ carati hariṇīyaṃ na haritaṃ",
    "GK16ujjvni_u:3225": " pathānena svāmī tad-ibha-vara-gāmī dhruvam agāt // RUnm_13.73 //",
    "GK16ujjvni_u:3226": " saṃśayād, yathā lalita-mādhave (3.40)-",
    "GK16ujjvni_u:3227": " vidūre kaṃsārir mukuṭita-śikhaṇḍāvalir asau",
    "GK16ujjvni_u:3228": " pure gaurāṅgībhiḥ kalita-parirambho vilasati /",
    "GK16ujjvni_u:3229": " na kānto'yaṃ śaṅke surapatidhanur dhāma-madhuras",
    "GK16ujjvni_u:3230": " taḍil-lekhāhārī girim avalalambe jaladharaḥ // RUnm_13.74 //",
    "GK16ujjvni_u:3231": " yathā padyāvalyāṃ (238)-",
    "GK16ujjvni_u:3232": " āhāre viratiḥ samasta-viṣaya-grāme nivṛttiḥ parā",
    "GK16ujjvni_u:3233": " nāsāgre nayanaṃ yad etad aparaṃ yac caikatānaṃ manaḥ /",
    "GK16ujjvni_u:3234": " maunaṃ cedam idaṃ ca śūnyam akhilaṃ yad viśvam ābhāti te",
    "GK16ujjvni_u:3235": " tad brūyāḥ sakhi yoginī kim asi bhoḥ kiṃ viyoginy api // RUnm_13.75 //",
    "GK16ujjvni_u:3236": " yathā vā vidagdha-mādhave (3.4)-",
    "GK16ujjvni_u:3237": " akṣṇor dvandvaṃ prasarati darodghūrṇa-tāraṃ murāreḥ",
    "GK16ujjvni_u:3238": " śvāsāḥ k ptāṃ kila vicakilair mālikāṃ mlāpayanti /",
    "GK16ujjvni_u:3239": " keyaṃ dhanyā vasati ramaṇī gokule kṣipram etāṃ",
    "GK16ujjvni_u:3240": " nītas tīvrāmayam api yayā kām api dhyāna-niṣṭhām // RUnm_13.76 //",
    "GK16ujjvni_u:3241": " aniṣṭāptyā-",
    "GK16ujjvni_u:3242": " bālyasyocchiduratayā yathā yathāṅge",
    "GK16ujjvni_u:3243": " rādhāyā madhurima-kaumudī didīpe /",
    "GK16ujjvni_u:3244": " padmāyā mukha-kamalaṃ viśīrṇamantaḥ",
    "GK16ujjvni_u:3245": " santāmyad bhramaram idaṃ tathā tathāsīt // RUnm_13.77 //",
    "GK16ujjvni_u:3246": " yathā vā-",
    "GK16ujjvni_u:3247": " mā candrāvali malinā bhava rādhāyāḥ samīkṣya saubhāgyam /",
    "GK16ujjvni_u:3248": " jyotir-vido'pi vidyuḥ kṛṣṇe kila balavatī tārā // RUnm_13.78 //",
    "GK16ujjvni_u:3249": " atha matiḥ, yathā padyāvalyām (337)-",
    "GK16ujjvni_u:3250": " āśliṣya vā pāda-ratāṃ pinaṣṭu mām",
    "GK16ujjvni_u:3251": " adarśanān marma-hatāṃ karotu vā /",
    "GK16ujjvni_u:3252": " yathā tathā vā vidadhātu lampaṭo",
    "GK16ujjvni_u:3253": " mat-prāṇa-nāthas tu sa eva nāparaḥ // RUnm_13.79 //",
    "GK16ujjvni_u:3254": " yathā vā-",
    "GK16ujjvni_u:3255": " bhavāmbuja-bhavādayas tava padāmbujopāsanā-",
    "GK16ujjvni_u:3256": " muśanti sura-vanditāḥ kim uta manda-puṇyā nṛpāḥ /",
    "GK16ujjvni_u:3257": " atas tava jagatpate madhurimāmbudher mad-vidho",
    "GK16ujjvni_u:3258": " na dāsyam iha vaṣṭi kaḥ puruṣa-ratna kanyā-janaḥ // RUnm_13.80 //",
    "GK16ujjvni_u:3259": " atha dhṛtiḥ /",
    "GK16ujjvni_u:3260": " sā duḥkhāhāvena,",
    "GK16ujjvni_u:3261": " yathā śrī-daśame (10.32.13)-",
    "GK16ujjvni_u:3262": " tad-darśanāhlāda-vidhūta-hṛd-rujo",
    "GK16ujjvni_u:3263": " manorathāntaṃ śrutayo yathā yayuḥ /",
    "GK16ujjvni_u:3264": " svair uttarīyaiḥ kucakuṅkumāṅkitair",
    "GK16ujjvni_u:3265": " acīklpann āsanam ātmabandhave // RUnm_13.81 //",
    "GK16ujjvni_u:3266": " uttamāptyā, yathā-",
    "GK16ujjvni_u:3267": " navyā yauvana-mañjarī sthiratarā rūpaṃ ca vismāpanaṃ",
    "GK16ujjvni_u:3268": " sarvābhīra-mṛgī-dṛśām iha guṇa-śreṇī ca lokottarā /",
    "GK16ujjvni_u:3269": " svādhīna puruṣottamaś ca nitarāṃ tyaktānyakāntā-spṛho",
    "GK16ujjvni_u:3270": " rādhāyāḥ kim apekṣaṇīyam aparaṃ padme kṣitau vartate // RUnm_13.82 //",
    "GK16ujjvni_u:3271": " atha harṣaḥ /",
    "GK16ujjvni_u:3272": " so'bhīṣṭekṣaṇena,",
    "GK16ujjvni_u:3273": " yathā śrī-daśame (10.32.3)-",
    "GK16ujjvni_u:3274": " taṃ vilokyāgataṃ preṣṭhaṃ prīty-utphulla-dṛśo æbalāḥ /",
    "GK16ujjvni_u:3275": " uttasthur yug the kārikās of rasārṇava-sudhākara // RUnm_13.83 //",
    "GK16ujjvni_u:3276": " yathā vā lalita-mādhave (1.53)-",
    "GK16ujjvni_u:3277": " sa eṣa kim u gopikā-kumudinī-sudhā-dīdhitiḥ",
    "GK16ujjvni_u:3278": " sa eṣa kim u gokula-sphurita-yauvarājyotsavaḥ /",
    "GK16ujjvni_u:3279": " sa eṣa kim u man-manaḥ-pika-vinoda-puṣpākaraḥ",
    "GK16ujjvni_u:3280": " kṛśodari dṛśor dvaīm amṛta-vīcibhiḥ siñcati // RUnm_13.84 //",
    "GK16ujjvni_u:3281": " abhīṣṭa-lābhena,",
    "GK16ujjvni_u:3282": " yathā tatraiva (8.11)-",
    "GK16ujjvni_u:3283": " āloke kamaleṣaṇasya sajalāsāre dṛśau na kṣame",
    "GK16ujjvni_u:3284": " nāśleṣe kila śaktibhāg atipṛthu-stambhā bhujā-vallarī /",
    "GK16ujjvni_u:3285": " vāṇī gadgada-kuṇṭhitottara-vidhau nālaṃ ciropasthite",
    "GK16ujjvni_u:3286": " vṛttiḥ kāpi babhūva saṅgamanaye vighnaḥ kuraṅgī-dṛśaḥ // RUnm_13.85 //",
    "GK16ujjvni_u:3287": " atha autsukyam /",
    "GK16ujjvni_u:3288": " tad-iṣṭekṣā-spṛhayā,",
    "GK16ujjvni_u:3289": " yathā haṃsadūte (36)-",
    "GK16ujjvni_u:3290": " asavyaṃ bibhrāṇā padam adhūta-lākṣā-rasam asau",
    "GK16ujjvni_u:3291": " prayātāhaṃ mugdhe virama mama veśaiḥ kim adhunā /",
    "GK16ujjvni_u:3292": " amandād āśaṅke sakhi pura-purandhri-kala-kalād",
    "GK16ujjvni_u:3293": " alindāgre vṛndāvana-kusuma-dhanvā vijayate // RUnm_13.86 //",
    "GK16ujjvni_u:3294": " iṣṭāpti-spṛhayā,",
    "GK16ujjvni_u:3295": " yathā śrī-gīta-govinde (6.11)-",
    "GK16ujjvni_u:3296": " aṅgeṣv ābharaṇaṃ karoti bahuśaḥ patre'pi sañcāriṇī",
    "GK16ujjvni_u:3297": " prāptaṃ tvāṃ pariśaṅkate vitanute śayyāṃ ciraṃ dhyāyati /",
    "GK16ujjvni_u:3298": " ity ākalpa-vikalpa-talpa-racanā-saṅkalpa-līlā-śata-",
    "GK16ujjvni_u:3299": " vyāsaktāpi vinā tvayā vara-tanur naiṣā niśāṃ neṣyati // RUnm_13.87 //",
    "GK16ujjvni_u:3300": " atha augryam /",
    "GK16ujjvni_u:3301": " augryaṃ na sākṣād aṅgaṃ syāt tena vṛddhādiṣūcyate // RUnm_13.88 //",
    "GK16ujjvni_u:3302": " yathā vidagdha-mādhave (4.50)-",
    "GK16ujjvni_u:3303": " navīnāgre naptrī caṭula na hi dharmāt tava bhayaṃ",
    "GK16ujjvni_u:3304": " na me dṛṣṭir madhye-dinam api jaratyāḥ paṭur iyam /",
    "GK16ujjvni_u:3305": " alindāt tvaṃ nandātmaja na yadi re yāsi tarasā",
    "GK16ujjvni_u:3306": " tato'haṃ nirdoṣā pathi kiyati haṃho madhupurī // RUnm_13.89 //",
    "GK16ujjvni_u:3307": " atha amarṣaḥ /",
    "GK16ujjvni_u:3308": " so'dhikṣepād,",
    "GK16ujjvni_u:3309": " yathā śrī-daśame (10.60.44)-",
    "GK16ujjvni_u:3310": " tasyāḥ syur acyuta nṛpā bhavatopadiṣṭāḥ",
    "GK16ujjvni_u:3311": " strīṇāṃ gṛheṣu khara-go-śva-viḍāla-bhṛtyāḥ /",
    "GK16ujjvni_u:3312": " yat-karṇa-mūlam ari-karṣaṇa nopayāyād",
    "GK16ujjvni_u:3313": " yuṣmat-kathā mṛḍa-viriñca-sabhāsu gītā // RUnm_13.90 //",
    "GK16ujjvni_u:3314": " apamānād, yathā vidagdha-mādhave (4.39)-",
    "GK16ujjvni_u:3315": " bāle vallava-yauvata-stana-taṭī-dattārdha-netrāditaḥ",
    "GK16ujjvni_u:3316": " kāmaṃ śyāma-śilā-vilāsi-hṛdayāc cetaḥ parāvartaya /",
    "GK16ujjvni_u:3317": " vidmaḥ kiṃ na hi yad vikṛṣya kulajāḥ kelibhir eṣa striyo",
    "GK16ujjvni_u:3318": " dhūrtaḥ saṅkulayan kalaṅka-tatibhir niḥśaṅkam unmuñcati // RUnm_13.91 //",
    "GK16ujjvni_u:3319": " atha asūyā / sā saubhāgyena,",
    "GK16ujjvni_u:3320": " yāthā śrī-daśame (10.30.32)-",
    "GK16ujjvni_u:3321": " imāny adhikamagnāni padāni vahato vadhūm /",
    "GK16ujjvni_u:3322": " gopyaḥ paśyata kṛṣṇasya bhārākrāntasya kāminaḥ // RUnm_13.92 //",
    "GK16ujjvni_u:3323": " yāthā vā tatraiva (10.21.9)-",
    "GK16ujjvni_u:3324": " gopyaḥ kim ācarad ayaṃ kuśalaṃ sma veṇur",
    "GK16ujjvni_u:3325": " dāmodarādhara-sudhām api gopikānām /",
    "GK16ujjvni_u:3326": " bhuṅkte svayaṃ yad avaśiṣṭa-rasaṃ hradinyo",
    "GK16ujjvni_u:3327": " hṛṣyat-tvaco æśru mumucus taravo yathāryāḥ // RUnm_13.93 //",
    "GK16ujjvni_u:3328": " yathā vā,",
    "GK16ujjvni_u:3329": " kṛṣṇādhara-madhu-mugdhe pibasi sadeti tvam unmadā mā bhūḥ /",
    "GK16ujjvni_u:3330": " muralī-bhukta-vimukte rajyati bhavatīva kā tatra // RUnm_13.94 //",
    "GK16ujjvni_u:3331": " guṇena, yathā-",
    "GK16ujjvni_u:3332": " tvatto'pi mugdhe madhuraṃ sakhī me",
    "GK16ujjvni_u:3333": " vanya-srajaḥ sraṣṭum asau pravīṇā /",
    "GK16ujjvni_u:3334": " nāsyāḥ karau siñcati ced udīrṇā",
    "GK16ujjvni_u:3335": " nirudhya dṛṣṭiṃ praṇayāśru-dhārā // RUnm_13.95 //",
    "GK16ujjvni_u:3336": " atha cāpalyam /",
    "GK16ujjvni_u:3337": " tad rāgeṇa, yathā-",
    "GK16ujjvni_u:3338": " phullāsu gokula-taḍāga-bhavāsu keliṃ",
    "GK16ujjvni_u:3339": " niḥśaṅkam ācara ciraṃ vara-padminīṣu /",
    "GK16ujjvni_u:3340": " mṛdvīm alabdha-kusumāṃ nalinīṃ tvam enāṃ",
    "GK16ujjvni_u:3341": " mā kṛṣṇa-kuñjara kareṇa parispṛśādya // RUnm_13.96 //",
    "GK16ujjvni_u:3342": " yathā vā, śrī-gīta-govinde (1.49)",
    "GK16ujjvni_u:3343": " rāsollāsa-bhareṇa vibhrama-bhṛtām ābhīra-vāma-bhruvām",
    "GK16ujjvni_u:3344": " abhyarṇaṃ parirabhya nirbharam uraḥ premāndhayā rādhayā /",
    "GK16ujjvni_u:3345": " sādhu tvad-vadanaṃ sudhā-mayam iti vyāhṛtya gīta-stuti-",
    "GK16ujjvni_u:3346": " vyājād udbhaṭa-cumbitaḥ smṛta-manohāri hariḥ pātu vaḥ // RUnm_13.97 //",
    "GK16ujjvni_u:3347": " dveṣeṇa, yathā-",
    "GK16ujjvni_u:3348": " yātu vakṣasi harer guṇa-saṅga-",
    "GK16ujjvni_u:3349": " projjhitā layam iyaṃ vana-mālā /",
    "GK16ujjvni_u:3350": " yā kadāpy akhila-saukhya-padaṃ naḥ",
    "GK16ujjvni_u:3351": " kaṇṭham asya kuṭilā na jahāti // RUnm_13.98 //",
    "GK16ujjvni_u:3352": " atha nidrā / sā klamena, yathā-",
    "GK16ujjvni_u:3353": " śvāsa-spandana-bandhurodara-talaṃ puṣpāvalī-srastara-",
    "GK16ujjvni_u:3354": " nyañcan-mauktika-hāra-yaṣṭi kalayan nīvīṃ manāg ākulām /",
    "GK16ujjvni_u:3355": " klāntaḥ keli-bharād uroja-kalasīm ābhīra-vāma-bhruvaḥ",
    "GK16ujjvni_u:3356": " kalyāṇīm upadhāya sāndra-pulakām adrau nidadrau hariḥ // RUnm_13.99 //",
    "GK16ujjvni_u:3357": " yathā vā haṃsadūte (115)-",
    "GK16ujjvni_u:3358": " alinde kālindī-kamala-surabhau kuñja-vasater",
    "GK16ujjvni_u:3359": " vasantīṃ vāsantī nava-parimalodgāri-cikurām /",
    "GK16ujjvni_u:3360": " tvad-utsaṅge nidrā-sukha-mukulitākṣīṃ punar imāṃ",
    "GK16ujjvni_u:3361": " kadāhaṃ seviṣye kiśalaya-kalāpa-vyajaninī // RUnm_13.100 //",
    "GK16ujjvni_u:3362": " atha suptir, yathā-",
    "GK16ujjvni_u:3363": " puraḥ panthānaṃ me tyaja yad amunā yāmi yamunā-",
    "GK16ujjvni_u:3364": " miti vyākṣāṇā cucuka-vicarat-kaustubha-ruciḥ /",
    "GK16ujjvni_u:3365": " hareḥ savyaṃ rādhā bhujam upadadhaty ambuja-mukhī",
    "GK16ujjvni_u:3366": " darī-kroḍe klāntā niviḍam iha nidrā-bharam agāt // RUnm_13.101 //",
    "GK16ujjvni_u:3367": " yathā vā-",
    "GK16ujjvni_u:3368": " ābhīrendra-sutasya gaṇḍa-mukure svāpnībhir ullāsitaṃ",
    "GK16ujjvni_u:3369": " līlābhiḥ pulakaṃ vilokya cakitā niścinvatī jāgaram /",
    "GK16ujjvni_u:3370": " sā veṇor haraṇotsave dhṛta-navotkaṇṭhāpi talpāñcale",
    "GK16ujjvni_u:3371": " visrastaṃ karato'pi mādhyavasasau taṃ hartum eṇekṣaṇā // RUnm_13.102 //",
    "GK16ujjvni_u:3372": " prabodhaḥ, yathā-",
    "GK16ujjvni_u:3373": " nidrā-pramoda-haram apy uru-kaṇṭha-nādaṃ",
    "GK16ujjvni_u:3374": " kaṇṭhī-ravasya śitikaṇṭha-patatra-mauliḥ /",
    "GK16ujjvni_u:3375": " tuṣṭāva satvara-vibuddha-pariplavākṣa",
    "GK16ujjvni_u:3376": " rādhā-payodhara-girindra-nipīḍitāṅgam // RUnm_13.103 //",
    "GK16ujjvni_u:3377": " sakhyāṃ sva-sneho, yathā-",
    "GK16ujjvni_u:3378": " śaila-mūrdhni hariṇā viharantī",
    "GK16ujjvni_u:3379": " roma-kuḍmala-karmabita-mūrtiḥ /",
    "GK16ujjvni_u:3380": " rādhikā salalitaṃ lalitāyāḥ",
    "GK16ujjvni_u:3381": " paśya mārṣṭi lulitālakam āsyam // RUnm_13.104 //",
    "GK16ujjvni_u:3382": " atha utpattyādi-daśā-catuṣṭayam,",
    "GK16ujjvni_u:3383": " tatra utpattir, yathā-",
    "GK16ujjvni_u:3384": " mṛdur iyam iti vādīr mā tvam asyā kuḍuṅge",
    "GK16ujjvni_u:3385": " śaśimukhi tava sakhyāḥ pauruṣaṃ dṛṣṭam asti /",
    "GK16ujjvni_u:3386": " iti bhavad-upakaṇṭhe mad-girā bhugna-dṛṣṭeḥ",
    "GK16ujjvni_u:3387": " sthapuṭita-vadanāyā rādhikāyāḥ smarāmi // RUnm_13.105 //",
    "GK16ujjvni_u:3388": " atrāsūyotpattiḥ /",
    "GK16ujjvni_u:3389": " atha sandhiḥ /",
    "GK16ujjvni_u:3390": " tatra sarūpayor, yathā-",
    "GK16ujjvni_u:3391": " cirābhīṣṭe prekṣe danujadamane vidnati dṛśoḥ",
    "GK16ujjvni_u:3392": " padaṃ patyau cārdha-sphuṭa-vacasi rakta-tviṣi ruṣā /",
    "GK16ujjvni_u:3393": " iyaṃ nispandāṅgī nimiṣa-kalanonmukta-nayanā",
    "GK16ujjvni_u:3394": " babhūvāvaṣṭambha-pratikṛtir ivābmhoja-vadanā // RUnm_13.106 //",
    "GK16ujjvni_u:3395": " atreṣṭāniṣṭekṣaṇa-kṛtayor jāḍyayoḥ sandhiḥ /",
    "GK16ujjvni_u:3396": " atha bhinnayoḥ /",
    "GK16ujjvni_u:3397": " tatra ekahetujayor,",
    "GK16ujjvni_u:3398": " yathā lalita-mādhave (9.39)-",
    "GK16ujjvni_u:3399": " śikhari-bhara-vitarkataḥ prataptaṃ",
    "GK16ujjvni_u:3400": " samaham aharniśam īkṣayā priyasya /",
    "GK16ujjvni_u:3401": " hṛdayam iha samasta-vallavīnāṃ",
    "GK16ujjvni_u:3402": " yugapad apūrva-vidhaṃ dvidhā babhūva // RUnm_13.107 //",
    "GK16ujjvni_u:3403": " atra viṣāda-harṣayoḥ /",
    "GK16ujjvni_u:3404": " bhinna-hetujayor, yathā-",
    "GK16ujjvni_u:3405": " sthavayati nava-rāgaṃ mādhave rādhikāyāṃ",
    "GK16ujjvni_u:3406": " giram atha lalitāyāḥ sāvahelāṃ pratītya /",
    "GK16ujjvni_u:3407": " calatara-caraṇāgreṇālikhantī dharitrīṃ",
    "GK16ujjvni_u:3408": " vidhṛta-vadana-padmā tatra siṣveda padmā // RUnm_13.108 //",
    "GK16ujjvni_u:3409": " atra cintāmarṣayoḥ /",
    "GK16ujjvni_u:3410": " atha śāvalyam,",
    "GK16ujjvni_u:3411": " yathā vidagdha-mādhave (5.7)-",
    "GK16ujjvni_u:3412": " dhanyās tā hariṇī-dṛśaḥ sa ramate yābhir navīno yuvā",
    "GK16ujjvni_u:3413": " svairaṃ cāpalam ākalayya laltā māṃ hanta nindiṣyati /",
    "GK16ujjvni_u:3414": " govindaṃ parirabdhum indu-vadanaṃ hā cittam utkaṇṭhate",
    "GK16ujjvni_u:3415": " dhig vāmaṃ vidhim astu yena garalaṃ mānābhidhaṃ nirmame // RUnm_13.109 //",
    "GK16ujjvni_u:3416": " atra cāpala-śaṅkautsukyāmarṣāṇāṃ śāvalyam /",
    "GK16ujjvni_u:3417": " atha śāntiḥ, yathā-",
    "GK16ujjvni_u:3418": " ālī-yukti-kuṭhārikā-paṭimābhir yo na prapede chidāṃ",
    "GK16ujjvni_u:3419": " dūtī-jalpita-nirjhareṇa ca ciraṃ yaḥ kvāpi noccālitaḥ /",
    "GK16ujjvni_u:3420": " vaṃś-nāda-marul-lavena kamalācetas taṭī-veṣṭano",
    "GK16ujjvni_u:3421": " mānākhyaḥ prabalonnatis tarur ayaṃ na kṣipram unmūlyate // RUnm_13.110 //",
    "GK16ujjvni_u:3422": " atrerṣyākhya-bhāvasya śāntiḥ /",
    "GK16ujjvni_u:3423": " iti śrī-śrī-ujjvala-nīlamaṇau",
    "GK16ujjvni_u:3424": " vyabhicāri-prakaraṇam //13// (14)",
    "GK16ujjvni_u:3425": " Many of the kārikās in this chapter are lifted pretty much wholesale from",
    "GK16ujjvni_u:3426": " Rasārṇava-sudhākara. I don't have the text with me,",
    "GK16ujjvni_u:3427": " so I have not been able to give",
    "GK16ujjvni_u:3428": " the references.",
    "GK16ujjvni_u:3429": " atha sthāyi-bhāva-prakaraṇam",
    "GK16ujjvni_u:3430": " sthāyi-bhāvo'tra śṛṅgāre kathyate madhurā ratiḥ // RUnm_14.1 //",
    "GK16ujjvni_u:3431": " sā, yathā govinda-vilāse-",
    "GK16ujjvni_u:3432": " kālāhi-vaktra-vilasad-rasanāgrajāgrad-",
    "GK16ujjvni_u:3433": " gopī-dṛg-añcala-camatkṛti-biddha-marmā /",
    "GK16ujjvni_u:3434": " śarmādiśatv aruṇa-ghūrṇita-locanāntaḥ-",
    "GK16ujjvni_u:3435": " sañcāra-cūrṇita-satī-hṛdayo mukundaḥ // RUnm_14.2 //",
    "GK16ujjvni_u:3436": " yathā vā dāna-keli-kaumudyām (30)-",
    "GK16ujjvni_u:3437": " govardhana-girim upetya kaṭākṣa-bāṇān",
    "GK16ujjvni_u:3438": " karṇa-sphuran-maṇizilopari saṅkṣuvānā /",
    "GK16ujjvni_u:3439": " kā bhrū-dhanur-dhuvana-sūcita-luñcaneyaṃ",
    "GK16ujjvni_u:3440": " vyagrīkaroty ahaha mām api sambhrameṇa // RUnm_14.3 //",
    "GK16ujjvni_u:3441": " abhiyogād viṣayataḥ sambandhād abhimānataḥ /",
    "GK16ujjvni_u:3442": " sā tadīya-viśeṣebhya upamātaḥ svabhāvataḥ /",
    "GK16ujjvni_u:3443": " ratir āvirbhaved eṣām uttamatvaṃ yathottaram // RUnm_14.4 //",
    "GK16ujjvni_u:3444": " tatra abhiyogaḥ-",
    "GK16ujjvni_u:3445": " abhiyogo bhaved bhāva-vyaktiḥ svena pareṇa ca // RUnm_14.5 //",
    "GK16ujjvni_u:3446": " tatra svenābhiyogād, yathā-",
    "GK16ujjvni_u:3447": " mad-adhara-viluṭhad-vilocanāntaṃ",
    "GK16ujjvni_u:3448": " mṛdula-latā-nava-pallavaṃ daśantam /",
    "GK16ujjvni_u:3449": " sakhi harim avalokya bhānujāyā-",
    "GK16ujjvni_u:3450": " staṭa-vipine sphuṭad-antarāsmi jātā // RUnm_14.6 //",
    "GK16ujjvni_u:3451": " yathā vā-",
    "GK16ujjvni_u:3452": " kuvalaya-vipināny asau sṛjantī",
    "GK16ujjvni_u:3453": " diśi diśi locana-cāpalāc calākṣī /",
    "GK16ujjvni_u:3454": " harati taraṇijā-taṭe puraḥ kā",
    "GK16ujjvni_u:3455": " subala balān mama citta-cañcarīkam // RUnm_14.7 //",
    "GK16ujjvni_u:3456": " pareṇābhiyogād, yathā-",
    "GK16ujjvni_u:3457": " tvadīyam āpīya gatāvalambā",
    "GK16ujjvni_u:3458": " saṃvāda-mādhvīkam atīva sādhvī /",
    "GK16ujjvni_u:3459": " āghūrṇamānā vraja-rāja-sūno",
    "GK16ujjvni_u:3460": " nīvīṃ skhalantīṃ na vidāñcakāra // RUnm_14.8 //",
    "GK16ujjvni_u:3461": " atha viṣayāḥ-",
    "GK16ujjvni_u:3462": " śabda-sparśādayaḥ pañca viṣayāḥ kila viśrutāḥ // RUnm_14.9 //",
    "GK16ujjvni_u:3463": " tatra śabdād,",
    "GK16ujjvni_u:3464": " yathā vidagdha-mādhave (1.34)-",
    "GK16ujjvni_u:3465": " nādaḥ kadamba-viṭapāntarato visarpan",
    "GK16ujjvni_u:3466": " ko nāma karṇa-padavīm aviśan na jāne /",
    "GK16ujjvni_u:3467": " hā hā kulīna-gṛhiṇī-gaṇa-garhaṇīyāṃ",
    "GK16ujjvni_u:3468": " yenādya kām api daśāṃ sakhi lambhitāsi // RUnm_14.10 //",
    "GK16ujjvni_u:3469": " yathā vā, tatraiva (2.2)-",
    "GK16ujjvni_u:3470": " ekasya śrutam eva lumpati matiṃ kṛṣṇeti nāmākṣaraṃ",
    "GK16ujjvni_u:3471": " sāndronmāda-paramparām apanayaty anyasya vaṃśī-kalaḥ /",
    "GK16ujjvni_u:3472": " eṣa snigdha-ghana-dyutir manasi me lagnā sakṛd-vīkṣaṇāt",
    "GK16ujjvni_u:3473": " kaṣṭaṃ dhik puruṣa-traye ratir abhūn manye mṛtiḥ śreyasī // RUnm_14.11 //",
    "GK16ujjvni_u:3474": " sparśād, yathā-",
    "GK16ujjvni_u:3475": " vrajaṃ muṣṭi-grāhye tamasi nigiraty aṅgam iha me",
    "GK16ujjvni_u:3476": " sakhi sparśaṃ daivād yad-avadhi paraṃ kasyacid agāt /",
    "GK16ujjvni_u:3477": " gṛhītā jāgaryā tad-avadhi sadaivāṅgaja-gaṇaiḥ",
    "GK16ujjvni_u:3478": " sa-śaṅkair yā paśya kṣaṇam api na sādyānpy uparatā // RUnm_14.12 //",
    "GK16ujjvni_u:3479": " rūpād, yathā haṃsadūte (77)-",
    "GK16ujjvni_u:3480": " kṛtākṛṣṭi-krīḍaṃ kim api tava rūpaṃ mama sakhī",
    "GK16ujjvni_u:3481": " sakṛd dṛṣṭvā dūrād ahita-hita-bodhojjhita-matiḥ /",
    "GK16ujjvni_u:3482": " hatā seyaṃ premānalam anu viśantī sarabhasaṃ",
    "GK16ujjvni_u:3483": " pataṅgīvātmānaṃ murahara muhur dāhitavatī // RUnm_14.13 //",
    "GK16ujjvni_u:3484": " rasād, yathā-",
    "GK16ujjvni_u:3485": " pulakayati yad aṅgaṃ sevate gātra-bhaṅgaṃ",
    "GK16ujjvni_u:3486": " vahati hṛdi taraṅgaṃ sadya evādya mugdhā /",
    "GK16ujjvni_u:3487": " tad aghadamana-vaktrodgīrṇa-tāmbūlam alpaṃ",
    "GK16ujjvni_u:3488": " sphuṭam aviditam āsye nyastam asyās tvayāli // RUnm_14.14 //",
    "GK16ujjvni_u:3489": " gandhād, yathā-",
    "GK16ujjvni_u:3490": " vibhrājante kva sakhi sukhinaḥ śākhino mohanās te",
    "GK16ujjvni_u:3491": " yeṣāṃ puṣpair iyam anupamā vaijayantī kṛtāsti /",
    "GK16ujjvni_u:3492": " paśyākṛṣṭa-bhramara-paṭalā yāta-yāmāpi kāmaṃ",
    "GK16ujjvni_u:3493": " yā bhūyobhir mama parimalaiḥ stambhayaty adya cetaḥ // RUnm_14.15 //",
    "GK16ujjvni_u:3494": " lokottara-padārthānāṃ prabhāvaḥ ko'py anargalaḥ /",
    "GK16ujjvni_u:3495": " ratiṃ tad-viṣayaṃ cāsau bhāsayet tūrṇam ekadā // RUnm_14.16 //",
    "GK16ujjvni_u:3496": " atha sambandhaḥ-",
    "GK16ujjvni_u:3497": " sambandhaḥ kula-rūpādi-sāmagrī-gauravaṃ bhavet // RUnm_14.17 //",
    "GK16ujjvni_u:3498": " tato yathā-",
    "GK16ujjvni_u:3499": " vīryaṃ kandukitādir-rūpam akhila-kṣmā-maṇḍalī-maṇḍanaṃ",
    "GK16ujjvni_u:3500": " janmābhīra-purandarasya bhavane pāre-parārdhaṃ guṇāḥ /",
    "GK16ujjvni_u:3501": " līlā kvāpi jagac-camatkṛti-karīty etasya lokottarā",
    "GK16ujjvni_u:3502": " vṛttir veṇu-dharasya durmukhi dhṛtiṃ kasyāḥ kṣaṇaṃ rakṣati // RUnm_14.18 //",
    "GK16ujjvni_u:3503": " atha abhimānaḥ-",
    "GK16ujjvni_u:3504": " santu ramyāṇi bhūrīṇi prārthyaṃ syād idam eva me /",
    "GK16ujjvni_u:3505": " iti yo nirṇayo dhīrair abhimānaḥ sa ucyate // RUnm_14.19 //",
    "GK16ujjvni_u:3506": " tato yathā-",
    "GK16ujjvni_u:3507": " sphurantu bahavaḥ kṣitau madhurimormi-dhaureyakā",
    "GK16ujjvni_u:3508": " vidagdha-maṇayo guṇāvali-patiṃ-varābhir vṛtāḥ /",
    "GK16ujjvni_u:3509": " na yasya śikhi-candraṃ śirasi naiva veṇur mukhe",
    "GK16ujjvni_u:3510": " na dhātu-vacanā tanau sakhi tṛṇāya manye na tam // RUnm_14.20 //",
    "GK16ujjvni_u:3511": " atha tadīya-viśeṣāḥ-",
    "GK16ujjvni_u:3512": " tadīyānāṃ viśeṣāḥ syuḥ pada-goṣṭha-priyādayaḥ // RUnm_14.21 //",
    "GK16ujjvni_u:3513": " tatra padāni-",
    "GK16ujjvni_u:3514": " padāny atra padāṅkāḥ syuḥ // RUnm_14.22 //",
    "GK16ujjvni_u:3515": " tato yathā-",
    "GK16ujjvni_u:3516": " sphurati sakhi rathāṅgāmbhoja-dambholi-bhājāṃ",
    "GK16ujjvni_u:3517": " taṭa-bhuvi viśadeyaṃ kasya paṅktiḥ padānām /",
    "GK16ujjvni_u:3518": " hṛdayam aghṛṇa-ghūrṇāghrātam udghāṭayantī",
    "GK16ujjvni_u:3519": " mama tanu-latikāyāṃ kuḍmalaṃ yā tanoti // RUnm_14.23 //",
    "GK16ujjvni_u:3520": " atha goṣṭham-",
    "GK16ujjvni_u:3521": " goṣṭhaṃ vṛndāvanāśritam // RUnm_14.24 //",
    "GK16ujjvni_u:3522": " tato, yathā-",
    "GK16ujjvni_u:3523": " madayati hṛdayaṃ sakhi vrajo'yaṃ",
    "GK16ujjvni_u:3524": " madhurimabhiḥ kvacid apy adṛṣṭa-pūrvaiḥ /",
    "GK16ujjvni_u:3525": " iha viharati ko'pi nāgarendara-",
    "GK16ujjvni_u:3526": " stribhuvana-maṇḍala-mūrtir ity avehi // RUnm_14.25 //",
    "GK16ujjvni_u:3527": " atha priyajanaḥ-",
    "GK16ujjvni_u:3528": " prauḍha-bhāvānubiddho yas tasya priya-jano'tra saḥ // RUnm_14.26 //",
    "GK16ujjvni_u:3529": " tato, yathā-",
    "GK16ujjvni_u:3530": " gurubhir niṣiddhā tām ahaṃ yāvad akṣṇoḥ",
    "GK16ujjvni_u:3531": " padam anayamanantaśreyasāṃ sadma rādhām /",
    "GK16ujjvni_u:3532": " tṛṣitam iva mano me prekṣate tanvi tāvad",
    "GK16ujjvni_u:3533": " diśi diśi viharantīṃ śyāmalāṃ śālabhañjīm // RUnm_14.27 //",
    "GK16ujjvni_u:3534": " atha upamā-",
    "GK16ujjvni_u:3535": " yathā kathañcid apy asya sādṛśyam upamoditā // RUnm_14.28 //",
    "GK16ujjvni_u:3536": " tato, yathā-",
    "GK16ujjvni_u:3537": " navāmbudhara-mādhurī sphurati mūrtir urvī-tale",
    "GK16ujjvni_u:3538": " kṛśodari dṛśor iyāt pathi kim īdṛśo vā yuvā /",
    "GK16ujjvni_u:3539": " puraḥ sumukhi gopateḥ sadai sanniviṣṭasya me",
    "GK16ujjvni_u:3540": " pitur vitanute naṭo yam anukṛtya nṛtya-kramam // RUnm_14.29 //",
    "GK16ujjvni_u:3541": " yathā vā-",
    "GK16ujjvni_u:3542": " sphuraty eṣa preyān iva nava-ghanas tasya subhage",
    "GK16ujjvni_u:3543": " śikhaṇḍīnāṃ śreṇīṃ tulayati surendrāyudham idam /",
    "GK16ujjvni_u:3544": " asau vāso lakṣmīr iva viharate vidyud iti sā",
    "GK16ujjvni_u:3545": " niśamyodasrākṣī tvayi nihita-buddhir nivasati // RUnm_14.30 //",
    "GK16ujjvni_u:3546": " atha svabhāvaḥ-",
    "GK16ujjvni_u:3547": " bhair hetv-anapekṣī tu svabhāvo'rthaḥ prakīrtitaḥ /",
    "GK16ujjvni_u:3548": " nisargaś ca svarūpaṃ cety eṣo'pi bhavati dvidhā // RUnm_14.31 //",
    "GK16ujjvni_u:3549": " atra nisargaḥ-",
    "GK16ujjvni_u:3550": " nisargaḥ sudṛḍhābhyāsa-janyaḥ saṃskara ucyate /",
    "GK16ujjvni_u:3551": " tad-udbhodhasya hetuḥ syād guṇa-rūpa-śrutir manāk // RUnm_14.32 //",
    "GK16ujjvni_u:3552": " tato, yathā-",
    "GK16ujjvni_u:3553": " sa tarjatu batāgrajaṃ tyajatu māṃ suhṛn-maṇḍalaḥ",
    "GK16ujjvni_u:3554": " pitā kila vilajjatāṃ ghana-dṛg-ambur ambāstu me /",
    "GK16ujjvni_u:3555": " manaḥ sakhi samīhate śruta-guṇa-śriyaṃ sarvathā",
    "GK16ujjvni_u:3556": " tam eva yadu-puṅgavaṃ na tu kadāpi caidyaṃ nṛpam // RUnm_14.33 //",
    "GK16ujjvni_u:3557": " yathā vā-",
    "GK16ujjvni_u:3558": " asundaraḥ sundara-śekharo vā",
    "GK16ujjvni_u:3559": " guṇair vihīno guṇināṃ varo vā /",
    "GK16ujjvni_u:3560": " dveṣī mayi syāt karuṇāmbudhir vā",
    "GK16ujjvni_u:3561": " śyāmaḥ sa evādya gatir mamāyam // RUnm_14.34 //",
    "GK16ujjvni_u:3562": " atha svarūpam-",
    "GK16ujjvni_u:3563": " ajanyas tu svataḥsiddhaḥ svarūpaṃ bhāva iṣyate /",
    "GK16ujjvni_u:3564": " etat tu kṛṣṇa-lalanobhaya-niṣṭhatayā tridhā // RUnm_14.35 //",
    "GK16ujjvni_u:3565": " atha kṛṣṇa-niṣṭham-",
    "GK16ujjvni_u:3566": " kṛṣṇa-niṣṭhaṃ svarūpaṃ syād adaityaiḥ sugamaṃ janaiḥ // RUnm_14.36 //",
    "GK16ujjvni_u:3567": " tato, yathā-",
    "GK16ujjvni_u:3568": " iyaṃ vyaktir gopī na bhavati puraḥ kintu kutukī",
    "GK16ujjvni_u:3569": " harir nārīveśo yad akhila-sura-strīr dhuvati naḥ /",
    "GK16ujjvni_u:3570": " jagan-netra-śreṇī-timira-haraṇāyāmbara-maṇiṃ",
    "GK16ujjvni_u:3571": " vinā kasyānyasya priyasakhi bhaved aupayikatā // RUnm_14.37 //",
    "GK16ujjvni_u:3572": " atha lalanā-niṣṭham-",
    "GK16ujjvni_u:3573": " svarūpaṃ lalanā-niṣṭhaṃ svayam udbuddhatāṃ vrajet /",
    "GK16ujjvni_u:3574": " adṛṣṭe'py aśrute'py uccaiḥ kṛṣṇe kuryād drutaṃ ratim // RUnm_14.38 //",
    "GK16ujjvni_u:3575": " tato, yathā-",
    "GK16ujjvni_u:3576": " jihīte yaḥ kakṣāṃ kvacid alam adṛṣṭāśruta-cara-",
    "GK16ujjvni_u:3577": " trilokyām astīti kṣaṇam api na sambhāvana-mayīm /",
    "GK16ujjvni_u:3578": " ghana-śyāmaṃ pītāmbaram ahaha saṅkalpayad amuṃ",
    "GK16ujjvni_u:3579": " janaṃ kañcid goṣṭhe sakhi mama vṛthā dīryati manaḥ // RUnm_14.39 //",
    "GK16ujjvni_u:3580": " atha ubhaya-niṣṭham-",
    "GK16ujjvni_u:3581": " tat syād ubhaya-niṣṭhaṃ yat svarūpaṃ kṛṣṇa-subhruvoḥ // RUnm_14.40 //",
    "GK16ujjvni_u:3582": " tato, yathā lalita-mādhave (2.12)-",
    "GK16ujjvni_u:3583": " sahacari harir eṣa brahma-veśaṃ prapannaḥ",
    "GK16ujjvni_u:3584": " kim ayam itarathā me vidravaty antarātmā /",
    "GK16ujjvni_u:3585": " śaśadhara-maṇi-vedī sveda-dhārāṃ prasūte",
    "GK16ujjvni_u:3586": " na kila kumuda-bandhoḥ kaumudīm antareṇa // RUnm_14.41 //",
    "GK16ujjvni_u:3587": " proktā atrābhiyogādyā vilāsādhikya-hetave /",
    "GK16ujjvni_u:3588": " ratiḥ svabhāvajaiva syāt prāyo gokula-subhruvām // RUnm_14.42 //",
    "GK16ujjvni_u:3589": " sādhāraṇī nigaditā samañjasāsau samarthā ca /",
    "GK16ujjvni_u:3590": " kubjādiṣu mahiṣīṣu ca gokula-devīṣṇḍ ca kramataḥ // RUnm_14.43 //",
    "GK16ujjvni_u:3591": " maṇivac-cintāmaṇivat-kaustubha-maṇivat tridhābhimatā /",
    "GK16ujjvni_u:3592": " nātisulabheyam abhitaḥ sudurlabhā syād ananya-labhyā ca // RUnm_14.44 //",
    "GK16ujjvni_u:3593": " tatra sādhāraṇī-",
    "GK16ujjvni_u:3594": " nātisāndrā hareḥ prāyaḥ sākṣād darśana-sambhavā /",
    "GK16ujjvni_u:3595": " sambhogecchā-nidāneyaṃ ratiḥ sādhāraṇī matā // RUnm_14.45 //",
    "GK16ujjvni_u:3596": " yathā śrī-daśame (10.48.9)---",
    "GK16ujjvni_u:3597": " sahoṣyatām iha preṣṭha dināni katicin mayā /",
    "GK16ujjvni_u:3598": " ramasva notsahe tyaktuṃ saṅgaṃ te'mburuhekṣaṇa // RUnm_14.46 //",
    "GK16ujjvni_u:3599": " asāndratvād rater asyāḥ sambhogecchā vibhidyate /",
    "GK16ujjvni_u:3600": " etasyā hrāsato hrāsas tad-dhetutvād rater api // RUnm_14.47 //",
    "GK16ujjvni_u:3601": " atha samañjasā-",
    "GK16ujjvni_u:3602": " patnī-bhāvābhimānātmā guṇādi-śravaṇādijā /",
    "GK16ujjvni_u:3603": " kvacid bhedita-sambhoga-tṛṣṇā sāndrā samañjasā // RUnm_14.48 //",
    "GK16ujjvni_u:3604": " yathā tatraiva (10.52.38)-",
    "GK16ujjvni_u:3605": " kā tvā mukunda mahatī kula-śīla-rūpa-",
    "GK16ujjvni_u:3606": " vidyā-vayo-draviṇa-dhāmabhir ātma-tulyam /",
    "GK16ujjvni_u:3607": " dhīrā patiṃ kulavatī na vṛṇīta kanyā",
    "GK16ujjvni_u:3608": " kāle nṛ-siṃha nara-loka-mano-'bhirāmam // RUnm_14.49 //",
    "GK16ujjvni_u:3609": " samañjasātaḥ sambhoga-spṛhāyā bhinnatā yadā /",
    "GK16ujjvni_u:3610": " tadā tad-utthitair bhāvair vaśyatā duṣkarā hariḥ // RUnm_14.50 //",
    "GK16ujjvni_u:3611": " tathā hi tatraiva (10.61.4)-",
    "GK16ujjvni_u:3612": " smāyāvaloka-lava-darśita-bhāva-hāri-",
    "GK16ujjvni_u:3613": " bhrū-maṇḍala-prahita-saurata-mantra-śauṇḍaiḥ /",
    "GK16ujjvni_u:3614": " patnyas tu ṣoḍaśa-sahasram anaṅga-bāṇair",
    "GK16ujjvni_u:3615": " yasyendriyaṃ vimathituṃ karaṇair na śekuḥ // RUnm_14.51 //",
    "GK16ujjvni_u:3616": " atha samarthā-",
    "GK16ujjvni_u:3617": " kaṃcid viśeṣam āyantyā sambhogecchā yayābhitaḥ /",
    "GK16ujjvni_u:3618": " ratyā tādātmyam āpannā sā samartheti bhaṇyate // RUnm_14.52 //",
    "GK16ujjvni_u:3619": " sva-svarūpāt tadīyād vā jātā yat-kiṃcid-anvayāt /",
    "GK16ujjvni_u:3620": " samarthā sarva-vismāri-gandhā sāndratamā matā // RUnm_14.53 //",
    "GK16ujjvni_u:3621": " prekṣyāśeṣe jagati madhurāṃ svāṃ vadhūṃ śaṅkayā te",
    "GK16ujjvni_u:3622": " tasyāḥ pārśve gurubhir abhitas tvat-prasaṅgo nyavāri /",
    "GK16ujjvni_u:3623": " śrutvā dūre tad api bhavataḥ sā tulā-koṭi-nādaṃ",
    "GK16ujjvni_u:3624": " hā kṛṣṇety aśruta-caram api vyāharanty unmadāsīt // RUnm_14.54 //",
    "GK16ujjvni_u:3625": " sarvādbhuta-vilāsormi-camatkāra-kara-śriyaḥ /",
    "GK16ujjvni_u:3626": " sambhogecchā-viśeṣo'syā rater jātu na bhidyate /",
    "GK16ujjvni_u:3627": " ity asyāṃ kṛṣṇa-saukhyārtham eva kevalam udyamaḥ // RUnm_14.55 //",
    "GK16ujjvni_u:3628": " pūrvasyāṃ sva-sukhāyāpi kadācit tatra sambhavet // RUnm_14.56 //",
    "GK16ujjvni_u:3629": " iyam eva ratiḥ prauḍhā mahābhāva-daśāṃ vrajet /",
    "GK16ujjvni_u:3630": " yā mṛgyā syād vimuktānāṃ bhaktānāṃ ca varīyasām // RUnm_14.57 //",
    "GK16ujjvni_u:3631": " yathā śrī-daśame (10.47.58)----",
    "GK16ujjvni_u:3632": " etāḥ paraṃ tanu-bhṛto bhuvi gopa-vadhvo",
    "GK16ujjvni_u:3633": " govinda eva nikhilātmani rūḍha-bhāvāḥ /",
    "GK16ujjvni_u:3634": " vāñchanti yad bhava-bhiyo munayo vayaṃ ca",
    "GK16ujjvni_u:3635": " kiṃ brahma-janmabhir ananta-kathārasasya // RUnm_14.58 //",
    "GK16ujjvni_u:3636": " syād dṛḍheyaṃ ratiḥ premā prodyan snehaḥ kramād ayam /",
    "GK16ujjvni_u:3637": " syān mānaḥ praṇayo rāgo'nurāgo bhāva ity api // RUnm_14.59 //",
    "GK16ujjvni_u:3638": " bījam ikṣuḥ sa ca rasaḥ sa guḍaḥ khaṇḍa eva saḥ /",
    "GK16ujjvni_u:3639": " sa śarkarā sitā sā ca sā yathā syāt sitopalā // RUnm_14.60 //",
    "GK16ujjvni_u:3640": " ataḥ prema-vilāsāḥ syur bhāvāḥ snehādayas tu ṣaṭ /",
    "GK16ujjvni_u:3641": " prāyo vyavahiryante'mī prema-śabdena sūribhiḥ // RUnm_14.61 //",
    "GK16ujjvni_u:3642": " yasyā yādṛśa-jātīyaḥ kṛṣṇe premābhyudañcati /",
    "GK16ujjvni_u:3643": " tasyāṃ tādṛśa-jātīyaḥ sa kṛṣṇasyāpy udīyate // RUnm_14.62 //",
    "GK16ujjvni_u:3644": " tatra premā-",
    "GK16ujjvni_u:3645": " sarvathā dhvaṃsa-rahitaṃ saty api dhvaṃsa-kāraṇe /",
    "GK16ujjvni_u:3646": " yad-bhāva-bandhanaṃ yūnoḥ sa premā parikīrtitaḥ // RUnm_14.63 //",
    "GK16ujjvni_u:3647": " yathā-",
    "GK16ujjvni_u:3648": " śape tubhyaṃ dharma-sthiti-manyu-sarantyā sakhi mayā",
    "GK16ujjvni_u:3649": " viśuddhām ugrābhir muhur api nirasto bhaṇitibhiḥ /",
    "GK16ujjvni_u:3650": " sa mugdhe śyāmātmā tyajati na hi me vartma bata māṃ",
    "GK16ujjvni_u:3651": " jagārāpad-ghorā viracayatu śāstiṃ gṛha-patiḥ // RUnm_14.64 //",
    "GK16ujjvni_u:3652": " yathā vā-",
    "GK16ujjvni_u:3653": " rādhāyāḥ sakhi sad-guṇair anudinaṃ rūpānurāgādibhiḥ",
    "GK16ujjvni_u:3654": " sāndrāṃ labdhavator api vyasanitāṃ vyākṣipta-kāntāntaraiḥ /",
    "GK16ujjvni_u:3655": " prāpa kvāpi parasparopari yayor na mlānatāṃ yas tayo-",
    "GK16ujjvni_u:3656": " staṃ candrāvali-candrakābharaṇayoḥ ko vetti bhāva-kramam // RUnm_14.65 //",
    "GK16ujjvni_u:3657": " sa tridhā kathyate prauḍha-madhya-manda-prabhedataḥ // RUnm_14.66 //",
    "GK16ujjvni_u:3658": " tatra prauḍhaḥ-",
    "GK16ujjvni_u:3659": " vilambādibhir ajñāta-citta-vṛttau priye jane /",
    "GK16ujjvni_u:3660": " itara-kleśa-kārī yaḥ sa premā prauḍha ucyate // RUnm_14.67 //",
    "GK16ujjvni_u:3661": " yathā-",
    "GK16ujjvni_u:3662": " gatvā brūhi nikuñja-sadmani sakhe khinnāṃ mama preyasīṃ",
    "GK16ujjvni_u:3663": " mā kālātyayam ākalayya kamale mayy apratītiṃ kṛthāḥ /",
    "GK16ujjvni_u:3664": " duṣṭaṃ dānavam atra gokula-śiraḥ-śūlaṃ cikitsann ahaṃ",
    "GK16ujjvni_u:3665": " drāg eṣa praṇayena pallava-mayīṃ labdho'smi śayyāṃ tava // RUnm_14.68 //",
    "GK16ujjvni_u:3666": " atha madhyaḥ-",
    "GK16ujjvni_u:3667": " itarānubhavāpekṣāṃ sahate yaḥ sa madhyamaḥ // RUnm_14.69 //",
    "GK16ujjvni_u:3668": " yathā-",
    "GK16ujjvni_u:3669": " sarvārambha-manoharāṃ sapadi me candrāvalīṃ vindato",
    "GK16ujjvni_u:3670": " raṅgaḥ śārada-śarvarī-samucitaḥ paryāptim evāyayau /",
    "GK16ujjvni_u:3671": " tāṃ kandarpa-camū-camatkṛti-kara-krīḍormi-kirmīritāṃ",
    "GK16ujjvni_u:3672": " rādhāṃ hanta tathāpi cittam adhunā sākṣān mamāpekṣate // RUnm_14.70 //",
    "GK16ujjvni_u:3673": " atha mandaḥ-",
    "GK16ujjvni_u:3674": " sadā paricitatvādeḥ karoty atyantikāt tu yaḥ /",
    "GK16ujjvni_u:3675": " naivopekṣāṃ na cāpekṣāṃ sa premā manda ucyate // RUnm_14.71 //",
    "GK16ujjvni_u:3676": " yathā-",
    "GK16ujjvni_u:3677": " anumīya rūḍhamānām ānaya bhāmāṃ sakhīm aśoka-latām /",
    "GK16ujjvni_u:3678": " bhavati premavatīnāṃ manāg upekṣāpi doṣāya // RUnm_14.72 //",
    "GK16ujjvni_u:3679": " athavā-",
    "GK16ujjvni_u:3680": " prauḍhaḥ premā sa yatra syād viśleṣasyāsahiṣṇutā // RUnm_14.73 //",
    "GK16ujjvni_u:3681": " yathā uddhava-sandeśe (50)-",
    "GK16ujjvni_u:3682": " nirmāya tvaṃ vitara phalakam hāri kaṃsārimūrtyā",
    "GK16ujjvni_u:3683": " vāraṃ vāraṃ diśasi yadi māṃ mānanirvāhanāya /",
    "GK16ujjvni_u:3684": " yat paśyantī bhavanakuhare ruddhakarṇāntarāhaṃ",
    "GK16ujjvni_u:3685": " sāhaṃkārā priyasakhi sukham yāpayiṣyāmi yāmam // RUnm_14.74 //",
    "GK16ujjvni_u:3686": " kṛcchrāt sahiṣṇutā yatra sa tu madhyama ucyate // RUnm_14.75 //",
    "GK16ujjvni_u:3687": " yathā--",
    "GK16ujjvni_u:3688": " avitatham asau kiṃ drāghīyān gamiṣyati vāsaraḥ",
    "GK16ujjvni_u:3689": " sumukhi sa niśārambhaḥ kiṃvā sameṣyati maṅgalaḥ /",
    "GK16ujjvni_u:3690": " smita-mukha-śaśī go-dhūlibhiḥ karambita-kuntalaḥ",
    "GK16ujjvni_u:3691": " kṣapayati dṛśām ārtiṃ yatra vrajeśvara-nandanaḥ // RUnm_14.76 //",
    "GK16ujjvni_u:3692": " sa mandaḥ kathito yatra bhavet kutrāpi vismṛtiḥ // RUnm_14.77 //",
    "GK16ujjvni_u:3693": " yathā-",
    "GK16ujjvni_u:3694": " pratipakṣa-janerṣyayā na me",
    "GK16ujjvni_u:3695": " smṛtir āsīd vana-mālya-gumphane /",
    "GK16ujjvni_u:3696": " sakhi kiṃ karavai gavāṃ puro",
    "GK16ujjvni_u:3697": " ghana-hambādhvanir eṣa jṛmbhate // RUnm_14.78 //",
    "GK16ujjvni_u:3698": " atha snehaḥ-",
    "GK16ujjvni_u:3699": " āruhya paramāṃ kāṣṭhāṃ premā cid-dīpa-dīpanaḥ /",
    "GK16ujjvni_u:3700": " hṛdayaṃ drāvayann eṣa sneha ity abhidhīyate /",
    "GK16ujjvni_u:3701": " atrodite bhavej jātu na tṛptir darśanādiṣu // RUnm_14.79 //",
    "GK16ujjvni_u:3702": " yathā krama-dīpikāyām (3.27)-",
    "GK16ujjvni_u:3703": " tad atimadhura-rūpa-kamra-śobhā-",
    "GK16ujjvni_u:3704": " mṛta-rasa-pāna-vidhāna-lālasābhyām /",
    "GK16ujjvni_u:3705": " praṇaya-salila-pūra-vāhinīnām",
    "GK16ujjvni_u:3706": " alasa-vilola-vilocanāmbujābhyām // RUnm_14.80 //",
    "GK16ujjvni_u:3707": " yathā vā-",
    "GK16ujjvni_u:3708": " jyotsnaśīdhuṃ harimukha-vidhor apy analpaṃ pibantau",
    "GK16ujjvni_u:3709": " nāntas tṛptiṃ tava katham api prāpnuto dṛk-cakorau /",
    "GK16ujjvni_u:3710": " āghūrṇantau mada-kalatayā suṣṭhu mugdhau yad etau",
    "GK16ujjvni_u:3711": " bhūyo bhūyas tam iha vamato bāṣpa-pūra-cchalena // RUnm_14.81 //",
    "GK16ujjvni_u:3712": " aṅga-saṅge viloke ca śravaṇādau ca sa kramāt /",
    "GK16ujjvni_u:3713": " kaniṣṭho madhyamaḥ śreṣṭhas trividho'yaṃ manodravaḥ // RUnm_14.82 //",
    "GK16ujjvni_u:3714": " tatra aṅga-saṅge, yathā-",
    "GK16ujjvni_u:3715": " asi ghana-rasa-rūpas tvaṃ pālī lāvaṇya-sāra-maya-mūrtiḥ /",
    "GK16ujjvni_u:3716": " mādhava bhavad-āśleṣe bhavitā nāsyāḥ kathaṃ dravatā // RUnm_14.83 //",
    "GK16ujjvni_u:3717": " viloke, yathā-",
    "GK16ujjvni_u:3718": " asyās tvad-vadane saroja-suhṛdi vyaktiṃ purastād gate",
    "GK16ujjvni_u:3719": " nāścaryaṃ dravatām avindata mano-haiyaṅgavīnaṃ yadi /",
    "GK16ujjvni_u:3720": " kintv āścaryam idaṃ mukunda milite śyāmā-mukhendau bhava-",
    "GK16ujjvni_u:3721": " ccetaś candra-maṇir dravan jalatayā bhūyo babhūvācalaḥ // RUnm_14.84 //",
    "GK16ujjvni_u:3722": " śravaṇe, yathā-",
    "GK16ujjvni_u:3723": " śruti-parisara-kakṣāṃ yāti nāmnas tavārdhe",
    "GK16ujjvni_u:3724": " muradamana dṛgambhodārayā dhauta-gātrī /",
    "GK16ujjvni_u:3725": " madana-mada-madhūlī-mugdha-medhā-samṛddhiḥ",
    "GK16ujjvni_u:3726": " skhalati kuvalayākṣī jṛmbhate stambhate ca // RUnm_14.85 //",
    "GK16ujjvni_u:3727": " ādi-śabdena smaraṇe, yathā-",
    "GK16ujjvni_u:3728": " kṛṣṇa-vartmani kṛtābhiniveśo",
    "GK16ujjvni_u:3729": " sāmprataḥ tvam asi kampita-gātrī /",
    "GK16ujjvni_u:3730": " sneha-pūra-paripāka-mayaṃ te",
    "GK16ujjvni_u:3731": " kiṃ bhaviṣyati mano na vilīnam // RUnm_14.86 //",
    "GK16ujjvni_u:3732": " sa ghṛtaṃ madhu cetyuktaṃ sneho dvedhā svarūpataḥ // RUnm_14.87 //",
    "GK16ujjvni_u:3733": " tatra ghṛta-snehaḥ-",
    "GK16ujjvni_u:3734": " ātyantikādaramayaḥ sneho ghṛtam itīryate // RUnm_14.88 //",
    "GK16ujjvni_u:3735": " bhāvāntarānvitao gacchan svādodrekaṃ na tu svayam /",
    "GK16ujjvni_u:3736": " ghanībhaven nisargāti-śītalān mitha ādarāt /",
    "GK16ujjvni_u:3737": " gāḍhādaramayas tena snehaḥ syād ghṛtavad ghṛtam // RUnm_14.89 //",
    "GK16ujjvni_u:3738": " yathā-",
    "GK16ujjvni_u:3739": " abhutthāya vidūrato madhubhñdā yāśliṣyate sādaraṃ",
    "GK16ujjvni_u:3740": " yā snehena vaśīkaroti guruṇā pāvitrya-pūrṇena tam /",
    "GK16ujjvni_u:3741": " kṣipraṃ yāti sitopaleva vilayaṃ tat-keli-vṛṣṭyā ca yā",
    "GK16ujjvni_u:3742": " yuktā hanta kayopamātum api sā candrāvalī me sakhī // RUnm_14.90 //",
    "GK16ujjvni_u:3743": " yathā vā-",
    "GK16ujjvni_u:3744": " nijam agharipuṇāṃse nyastam ākṛṣya savyaṃ",
    "GK16ujjvni_u:3745": " bhujam iha nidadhānā dakṣam asrokṣitākṣī /",
    "GK16ujjvni_u:3746": " pada-yugam api baṅkaṃ śaṅkayā vikṣipantī",
    "GK16ujjvni_u:3747": " pratiyuvati-vayasyāṃ smerayāmāsa gaurī // RUnm_14.91 //",
    "GK16ujjvni_u:3748": " ādaro gauravotthaḥ syād ity anyonyāśrita-dvayam /",
    "GK16ujjvni_u:3749": " ratyādau sad api snehe suvyaktatvād ihocyate // RUnm_14.92 //",
    "GK16ujjvni_u:3750": " madīyatātiśaya-bhāk priye sneho bhaven madhu /",
    "GK16ujjvni_u:3751": " svayaṃ prakaṭa-mādhuryo nānā-rasa-samāhṛtiḥ // RUnm_14.93 //",
    "GK16ujjvni_u:3752": " mattatoṣma-dharaḥ sneho madhu-sāmyān madhūcyate // RUnm_14.94 //",
    "GK16ujjvni_u:3753": " yathā-",
    "GK16ujjvni_u:3754": " rādhā snehamayena hanta racitā mādhurya-sāreṇa sā",
    "GK16ujjvni_u:3755": " saudhīva pratimā ghanāpy uru-guṇair bhāvoṣmaṇā vidrutā /",
    "GK16ujjvni_u:3756": " yan-nāmany api dhāmani śravaṇayor yāti prasaṅgena me",
    "GK16ujjvni_u:3757": " sāndrānandamayī bhavaty anupamā sadyo jagad-vismṛti // RUnm_14.95 //",
    "GK16ujjvni_u:3758": " atha mānaḥ-",
    "GK16ujjvni_u:3759": " snehas tūtkṛṣṭatāvāptyā mādhuryaṃ mānayan navam /",
    "GK16ujjvni_u:3760": " yo dhārayaty adākṣiṇyaṃ sa māna iti kīrtyate // RUnm_14.96 //",
    "GK16ujjvni_u:3761": " yathā-",
    "GK16ujjvni_u:3762": " sravad-asra-bhare kṛte dṛśau me",
    "GK16ujjvni_u:3763": " tava godhūlibhir eva gopa-vīra /",
    "GK16ujjvni_u:3764": " adhunā vadanānilaiḥ kim ebhi-",
    "GK16ujjvni_u:3765": " rvirameti bhrūkuṭiṃ babhāra subhrūḥ // RUnm_14.97 //",
    "GK16ujjvni_u:3766": " udātto lalitaś ceti māno'yaṃ dvividho mataḥ // RUnm_14.98 //",
    "GK16ujjvni_u:3767": " tatra udāttaḥ-",
    "GK16ujjvni_u:3768": " udāttaḥ syād ghṛta-sneho dhārayan gahana-kramam /",
    "GK16ujjvni_u:3769": " dākṣiṇya-bhāga-dākṣiṇyaṃ vāmya-gandhaṃ ca kutracit // RUnm_14.99 //",
    "GK16ujjvni_u:3770": " tatra dākṣiṇyodātto, yathā-",
    "GK16ujjvni_u:3771": " rādheti skhilābhidhe mayi haṭhād biddhāntarāpy ārtibhir",
    "GK16ujjvni_u:3772": " mad-vailakṣya-śamāya sā dviguṇayanty āsyāravinde smitam /",
    "GK16ujjvni_u:3773": " jalpe ca mradimānubiddham adhikaṃ mādhuryam ātanvatī",
    "GK16ujjvni_u:3774": " citrāṇīva cakāra mat-priya-suhṛd-vṛnāni candrāvalī // RUnm_14.100 //",
    "GK16ujjvni_u:3775": " atha vāmya-gandhodātto,",
    "GK16ujjvni_u:3776": " yathā śrī-viṣṇu-purāṇe (5.13.45)",
    "GK16ujjvni_u:3777": " kācid bhrū-bhaṅguraṃ kṛtvā lalāṭa-phalakaṃ harim /",
    "GK16ujjvni_u:3778": " vilokya netra-bhṛṅgābhyāṃ papau tan-mukha-paṅkajam // RUnm_14.101 //",
    "GK16ujjvni_u:3779": " yathā vā-",
    "GK16ujjvni_u:3780": " akṣa-saṃsadi jitāpi mṛgākṣī",
    "GK16ujjvni_u:3781": " mādhavena parirambha-paṇena /",
    "GK16ujjvni_u:3782": " bhugna-dṛṣṭir iha vipratipannāṃ",
    "GK16ujjvni_u:3783": " taṃ karaṇe rurudhe pariripsum // RUnm_14.102 //",
    "GK16ujjvni_u:3784": " atha lalitaḥ-",
    "GK16ujjvni_u:3785": " madhu-snehas tu kauṭilyaṃ svātantrya-hṛdayaṅgamam /",
    "GK16ujjvni_u:3786": " bibhran-narma-viśeṣaṃ ca lalito'yam udīryate // RUnm_14.103 //",
    "GK16ujjvni_u:3787": " tatra kauṭilya-lalito,",
    "GK16ujjvni_u:3788": " yathā śrī-daśame (10.32.6)-",
    "GK16ujjvni_u:3789": " ekā bhrū-kuṭim ābaddhya prema-saṃrambha-vihvalā /",
    "GK16ujjvni_u:3790": " ghnatīvaikṣat sandaṣṭa-daśana-cchadā // RUnm_14.104 //",
    "GK16ujjvni_u:3791": " yathā vā-",
    "GK16ujjvni_u:3792": " adatta me vartmani manmathonmadā",
    "GK16ujjvni_u:3793": " svayaṃgrahāśleṣam asau sakhī tava /",
    "GK16ujjvni_u:3794": " ity uktavantaṃ kuṭilībhavan mukhī",
    "GK16ujjvni_u:3795": " kṛṣṇaṃ vataṃsena jaghāna maṅgalā // RUnm_14.105 //",
    "GK16ujjvni_u:3796": " yathā vā-",
    "GK16ujjvni_u:3797": " citraṃ cira-sparśa-sukhāya cucuke",
    "GK16ujjvni_u:3798": " kurvantam akṣipram iyaṃ calekṣaṇā /",
    "GK16ujjvni_u:3799": " svinnāṅgulīkaṃ pulakāñcita-śriyā",
    "GK16ujjvni_u:3800": " savyena cikṣepa kucena keśavam // RUnm_14.106 //",
    "GK16ujjvni_u:3801": " atha narma-lalito,",
    "GK16ujjvni_u:3802": " yathā dāna-keli-kaumudyām (90)-",
    "GK16ujjvni_u:3803": " mithyā jalpatu te kathaṃ nu rasanā sādhvī-sahasrasya yā",
    "GK16ujjvni_u:3804": " bimboṣṭhāmṛta-sevanād agharipo puṇyā prayatnād abhūt /",
    "GK16ujjvni_u:3805": " kasmād eva balṃt-karotu ca karaḥ soḍhuṃ kṣamaḥ subhruvāṃ",
    "GK16ujjvni_u:3806": " raktaḥ suṣṭhu na nIvi-bandham api yaḥ kā vānya-bandhe kathā // RUnm_14.107 //",
    "GK16ujjvni_u:3807": " atha praṇayaḥ-",
    "GK16ujjvni_u:3808": " māno dadhāno viśrambhaṃ praṇayaḥ procyate budhaiḥ // RUnm_14.108 //",
    "GK16ujjvni_u:3809": " yathā-",
    "GK16ujjvni_u:3810": " kucopānte spṛṣṭā mura-vijayinā tad-bhuja-śira-",
    "GK16ujjvni_u:3811": " stiro-nyasta-grīvā bhruvam anṛju-dṛṣṭir vibhujatī /",
    "GK16ujjvni_u:3812": " paṭenāsya mlānīkṛta-puraṭa-bhāsā pulakinī",
    "GK16ujjvni_u:3813": " pramodāsrair dhautaṃ nija-mukham iyaṃ mārṣṭi sumukhī // RUnm_14.109 //",
    "GK16ujjvni_u:3814": " svarūpaṃ praṇayasyāsya viśrambhaḥ kathito budhaiḥ /",
    "GK16ujjvni_u:3815": " viśrambho'pi dvidhā maitraṃ sakhyaṃ ceti nigadyate // RUnm_14.110 //",
    "GK16ujjvni_u:3816": " tatra maitraṃ-",
    "GK16ujjvni_u:3817": " bhāvajñaiḥ procyate maitraṃ viśrambho vinayānvitaḥ // RUnm_14.111 //",
    "GK16ujjvni_u:3818": " yathā śrī-daśame (10.32.4)-",
    "GK16ujjvni_u:3819": " kācit karāmbujaṃ śaurer jagṛhe'ñjalināṃ mudā /",
    "GK16ujjvni_u:3820": " kācid dadhāra tad-bāhum aṃse candana-rūṣitam // RUnm_14.112 //",
    "GK16ujjvni_u:3821": " yathā vā-",
    "GK16ujjvni_u:3822": " na hi saṅkuca paṅkajekṣaṇaḥ",
    "GK16ujjvni_u:3823": " pādayos te nidadhātu nūpurau /",
    "GK16ujjvni_u:3824": " anayor dhvanibhir vilajjatāṃ",
    "GK16ujjvni_u:3825": " kalahaṃsīva vipakṣa-kāminī // RUnm_14.113 //",
    "GK16ujjvni_u:3826": " atha sakhyam-",
    "GK16ujjvni_u:3827": " visrambhaṃ sādhvasonmuktaḥ sakhyaṃ sva-vaśatā-mayaḥ // RUnm_14.114 //",
    "GK16ujjvni_u:3828": " yathā-",
    "GK16ujjvni_u:3829": " sarabhasam adhikaṇṭham arpitābhyāṃ",
    "GK16ujjvni_u:3830": " danuja-ripor nija-bāhu-vallarībhyām /",
    "GK16ujjvni_u:3831": " niṭilam avanamayya tasya karṇe",
    "GK16ujjvni_u:3832": " sakhi kathitaṃ kim iva tvayā rahasyam // RUnm_14.115 //",
    "GK16ujjvni_u:3833": " yathā vā śrī-viṣṇu-purāṇe (5.30.34)-",
    "GK16ujjvni_u:3834": " yadi te tad-vacaḥ satyaṃ satyātyarthaṃ priyeti me /",
    "GK16ujjvni_u:3835": " mad-geha-niṣkuṭārthāya tadāyaṃ nīyatāṃ taruḥ // RUnm_14.116 //",
    "GK16ujjvni_u:3836": " yathā vā-",
    "GK16ujjvni_u:3837": " vinyasya vakṣoruha-koraka-dvayīṃ",
    "GK16ujjvni_u:3838": " vakṣaḥ-sthale kaṃsa-harasya hāriṇīm /",
    "GK16ujjvni_u:3839": " patrāṅkuraṃ kuṅkuma-bindu-nālike",
    "GK16ujjvni_u:3840": " likhaty asau candra-mukhī sakhī mama // RUnm_14.117 //",
    "GK16ujjvni_u:3841": " yathā vā śrī-daśame (10.30.38)-",
    "GK16ujjvni_u:3842": " tato gatvā vanoddeśe dṛptā keśavam abravīt /",
    "GK16ujjvni_u:3843": " na pāraye'haṃ calituṃ naya māṃ yatra te manaḥ // RUnm_14.118 //",
    "GK16ujjvni_u:3844": " janitvā praṇayaḥ snehāt kutracin mānatāṃ vrajet /",
    "GK16ujjvni_u:3845": " snehān mānaḥ kvacid bhūtvā praṇayatvam athāśnute // RUnm_14.119 //",
    "GK16ujjvni_u:3846": " kārya-kāraṇatānyon'nyam ataḥ praṇaya-mānayoḥ /",
    "GK16ujjvni_u:3847": " ity atra pṛthag evāsau viśrambhodāhṛtiḥ kṛtā // RUnm_14.120 //",
    "GK16ujjvni_u:3848": " udātta-lalitābhyāṃ tu maitrya-sakhye susaṅgate /",
    "GK16ujjvni_u:3849": " dve sumaitrya-susakhyākhye yathā-saṅkhyam udīrite // RUnm_14.121 //",
    "GK16ujjvni_u:3850": " tatra sumaitryam-",
    "GK16ujjvni_u:3851": " ālīpuraḥ kathayituṃ rajanī-rahasyaṃ",
    "GK16ujjvni_u:3852": " tatrodyate madhuripau mṛdulā bhramad-bhrūḥ /",
    "GK16ujjvni_u:3853": " utkṣipya tan mukha-puṭāvaraṇāya hastaṃ",
    "GK16ujjvni_u:3854": " nyañcan-mukhī samavariṣṭa punar varākṣī // RUnm_14.122 //",
    "GK16ujjvni_u:3855": " yathā vā-",
    "GK16ujjvni_u:3856": " kṣipte varṇaka-bhājane taraṇijā-pure parīhāsataḥ",
    "GK16ujjvni_u:3857": " kṛṣṇena bhruvam āracayya kuṭilām ālokayantī tiraḥ /",
    "GK16ujjvni_u:3858": " tārā vakṣasi citram ardha-likhitaṃ śrī-vatsa-vibhrājite",
    "GK16ujjvni_u:3859": " kāśmīreṇa ghana-śriyā nija-kucākṛṣṭena pūrṇaṃ vyadhāt // RUnm_14.123 //",
    "GK16ujjvni_u:3860": " atha susakhyam-",
    "GK16ujjvni_u:3861": " dyūte sakṛt pāna-vidhau paṇī-kṛte",
    "GK16ujjvni_u:3862": " jitvā dviroṣṭhaṃ pibati svam acyute /",
    "GK16ujjvni_u:3863": " babandha kaṇṭhe kuṭilī-kṛtekṣaṇā",
    "GK16ujjvni_u:3864": " taṃ vāmayā dorlatayāsya vallavī // RUnm_14.124 //",
    "GK16ujjvni_u:3865": " yathā vā-",
    "GK16ujjvni_u:3866": " āviṣkurvati visphuran navanakhollekhaṃ sva-vakṣas-taṭaṃ",
    "GK16ujjvni_u:3867": " kṛṣṇe pīta-dukūla-saṅkalanayā smitvā sakhīnāṃ puraḥ /",
    "GK16ujjvni_u:3868": " abhraśyāmam uro rurodha valita-bhrūr ānanaṃ dhunvatī",
    "GK16ujjvni_u:3869": " romāñcodgama-kañcukena kucayor dvandvena gāndharvikā // RUnm_14.125 //",
    "GK16ujjvni_u:3870": " atha rāgaḥ-",
    "GK16ujjvni_u:3871": " duḥkham apy adhikaṃ citte sukhatvenaiva rajyate /",
    "GK16ujjvni_u:3872": " yatas tu praṇayotkarṣāt sa rāga iti kīrtyate // RUnm_14.126 //",
    "GK16ujjvni_u:3873": " yathā-",
    "GK16ujjvni_u:3874": " tīvrārka-dyuti-dīpitair asilatādhārākarālāsribhi-",
    "GK16ujjvni_u:3875": " rmārtaṇḍopala-maṇḍalaiḥ sthapuṭite'py adres taṭe tasthuṣī /",
    "GK16ujjvni_u:3876": " paśyanti paśupendra-nandanam asāv indīvarair āstṛte",
    "GK16ujjvni_u:3877": " talpe nyasta-padāmbujeva muditā na spandate rādhikā // RUnm_14.127 //",
    "GK16ujjvni_u:3878": " yathā vā padyāvalyāṃ (179)-",
    "GK16ujjvni_u:3879": " tārābhisāraka caturtha-niśā-śaśāṅka",
    "GK16ujjvni_u:3880": " kāmāmbu-rāśi-parivardhana deva tubhyam /",
    "GK16ujjvni_u:3881": " argho namo bhavatu me saha tena yūnā",
    "GK16ujjvni_u:3882": " mithyāpavāda-vacasāpy abhimāna-siddhiḥ // RUnm_14.128 //",
    "GK16ujjvni_u:3883": " nīlimā raktimā ceti rāgo'yaṃ dvividho mataḥ // RUnm_14.129 //",
    "GK16ujjvni_u:3884": " tatra nīlimā-",
    "GK16ujjvni_u:3885": " nīlī-śyāmābhavo rāgo nīlimā kathyate budhaiḥ // RUnm_14.130 //",
    "GK16ujjvni_u:3886": " tatra nīlī-rāgaḥ-",
    "GK16ujjvni_u:3887": " vyaya-sambhāvanā-hīno bahir nātiprakāśavān /",
    "GK16ujjvni_u:3888": " sva-lagna-bhāvāvaraṇo nīlī-rāgaḥ satāṃ mataḥ /",
    "GK16ujjvni_u:3889": " yathāvalokyate caiṣa candrāvali-mukundayoḥ // RUnm_14.131 //",
    "GK16ujjvni_u:3890": " yathā-",
    "GK16ujjvni_u:3891": " prasanna-viśadāśayā vividha-mudrayā nirmitaṃ",
    "GK16ujjvni_u:3892": " pratāraṇam api tvayā guṇatayā sadā gṛhṇatī /",
    "GK16ujjvni_u:3893": " tathā vyavajahāra sā vraja-kulendra candrāvalī",
    "GK16ujjvni_u:3894": " sakhībhir api tarkitā tvayi yathā taṭasthety asau // RUnm_14.132 //",
    "GK16ujjvni_u:3895": " atha śyāmā-rāgaḥ-",
    "GK16ujjvni_u:3896": " bhīrutauṣadhi-sekādir ādyāt kiñcit prakāśa-bhāk /",
    "GK16ujjvni_u:3897": " yaś cireṇaiva sādhyaḥ syāt sa śyāmā-rāga ucyate // RUnm_14.133 //",
    "GK16ujjvni_u:3898": " yathā-",
    "GK16ujjvni_u:3899": " purā kuñje mañjuny avatamasa-yukte'pi cakitā",
    "GK16ujjvni_u:3900": " murārer yā pārśve na taruṇi divāpy antaram agāt /",
    "GK16ujjvni_u:3901": " tamālaiḥ saivādya dviguṇita-tamisre'pi muditā",
    "GK16ujjvni_u:3902": " tamisrārdhe māniny ahaha bhavatī taṃ mṛgayate // RUnm_14.134 //",
    "GK16ujjvni_u:3903": " atha raktimā-",
    "GK16ujjvni_u:3904": " rāgaḥ kusumbha-mañjiṣṭhā-sambhavo raktimā mataḥ // RUnm_14.135 //",
    "GK16ujjvni_u:3905": " tatra kusumbha-rāgaḥ-",
    "GK16ujjvni_u:3906": " kusumbha-rāgaḥ sa jñeyo yaś citte sajjati drutam /",
    "GK16ujjvni_u:3907": " anya-rāga-cchavi-vyañjī śobhate ca yathocitam // RUnm_14.136 //",
    "GK16ujjvni_u:3908": " yathā-",
    "GK16ujjvni_u:3909": " tvayy eva śravaṇāvadhi priya-sakhī yā kṛṣṇa-baddhāntarā",
    "GK16ujjvni_u:3910": " yā dṛṣṭe bhujage'pi tāvaka-bhujā-sāmyāt pramodonmadā /",
    "GK16ujjvni_u:3911": " prekṣya tvāṃ purato'dya kām api daśāṃ prātāsti seyaṃ tathā",
    "GK16ujjvni_u:3912": " na jñāyeta yathā kim eṣa balavān rāgo virāgo'thavā // RUnm_14.137 //",
    "GK16ujjvni_u:3913": " sadādhāra-viśeṣeṣu kausumbho'pi sthiro bhavet /",
    "GK16ujjvni_u:3914": " iti kṛṣṇa-praṇayiṣu mlānir asya na yujyate // RUnm_14.138 //",
    "GK16ujjvni_u:3915": " atha mañjiṣṭha-rāgaḥ-",
    "GK16ujjvni_u:3916": " ahāryo'nanya-sāpekṣo yaḥ kāntyā varddhate sadā /",
    "GK16ujjvni_u:3917": " bhaven māñjiṣṭha-rāgo'sau rādhā-mādhavayor yathā // RUnm_14.139 //",
    "GK16ujjvni_u:3918": " yathā-",
    "GK16ujjvni_u:3919": " dhatte drāg anupādhi janma vidhinā kenāpi nākampate",
    "GK16ujjvni_u:3920": " sūte'ty āhita-sañcayair api rasaṃ te cen mitho vartmane /",
    "GK16ujjvni_u:3921": " ṛddhiṃ sañcinute camatkṛti-karoddāma-pramodottarāṃ",
    "GK16ujjvni_u:3922": " rādhā-mādhavayor ayaṃ nirupamaḥ premānubandhotsavaḥ // RUnm_14.140 //",
    "GK16ujjvni_u:3923": " yathā vā vidagdha-mādhave (3.17)-",
    "GK16ujjvni_u:3924": " mayā te nirbandhān murajayini rāgaḥ parihṛtya",
    "GK16ujjvni_u:3925": " mayi snigdhe kintu prathaya paramāśīs tatim imām /",
    "GK16ujjvni_u:3926": " mukhāmododgāragrahilamatir adyaiva hi yataḥ",
    "GK16ujjvni_u:3927": " pradoṣārambhe syāṃ vimala-vana-mālā-madhu-karī // RUnm_14.141 //",
    "GK16ujjvni_u:3928": " pūrva-pūrvas tu yo bhāvaḥ somābhādau sa rājate /",
    "GK16ujjvni_u:3929": " tathā bhīṣma-sutādau ca śrī-harer mahiṣī-gaṇe // RUnm_14.142 //",
    "GK16ujjvni_u:3930": " ya uttarottaro dviyo rādhikādau sa dīvyati /",
    "GK16ujjvni_u:3931": " tathā śrī-satyabhāmāyāṃ lakṣmaṇāyām api kvacit // RUnm_14.143 //",
    "GK16ujjvni_u:3932": " itthaṃ bhedena bhāvānāṃ sarva-gokula-subhruvām /",
    "GK16ujjvni_u:3933": " ātma-pakṣa-vipakṣādi-bhedāḥ pūrvam udīritāḥ // RUnm_14.144 //",
    "GK16ujjvni_u:3934": " yā bhāvāntara-sambandhāj jāyante vividhā bhidāḥ /",
    "GK16ujjvni_u:3935": " aparā api bhāvānāṃ jñeyās tāḥ prajñayā budhaiḥ // RUnm_14.145 //",
    "GK16ujjvni_u:3936": " atha anurāgaḥ-",
    "GK16ujjvni_u:3937": " sadānubhūtam api yaḥ kuryān nava-navaṃ priyam /",
    "GK16ujjvni_u:3938": " rāgo bhavan nava-navaḥ so'nurāga itīryate // RUnm_14.146 //",
    "GK16ujjvni_u:3939": " yathā dāna-keli-kaumudyām (28)-",
    "GK16ujjvni_u:3940": " prapannaḥ panthānaṃ harir asakṛd asman-nayanayor",
    "GK16ujjvni_u:3941": " apūrvo'yaṃ pūrvaṃ kvacid api na dṛṣṭo madhurimā /",
    "GK16ujjvni_u:3942": " pratīke'py ekasya sphurati muhur aṅgasya sakhi yā",
    "GK16ujjvni_u:3943": " śriyas tasyāḥ pātuṃ lavam api samarthā na dṛg iyam // RUnm_14.147 //",
    "GK16ujjvni_u:3944": " yathā vā-",
    "GK16ujjvni_u:3945": " ko'yaṃ kṛṣṇa iti vyudasyati dhṛti yas tanvi karṇaṃ viśan",
    "GK16ujjvni_u:3946": " rāgāndhe kim idaṃ sadaiva bhavatī tasyorasi krīḍati /",
    "GK16ujjvni_u:3947": " hāsyaṃ mā kuru mohite tvam adhunā nyastāsya haste mayā",
    "GK16ujjvni_u:3948": " satyaṃ satyam asau dṛgaṅganam agād adyaivaa vidyun-nibhaḥ // RUnm_14.148 //",
    "GK16ujjvni_u:3949": " paraspara-vaśībhāvaḥ prema-vaicittyakaṃ tathā /",
    "GK16ujjvni_u:3950": " aprāṇiny api janmāptau lālasā-bhara unnataḥ /",
    "GK16ujjvni_u:3951": " vipralambhe'sya visphūrtir ity ādyāḥ syur iha kriyāḥ // RUnm_14.149 //",
    "GK16ujjvni_u:3952": " atra paraspara-vaśībhāvo, yathā-",
    "GK16ujjvni_u:3953": " samārambhaṃ pārasparika-vijayāya prathan nato-",
    "GK16ujjvni_u:3954": " rapūrvā keyaṃ vām aghadamana saṃrambha-laharī /",
    "GK16ujjvni_u:3955": " mano-hastī bandhas tava yad anayā rāga-nigaḍai-",
    "GK16ujjvni_u:3956": " stvaayāpy asyāḥ premotsava-nava-guṇaiś citta-hariṇaḥ // RUnm_14.150 //",
    "GK16ujjvni_u:3957": " prema-vaicittya-saṃjñas tu vipralambhaḥ sa kathyate // RUnm_14.151 //",
    "GK16ujjvni_u:3958": " aprāṇiny api janma-lālasā-bharo,",
    "GK16ujjvni_u:3959": " yathā dāna-keli-kaumudyām (17)-",
    "GK16ujjvni_u:3960": " tapasyāmah kṣāmodari varayitum venuṣu janur",
    "GK16ujjvni_u:3961": " vareṇyam manyethāḥ sakhi tad akhilānāṃ sujanuṣām /",
    "GK16ujjvni_u:3962": " tapah-stomenoccair yad iyam urarñkṛtya muralī",
    "GK16ujjvni_u:3963": " murārāter bimbādhara-madhurimānam rasayati // RUnm_14.152 //",
    "GK16ujjvni_u:3964": " atha vipralambhe visphūrtir, yathā-",
    "GK16ujjvni_u:3965": " brūyās tvaṃ mathurādhvanīna mathurānāthaṃ tam ity uccakaiḥ",
    "GK16ujjvni_u:3966": " sandeśaṃ vraja-sundarī kam api te kācin mayā prāhiṇot /",
    "GK16ujjvni_u:3967": " tatra kṣmāpati-pattane yadi gataḥ svacchanda gacchādhunā",
    "GK16ujjvni_u:3968": " kiṃ kliṣṭām api visphuran diśi diśi kliśnāsi hā me sakhīm // RUnm_14.153 //",
    "GK16ujjvni_u:3969": " atha bhāvaḥ-",
    "GK16ujjvni_u:3970": " anurāgaḥ svasaṃvedya-daśāṃ prāpya prakāśitaḥ /",
    "GK16ujjvni_u:3971": " yāvad-āśraya-vṛttiś ced bhāva ity abhidhīyate // RUnm_14.154 //",
    "GK16ujjvni_u:3972": " yathā-",
    "GK16ujjvni_u:3973": " rādhāyā bhavataś ca citta-jatunī svedair vilāpya kramāt",
    "GK16ujjvni_u:3974": " yuñjann adri-nikuñja-kuñjara-pate nirdhūta-bheda-bhramam /",
    "GK16ujjvni_u:3975": " citrāya svayam anvarañjayad iha brahmāṇḍa-harmyodare",
    "GK16ujjvni_u:3976": " bhūyobhir nava-rāga-hiṅgula-bharaiḥ śṛṅgāra-kāruḥ kṛtī // RUnm_14.155 //",
    "GK16ujjvni_u:3977": " mukunda-mahiṣī-vṛndair apy asāv atidurlabhaḥ /",
    "GK16ujjvni_u:3978": " vraja-devy eka-saṃvedyo mahābhāvākhyayocyate // RUnm_14.156 //",
    "GK16ujjvni_u:3979": " varāmṛta-svarūpa-śrīḥ svaṃ svarūpaṃ mano nayet // RUnm_14.157 //",
    "GK16ujjvni_u:3980": " sa rūḍhaś cādhirūḍhaś cety ucyate dvividho budhaiḥ // RUnm_14.158 //",
    "GK16ujjvni_u:3981": " tatra rūḍhaḥ-",
    "GK16ujjvni_u:3982": " uddīptā sāttvikā yatra sa rūḍha iti bhaṇyate // RUnm_14.159 //",
    "GK16ujjvni_u:3983": " nimeṣāsahatāsanna-janatā-hṛd-viloḍanam /",
    "GK16ujjvni_u:3984": " kalpa-kṣaṇatvaṃ khinnatvaṃ tat-saukhye'py ārti-śaṅkayā // RUnm_14.161 //",
    "GK16ujjvni_u:3985": " mohādy-abhāve'py ātmādi-sarva-vismaraṇaṃ sadā /",
    "GK16ujjvni_u:3986": " kṣaṇasya kalpaetyādyā yatra yoga-viyogayoḥ // RUnm_14.162 //",
    "GK16ujjvni_u:3987": " tatra nimeṣāsahatā,",
    "GK16ujjvni_u:3988": " yathā śrī-daśame (10.82.38)-",
    "GK16ujjvni_u:3989": " gopyaś ca kṛṣṇam upalabhya cirād abhīṣṭaṃ",
    "GK16ujjvni_u:3990": " yat-prekṣaṇe dṛśiṣu pakṣma-kṛtaṃ śapanti /",
    "GK16ujjvni_u:3991": " dṛgbhir hṛdī-kṛtam alaṃ parirabhya sarvās",
    "GK16ujjvni_u:3992": " tad-bhāvam āpur api nitya-yujāṃ durāpam // RUnm_14.163 //",
    "GK16ujjvni_u:3993": " āsanna-janatā-hṛd-viloḍanaṃ, yathā-",
    "GK16ujjvni_u:3994": " sakhyaḥ prokṣya kurūn guru-kṣiti-bhṛtām āghūrṇayantī śiraḥ",
    "GK16ujjvni_u:3995": " svasthā viślathayanty aśeṣa-ramaṇīr āplāvya sarvaṃ janam /",
    "GK16ujjvni_u:3996": " gopīnām anurāga-sindhu-laharī satyāntaraṃ vikramai-",
    "GK16ujjvni_u:3997": " rākramya stimitāṃ vyadhād api parāṃ vaikuṇṭha-kaṇṭha-śriyam // RUnm_14.164 //",
    "GK16ujjvni_u:3998": " kalpa-kṣaṇatvam, yathā-",
    "GK16ujjvni_u:3999": " śaraj-jyotsnī rāse vidhir ajani-rūpāpi nimiṣā-",
    "GK16ujjvni_u:4000": " datikṣudrā tāsāṃ yad ajani na tad vismaya-padam /",
    "GK16ujjvni_u:4001": " sukhotsekārambhe nimiṣa-lava-kalpām iva daśāṃ",
    "GK16ujjvni_u:4002": " mahā-kalpākalpāpy ahaha labhate kāla-kalanā // RUnm_14.165 //",
    "GK16ujjvni_u:4003": " tat-saukhye'py ārti-śaṅkayā khinnatvam,",
    "GK16ujjvni_u:4004": " yathā śrī-daśame (10.31.19)-",
    "GK16ujjvni_u:4005": " yat te sujāta-caraṇāmbu-ruhaṃ staneṣu;",
    "GK16ujjvni_u:4006": " bhītāḥ śanaiḥ priya dadhīmahi karkaśeṣu",
    "GK16ujjvni_u:4007": " tenāṭavīm aṭasi tad vyathate na kiṃ svit;",
    "GK16ujjvni_u:4008": " kūrpādibhir bhramati dhīr bhavad-āyuṣāṃ naḥ // RUnm_14.166 //",
    "GK16ujjvni_u:4009": " mohādy-abhāve'pi sarva-vismaraṇaṃ,",
    "GK16ujjvni_u:4010": " yathā ekādaśe (11.12.12)-",
    "GK16ujjvni_u:4011": " tā nāvidan mayy anuṣaṅga-baddha-",
    "GK16ujjvni_u:4012": " dhiyaḥ svam ātmānam adas tathedam",
    "GK16ujjvni_u:4013": " yathā samādhau munayo'bdhi-toye",
    "GK16ujjvni_u:4014": " nadyaḥ praviṣṭā iva nāma-rūpe // RUnm_14.167 //",
    "GK16ujjvni_u:4015": " kṣaṇa-kalpatā,",
    "GK16ujjvni_u:4016": " yathā tatraiva (11.12.11)-",
    "GK16ujjvni_u:4017": " tās tāḥ kṣapāḥ preṣṭha-tamena nītā",
    "GK16ujjvni_u:4018": " mayaiva vṛndāvana-gocareṇa /",
    "GK16ujjvni_u:4019": " kṣaṇārdha-vat tāḥ punar aṅga tāsāṃ",
    "GK16ujjvni_u:4020": " hīnā mayā kalpa-samā babhūvuḥ // RUnm_14.168 //",
    "GK16ujjvni_u:4021": " ādya-śabdād iha proktā kṛṣṇāvirbhāva-kāritā /",
    "GK16ujjvni_u:4022": " sambhoga-bhede vispaṣṭaṃ sā purastāt pravakṣyate // RUnm_14.169 //",
    "GK16ujjvni_u:4023": " atha adhirūḍhaḥ-",
    "GK16ujjvni_u:4024": " rūḍhoktebhyo'nubhāvebhyaḥ kām apy āptā viśiṣṭatām /",
    "GK16ujjvni_u:4025": " yatrānubhāvā dṛśyante so'dhirūḍho nigadyate // RUnm_14.170 //",
    "GK16ujjvni_u:4026": " yathā śiva-vākyam-",
    "GK16ujjvni_u:4027": " lokātīatam ajāṇḍa-koṭigam api traikālikaṃ yat sukhaṃ",
    "GK16ujjvni_u:4028": " duḥkhaṃ ceti pṛthag yadi sphuṭam ubhe te gacchataḥ kuṭatām /",
    "GK16ujjvni_u:4029": " naivābhāsa-tulāṃ śive tad api tat kuṭa-dvayaṃ rādhikā-",
    "GK16ujjvni_u:4030": " premodyat-sukha-duḥkha-sindhu-bhavayor vindeta bindvor api // RUnm_14.171 //",
    "GK16ujjvni_u:4031": " modano mādanaś cāsāv adhirūḍho dvidhocyate // RUnm_14.172 //",
    "GK16ujjvni_u:4032": " tatra modanaḥ-",
    "GK16ujjvni_u:4033": " modanaḥ sa dvayor yatra sāttvikoddīpta-sauṣṭhavam // RUnm_14.173 //",
    "GK16ujjvni_u:4034": " yathā lalita-mādhave (8.9)-",
    "GK16ujjvni_u:4035": " ātanvan kala-kaṇṭha-nādam atulaṃ stambha-śriyojjṛmbhito",
    "GK16ujjvni_u:4036": " bhūyiṣṭhocchalad-aṅkuraḥ phalitavān svedāmbu-muktā-phalaiḥ /",
    "GK16ujjvni_u:4037": " udyad-bāṣpa-maranda-bhāga-vicalo'py utkampavān vibhramai",
    "GK16ujjvni_u:4038": " rādhā-mādhavayor virājati cirād ullāsa-kalpa-drumaḥ // RUnm_14.174 //",
    "GK16ujjvni_u:4039": " harer yatra sa-kāntasya vikṣobha-bhara-kāritā /",
    "GK16ujjvni_u:4040": " premoru-sampad-vikhyāta-kāntātiśayitādayaḥ // RUnm_14.175 //",
    "GK16ujjvni_u:4041": " rādhikā-yūtha evāsau modano na tu sarvataḥ /",
    "GK16ujjvni_u:4042": " yaḥ śrīmān hlādinī-śakteḥ suvilāsaḥ priyo varaḥ // RUnm_14.176 //",
    "GK16ujjvni_u:4043": " tatra sakāntasya hareḥ kṣobha-bhara-kāritā, yathā-",
    "GK16ujjvni_u:4044": " hanta stambha-karambitā bhuvi kuror bhadrā sarasvaty abhū-",
    "GK16ujjvni_u:4045": " dbāṣpaṃ bhāskarajā mumoca tarasā satyābhraman narmadā /",
    "GK16ujjvni_u:4046": " bheje bhīṣma-sutā ca varṇa-vikṛtiṃ gāmbhīrya-bhāg apy asau",
    "GK16ujjvni_u:4047": " kṛṣṇodanvati rādhikādbhuta-nadī-premormibhiḥ saṃvṛte // RUnm_14.177 //",
    "GK16ujjvni_u:4048": " premoru-sampadvatī-vṛndātiśayitvaṃ, yathā-",
    "GK16ujjvni_u:4049": " advaitād girijāṃ harārdha-vapuṣaṃ sakhyāt priyoraḥ-sthitāṃ",
    "GK16ujjvni_u:4050": " lakṣmīm acyuta-citta-bhṛṅga-nalinīṃ satyāṃ ca saubhāgyataḥ /",
    "GK16ujjvni_u:4051": " mādhuryān madhureśa-jīvita-sakhīṃ candrāvalīṃ ca kṣipan",
    "GK16ujjvni_u:4052": " paśyāruddha hariṃ prasārya laharīṃ rādhānurāgāmbudhiḥ // RUnm_14.178 //",
    "GK16ujjvni_u:4053": " modano'yaṃ praviśleṣa-daśāyāṃ mohano bhavet /",
    "GK16ujjvni_u:4054": " yasmin viraha-vaivaśyāt sūddīptā eva sāttvikāḥ // RUnm_14.179 //",
    "GK16ujjvni_u:4055": " yathā-",
    "GK16ujjvni_u:4056": " udyad-vepathu-vādyamāna-daśanā kaṇṭha-sthalāntar luṭha-",
    "GK16ujjvni_u:4057": " jjalpā gokula-maṇḍalaṃ vidadhatī bāṣpair nadī-mātṛkam /",
    "GK16ujjvni_u:4058": " rādhā kaṇṭakitena kaṇṭaki-phalaṃ gātreṇa dhik-kurvatī",
    "GK16ujjvni_u:4059": " citraṃ tad-ghana-rāga-rāśibhir api śvetī-kṛtā vartate // RUnm_14.180 //",
    "GK16ujjvni_u:4060": " atrānubhāvā govinda kāntā-śliṣṭe'pi mūrcchanā /",
    "GK16ujjvni_u:4061": " asahya-duḥkha-svīkārād api tat-sukha-kāmatā // RUnm_14.181 //",
    "GK16ujjvni_u:4062": " brahmāṇḍa-kṣobha-kāritvaṃ tiraścām api rodanam /",
    "GK16ujjvni_u:4063": " sva-bhūtair api tat-saṅga-tṛṣṇā mṛtyu-pratiśravāt /",
    "GK16ujjvni_u:4064": " divyonmādādayo'py anye vidvadbhir anukīrtitāḥ // RUnm_14.182 //",
    "GK16ujjvni_u:4065": " prāyo vṛndāvaneśvaryāṃ mohano'yam udañcati /",
    "GK16ujjvni_u:4066": " samyag-vilakṣaṇaṃ yasya kāryaṃ sañcāri-mohataḥ // RUnm_14.183 //",
    "GK16ujjvni_u:4067": " tatra kāntāśliṣṭe'pi harau mūrcchā-kāritvaṃ,",
    "GK16ujjvni_u:4068": " yathā padyāvalyām (371)-",
    "GK16ujjvni_u:4069": " ratna-cchāyā-cchurita-jaladhau mandire dvārakāyā",
    "GK16ujjvni_u:4070": " rukmiṇyāpi prabala-pulakodbhedam āliṅgitasya /",
    "GK16ujjvni_u:4071": " viśvaṃ pāyān masṛṇa-yamunā-tīra-vānīra-kuñje",
    "GK16ujjvni_u:4072": " rādhā-kelī-parimala-bhara-dhyāna-mūrcchā murāreḥ // RUnm_14.184 //",
    "GK16ujjvni_u:4073": " asahya-duḥkha-svīkārāt tat-sukha-kāmatā-",
    "GK16ujjvni_u:4074": " syān naḥ saukhyaṃ yad api balavad goṣṭham āpte mukunde",
    "GK16ujjvni_u:4075": " yady alpāpi kṣatir udayate tasya māgāt kadāpi /",
    "GK16ujjvni_u:4076": " aprāpte'smin yad api nagarād ārtir ugrā bhaven naḥ",
    "GK16ujjvni_u:4077": " saukhyaṃ tasya sphurati hṛdi cet tatra vāsaṃ karotu // RUnm_14.185 //",
    "GK16ujjvni_u:4078": " brahmāṇḍa-kṣobha-kāritvaṃ, yathā-",
    "GK16ujjvni_u:4079": " nāraṃ cukrośa cakraṃ phaṇi-kulam abhavad vyākulaṃ svedam ūhe",
    "GK16ujjvni_u:4080": " vṛndaṃ vṛndārakāṇāṃ pracura-mudam amucann aśru vaikuṇṭha-bhājaḥ /",
    "GK16ujjvni_u:4081": " rādhāyāś citram īśa bhramati diśi diśi prema-niḥśvāsa-dhūme",
    "GK16ujjvni_u:4082": " pūrṇānande'py uṣitvā bahir idam abahiś cārtam āsīd ajāṇḍam // RUnm_14.186 //",
    "GK16ujjvni_u:4083": " yathā vā-",
    "GK16ujjvni_u:4084": " aurva-stomāt kaṭur api kathaṃ durbalenorasā me",
    "GK16ujjvni_u:4085": " tāpaḥ prauḍho hari-virahajaḥ sahyate tan na jāne /",
    "GK16ujjvni_u:4086": " niṣkrāntā ced bhavati hṛdayād yasya dhūma-cchaṭāpi",
    "GK16ujjvni_u:4087": " brahmāṇḍānāṃ sakhi kulam api jvālayā jājvalīti // RUnm_14.187 //",
    "GK16ujjvni_u:4088": " tiraścām api rodanam,",
    "GK16ujjvni_u:4089": " yathā padyāvalyām (373)-",
    "GK16ujjvni_u:4090": " yāte dvāravatī-puraṃ muraripau tad-vastra-saṃvyānayā",
    "GK16ujjvni_u:4091": " kālindī-taṭa-kuñja-vañjula-latām ālāmbya sotkaṇṭhayā /",
    "GK16ujjvni_u:4092": " udgītaṃ guru-bāṣpa-gadgada-galat-tārasvaraṃ rādhayā",
    "GK16ujjvni_u:4093": " yenāntarjalacāribhir jalacarair apy utkam utkūjitam // RUnm_14.188 //",
    "GK16ujjvni_u:4094": " mṛtyu-svīkārāt svabhūtair api tat-saṅga-tṛṣṇā,",
    "GK16ujjvni_u:4095": " yathā tatraiva (336)-",
    "GK16ujjvni_u:4096": " pañcatvaṃ tanur etu bhūta-nivahāu svāṃśe viśantu sphuṭaṃ",
    "GK16ujjvni_u:4097": " dhātāraṃ praṇipatya hanta śirasā tatrāpi yāce varam /",
    "GK16ujjvni_u:4098": " tad-vāpīṣu payas tadīya-mukure jyotis tadīyāṅgana-",
    "GK16ujjvni_u:4099": " vyomni vyoma tadīya-vartmani dharā tat-tāla-vṛnte'nilaḥ // RUnm_14.189 //",
    "GK16ujjvni_u:4100": " atha divyonmādaḥ-",
    "GK16ujjvni_u:4101": " etasya mohanākhyasya gatiṃ kāmapy upeyuṣaḥ /",
    "GK16ujjvni_u:4102": " bhramābhā kāpi vaicitrī divyonmāda itīryate // RUnm_14.190 //",
    "GK16ujjvni_u:4103": " udghūrṇā-citra-jalpādyās tad-bhedā bahavo matāḥ // RUnm_14.191 //",
    "GK16ujjvni_u:4104": " tatra udghūrṇā-",
    "GK16ujjvni_u:4105": " syād vilakṣaṇam udghūrṇā nānā-vaivaśya-ceṣṭitam // RUnm_14.192 //",
    "GK16ujjvni_u:4106": " yathā-",
    "GK16ujjvni_u:4107": " śayyāṃ kuñja-gṛhe kvacid vitanute sā vāsa-sajjāyitā",
    "GK16ujjvni_u:4108": " nīlābhraṃ dhṛta-khaṇḍitā vyavahṛtiś caṇḍī kvacit tarjati /",
    "GK16ujjvni_u:4109": " āghūrṇatyabhisāra-sambhramavatī dhvānte kvacid dāruṇe",
    "GK16ujjvni_u:4110": " rādhā te virahodbhrama-pramathitā dhatte na kāṃ vā daśām // RUnm_14.193 //",
    "GK16ujjvni_u:4111": " mathurā-nagaraṃ kṛṣṇe labdhe lalita-mādhave /",
    "GK16ujjvni_u:4112": " udghūrṇeyaṃ tṛtīyāṅke rādhāyāḥ sphuṭam īritā // RUnm_14.194 //",
    "GK16ujjvni_u:4113": " atha citra-jalpaḥ-",
    "GK16ujjvni_u:4114": " preṣṭhasya suhṛdāloke gūḍha-roṣābhijṛmbhitaḥ /",
    "GK16ujjvni_u:4115": " bhūri-bhāva-mayo jalpo yas tīvrotkaṇṭhitāntimaḥ // RUnm_14.195 //",
    "GK16ujjvni_u:4116": " citra-jalpo daśāṅgo'yaṃ prajalpaḥ parijalpitam /",
    "GK16ujjvni_u:4117": " vijalpojjalpa-saṃjalpā avajalpo'bhijalpitam /",
    "GK16ujjvni_u:4118": " ājalpaḥ pratijalpaś ca sujalpaś ceti kīrtitāḥ // RUnm_14.196 //",
    "GK16ujjvni_u:4119": " eṣa bhramara-gītākhyo daśame prakaṭīkṛtaḥ // RUnm_14.197 //",
    "GK16ujjvni_u:4120": " asaṅkhya-bhāva-vaicitrī camatkṛti-sudustaraḥ /",
    "GK16ujjvni_u:4121": " api cec citrajalpo'yaṃ manāk tad api kathyate // RUnm_14.198 //",
    "GK16ujjvni_u:4122": " tatra prajalpaḥ-",
    "GK16ujjvni_u:4123": " asūyerṣyā-mada-yujā yo'vadhīraṇa-mudrayā /",
    "GK16ujjvni_u:4124": " priyasyākauśalodgāraḥ prajalpaḥ sa tu kīrtyate // RUnm_14.199 //",
    "GK16ujjvni_u:4125": " yathā (10.47.12)-",
    "GK16ujjvni_u:4126": " madhupa kitava-bandho mā spṛśāṅghriṃ sapatnyāḥ",
    "GK16ujjvni_u:4127": " kuca-vilulita-mālā-kuṅkuma-śmaśrubhir naḥ /",
    "GK16ujjvni_u:4128": " vahatu madhu-patis tan-māninīnāṃ prasādaṃ",
    "GK16ujjvni_u:4129": " yadu-sadasi viḍambyaṃ yasya dūtas tvam īdṛk // RUnm_14.200 //",
    "GK16ujjvni_u:4130": " atha parijalpitam-",
    "GK16ujjvni_u:4131": " prabhor nirdayatā-śāṭhya-cāpalādy-upapādanāt /",
    "GK16ujjvni_u:4132": " sva-vicakṣaṇatā-vyaktir bhaṅgyā syāt parijalpitam // RUnm_14.201 //",
    "GK16ujjvni_u:4133": " yathā (10.47.13)-",
    "GK16ujjvni_u:4134": " sakṛd adhara-sudhāṃ svāṃ mohinīṃ pāyayitvā",
    "GK16ujjvni_u:4135": " sumanasa iva sadyas tatyaje'smān bhavādṛk /",
    "GK16ujjvni_u:4136": " paricarati kathaṃ tat-pāda-padmaṃ nu padmā",
    "GK16ujjvni_u:4137": " hy api bata hṛta-cetā hy uttamaḥ-śloka-jalpaiḥ // RUnm_14.202 //",
    "GK16ujjvni_u:4138": " atha vijalpaḥ-",
    "GK16ujjvni_u:4139": " vyaktayāsūyayā gūḍha-māna-mudrāntarālayā /",
    "GK16ujjvni_u:4140": " aghadviṣi kaṭākṣoktir vijalpo viduṣāṃ mataḥ // RUnm_14.203 //",
    "GK16ujjvni_u:4141": " yathā (10.47.14)-",
    "GK16ujjvni_u:4142": " kim iha bahu ṣaḍaṅghre gāyasi tvaṃ yadūnām",
    "GK16ujjvni_u:4143": " adhipatim agṛhāṇām agrato naḥ purāṇam /",
    "GK16ujjvni_u:4144": " vijaya-sakha-sakhīnāṃ gīyatāṃ tat-prasaṅgaḥ",
    "GK16ujjvni_u:4145": " kṣapita-kuca-rujas te kalpayantīṣṭam iṣṭāḥ // RUnm_14.204 //",
    "GK16ujjvni_u:4146": " atha ujjalpaḥ-",
    "GK16ujjvni_u:4147": " hareḥ kuhakatākhyānaṃ garva-garbhitayerṣyayā /",
    "GK16ujjvni_u:4148": " sāsūyaś ca tad-ākṣepo dhīrair ujjalpa īryate // RUnm_14.205 //",
    "GK16ujjvni_u:4149": " yathā (10.47.15)-",
    "GK16ujjvni_u:4150": " divi bhuvi ca rasāyāṃ kāḥ striyas tad-durāpāḥ",
    "GK16ujjvni_u:4151": " kapaṭa-rucira-hāsa-bhrū-vijṛmbhasya yāḥ syuḥ /",
    "GK16ujjvni_u:4152": " caraṇa-raja upāste yasya bhūtir vayaṃ kā",
    "GK16ujjvni_u:4153": " api ca kṛpaṇa-pakṣe hy uttamaḥ-śloka-śabdaḥ // RUnm_14.206 //",
    "GK16ujjvni_u:4154": " atha saṃjalpaḥ-",
    "GK16ujjvni_u:4155": " solluṇṭhayā gahanayā kayāpy ākṣepa-mudrayā /",
    "GK16ujjvni_u:4156": " tasyākṛtajñatādy-uktiḥ saṃjalpaḥ kathito budhaiḥ // RUnm_14.207 //",
    "GK16ujjvni_u:4157": " yathā (10.47.16)-",
    "GK16ujjvni_u:4158": " visṛja śirasi pādaṃ vedmy ahaṃ cāṭu-kārair",
    "GK16ujjvni_u:4159": " anunaya-viduṣas te'bhyetya dautyair mukundāt /",
    "GK16ujjvni_u:4160": " sva-kṛta iha visṛṣṭāpatya-paty-anya-lokā",
    "GK16ujjvni_u:4161": " vyasṛjad akṛta-cetāḥ kiṃ nu sandheyam asmin // RUnm_14.208 //",
    "GK16ujjvni_u:4162": " atha avajalpaḥ-",
    "GK16ujjvni_u:4163": " harau kāṭhinya-kāmitva-dhaurtyād āsaktya-yogyatā /",
    "GK16ujjvni_u:4164": " yatra serṣyaṃ bhiyevoktā so'vajalpaḥ satāṃ mataḥ // RUnm_14.209 //",
    "GK16ujjvni_u:4165": " yathā (10.47.17)--",
    "GK16ujjvni_u:4166": " mṛgayur iva kapīndraṃ vivyadhe lubdha-dharmā",
    "GK16ujjvni_u:4167": " striyam akṛta virūpāṃ strī-jitaḥ kāma-yānām /",
    "GK16ujjvni_u:4168": " balim api balim attvāveṣṭayad dhvāṅkṣa-vad yas",
    "GK16ujjvni_u:4169": " tad alam asita-sakhyair dustyajas tat-kathārthaḥ // RUnm_14.210 //",
    "GK16ujjvni_u:4170": " atha abhijalpitam-",
    "GK16ujjvni_u:4171": " bhaṅgyā tyāgaucitī tasya khagānām api khedanāt /",
    "GK16ujjvni_u:4172": " yatra sānuśayaṃ proktā tad bhaved abhijalpitam // RUnm_14.211 //",
    "GK16ujjvni_u:4173": " yathā (10.47.18)--",
    "GK16ujjvni_u:4174": " yad-anucarita-līlā-karṇa-pīyūṣa-vipruṭ-",
    "GK16ujjvni_u:4175": " sakṛd-adana-vidhūta-dvandva-dharmā vinaṣṭāḥ /",
    "GK16ujjvni_u:4176": " sapadi gṛha-kuṭumbaṃ dīnam utsṛjya dīnā",
    "GK16ujjvni_u:4177": " bahava iha vihaṅgā bhikṣu-caryāṃ caranti // RUnm_14.212 //",
    "GK16ujjvni_u:4178": " atha ājalpaḥ-",
    "GK16ujjvni_u:4179": " jaihmyaṃ tasyārtidatvaṃ ca nirvedād yatra kīrtitam /",
    "GK16ujjvni_u:4180": " bhaṅyānya-sukhadatvaṃ ca sa ājalpa udīritaḥ // RUnm_14.213 //",
    "GK16ujjvni_u:4181": " yathā (10.47.19)--",
    "GK16ujjvni_u:4182": " vayam ṛtam iva jihma-vyāhṛtaṃ śraddadhānāḥ",
    "GK16ujjvni_u:4183": " kulika-rutam ivājñāḥ kṛṣṇa-vadhvo hariṇyaḥ",
    "GK16ujjvni_u:4184": " dadṛśur asakṛd etat tan-nakha-sparśa-tīvra-",
    "GK16ujjvni_u:4185": " smara-ruja upamantrin bhaṇyatām anya-vārtā // RUnm_14.214 //",
    "GK16ujjvni_u:4186": " atha pratijalpaḥ-",
    "GK16ujjvni_u:4187": " dustyaja-dvandva-bhāve'smin prāptir nārhety anuddhatam /",
    "GK16ujjvni_u:4188": " dūta-sammānanenoktaṃ yatra sa pratijalpakaḥ // RUnm_14.215 //",
    "GK16ujjvni_u:4189": " yathā (10.47.20)--",
    "GK16ujjvni_u:4190": " priya-sakha punar āgāḥ preyasā preṣitaḥ kiṃ",
    "GK16ujjvni_u:4191": " varaya kim anurundhe mānanīyo'si me'ṅga /",
    "GK16ujjvni_u:4192": " nayasi katham ihāsmān dustyaja-dvandva-pārśvaṃ",
    "GK16ujjvni_u:4193": " satatam urasi saumya śrīr vadhūḥ sākam āste // RUnm_14.216 //",
    "GK16ujjvni_u:4194": " atha sujalpaḥ-",
    "GK16ujjvni_u:4195": " yatrārjavāt sa-gāmbhīryaṃ sa-dainyaṃ saha-cāpalam /",
    "GK16ujjvni_u:4196": " sotkaṇṭhaṃ ca hariḥ pṛṣṭaḥ sa sujalpo nigadyate // RUnm_14.217 //",
    "GK16ujjvni_u:4197": " yathā (10.47.21)--",
    "GK16ujjvni_u:4198": " api bata madhu-puryām ārya-putro'dhunāste",
    "GK16ujjvni_u:4199": " smarati sa pitṛ-gehān saumya bandhūṃś ca gopān /",
    "GK16ujjvni_u:4200": " kvacid api sa kathāṃ naḥ kiṅkarīṇāṃ gṛṇīte",
    "GK16ujjvni_u:4201": " bhujam aguru-sugandhaṃ mūrdhny adhāsyat kadā nu // RUnm_14.218 //",
    "GK16ujjvni_u:4202": " atha mādanaḥ-",
    "GK16ujjvni_u:4203": " sarva-bhāvodgamollāsī mādano'yaṃ parāt paraḥ /",
    "GK16ujjvni_u:4204": " rājate hlādinī-sāro rādhāyām eva yaḥ sadā // RUnm_14.219 //",
    "GK16ujjvni_u:4205": " yathā-",
    "GK16ujjvni_u:4206": " āsṛṣṭer akṣayiṣṇuṃ hṛdaya-vidhu-maṇi-drāvaṇaṃ vakrimāṇaṃ",
    "GK16ujjvni_u:4207": " pūrṇatve'py udvahantaṃ nija-ruci-ghaṭayā sādhvasaṃ dhvaṃsayantam /",
    "GK16ujjvni_u:4208": " tanvānaṃ śaṃ pradoṣe dhṛta-nava-navatā-sampadaṃ mādanatvā-",
    "GK16ujjvni_u:4209": " dadvaitaṃ naumi rādhā-danuja-vijayinor adbhutaṃ bhāva-candram",
    "GK16ujjvni_u:4210": " atrerṣyāyā ayogye'pi prabalerṣyā-vidhāyitā /",
    "GK16ujjvni_u:4211": " sadā-bhoge'pi tad-gandha-mātrādhāra-stavādayaḥ // RUnm_14.221 //",
    "GK16ujjvni_u:4212": " atha ayogye'pīrṣyā,",
    "GK16ujjvni_u:4213": " yathā dāna-keli-kaumudyām (92)-",
    "GK16ujjvni_u:4214": " viśuddhābhiḥ sārdhaṃ vraja-hariṇa-netrābhir aniśaṃ",
    "GK16ujjvni_u:4215": " tvam addhā vidveṣaṃ kim iti vanamāle racayasi /",
    "GK16ujjvni_u:4216": " tṛṇīkurvaty asmān vapur agharipor āśikham idaṃ",
    "GK16ujjvni_u:4217": " pariṣvajyāpāda mahati hṛdaye yā viharasi // RUnm_14.222 //",
    "GK16ujjvni_u:4218": " sadā-bhoge'pi tad-gandha-mātrādhāra-stutir,",
    "GK16ujjvni_u:4219": " yathā śrī-daśame (10.21.17)-",
    "GK16ujjvni_u:4220": " pūrṇāḥ pulindya urugāyapadābjarāga-",
    "GK16ujjvni_u:4221": " śrīkuṅkumena dayitāstanamaṇḍitena /",
    "GK16ujjvni_u:4222": " taddarśanasmararujas tṛṇarūṣitena",
    "GK16ujjvni_u:4223": " limpantya ānanakuceṣu juhus tadādhim // RUnm_14.223 //",
    "GK16ujjvni_u:4224": " yathā vā-",
    "GK16ujjvni_u:4225": " duṣkaraṃ katara-dāli mālatī",
    "GK16ujjvni_u:4226": " komaleyam akarot tapaḥ purā /",
    "GK16ujjvni_u:4227": " hanta goṣṭha-pati-nandanopamaṃ",
    "GK16ujjvni_u:4228": " yā tamālam amalopagūhate // RUnm_14.224 //",
    "GK16ujjvni_u:4229": " yoga eva bhaved eṣa vicitraḥ ko'pi mādanaḥ /",
    "GK16ujjvni_u:4230": " yad-vilāsā virājante nitya-līlāḥ sahasradhā // RUnm_14.225 //",
    "GK16ujjvni_u:4231": " mādanasya gatiḥ suṣṭhu madanasyeva durgamā /",
    "GK16ujjvni_u:4232": " na nirvaktuṃ bhavec chakyā tenāsau munināpy alam // RUnm_14.226 //",
    "GK16ujjvni_u:4233": " kiṃ ca-",
    "GK16ujjvni_u:4234": " rāgānurāgatām ādau snehaḥ prāpyaiva satvaram /",
    "GK16ujjvni_u:4235": " mānatvaṃ praṇayatvaṃ ca kvacit paścāt prapadyate // RUnm_14.227 //",
    "GK16ujjvni_u:4236": " ataevātra śāstreṣu śrūyate rādhikādiṣu /",
    "GK16ujjvni_u:4237": " pūrva-rāga-prasaṅge'pi prakaṭaṃ rāga-lakṣaṇam // RUnm_14.228 //",
    "GK16ujjvni_u:4238": " sphuranti vraja-devīṣu parā bhāva-bhidāś ca yāḥ /",
    "GK16ujjvni_u:4239": " tās tarkāygocaratyā na samyag iha varṇitāḥ // RUnm_14.229 //",
    "GK16ujjvni_u:4240": " sādhāraṇyāṃ ratāv eva dhūmāyitatayā matāḥ /",
    "GK16ujjvni_u:4241": " jvalitās tu rati-premṇor dīptāḥ snehādi-pañcasu /",
    "GK16ujjvni_u:4242": " rūḍhe bhāve tathoddīptāḥ sudīptā mohanādiṣu // RUnm_14.230 //",
    "GK16ujjvni_u:4243": " iyaṃ prāyikatā kintu śreṣṭha-madhyādi-bhārataḥ /",
    "GK16ujjvni_u:4244": " deśa-kāla-janādīnāṃ kvāpy eṣāṃ syād viparyayam // RUnm_14.231 //",
    "GK16ujjvni_u:4245": " ādyā premāntimāṃ tatrānurāgāntāṃ samañjasā /",
    "GK16ujjvni_u:4246": " ratir bhāvāntimāṃ sīmāṃ samarthaiva prapadyante // RUnm_14.232 //",
    "GK16ujjvni_u:4247": " ratir narma-vayasyānām anurāgāntimāṃ sthitim /",
    "GK16ujjvni_u:4248": " teṣv eva subalādīnāṃ bhāvāntām eva gacchati // RUnm_14.233 //",
    "GK16ujjvni_u:4249": " iti śrī-śrī-ujjvala-nīlamaṇau",
    "GK16ujjvni_u:4250": " sthāyi-bhāva-prakaraṇam //14// (15)",
    "GK16ujjvni_u:4251": " atha śṛṅgāra-bheda-prakaraṇam",
    "GK16ujjvni_u:4252": " sa vipralambhaḥ sambhoga iti dvedhojjvalo mataḥ // RUnm_15.1 //",
    "GK16ujjvni_u:4253": " tatra vipralambhaḥ-",
    "GK16ujjvni_u:4254": " yūnor ayuktayor bhāvo yuktayor vā tayor mithaḥ /",
    "GK16ujjvni_u:4255": " abhīṣṭāliṅganādīnām anavāptau prakṛṣyate /",
    "GK16ujjvni_u:4256": " sa vipralambho vijñeyaḥ sambhogonnati-kārakaḥ // RUnm_15.2 //",
    "GK16ujjvni_u:4257": " tathā coktam--",
    "GK16ujjvni_u:4258": " na vinā vipralambhena sambhogaḥ puṣṭim aśnute /",
    "GK16ujjvni_u:4259": " kāṣāyite hi vastrādau bhūyān evābhivardhate // RUnm_15.3 //",
    "GK16ujjvni_u:4260": " pūrva-rāgas tathā mānaḥ prema-vaicittyam ity api /",
    "GK16ujjvni_u:4261": " pravāsaś ceti kathito vipralambhaś catur-vidhaḥ // RUnm_15.4 //",
    "GK16ujjvni_u:4262": " tatra pūrva-rāgaḥ-",
    "GK16ujjvni_u:4263": " ratir yā saṅgamāt pūrvaṃ darśana-śravaṇādi-jā /",
    "GK16ujjvni_u:4264": " tayor unmīlati prājñaiḥ pūrva-rāgaḥ sa ucyate // RUnm_15.5 //",
    "GK16ujjvni_u:4265": " tatra darśanāt-",
    "GK16ujjvni_u:4266": " sākṣāt kṛṣṇasya citre ca syāt svapnādau ca darśanam // RUnm_15.6 //",
    "GK16ujjvni_u:4267": " tatra sākṣāt,",
    "GK16ujjvni_u:4268": " yathā padyāvalyām (159)-",
    "GK16ujjvni_u:4269": " indīvarodara-sahodara-medura-śrī-r",
    "GK16ujjvni_u:4270": " vāso dravat-kanaka-vṛnda-nibhaṃ dadhānaḥ /",
    "GK16ujjvni_u:4271": " āmukta-mauktika-manohara-hāra-vakṣāḥ",
    "GK16ujjvni_u:4272": " ko'yaṃ yuvā jagad-anaṅga-mayaṃ karoti // RUnm_15.7 //",
    "GK16ujjvni_u:4273": " citre, yathā vidagdha-mādhave (2.23)-",
    "GK16ujjvni_u:4274": " śiśiraya dṛśau dṛṣṭvā divyaṃ kiśoram itīkṣitaḥ",
    "GK16ujjvni_u:4275": " parijalpana-girāṃ viśrambhāt tvaṃ vilāsa-phalāṅkitaḥ /",
    "GK16ujjvni_u:4276": " śiva śiva kathaṃ jānīmas tvām avakra-dhiyo vayaṃ",
    "GK16ujjvni_u:4277": " niviḍa-baḍavā-vahni-jvālā-kalāpa-vikāsinam // RUnm_15.8 //",
    "GK16ujjvni_u:4278": " svapne, yathā-",
    "GK16ujjvni_u:4279": " svapne dṛṣṭvā sahacari sarit-kāsarī śyāma-nīrā",
    "GK16ujjvni_u:4280": " tīre tasyāḥ kvaṇita-madhupā mādhavaī-kuñja-śālā /",
    "GK16ujjvni_u:4281": " tasyāṃ kāntaṃ kapiśa-jaghano dhvānta-rāśiḥ śarīrī",
    "GK16ujjvni_u:4282": " citraṃ candrāvalim api sa māṃ pātum icchann arautsīt // RUnm_15.9 //",
    "GK16ujjvni_u:4283": " atha śravaṇam-",
    "GK16ujjvni_u:4284": " vandi-dūtī-sakhī-vaktrād gītādeś ca śrutir bhavet // RUnm_15.10 //",
    "GK16ujjvni_u:4285": " tato vandi-vaktrāt, yathā-",
    "GK16ujjvni_u:4286": " paṭhati magadha-rāja-nirjayārthāṃ",
    "GK16ujjvni_u:4287": " sakhi virudāvalim atra vandivarye /",
    "GK16ujjvni_u:4288": " vada katham iva lakṣmaṇe tanute",
    "GK16ujjvni_u:4289": " pulaka-kulena vilakṣaṇā kilāsīt // RUnm_15.11 //",
    "GK16ujjvni_u:4290": " dūtī-vaktrāt, yathā-",
    "GK16ujjvni_u:4291": " āviṣkṛte tava mukunda mayā prasaṅge",
    "GK16ujjvni_u:4292": " tārāvalī pulakitāṅga-latā natākṣī /",
    "GK16ujjvni_u:4293": " śuśrūṣur apy alaghu-gadgada-ruddha-kaṇṭhī",
    "GK16ujjvni_u:4294": " praṣṭuṃ tavākṣamata sā na kathā-viśeṣam // RUnm_15.12 //",
    "GK16ujjvni_u:4295": " sakhī-vaktrāt, yathā-",
    "GK16ujjvni_u:4296": " yāvad unmada-cakora-locanā",
    "GK16ujjvni_u:4297": " man-mukhāt tava kathām upāśṛṇot /",
    "GK16ujjvni_u:4298": " tāvad añcati dinaṃ dinaṃ sakhī",
    "GK16ujjvni_u:4299": " kṛṣṇa śārad anadīrya tānavam // RUnm_15.13 //",
    "GK16ujjvni_u:4300": " gītāt, yathā-",
    "GK16ujjvni_u:4301": " nayane praṇayann udaśruṇī",
    "GK16ujjvni_u:4302": " mama sadyaḥ sadasi kṣitīśituḥ /",
    "GK16ujjvni_u:4303": " upavīṇayati pravīṇa-dhīḥ",
    "GK16ujjvni_u:4304": " kam udaśruḥ sakhi vaiṇiko muniḥ // RUnm_15.14 //",
    "GK16ujjvni_u:4305": " puroktā ye'bhiyogādyā hetavo rati-janmani /",
    "GK16ujjvni_u:4306": " atra te pūrva-rāge'pi jñeyā dhīrair yathocitam // RUnm_15.15 //",
    "GK16ujjvni_u:4307": " api mādhava-rāgasya prāthamye sambhavaty api /",
    "GK16ujjvni_u:4308": " ādau rāge mṛgākṣīṇāṃ prokte syāc cārutādhikā // RUnm_15.16 //",
    "GK16ujjvni_u:4309": " atra sañcāriṇo vyādhiḥ śaṅkāsūyā śramaḥ klamaḥ /",
    "GK16ujjvni_u:4310": " nirvedautsukya-dainyāni cintā-nidrā-prabodhanam // RUnm_15.17 //",
    "GK16ujjvni_u:4311": " viṣādo jaḍatonmado moha-mṛty-ādayaḥ smṛtāḥ /",
    "GK16ujjvni_u:4312": " prauḍhaḥ samañjasaḥ sādhāraṇaś ceti sa tu tridhā // RUnm_15.18 //",
    "GK16ujjvni_u:4313": " tatra prauḍhaḥ-",
    "GK16ujjvni_u:4314": " samarthaa-rati-rūpas tu prauḍha ity abhidhīyate /",
    "GK16ujjvni_u:4315": " lālasādir iha prauḍhe maraṇāntā daśā bhavet /",
    "GK16ujjvni_u:4316": " tat-tat-sañcāri-bhāvānām utkaṭatvād anekadhā // RUnm_15.19 //",
    "GK16ujjvni_u:4317": " tathāpi prāktanair asya daśāvasthā samāsataḥ /",
    "GK16ujjvni_u:4318": " proktās tad-anurodhena tāsāṃ lakṣaṇam ucyate // RUnm_15.20 //",
    "GK16ujjvni_u:4319": " lālasodvega-jāgaryās tānavaṃ jaḍimātra tu /",
    "GK16ujjvni_u:4320": " vaiyagryaṃ vyādhir unmādo moho mṛtyur daśā daśa // RUnm_15.21 //",
    "GK16ujjvni_u:4321": " prauḍhatvāt pūrva-rāgasya prauḍhāḥ sarvā daśā api // RUnm_15.22 //",
    "GK16ujjvni_u:4322": " tatra lālasaḥ-",
    "GK16ujjvni_u:4323": " abhīṣṭa-lipsayā gāḍha-gṛdhnutā lālaso mataḥ /",
    "GK16ujjvni_u:4324": " atrautsukyaṃ capalatā ghūrṇāśvāsādayas tathā // RUnm_15.23 //",
    "GK16ujjvni_u:4325": " yathā-",
    "GK16ujjvni_u:4326": " tvam avasitān niṣkrāmantī punaḥ praviśanty asau",
    "GK16ujjvni_u:4327": " jhaṭiti ghaṭikāmadhye vārāñchataṃ vraja-sīmani /",
    "GK16ujjvni_u:4328": " agaṇita-guru-trāsā śvāsān vimucya vimucya kiṃ",
    "GK16ujjvni_u:4329": " kṣipasi bahuśo nīpāraṇye kiśori dṛśor dvayam // RUnm_15.24 //",
    "GK16ujjvni_u:4330": " yathā vā vidagdha-mādhave (3.24)-",
    "GK16ujjvni_u:4331": " dūrād apy anuṣaṅgataḥ śrutim ite tvan-nāma-dheyākṣare",
    "GK16ujjvni_u:4332": " sonmādaṃ madirekṣaṇā viruvatī dhatte muhur vepathum /",
    "GK16ujjvni_u:4333": " āḥ kiṃ vā kathanīyam anyad-asite daivād varāmbhodhare",
    "GK16ujjvni_u:4334": " dṛṣṭe taṃ parirabdhum utsuka-matiḥ pakṣa-dvayīm icchati // RUnm_15.25 //",
    "GK16ujjvni_u:4335": " atha udvegaḥ-",
    "GK16ujjvni_u:4336": " udvego manasaḥ kampas tatra niḥśvāsa-cāpale /",
    "GK16ujjvni_u:4337": " stambhaś cintāśru-vaivarṇya-svedādaya udīritāḥ // RUnm_15.26 //",
    "GK16ujjvni_u:4338": " yathā vidagdha-mādhave (2.2)-",
    "GK16ujjvni_u:4339": " cintā-santatir adya kṛntati sakhi svāntasya kiṃ te dhṛtiṃ",
    "GK16ujjvni_u:4340": " kiṃvā siñcati tāmram ambaram ati-svedāmbhasāṃ ḍambaraḥ /",
    "GK16ujjvni_u:4341": " kampaś campaka-gauri lumpati vapuḥ-sthairyaṃ kathaṃ vā balāt",
    "GK16ujjvni_u:4342": " tathyaṃ brūhi na maṅgalā parijane saṅgopanāṅgīkṛtiḥ // RUnm_15.27 //",
    "GK16ujjvni_u:4343": " atha jāgaryā-",
    "GK16ujjvni_u:4344": " nidrākṣayas tu jāgaryā stambha-śoṣa-gadādikṛt // RUnm_15.28 //",
    "GK16ujjvni_u:4345": " yathā-",
    "GK16ujjvni_u:4346": " śyāmaṃ kañcana kāñcanojjvala-paṭaṃ sandarśya nidrā kṣaṇaṃ",
    "GK16ujjvni_u:4347": " mām ājanma sakhī vimucya calitā ruṣṭeva nāvartate /",
    "GK16ujjvni_u:4348": " cintāṃ prohya sakhi prapañcaya matiṃ tasyās tvam āvartane",
    "GK16ujjvni_u:4349": " nānyaḥ svāpnika-taskaropaharaṇe śakto janas tāṃ vinā // RUnm_15.29 //",
    "GK16ujjvni_u:4350": " atha tānavam-",
    "GK16ujjvni_u:4351": " tānavaṃ kṛśatā gātre daurbalya-bhramaṇādi-kṛt // RUnm_15.30 //",
    "GK16ujjvni_u:4352": " yathā-",
    "GK16ujjvni_u:4353": " cyute valaya-sañcaye prabala-riktatā-dūṣaṇa-",
    "GK16ujjvni_u:4354": " vyayāya nihitormikāvalir api skhalaty añjasā /",
    "GK16ujjvni_u:4355": " niśamya muralī-kalaṃ sakhi sakṛd viśākhe tanu-",
    "GK16ujjvni_u:4356": " stavāsita-caturdaśī-śaśikalā kṛśatvaṃ yayau // RUnm_15.31 //",
    "GK16ujjvni_u:4357": " kaiścit tu tānava-sthāne vilāpaḥ paripaṭhyate // RUnm_15.32 //",
    "GK16ujjvni_u:4358": " yathā-",
    "GK16ujjvni_u:4359": " atrāsīn navanīpa-bhūruha-taṭe kurvan vihāraṃ hari-",
    "GK16ujjvni_u:4360": " ścakre tāṇḍavam atra mitra-sahitaś caṇḍāṃśujā-rodhasi /",
    "GK16ujjvni_u:4361": " paśyantī latikāntare kṣaṇam ahaṃ vyagrā nilīya sthitaṃ",
    "GK16ujjvni_u:4362": " sakhyaḥ kiṃ kathayāmi dagdha-vidhinā kṣiptāsmi dāvopari // RUnm_15.33 //",
    "GK16ujjvni_u:4363": " atha jaḍimā-",
    "GK16ujjvni_u:4364": " iṣṭāniṣṭā-parijñānaṃ yatra praśneṣv anuttaram /",
    "GK16ujjvni_u:4365": " darśana-śravaṇābhāvo jaḍimā so'bhidhīyate /",
    "GK16ujjvni_u:4366": " atrākāṇḍe'pi huṅkāra-stambha-śvāsa-bhramādayaḥ // RUnm_15.34 //",
    "GK16ujjvni_u:4367": " yathā-",
    "GK16ujjvni_u:4368": " akāṇḍe huṅkāraṃ racayasi śṛṇoṣi priya-sakhī-",
    "GK16ujjvni_u:4369": " kulānāṃ nālāpaṃ dṛtir iva muhur niḥśvasiṣi ca /",
    "GK16ujjvni_u:4370": " tataḥ śaṅke paṅkeruha-mukhi yayau vaiṇava-kalā-",
    "GK16ujjvni_u:4371": " madhulī te pāli śruti-caṣakayoḥ prāghūṇikatām // RUnm_15.35 //",
    "GK16ujjvni_u:4372": " atha vaiyāgryam-",
    "GK16ujjvni_u:4373": " vaiyāgryaṃ bhāva-gāmbhīrya-vikṣobhāsahatocyate /",
    "GK16ujjvni_u:4374": " tatrāviveka-nirveda-khedāsūyādayo matāḥ // RUnm_15.36 //",
    "GK16ujjvni_u:4375": " yathā vidagdha-mādhave (2.17)-",
    "GK16ujjvni_u:4376": " pratyāhṛtya muniḥ kṣaṇaṃ viṣayato yasmin mano dhitsate",
    "GK16ujjvni_u:4377": " bālāsau viṣayeṣu dhitsati tataḥ pratyāharantī manaḥ /",
    "GK16ujjvni_u:4378": " yasya sphūrti-lavāya hanta hṛdaye yogī sumutkaṇṭhate",
    "GK16ujjvni_u:4379": " mugdheyaṃ kila tasya paśya hṛdayān niṣkrāntim ākāṅkṣati // RUnm_15.37 //",
    "GK16ujjvni_u:4380": " atha vyādhiḥ-",
    "GK16ujjvni_u:4381": " abhīṣṭālābhato vyādhiḥ pāṇḍimottāpa-lakṣaṇaḥ /",
    "GK16ujjvni_u:4382": " atra śīta-spṛhā-moha-niḥśvāsa-patanādayaḥ // RUnm_15.38 //",
    "GK16ujjvni_u:4383": " yathā-",
    "GK16ujjvni_u:4384": " dava-damanatayā niśamya bhadrā",
    "GK16ujjvni_u:4385": " madana-dava-jvalitā dadhe hṛdi tvām /",
    "GK16ujjvni_u:4386": " dviguṇita-davathu-vyathā-vidagdhā",
    "GK16ujjvni_u:4387": " murahara bhasmamayīva pāṇḍurāsīt // RUnm_15.39 //",
    "GK16ujjvni_u:4388": " atha unmādaḥ-",
    "GK16ujjvni_u:4389": " sarvāvasthāsu sarvatra tan-manaskatayā sadā /",
    "GK16ujjvni_u:4390": " atasmiṃs tu tad iti bhrāntir unmāda iti kīrtyate /",
    "GK16ujjvni_u:4391": " atreṣṭa-dveṣa-niḥśvāsa-nimeṣa-virahādayaḥ // RUnm_15.40 //",
    "GK16ujjvni_u:4392": " yathā vidagdha-mādhave (2.3)-",
    "GK16ujjvni_u:4393": " vitanvānas tanvā marakata-rucīnāṃ rucivatāṃ",
    "GK16ujjvni_u:4394": " paṭān niṣkrānto'bhūd dhṛta-śikhaṇḍo nava-yuvā /",
    "GK16ujjvni_u:4395": " bhruvaṃ tena kṣiptvā kim api hasatonmādita-mateḥ",
    "GK16ujjvni_u:4396": " śaśī vṛtto vahniḥ param ahaha vahnir mama śaśī // RUnm_15.41 //",
    "GK16ujjvni_u:4397": " atha mohaḥ-",
    "GK16ujjvni_u:4398": " moho vicittatā prokto naiścalya-patanādi-kṛt // RUnm_15.42 //",
    "GK16ujjvni_u:4399": " yathā-",
    "GK16ujjvni_u:4400": " nāsāśvāsa-parāṅmukhī vighaṭite dṛṣṭī snuṣāyāḥ kathaṃ",
    "GK16ujjvni_u:4401": " hā dhik kṛṣṇa-tilān mamārpaya kare kuryām apāmārjanam /",
    "GK16ujjvni_u:4402": " ity ārohati karṇayoḥ parisaraṃ kṛṣṇeti karṇa-dvaye",
    "GK16ujjvni_u:4403": " kampenācyuta tatra sūtritavatī tvām eva hetuṃ sakhī // RUnm_15.43 //",
    "GK16ujjvni_u:4404": " atha mṛtyuḥ-",
    "GK16ujjvni_u:4405": " tais taiḥ kṛtaiḥ pratīkārair yadi na syāt samāgamaḥ /",
    "GK16ujjvni_u:4406": " kandarpa-bāṇa-kadanāt tatra syān maraṇodyamaḥ // RUnm_15.44 //",
    "GK16ujjvni_u:4407": " tatra svapriya-vastūnāṃ vayasyāsu samarpaṇam /",
    "GK16ujjvni_u:4408": " bhṛṅga-mandānila-jyotsnā-kadambānubhavādayaḥ // RUnm_15.45 //",
    "GK16ujjvni_u:4409": " yathā-",
    "GK16ujjvni_u:4410": " rādhā rodhasi ropitāṃ mukulinīm āliṅgya mal-līlatāṃ",
    "GK16ujjvni_u:4411": " hāraṃ hīramayaṃ samarpya lalitā-haste praśasta-śriyam /",
    "GK16ujjvni_u:4412": " mūrcchām āpnuvatī praviśya madhupair gītāṃ kadambāṭavīṃ",
    "GK16ujjvni_u:4413": " nāma vyāharatā hareḥ priya-sakhī-vṛndena sandhukṣitā // RUnm_15.46 //",
    "GK16ujjvni_u:4414": " yathā vā vidagdha-mādhave (2.47)-",
    "GK16ujjvni_u:4415": " akāruṇyaḥ kṛṣṇo yadi mayi tavāgaḥ katham idaṃ",
    "GK16ujjvni_u:4416": " mudhā mā rodīr me kuru param imām uttara-kṛtim /",
    "GK16ujjvni_u:4417": " tamālasya skandhe vinihita-bhuja-vallarir iyaṃ",
    "GK16ujjvni_u:4418": " yathā vṛndāraṇye ciram avicalā tiṣṭhati tanuḥ // RUnm_15.47 //",
    "GK16ujjvni_u:4419": " atha samañjasaḥ-",
    "GK16ujjvni_u:4420": " bhavet samañjasa-rati-svarūpo'yaṃ samañjasaḥ // RUnm_15.48 //",
    "GK16ujjvni_u:4421": " atrābhilāṣa-cintā-smṛti-guṇa-saṅkīrtanodvegāḥ /",
    "GK16ujjvni_u:4422": " savilāpā unmāda-vyādhi-jaḍatā mṛtiś ca tāḥ kramaśaḥ // RUnm_15.49 //",
    "GK16ujjvni_u:4423": " tatra abhilāṣaḥ-",
    "GK16ujjvni_u:4424": " vyavasāyo'bhilāṣaḥ syāt priya-saṅgam alipsayā /",
    "GK16ujjvni_u:4425": " svamaṇḍanāntika-prāpti-rāga-prakaṭanādi-kṛt // RUnm_15.50 //",
    "GK16ujjvni_u:4426": " yathā-",
    "GK16ujjvni_u:4427": " yad iha sakhi subhadrā-sakhyam ākhyāya dhūrte",
    "GK16ujjvni_u:4428": " vrajasi pitur agārād devekī-mandirāya /",
    "GK16ujjvni_u:4429": " racayasi bata satye maṇḍane ca prayatnaṃ",
    "GK16ujjvni_u:4430": " sphuṭam ajani tad antar vastu gūḍhaṃ tavādya // RUnm_15.51 //",
    "GK16ujjvni_u:4431": " atha cintā-",
    "GK16ujjvni_u:4432": " abhīṣṭāvāpty-upāyānāṃ dhyānaṃ cintā prakīrtitā /",
    "GK16ujjvni_u:4433": " śayyā-vivṛtti-niḥśvāsa-nirlakṣa-prekṣaṇādi-kṛt // RUnm_15.52 //",
    "GK16ujjvni_u:4434": " yathā-",
    "GK16ujjvni_u:4435": " niḥśvāsas te kamala-vadane mlāpayatyoṣṭha-bimbaṃ",
    "GK16ujjvni_u:4436": " śayyāyāṃ ca kraśima-kalitā ceṣṭate deha-yaṣṭiḥ /",
    "GK16ujjvni_u:4437": " dvandvaṃ cākṣṇor vikirati ciraṃ rukmiṇi śyāma ambho",
    "GK16ujjvni_u:4438": " na śvo-bhāviny upayama-vidhau śobhate vikriyeyam // RUnm_15.53 //",
    "GK16ujjvni_u:4439": " atha smṛtiḥ-",
    "GK16ujjvni_u:4440": " anubhūta-priyādīnām arthānāṃ cintanaṃ smṛtiḥ /",
    "GK16ujjvni_u:4441": " atra kampāṅga-vaivaśya-bāṣpa-niḥśvasitādayaḥ // RUnm_15.54 //",
    "GK16ujjvni_u:4442": " yathā-",
    "GK16ujjvni_u:4443": " plutaṃ pureṇāpāṃ nayana-kamala-dvandvam abhito",
    "GK16ujjvni_u:4444": " dhṛtotkampaṃ sātrājiti kuca-rathāṅga-dvayam api /",
    "GK16ujjvni_u:4445": " ślathārambhaṃ caitad bhuja-visala-yugaṃ tat tava mana-",
    "GK16ujjvni_u:4446": " staḍāge'smin kṛṣṇa-dvirada-patir antar viharati // RUnm_15.55 //",
    "GK16ujjvni_u:4447": " atha guṇa-kīrtanam-",
    "GK16ujjvni_u:4448": " saundaryādi-guṇa-ślāghā guṇa-kīrtanam ucyate /",
    "GK16ujjvni_u:4449": " atra vepathu-romāñca-kaṇṭha-gadgadikādayaḥ // RUnm_15.56 //",
    "GK16ujjvni_u:4450": " yathā-",
    "GK16ujjvni_u:4451": " yāntyas tṛṣṇāpi yuvatayo yeṣu ghūrṇāṃ bhajante",
    "GK16ujjvni_u:4452": " yāny ācamya svayam api bhavān romaharṣaṃ prayāti /",
    "GK16ujjvni_u:4453": " gandhaṃ teṣāṃ tava madhupate rūpa-sampan-madhūnāṃ",
    "GK16ujjvni_u:4454": " dūre vindan mama na hi dhṛtiḥ citta-bhṛṅgas tanoti // RUnm_15.57 //",
    "GK16ujjvni_u:4455": " ṣaḍ-udvegādayaḥ pūrvaṃ prauḍhe tasminn udāhṛtāḥ /",
    "GK16ujjvni_u:4456": " sāmañjasyād rater atra kintu tāḥ syur yathocitam // RUnm_15.58 //",
    "GK16ujjvni_u:4457": " atha sādhāraṇaḥ-",
    "GK16ujjvni_u:4458": " sādhāraṇa-rati-prāyaḥ sādhāraṇa itīritaḥ /",
    "GK16ujjvni_u:4459": " atra proktā vilāpāntāḥ ṣaḍ-daśāntāś ca komalāḥ // RUnm_15.59 //",
    "GK16ujjvni_u:4460": " atha abhilāṣo,",
    "GK16ujjvni_u:4461": " yathā prathama-skandhe (1.10.30)-",
    "GK16ujjvni_u:4462": " etāḥ paraṃ strītvam apāstapeśalaṃ",
    "GK16ujjvni_u:4463": " nirasta-śaucaṃ bata sādhu kurvate /",
    "GK16ujjvni_u:4464": " yāsāṃ gṛhāt puṣkara-locanaḥ patir",
    "GK16ujjvni_u:4465": " na jātv apaity āhṛtibhir hṛdi spṛśan // RUnm_15.60 //",
    "GK16ujjvni_u:4466": " cintādīnāṃ tathānyāsām ūhyā dhīrair udāhṛtiḥ // RUnm_15.61 //",
    "GK16ujjvni_u:4467": " pūrva-rāge prahīyeta kāma-lekha-srag-ādikam /",
    "GK16ujjvni_u:4468": " vayasyādi-kareṇātra kṛṣṇenāsya ca kāntayā // RUnm_15.62 //",
    "GK16ujjvni_u:4469": " tatra kāma-lekhaḥ-",
    "GK16ujjvni_u:4470": " sa lekhaḥ kāma-lekhaḥ syāt yaḥ sva-prema-prakāśakaḥ /",
    "GK16ujjvni_u:4471": " yuvatyā yūni yūnā ca yuvatyāṃ saṃprahīyate // RUnm_15.63 //",
    "GK16ujjvni_u:4472": " nirakṣaraḥ sākṣaraś ca kāma-lekho dvidhā bhavet // RUnm_15.64 //",
    "GK16ujjvni_u:4473": " tatra nirakṣaraḥ-",
    "GK16ujjvni_u:4474": " surakta-pallava-mayaś candrārdhādi-nakhāṅkabhāk /",
    "GK16ujjvni_u:4475": " varṇa-vinyāsa-rahito bhaved eṣa nirakṣaraḥ // RUnm_15.65 //",
    "GK16ujjvni_u:4476": " yathā-",
    "GK16ujjvni_u:4477": " kisalaya-śikhare viśākhikāyā",
    "GK16ujjvni_u:4478": " nakhara-śikhā-likhito'yam ardha-candraḥ /",
    "GK16ujjvni_u:4479": " dadhad iha madanārdha-candra-bhāvaṃ",
    "GK16ujjvni_u:4480": " hṛdi mama hanta kathaṃ haṭhād viveśa // RUnm_15.66 //",
    "GK16ujjvni_u:4481": " atha sākṣaram-",
    "GK16ujjvni_u:4482": " gāthāmayī lipir yatra svahastāṅkaiṣa sākṣaraḥ // RUnm_15.67 //",
    "GK16ujjvni_u:4483": " yathā jagannātha-vallabhe-",
    "GK16ujjvni_u:4484": " suiraṃ vijjhasi hiaaṃ lambha-i maaṇo kkhu dujjasaḥ baliaṃ /",
    "GK16ujjvni_u:4485": " dīsasi saaladisāsuṃ dīsa-i maaṇo ṇa kuttābi // RUnm_15.68 //",
    "GK16ujjvni_u:4486": " (suciraṃ bidhyasi hṛdayaṃ labhate madanaḥ khalu duryaśo balīyaḥ /",
    "GK16ujjvni_u:4487": " dṛśyase sakala-diśāsu dṛśyate madano na kutrāpi //)",
    "GK16ujjvni_u:4488": " bandho'bja-tantunā rāgaḥ kiṃ vā kastūrikā-masī /",
    "GK16ujjvni_u:4489": " pṛthu-puṣpa-dalaṃ patraḥ mudrā-kṛt kuṅkumair iha // RUnm_15.69 //",
    "GK16ujjvni_u:4490": " atha mālyārpaṇam-",
    "GK16ujjvni_u:4491": " suśliṣṭāṃ nija-śilpa-kauśala-bhara-vyāhāriṇīm adbhutāṃ",
    "GK16ujjvni_u:4492": " goṣṭhādhīśvara-nandanaṃ srajam imāṃ tubhyaṃ sakhi prāhiṇot /",
    "GK16ujjvni_u:4493": " ity ākarṇya giraṃ saroruha-dṛśaḥ svedoda-bindūcchalā-",
    "GK16ujjvni_u:4494": " daṅgebhyaḥ kula-dharma-dhairyam abhitaḥ śaṅke bahir niryayau // RUnm_15.70 //",
    "GK16ujjvni_u:4495": " kecit tu-",
    "GK16ujjvni_u:4496": " nayana-prītiḥ prathamaṃ cintā-saṅgas tato'tha saṅkalpaḥ /",
    "GK16ujjvni_u:4497": " nidrā-cchedas tanutā viṣaya-nivṛttis trapānāpa /",
    "GK16ujjvni_u:4498": " unmādo mūrcchā mṛtir ity etāḥ smara-daśā daśaiva syuḥ // RUnm_15.71 //",
    "GK16ujjvni_u:4499": " ity ācakṣate /",
    "GK16ujjvni_u:4500": " evaṃ krameṇa vijñeyaḥ pūrva-rāgo harer api /",
    "GK16ujjvni_u:4501": " nidarśanāya tatraikam udāharaṇam ucyate // RUnm_15.72 //",
    "GK16ujjvni_u:4502": " yathā-",
    "GK16ujjvni_u:4503": " upāraṃsīd vaṃśī-kala-parimalollāsa-rabhasā-",
    "GK16ujjvni_u:4504": " dvisasmāra sphārāṃ vividha-kusumākalpa-racanām /",
    "GK16ujjvni_u:4505": " jahau kṛṣṇas tṛṣṇāṃ sahacara-camū-cāru-carite",
    "GK16ujjvni_u:4506": " sakhi tvad-bhrū-vyālī-culukita-calac-citta-pavanaḥ // RUnm_15.73 //",
    "GK16ujjvni_u:4507": " iti pūrva-rāgaḥ /",
    "GK16ujjvni_u:4508": " atha mānaḥ",
    "GK16ujjvni_u:4509": " dampatyor bhāva ekatra sator apy anuraktayoḥ /",
    "GK16ujjvni_u:4510": " svābhīṣṭāśleṣa-vīkṣādi-nirodhī māna ucyate // RUnm_15.74 //",
    "GK16ujjvni_u:4511": " sañcāriṇo'tra nirveda-śaṅkāmarṣāḥ sa-cāpalāḥ /",
    "GK16ujjvni_u:4512": " garvāsūyāvahitthāś ca glāniś cintādayo'py amī // RUnm_15.75 //",
    "GK16ujjvni_u:4513": " ahetor neti nety uker hetor yan māna ucyate /",
    "GK16ujjvni_u:4514": " asya praṇaya eva syān mānasya padam uttamam // RUnm_15.76 //",
    "GK16ujjvni_u:4515": " tatra sa-hetuḥ-",
    "GK16ujjvni_u:4516": " hetur īrṣyā-vipakṣāder vaiśiṣṭye preyasā kṛte /",
    "GK16ujjvni_u:4517": " bhāvaḥ praṇaya-mukhyo'yam īṛṣā-mānatvam ṛcchati // RUnm_15.77 //",
    "GK16ujjvni_u:4518": " tathā coktam (śṛṅgāra-tilaka 2.53)--",
    "GK16ujjvni_u:4519": " snehaṃ vinā bhayaṃ na syān nerṣyā ca praṇayaṃ vinā /",
    "GK16ujjvni_u:4520": " tasmān māna-prakāro'yaṃ dvayoḥ prema-prakāśakaḥ // RUnm_15.78 //",
    "GK16ujjvni_u:4521": " ataeva harivaṃśe (2.66.4, 2.65.50)-",
    "GK16ujjvni_u:4522": " ruṣitām iva tāṃ devīṃ snehāt saṅkalpayann iva /",
    "GK16ujjvni_u:4523": " bhīta-bhīto'tiśanakair viveśa yadu-nandanaḥ // RUnm_15.79 //",
    "GK16ujjvni_u:4524": " rūpa-yauvana-sampannā sva-saubhāgyena garvitā /",
    "GK16ujjvni_u:4525": " abhimānavatī devī śrutvaiverṣyā-vaśaṃ gatā // RUnm_15.80 //",
    "GK16ujjvni_u:4526": " iti /",
    "GK16ujjvni_u:4527": " tatrāpi ca susakhyādi hṛdi yasyā virājate /",
    "GK16ujjvni_u:4528": " tasyā vipakṣa-vaiśiṣṭye na syād eva sahiṣṇutā // RUnm_15.81 //",
    "GK16ujjvni_u:4529": " ataḥ satyāṃ vinānyāsāṃ susakhyāder abhāvataḥ /",
    "GK16ujjvni_u:4530": " śrute'pi pārijātasya dāne māno na cābhavat // RUnm_15.82 //",
    "GK16ujjvni_u:4531": " śrutaṃ cānumitaṃ dṛṣṭaṃ tad-vaiśiṣṭyaṃ tridhā matam // RUnm_15.83 //",
    "GK16ujjvni_u:4532": " atha śravaṇam-",
    "GK16ujjvni_u:4533": " śravaṇaṃ tu priya-sakhī-śukādīnāṃ mukhād bhavet // RUnm_15.84 //",
    "GK16ujjvni_u:4534": " tatra sakhī-mukhāt, yathā-",
    "GK16ujjvni_u:4535": " śaśimukhi mṛṣā jalpaṃ śrutvā kaṭhora-sakhī-mukhāt",
    "GK16ujjvni_u:4536": " praṇayini harau mā viśrambhaṃ kṛthāḥ śithilaṃ vṛthā /",
    "GK16ujjvni_u:4537": " parihara manaḥ-klāntiṃ devi prasīda manorame",
    "GK16ujjvni_u:4538": " tava mukham anālocya preyān vane'dya viśīryati // RUnm_15.85 //",
    "GK16ujjvni_u:4539": " yathā vā-",
    "GK16ujjvni_u:4540": " ahaha gahanā keyaṃ vārtā śrutau patitādya me",
    "GK16ujjvni_u:4541": " viditam anṛtaṃ hāsyād brūṣe vimuñca kadarthanām /",
    "GK16ujjvni_u:4542": " sahacari kuto jīvaty asmin jane'pi janārdano",
    "GK16ujjvni_u:4543": " dyutaru kusumaṃ tasyai hā dhik kṛtī vitariṣyati // RUnm_15.86 //",
    "GK16ujjvni_u:4544": " śuka-mukhā, yathā-",
    "GK16ujjvni_u:4545": " āste kācid dayita-kalahā krūra-cetāḥ sakhī te",
    "GK16ujjvni_u:4546": " kīro vanyaḥ sphuṭam iha yayā śyāmale pāṭhito'sti /",
    "GK16ujjvni_u:4547": " atha vyarthe vihaga-lapite suṣṭhu viśrambhamāṇā",
    "GK16ujjvni_u:4548": " mānārambhe na kuru hṛdayaṃ kātaro'smi prasīda // RUnm_15.87 //",
    "GK16ujjvni_u:4549": " anumitiḥ-",
    "GK16ujjvni_u:4550": " bhogāṅka-gotra-skhalana-svapnair anumitis tridhā // RUnm_15.88 //",
    "GK16ujjvni_u:4551": " atra bhogāṅkaḥ-",
    "GK16ujjvni_u:4552": " bhogāṅko dṛśyate gātre vipakṣasya priyasya ca // RUnm_15.89 //",
    "GK16ujjvni_u:4553": " tatra vipakṣa-gātre bhogāṅka-darśanaṃ, yathā-",
    "GK16ujjvni_u:4554": " kālindī-taṭa-dhūrta cāṭubhir alaṃ nidrātu candrāvalī",
    "GK16ujjvni_u:4555": " khinnākṣī kṣaṇa-maṅganād apasara kruddhāsti vṛddhā gṛhe /",
    "GK16ujjvni_u:4556": " kiñcid bimbita-dhātu-patra-makarī-citreṇa tatrādhunā",
    "GK16ujjvni_u:4557": " sarvā te lalitā lalāṭa-phalakenodghāṭitā cāturī // RUnm_15.90 //",
    "GK16ujjvni_u:4558": " priya-gātre bhogāṅka-darśanaṃ,",
    "GK16ujjvni_u:4559": " yathā vidagdha-mādhave (4.40)-",
    "GK16ujjvni_u:4560": " muktāntar-nimiṣaṃ madīya-padavīm udvīkṣamāṇasya",
    "GK16ujjvni_u:4561": " jāne keśara-reṇubhir nipatitaiḥ śoṇīkṛte locane /",
    "GK16ujjvni_u:4562": " śītaiḥ kānana-vāyubhir viracito bimbādhare ca vraṇaḥ",
    "GK16ujjvni_u:4563": " saṅkocaṃ tyaja deva daiva-hatayā na tvaṃ mayā dūṣyase // RUnm_15.91 //",
    "GK16ujjvni_u:4564": " tatra gotra-skhalanam-",
    "GK16ujjvni_u:4565": " vipakṣa-saṃjñayāhvānam īrṣyātiśaya-kāraṇam /",
    "GK16ujjvni_u:4566": " āsāṃ tu gotra-skhalanaṃ duḥkhadaṃ maraṇād api // RUnm_15.92 //",
    "GK16ujjvni_u:4567": " tena yathā bilvamaṅgale-",
    "GK16ujjvni_u:4568": " rādhā-mohana-mandirād upagataś candrāvalīm ūcivān",
    "GK16ujjvni_u:4569": " rādhe kṣemam iheti tasya vacanaṃ śrutvāha candrāvalī /",
    "GK16ujjvni_u:4570": " kaṃsa kṣemam aye vimugdha-hṛdaye kaṃsaḥ kva dṛṣṭas tvayā",
    "GK16ujjvni_u:4571": " rādhā kveti vilajjito nata-mukhaḥ smero hariḥ pātu vaḥ // RUnm_15.93 //",
    "GK16ujjvni_u:4572": " yathā vā-",
    "GK16ujjvni_u:4573": " ahaha vilasaty agre candrāvalī vimala-dyutiḥ",
    "GK16ujjvni_u:4574": " kitava kalitā tārā sātra tvayā kva nu ṣoḍaśī /",
    "GK16ujjvni_u:4575": " timira-malinākāra kṣipraṃ vrajāruṇa-maṇḍalā",
    "GK16ujjvni_u:4576": " mama sahacarī yāvan-manyu-dyutiṃ na vimuñcati // RUnm_15.94 //",
    "GK16ujjvni_u:4577": " atha svapnaḥ-",
    "GK16ujjvni_u:4578": " harer vidūṣakasyāpi svapnaḥ svapnāyitaṃ mataḥ // RUnm_15.95 //",
    "GK16ujjvni_u:4579": " tatra hareḥ svapnāyitam, yathā-",
    "GK16ujjvni_u:4580": " śape tubhyaṃ rādhe tvam asi hṛdaye tvaṃ mama bahi-",
    "GK16ujjvni_u:4581": " stvam agre tvaṃ pṛṣṭhe tvam iha bhavane tvaṃ girivane /",
    "GK16ujjvni_u:4582": " iti svapne jalpaṃ niśi niśamayantī madhuripo-",
    "GK16ujjvni_u:4583": " rabhūt talpe candrāvalir atha parāvartita-mukhī // RUnm_15.96 //",
    "GK16ujjvni_u:4584": " vidūṣakasya, yathā-",
    "GK16ujjvni_u:4585": " avañci caṭupāṭavair aghabhidādya padmā-sakhī",
    "GK16ujjvni_u:4586": " tatas tvaraya rādhikāṃ kim iti mādhavi dhyāyasi /",
    "GK16ujjvni_u:4587": " niśamya madhumaṅgalād iti giraṃ puraḥ svapnajāṃ",
    "GK16ujjvni_u:4588": " vidūna-vadanā sakhi jvalati paśya candrāvalī // RUnm_15.97 //",
    "GK16ujjvni_u:4589": " atha darśanam, yathā-",
    "GK16ujjvni_u:4590": " mithyā mā vada kandare sama sakhīṃ hitvā tvam ekākinīṃ",
    "GK16ujjvni_u:4591": " niṣkrāntaḥ pṛthu-sambhrameṇa kim api prakhyāpayan kaitavam /",
    "GK16ujjvni_u:4592": " dūrāt kiñcid añcitena rasanāśabdena sātaṅkayā",
    "GK16ujjvni_u:4593": " niṣkramyātha tayā śaṭhendra puline dṛṣṭo'si rādhā-sakhaḥ // RUnm_15.98 //",
    "GK16ujjvni_u:4594": " yathā vā-",
    "GK16ujjvni_u:4595": " sahacari parigumphya prātar evārpitāsīd",
    "GK16ujjvni_u:4596": " braja-pati-suta-kaṇṭhe yā mayotkaṇṭhayādya /",
    "GK16ujjvni_u:4597": " api hṛdi lalitāyās tasthuṣī hanta hṛn me",
    "GK16ujjvni_u:4598": " dahati dahana-dīptiḥ paśya guñjāvalī sā // RUnm_15.99 //",
    "GK16ujjvni_u:4599": " atha nirhetuḥ-",
    "GK16ujjvni_u:4600": " akāraṇād dvayor eva kāraṇābhāsatas tathā /",
    "GK16ujjvni_u:4601": " prodyan praṇaya evāyaṃ vrajen nirhetu-mānatām // RUnm_15.100 //",
    "GK16ujjvni_u:4602": " ādyaṃ mānaṃ parīṇāmaṃ praṇayasya jagur budhāḥ /",
    "GK16ujjvni_u:4603": " dvitīyaṃ punar asyaiva vilāsa-bhara-vaibhavam /",
    "GK16ujjvni_u:4604": " budhaiḥ praṇayamānākhyaṃ eṣa eva prakīrtitaḥ // RUnm_15.101 //",
    "GK16ujjvni_u:4605": " tathā coktam (sarasvatī-kaṇṭhābharaṇe 5.48)-",
    "GK16ujjvni_u:4606": " aher iva gatiḥ premṇaḥ svabhāva-kuṭilā bhavet /",
    "GK16ujjvni_u:4607": " ato hetor ahetoś ca yūnor māna udañcati // RUnm_15.102 //",
    "GK16ujjvni_u:4608": " avahitthādayo hy atra vijñeyā vyabhicāriṇaḥ // RUnm_15.103 //",
    "GK16ujjvni_u:4609": " tatra kṛṣṇasya, yathā-",
    "GK16ujjvni_u:4610": " avyakta-smita-dṛṣṭim arpaya puraḥ svalpo'pi mantur na me",
    "GK16ujjvni_u:4611": " patyur vañcana-pāṭavād vrajapate jyotsnī-niśārdhaṃ yayau /",
    "GK16ujjvni_u:4612": " śubhrālaṅkṛtibhir drutaṃ pathi mayā dūraṃ tataḥ prasthite",
    "GK16ujjvni_u:4613": " sāndrā cāndram arundha bimbam acirād ākasmikī kālikā // RUnm_15.104 //",
    "GK16ujjvni_u:4614": " yathā vā-",
    "GK16ujjvni_u:4615": " puṣpebhyaḥ spṛhayā vilambitavatīm ālokya mām unmanāḥ",
    "GK16ujjvni_u:4616": " kaṃsāriḥ sakhi lambitānana-śaśī tūṣṇīṃ nikuñje sthitaḥ /",
    "GK16ujjvni_u:4617": " ātaṅkena mayā tad-aṅghri-nakhare kṣipte prasūnāñjalau",
    "GK16ujjvni_u:4618": " tasyālīka-ruṣā bhruvaṃ vibhujato'py āvirbabhūva smitam // RUnm_15.105 //",
    "GK16ujjvni_u:4619": " kṛṣṇa-priyāyāḥ,",
    "GK16ujjvni_u:4620": " yathā uddhava-sandeśe (44)",
    "GK16ujjvni_u:4621": " tiṣṭhan goṣṭhāṅgaṇabhuvi muhurlocanāntaṃ vidhatte",
    "GK16ujjvni_u:4622": " jātotkaṇṭhastava sakhi Harirdehalīvedikāyām /",
    "GK16ujjvni_u:4623": " mithyāmānonnatikavalite kiṃ gavākṣārpitākṣī",
    "GK16ujjvni_u:4624": " svāntam hanta glapayasi bahiḥ prīṇaya prāṇanātham // RUnm_15.106 //",
    "GK16ujjvni_u:4625": " yathā vā-",
    "GK16ujjvni_u:4626": " aham iha vicinomi tvad-giraiva prasūnaṃ",
    "GK16ujjvni_u:4627": " kathaya katham akāṇḍe caṇḍi vācaṃ yamāsi /",
    "GK16ujjvni_u:4628": " viditam upadhinālaṃ rādhike śādhi kena",
    "GK16ujjvni_u:4629": " priya-sakhi kusumena śrotram uttaṃsayāmi // RUnm_15.107 //",
    "GK16ujjvni_u:4630": " dvayor eva yugapad, yathā-",
    "GK16ujjvni_u:4631": " kuñje tuṣṇīm asi nata-śirāḥ kiṃ cirāt tvaṃ murāre",
    "GK16ujjvni_u:4632": " kiṃ vā śyāme tvam api vimukhī mauna-mudrāṃ tanoṣi /",
    "GK16ujjvni_u:4633": " jñātaṃ jñātaṃ smita-vimuṣite kāpi vāmāsti yogyā",
    "GK16ujjvni_u:4634": " krīḍā-vāde balavati yayā na dvayor eva bhaṅgaḥ // RUnm_15.108 //",
    "GK16ujjvni_u:4635": " yathā vā-",
    "GK16ujjvni_u:4636": " kuñja-dvāri niviṣṭayos taraṇijā-tīre dvayor eva nau",
    "GK16ujjvni_u:4637": " tatrānyonyam apaśyatoḥ sakhi mudhā nirbandhataḥ klāntayoḥ /",
    "GK16ujjvni_u:4638": " haste drāg atha dāḍimī-phalam abhinyaste mayā nistalaṃ",
    "GK16ujjvni_u:4639": " rādhām udbhidura-smitāṃ parihasan phullāṅgam āliṅgiṣam // RUnm_15.109 //",
    "GK16ujjvni_u:4640": " nirhetukaḥ svayaṃ śāmyet svayaṃgrāha-smitāvidhiḥ // RUnm_15.110 //",
    "GK16ujjvni_u:4641": " yathā-",
    "GK16ujjvni_u:4642": " roṣas tavābhūd yadi rādhike'dhika-",
    "GK16ujjvni_u:4643": " stathāstu gaṇḍaḥ katham ucchvasity asau /",
    "GK16ujjvni_u:4644": " sva-narmaṇetthaṃ durapahnava-smitāṃ",
    "GK16ujjvni_u:4645": " priyām acumbat paśupendra-nandanaḥ // RUnm_15.111 //",
    "GK16ujjvni_u:4646": " hetur yas tu śamaṃ yathāyogyaṃ prakalpitaiḥ /",
    "GK16ujjvni_u:4647": " sāma-bheda-kriyā-dāna-naty-upekṣā-rasāntaraiḥ // RUnm_15.112 //",
    "GK16ujjvni_u:4648": " mānopaśamanasyāṅkā bāṣpa-mokṣa-smitādayaḥ // RUnm_15.113 //",
    "GK16ujjvni_u:4649": " tatra sāma-",
    "GK16ujjvni_u:4650": " priya-vākyasya racanaṃ yat tu tat sāma gīyate // RUnm_15.114 //",
    "GK16ujjvni_u:4651": " yathā-",
    "GK16ujjvni_u:4652": " jātaṃ sundari tathaym eva pṛthunā rādhe'parādhena me",
    "GK16ujjvni_u:4653": " kintu svārasiko mamātra śaraṇaṃ snehas tvadīyo balī /",
    "GK16ujjvni_u:4654": " ity ākarṇya giraṃ harer natamukhī bāṣpāmbhasāṃ dhārayā",
    "GK16ujjvni_u:4655": " sānaṅgotsava-raṅga-maṅgala-ghaṭo pūrṇāvakārṣīt kucau // RUnm_15.115 //",
    "GK16ujjvni_u:4656": " atha bhedaḥ-",
    "GK16ujjvni_u:4657": " bhedo dvidhā svayaṃ bhaṅgyā sva-māhātmya-prakāśanam /",
    "GK16ujjvni_u:4658": " sakhyādibhir upālambha-prayogaś ceti kīrtyate // RUnm_15.116 //",
    "GK16ujjvni_u:4659": " tatra bhaṅgyā svamāhātmya-prakāśanaṃ,",
    "GK16ujjvni_u:4660": " yathā vidagdha-mādhave (4.41)-",
    "GK16ujjvni_u:4661": " cañcan-mīna-vilocanāsi kamaṭhotakṛṣṭa-stanī saṅgatā",
    "GK16ujjvni_u:4662": " kroṅena sphuratā tavāyam adharaḥ prahlāda-saṃvardhanaḥ /",
    "GK16ujjvni_u:4663": " madhyo'sau bali-bandhano mukha-rucā rāmās tvayā nirjitā",
    "GK16ujjvni_u:4664": " labdhā śrī-ghanatādya mānini manasy aṅgīkṛtā kalkitā // RUnm_15.117 //",
    "GK16ujjvni_u:4665": " athavedaṃ priyoktitvāt sāmodāharaṇaṃ bhavet /",
    "GK16ujjvni_u:4666": " nāyakasya sva-vacasā bhaṅgyāyaṃ bheda īryate // RUnm_15.118 //",
    "GK16ujjvni_u:4667": " yathā-",
    "GK16ujjvni_u:4668": " rūkṣā yan mayi vartase tvam abhitaḥ snigdhe'pi te dūṣaṇaṃ",
    "GK16ujjvni_u:4669": " tatrāste na hi kintu tat kila mamānaucitya-jātaṃ phalam /",
    "GK16ujjvni_u:4670": " yena svastaruṇīr upekṣya caramām apy āśrayantīr daśāṃ",
    "GK16ujjvni_u:4671": " premārtaṃ vraja-yauvataṃ ca sumukhi tvaṃ kevalaṃ sevyase // RUnm_15.119 //",
    "GK16ujjvni_u:4672": " sakhyādibhir upālambha-prayogo, yathā-",
    "GK16ujjvni_u:4673": " kartuṃ sundari śaṅkhacūḍa-mathane nāsminn upekṣocitā",
    "GK16ujjvni_u:4674": " sarveṣām abhaya-pradāna-padavī-baddha-vrate preyasi /",
    "GK16ujjvni_u:4675": " ity ālībhir alakṣitaṃ murabhidā bhadrāvalī bheditā",
    "GK16ujjvni_u:4676": " nāsāgre vara-mauktika-śriyam adhād asrasya sā bindunā // RUnm_15.120 //",
    "GK16ujjvni_u:4677": " atha dānam-",
    "GK16ujjvni_u:4678": " vyājena bhūṣaṇādīnāṃ pradānaṃ dānam ucyate // RUnm_15.121 //",
    "GK16ujjvni_u:4679": " yathā-",
    "GK16ujjvni_u:4680": " kāmo nāma suhṛn mamāsti bhavatīm ākarṇya mat-preyasīṃ",
    "GK16ujjvni_u:4681": " hāras tena tavārpito'yam urasi prāpnotu saṅgotsavam /",
    "GK16ujjvni_u:4682": " ity unnamya karaṃ muradviṣi vadaty udbhinna-sāndra-smitā",
    "GK16ujjvni_u:4683": " padmā māna-vinigrahāt praṇayinā tenodbhaṭaṃ cumbitā // RUnm_15.122 //",
    "GK16ujjvni_u:4684": " atha natiḥ-",
    "GK16ujjvni_u:4685": " kevalaṃ dainyam ālambya pādapāto natir matā // RUnm_15.123 //",
    "GK16ujjvni_u:4686": " yathā-",
    "GK16ujjvni_u:4687": " kṣiti-luṭhita-śikhaṇḍāpīḍam ārān mukunde",
    "GK16ujjvni_u:4688": " racayati rati-kānta-stoma-kānte praṇāmam /",
    "GK16ujjvni_u:4689": " nayana-jaladharābhyāṃ kurvatī bāṣpa-vṛṣṭiṃ",
    "GK16ujjvni_u:4690": " varatanur iha māna-grīṣma-nāśaṃ śaśaṃsa // RUnm_15.124 //",
    "GK16ujjvni_u:4691": " atha upekṣā-",
    "GK16ujjvni_u:4692": " sāmādau tu parikṣīṇe syād upekṣāvadhīraṇam /",
    "GK16ujjvni_u:4693": " upekṣā kathyate kaiścit tūṣṇīmbhāvatayā sthitiḥ // RUnm_15.125 //",
    "GK16ujjvni_u:4694": " tad dvayaṃ, yathā-",
    "GK16ujjvni_u:4695": " sūnur vallabha eṣa vallavapates tatrāpi vīrāgraṇī-",
    "GK16ujjvni_u:4696": " statrāpi smara-maṇḍalī-vijayinā rūpeṇa vibhrājitaḥ /",
    "GK16ujjvni_u:4697": " sakhyaḥ samprati rūkṣatā pṛthur iyaṃ tenātra na śreyase",
    "GK16ujjvni_u:4698": " dūre paśyata yāti niṣṭhura-manāḥ kā yuktir atrocitā // RUnm_15.126 //",
    "GK16ujjvni_u:4699": " māne muhur nitibhir apy atidurnivāre",
    "GK16ujjvni_u:4700": " vācaṃyama-vratam ahaṃ tarasāgrahīṣam /",
    "GK16ujjvni_u:4701": " bāṣpaṃ tato vikiratī nijagāda padmā",
    "GK16ujjvni_u:4702": " pauṣpaṃ rajaḥ patitam atra dṛśor mameti // RUnm_15.127 //",
    "GK16ujjvni_u:4703": " athavā-",
    "GK16ujjvni_u:4704": " prasādana-vidhiṃ muktvā vākyair anyārtha-sūcakaiḥ /",
    "GK16ujjvni_u:4705": " prasādanaṃ mṛgākṣīṇām upekṣeti smṛtā budhaiḥ // RUnm_15.128 //",
    "GK16ujjvni_u:4706": " yathā-",
    "GK16ujjvni_u:4707": " dhammille nava-mālatī paricitā savye ca śabda-grahe",
    "GK16ujjvni_u:4708": " mallī sundari dakṣiṇe tu katarat puṣpaṃ tava bhrājate /",
    "GK16ujjvni_u:4709": " āghreyaṃ paricetum ity upahite vyājena nāsā-puṭe",
    "GK16ujjvni_u:4710": " gaṇḍodyat-pulakā vihasya hariṇā candrāvalī cumbitā // RUnm_15.129 //",
    "GK16ujjvni_u:4711": " atha rasāntaram-",
    "GK16ujjvni_u:4712": " ākasmika-bhayādīnāṃ prastutiḥ syād rasāntaram /",
    "GK16ujjvni_u:4713": " yādṛcchikaṃ buddhi-pūrvam iti dvedhā tad ucyate // RUnm_15.130 //",
    "GK16ujjvni_u:4714": " tatra yādṛcchikam-",
    "GK16ujjvni_u:4715": " upasthitam akasmād yat tad yādṛcchikam ucyate // RUnm_15.131 //",
    "GK16ujjvni_u:4716": " yathā-",
    "GK16ujjvni_u:4717": " api gurubhir upāyair adya sāmādibhir yā",
    "GK16ujjvni_u:4718": " lavam api na mṛgākṣī māna-mudrām abhāṅkṣīt /",
    "GK16ujjvni_u:4719": " harim iha parirebhe sā svayaṃgrāham agre",
    "GK16ujjvni_u:4720": " nava-jaladhara-nādair bhīṣitā paśya bhadrā // RUnm_15.132 //",
    "GK16ujjvni_u:4721": " yathā vā-",
    "GK16ujjvni_u:4722": " upāyeṣu vyarthonnatiṣu bata sāmādiṣu sakhe",
    "GK16ujjvni_u:4723": " sakhīnāṃ cāturye gatavati ca sadyaḥ śithilatām /",
    "GK16ujjvni_u:4724": " viśākhāyāḥ kopa-jvara-haraṇa-mantra-pratinidhiṃ",
    "GK16ujjvni_u:4725": " sacītkāraṃ rūkṣa-svanitam akarod ukṣa-danujaḥ // RUnm_15.133 //",
    "GK16ujjvni_u:4726": " atha buddhi-pūrvam-",
    "GK16ujjvni_u:4727": " buddhi-pūrvaṃ tu kāntena pratyutpanna-dhiyā kṛtam // RUnm_15.134 //",
    "GK16ujjvni_u:4728": " yathā-",
    "GK16ujjvni_u:4729": " pāṇau pañcamukhena duṣṭa-kṛmiṇā daṣṭo'smi roṣād iti",
    "GK16ujjvni_u:4730": " vyājāt kūṇita-locanaṃ vraja-patau vyābhujya vaktraṃ sthite /",
    "GK16ujjvni_u:4731": " sadyaḥ projjhita-roṣa-vṛttir asakṛt kiṃ vṛttam ity ākulā",
    "GK16ujjvni_u:4732": " jalpantī smita-bandhur āsyam amunā gāndharvikā cumbitā // RUnm_15.135 //",
    "GK16ujjvni_u:4733": " yathā vā-",
    "GK16ujjvni_u:4734": " nyastaṃ dāma kṛtāgasādya hariṇā dṛṣṭvā puro rādhayā",
    "GK16ujjvni_u:4735": " kṣiptenābhihataḥ sa tena kapaṭī duḥkhīva bhugnānanaḥ /",
    "GK16ujjvni_u:4736": " mīlann eva niṣedivān bhuvi tataḥ sadyas tayā vyagrayā",
    "GK16ujjvni_u:4737": " pāñibhyāṃ dhṛta-kandharaḥ sthita-mukho bimboṣṭham asyāḥ papau",
    "GK16ujjvni_u:4738": " deśa-kāla-balenaiva muralī-śravaṇena ca /",
    "GK16ujjvni_u:4739": " vināpy upāyaṃ māno'sau līyate vraja-subhruvām // RUnm_15.137 //",
    "GK16ujjvni_u:4740": " tatra deśa-balena, yathā-",
    "GK16ujjvni_u:4741": " alaṅkīrṇaṃ candrāvalir ali-ghaṭā-jhaṅkṛti-bharaiḥ",
    "GK16ujjvni_u:4742": " puro vṛndāraṇyaṃ kim api kalayantī kusumitam /",
    "GK16ujjvni_u:4743": " hariṃ ca smerāsyaṃ priyaka-taru-mūle priyam itaḥ",
    "GK16ujjvni_u:4744": " skhalan-mānā sakhyām adiśata satṛṣṇaṃ dṛśam asau // RUnm_15.138 //",
    "GK16ujjvni_u:4745": " kāla-balena, yathā-",
    "GK16ujjvni_u:4746": " śaradi madhura-mūrtiḥ paśya kānti-cchaṭābhiḥ",
    "GK16ujjvni_u:4747": " snapayati ravikanyā-tīra-vanyāṃ sudhāṃśuḥ /",
    "GK16ujjvni_u:4748": " iti niśi niśamayya vyāhṛtiṃ dūtikāyāḥ",
    "GK16ujjvni_u:4749": " smita-rucibhir atānīt tatra rādhā prasādam // RUnm_15.139 //",
    "GK16ujjvni_u:4750": " muralī-śabdena, yathā-",
    "GK16ujjvni_u:4751": " yadi roṣaṃ na hi muñcasi",
    "GK16ujjvni_u:4752": " na muñca mama devi nātra nirbandhaḥ /",
    "GK16ujjvni_u:4753": " phutkṛti-vidhūta-mānaḥ",
    "GK16ujjvni_u:4754": " sa bhavatu vijayī harer veṇuḥ // RUnm_15.140 //",
    "GK16ujjvni_u:4755": " yathā vā-",
    "GK16ujjvni_u:4756": " mānasyopādhyāyi prasīda sakhi rundhi me śruti-dvandvam /",
    "GK16ujjvni_u:4757": " ayam uccāṭana-mantraṃ siddho veṇur vane paṭhati // RUnm_15.141 //",
    "GK16ujjvni_u:4758": " tāratamyaṃ tu mānasya hetoḥ syāt tāratamyataḥ /",
    "GK16ujjvni_u:4759": " syāl laghur madhyamaś cāsau mahiṣṭhaś cety atas tridhā // RUnm_15.142 //",
    "GK16ujjvni_u:4760": " susādhyaḥ syāl laghur māno yatna-sādhyasya madhyamaḥ /",
    "GK16ujjvni_u:4761": " duḥsādhyaḥ syād upāyena mahiṣṭhaḥ preyasāpy ayam // RUnm_15.143 //",
    "GK16ujjvni_u:4762": " kṛṣṇe roṣoktayas tāsāṃ vāmo durlīla-śekharaḥ /",
    "GK16ujjvni_u:4763": " kitavendro mahā-dhūrtaḥ kaṭhoro nirapatrapaḥ // RUnm_15.144 //",
    "GK16ujjvni_u:4764": " atidurlalito gopī-bhujaṅgo rata-hiṇḍakaḥ /",
    "GK16ujjvni_u:4765": " gopikā-dharma-vidhvaṃsī gopa-sādhvī-viḍambakaḥ // RUnm_15.145 //",
    "GK16ujjvni_u:4766": " kāmukeśas tamisraughaḥ śyāmātmāmbara-taskaraḥ /",
    "GK16ujjvni_u:4767": " govardhana-taṭāraṇya-bāṭa-pāṭac-carādayaḥ // RUnm_15.146 //",
    "GK16ujjvni_u:4768": " iti mānaḥ /",
    "GK16ujjvni_u:4769": " atha prema-vaicittyam-",
    "GK16ujjvni_u:4770": " priyasya sannikarṣe'pi premonmāda-bhramād bhavet /",
    "GK16ujjvni_u:4771": " yā viśleṣa-dhiyārtis tat prema-vaicittyam ucyate // RUnm_15.147 //",
    "GK16ujjvni_u:4772": " yathā-",
    "GK16ujjvni_u:4773": " ābhīrendra-sute sphuraty api puras tīvrānurāgotthayā",
    "GK16ujjvni_u:4774": " viśleṣa-jvara-sampadā vivaśa-dhīr atyantam udghūrṇitā /",
    "GK16ujjvni_u:4775": " kāntaṃ me sakhi darśayeti daśanair udgūrṇa-śasyāṅkurā",
    "GK16ujjvni_u:4776": " rādhā hanta tathā vyaceṣṭate yataḥ kṛṣṇo'py abhūd vismitaḥ // RUnm_15.148 //",
    "GK16ujjvni_u:4777": " yathā vā vidagdha-mādhave (5.46)-",
    "GK16ujjvni_u:4778": " samajani davād vitrastānāṃ kim ārta-ravo gavāṃ",
    "GK16ujjvni_u:4779": " mayi kim abhavad vaiguṇyaṃ vā niraṅkuśam īkṣitam /",
    "GK16ujjvni_u:4780": " vyaraci nibhṛtaṃ kiṃ vāhūtiḥ kayācid abhīṣṭayā",
    "GK16ujjvni_u:4781": " yad iha sahasā mām atyākṣīd vane vanajekṣaṇaḥ // RUnm_15.149 //",
    "GK16ujjvni_u:4782": " vilāsam anurāgas tu kutracit kam api vrajam /",
    "GK16ujjvni_u:4783": " pārśve santam api preṣṭhaṃ hāritaṃ kurute sphuṭam // RUnm_15.150 //",
    "GK16ujjvni_u:4784": " suṣṭhūdāharatā paṭṭa-mahiṣī-gīta-vibhramam /",
    "GK16ujjvni_u:4785": " spaṣṭaṃ muktā-phale caitad vopadevena varṇitam // RUnm_15.151 //",
    "GK16ujjvni_u:4786": " iti prema-vaicittyam",
    "GK16ujjvni_u:4787": " atha pravāsaḥ",
    "GK16ujjvni_u:4788": " pūrva-saṅgatayor yūnor bhaved deśāntarādibhiḥ /",
    "GK16ujjvni_u:4789": " vyavadhānaṃ tu yat prājñaiḥ sa pravāsa itīryate // RUnm_15.152 //",
    "GK16ujjvni_u:4790": " taj-janya-vipralambho'yaṃ pravāsatvena kathyate /",
    "GK16ujjvni_u:4791": " harṣa-garva-mada-vrīḍā varjayitvā samīritāḥ // RUnm_15.153 //",
    "GK16ujjvni_u:4792": " śṛṅgāra-yogyāḥ sarve'pi pravāse vyabhicāriṇaḥ /",
    "GK16ujjvni_u:4793": " sa dvidhā buddhi-pūrvaḥ syāt tathiavābuddhi-pūrvakaḥ // RUnm_15.154 //",
    "GK16ujjvni_u:4794": " atra buddhi-pūrvaḥ-",
    "GK16ujjvni_u:4795": " dūre kāryānurodhena gamaḥ syād buddhi-pūrvakaḥ /",
    "GK16ujjvni_u:4796": " kāryaṃ kṛṣṇasya kathitaṃ svabhakta-prīṇanādikam // RUnm_15.155 //",
    "GK16ujjvni_u:4797": " kiñcid dūre sudūre ca gamanād apy ayaṃ dvidhā // RUnm_15.156 //",
    "GK16ujjvni_u:4798": " tatra ādyaḥ-",
    "GK16ujjvni_u:4799": " dṛṣṭiṃ nidhāya surabhī-nikuramba-vīthyāṃ",
    "GK16ujjvni_u:4800": " kṛṣṇeti varṇa-yugalābhyasena rasajñām /",
    "GK16ujjvni_u:4801": " śuśrūṣaṇe murali-nisvanitasya karṇau",
    "GK16ujjvni_u:4802": " cittaṃ mukhe tava nayaty ahar adya rādhā // RUnm_15.157 //",
    "GK16ujjvni_u:4803": " atha dvitīyaḥ-",
    "GK16ujjvni_u:4804": " bhāvī bhavaṃś ca bhūtaś ca tirvidhaḥ sa tu kīrtyate // RUnm_15.158 //",
    "GK16ujjvni_u:4805": " tatra bhāvī,",
    "GK16ujjvni_u:4806": " yathā uddhava-sandeśe (67)-",
    "GK16ujjvni_u:4807": " eṣa kṣattā vrajanarapateḥ ājñayā gokule asmin",
    "GK16ujjvni_u:4808": " bāle prāto nagaragataye ghoṣaṇāmātanoti /",
    "GK16ujjvni_u:4809": " duṣṭam bhūyaḥ sphurati ca balādīkṣaṇaṃ dakṣiṇaṃ me",
    "GK16ujjvni_u:4810": " tena svāntaṃ sphuṭati caṭulam hanta bhāvyaṃ na jāne // RUnm_15.159 //",
    "GK16ujjvni_u:4811": " bhavan, yathā lalita-mādhave (3.7)-",
    "GK16ujjvni_u:4812": " bhānor bimbe tvaritam udaya-prasthataḥ prasthite'sau",
    "GK16ujjvni_u:4813": " yātrānandīṃ paṭhati muditaḥ syandane gāndineyaḥ /",
    "GK16ujjvni_u:4814": " tāvat tūrṇaṃ sphuṭa khura-puṭaiḥ kṣauṇi-pṛṣṭaṃ khananto",
    "GK16ujjvni_u:4815": " yāvan nāmī hṛdaya bhavato ghoṭakāḥ sphoṭakā syuḥ // RUnm_15.160 //",
    "GK16ujjvni_u:4816": " bhūto, yathā uddhava-sandeśe (85)-",
    "GK16ujjvni_u:4817": " kāmaṃ dūre sahacari varīvarti yat kaṃsavairī",
    "GK16ujjvni_u:4818": " na idam lokottaramapi vipaddurdinaṃ me dunoti /",
    "GK16ujjvni_u:4819": " āśākīlo hṛdi kila vṛtaḥ prāṇarodhī tu yo me",
    "GK16ujjvni_u:4820": " so'yaṃ pīḍāṃ niviḍavaḍavāvahnitīvrastanoti // RUnm_15.161 //",
    "GK16ujjvni_u:4821": " atra śrī-yadu-siṃhena preyasīhir amuṣya ca /",
    "GK16ujjvni_u:4822": " preṣaṇaṃ kriyate premṇā sandeśasya parasparam // RUnm_15.162 //",
    "GK16ujjvni_u:4823": " yathā uddhava-sandeśe (115)-",
    "GK16ujjvni_u:4824": " soḍhavyaṃ te kathamapi balāccakṣuṣī mudrayitvā",
    "GK16ujjvni_u:4825": " tīvrottāpam hatamanasijoddāmavikrāntacakram /",
    "GK16ujjvni_u:4826": " dvitraireva priyasakhi dinaiḥ sevyatāṃ devi śavye",
    "GK16ujjvni_u:4827": " yāsyāmi tvatpraṇayacaṭulabhrūyugāḍambarāṇām // RUnm_15.163 //",
    "GK16ujjvni_u:4828": " tathā padyāvalyām (376)-",
    "GK16ujjvni_u:4829": " kālindyāḥ pulinaṃ pradoṣa-maruto ramyāḥ śaśaṅkāṃśavaḥ",
    "GK16ujjvni_u:4830": " santāpaṃ na harantu nāma nitarāṃ kurvanti kasmāt punaḥ /",
    "GK16ujjvni_u:4831": " sandiṣṭaṃ vraja-yoṣitām iti hareḥ saṃśṛṇvato'ntaḥpure",
    "GK16ujjvni_u:4832": " niḥśvāsāḥ prasṛtā jayanti ramaṇī-saubhāgya-garva-cchidaḥ // RUnm_15.164 //",
    "GK16ujjvni_u:4833": " atha abuddhi-pūrvaḥ-",
    "GK16ujjvni_u:4834": " pāratntryodbhavo yas tu proktaḥ so'buddhi-pūrvakaḥ /",
    "GK16ujjvni_u:4835": " divyādivyādi-janitaṃ pāratantryam anekadhā // RUnm_15.165 //",
    "GK16ujjvni_u:4836": " yathā lalita-mādhave (2.27)-",
    "GK16ujjvni_u:4837": " ānītāsi mayā manoratha-śata-vyagreṇa nirbandhataḥ",
    "GK16ujjvni_u:4838": " pūrṇaṃ śārada-purṇimā-parimalair vṛndāṭavī-maṇḍalam /",
    "GK16ujjvni_u:4839": " sadyaḥ sundari śaṅkhacūḍa-kapaṭa-prāptodayenādhunā",
    "GK16ujjvni_u:4840": " daivenādya virodhinā katham itas tvaṃ hanta dūrīkṛtā // RUnm_15.166 //",
    "GK16ujjvni_u:4841": " cintātra jāgarodvegau tānavaṃ malināṅgatā /",
    "GK16ujjvni_u:4842": " pralāpo vyādhir unmādo moho mṛtyur daśā daśa // RUnm_15.167 //",
    "GK16ujjvni_u:4843": " tatra cintā,",
    "GK16ujjvni_u:4844": " yathā haṃsadūte (2)-",
    "GK16ujjvni_u:4845": " yadā yāto gopīhṛdayamadano nandasadanān",
    "GK16ujjvni_u:4846": " mukundo gāndinyāstanayamanuvindan madhupurīm /",
    "GK16ujjvni_u:4847": " tadāmānkṣīccintāsariti ghanaghūrṇāparicayair",
    "GK16ujjvni_u:4848": " agādhāyāṃ bādhāmayapayasi rādhā virahiṇī // RUnm_15.168 //",
    "GK16ujjvni_u:4849": " atha jāgaraḥ,",
    "GK16ujjvni_u:4850": " yathā padyāvalyāṃ (322)-",
    "GK16ujjvni_u:4851": " yāḥ paśyanti priyaṃ svapne dhanyāstāḥ sakhi yoṣitaḥ /",
    "GK16ujjvni_u:4852": " asmākaṃ tu gate kṛṣṇe gatā nidrāpi vairiṇī // RUnm_15.169 //",
    "GK16ujjvni_u:4853": " atha udvegaḥ,",
    "GK16ujjvni_u:4854": " yathā haṃsadūte (104)-",
    "GK16ujjvni_u:4855": " mano me hā kaṣṭaṃ jvalati kimahaṃ hanta karavai",
    "GK16ujjvni_u:4856": " na pāraṃ nāvāraṃ kimapi kalayāmy asya jaladheḥ /",
    "GK16ujjvni_u:4857": " iyaṃ vande mūrdhnā sapadi tamupāyaṃ kathaya māṃ",
    "GK16ujjvni_u:4858": " parāmṛṣye yasmāddhṛtikaṇikayāpe kṣaṇikayā // RUnm_15.170 //",
    "GK16ujjvni_u:4859": " atha tānavaṃ, yathā-",
    "GK16ujjvni_u:4860": " udañcad-vaktrāmbhoruha-vikṛtir antaḥ-kaluṣitā",
    "GK16ujjvni_u:4861": " sadāhārābhāva-glapita-kuca-kokā yadupate /",
    "GK16ujjvni_u:4862": " viśuṣyantī rādhā tava viraha-tāpād anudinaṃ",
    "GK16ujjvni_u:4863": " nidāghe kulyeva kraśima-paripākaṃ prathayati // RUnm_15.171 //",
    "GK16ujjvni_u:4864": " atha malināṅgatā-",
    "GK16ujjvni_u:4865": " hima-visara-viśīrṇāmbhoja-tulyānana-śrīḥ",
    "GK16ujjvni_u:4866": " khara-marud-aparajyad-bandhu-jīvopamauṣṭhī /",
    "GK16ujjvni_u:4867": " aghahara śarad-arkottāpitendīvarākṣī",
    "GK16ujjvni_u:4868": " tava viraha-vipatti-mlāpitāsīd viśākhā // RUnm_15.172 //",
    "GK16ujjvni_u:4869": " atha pralāpaḥ,",
    "GK16ujjvni_u:4870": " yathā lalita-mādhave (3.25)-",
    "GK16ujjvni_u:4871": " kva nanda-kula-candramāḥ kva śikhi-candrakālaṅkṛtiḥ",
    "GK16ujjvni_u:4872": " kva mandra-muralī-ravaḥ kva nu surendra-nīla-dyutiḥ",
    "GK16ujjvni_u:4873": " kva rāsa-rasa-tāṇḍavī kva sakhi jīva-rakṣauṣadhir",
    "GK16ujjvni_u:4874": " nidhir mama suhṛttamaḥ kva bata hanta hā dhig-vidhim // RUnm_15.173 //",
    "GK16ujjvni_u:4875": " atha vyādhiḥ,",
    "GK16ujjvni_u:4876": " yathā tatraiva (3.28)",
    "GK16ujjvni_u:4877": " uttāpī puṭa-pākato æpi garala-grāmād api kṣobhaṇo",
    "GK16ujjvni_u:4878": " dambholer api duḥsahaḥ kaṭur alaṃ hṛn-magna-śūlyād api",
    "GK16ujjvni_u:4879": " tīvraḥ prauḍha-visūcikāni-cayato æpy uccair mamāyaṃ balī",
    "GK16ujjvni_u:4880": " marmāṇy adya bhinatti gokula-pater viśleṣa-janmā jvaraḥ // RUnm_15.174 //",
    "GK16ujjvni_u:4881": " atha unmādaḥ-",
    "GK16ujjvni_u:4882": " bhramati bhavana-garbhe nirnimittaṃ hasantī",
    "GK16ujjvni_u:4883": " prathayati tava vārtāṃ cetanācetaneṣu /",
    "GK16ujjvni_u:4884": " lutḥati ca bhuvi rādhā kampitāṅgī murāre",
    "GK16ujjvni_u:4885": " viṣama-viraha-khedodgāri-vibhrānta-cittā // RUnm_15.175 //",
    "GK16ujjvni_u:4886": " yathā vā-",
    "GK16ujjvni_u:4887": " adyākāṇḍikam aṭṭahāsa-paṭalaṃ nirmāti gharmāmbu-bhāk",
    "GK16ujjvni_u:4888": " cītkāraṃ kurute camatkṛti-parā sotkaṇṭham ākasmikam /",
    "GK16ujjvni_u:4889": " ākrandaṃ vitanoti gharghara-ghanodghoṣaṃ kilātarkitaṃ",
    "GK16ujjvni_u:4890": " rādhā mādhava-viprayoga-rabhasād anyeva tīvrād abhūt // RUnm_15.176 //",
    "GK16ujjvni_u:4891": " atha mohaḥ-",
    "GK16ujjvni_u:4892": " nirundhe dainyābdhiṃ harati guru-cintā paribhavaṃ",
    "GK16ujjvni_u:4893": " vilumpaty unmādaṃ sthagayati balād bāṣpa-laharīm /",
    "GK16ujjvni_u:4894": " idānīṃ kaṃsāre kuvalaya-dṛśaḥ kevalam idaṃ",
    "GK16ujjvni_u:4895": " vidhatte sācivyaṃ tava viraha-mūrcchā-sahacarī // RUnm_15.177 //",
    "GK16ujjvni_u:4896": " atha mṛtyuḥ,",
    "GK16ujjvni_u:4897": " yathā haṃsadūte (96)-",
    "GK16ujjvni_u:4898": " aye rāsakrīḍārasika mama sakhyāṃ navanavā",
    "GK16ujjvni_u:4899": " purā baddhā yena praṇayalaharī hanta gahanā /",
    "GK16ujjvni_u:4900": " sa cen muktāpekṣastvamapi dhig imāṃ tulaśakalaṃ",
    "GK16ujjvni_u:4901": " yadetasyā nāsānihitamidamadyāpi calati // RUnm_15.178 //",
    "GK16ujjvni_u:4902": " pravāsa-vipralambhe'smin daśās tās tā harer api /",
    "GK16ujjvni_u:4903": " atropalakṣaṇāyaikam udāharaṇam īryate // RUnm_15.179 //",
    "GK16ujjvni_u:4904": " yathā-",
    "GK16ujjvni_u:4905": " krīḍā-ratna-gṛhe viḍambita-payaḥ-phenāvalī-mārdane",
    "GK16ujjvni_u:4906": " talpe necchati kalpa-śākhi-camarī-ramye'pi rājñāṃ sutāḥ /",
    "GK16ujjvni_u:4907": " kintu dvāravatī-patir vraja-giri-droṇī-vilāntaḥ-śilā-",
    "GK16ujjvni_u:4908": " paryaṅkopari rādhikā-rati-kalāṃ dhyāyan muhuḥ klāmyati // RUnm_15.180 //",
    "GK16ujjvni_u:4909": " proktānāṃ prema-bhedānāṃ vividhatvād daśā api /",
    "GK16ujjvni_u:4910": " vividhāḥ syur ihety etā bhūma-bhītyā na kīrtitāḥ // RUnm_15.181 //",
    "GK16ujjvni_u:4911": " etās tu prema-bhedānām anubhāvatayā daśāḥ /",
    "GK16ujjvni_u:4912": " sādhāraṇyaḥ samastānāṃ prāyaśaḥ sambhavanty api // RUnm_15.182 //",
    "GK16ujjvni_u:4913": " kintv atraivādhirūḍhasya mohanatvam apeyuṣaḥ /",
    "GK16ujjvni_u:4914": " asādhāraṇa-rūpās tu tat-prasaṅge puroditāḥ // RUnm_15.183 //",
    "GK16ujjvni_u:4915": " vipralambhaṃ paraṃ kecit karuṇābhidham ucire /",
    "GK16ujjvni_u:4916": " sa pravāsa-viśeṣatvān naivātra pṛthag īritaḥ // RUnm_15.184 //",
    "GK16ujjvni_u:4917": " iti vipralambha-bhedāḥ",
    "GK16ujjvni_u:4918": " atha saṃyoga-viyoga-sthitiḥ",
    "GK16ujjvni_u:4919": " harer līlā-viśeṣasya prakaṭasyānusārataḥ /",
    "GK16ujjvni_u:4920": " varṇitā virahāvasthā goṣṭha-vāma-bhruvām asau // RUnm_15.185 //",
    "GK16ujjvni_u:4921": " vṛndāraṇye viharatā sadā rāsādi-vibhramaiḥ /",
    "GK16ujjvni_u:4922": " hariṇā vraja-devīnāṃ viraho'sti na karhicit // RUnm_15.186 //",
    "GK16ujjvni_u:4923": " tathā ca pādme pātāla-khaṇḍe mathurā-māhātmye-",
    "GK16ujjvni_u:4924": " go-gopa-gopikā-saṅge yatra krīḍati kaṃsahā // RUnm_15.187 //",
    "GK16ujjvni_u:4925": " iti /",
    "GK16ujjvni_u:4926": " iti saṃyoga-viyoga-sthitiḥ",
    "GK16ujjvni_u:4927": " atha sambhogaḥ",
    "GK16ujjvni_u:4928": " darśanāliṅganādīnāṃ ānukūlyān niṣevayā /",
    "GK16ujjvni_u:4929": " yūnor ullāsam ārohan bhāvaḥ sambhoga ucyate // RUnm_15.188 //",
    "GK16ujjvni_u:4930": " manīṣibhir ayaṃ mukho gauṇaś ceti dvidhoditaḥ // RUnm_15.189 //",
    "GK16ujjvni_u:4931": " tatra mukhyaḥ-",
    "GK16ujjvni_u:4932": " mukhyo jāgrad-avasthāyāṃ sambhogaḥ sa caturvidhaḥ // RUnm_15.190 //",
    "GK16ujjvni_u:4933": " tān pūrva-rāgato mānāt pravāsa-dvayataḥ kramāt /",
    "GK16ujjvni_u:4934": " jātān saṃkṣipta-saṅkīrṇa-sampanna-rddhimato viduḥ // RUnm_15.191 //",
    "GK16ujjvni_u:4935": " tatra saṅkṣiptaḥ-",
    "GK16ujjvni_u:4936": " yuvānau yatra saṃkṣiptān sādhvasa-vrīḍitādibhiḥ /",
    "GK16ujjvni_u:4937": " upacārān niṣevete sa saṃkṣipta itīritaḥ // RUnm_15.192 //",
    "GK16ujjvni_u:4938": " tatra nāyakena kṛtaḥ,",
    "GK16ujjvni_u:4939": " yathā saptaśatyām-",
    "GK16ujjvni_u:4940": " līlāhituliaselo rakkha-u vo rāhiātthaṇapphaṃse /",
    "GK16ujjvni_u:4941": " hariṇo paḍhama-samāgama-sajjhasabebellio hattho // RUnm_15.193 //",
    "GK16ujjvni_u:4942": " (līlābhitulita-śailo rakṣatu vo rādhikā-stana-sparśe /",
    "GK16ujjvni_u:4943": " hareḥ prathama-samāgama-sādhvasa-vevellito hastaḥ //)",
    "GK16ujjvni_u:4944": " nāyikāyāḥ, yathā-",
    "GK16ujjvni_u:4945": " cumbe paṭāvṛta-mukhī nava-saṅgame'bhū-",
    "GK16ujjvni_u:4946": " dāliṅgane kuṭilitāṅga-latā tadāsīt /",
    "GK16ujjvni_u:4947": " avyakta-vāg ajani keli-kathāsu rādhā",
    "GK16ujjvni_u:4948": " modaṃ tathāpi vidadhe madhusūdanasya // RUnm_15.194 //",
    "GK16ujjvni_u:4949": " atha saṅkīrṇaḥ-",
    "GK16ujjvni_u:4950": " yatra saṅkīryamāṇāḥ syur vyalīka-smaraṇādibhiḥ /",
    "GK16ujjvni_u:4951": " upacārāḥ sa saṅkīrṇaḥ kiñcit taptekṣu-peśalaḥ // RUnm_15.195 //",
    "GK16ujjvni_u:4952": " yathā-",
    "GK16ujjvni_u:4953": " sāsūya-jalpita-sudhāni samatsarāṇi",
    "GK16ujjvni_u:4954": " manoparāma-ramaṇīya-dṛg-iṅgitāni /",
    "GK16ujjvni_u:4955": " kaṃsa-dviṣaḥ sphurad-amanda-mukhāny anaṅga-",
    "GK16ujjvni_u:4956": " vikrīḍitāni saha rādhikayā jayanti // RUnm_15.196 //",
    "GK16ujjvni_u:4957": " yathā vā-",
    "GK16ujjvni_u:4958": " vaktraṃ kiñcid avāñcitaṃ vivṛṇute nātiprasādodayaṃ",
    "GK16ujjvni_u:4959": " dṛṣṭir bhugna-taṭā vyanakti śanakair īrṣyāvaśeṣa-cchaṭām /",
    "GK16ujjvni_u:4960": " rādhāyāḥ sakhi sūcayaty aviśadā vāg apy asūyākalāṃ",
    "GK16ujjvni_u:4961": " mānantaṃ bruvatī tathāpi madhurā kṛṣṇaṃ dhinoty ākṛtiḥ // RUnm_15.197 //",
    "GK16ujjvni_u:4962": " atha sampannaḥ-",
    "GK16ujjvni_u:4963": " pravāsāt saṅgate kānte bhogaḥ sampanna īritaḥ /",
    "GK16ujjvni_u:4964": " dvidhā syād āgatiḥ prādurbhāvaś ceti sa saṅgamaḥ // RUnm_15.198 //",
    "GK16ujjvni_u:4965": " tatra āgatiḥ-",
    "GK16ujjvni_u:4966": " laukika-vyavahāreṇa syād āgamanam āgatiḥ // RUnm_15.199 //",
    "GK16ujjvni_u:4967": " yathā uddhava-sandeśe (40)-",
    "GK16ujjvni_u:4968": " mā mandākṣaṃ kuru gurujanāddehalīṃ gehamadhyā-",
    "GK16ujjvni_u:4969": " dehi klāntā divasamakhilam hanta viśleṣato'si /",
    "GK16ujjvni_u:4970": " eṣa smero milati mṛdule vallavīcittahārī",
    "GK16ujjvni_u:4971": " hārī guñjāvalibhiralibhirlīḍhagandho mukundaḥ // RUnm_15.200 //",
    "GK16ujjvni_u:4972": " atha prādurbhāvaḥ-",
    "GK16ujjvni_u:4973": " preṣṭhānāṃ prema-saṃrambha-vihvalānāṃ puro hariḥ /",
    "GK16ujjvni_u:4974": " āvirbhavaty akasmād yat prādurbhāvaḥ sa ucyate // RUnm_15.201 //",
    "GK16ujjvni_u:4975": " yathā śrī-daśame (10.32.2)-",
    "GK16ujjvni_u:4976": " tāsām āvirabhūc chauriḥ smayamānamukhāmbujaḥ /",
    "GK16ujjvni_u:4977": " pītāmbara-dharaḥ sragvī sākṣān manmatha-manmathaḥ // RUnm_15.202 //",
    "GK16ujjvni_u:4978": " yathā vā haṃsadūte (107)-",
    "GK16ujjvni_u:4979": " ayi svapno dūre viramatu samakṣaṃ śṛṇu haṭhā-",
    "GK16ujjvni_u:4980": " daviśvastā mā bhūriha sakhi manovibhramadhiyā /",
    "GK16ujjvni_u:4981": " vayasyaste govardhanavipinamāsādya kutukā-",
    "GK16ujjvni_u:4982": " dakāṇḍe yadbhūyaḥ smarakalahapāṇḍityamatanot // RUnm_15.203 //",
    "GK16ujjvni_u:4983": " rūḍhākhya-bhāva-jāto'yaṃ sambhogo vaipralambhikaḥ /",
    "GK16ujjvni_u:4984": " nirbharānanda-purāṇāṃ paramāvadhir iṣyate // RUnm_15.204 //",
    "GK16ujjvni_u:4985": " dviguṇā virahārtiḥ syāt sphuraṇe veṇu-rāgaje /",
    "GK16ujjvni_u:4986": " prādurbhāve bhavaty atra sarvābhīṣṭa-sukhotsavaḥ // RUnm_15.205 //",
    "GK16ujjvni_u:4987": " atha samṛddhimān-",
    "GK16ujjvni_u:4988": " durlabhālokayor yūnoḥ pāratantryād viyuktayoḥ /",
    "GK16ujjvni_u:4989": " upabhogātireko yaḥ kīrtyate sa samṛddhimān // RUnm_15.206 //",
    "GK16ujjvni_u:4990": " yathā lalita-mādhave (7.18)-",
    "GK16ujjvni_u:4991": " dagdhaṃ hanta dadhānayā vapur idaṃ yasyāvalokāśayā",
    "GK16ujjvni_u:4992": " soḍhā marma-vipāṭane paṭur iyaṃ pīḍātivṛṣṭir mayā /",
    "GK16ujjvni_u:4993": " kālindīya-taṭī-kuṭīra-kuhara-krīḍābhisāra-vratī",
    "GK16ujjvni_u:4994": " so'yaṃ jīvita-bandhur indu-vadane bhūyaḥ samāliṅgitaḥ // RUnm_15.207 //",
    "GK16ujjvni_u:4995": " yathā vā (8.10)-",
    "GK16ujjvni_u:4996": " tavātra parimṛgyatā kim api lakṣma sākṣād iyaṃ",
    "GK16ujjvni_u:4997": " mayā tvam upasāditā nikhila-loka-lakṣmīr asi /",
    "GK16ujjvni_u:4998": " yathā jagati cañcatā caṇaka-muṣṭi-sampattaye",
    "GK16ujjvni_u:4999": " janena patitā puraḥ kanaka-vṛṣṭir āsādyate // RUnm_15.208 //",
    "GK16ujjvni_u:5000": " iti madhura-rasa-paripāka-vivekaḥ /",
    "GK16ujjvni_u:5001": " atha gauṇa-sambhogaḥ",
    "GK16ujjvni_u:5002": " channa-prakāśa-bhedena kaiścid eṣāṃ dvirūpatā /",
    "GK16ujjvni_u:5003": " iṣṭāpy atra na hi proktā nātyullāsakarī yataḥ // RUnm_15.209 //",
    "GK16ujjvni_u:5004": " atha gauṇaḥ-",
    "GK16ujjvni_u:5005": " svapne prāpti-viśeṣo'sya harer gauṇa itīryate /",
    "GK16ujjvni_u:5006": " svapno dvidhātra sāmānya-viśeṣatvena kīrtitaḥ // RUnm_15.210 //",
    "GK16ujjvni_u:5007": " sāmānyaḥ sa tu yaḥ pūrvaṃ kathito vyabhicāriṣu /",
    "GK16ujjvni_u:5008": " viśeṣaḥ khalu jāgaryā nirviśeṣao mahādbhutaḥ // RUnm_15.211 //",
    "GK16ujjvni_u:5009": " bhāvautkaṇṭhye-mayo hy eṣa caturdhā pūrvavan mataḥ // RUnm_15.212 //",
    "GK16ujjvni_u:5010": " tatra svapne saṅkṣipto, yathā-",
    "GK16ujjvni_u:5011": " vihāraṃ kurvāṇas taraṇi-tanayā-tīra-vipine",
    "GK16ujjvni_u:5012": " navāmbhoda-śreṇī-madhurima-viḍambi-dyuti-bharaḥ /",
    "GK16ujjvni_u:5013": " vidagdhānāṃ cūḍāmaṇir anudinaṃ cumbati mukhaṃ",
    "GK16ujjvni_u:5014": " mama svapne ko'pi priya-sakhi balīyān nava-yuvā // RUnm_15.213 //",
    "GK16ujjvni_u:5015": " atha svapne saṅkīrṇo, yathā-",
    "GK16ujjvni_u:5016": " sakhi kruddhā mā bhūr laghur api na doṣaḥ sumukhi me",
    "GK16ujjvni_u:5017": " na mānāgni-jvālām aśamayam ahaṃ tām asamaye /",
    "GK16ujjvni_u:5018": " sa dhūrtas te svapne rasa-vṛṣṭiṃ mayi tathā",
    "GK16ujjvni_u:5019": " yato vistīrṇāpi svayam iyam ayāsīd upaśamam // RUnm_15.214 //",
    "GK16ujjvni_u:5020": " atha svapne sampannaḥ,",
    "GK16ujjvni_u:5021": " yathā haṃsadūte (105)-",
    "GK16ujjvni_u:5022": " prayāto māṃ hitvā yadi kaṭhinacūḍāmaṇirasau",
    "GK16ujjvni_u:5023": " paryātu svacchandaṃ mama samayadharmaḥ kila gatiḥ /",
    "GK16ujjvni_u:5024": " idaṃ soḍhuṃ kā vā prabhavati yataḥ svapnakapaṭā-",
    "GK16ujjvni_u:5025": " dihāyāto vṛndāvanabhuvi kalān māṃ ramayati // RUnm_15.215 //",
    "GK16ujjvni_u:5026": " atha svāpna-samṛddhimān,",
    "GK16ujjvni_u:5027": " yathā lalita-mādhave (7.11)-",
    "GK16ujjvni_u:5028": " cirād adya svapne mama vividha-yatnād upagate",
    "GK16ujjvni_u:5029": " prapede govindaḥ sakhi nayanayor akṣaṇabhuvam /",
    "GK16ujjvni_u:5030": " gṛhītvā hā hanta tvaritam atha tasminn api rathaṃ",
    "GK16ujjvni_u:5031": " kathaṃ pratyāsannaḥ sa khalu puruṣo rāja-puruṣaḥ // RUnm_15.216 //",
    "GK16ujjvni_u:5032": " tulya-svarūpa evāyaṃ prodyan yūnor dvayor api /",
    "GK16ujjvni_u:5033": " ūṣā-niruddhayor yadvat kvacit svapno'py abādhitaḥ // RUnm_15.217 //",
    "GK16ujjvni_u:5034": " ataeva hi siddhānāṃ svapne'pi paramādbhute /",
    "GK16ujjvni_u:5035": " prāptāni maṇḍanādīni dṛśyante jāgare'pi ca // RUnm_15.218 //",
    "GK16ujjvni_u:5036": " vyatītya turyām api saṃśritānāṃ",
    "GK16ujjvni_u:5037": " tāṃ pañcamīṃ prema-mayīm avasthām /",
    "GK16ujjvni_u:5038": " na sambhavaty eva hari-priyāṇāṃ",
    "GK16ujjvni_u:5039": " svapno rajo-vṛtti-vijṛmbhito yaḥ // RUnm_15.219 //",
    "GK16ujjvni_u:5040": " ity eṣa hari-bhāvasya vilāsaḥ ko'pi peśala /",
    "GK16ujjvni_u:5041": " citra-svapnam ivātanvan kṛṣṇaḥ saṅgamayaty alam // RUnm_15.220 //",
    "GK16ujjvni_u:5042": " athaiteṣu nirūpyante tad-viśeṣāḥ supeśalāḥ /",
    "GK16ujjvni_u:5043": " ye'nubhāva-daśām asyāḥ prāpnuvanti rateḥ sphuṭam // RUnm_15.221 //",
    "GK16ujjvni_u:5044": " te tu sandarśanaṃ jalpaḥ sparśanaṃ vartma-rodhanam /",
    "GK16ujjvni_u:5045": " rāsa-vṛndāvan-krīḍā-yamunādy-ambu-kelayaḥ // RUnm_15.222 //",
    "GK16ujjvni_u:5046": " nau-khelā līlayā cauryaṃ ghaṭṭaḥ kuñjādi-līnatā /",
    "GK16ujjvni_u:5047": " madhu-pānaṃ vadhū-veśa-dhṛtiḥ kapaṭa-suptatā // RUnm_15.223 //",
    "GK16ujjvni_u:5048": " dyūta-krīḍā paṭākṛṣṭiś cumbāśleṣau nakhārpaṇam /",
    "GK16ujjvni_u:5049": " bimbādhara-sudhā-pānaḥ samprayogādayo matāḥ // RUnm_15.224 //",
    "GK16ujjvni_u:5050": " tatra sandarśanaṃ,",
    "GK16ujjvni_u:5051": " yathā lalita-mādhave (2.26)",
    "GK16ujjvni_u:5052": " calākṣi-guru-lokataḥ sphurati tāvad antarbhayaṃ",
    "GK16ujjvni_u:5053": " kula-sthitir alaṃ tu me manasi tāvad unmīlati /",
    "GK16ujjvni_u:5054": " calan-makara-kuṇḍala-sphurita-phulla-gaṇḍa-sthalaṃ",
    "GK16ujjvni_u:5055": " na yāvad aparokṣatām idam apaiti vaktrāmbujam // RUnm_15.225 //",
    "GK16ujjvni_u:5056": " atha jalpaḥ-",
    "GK16ujjvni_u:5057": " jalpaḥ parasparaṃ goṣṭhī vitathoktiś ca kathyate // RUnm_15.226 //",
    "GK16ujjvni_u:5058": " atra parasparaḥ goṣṭhī,",
    "GK16ujjvni_u:5059": " yathā dāna-keli-kaumudyām (42-43)",
    "GK16ujjvni_u:5060": " dharṣaṇe nakula-strīṇāṃ bhujaṅgeśaḥ kṣamaḥ katham /",
    "GK16ujjvni_u:5061": " yad etā daśanair eṣa daśan nāpnoti maṅgalam // RUnm_15.227 //",
    "GK16ujjvni_u:5062": " aprauḍha-dvija-rāja-rājad-alikā labdhā vibhūtiṃ rucāṃ",
    "GK16ujjvni_u:5063": " navyām ātmani kṛṣṇa-vartma-vilasad-dṛṣṭir viśākhāñcitā /",
    "GK16ujjvni_u:5064": " kandarpasya vidagdhatāṃ vidadhatI netrāñcalasya tviṣā",
    "GK16ujjvni_u:5065": " tvaṃ rādhe śiva-mūrtir ity urasi māṃ bhogīndram aṅgīkuru // RUnm_15.228 //",
    "GK16ujjvni_u:5066": " vitathoktiḥ,",
    "GK16ujjvni_u:5067": " yathā tatraiva (44)-",
    "GK16ujjvni_u:5068": " asminn adrau kati na hi mayā hanta hārādi-vittaṃ",
    "GK16ujjvni_u:5069": " hāraṃ hāraṃ hariṇa-nayanā grāhitā jaina-dīkṣām /",
    "GK16ujjvni_u:5070": " yāḥ kākūkti-sthagita-vadanāḥ patra-dānena dīnās",
    "GK16ujjvni_u:5071": " tūrṇaṃ dūrād anujagṛhire prauḍha-vallī-sakhībhiḥ // RUnm_15.229 //",
    "GK16ujjvni_u:5072": " atha sparśanam, yathā-",
    "GK16ujjvni_u:5073": " na kuru śapatham asya sparśato dūṣitoccair",
    "GK16ujjvni_u:5074": " asi bhuja-bhujagena tvaṃ bhujaṅgādhipasya /",
    "GK16ujjvni_u:5075": " tanur anupama-kampā svedam abhyudgirantī",
    "GK16ujjvni_u:5076": " kapaṭini paritas te paśya romāñcitāsti // RUnm_15.230 //",
    "GK16ujjvni_u:5077": " atha vartma-rodhanaṃ,",
    "GK16ujjvni_u:5078": " yathā vidagdha-mādhave (6.19)-",
    "GK16ujjvni_u:5079": " parītaṃ śṛṅgeṇa sphuṭatara-śilā-śyāmala-rucaṃ",
    "GK16ujjvni_u:5080": " valad-vetraṃ vaṃśa-vyatikara-lasan-mekhalam amum /",
    "GK16ujjvni_u:5081": " atikramyottuṅgaṃ dharaṇi-dharam agre katham itas",
    "GK16ujjvni_u:5082": " tvayā gantuṃ śakyā taraṇi-duhitus tīra-saraṇī // RUnm_15.231 //",
    "GK16ujjvni_u:5083": " atha rāso, yathā-",
    "GK16ujjvni_u:5084": " harir nava-ghanākṛtiḥ prati-vadhū-dvayaṃ madhyatas",
    "GK16ujjvni_u:5085": " tad-aṃsa-vilasad-bhujo bhramati citram eko'py asau /",
    "GK16ujjvni_u:5086": " vadhūś ca taḍid-ujjvalā prati-harid vayaṃ madhyataḥ",
    "GK16ujjvni_u:5087": " sakhī-dhṛta-karāmbujā naṭati paśya rāsotsave // RUnm_15.232 //",
    "GK16ujjvni_u:5088": " atha vṛndāvana-krīḍā-",
    "GK16ujjvni_u:5089": " sthala-kamala-malīnāṃ stauti gītaiḥ padaṃ te",
    "GK16ujjvni_u:5090": " rada-tati-mati-namrā vandate kunda-rājī /",
    "GK16ujjvni_u:5091": " adharam anubhajantī lambate bimba-mālā",
    "GK16ujjvni_u:5092": " vilasati tava vaśyā paśya vṛndāṭavīyam // RUnm_15.233 //",
    "GK16ujjvni_u:5093": " yamunā-jala-keliḥ, yathā-",
    "GK16ujjvni_u:5094": " vyātyukṣīyudhi rādhayā ghana-rasaiḥ paryukṣyamāṇasya te",
    "GK16ujjvni_u:5095": " mālyaṃ bhaṅgam avāpa vīra tilako yātaḥ kilādṛśyatām /",
    "GK16ujjvni_u:5096": " vaktrendau pratimā-cchalena śaraṇaṃ labdhaḥ sakhīṃ kaustubhas",
    "GK16ujjvni_u:5097": " tan mā bhūś cakito vimukta-cikuraṃ nārdaty asau tvad-vidham // RUnm_15.234 //",
    "GK16ujjvni_u:5098": " yathā vā, padyāvalyāṃ (301)-",
    "GK16ujjvni_u:5099": " jala-keli-tarala-karatala-",
    "GK16ujjvni_u:5100": " mukta-punaḥ-pihita-rādhikā-vadanaḥ /",
    "GK16ujjvni_u:5101": " jagad avatu koka-yūnor",
    "GK16ujjvni_u:5102": " vighaṭana-saṅghaṭana-kautukī kṛṣṇaḥ // RUnm_15.235 //",
    "GK16ujjvni_u:5103": " atha naukhelā,",
    "GK16ujjvni_u:5104": " yathā padyāvalyāṃ (270)-",
    "GK16ujjvni_u:5105": " muktā taraṅga-nivahena pataṅga-putrī",
    "GK16ujjvni_u:5106": " navyā ca naur iti vacas tava tathyam eva /",
    "GK16ujjvni_u:5107": " śaṅkā-nidānam idam eva mamātimātraṃ",
    "GK16ujjvni_u:5108": " tvaṃ cañcalo yad iha mādhava nāviko'si // RUnm_15.236 //",
    "GK16ujjvni_u:5109": " atha līlā-cauryam-",
    "GK16ujjvni_u:5110": " līlā-cauryaṃ bhaved vaṃśī-vastra-puṣpādi-hāritā // RUnm_15.237 //",
    "GK16ujjvni_u:5111": " atha vaṃśī-cauryam,",
    "GK16ujjvni_u:5112": " yathā padyāvalyāṃ (253)-",
    "GK16ujjvni_u:5113": " nīcair nyāsād atha caraṇayor nūpura mūkayantī",
    "GK16ujjvni_u:5114": " dhṛtvā dhṛtvā kataka-valayāny utkṣipantī bhujānte /",
    "GK16ujjvni_u:5115": " mudrām akṣṇoś cakitaṃ śaśvad ālokayantī",
    "GK16ujjvni_u:5116": " smitvā smitvā harati muralīm aṅkato mādhavasya // RUnm_15.238 //",
    "GK16ujjvni_u:5117": " atha vastra-cauryaṃ, yathā-",
    "GK16ujjvni_u:5118": " chadāvali-vṛtaiva naḥ sapadi kācid ekā vrajaṃ",
    "GK16ujjvni_u:5119": " praviśya jaratīr ihānayatu ghora-karmoddhatāḥ /",
    "GK16ujjvni_u:5120": " ayaṃ guṇa-nidhis taror upari tābhir abhyarcyatām",
    "GK16ujjvni_u:5121": " umā-vrata-kumārikāpaṭala-cela-pāṭac-caraḥ // RUnm_15.239 //",
    "GK16ujjvni_u:5122": " atha puṣpa-cauryaṃ, yathā-",
    "GK16ujjvni_u:5123": " ayi jñātaṃ jñātaṃ harasi hariṇākṣi pratidinaṃ",
    "GK16ujjvni_u:5124": " tvam eva pracchannā mama sumanasāṃ mañjarim itaḥ /",
    "GK16ujjvni_u:5125": " cirād diṣṭyā cauri tvam iha vidhṛtādya svayam ato",
    "GK16ujjvni_u:5126": " guhākārām ārāt praviśa vasatiṃ prauḍhibhir alam // RUnm_15.240 //",
    "GK16ujjvni_u:5127": " atha ghaṭṭaḥ,",
    "GK16ujjvni_u:5128": " yathā dāna-keli-kaumudyām (64)-",
    "GK16ujjvni_u:5129": " ghaṭṭādhirājam avamatya vivādam eva",
    "GK16ujjvni_u:5130": " yūyaṃ yad ācaratha śulkam adityamānāḥ /",
    "GK16ujjvni_u:5131": " manye vidhitsatha tad atra gires taṭeṣu",
    "GK16ujjvni_u:5132": " durgeṣu hanta viṣameṣu raṇābhiyogam // RUnm_15.241 //",
    "GK16ujjvni_u:5133": " atha kuñjādi-līnatā,",
    "GK16ujjvni_u:5134": " yathā vidagdha-mādhave (6.25)-",
    "GK16ujjvni_u:5135": " śaṅke saṅkulitāntarādya niviḍa-krīḍānubandhecchayā",
    "GK16ujjvni_u:5136": " kuñje vañjula-śākhinaḥ śaśimukhī līnā varīvarti sā /",
    "GK16ujjvni_u:5137": " no ced eṣa tad-aṅghri-saṅgama-vinābhāvād akāle kathaṃ",
    "GK16ujjvni_u:5138": " puṣpāmoda-nimantritāli-paṭalī-stotrasya pātrībhavet // RUnm_15.242 //",
    "GK16ujjvni_u:5139": " atha madhu-pānaṃ, yathā-",
    "GK16ujjvni_u:5140": " mukha-vidhum uditaṃ madhu-dviṣo'sau",
    "GK16ujjvni_u:5141": " madhu-caṣake madhuraṃ samīkṣya mugdhā /",
    "GK16ujjvni_u:5142": " adiśata dṛśam eva tatra pātuṃ",
    "GK16ujjvni_u:5143": " na tu vadanaṃ muhur arthitāpi tena // RUnm_15.243 //",
    "GK16ujjvni_u:5144": " atha vadhū-veśa-dhṛtiḥ,",
    "GK16ujjvni_u:5145": " yathā uddhava-sandeśe (64)-",
    "GK16ujjvni_u:5146": " keyaṃ śyāmā sphurati sarale gopakanyā kimarthaṃ",
    "GK16ujjvni_u:5147": " prāptā sakhyaṃ tava mṛgayate nirmitāsau vayasyā /",
    "GK16ujjvni_u:5148": " āliṅgāmūṃ muhuriti tathā kurvatī māṃ viditvā",
    "GK16ujjvni_u:5149": " nārīveśam hriyamupayayau māninī yatra rādhā // RUnm_15.244 //",
    "GK16ujjvni_u:5150": " kapaṭa-suptatā,",
    "GK16ujjvni_u:5151": " yathā karṇāmṛte (21)-",
    "GK16ujjvni_u:5152": " stoka-stoka-nirudhyamāna-mṛdula-prasyandi-manda-smitaṃ",
    "GK16ujjvni_u:5153": " premodbheda-nirargala-prasṛmara-pravyakta-romodgamam /",
    "GK16ujjvni_u:5154": " śrotuṃ śrotra-manoharaṃ vraja-vadhū-līlā-mitho jalpitaṃ",
    "GK16ujjvni_u:5155": " mithyā-svāpam upāsmahe bhagavataḥ krīḍā-nimīlad-dṛśaḥ // RUnm_15.245 //",
    "GK16ujjvni_u:5156": " atha dyūta-krīḍā-",
    "GK16ujjvni_u:5157": " jitvā dyūta-paṇaṃ daśaty aghahare gaṇḍaṃ mudā dakṣiṇaṃ",
    "GK16ujjvni_u:5158": " sā vāmaṃ ca daśeti tatra rabhasād akṣaṃ kṣipanty abhyadhāt /",
    "GK16ujjvni_u:5159": " ājñāṃ sundari te yatheti hariṇā vāme ca daṣṭe tataḥ",
    "GK16ujjvni_u:5160": " saṃrambhād iva sā bhujā-latikayā kaṇṭhe babandha priyam // RUnm_15.246 //",
    "GK16ujjvni_u:5161": " atha paṭṭākṛṣṭiḥ,",
    "GK16ujjvni_u:5162": " yathā lalita-mādhave (6.31)-",
    "GK16ujjvni_u:5163": " dhanyaḥ so'yaṃ maṇir avirala-dhvānta-puñje nikuñje",
    "GK16ujjvni_u:5164": " smitvā smitvā mayi kuca-paṭīṃ kṛṣṭavaty unmadena /",
    "GK16ujjvni_u:5165": " gāḍhaṃ gūḍhākṛtir api tayā man-mukhākuta-vedī",
    "GK16ujjvni_u:5166": " niṣṭhīvan yaḥ kiraṇa-laharīṃ hrepayāmāsa rādhām // RUnm_15.247 //",
    "GK16ujjvni_u:5167": " atha cumbo, yathā-",
    "GK16ujjvni_u:5168": " kapaṭa-caṭulita-bhruvaḥ samantā-",
    "GK16ujjvni_u:5169": " nmukha-śaśinaḥ rabhasād vidhūyamānam /",
    "GK16ujjvni_u:5170": " danuja-ripur acumbad ambujākṣyāḥ",
    "GK16ujjvni_u:5171": " kamalam ivānila-kampi cañcarīkaḥ // RUnm_15.248 //",
    "GK16ujjvni_u:5172": " atha āśleṣo, yathā-",
    "GK16ujjvni_u:5173": " nava-jāguḍa-varṇayopagūḍhaḥ",
    "GK16ujjvni_u:5174": " sphurad-abhra-dyutir etayonmadena /",
    "GK16ujjvni_u:5175": " harati sma harir hiraṇya-vallī-",
    "GK16ujjvni_u:5176": " parivītāṅga-tamāla-maṅgalāni // RUnm_15.249 //",
    "GK16ujjvni_u:5177": " atha nakha-kṣataṃ, yathā-",
    "GK16ujjvni_u:5178": " na kucāv imau gatijitā tayā hṛtaṃ",
    "GK16ujjvni_u:5179": " gajataḥ prasahya sakhi kumbhayor yugam /",
    "GK16ujjvni_u:5180": " kṣatam atra nāga-damano yad arpaya-",
    "GK16ujjvni_u:5181": " tparamaṅgajāṅkuśa-vareṇa tat-kṣaṇam // RUnm_15.250 //",
    "GK16ujjvni_u:5182": " atha bimbādhara-sudhā-pānaṃ, yathā-",
    "GK16ujjvni_u:5183": " na hi sudhākara-bimba-sudhākaraṃ",
    "GK16ujjvni_u:5184": " kuru mukhaṃ karabhoru karāvṛtam /",
    "GK16ujjvni_u:5185": " adhara-raṅgaṇam aṅga varāṅgane",
    "GK16ujjvni_u:5186": " pibatu nīpa-vanī-bhramaras tava // RUnm_15.251 //",
    "GK16ujjvni_u:5187": " atha samprayogo, yathā-",
    "GK16ujjvni_u:5188": " drāg-dor-maṇḍala-pīḍanoddhura-dhiyaḥ proddāma-vaijātyayā",
    "GK16ujjvni_u:5189": " nirbandhād adharāmṛtāni pibataḥ sītkāra-pūrṇāsyayā /",
    "GK16ujjvni_u:5190": " kandarpotsava-paṇḍitasya maṇiatir ākrānta-kuñjāntayā",
    "GK16ujjvni_u:5191": " sārdhaṃ rādhikayā harer nidhuvana-krīḍā-vidhir vardhate // RUnm_15.252 //",
    "GK16ujjvni_u:5192": " vidagdhānāṃ mitho līlā-vilāsena yathā sukham /",
    "GK16ujjvni_u:5193": " na tathā samprayogeṇa syād evaṃ rasikā viduḥ // RUnm_15.253 //",
    "GK16ujjvni_u:5194": " yathā-",
    "GK16ujjvni_u:5195": " balena parirambhaṇe nakha-śikhābhir ullekhanaṃ",
    "GK16ujjvni_u:5196": " haṭhād adhara-khaṇḍane bhuja-yugena bandha-kriyām /",
    "GK16ujjvni_u:5197": " dukūla-dalane hatiḥ kuvalayena kurvāṇayā",
    "GK16ujjvni_u:5198": " ratād api sukhaṃ harer adhikam ādadhe rādhayā // RUnm_15.254 //",
    "GK16ujjvni_u:5199": " yathā vā-",
    "GK16ujjvni_u:5200": " narmotseka-kalādṛgañcala-camatkārī bhruvor vibhramaḥ",
    "GK16ujjvni_u:5201": " saṃvyānasya vikarṣaṇ caṭulatāṃ karṇotpalenāhatiḥ /",
    "GK16ujjvni_u:5202": " krīḍeyaṃ vraja-nāgarī-rati-guror gāndharvikāyās tathā",
    "GK16ujjvni_u:5203": " bhūyiṣṭhaṃ suratotsavād api navāsvādaṃ vitene sukham // RUnm_15.255 //",
    "GK16ujjvni_u:5204": " ataeva śrī-gīta-govinde (12.10)-",
    "GK16ujjvni_u:5205": " pratyūha-pulakāṅkureṇa niviḍa-leśa-nimeṣeṇa ca",
    "GK16ujjvni_u:5206": " krīḍākūta-vilokite'dhara-sudhā-pāne kathā-kelibhiḥ /",
    "GK16ujjvni_u:5207": " ānandādhigamena manmatha-kalā-yuddhe'pi yasminn abhud",
    "GK16ujjvni_u:5208": " udbhūtaḥ sa tayor babhūva suratārambhaḥ priyambhāvukaḥ // RUnm_15.256 //",
    "GK16ujjvni_u:5209": " yathā-",
    "GK16ujjvni_u:5210": " gokulānanda govinda goṣṭhendra-kula-candramaḥ /",
    "GK16ujjvni_u:5211": " prāṇeśa sundarottaṃsa nāgarāṇāṃ śikhāmaṇeḥ // RUnm_15.257 //",
    "GK16ujjvni_u:5212": " vṛndāvana-vidho goṣṭha-yuva-rāja manohara /",
    "GK16ujjvni_u:5213": " ity ādyā vraja-devīnāṃ preyasī praṇayoktayaḥ // RUnm_15.258 //",
    "GK16ujjvni_u:5214": " atulatvād apāratvād āpto'sau durvigāhatām /",
    "GK16ujjvni_u:5215": " spṛṣṭaḥ paraṃ taṭasthena rasābdhir madhuro mayā //o//",
    "GK16ujjvni_u:5216": " ayam ujjvala-nīlamaṇir gahana-mahā-ghoṣa-sāgara-prabhavaḥ /",
    "GK16ujjvni_u:5217": " bhajatu tava makara-kuṇḍala-parisara-sevaucitīṃ deva //o//",
    "GK16ujjvni_u:5218": " iti sambhoga-bhedāḥ /",
    "GK16ujjvni_u:5219": " iti śrī-śrī-ujjvala-nīlamaṇau śṛṅgāra-bheda-prakaraṇam /",
    "GK16ujjvni_u:5220": " sampūrṇo'yaṃ śrī-śrīla-rūpa-gosvāmi-",
    "GK16ujjvni_u:5221": " prabhupāda-praṇīta-śrī-śrī-ujjvala-nīlamaṇir nāma granthaḥ /"
}