{
    "GE09ram_07_u:0": " Vālmīki: Rāmāyaṇa,",
    "GE09ram_07_u:1": " 7. Uttarakāṇḍa",
    "GE09ram_07_u:2": " 7.001.001a prāptarājyasya rāmasya rākṣasānāṃ vadhe kṛte",
    "GE09ram_07_u:3": " 7.001.001c ājagmur ṛṣayaḥ sarve rāghavaṃ pratinanditum",
    "GE09ram_07_u:4": " 7.001.002a kauśiko 'tha yavakrīto raibhyaś cyavana eva ca",
    "GE09ram_07_u:5": " 7.001.002c kaṇvo medhātitheḥ putraḥ pūrvasyāṃ diśi ye śritāḥ",
    "GE09ram_07_u:6": " 7.001.003a svastyātreyaś ca bhagavān namuciḥ pramucus tathā",
    "GE09ram_07_u:7": " 7.001.003c ājagmus te sahāgastyā ye śritā dakṣiṇāṃ diśam",
    "GE09ram_07_u:8": " 7.001.004a pṛṣadguḥ kavaṣo dhaumyo raudreyaś ca mahān ṛṣiḥ",
    "GE09ram_07_u:9": " 7.001.004c te 'py ājagmuḥ saśiṣyā vai ye śritāḥ paścimāṃ diśam",
    "GE09ram_07_u:10": " 7.001.005a vasiṣṭhaḥ kaśyapo 'thātrir viśvāmitro 'tha gautamaḥ",
    "GE09ram_07_u:11": " 7.001.005c jamadagnir bharadvājas te 'pi saptamaharṣayaḥ",
    "GE09ram_07_u:12": " 7.001.006a saṃprāpyaite mahātmāno rāghavasya niveśanam",
    "GE09ram_07_u:13": " 7.001.006c viṣṭhitāḥ pratihārārthaṃ hutāśanasamaprabhāḥ",
    "GE09ram_07_u:14": " 7.001.007a pratihāras tatas tūrṇam agastyavacanād atha",
    "GE09ram_07_u:15": " 7.001.007c samīpaṃ rāghavasyāśu praviveśa mahātmanaḥ",
    "GE09ram_07_u:16": " 7.001.008a sa rāmaṃ dṛśya sahasā pūrṇacandrasamadyutim",
    "GE09ram_07_u:17": " 7.001.008c agastyaṃ kathayām āsa saṃprātam ṛṣibhiḥ saha",
    "GE09ram_07_u:18": " 7.001.009a śrutvā prāptān munīṃs tāṃs tu bālasūryasamaprabhān",
    "GE09ram_07_u:19": " 7.001.009c tadovāca nṛpo dvāḥsthaṃ praveśaya yathāsukham",
    "GE09ram_07_u:20": " 7.001.010a dṛṣṭvā prāptān munīṃs tāṃs tu pratyutthāya kṛtāñjaliḥ",
    "GE09ram_07_u:21": " 7.001.010c rāmo 'bhivādya prayata āsanāny ādideśa ha",
    "GE09ram_07_u:22": " 7.001.011a teṣu kāñcanacitreṣu svāstīrṇeṣu sukheṣu ca",
    "GE09ram_07_u:23": " 7.001.011c yathārham upaviṣṭās te āsaneṣv ṛṣipuṃgavāḥ",
    "GE09ram_07_u:24": " 7.001.012a rāmeṇa kuśalaṃ pṛṣṭāḥ saśiṣyāḥ sapurogamāḥ",
    "GE09ram_07_u:25": " 7.001.012c maharṣayo vedavido rāmaṃ vacanam abruvan",
    "GE09ram_07_u:26": " 7.001.013a kuśalaṃ no mahābāho sarvatra raghunandana",
    "GE09ram_07_u:27": " 7.001.013c tvāṃ tu diṣṭyā kuśalinaṃ paśyāmo hataśātravam",
    "GE09ram_07_u:28": " 7.001.014a na hi bhāraḥ sa te rāma rāvaṇo rākṣaseśvaraḥ",
    "GE09ram_07_u:29": " 7.001.014c sadhanus tvaṃ hi lokāṃs trīn vijayethā na saṃśayaḥ",
    "GE09ram_07_u:30": " 7.001.015a diṣṭyā tvayā hato rāma rāvaṇaḥ putrapautravān",
    "GE09ram_07_u:31": " 7.001.015c diṣṭyā vijayinaṃ tvādya paśyāmaḥ saha bhāryayā",
    "GE09ram_07_u:32": " 7.001.016a diṣṭyā prahasto vikaṭo virūpākṣo mahodaraḥ",
    "GE09ram_07_u:33": " 7.001.016c akampanaś ca durdharṣo nihatās te niśācarāḥ",
    "GE09ram_07_u:34": " 7.001.017a yasya pramāṇād vipulaṃ pramāṇaṃ neha vidyate",
    "GE09ram_07_u:35": " 7.001.017c diṣṭyā te samare rāma kumbhakarṇo nipātitaḥ",
    "GE09ram_07_u:36": " 7.001.018a diṣṭyā tvaṃ rākṣasendreṇa dvandvayuddham upāgataḥ",
    "GE09ram_07_u:37": " 7.001.018c devatānām avadhyena vijayaṃ prāptavān asi",
    "GE09ram_07_u:38": " 7.001.019a saṃkhye tasya na kiṃ cit tu rāvaṇasya parābhavaḥ",
    "GE09ram_07_u:39": " 7.001.019c dvandvayuddham anuprāpto diṣṭyā te rāvaṇir hataḥ",
    "GE09ram_07_u:40": " 7.001.020a diṣṭyā tasya mahābāho kālasyevābhidhāvataḥ",
    "GE09ram_07_u:41": " 7.001.020c muktaḥ suraripor vīra prāptaś ca vijayas tvayā",
    "GE09ram_07_u:42": " 7.001.021a vismayas tv eṣa naḥ saumya saṃśrutyendrajitaṃ hatam",
    "GE09ram_07_u:43": " 7.001.021c avadhyaḥ sarvabhūtānāṃ mahāmāyādharo yudhi",
    "GE09ram_07_u:44": " 7.001.022a dattvā puṇyām imāṃ vīra saumyām abhayadakṣiṇām",
    "GE09ram_07_u:45": " 7.001.022c diṣṭyā vardhasi kākutstha jayenāmitrakarśana",
    "GE09ram_07_u:46": " 7.001.023a śrutvā tu vacanaṃ teṣām ṛṣīṇāṃ bhāvitātmanām",
    "GE09ram_07_u:47": " 7.001.023c vismayaṃ paramaṃ gatvā rāmaḥ prāñjalir abravīt",
    "GE09ram_07_u:48": " 7.001.024a bhavantaḥ kumbhakarṇaṃ ca rāvaṇaṃ ca niśācaram",
    "GE09ram_07_u:49": " 7.001.024c atikramya mahāvīryau kiṃ praśaṃsatha rāvaṇim",
    "GE09ram_07_u:50": " 7.001.025a mahodaraṃ prahastaṃ ca virūpākṣaṃ ca rākṣasaṃ",
    "GE09ram_07_u:51": " 7.001.025c atikramya mahāvīryān kiṃ praśaṃsatha rāvaṇim",
    "GE09ram_07_u:52": " 7.001.026a kīdṛśo vai prabhāvo 'sya kiṃ balaṃ kaḥ parākramaḥ",
    "GE09ram_07_u:53": " 7.001.026c kena vā kāraṇenaiṣa rāvaṇād atiricyate",
    "GE09ram_07_u:54": " 7.001.027a śakyaṃ yadi mayā śrotuṃ na khalv ājñāpayāmi vaḥ",
    "GE09ram_07_u:55": " 7.001.027c yadi guhyaṃ na ced vaktuṃ śrotum icchāmi kathyatām",
    "GE09ram_07_u:56": " 7.001.027e kathaṃ śakro jitas tena kathaṃ labdhavaraś ca saḥ",
    "GE09ram_07_u:57": " 7.002.001a tasya tadvacanaṃ śrutvā rāghavasya mahātmanaḥ",
    "GE09ram_07_u:58": " 7.002.001c kumbhayonir mahātejā vākyam etad uvāca ha",
    "GE09ram_07_u:59": " 7.002.002a śṛṇu rājan yathāvṛttaṃ yasya tejobalaṃ mahat",
    "GE09ram_07_u:60": " 7.002.002c jaghāna ca ripūn yuddhe yathāvadhyaś ca śatrubhiḥ",
    "GE09ram_07_u:61": " 7.002.003a ahaṃ te rāvaṇasyedaṃ kulaṃ janma ca rāghava",
    "GE09ram_07_u:62": " 7.002.003c varapradānaṃ ca tathā tasmai dattaṃ bravīmi te",
    "GE09ram_07_u:63": " 7.002.004a purā kṛtayuge rāma prajāpatisutaḥ prabhuḥ",
    "GE09ram_07_u:64": " 7.002.004c pulastyo nāma brahmarṣiḥ sākṣād iva pitāmahaḥ",
    "GE09ram_07_u:65": " 7.002.005a nānukīrtyā guṇās tasya dharmataḥ śīlatas tathā",
    "GE09ram_07_u:66": " 7.002.005c prajāpateḥ putra iti vaktuṃ śakyaṃ hi nāmataḥ",
    "GE09ram_07_u:67": " 7.002.006a sa tu dharmaprasaṅgena meroḥ pārśve mahāgireḥ",
    "GE09ram_07_u:68": " 7.002.006c tṛṇabindvāśramaṃ gatvā nyavasan munipuṃgavaḥ",
    "GE09ram_07_u:69": " 7.002.007a tapas tepe sa dharmātmā svādhyāyaniyatendriyaḥ",
    "GE09ram_07_u:70": " 7.002.007c gatvāśramapadaṃ tasya vighnaṃ kurvanti kanyakāḥ",
    "GE09ram_07_u:71": " 7.002.008a devapannagakanyāś ca rājarṣitanayāś ca yāḥ",
    "GE09ram_07_u:72": " 7.002.008c krīḍantyo 'psarasaś caiva taṃ deśam upapedire",
    "GE09ram_07_u:73": " 7.002.009a sarvartuṣūpabhogyatvād ramyatvāt kānanasya ca",
    "GE09ram_07_u:74": " 7.002.009c nityaśas tās tu taṃ deśaṃ gatvā krīḍanti kanyakāḥ",
    "GE09ram_07_u:75": " 7.002.010a atha ruṣṭo mahātejā vyājahāra mahāmuniḥ",
    "GE09ram_07_u:76": " 7.002.010c yā me darśanam āgacchet sā garbhaṃ dhārayiṣyati",
    "GE09ram_07_u:77": " 7.002.011a tās tu sarvāḥ pratigatāḥ śrutvā vākyaṃ mahātmanaḥ",
    "GE09ram_07_u:78": " 7.002.011c brahmaśāpabhayād bhītās taṃ deśaṃ nopacakramuḥ",
    "GE09ram_07_u:79": " 7.002.012a tṛṇabindos tu rājarṣes tanayā na śṛṇoti tat",
    "GE09ram_07_u:80": " 7.002.012c gatvāśramapadaṃ tasya vicacāra sunirbhayā",
    "GE09ram_07_u:81": " 7.002.013a tasminn eva tu kāle sa prājāpatyo mahān ṛṣiḥ",
    "GE09ram_07_u:82": " 7.002.013c svādhyāyam akarot tatra tapasā dyotitaprabhaḥ",
    "GE09ram_07_u:83": " 7.002.014a sā tu vedadhvaniṃ śrutvā dṛṣṭvā caiva tapodhanam",
    "GE09ram_07_u:84": " 7.002.014c abhavat pāṇḍudehā sā suvyañjitaśarīrajā",
    "GE09ram_07_u:85": " 7.002.015a dṛṣṭvā paramasaṃvignā sā tu tadrūpam ātmanaḥ",
    "GE09ram_07_u:86": " 7.002.015c idaṃ me kiṃ nv iti jñātvā pitur gatvāgrataḥ sthitā",
    "GE09ram_07_u:87": " 7.002.016a tāṃ tu dṛṣṭvā tathā bhūtāṃ tṛṇabindur athābravīt",
    "GE09ram_07_u:88": " 7.002.016c kiṃ tvam etat tv asadṛśaṃ dhārayasy ātmano vapuḥ",
    "GE09ram_07_u:89": " 7.002.017a sā tu kṛtvāñjaliṃ dīnā kanyovāca tapodhanam",
    "GE09ram_07_u:90": " 7.002.017c na jāne kāraṇaṃ tāta yena me rūpam īdṛśam",
    "GE09ram_07_u:91": " 7.002.018a kiṃ tu pūrvaṃ gatāsmy ekā maharṣer bhāvitātmanaḥ",
    "GE09ram_07_u:92": " 7.002.018c pulastyasyāśramaṃ divyam anveṣṭuṃ svasakhījanam",
    "GE09ram_07_u:93": " 7.002.019a na ca paśyāmy ahaṃ tatra kāṃ cid apy āgatāṃ sakhīm",
    "GE09ram_07_u:94": " 7.002.019c rūpasya tu viparyāsaṃ dṛṣṭvā cāham ihāgatā",
    "GE09ram_07_u:95": " 7.002.020a tṛṇabindus tu rājarṣis tapasā dyotitaprabhaḥ",
    "GE09ram_07_u:96": " 7.002.020c dhyānaṃ viveśa tac cāpi apaśyad ṛṣikarmajam",
    "GE09ram_07_u:97": " 7.002.021a sa tu vijñāya taṃ śāpaṃ maharṣer bhāvitātmanaḥ",
    "GE09ram_07_u:98": " 7.002.021c gṛhītvā tanayāṃ gatvā pulastyam idam abravīt",
    "GE09ram_07_u:99": " 7.002.022a bhagavaṃs tanayāṃ me tvaṃ guṇaiḥ svair eva bhūṣitām",
    "GE09ram_07_u:100": " 7.002.022c bhikṣāṃ pratigṛhāṇemāṃ maharṣe svayam udyatām",
    "GE09ram_07_u:101": " 7.002.023a tapaścaraṇayuktasya śrāmyamāṇendriyasya te",
    "GE09ram_07_u:102": " 7.002.023c śuśrūṣātatparā nityaṃ bhaviṣyati na saṃśayaḥ",
    "GE09ram_07_u:103": " 7.002.024a taṃ bruvāṇaṃ tu tadvākyaṃ rājarṣiṃ dhārmikaṃ tadā",
    "GE09ram_07_u:104": " 7.002.024c jighṛkṣur abravīt kanyāṃ bāḍham ity eva sa dvijaḥ",
    "GE09ram_07_u:105": " 7.002.025a dattvā tu sa gato rājā svam āśramapadaṃ tadā",
    "GE09ram_07_u:106": " 7.002.025c sāpi tatrāvasat kanyā toṣayantī patiṃ guṇaiḥ",
    "GE09ram_07_u:107": " 7.002.025e prītaḥ sa tu mahātejā vākyam etad uvāca ha",
    "GE09ram_07_u:108": " 7.002.026a parituṣṭo 'smi bhadraṃ te guṇānāṃ saṃpadā bhṛśam",
    "GE09ram_07_u:109": " 7.002.026c tasmāt te viramāmy adya putram ātmasamaṃ guṇaiḥ",
    "GE09ram_07_u:110": " 7.002.026e ubhayor vaṃśakartāraṃ paulastya iti viśrutam",
    "GE09ram_07_u:111": " 7.002.027a yasmāt tu viśruto vedas tvayehābhyasyato mama",
    "GE09ram_07_u:112": " 7.002.027c tasmāt sa viśravā nāma bhaviṣyati na saṃśayaḥ",
    "GE09ram_07_u:113": " 7.002.028a evam uktā tu sā kanyā prahṛṣṭenāntarātmanā",
    "GE09ram_07_u:114": " 7.002.028c acireṇaiva kālena sūtā viśravasaṃ sutam",
    "GE09ram_07_u:115": " 7.002.029a sa tu lokatraye khyātaḥ śaucadharmasamanvitaḥ",
    "GE09ram_07_u:116": " 7.002.029c piteva tapasā yukto viśravā munipuṃgavaḥ",
    "GE09ram_07_u:117": " 7.003.001a atha putraḥ pulastyasya viśravā munipuṃgavaḥ",
    "GE09ram_07_u:118": " 7.003.001c acireṇaiva kālena piteva tapasi sthitaḥ",
    "GE09ram_07_u:119": " 7.003.002a satyavāñ śīlavān dakṣaḥ svādhyāyanirataḥ śuciḥ",
    "GE09ram_07_u:120": " 7.003.002c sarvabhogeṣv asaṃsakto nityaṃ dharmaparāyaṇaḥ",
    "GE09ram_07_u:121": " 7.003.003a jñātvā tasya tu tadvṛttaṃ bharadvājo mahān ṛṣiḥ",
    "GE09ram_07_u:122": " 7.003.003c dadau viśravase bhāryāṃ svāṃ sutāṃ devavarṇinīm",
    "GE09ram_07_u:123": " 7.003.004a pratigṛhya tu dharmeṇa bharadvājasutāṃ tadā",
    "GE09ram_07_u:124": " 7.003.004c mudā paramayā yukto viśravā munipuṃgavaḥ",
    "GE09ram_07_u:125": " 7.003.005a sa tasyāṃ vīryasaṃpannam apatyaṃ paramādbhutam",
    "GE09ram_07_u:126": " 7.003.005c janayām āsa dharmātmā sarvair brahmaguṇair yutam",
    "GE09ram_07_u:127": " 7.003.006a tasmiñ jāte tu saṃhṛṣṭaḥ sa babhūva pitāmahaḥ",
    "GE09ram_07_u:128": " 7.003.006c nāma cāsyākarot prītaḥ sārdhaṃ devarṣibhis tadā",
    "GE09ram_07_u:129": " 7.003.007a yasmād viśravaso 'patyaṃ sādṛśyād viśravā iva",
    "GE09ram_07_u:130": " 7.003.007c tasmād vaiśravaṇo nāma bhaviṣyaty eṣa viśrutaḥ",
    "GE09ram_07_u:131": " 7.003.008a sa tu vaiśravaṇas tatra tapovanagatas tadā",
    "GE09ram_07_u:132": " 7.003.008c avardhata mahātejā hutāhutir ivānalaḥ",
    "GE09ram_07_u:133": " 7.003.009a tasyāśramapadasthasya buddhir jajñe mahātmanaḥ",
    "GE09ram_07_u:134": " 7.003.009c cariṣye niyato dharmaṃ dharmo hi paramā gatiḥ",
    "GE09ram_07_u:135": " 7.003.010a sa tu varṣasahasrāṇi tapas taptvā mahāvane",
    "GE09ram_07_u:136": " 7.003.010c pūrṇe varṣasahasre tu taṃ taṃ vidhim avartata",
    "GE09ram_07_u:137": " 7.003.011a jalāśī mārutāhāro nirāhāras tathaiva ca",
    "GE09ram_07_u:138": " 7.003.011c evaṃ varṣasahasrāṇi jagmus tāny eva varṣavat",
    "GE09ram_07_u:139": " 7.003.012a atha prīto mahātejāḥ sendraiḥ suragaṇaiḥ saha",
    "GE09ram_07_u:140": " 7.003.012c gatvā tasyāśramapadaṃ brahmedaṃ vākyam abravīt",
    "GE09ram_07_u:141": " 7.003.013a parituṣṭo 'smi te vatsa karmaṇānena suvrata",
    "GE09ram_07_u:142": " 7.003.013c varaṃ vṛṇīṣva bhadraṃ te varārhas tvaṃ hi me mataḥ",
    "GE09ram_07_u:143": " 7.003.014a athābravīd vaiśravaṇaḥ pitāmaham upasthitam",
    "GE09ram_07_u:144": " 7.003.014c bhagavaṃl lokapālatvam iccheyaṃ vittarakṣaṇam",
    "GE09ram_07_u:145": " 7.003.015a tato 'bravīd vaiśravaṇaṃ parituṣṭena cetasā",
    "GE09ram_07_u:146": " 7.003.015c brahmā suragaṇaiḥ sārdhaṃ bāḍham ity eva hṛṣṭavat",
    "GE09ram_07_u:147": " 7.003.016a ahaṃ hi lokapālānāṃ caturthaṃ sraṣṭum udyataḥ",
    "GE09ram_07_u:148": " 7.003.016c yamendravaruṇānāṃ hi padaṃ yat tava cepsitam",
    "GE09ram_07_u:149": " 7.003.017a tatkṛtaṃ gaccha dharmajña dhaneśatvam avāpnuhi",
    "GE09ram_07_u:150": " 7.003.017c yamendravaruṇānāṃ hi caturtho 'dya bhaviṣyasi",
    "GE09ram_07_u:151": " 7.003.018a etac ca puṣpakaṃ nāma vimānaṃ sūryasaṃnibham",
    "GE09ram_07_u:152": " 7.003.018c pratigṛhṇīṣva yānārthaṃ tridaśaiḥ samatāṃ vraja",
    "GE09ram_07_u:153": " 7.003.019a svasti te 'stu gamiṣyāmaḥ sarva eva yathāgatam",
    "GE09ram_07_u:154": " 7.003.019c kṛtakṛtyā vayaṃ tāta dattvā tava mahāvaram",
    "GE09ram_07_u:155": " 7.003.020a gateṣu brahmapūrveṣu deveṣv atha nabhastalam",
    "GE09ram_07_u:156": " 7.003.020c dhaneśaḥ pitaraṃ prāha vinayāt praṇato vacaḥ",
    "GE09ram_07_u:157": " 7.003.021a bhagavaṃl labdhavān asmi varaṃ kamalayonitaḥ",
    "GE09ram_07_u:158": " 7.003.021c nivāsaṃ na tu me devo vidadhe sa prajāpatiḥ",
    "GE09ram_07_u:159": " 7.003.022a tat paśya bhagavan kaṃ cid deśaṃ vāsāya naḥ prabho",
    "GE09ram_07_u:160": " 7.003.022c na ca pīḍā bhaved yatra prāṇino yasya kasya cit",
    "GE09ram_07_u:161": " 7.003.023a evam uktas tu putreṇa viśravā munipuṃgavaḥ",
    "GE09ram_07_u:162": " 7.003.023c vacanaṃ prāha dharmajña śrūyatām iti dharmavit",
    "GE09ram_07_u:163": " 7.003.024a laṅkā nāma purī ramyā nirmitā viśvakarmaṇā",
    "GE09ram_07_u:164": " 7.003.024c rākṣasānāṃ nivāsārthaṃ yathendrasyāmarāvatī",
    "GE09ram_07_u:165": " 7.003.025a ramaṇīyā purī sā hi rukmavaidūryatoraṇā",
    "GE09ram_07_u:166": " 7.003.025c rākṣasaiḥ sā parityaktā purā viṣṇubhayārditaiḥ",
    "GE09ram_07_u:167": " 7.003.025e śūnyā rakṣogaṇaiḥ sarvai rasātalatalaṃ gataiḥ",
    "GE09ram_07_u:168": " 7.003.026a sa tvaṃ tatra nivāsāya rocayasva matiṃ svakām",
    "GE09ram_07_u:169": " 7.003.026c nirdoṣas tatra te vāso na ca bādhāsti kasya cit",
    "GE09ram_07_u:170": " 7.003.027a etac chrutvā tu dharmātmā dharmiṣṭhaṃ vacanaṃ pituḥ",
    "GE09ram_07_u:171": " 7.003.027c niveśayām āsa tadā laṅkāṃ parvatamūrdhani",
    "GE09ram_07_u:172": " 7.003.028a nairṛtānāṃ sahasrais tu hṛṣṭaiḥ pramuditaiḥ sadā",
    "GE09ram_07_u:173": " 7.003.028c acireṇaikakālena saṃpūrṇā tasya śāsanāt",
    "GE09ram_07_u:174": " 7.003.029a atha tatrāvasat prīto dharmātmā nairṛtādhipaḥ",
    "GE09ram_07_u:175": " 7.003.029c samudraparidhānāyāṃ laṅkāyāṃ viśravātmajaḥ",
    "GE09ram_07_u:176": " 7.003.030a kāle kāle vinītātmā puṣpakeṇa dhaneśvaraḥ",
    "GE09ram_07_u:177": " 7.003.030c abhyagacchat susaṃhṛṣṭaḥ pitaraṃ mātaraṃ ca saḥ",
    "GE09ram_07_u:178": " 7.003.031a sa devagandharvagaṇair abhiṣṭutas;",
    "GE09ram_07_u:179": " tathaiva siddhaiḥ saha cāraṇair api",
    "GE09ram_07_u:180": " 7.003.031c gabhastibhiḥ sūrya ivaujasā vṛtaḥ;",
    "GE09ram_07_u:181": " pituḥ samīpaṃ prayayau śriyā vṛtaḥ",
    "GE09ram_07_u:182": " 7.004.001a śrutvāgastyeritaṃ vākyaṃ rāmo vismayam āgataḥ",
    "GE09ram_07_u:183": " 7.004.001c pūrvam āsīt tu laṅkāyāṃ rakṣasām iti saṃbhavaḥ",
    "GE09ram_07_u:184": " 7.004.002a tataḥ śiraḥ kampayitvā tretāgnisamavigraham",
    "GE09ram_07_u:185": " 7.004.002c agastyaṃ taṃ muhur dṛṣṭvā smayamāno 'bhyabhāṣata",
    "GE09ram_07_u:186": " 7.004.003a bhagavan pūrvam apy eṣā laṅkāsīt piśitāśinām",
    "GE09ram_07_u:187": " 7.004.003c itīdaṃ bhavataḥ śrutvā vismayo janito mama",
    "GE09ram_07_u:188": " 7.004.004a pulastyavaṃśād udbhūtā rākṣasā iti naḥ śrutam",
    "GE09ram_07_u:189": " 7.004.004c idānīm anyataś cāpi saṃbhavaḥ kīrtitas tvayā",
    "GE09ram_07_u:190": " 7.004.005a rāvaṇāt kumbhakarṇāc ca prahastād vikaṭād api",
    "GE09ram_07_u:191": " 7.004.005c rāvaṇasya ca putrebhyaḥ kiṃ nu te balavattarāḥ",
    "GE09ram_07_u:192": " 7.004.006a ka eṣāṃ pūrvako brahman kiṃnāmā kiṃtapobalaḥ",
    "GE09ram_07_u:193": " 7.004.006c aparādhaṃ ca kaṃ prāpya viṣṇunā drāvitāḥ purā",
    "GE09ram_07_u:194": " 7.004.007a etad vistarataḥ sarvaṃ kathayasva mamānagha",
    "GE09ram_07_u:195": " 7.004.007c kautūhalaṃ kṛtaṃ mahyaṃ nuda bhānur yathā tamaḥ",
    "GE09ram_07_u:196": " 7.004.008a rāghavasya tu tac chrutvā saṃskārālaṃkṛtaṃ vacaḥ",
    "GE09ram_07_u:197": " 7.004.008c īṣadvismayamānas tam agastyaḥ prāha rāghavam",
    "GE09ram_07_u:198": " 7.004.009a prajāpatiḥ purā sṛṣṭvā apaḥ salilasaṃbhavaḥ",
    "GE09ram_07_u:199": " 7.004.009c tāsāṃ gopāyane sattvān asṛjat padmasaṃbhavaḥ",
    "GE09ram_07_u:200": " 7.004.010a te sattvāḥ sattvakartāraṃ vinītavad upasthitāḥ",
    "GE09ram_07_u:201": " 7.004.010c kiṃ kurma iti bhāṣantaḥ kṣutpipāsābhayārditāḥ",
    "GE09ram_07_u:202": " 7.004.011a prajāpatis tu tāny āha sattvāni prahasann iva",
    "GE09ram_07_u:203": " 7.004.011c ābhāṣya vācā yatnena rakṣadhvam iti mānadaḥ",
    "GE09ram_07_u:204": " 7.004.012a rakṣāma iti tatrānyair yakṣāmeti tathāparaiḥ",
    "GE09ram_07_u:205": " 7.004.012c bhuṅkṣitābhuṅkṣitair uktas tatas tān āha bhūtakṛt",
    "GE09ram_07_u:206": " 7.004.013a rakṣāma iti yair uktaṃ rākṣasās te bhavantu vaḥ",
    "GE09ram_07_u:207": " 7.004.013c yakṣāma iti yair uktaṃ te vai yakṣā bhavantu vaḥ",
    "GE09ram_07_u:208": " 7.004.014a tatra hetiḥ prahetiś ca bhrātarau rākṣasarṣabhau",
    "GE09ram_07_u:209": " 7.004.014c madhukaiṭabhasaṃkāśau babhūvatur ariṃdamau",
    "GE09ram_07_u:210": " 7.004.015a prahetir dhārmikas tatra na dārān so 'bhikāṅkṣati",
    "GE09ram_07_u:211": " 7.004.015c hetir dārakriyārthaṃ tu yatnaṃ param athākarot",
    "GE09ram_07_u:212": " 7.004.016a sa kālabhaginīṃ kanyāṃ bhayāṃ nāma bhayāvahām",
    "GE09ram_07_u:213": " 7.004.016c udāvahad ameyātmā svayam eva mahāmatiḥ",
    "GE09ram_07_u:214": " 7.004.017a sa tasyāṃ janayām āasa hetī rākṣasapuṃgavaḥ",
    "GE09ram_07_u:215": " 7.004.017c putraṃ putravatāṃ śreṣṭho vidyutkeśa iti śrutam",
    "GE09ram_07_u:216": " 7.004.018a vidyutkeśo hetiputraḥ pradīptāgnisamaprabhaḥ",
    "GE09ram_07_u:217": " 7.004.018c vyavardhata mahātejās toyamadhya ivāmbujam",
    "GE09ram_07_u:218": " 7.004.019a sa yadā yauvanaṃ bhadram anuprāpto niśācaraḥ",
    "GE09ram_07_u:219": " 7.004.019c tato dārakriyāṃ tasya kartuṃ vyavasitaḥ pitā",
    "GE09ram_07_u:220": " 7.004.020a saṃdhyāduhitaraṃ so 'tha saṃdhyātulyāṃ prabhāvataḥ",
    "GE09ram_07_u:221": " 7.004.020c varayām āsa putrārthaṃ hetī rākṣasapuṃgavaḥ",
    "GE09ram_07_u:222": " 7.004.021a avaśyam eva dātavyā parasmai seti saṃdhyayā",
    "GE09ram_07_u:223": " 7.004.021c cintayitvā sutā dattā vidyutkeśāya rāghava",
    "GE09ram_07_u:224": " 7.004.022a saṃdhyāyās tanayāṃ labdhvā vidyutkeśo niśācaraḥ",
    "GE09ram_07_u:225": " 7.004.022c ramate sa tayā sārdhaṃ paulomyā maghavān iva",
    "GE09ram_07_u:226": " 7.004.023a kena cit tv atha kālena rāma sālakaṭaṃkaṭā",
    "GE09ram_07_u:227": " 7.004.023c vidyutkeśād garbham āpa ghanarājir ivārṇavāt",
    "GE09ram_07_u:228": " 7.004.024a tataḥ sā rākṣasī garbhaṃ ghanagarbhasamaprabham",
    "GE09ram_07_u:229": " 7.004.024c prasūtā mandaraṃ gatvā gaṅgā garbham ivāgnijam",
    "GE09ram_07_u:230": " 7.004.025a tam utsṛjya tu sā garbhaṃ vidyutkeśād ratārthinī",
    "GE09ram_07_u:231": " 7.004.025c reme sā patinā sārdhaṃ vismṛtya sutam ātmajam",
    "GE09ram_07_u:232": " 7.004.026a tayotsṛṣṭaḥ sa tu śiśuḥ śaradarkasamadyutiḥ",
    "GE09ram_07_u:233": " 7.004.026c pāṇim āsye samādhāya ruroda ghanarāḍ iva",
    "GE09ram_07_u:234": " 7.004.027a athopariṣṭād gacchan vai vṛṣabhastho haraḥ prabhuḥ",
    "GE09ram_07_u:235": " 7.004.027c apaśyad umayā sārdhaṃ rudantaṃ rākṣasātmajam",
    "GE09ram_07_u:236": " 7.004.028a kāruṇyabhāvāt pārvatyā bhavas tripurahā tataḥ",
    "GE09ram_07_u:237": " 7.004.028c taṃ rākṣasātmajaṃ cakre mātur eva vayaḥ samam",
    "GE09ram_07_u:238": " 7.004.029a amaraṃ caiva taṃ kṛtvā mahādevo 'kṣayo 'vyayaḥ",
    "GE09ram_07_u:239": " 7.004.029c puram ākāśagaṃ prādāt pārvatyāḥ priyakāmyayā",
    "GE09ram_07_u:240": " 7.004.030a umayāpi varo datto rākṣasīnāṃ nṛpātmaja",
    "GE09ram_07_u:241": " 7.004.030c sadyopalabdhir garbhasya prasūtiḥ sadya eva ca",
    "GE09ram_07_u:242": " 7.004.030e sadya eva vayaḥprāptir mātur eva vayaḥ samam",
    "GE09ram_07_u:243": " 7.004.031a tataḥ sukeśo varadānagarvitaḥ;",
    "GE09ram_07_u:244": " śriyaṃ prabhoḥ prāpya harasya pārśvataḥ",
    "GE09ram_07_u:245": " 7.004.031c cacāra sarvatra mahāmatiḥ khagaḥ;",
    "GE09ram_07_u:246": " khagaṃ puraṃ prāpya puraṃdaro yathā",
    "GE09ram_07_u:247": " 7.005.001a sukeśaṃ dhārmikaṃ dṛṣṭvā varalabdhaṃ ca rākṣasaṃ",
    "GE09ram_07_u:248": " 7.005.001c grāmaṇīr nāma gandharvo viśvāvasusamaprabhaḥ",
    "GE09ram_07_u:249": " 7.005.002a tasya devavatī nāma dvitīyā śrīr ivātmajā",
    "GE09ram_07_u:250": " 7.005.002c tāṃ sukeśāya dharmeṇa dadau dakṣaḥ śriyaṃ yathā",
    "GE09ram_07_u:251": " 7.005.003a varadānakṛtaiśvaryaṃ sā taṃ prāpya patiṃ priyam",
    "GE09ram_07_u:252": " 7.005.003c āsīd devavatī tuṣṭā dhanaṃ prāpyeva nirdhanaḥ",
    "GE09ram_07_u:253": " 7.005.004a sa tayā saha saṃyukto rarāja rajanīcaraḥ",
    "GE09ram_07_u:254": " 7.005.004c añjanād abhiniṣkrāntaḥ kareṇveva mahāgajaḥ",
    "GE09ram_07_u:255": " 7.005.005a devavatyāṃ sukeśas tu janayām āsa rāghava",
    "GE09ram_07_u:256": " 7.005.005c trīṃs trinetrasamān putrān rākṣasān rākṣasādhipaḥ",
    "GE09ram_07_u:257": " 7.005.005e mālyavantaṃ sumāliṃ ca māliṃ ca balināṃ varam",
    "GE09ram_07_u:258": " 7.005.006a trayo lokā ivāvyagrāḥ sthitās traya ivāgnayaḥ",
    "GE09ram_07_u:259": " 7.005.006c trayo mantrā ivātyugrās trayo ghorā ivāmayāḥ",
    "GE09ram_07_u:260": " 7.005.007a trayaḥ sukeśasya sutās tretāgnisamavarcasaḥ",
    "GE09ram_07_u:261": " 7.005.007c vivṛddhim agamaṃs tatra vyādhayopekṣitā iva",
    "GE09ram_07_u:262": " 7.005.008a varaprāptiṃ pitus te tu jñātvaiśvaryaṃ tato mahat",
    "GE09ram_07_u:263": " 7.005.008c tapas taptuṃ gatā meruṃ bhrātaraḥ kṛtaniścayāḥ",
    "GE09ram_07_u:264": " 7.005.009a pragṛhya niyamān ghorān rākṣasā nṛpasattama",
    "GE09ram_07_u:265": " 7.005.009c vicerus te tapo ghoraṃ sarvabhūtabhayāvaham",
    "GE09ram_07_u:266": " 7.005.010a satyārjavadamopetais tapobhir bhuvi duṣkaraiḥ",
    "GE09ram_07_u:267": " 7.005.010c saṃtāpayantas trīṃl lokān sadevāsuramānuṣān",
    "GE09ram_07_u:268": " 7.005.011a tato vibhuś caturvaktro vimānavaram āsthitaḥ",
    "GE09ram_07_u:269": " 7.005.011c sukeśaputrān āmantrya varado 'smīty abhāṣata",
    "GE09ram_07_u:270": " 7.005.012a brahmāṇaṃ varadaṃ jñātvā sendrair devagaṇair vṛtam",
    "GE09ram_07_u:271": " 7.005.012c ūcuḥ prāñjalayaḥ sarve vepamānā iva drumāḥ",
    "GE09ram_07_u:272": " 7.005.013a tapasārādhito deva yadi no diśase varam",
    "GE09ram_07_u:273": " 7.005.013c ajeyāḥ śatruhantāras tathaiva cirajīvinaḥ",
    "GE09ram_07_u:274": " 7.005.013e prabhaviṣṇavo bhavāmeti parasparam anuvratāḥ",
    "GE09ram_07_u:275": " 7.005.014a evaṃ bhaviṣyatīty uktvā sukeśatanayān prabhuḥ",
    "GE09ram_07_u:276": " 7.005.014c prayayau brahmalokāya brahmā brāhmaṇavatsalaḥ",
    "GE09ram_07_u:277": " 7.005.015a varaṃ labdhvā tataḥ sarve rāma rātriṃcarās tadā",
    "GE09ram_07_u:278": " 7.005.015c surāsurān prabādhante varadānāt sunirbhayāḥ",
    "GE09ram_07_u:279": " 7.005.016a tair vadhyamānās tridaśāḥ sarṣisaṃghāḥ sacāraṇāḥ",
    "GE09ram_07_u:280": " 7.005.016c trātāraṃ nādhigacchanti nirayasthā yathā narāḥ",
    "GE09ram_07_u:281": " 7.005.017a atha te viśvakarmāṇaṃ śilpināṃ varam avyayam",
    "GE09ram_07_u:282": " 7.005.017c ūcuḥ sametya saṃhṛṣṭā rākṣasā raghusattama",
    "GE09ram_07_u:283": " 7.005.018a gṛhakartā bhavān eva devānāṃ hṛdayepsitam",
    "GE09ram_07_u:284": " 7.005.018c asmākam api tāvat tvaṃ gṛhaṃ kuru mahāmate",
    "GE09ram_07_u:285": " 7.005.019a himavantaṃ samāśritya meruṃ mandaram eva vā",
    "GE09ram_07_u:286": " 7.005.019c maheśvaragṛhaprakhyaṃ gṛhaṃ naḥ kriyatāṃ mahat",
    "GE09ram_07_u:287": " 7.005.020a viśvakarmā tatas teṣāṃ rākṣasānāṃ mahābhujaḥ",
    "GE09ram_07_u:288": " 7.005.020c nivāsaṃ kathayām āsa śakrasyevāmarāvatīm",
    "GE09ram_07_u:289": " 7.005.021a dakṣiṇasyodadhes tīre trikūṭo nāma parvataḥ",
    "GE09ram_07_u:290": " 7.005.021c śikhare tasya śailasya madhyame 'mbudasaṃnibhe",
    "GE09ram_07_u:291": " 7.005.021e śakunair api duṣprāpe ṭaṅkacchinnacaturdiśi",
    "GE09ram_07_u:292": " 7.005.022a triṃśadyojanavistīrṇā svarṇaprākāratoraṇā",
    "GE09ram_07_u:293": " 7.005.022c mayā laṅketi nagarī śakrājñaptena nirmitā",
    "GE09ram_07_u:294": " 7.005.023a tasyāṃ vasata durdharṣāḥ puryāṃ rākṣasasattamāḥ",
    "GE09ram_07_u:295": " 7.005.023c amarāvatīṃ samāsādya sendrā iva divaukasaḥ",
    "GE09ram_07_u:296": " 7.005.024a laṅkādurgaṃ samāsādya rākṣasair bahubhir vṛtāḥ",
    "GE09ram_07_u:297": " 7.005.024c bhaviṣyatha durādharṣāḥ śatrūṇāṃ śatrusūdanāḥ",
    "GE09ram_07_u:298": " 7.005.025a viśvakarmavacaḥ śrutvā tatas te rāma rākṣasāḥ",
    "GE09ram_07_u:299": " 7.005.025c sahasrānucarā gatvā laṅkāṃ tām avasan purīm",
    "GE09ram_07_u:300": " 7.005.026a dṛḍhaprākāraparikhāṃ haimair gṛhaśatair vṛtām",
    "GE09ram_07_u:301": " 7.005.026c laṅkām avāpya te hṛṣṭā viharanti niśācarāḥ",
    "GE09ram_07_u:302": " 7.005.027a narmadā nāma gandharvī nānādharmasamedhitā",
    "GE09ram_07_u:303": " 7.005.027c tasyāḥ kanyātrayaṃ hy āsīd dhīśrīkīrtisamadyuti",
    "GE09ram_07_u:304": " 7.005.028a jyeṣṭhakrameṇa sā teṣāṃ rākṣasānām arākṣasī",
    "GE09ram_07_u:305": " 7.005.028c kanyās tāḥ pradadau hṛṣṭā pūrṇacandranibhānanāḥ",
    "GE09ram_07_u:306": " 7.005.029a trayāṇāṃ rākṣasendrāṇāṃ tisro gandharvakanyakāḥ",
    "GE09ram_07_u:307": " 7.005.029c mātrā dattā mahābhāgā nakṣatre bhagadaivate",
    "GE09ram_07_u:308": " 7.005.030a kṛtadārās tu te rāma sukeśatanayāḥ prabho",
    "GE09ram_07_u:309": " 7.005.030c bhāryābhiḥ saha cikrīḍur apsarobhir ivāmarāḥ",
    "GE09ram_07_u:310": " 7.005.031a tatra mālyavato bhāryā sundarī nāma sundarī",
    "GE09ram_07_u:311": " 7.005.031c sa tasyāṃ janayām āsa yad apatyaṃ nibodha tat",
    "GE09ram_07_u:312": " 7.005.032a vajramuṣṭir virūpākṣo durmukhaś caiva rākṣasaḥ",
    "GE09ram_07_u:313": " 7.005.032c suptaghno yajñakopaś ca mattonmattau tathaiva ca",
    "GE09ram_07_u:314": " 7.005.032e analā cābhavat kanyā sundaryāṃ rāma sundarī",
    "GE09ram_07_u:315": " 7.005.033a sumālino 'pi bhāryāsīt pūrṇacandranibhānanā",
    "GE09ram_07_u:316": " 7.005.033c nāmnā ketumatī nāma prāṇebhyo 'pi garīyasī",
    "GE09ram_07_u:317": " 7.005.034a sumālī janayām āsa yad apatyaṃ niśācaraḥ",
    "GE09ram_07_u:318": " 7.005.034c ketumatyāṃ mahārāja tan nibodhānupūrvaśaḥ",
    "GE09ram_07_u:319": " 7.005.035a prahasto 'kampanaiś caiva vikaṭaḥ kālakārmukaḥ",
    "GE09ram_07_u:320": " 7.005.035c dhūmrākśaś cātha daṇḍaś ca supārśvaś ca mahābalaḥ",
    "GE09ram_07_u:321": " 7.005.036a saṃhrādiḥ praghasaś caiva bhāsakarṇaś ca rākṣasaḥ",
    "GE09ram_07_u:322": " 7.005.036c rākā puṣpotkaṭā caiva kaikasī ca śucismitā",
    "GE09ram_07_u:323": " 7.005.036e kumbhīnasī ca ity ete sumāleḥ prasavāḥ smṛtāḥ",
    "GE09ram_07_u:324": " 7.005.037a māles tu vasudā nāma gandharvī rūpaśālinī",
    "GE09ram_07_u:325": " 7.005.037c bhāryāsīt padmapatrākṣī svakṣī yakṣīvaropamā",
    "GE09ram_07_u:326": " 7.005.038a sumāler anujas tasyāṃ janayām āsa yat prabho",
    "GE09ram_07_u:327": " 7.005.038c apatyaṃ kathyamānaṃ tan mayā tvaṃ śṛṇu rāghava",
    "GE09ram_07_u:328": " 7.005.039a analaś cānilaś caiva haraḥ saṃpātir eva ca",
    "GE09ram_07_u:329": " 7.005.039c ete vibhīṣaṇāmātyā māleyās te niśācarāḥ",
    "GE09ram_07_u:330": " 7.005.040a tatas tu te rākṣasapuṃgavās trayo;",
    "GE09ram_07_u:331": " niśācaraiḥ putraśataiś ca saṃvṛtāḥ",
    "GE09ram_07_u:332": " 7.005.040c surān sahendrān ṛṣināgadānavān;",
    "GE09ram_07_u:333": " babādhire te balavīryadarpitāḥ",
    "GE09ram_07_u:334": " 7.005.041a jagad bhramanto 'nilavad durāsadā;",
    "GE09ram_07_u:335": " raṇe ca mṛtyupratimāḥ samāhitāḥ",
    "GE09ram_07_u:336": " 7.005.041c varapradānād abhigarvitā bhṛśaṃ;",
    "GE09ram_07_u:337": " kratukriyāṇāṃ praśamaṃkarāḥ sadā",
    "GE09ram_07_u:338": " 7.006.001a tair vadhyamānā devāś ca ṛṣayaś ca tapodhanāḥ",
    "GE09ram_07_u:339": " 7.006.001c bhayārtāḥ śaraṇaṃ jagmur devadevaṃ maheśvaram",
    "GE09ram_07_u:340": " 7.006.002a te sametya tu kāmāriṃ tripurāriṃ trilocanam",
    "GE09ram_07_u:341": " 7.006.002c ūcuḥ prāñjalayo devā bhayagadgadabhāṣiṇaḥ",
    "GE09ram_07_u:342": " 7.006.003a sukeśaputrair bhagavan pitāmahavaroddhataiḥ",
    "GE09ram_07_u:343": " 7.006.003c prajādhyakṣa prajāḥ sarvā bādhyante ripubādhana",
    "GE09ram_07_u:344": " 7.006.004a śaraṇyāny aśaraṇyāni āśramāṇi kṛtāni naḥ",
    "GE09ram_07_u:345": " 7.006.004c svargāc ca cyāvitaḥ śakraḥ svarge krīḍanti śakravat",
    "GE09ram_07_u:346": " 7.006.005a ahaṃ viṣṇur ahaṃ rudro brahmāhaṃ devarāḍ aham",
    "GE09ram_07_u:347": " 7.006.005c ahaṃ yamo 'haṃ varuṇaś candro 'haṃ ravir apy aham",
    "GE09ram_07_u:348": " 7.006.006a iti te rākṣasā deva varadānena darpitāḥ",
    "GE09ram_07_u:349": " 7.006.006c bādhante samaroddharṣā ye ca teṣāṃ puraḥsarāḥ",
    "GE09ram_07_u:350": " 7.006.007a tan no devabhayārtānām abhayaṃ dātum arhasi",
    "GE09ram_07_u:351": " 7.006.007c aśivaṃ vapur āsthāya jahi daivatakaṇṭakān",
    "GE09ram_07_u:352": " 7.006.008a ity uktas tu suraiḥ sarvaiḥ kapardī nīlalohitaḥ",
    "GE09ram_07_u:353": " 7.006.008c sukeśaṃ prati sāpekṣa āha devagaṇān prabhuḥ",
    "GE09ram_07_u:354": " 7.006.009a nāhaṃ tān nihaniṣyāmi avadhyā mama te 'surāḥ",
    "GE09ram_07_u:355": " 7.006.009c kiṃ tu mantraṃ pradāsyāmi yo vai tān nihaniṣyati",
    "GE09ram_07_u:356": " 7.006.010a evam eva samudyogaṃ puraskṛtya surarṣabhāḥ",
    "GE09ram_07_u:357": " 7.006.010c gacchantu śaraṇaṃ viṣṇuṃ haniṣyati sa tān prabhuḥ",
    "GE09ram_07_u:358": " 7.006.011a tatas te jayaśabdena pratinandya maheśvaram",
    "GE09ram_07_u:359": " 7.006.011c viṣṇoḥ samīpam ājagmur niśācarabhayārditāḥ",
    "GE09ram_07_u:360": " 7.006.012a śaṅkhacakradharaṃ devaṃ praṇamya bahumānya ca",
    "GE09ram_07_u:361": " 7.006.012c ūcuḥ saṃbhrāntavad vākyaṃ sukeśatanayārditāḥ",
    "GE09ram_07_u:362": " 7.006.013a sukeśatanayair devatribhis tretāgnisaṃnibhaiḥ",
    "GE09ram_07_u:363": " 7.006.013c ākramya varadānena sthānāny apahṛtāni naḥ",
    "GE09ram_07_u:364": " 7.006.014a laṅkā nāma purī durgā trikūṭaśikhare sthitā",
    "GE09ram_07_u:365": " 7.006.014c tatra sthitāḥ prabādhante sarvān naḥ kṣaṇadācarāḥ",
    "GE09ram_07_u:366": " 7.006.015a sa tvam asmatpriyārthaṃ tu jahi tān madhusūdana",
    "GE09ram_07_u:367": " 7.006.015c cakrakṛttāsyakamalān nivedaya yamāya vai",
    "GE09ram_07_u:368": " 7.006.016a bhayeṣv abhayado 'smākaṃ nānyo 'sti bhavatā samaḥ",
    "GE09ram_07_u:369": " 7.006.016c nuda tvaṃ no bhayaṃ deva nīhāram iva bhāskaraḥ",
    "GE09ram_07_u:370": " 7.006.017a ity evaṃ daivatair ukto devadevo janārdanaḥ",
    "GE09ram_07_u:371": " 7.006.017c abhayaṃ bhayado 'rīṇāṃ dattvā devān uvāca ha",
    "GE09ram_07_u:372": " 7.006.018a sukeśaṃ rākṣasaṃ jāne īśāna varadarpitam",
    "GE09ram_07_u:373": " 7.006.018c tāṃś cāsya tanayāñ jāne yeṣāṃ jyeṣṭhaḥ sa mālyavān",
    "GE09ram_07_u:374": " 7.006.019a tān ahaṃ samatikrāntamaryādān rākṣasādhamān",
    "GE09ram_07_u:375": " 7.006.019c sūdayiṣyāmi saṃgrāme surā bhavata vijvarāḥ",
    "GE09ram_07_u:376": " 7.006.020a ity uktās te surāḥ sarve viṣṇunā prabhaviṣṇunā",
    "GE09ram_07_u:377": " 7.006.020c yathā vāsaṃ yayur hṛṣṭāḥ praśamanto janārdanam",
    "GE09ram_07_u:378": " 7.006.021a vibudhānāṃ samudyogaṃ mālyavān sa niśācaraḥ",
    "GE09ram_07_u:379": " 7.006.021c śrutvā tau bhrātarau vīrāv idaṃ vacanam abravīt",
    "GE09ram_07_u:380": " 7.006.022a amarā ṛṣayaś caiva saṃhatya kila śaṃkaram",
    "GE09ram_07_u:381": " 7.006.022c asmadvadhaṃ parīpsanta idam ūcus trilocanam",
    "GE09ram_07_u:382": " 7.006.023a sukeśatanayā deva varadānabaloddhatāḥ",
    "GE09ram_07_u:383": " 7.006.023c bādhante 'smān samudyuktā ghorarūpāḥ pade pade",
    "GE09ram_07_u:384": " 7.006.024a rākṣasair abhibhūtāḥ sma na śaktāḥ sma umāpate",
    "GE09ram_07_u:385": " 7.006.024c sveṣu veśmasu saṃsthātuṃ bhayāt teṣāṃ durātmanām",
    "GE09ram_07_u:386": " 7.006.025a tad asmākaṃ hitārthe tvaṃ jahi tāṃs tāṃs trilocana",
    "GE09ram_07_u:387": " 7.006.025c rākṣasān huṃkṛtenaiva daha pradahatāṃ vara",
    "GE09ram_07_u:388": " 7.006.026a ity evaṃ tridaśair ukto niśamyāndhakasūdanaḥ",
    "GE09ram_07_u:389": " 7.006.026c śiraḥ karaṃ ca dhunvāna idaṃ vacanam abravīt",
    "GE09ram_07_u:390": " 7.006.027a avadhyā mama te devāḥ sukeśatanayā raṇe",
    "GE09ram_07_u:391": " 7.006.027c mantraṃ tu vaḥ pradāsyāmi yo vai tān nihaniṣyati",
    "GE09ram_07_u:392": " 7.006.028a yaḥ sa cakragadāpāṇiḥ pītavāsā janārdanaḥ",
    "GE09ram_07_u:393": " 7.006.028c haniṣyati sa tān yuddhe śaraṇaṃ taṃ prapadyatha",
    "GE09ram_07_u:394": " 7.006.029a harān nāvāpya te kāmaṃ kāmārim abhivādya ca",
    "GE09ram_07_u:395": " 7.006.029c nārāyaṇālayaṃ prāptās tasmai sarvaṃ nyavedayan",
    "GE09ram_07_u:396": " 7.006.030a tato nārāyaṇenoktā devā indrapurogamāḥ",
    "GE09ram_07_u:397": " 7.006.030c surārīn sūdayiṣyāmi surā bhavata vijvarāḥ",
    "GE09ram_07_u:398": " 7.006.031a devānāṃ bhayabhītānāṃ hariṇā rākṣasarṣabhau",
    "GE09ram_07_u:399": " 7.006.031c pratijñāto vadho 'smākaṃ tac cintayatha yat kṣamam",
    "GE09ram_07_u:400": " 7.006.032a hiraṇyakaśipor mṛtyur anyeṣāṃ ca suradviṣām",
    "GE09ram_07_u:401": " 7.006.032c duḥkhaṃ nārāyaṇaṃ jetuṃ yo no hantum abhīpsati",
    "GE09ram_07_u:402": " 7.006.033a tataḥ sumālī mālī ca śrutvā mālyavato vacaḥ",
    "GE09ram_07_u:403": " 7.006.033c ūcatur bhrātaraṃ jyeṣṭhaṃ bhagāṃśāv iva vāsavam",
    "GE09ram_07_u:404": " 7.006.034a svadhītaṃ dattam iṣṭaṃ ca aiśvaryaṃ paripālitam",
    "GE09ram_07_u:405": " 7.006.034c āyur nirāmayaṃ prāptaṃ svadharmaḥ sthāpitaś ca naḥ",
    "GE09ram_07_u:406": " 7.006.035a devasāgaram akṣobhyaṃ śastraughaiḥ pravigāhya ca",
    "GE09ram_07_u:407": " 7.006.035c jitā devā raṇe nityaṃ na no mṛtyukṛtaṃ bhayam",
    "GE09ram_07_u:408": " 7.006.036a nārāyaṇaś ca rudraś ca śakraś cāpi yamas tathā",
    "GE09ram_07_u:409": " 7.006.036c asmākaṃ pramukhe sthātuṃ sarva eva hi bibhyati",
    "GE09ram_07_u:410": " 7.006.037a viṣṇor doṣaś ca nāsty atra kāraṇaṃ rākṣaseśvara",
    "GE09ram_07_u:411": " 7.006.037c devānām eva doṣeṇa viṣṇoḥ pracalitaṃ manaḥ",
    "GE09ram_07_u:412": " 7.006.038a tasmād adya samudyuktāḥ sarvasainyasamāvṛtāḥ",
    "GE09ram_07_u:413": " 7.006.038c devān eva jighāṃsāmo yebhyo doṣaḥ samutthitaḥ",
    "GE09ram_07_u:414": " 7.006.039a iti mālī sumālī ca mālyavān agrajaḥ prabhuḥ",
    "GE09ram_07_u:415": " 7.006.039c udyogaṃ ghoṣayitvātha rākṣasāḥ sarva eva te",
    "GE09ram_07_u:416": " 7.006.039e yuddhāya niryayuḥ kruddhā jambhavṛtrabalā iva",
    "GE09ram_07_u:417": " 7.006.040a syandanair vāraṇendraiś ca hayaiś ca girisaṃnibhaiḥ",
    "GE09ram_07_u:418": " 7.006.040c kharair gobhir athoṣṭraiś ca śiṃśumārair bhujaṃ gamaiḥ",
    "GE09ram_07_u:419": " 7.006.041a makaraiḥ kacchapair mīnair vihaṃgair garuḍopamaiḥ",
    "GE09ram_07_u:420": " 7.006.041c siṃhair vyāghrair varāhaiś ca sṛmaraiś camarair api",
    "GE09ram_07_u:421": " 7.006.042a tyaktvā laṅkāṃ tataḥ sarve rākṣasā balagarvitāḥ",
    "GE09ram_07_u:422": " 7.006.042c prayātā devalokāya yoddhuṃ daivataśatravaḥ",
    "GE09ram_07_u:423": " 7.006.043a laṅkāviparyayaṃ dṛṣṭvā yāni laṅkālayāny atha",
    "GE09ram_07_u:424": " 7.006.043c bhūtāni bhayadarśīni vimanaskāni sarvaśaḥ",
    "GE09ram_07_u:425": " 7.006.044a bhaumās tathāntarikṣāś ca kālājñaptā bhayāvahāḥ",
    "GE09ram_07_u:426": " 7.006.044c utpātā rākṣasendrāṇām abhāvāyotthitā drutam",
    "GE09ram_07_u:427": " 7.006.045a asthīni meghā varṣanti uṣṇaṃ śoṇitam eva ca",
    "GE09ram_07_u:428": " 7.006.045c velāṃ samudro 'py utkrāntaś calante cācalottamāḥ",
    "GE09ram_07_u:429": " 7.006.046a aṭṭahāsān vimuñcanto ghananādasamasvanān",
    "GE09ram_07_u:430": " 7.006.046c bhūtāḥ paripatanti sma nṛtyamānāḥ sahasraśaḥ",
    "GE09ram_07_u:431": " 7.006.047a gṛdhracakraṃ mahac cāpi jvalanodgāribhir mukhaiḥ",
    "GE09ram_07_u:432": " 7.006.047c rākṣasānām upari vai bhramate kālacakravat",
    "GE09ram_07_u:433": " 7.006.048a tān acintyamahotpātān rākṣasā balagarvitāḥ",
    "GE09ram_07_u:434": " 7.006.048c yanty eva na nivartante mṛtyupāśāvapāśitāḥ",
    "GE09ram_07_u:435": " 7.006.049a mālyavāṃś ca sumālī ca mālī ca rajanīcarāḥ",
    "GE09ram_07_u:436": " 7.006.049c āsan puraḥsarās teṣāṃ kratūnām iva pāvakāḥ",
    "GE09ram_07_u:437": " 7.006.050a mālyavantaṃ tu te sarve mālyavantam ivācalam",
    "GE09ram_07_u:438": " 7.006.050c niśācarā āśrayante dhātāram iva dehinaḥ",
    "GE09ram_07_u:439": " 7.006.051a tad balaṃ rākṣasendrāṇāṃ mahābhraghananāditam",
    "GE09ram_07_u:440": " 7.006.051c jayepsayā devalokaṃ yayau mālī vaśe sthitam",
    "GE09ram_07_u:441": " 7.006.052a rākṣasānāṃ samudyogaṃ taṃ tu nārāyaṇaḥ prabhuḥ",
    "GE09ram_07_u:442": " 7.006.052c devadūtād upaśrutya dadhre yuddhe tato manaḥ",
    "GE09ram_07_u:443": " 7.006.053a sa devasiddharṣimahoragaiś ca;",
    "GE09ram_07_u:444": " gandharvamukhyāpsarasopagītaḥ",
    "GE09ram_07_u:445": " 7.006.053c samāsasādāmaraśatrusainyaṃ;",
    "GE09ram_07_u:446": " cakrāsisīrapravarādidhārī",
    "GE09ram_07_u:447": " 7.006.054a suparṇapakṣānilanunnapakṣaṃ;",
    "GE09ram_07_u:448": " bhramatpatākaṃ pravikīrṇaśastram",
    "GE09ram_07_u:449": " 7.006.054c cacāla tad rākṣasarājasainyaṃ;",
    "GE09ram_07_u:450": " calopalo nīla ivācalendraḥ",
    "GE09ram_07_u:451": " 7.006.055a tatha śitaiḥ śoṇitamāṃsarūṣitair;",
    "GE09ram_07_u:452": " yugāntavaiśvānaratulyavigrahaiḥ",
    "GE09ram_07_u:453": " 7.006.055c niśācarāḥ saṃparivārya mādhavaṃ;",
    "GE09ram_07_u:454": " varāyudhair nirbibhiduḥ sahasraśaḥ",
    "GE09ram_07_u:455": " 7.007.001a nārāyaṇagiriṃ te tu garjanto rākṣasāmbudāḥ",
    "GE09ram_07_u:456": " 7.007.001c avarṣann iṣuvarṣeṇa varṣeṇādrim ivāmbudāḥ",
    "GE09ram_07_u:457": " 7.007.002a śyāmāvadātas tair viṣṇur nīlair naktaṃcarottamaiḥ",
    "GE09ram_07_u:458": " 7.007.002c vṛto 'ñjanagirīvāsīd varṣamāṇaiḥ payodharaiḥ",
    "GE09ram_07_u:459": " 7.007.003a śalabhā iva kedāraṃ maśakā iva parvatam",
    "GE09ram_07_u:460": " 7.007.003c yathāmṛtaghaṭaṃ jīvā makarā iva cārṇavam",
    "GE09ram_07_u:461": " 7.007.004a tathā rakṣodhanur muktā vajrānilamanojavāḥ",
    "GE09ram_07_u:462": " 7.007.004c hariṃ viśanti sma śarā lokāstam iva paryaye",
    "GE09ram_07_u:463": " 7.007.005a syandanaiḥ syandanagatā gajaiś ca gajadhūr gatāḥ",
    "GE09ram_07_u:464": " 7.007.005c aśvārohāḥ sadaśvaiś ca pādātāś cāmbare carāḥ",
    "GE09ram_07_u:465": " 7.007.006a rākṣasendrā girinibhāḥ śaraśaktyṛṣṭitomaraiḥ",
    "GE09ram_07_u:466": " 7.007.006c nirucchvāsaṃ hariṃ cakruḥ prāṇāyāma iva dvijam",
    "GE09ram_07_u:467": " 7.007.007a niśācarais tudyamāno mīnair iva mahātimiḥ",
    "GE09ram_07_u:468": " 7.007.007c śārṅgam āyamya gātrāṇi rākṣasānāṃ mahāhave",
    "GE09ram_07_u:469": " 7.007.008a śaraiḥ pūrṇāyatotsṛṣṭair vajravaktrair manojavaiḥ",
    "GE09ram_07_u:470": " 7.007.008c ciccheda tilaśo viṣṇuḥ śataśo 'tha sahasraśaḥ",
    "GE09ram_07_u:471": " 7.007.009a vidrāvya śaravarṣaṃ taṃ varṣaṃ vāyur ivotthitam",
    "GE09ram_07_u:472": " 7.007.009c pāñcajanyaṃ mahāśaṅkhaṃ pradadhmau puruṣottamaḥ",
    "GE09ram_07_u:473": " 7.007.010a so 'mbujo hariṇā dhmātaḥ sarvaprāṇena śaṅkharāṭ",
    "GE09ram_07_u:474": " 7.007.010c rarāsa bhīmanihrādo yugānte jalado yathā",
    "GE09ram_07_u:475": " 7.007.011a śaṅkharājaravaḥ so 'tha trāsayām āsa rākṣasān",
    "GE09ram_07_u:476": " 7.007.011c mṛgarāja ivāraṇye samadān iva kuñjarān",
    "GE09ram_07_u:477": " 7.007.012a na śekur aśvāḥ saṃsthātuṃ vimadāḥ kuñjarābhavan",
    "GE09ram_07_u:478": " 7.007.012c syandanebhyaś cyutā yodhāḥ śaṅkharāvitadurbalāḥ",
    "GE09ram_07_u:479": " 7.007.013a śārṅgacāpavinirmuktā vajratulyānanāḥ śarāḥ",
    "GE09ram_07_u:480": " 7.007.013c vidārya tāni rakṣāṃsi supuṅkhā viviśuḥ kṣitim",
    "GE09ram_07_u:481": " 7.007.014a bhidyamānāḥ śaraiś cānye nārāyaṇadhanuścyutaiḥ",
    "GE09ram_07_u:482": " 7.007.014c nipetū rākṣasā bhīmāḥ śailā vajrahatā iva",
    "GE09ram_07_u:483": " 7.007.015a vraṇair vraṇakarārīṇām adhokṣajaśarodbhavaiḥ",
    "GE09ram_07_u:484": " 7.007.015c asṛk kṣaranti dhārābhiḥ svarṇadhārām ivācalāḥ",
    "GE09ram_07_u:485": " 7.007.016a śaṅkharājaravaś cāpi śārṅgacāparavas tathā",
    "GE09ram_07_u:486": " 7.007.016c rākṣasānāṃ ravāṃś cāpi grasate vaiṣṇavo ravaḥ",
    "GE09ram_07_u:487": " 7.007.017a sūryād iva karā ghorā ūrmayaḥ sāgarād iva",
    "GE09ram_07_u:488": " 7.007.017c parvatād iva nāgendrā vāryoghā iva cāmbudāt",
    "GE09ram_07_u:489": " 7.007.018a tathā bāṇā vinirmuktāḥ śārṅgān narāyaṇeritāḥ",
    "GE09ram_07_u:490": " 7.007.018c nirdhāvantīṣavas tūrṇaṃ śataśo 'tha sahasraśaḥ",
    "GE09ram_07_u:491": " 7.007.019a śarabheṇa yathā siṃhāḥ siṃhena dviradā yathā",
    "GE09ram_07_u:492": " 7.007.019c dviradena yathā vyāghrā vyāghreṇa dvīpino yathā",
    "GE09ram_07_u:493": " 7.007.020a dvīpinā ca yathā śvānaḥ śunā mārjārakā yathā",
    "GE09ram_07_u:494": " 7.007.020c mārjāreṇa yathā sarpāḥ sarpeṇa ca yathākhavaḥ",
    "GE09ram_07_u:495": " 7.007.021a tathā te rākṣasā yuddhe viṣṇunā prabhaviṣṇunā",
    "GE09ram_07_u:496": " 7.007.021c dravanti drāvitāś caiva śāyitāś ca mahītale",
    "GE09ram_07_u:497": " 7.007.022a rākṣasānāṃ sahasrāṇi nihatya madhusūdanaḥ",
    "GE09ram_07_u:498": " 7.007.022c vārijaṃ nādayām āsa toyadaṃ surarāḍ iva",
    "GE09ram_07_u:499": " 7.007.023a nārāyaṇaśaragrastaṃ śaṅkhanādasuvihvalam",
    "GE09ram_07_u:500": " 7.007.023c yayau laṅkām abhimukhaṃ prabhagnaṃ rākṣasaṃ balam",
    "GE09ram_07_u:501": " 7.007.024a prabhagne rākṣasabale nārāyaṇaśarāhate",
    "GE09ram_07_u:502": " 7.007.024c sumālī śaravarṣeṇa āvavāra raṇe harim",
    "GE09ram_07_u:503": " 7.007.025a utkṣipya hemābharaṇaṃ karaṃ karam iva dvipaḥ",
    "GE09ram_07_u:504": " 7.007.025c rarāsa rākṣaso harṣāt sataḍit toyado yathā",
    "GE09ram_07_u:505": " 7.007.026a sumāler nardatas tasya śiro jvalitakuṇḍalam",
    "GE09ram_07_u:506": " 7.007.026c ciccheda yantur aśvāś ca bhrāntās tasya tu rakṣasaḥ",
    "GE09ram_07_u:507": " 7.007.027a tair aśvair bhrāmyate bhrāntaiḥ sumālī rākṣaseśvaraḥ",
    "GE09ram_07_u:508": " 7.007.027c indriyāśvair yathā bhrāntair dhṛtihīno yathā naraḥ",
    "GE09ram_07_u:509": " 7.007.028a mālī cābhyadravad yuddhe pragṛhya saśaraṃ dhanuḥ",
    "GE09ram_07_u:510": " 7.007.028c māler dhanuścyutā bāṇāḥ kārtasvaravibhūṣitāḥ",
    "GE09ram_07_u:511": " 7.007.028e viviśur harim āsādya krauñcaṃ patrarathā iva",
    "GE09ram_07_u:512": " 7.007.029a ardyamānaḥ śaraiḥ so 'tha mālimuktaiḥ sahasraśaḥ",
    "GE09ram_07_u:513": " 7.007.029c cukṣubhe na raṇe viṣṇur jitendriya ivādhibhiḥ",
    "GE09ram_07_u:514": " 7.007.030a atha maurvī svanaṃ kṛtvā bhagavān bhūtabhāvanaḥ",
    "GE09ram_07_u:515": " 7.007.030c mālinaṃ prati bāṇaughān sasarjāsigadādharaḥ",
    "GE09ram_07_u:516": " 7.007.031a te mālideham āsādya vajravidyutprabhāḥ śarāḥ",
    "GE09ram_07_u:517": " 7.007.031c pibanti rudhiraṃ tasya nāgā iva purāmṛtam",
    "GE09ram_07_u:518": " 7.007.032a mālinaṃ vimukhaṃ kṛtvā mālimauliṃ harir balāt",
    "GE09ram_07_u:519": " 7.007.032c rathaṃ ca sadhvajaṃ cāpaṃ vājinaś ca nyapātayat",
    "GE09ram_07_u:520": " 7.007.033a virathas tu gadāṃ gṛhya mālī naktaṃcarottamaḥ",
    "GE09ram_07_u:521": " 7.007.033c āpupluve gadāpāṇir giryagrād iva keṣarī",
    "GE09ram_07_u:522": " 7.007.034a sa tayā garuḍaṃ saṃkhye īśānam iva cāntakaḥ",
    "GE09ram_07_u:523": " 7.007.034c lalāṭadeśe 'bhyahanad vajreṇendro yathācalam",
    "GE09ram_07_u:524": " 7.007.035a gadayābhihatas tena mālinā garuḍo bhṛśam",
    "GE09ram_07_u:525": " 7.007.035c raṇāt parāṅmukhaṃ devaṃ kṛtavān vedanāturaḥ",
    "GE09ram_07_u:526": " 7.007.036a parāṅmukhe kṛte deve mālinā garuḍena vai",
    "GE09ram_07_u:527": " 7.007.036c udatiṣṭhan mahānādo rakṣasām abhinardatām",
    "GE09ram_07_u:528": " 7.007.037a rakṣasāṃ nadatāṃ nādaṃ śrutvā harihayānujaḥ",
    "GE09ram_07_u:529": " 7.007.037c parāṅmukho 'py utsasarja cakraṃ mālijighāṃsayā",
    "GE09ram_07_u:530": " 7.007.038a tat sūryamaṇḍalābhāsaṃ svabhāsā bhāsayan nabhaḥ",
    "GE09ram_07_u:531": " 7.007.038c kālacakranibhaṃ cakraṃ māleḥ śīrṣam apātayat",
    "GE09ram_07_u:532": " 7.007.039a tacchiro rākṣasendrasya cakrotkṛttaṃ vibhīṣaṇam",
    "GE09ram_07_u:533": " 7.007.039c papāta rudhirodgāri purā rāhuśiro yathā",
    "GE09ram_07_u:534": " 7.007.040a tataḥ suraiḥ susaṃhṛṣṭaiḥ sarvaprāṇasamīritaḥ",
    "GE09ram_07_u:535": " 7.007.040c siṃhanādaravo muktaḥ sādhu deveti vādibhiḥ",
    "GE09ram_07_u:536": " 7.007.041a mālinaṃ nihataṃ dṛṣṭvā sumālī malyavān api",
    "GE09ram_07_u:537": " 7.007.041c sabalau śokasaṃtaptau laṅkāaṃ prati vidhāvitau",
    "GE09ram_07_u:538": " 7.007.042a garuḍas tu samāśvastaḥ saṃnivṛtya mahāmanāḥ",
    "GE09ram_07_u:539": " 7.007.042c rākṣasān drāvayām āsa pakṣavātena kopitaḥ",
    "GE09ram_07_u:540": " 7.007.043a nārāyaṇo 'pīṣuvarāśanībhir;",
    "GE09ram_07_u:541": " vidārayām āsa dhanuḥpramuktaiḥ",
    "GE09ram_07_u:542": " 7.007.043c naktaṃcarān muktavidhūtakeśān;",
    "GE09ram_07_u:543": " yathāśanībhiḥ sataḍinmahendraḥ",
    "GE09ram_07_u:544": " 7.007.044a bhinnātapatraṃ patamānaśastraṃ;",
    "GE09ram_07_u:545": " śarair apadhvastaviśīrṇadeham",
    "GE09ram_07_u:546": " 7.007.044c viniḥsṛtāntraṃ bhayalolanetraṃ;",
    "GE09ram_07_u:547": " balaṃ tad unmattanibhaṃ babhūva",
    "GE09ram_07_u:548": " 7.007.045a siṃhārditānām iva kuñjarāṇāṃ;",
    "GE09ram_07_u:549": " niśācarāṇāṃ saha kuñjarāṇām",
    "GE09ram_07_u:550": " 7.007.045c ravāś ca vegāś ca samaṃ babhūvuḥ;",
    "GE09ram_07_u:551": " purāṇasiṃhena vimarditānām",
    "GE09ram_07_u:552": " 7.007.046a saṃchādyamānā haribāṇajālaiḥ;",
    "GE09ram_07_u:553": " svabāṇajāalāni samutsṛjantaḥ",
    "GE09ram_07_u:554": " 7.007.046c dhāvanti naktaṃcarakālameghā;",
    "GE09ram_07_u:555": " vāyupraṇunnā iva kālameghāḥ",
    "GE09ram_07_u:556": " 7.007.047a cakraprahārair vinikṛttaśīrṣāḥ;",
    "GE09ram_07_u:557": " saṃcūrṇitāṅgāś ca gadāprahāraiḥ",
    "GE09ram_07_u:558": " 7.007.047c asiprahārair bahudhā vibhaktāḥ;",
    "GE09ram_07_u:559": " patanti śailā iva rākṣasendrāḥ",
    "GE09ram_07_u:560": " 7.007.048a cakrakṛttāsyakamalā gadāsaṃcūrṇitorasaḥ",
    "GE09ram_07_u:561": " 7.007.048c lāṅgalaglapitagrīvā musalair bhinnamastakāḥ",
    "GE09ram_07_u:562": " 7.007.049a ke cic caivāsinā chinnās tathānye śaratāḍitāḥ",
    "GE09ram_07_u:563": " 7.007.049c nipetur ambarāt tūrṇaṃ rākṣasāḥ sāgarāmbhasi",
    "GE09ram_07_u:564": " 7.007.050a tadāmbaraṃ vigalitahārakuṇḍalair;",
    "GE09ram_07_u:565": " niśācarair nīlabalāhakopamaiḥ",
    "GE09ram_07_u:566": " 7.007.050c nipātyamānair dadṛśe nirantaraṃ;",
    "GE09ram_07_u:567": " nipātyamānair iva nīlaparvataiḥ",
    "GE09ram_07_u:568": " 7.008.001a hanyamāne bale tasmin padmanābhena pṛṣṭhataḥ",
    "GE09ram_07_u:569": " 7.008.001c mālyavān saṃnivṛtto 'tha velātiga ivārṇavaḥ",
    "GE09ram_07_u:570": " 7.008.002a saṃraktanayanaḥ kopāc calan maulir niśācaraḥ",
    "GE09ram_07_u:571": " 7.008.002c padmanābham idaṃ prāha vacanaṃ paruṣaṃ tadā",
    "GE09ram_07_u:572": " 7.008.003a nārāyaṇa na jānīṣe kṣatradharmaṃ sanātanam",
    "GE09ram_07_u:573": " 7.008.003c ayuddhamanaso bhagnān yo 'smān haṃsi yathetaraḥ",
    "GE09ram_07_u:574": " 7.008.004a parāṅmukhavadhaṃ pāpaṃ yaḥ karoti sureśvara",
    "GE09ram_07_u:575": " 7.008.004c sa hantā na gataḥ svargaṃ labhate puṇyakarmaṇām",
    "GE09ram_07_u:576": " 7.008.005a yuddhaśraddhātha vā te 'sti śaṅkhacakragadādhara",
    "GE09ram_07_u:577": " 7.008.005c ahaṃ sthito 'smi paśyāmi balaṃ darśaya yat tava",
    "GE09ram_07_u:578": " 7.008.006a uvāca rākṣasendraṃ taṃ devarājānujo balī",
    "GE09ram_07_u:579": " 7.008.006c yuṣmatto bhayabhītānāṃ devānāṃ vai mayābhayam",
    "GE09ram_07_u:580": " 7.008.006e rākṣasotsādanaṃ dattaṃ tad etad anupālyate",
    "GE09ram_07_u:581": " 7.008.007a prāṇair api priyaṃ kāryaṃ devānāṃ hi sadā mayā",
    "GE09ram_07_u:582": " 7.008.007c so 'haṃ vo nihaniṣyāmi rasātalagatān api",
    "GE09ram_07_u:583": " 7.008.008a devam evaṃ bruvāṇaṃ tu raktāmburuhalocanam",
    "GE09ram_07_u:584": " 7.008.008c śaktyā bibheda saṃkruddho rākṣasendro rarāsa ca",
    "GE09ram_07_u:585": " 7.008.009a mālyavad bhujanirmuktā śaktir ghaṇṭākṛtasvanā",
    "GE09ram_07_u:586": " 7.008.009c harer urasi babhrāja meghastheva śatahradā",
    "GE09ram_07_u:587": " 7.008.010a tatas tām eva cotkṛṣya śaktiṃ śaktidharapriyaḥ",
    "GE09ram_07_u:588": " 7.008.010c mālyavantaṃ samuddiśya cikṣepāmburuhekṣaṇaḥ",
    "GE09ram_07_u:589": " 7.008.011a skandotsṛṣṭeva sā śaktir govindakaraniḥsṛtā",
    "GE09ram_07_u:590": " 7.008.011c kāṅkṣantī rākṣasaṃ prāyān maholkevāñjanācalam",
    "GE09ram_07_u:591": " 7.008.012a sā tasyorasi vistīrṇe hārabhāsāvabhāsite",
    "GE09ram_07_u:592": " 7.008.012c apatad rākṣasendrasya girikūṭa ivāśaniḥ",
    "GE09ram_07_u:593": " 7.008.013a tayā bhinnatanutrāṇāḥ prāviśad vipulaṃ tamaḥ",
    "GE09ram_07_u:594": " 7.008.013c mālyavān punar āśvastas tasthau girir ivācalaḥ",
    "GE09ram_07_u:595": " 7.008.014a tataḥ kārṣṇāyasaṃ śūlaṃ kaṇṭakair bahubhiś citam",
    "GE09ram_07_u:596": " 7.008.014c pragṛhyābhyahanad devaṃ stanayor antare dṛḍham",
    "GE09ram_07_u:597": " 7.008.015a tathaiva raṇaraktas tu muṣṭinā vāsavānujam",
    "GE09ram_07_u:598": " 7.008.015c tāḍayitvā dhanurmātram apakrānto niśācaraḥ",
    "GE09ram_07_u:599": " 7.008.016a tato 'mbare mahāñ śabdaḥ sādhu sādhv iti cotthitaḥ",
    "GE09ram_07_u:600": " 7.008.016c āhatya rākṣaso viṣṇuṃ garuḍaṃ cāpy atāḍayat",
    "GE09ram_07_u:601": " 7.008.017a vainateyas tataḥ kruddhaḥ pakṣavātena rākṣasaṃ",
    "GE09ram_07_u:602": " 7.008.017c vyapohad balavān vāyuḥ śuṣkaparṇacayaṃ yathā",
    "GE09ram_07_u:603": " 7.008.018a dvijendrapakṣavātena drāvitaṃ dṛśya pūrvajam",
    "GE09ram_07_u:604": " 7.008.018c sumālī svabalaiḥ sārdhaṃ laṅkām abhimukho yayau",
    "GE09ram_07_u:605": " 7.008.019a pakṣavātabaloddhūto mālyavān api rākṣasaḥ",
    "GE09ram_07_u:606": " 7.008.019c svabalena samāgamya yayau laṅkāṃ hriyā vṛtaḥ",
    "GE09ram_07_u:607": " 7.008.020a evaṃ te rākṣasā rāma hariṇā kamalekṣaṇa",
    "GE09ram_07_u:608": " 7.008.020c bahuśaḥ saṃyuge bhagnā hatapravaranāyakāḥ",
    "GE09ram_07_u:609": " 7.008.021a aśaknuvantas te viṣṇuṃ pratiyoddhuṃ bhayārditāḥ",
    "GE09ram_07_u:610": " 7.008.021c tyaktvā laṅkāṃ gatā vastuṃ pātālaṃ sahapatnayaḥ",
    "GE09ram_07_u:611": " 7.008.022a sumālinaṃ samāsādya rākṣasaṃ raghunandana",
    "GE09ram_07_u:612": " 7.008.022c sthitāḥ prakhyātavīryās te vaṃśe sālakaṭaṅkaṭe",
    "GE09ram_07_u:613": " 7.008.023a ye tvayā nihatās te vai paulastyā nāma rākṣasāḥ",
    "GE09ram_07_u:614": " 7.008.023c sumālī mālyavān mālī ye ca teṣāṃ puraḥsarāḥ",
    "GE09ram_07_u:615": " 7.008.023e sarva ete mahābhāga rāvaṇād balavattarāḥ",
    "GE09ram_07_u:616": " 7.008.024a na cānyo rakṣasāṃ hantā sureṣv api puraṃjaya",
    "GE09ram_07_u:617": " 7.008.024c ṛte nārāyaṇaṃ devaṃ śaṅkhacakragadādharam",
    "GE09ram_07_u:618": " 7.008.025a bhavān nārāyaṇo devaś caturbāhuḥ sanātanaḥ",
    "GE09ram_07_u:619": " 7.008.025c rākṣasān hantum utpanno ajeyaḥ prabhur avyayaḥ",
    "GE09ram_07_u:620": " 7.009.001a kasya cit tv atha kālasya sumālī nāma rākṣasaḥ",
    "GE09ram_07_u:621": " 7.009.001c rasātalān martyalokaṃ sarvaṃ vai vicacāara ha",
    "GE09ram_07_u:622": " 7.009.002a nīlajīmūtasaṃkāśas taptakāñcanakuṇḍalaḥ",
    "GE09ram_07_u:623": " 7.009.002c kanyāṃ duhitaraṃ gṛhya vinā padmam iva śriyam",
    "GE09ram_07_u:624": " 7.009.002e athāpaśyat sa gacchantaṃ puṣpakeṇa dhaneśvaram",
    "GE09ram_07_u:625": " 7.009.003a taṃ dṛṣṭvāmarasaṃkāśaṃ gacchantaṃ pāvakopamam",
    "GE09ram_07_u:626": " 7.009.003c athābbravīt sutāṃ rakṣaḥ kaikasīṃ nāma nāmataḥ",
    "GE09ram_07_u:627": " 7.009.004a putri pradānakālo 'yaṃ yauvanaṃ te 'tivartate",
    "GE09ram_07_u:628": " 7.009.004c tvatkṛte ca vayaṃ sarve yantritā dharmabuddhayaḥ",
    "GE09ram_07_u:629": " 7.009.005a tvaṃ hi sarvaguṇopetā śrīḥ sapadmeva putrike",
    "GE09ram_07_u:630": " 7.009.005c pratyākhyānāc ca bhītais tvaṃ na varaiḥ pratigṛhyase",
    "GE09ram_07_u:631": " 7.009.006a kanyāpitṛtvaṃ duḥkhaṃ hi sarveṣāṃ mānakāṅkṣiṇām",
    "GE09ram_07_u:632": " 7.009.006c na jñāyate ca kaḥ kanyāṃ varayed iti putrike",
    "GE09ram_07_u:633": " 7.009.007a mātuḥ kulaṃ pitṛkulaṃ yatra caiva pradīyate",
    "GE09ram_07_u:634": " 7.009.007c kulatrayaṃ sadā kanyā saṃśaye sthāpya tiṣṭhati",
    "GE09ram_07_u:635": " 7.009.008a sā tvaṃ munivaraśreṣṭhaṃ prajāpatikulodbhavam",
    "GE09ram_07_u:636": " 7.009.008c gaccha viśravasaṃ putri paulastyaṃ varaya svayam",
    "GE09ram_07_u:637": " 7.009.009a īdṛśās te bhaviṣyanti putrāḥ putri na saṃśayaḥ",
    "GE09ram_07_u:638": " 7.009.009c tejasā bhāskarasamā yādṛśo 'yaṃ dhaneśvaraḥ",
    "GE09ram_07_u:639": " 7.009.010a etasminn antare rāma pulastyatanayo dvijaḥ",
    "GE09ram_07_u:640": " 7.009.010c agnihotram upātiṣṭhac caturtha iva pāvakaḥ",
    "GE09ram_07_u:641": " 7.009.011a sā tu tāṃ dāruṇāṃ velām acintya pitṛgauravāt",
    "GE09ram_07_u:642": " 7.009.011c upasṛtyāgratas tasya caraṇādhomukhī sthitā",
    "GE09ram_07_u:643": " 7.009.012a sa tu tāṃ vīkṣya suśroṇīṃ pūrṇacandranibhānanām",
    "GE09ram_07_u:644": " 7.009.012c abravīt paramodāro dīpyamāna ivaujasā",
    "GE09ram_07_u:645": " 7.009.013a bhadre kasyāsi duhitā kuto vā tvam ihāgatā",
    "GE09ram_07_u:646": " 7.009.013c kiṃ kāryaṃ kasya vā hetos tattvato brūhi śobhane",
    "GE09ram_07_u:647": " 7.009.014a evam uktā tu sā kanyā kṛtāñjalir athābravīt",
    "GE09ram_07_u:648": " 7.009.014c ātmaprabhāvena mune jñātum arhasi me matam",
    "GE09ram_07_u:649": " 7.009.015a kiṃ tu viddhi hi māṃ brahmañ śāsanāt pitur āgatām",
    "GE09ram_07_u:650": " 7.009.015c kaikasī nāma nāmnāhaṃ śeṣaṃ tvaṃ jñātum arhasi",
    "GE09ram_07_u:651": " 7.009.016a sa tu gatvā munir dhyānaṃ vākyam etad uvāca ha",
    "GE09ram_07_u:652": " 7.009.016c vijñātaṃ te mayā bhadre kāraṇaṃ yan manogatam",
    "GE09ram_07_u:653": " 7.009.017a dāruṇāyāṃ tu velāyāṃ yasmāt tvaṃ mām upasthitā",
    "GE09ram_07_u:654": " 7.009.017c śṛṇu tasmāt sutān bhadre yādṛśāñ janayiṣyasi",
    "GE09ram_07_u:655": " 7.009.018a dāruṇān dāruṇākārān dāruṇābhijanapriyān",
    "GE09ram_07_u:656": " 7.009.018c prasaviṣyasi suśroṇi rākṣasān krūrakarmaṇaḥ",
    "GE09ram_07_u:657": " 7.009.019a sā tu tadvacanaṃ śrutvā praṇipatyābravīd vacaḥ",
    "GE09ram_07_u:658": " 7.009.019c bhagavan nedṛśāḥ putrās tvatto 'rhā brahmayonitaḥ",
    "GE09ram_07_u:659": " 7.009.020a athābravīn munis tatra paścimo yas tavātmajaḥ",
    "GE09ram_07_u:660": " 7.009.020c mama vaṃśānurūpaś ca dharmātmā ca bhaviṣyati",
    "GE09ram_07_u:661": " 7.009.021a evam uktā tu sā kanyā rāma kālena kena cit",
    "GE09ram_07_u:662": " 7.009.021c janayām āsa bībhatsaṃ rakṣorūpaṃ sudāruṇam",
    "GE09ram_07_u:663": " 7.009.022a daśaśīrṣaṃ mahādaṃṣṭraṃ nīlāñjanacayopamam",
    "GE09ram_07_u:664": " 7.009.022c tāmrauṣṭhaṃ viṃśatibhujaṃ mahāsyaṃ dīptamūrdhajam",
    "GE09ram_07_u:665": " 7.009.023a jātamātre tatas tasmin sajvālakavalāḥ śivāḥ",
    "GE09ram_07_u:666": " 7.009.023c kravyādāś cāpasavyāni maṇḍalāni pracakrire",
    "GE09ram_07_u:667": " 7.009.024a vavarṣa rudhiraṃ devo meghāś ca kharanisvanāḥ",
    "GE09ram_07_u:668": " 7.009.024c prababhau na ca khe sūryo maholkāś cāpatan bhuvi",
    "GE09ram_07_u:669": " 7.009.025a atha nāmākarot tasya pitāmahasamaḥ pitā",
    "GE09ram_07_u:670": " 7.009.025c daśaśīrṣaḥ prasūto 'yaṃ daśagrīvo bhaviṣyati",
    "GE09ram_07_u:671": " 7.009.026a tasya tv anantaraṃ jātaḥ kumbhakarṇo mahābalaḥ",
    "GE09ram_07_u:672": " 7.009.026c pramāṇād yasya vipulaṃ pramāṇaṃ neha vidyate",
    "GE09ram_07_u:673": " 7.009.027a tataḥ śūrpaṇakhā nāma saṃjajñe vikṛtānanā",
    "GE09ram_07_u:674": " 7.009.027c vibhīṣaṇaś ca dharmātmā kaikasyāḥ paścimaḥ sutaḥ",
    "GE09ram_07_u:675": " 7.009.028a te tu tatra mahāraṇye vavṛdhuḥ sumahaujasaḥ",
    "GE09ram_07_u:676": " 7.009.028c teṣāṃ krūro daśagrīvo lokodvegakaro 'bhavat",
    "GE09ram_07_u:677": " 7.009.029a kumbhakarṇaḥ pramattas tu maharṣīn dharmasaṃśritān",
    "GE09ram_07_u:678": " 7.009.029c trailokyaṃ trāsayan duṣṭo bhakṣayan vicacāra ha",
    "GE09ram_07_u:679": " 7.009.030a vibhīṣaṇas tu dharmātmā nityaṃ dharmapathe sthitaḥ",
    "GE09ram_07_u:680": " 7.009.030c svādhyāyaniyatāhāra uvāsa niyatendriyaḥ",
    "GE09ram_07_u:681": " 7.009.031a atha vitteśvaro devas tatra kālena kena cit",
    "GE09ram_07_u:682": " 7.009.031c āgacchat pitaraṃ draṣṭuṃ puṣpakeṇa mahaujasaṃ",
    "GE09ram_07_u:683": " 7.009.032a taṃ dṛṣṭvā kaikasī tatra jvalantam iva tejasā",
    "GE09ram_07_u:684": " 7.009.032c āsthāya rākṣasīṃ buddhiṃ daśagrīvam uvāca ha",
    "GE09ram_07_u:685": " 7.009.033a putravaiśravaṇaṃ paśya bhrātaraṃ tejasā vṛtam",
    "GE09ram_07_u:686": " 7.009.033c bhrātṛbhāve same cāpi paśyātmānaṃ tvam īdṛśam",
    "GE09ram_07_u:687": " 7.009.034a daśagrīva tathā yatnaṃ kuruṣvāmitavikrama",
    "GE09ram_07_u:688": " 7.009.034c yathā bhavasi me putra śīghraṃ vaiśvaraṇopamaḥ",
    "GE09ram_07_u:689": " 7.009.035a mātus tad vacanaṃ śrutvā daśagrīvaḥ pratāpavān",
    "GE09ram_07_u:690": " 7.009.035c amarṣam atulaṃ lebhe pratijñāṃ cākarot tadā",
    "GE09ram_07_u:691": " 7.009.036a satyaṃ te pratijānāmi tulyo bhrātrādhiko 'pi vā",
    "GE09ram_07_u:692": " 7.009.036c bhaviṣyāmy acirān mātaḥ saṃtāpaṃ tyaja hṛdgatam",
    "GE09ram_07_u:693": " 7.009.037a tataḥ krodhena tenaiva daśagrīvaḥ sahānujaḥ",
    "GE09ram_07_u:694": " 7.009.037c prāpsyāmi tapasā kāmam iti kṛtvādhyavasya ca",
    "GE09ram_07_u:695": " 7.009.037e āgacchad ātmasiddhyarthaṃ gokarṇasyāśramaṃ śubham",
    "GE09ram_07_u:696": " 7.010.001a athābravīd dvijaṃ rāmaḥ kathaṃ te bhrātaro vane",
    "GE09ram_07_u:697": " 7.010.001c kīdṛśaṃ tu tadā brahmaṃs tapaś cerur mahāvratāḥ",
    "GE09ram_07_u:698": " 7.010.002a agastyas tv abravīt tatra rāmaṃ prayata mānasaṃ",
    "GE09ram_07_u:699": " 7.010.002c tāṃs tān dharmavidhīṃs tatra bhrātaras te samāviśan",
    "GE09ram_07_u:700": " 7.010.003a kumbhakarṇas tadā yatto nityaṃ dharmaparāyaṇaḥ",
    "GE09ram_07_u:701": " 7.010.003c tatāpa graiṣmike kāle pañcasv agniṣv avasthitaḥ",
    "GE09ram_07_u:702": " 7.010.004a varṣe meghodakaklinno vīrāsanam asevata",
    "GE09ram_07_u:703": " 7.010.004c nityaṃ ca śaiśire kāle jalamadhyapratiśrayaḥ",
    "GE09ram_07_u:704": " 7.010.005a evaṃ varṣasahasrāṇi daśa tasyāticakramuḥ",
    "GE09ram_07_u:705": " 7.010.005c dharme prayatamānasya satpathe niṣṭhitasya ca",
    "GE09ram_07_u:706": " 7.010.006a vibhīṣaṇas tu dharmātmā nityaṃ dharmaparaḥ śuciḥ",
    "GE09ram_07_u:707": " 7.010.006c pañcavarṣasahasrāṇi pādenaikena tasthivān",
    "GE09ram_07_u:708": " 7.010.007a samāpte niyame tasya nanṛtuś cāpsarogaṇāḥ",
    "GE09ram_07_u:709": " 7.010.007c papāta puṣpavarṣaṃ ca kṣubhitāś cāpi devatāḥ",
    "GE09ram_07_u:710": " 7.010.008a pañcavarṣasahasrāṇi sūryaṃ caivānvavartata",
    "GE09ram_07_u:711": " 7.010.008c tasthau cordhvaśiro bāhuḥ svādhyāyadhṛtamānasaḥ",
    "GE09ram_07_u:712": " 7.010.009a evaṃ vibhīṣaṇasyāpi gatāni niyatātmanaḥ",
    "GE09ram_07_u:713": " 7.010.009c daśavarṣasahasrāṇi svargasthasyeva nandane",
    "GE09ram_07_u:714": " 7.010.010a daśavarṣasahasraṃ tu nirāhāro daśānanaḥ",
    "GE09ram_07_u:715": " 7.010.010c pūrṇe varṣasahasre tu śiraś cāgnau juhāva saḥ",
    "GE09ram_07_u:716": " 7.010.011a evaṃ varṣasahasrāṇi nava tasyāticakramuḥ",
    "GE09ram_07_u:717": " 7.010.011c śirāṃsi nava cāpy asya praviṣṭāni hutāśanam",
    "GE09ram_07_u:718": " 7.010.012a atha varṣasahasre tu daśame daśamaṃ śiraḥ",
    "GE09ram_07_u:719": " 7.010.012c chettukāmaḥ sa dharmātmā prāptaś cātra pitāmahaḥ",
    "GE09ram_07_u:720": " 7.010.013a pitāmahas tu suprītaḥ sārdhaṃ devair upasthitaḥ",
    "GE09ram_07_u:721": " 7.010.013c vatsa vatsa daśagrīva prīto 'smīty abhyabhāṣata",
    "GE09ram_07_u:722": " 7.010.014a śīghraṃ varaya dharmajña varo yas te 'bhikāṅkṣitaḥ",
    "GE09ram_07_u:723": " 7.010.014c kiṃ te kāmaṃ karomy adya na vṛthā te pariśramaḥ",
    "GE09ram_07_u:724": " 7.010.015a tato 'bravīd daśagrīvaḥ prahṛṣṭenāntarātmanā",
    "GE09ram_07_u:725": " 7.010.015c praṇamya śirasā devaṃ harṣagadgadayā girā",
    "GE09ram_07_u:726": " 7.010.016a bhagavan prāṇināṃ nityaṃ nānyatra maraṇād bhayam",
    "GE09ram_07_u:727": " 7.010.016c nāsti mṛtyusamaḥ śatrur amaratvam ato vṛṇe",
    "GE09ram_07_u:728": " 7.010.017a suparṇanāgayakṣāṇāṃ daityadānavarakṣasām",
    "GE09ram_07_u:729": " 7.010.017c avadhyaḥ syāṃ prajādhyakṣa devatānāṃ ca śāśvatam",
    "GE09ram_07_u:730": " 7.010.018a na hi cintā mamānyeṣu prāṇiṣv amarapūjita",
    "GE09ram_07_u:731": " 7.010.018c tṛṇabhūtā hi me sarve prāṇino mānuṣādayaḥ",
    "GE09ram_07_u:732": " 7.010.019a evam uktas tu dharmātmā daśagrīveṇa rakṣasā",
    "GE09ram_07_u:733": " 7.010.019c uvāca vacanaṃ rāma saha devaiḥ pitāmahaḥ",
    "GE09ram_07_u:734": " 7.010.020a bhaviṣyaty evam evaitat tava rākṣasapuṃgava",
    "GE09ram_07_u:735": " 7.010.020c śṛṇu cāpi vaco bhūyaḥ prītasyeha śubhaṃ mama",
    "GE09ram_07_u:736": " 7.010.021a hutāni yāni śīrṣāṇi pūrvam agnau tvayānagha",
    "GE09ram_07_u:737": " 7.010.021c punas tāni bhaviṣyanti tathaiva tava rākṣasa",
    "GE09ram_07_u:738": " 7.010.022a evaṃ pitāmahoktasya daśagrīvasya rakṣasaḥ",
    "GE09ram_07_u:739": " 7.010.022c agnau hutāni śīrṣāṇi yāni tāny utthitāni vai",
    "GE09ram_07_u:740": " 7.010.023a evam uktvvā tu taṃ rāma daśagrīvaṃ prajāpatiḥ",
    "GE09ram_07_u:741": " 7.010.023c vibhīṣaṇam athovāca vākyaṃ lokapitāmahaḥ",
    "GE09ram_07_u:742": " 7.010.024a vibhīṣaṇa tvayā vatsa dharmasaṃhitabuddhinā",
    "GE09ram_07_u:743": " 7.010.024c parituṣṭo 'smi dharmajña varaṃ varaya suvrata",
    "GE09ram_07_u:744": " 7.010.025a vibhīṣaṇas tu dharmātmā vacanaṃ prāha sāñjaliḥ",
    "GE09ram_07_u:745": " 7.010.025c vṛtaḥ sarvaguṇair nityaṃ candramā iva raśmibhiḥ",
    "GE09ram_07_u:746": " 7.010.026a bhagavan kṛtakṛtyo 'haṃ yan me lokaguruḥ svayam",
    "GE09ram_07_u:747": " 7.010.026c prīto yadi tvaṃ dātavyaṃ varaṃ me śṛṇu suvrata",
    "GE09ram_07_u:748": " 7.010.027a yā yā me jāyate buddhir yeṣu yeṣv āśrameṣv iha",
    "GE09ram_07_u:749": " 7.010.027c sā sā bhavatu dharmiṣṭhā taṃ taṃ dharmaṃ ca pālaye",
    "GE09ram_07_u:750": " 7.010.028a eṣa me paramodāra varaḥ paramako mataḥ",
    "GE09ram_07_u:751": " 7.010.028c na hi dharmābhiraktānāṃ loke kiṃ cana durlabham",
    "GE09ram_07_u:752": " 7.010.029a atha prajāpatiḥ prīto vibhīṣaṇam uvāca ha",
    "GE09ram_07_u:753": " 7.010.029c dharmiṣṭhas tvaṃ yathā vatsa tathā caitad bhaviṣyati",
    "GE09ram_07_u:754": " 7.010.030a yasmād rākṣasayonau te jātasyāmitrakarṣaṇa",
    "GE09ram_07_u:755": " 7.010.030c nādharme jāyate buddhir amaratvaṃ dadāmi te",
    "GE09ram_07_u:756": " 7.010.031a kumbhakarṇāya tu varaṃ prayacchantam ariṃdama",
    "GE09ram_07_u:757": " 7.010.031c prajāpatiṃ surāḥ sarve vākyaṃ prāñjalayo 'bruvan",
    "GE09ram_07_u:758": " 7.010.032a na tāvat kumbhakarṇāya pradātavyo varas tvayā",
    "GE09ram_07_u:759": " 7.010.032c jānīṣe hi yathā lokāṃs trāsayaty eṣa durmatiḥ",
    "GE09ram_07_u:760": " 7.010.033a nandane 'psarasaḥ sapta mahendrānucarā daśa",
    "GE09ram_07_u:761": " 7.010.033c anena bhakṣitā brahman ṛṣayo mānuṣās tathā",
    "GE09ram_07_u:762": " 7.010.034a varavyājena moho 'smai dīyatām amitaprabha",
    "GE09ram_07_u:763": " 7.010.034c lokānāṃ svasti caiva syād bhaved asya ca saṃnatiḥ",
    "GE09ram_07_u:764": " 7.010.035a evam uktaḥ surair brahmācintayat padmasaṃbhavaḥ",
    "GE09ram_07_u:765": " 7.010.035c cintitā copatasthe 'sya pārśvaṃ devī sarasvatī",
    "GE09ram_07_u:766": " 7.010.036a prāñjaliḥ sā tu parśvasthā prāha vākyaṃ sarasvatī",
    "GE09ram_07_u:767": " 7.010.036c iyam asmy āgatā devakiṃ kāryaṃ karavāṇy aham",
    "GE09ram_07_u:768": " 7.010.037a prajāpatis tu tāṃ prāptāṃ prāha vākyaṃ sarasvatīm",
    "GE09ram_07_u:769": " 7.010.037c vāṇi tvaṃ rākṣasendrasya bhava yā devatepsitā",
    "GE09ram_07_u:770": " 7.010.038a tathety uktvā praviṣṭā sā prajāpatir athābravīt",
    "GE09ram_07_u:771": " 7.010.038c kumbhakarṇa mahābāho varaṃ varaya yo mataḥ",
    "GE09ram_07_u:772": " 7.010.039a kumbhakarṇas tu tad vākyaṃ śrutvā vacanam abravīt",
    "GE09ram_07_u:773": " 7.010.039c svaptuṃ varṣāṇy anekāni devadeva mamepsitam",
    "GE09ram_07_u:774": " 7.010.040a evam astv iti taṃ coktvā saha devaiḥ pitāmahaḥ",
    "GE09ram_07_u:775": " 7.010.040c devī sarasvatī caiva muktvā taṃ prayayau divam",
    "GE09ram_07_u:776": " 7.010.041a kumbhakarṇas tu duṣṭātmā cintayām āsa duḥkhitaḥ",
    "GE09ram_07_u:777": " 7.010.041c kīrdṛśaṃ kiṃ nv idaṃ vākyaṃ mamādya vadanāc cyutam",
    "GE09ram_07_u:778": " 7.010.042a evaṃ labdhavarāḥ sarve bhrātaro dīptatejasaḥ",
    "GE09ram_07_u:779": " 7.010.042c śleṣmātakavanaṃ gatvā tatra te nyavasan sukham",
    "GE09ram_07_u:780": " 7.011.001a sumālī varalabdhāṃs tu jñātvā tān vai niśācarān",
    "GE09ram_07_u:781": " 7.011.001c udatiṣṭhad bhayaṃ tyaktvā sānugaḥ sa rasātalāt",
    "GE09ram_07_u:782": " 7.011.002a mārīcaś ca prahastaś ca virūpākṣo mahodaraḥ",
    "GE09ram_07_u:783": " 7.011.002c udatiṣṭhan susaṃrabdhāḥ sacivās tasya rakṣasaḥ",
    "GE09ram_07_u:784": " 7.011.003a sumālī caiva taiḥ sarvair vṛto rākṣasapuṃgavaiḥ",
    "GE09ram_07_u:785": " 7.011.003c abhigamya daśagrīvaṃ pariṣvajyedam abravīt",
    "GE09ram_07_u:786": " 7.011.004a diṣṭyā te putrasaṃprāptaś cintito 'yamṃ manorathaḥ",
    "GE09ram_07_u:787": " 7.011.004c yas tvaṃ tribhuvaṇaśreṣṭhāl labdhavān varam īdṛśam",
    "GE09ram_07_u:788": " 7.011.005a yatkṛte ca vayaṃ laṅkāṃ tyaktvā yātā rasātalam",
    "GE09ram_07_u:789": " 7.011.005c tad gataṃ no mahābāho mahad viṣṇukṛtaṃ bhayam",
    "GE09ram_07_u:790": " 7.011.006a asakṛt tena bhagnā hi parityajya svam ālayam",
    "GE09ram_07_u:791": " 7.011.006c vidrutāḥ sahitāḥ sarve praviṣṭāḥ sma rasātalam",
    "GE09ram_07_u:792": " 7.011.007a asmadīyā ca laṅkeyaṃ nagarī rākṣasoṣitā",
    "GE09ram_07_u:793": " 7.011.007c niveśitā tava bhrātrā dhanādhyakṣeṇa dhīmatā",
    "GE09ram_07_u:794": " 7.011.008a yadi nāmātra śakyaṃ syāt sāmnā dānena vānagha",
    "GE09ram_07_u:795": " 7.011.008c tarasā vā mahābāho pratyānetuṃ kṛtaṃ bhavet",
    "GE09ram_07_u:796": " 7.011.009a tvaṃ ca laṅkeśvaras tāta bhaviṣyasi na saṃśayaḥ",
    "GE09ram_07_u:797": " 7.011.009c sarveṣāṃ naḥ prabhuś caiva bhaviṣyasi mahābala",
    "GE09ram_07_u:798": " 7.011.010a athābravīd daśagrīvo mātāmaham upasthitam",
    "GE09ram_07_u:799": " 7.011.010c vitteśo gurur asmākaṃ nārhasy evaṃ prabhāṣitum",
    "GE09ram_07_u:800": " 7.011.011a uktavantaṃ tathā vākyaṃ daśagrīvaṃ niśācaraḥ",
    "GE09ram_07_u:801": " 7.011.011c prahastaḥ praśritaṃ vākyam idam āha sakāraṇam",
    "GE09ram_07_u:802": " 7.011.012a daśagrīva mahābāho nārhas tvaṃ vaktum īdṛśam",
    "GE09ram_07_u:803": " 7.011.012c saubhrātraṃ nāsti śūrāṇāṃ śṛṇu cedaṃ vaco mama",
    "GE09ram_07_u:804": " 7.011.013a aditiś ca ditiś caiva bhaginyau sahite kila",
    "GE09ram_07_u:805": " 7.011.013c bhārye paramarūpiṇyau kaśyapasya prajāpateḥ",
    "GE09ram_07_u:806": " 7.011.014a aditir janayām āsa devāṃs tribhuvaṇeśvarān",
    "GE09ram_07_u:807": " 7.011.014c ditis tv ajanayad daityān kaśyapasyātmasaṃbhavān",
    "GE09ram_07_u:808": " 7.011.015a daityānāṃ kila dharmajña pureyaṃ savanārṇavā",
    "GE09ram_07_u:809": " 7.011.015c saparvatā mahī vīra te 'bhavan prabhaviṣṇavaḥ",
    "GE09ram_07_u:810": " 7.011.016a nihatya tāṃs tu samare viṣṇunā prabhaviṣṇunā",
    "GE09ram_07_u:811": " 7.011.016c devānāṃ vaśam ānītaṃ trailokyam idam avyayam",
    "GE09ram_07_u:812": " 7.011.017a naitad eko bhavān eva kariṣyati viparyayam",
    "GE09ram_07_u:813": " 7.011.017c surair ācaritaṃ pūrvaṃ kuruṣvaitad vaco mama",
    "GE09ram_07_u:814": " 7.011.018a evam ukto daśagrīvaḥ prahastena durātmanā",
    "GE09ram_07_u:815": " 7.011.018c cintayitvā muhūrtaṃ vai bāḍham ity eva so 'bravīt",
    "GE09ram_07_u:816": " 7.011.019a sa tu tenaiva harṣeṇa tasminn ahani vīryavān",
    "GE09ram_07_u:817": " 7.011.019c vanaṃ gato daśagrīvaḥ saha taiḥ kṣaṇadācaraiḥ",
    "GE09ram_07_u:818": " 7.011.020a trikūṭasthaḥ sa tu tadā daśagrīvo niśācaraḥ",
    "GE09ram_07_u:819": " 7.011.020c preṣayām āsa dautyena prahastaṃ vākyakovidam",
    "GE09ram_07_u:820": " 7.011.021a prahasta śīghraṃ gatvā tvaṃ brūhi nairṛtapuṃgavam",
    "GE09ram_07_u:821": " 7.011.021c vacanān mama vitteśaṃ sāmapūrvam idaṃ vacaḥ",
    "GE09ram_07_u:822": " 7.011.022a iyaṃ laṅkā purī rājan rākṣasānāṃ mahātmanām",
    "GE09ram_07_u:823": " 7.011.022c tvayā niveśitā saumya naitad yuktaṃ tavānagha",
    "GE09ram_07_u:824": " 7.011.023a tad bhavān yadi sāmnaitāṃ dadyād atulavikrama",
    "GE09ram_07_u:825": " 7.011.023c kṛtā bhaven mama prītir dharmaś caivānupālitaḥ",
    "GE09ram_07_u:826": " 7.011.024a ity uktaḥ sa tadā gatvā prahasto vākyakovidaḥ",
    "GE09ram_07_u:827": " 7.011.024c daśagrīvavacaḥ sarvaṃ vitteśāya nyavedayat",
    "GE09ram_07_u:828": " 7.011.025a prahastād api saṃśrutya devo vaiśravaṇo vacaḥ",
    "GE09ram_07_u:829": " 7.011.025c pratyuvāca prahastaṃ taṃ vākyaṃ vākyaviśāradaḥ",
    "GE09ram_07_u:830": " 7.011.026a brūhi gaccha daśagrīvaṃ purī rājyaṃ ca yan mama",
    "GE09ram_07_u:831": " 7.011.026c tavāpy etan mahābāho bhuṅkṣvaitad dhatakaṇṭakam",
    "GE09ram_07_u:832": " 7.011.027a sarvaṃ kartāsmi bhadraṃ te rākṣaseśa vaco 'cirāt",
    "GE09ram_07_u:833": " 7.011.027c kiṃ tu tāvat pratīkṣasva pitur yāvan nivedaye",
    "GE09ram_07_u:834": " 7.011.028a evam uktvā dhanādhyakṣo jagāma pitur antikam",
    "GE09ram_07_u:835": " 7.011.028c abhivādya guruṃ prāha rāvaṇasya yadīpsitam",
    "GE09ram_07_u:836": " 7.011.029a eṣa tāta daśagrīvo dūtaṃ preṣitavān mama",
    "GE09ram_07_u:837": " 7.011.029c dīyatāṃ nagarī laṅkā pūrvaṃ rakṣogaṇoṣitā",
    "GE09ram_07_u:838": " 7.011.029e mayātra yad anuṣṭheyaṃ tan mamācakṣva suvrata",
    "GE09ram_07_u:839": " 7.011.030a brahmarṣis tv evam ukto 'sau viśravā munipuṃgavaḥ",
    "GE09ram_07_u:840": " 7.011.030c uvāca dhanadaṃ vākyaṃ śṛṇu putra vaco mama",
    "GE09ram_07_u:841": " 7.011.031a daśagrīvo mahābāhur uktavān mama saṃnidhau",
    "GE09ram_07_u:842": " 7.011.031c mayā nirbhartsitaś cāsīd bahudhoktaḥ sudurmatiḥ",
    "GE09ram_07_u:843": " 7.011.032a sa krodhena mayā cokto dhvaṃsasveti punaḥ punaḥ",
    "GE09ram_07_u:844": " 7.011.032c śreyo'bhiyuktaṃ dharmyaṃ ca śṛṇu putra vaco mama",
    "GE09ram_07_u:845": " 7.011.033a varapradānasaṃmūḍho mānyāmānyaṃ sudurmatiḥ",
    "GE09ram_07_u:846": " 7.011.033c na vetti mama śāpāc ca prakṛtiṃ dāruṇāṃ gataḥ",
    "GE09ram_07_u:847": " 7.011.034a tasmād gaccha mahābāho kailāsaṃ dharaṇīdharam",
    "GE09ram_07_u:848": " 7.011.034c niveśaya nivāsārthaṃ tyaja laṅkāṃ sahānugaḥ",
    "GE09ram_07_u:849": " 7.011.035a tatra mandākinī ramyā nadīnāṃ pravarā nadī",
    "GE09ram_07_u:850": " 7.011.035c kāñcanaiḥ sūryasaṃkāśaiḥ paṅkajaiḥ saṃvṛtodakā",
    "GE09ram_07_u:851": " 7.011.036a na hi kṣamaṃ tvayā tena vairaṃ dhanadarakṣasā",
    "GE09ram_07_u:852": " 7.011.036c jānīṣe hi yathānena labdhaḥ paramako varaḥ",
    "GE09ram_07_u:853": " 7.011.037a evam ukto gṛhītvā tu tad vacaḥ pitṛgauravāt",
    "GE09ram_07_u:854": " 7.011.037c sadāra pauraḥ sāmātyaḥ savāhanadhano gataḥ",
    "GE09ram_07_u:855": " 7.011.038a prahastas tu daśagrīvaṃ gatvā sarvaṃ nyavedayat",
    "GE09ram_07_u:856": " 7.011.038c śūnyā sā nagarī laṅkā triṃśadyojanam āyatā",
    "GE09ram_07_u:857": " 7.011.038e praviśya tāṃ sahāsmābhiḥ svadharmaṃ tatra pālaya",
    "GE09ram_07_u:858": " 7.011.039a evam uktaḥ prahastena rāvaṇo rākṣasas tadā",
    "GE09ram_07_u:859": " 7.011.039c viveśa nagarīṃ laṅkāṃ sabhrātā sabalānugaḥ",
    "GE09ram_07_u:860": " 7.011.040a sa cābhiṣiktaḥ kṣaṇadācarais tadā;",
    "GE09ram_07_u:861": " niveśayām āsa purīṃ daśānanaḥ",
    "GE09ram_07_u:862": " 7.011.040c nikāmapūrṇā ca babhūva sā purī;",
    "GE09ram_07_u:863": " niśācarair nīlabalāhakopamaiḥ",
    "GE09ram_07_u:864": " 7.011.041a dhaneśvaras tv atha pitṛvākyagauravān;",
    "GE09ram_07_u:865": " nyaveśayac chaśivimale girau purīm",
    "GE09ram_07_u:866": " 7.011.041c svalaṃkṛtair bhavanavarair vibhūṣitāṃ;",
    "GE09ram_07_u:867": " puraṃdarasyeva tadāmarāvatīm",
    "GE09ram_07_u:868": " 7.012.001a rākṣasendro 'bhiṣiktas tu bhrātṛbhyāṃ sahitas tadā",
    "GE09ram_07_u:869": " 7.012.001c tataḥ pradānaṃ rākṣasyā bhaginyāḥ samacintayat",
    "GE09ram_07_u:870": " 7.012.002a dadau tāṃ kālakeyāya dānavendrāya rākṣasīm",
    "GE09ram_07_u:871": " 7.012.002c svasāṃ śūrpaṇakhāṃ nāma vidyujjihvāya nāmataḥ",
    "GE09ram_07_u:872": " 7.012.003a atha dattvā svasāraṃ sa mṛgayāṃ paryaṭan nṛpaḥ",
    "GE09ram_07_u:873": " 7.012.003c tatrāpaśyat tato rāma mayaṃ nāma diteḥ sutam",
    "GE09ram_07_u:874": " 7.012.004a kanyāsahāyaṃ taṃ dṛṣṭvā daśagrīvo niśācaraḥ",
    "GE09ram_07_u:875": " 7.012.004c apṛcchat ko bhavan eko nirmanuṣya mṛge vane",
    "GE09ram_07_u:876": " 7.012.005a mayas tv athābravīd rāma pṛcchantaṃ taṃ niśācaram",
    "GE09ram_07_u:877": " 7.012.005c śrūyatāṃ sarvam ākhyāsye yathāvṛttam idaṃ mama",
    "GE09ram_07_u:878": " 7.012.006a hemā nāmāpsarās tāta śrutapūrvā yadi tvayā",
    "GE09ram_07_u:879": " 7.012.006c daivatair mama sā dattā paulomīva śatakratoḥ",
    "GE09ram_07_u:880": " 7.012.007a tasyāṃ saktamanās tāta pañcavarṣaśatāny aham",
    "GE09ram_07_u:881": " 7.012.007c sā ca daivata kāryeṇa gatā varṣaṃ caturdaśam",
    "GE09ram_07_u:882": " 7.012.008a tasyāḥ kṛte ca hemāyāḥ sarvaṃ hemapuraṃ mayā",
    "GE09ram_07_u:883": " 7.012.008c vajravaidūryacitraṃ ca māyayā nirmitaṃ tadā",
    "GE09ram_07_u:884": " 7.012.009a tatrāham aratiṃ vindaṃs tayā hīnaḥ suduḥkhitaḥ",
    "GE09ram_07_u:885": " 7.012.009c tasmāt purād duhitaraṃ gṛhītvā vanam āgataḥ",
    "GE09ram_07_u:886": " 7.012.010a iyaṃ mamātmajā rājaṃs tasyāḥ kukṣau vivardhitā",
    "GE09ram_07_u:887": " 7.012.010c bhartāram anayā sārdham asyāḥ prāpto 'smi mārgitum",
    "GE09ram_07_u:888": " 7.012.011a kanyāpitṛtvaṃ duḥkhaṃ hi narāṇāṃ mānakāṅkṣiṇām",
    "GE09ram_07_u:889": " 7.012.011c kanyā hi dve kule nityaṃ saṃśaye sthāpya tiṣṭhati",
    "GE09ram_07_u:890": " 7.012.012a dvau sutau tu mama tv asyāṃ bhāryāyāṃ saṃbabhūvatuḥ",
    "GE09ram_07_u:891": " 7.012.012c māyāvī prathamas tāta dundubhis tadanantaram",
    "GE09ram_07_u:892": " 7.012.013a etat te sarvam ākhyātaṃ yāthātathyena pṛcchataḥ",
    "GE09ram_07_u:893": " 7.012.013c tvām idānīṃ kathaṃ tāta jānīyāṃ ko bhavān iti",
    "GE09ram_07_u:894": " 7.012.014a evam ukto rākṣasendro vinītam idam abravīt",
    "GE09ram_07_u:895": " 7.012.014c ahaṃ paulastya tanayo daśagrīvaś ca nāmataḥ",
    "GE09ram_07_u:896": " 7.012.015a brahmarṣes taṃ sutaṃ jñātvā mayo harṣam upāgataḥ",
    "GE09ram_07_u:897": " 7.012.015c dātuṃ duhitaraṃ tasya rocayām āsa tatra vai",
    "GE09ram_07_u:898": " 7.012.016a prahasan prāha daityendro rākṣasendram idaṃ vacaḥ",
    "GE09ram_07_u:899": " 7.012.016c iyaṃ mamātmajā rājan hemayāpsarasā dhṛtā",
    "GE09ram_07_u:900": " 7.012.016e kanyā mandodarī nāma patnyarthaṃ pratigṛhyatām",
    "GE09ram_07_u:901": " 7.012.017a bāḍham ity eva taṃ rāma daśagrīvo 'bhyabhāṣata",
    "GE09ram_07_u:902": " 7.012.017c prajvālya tatra caivāgnim akarot pāṇisaṃgraham",
    "GE09ram_07_u:903": " 7.012.018a na hi tasya mayo rāma śāpābhijñas tapodhanāt",
    "GE09ram_07_u:904": " 7.012.018c viditvā tena sā dattā tasya paitāmahaṃ kulam",
    "GE09ram_07_u:905": " 7.012.019a amoghāṃ tasya śaktiṃ ca pradadau paramādbhutām",
    "GE09ram_07_u:906": " 7.012.019c pareṇa tapasā labdhāṃ jaghnivāṃl lakṣmaṇaṃ yayā",
    "GE09ram_07_u:907": " 7.012.020a evaṃ sa kṛtadāro vai laṅkāyām īśvaraḥ prabhuḥ",
    "GE09ram_07_u:908": " 7.012.020c gatvā tu nagaraṃ bhārye bhrātṛbhyāṃ samudāvahat",
    "GE09ram_07_u:909": " 7.012.021a vairocanasya dauhitrīṃ vajrajvāleti nāmataḥ",
    "GE09ram_07_u:910": " 7.012.021c tāṃ bhāryāṃ kumbhakarṇasya rāvaṇaḥ samudāvahat",
    "GE09ram_07_u:911": " 7.012.022a gandharvarājasya sutāṃ śailūṣasya mahātmana",
    "GE09ram_07_u:912": " 7.012.022c saramā nāma dharmajño lebhe bhāryāṃ vibhīṣaṇaḥ",
    "GE09ram_07_u:913": " 7.012.023a tīre tu sarasaḥ sā vai saṃjajñe mānasasya ca",
    "GE09ram_07_u:914": " 7.012.023c mānasaṃ ca saras tāta vavṛdhe jaladāgame",
    "GE09ram_07_u:915": " 7.012.024a mātrā tu tasyāḥ kanyāyāḥ snehanākranditaṃ vacaḥ",
    "GE09ram_07_u:916": " 7.012.024c saro mā vardhatety uktaṃ tataḥ sā saramābhavat",
    "GE09ram_07_u:917": " 7.012.025a evaṃ te kṛtadārā vai remire tatra rākṣasāḥ",
    "GE09ram_07_u:918": " 7.012.025c svāṃ svāṃ bhāryām upādāya gandharvā iva nandane",
    "GE09ram_07_u:919": " 7.012.026a tato mandodarī putraṃ meghanādam asūyata",
    "GE09ram_07_u:920": " 7.012.026c sa eṣa indrajin nāma yuṣmābhir abhidhīyate",
    "GE09ram_07_u:921": " 7.012.027a jātamātreṇa hi purā tena rākṣasasūnunā",
    "GE09ram_07_u:922": " 7.012.027c rudatā sumahān mukto nādo jaladharopamaḥ",
    "GE09ram_07_u:923": " 7.012.028a jaḍīkṛtāyāṃ laṅkāyāṃ tena nādena tasya vai",
    "GE09ram_07_u:924": " 7.012.028c pitā tasyākaron nāma meghanāda iti svayam",
    "GE09ram_07_u:925": " 7.012.029a so 'vardhata tadā rāma rāvaṇāntaḥpure śubhe",
    "GE09ram_07_u:926": " 7.012.029c rakṣyamāṇo varastrībhiś channaḥ kāṣṭhair ivānalaḥ",
    "GE09ram_07_u:927": " 7.013.001a atha lokeśvarotsṛṣṭā tatra kālena kena cit",
    "GE09ram_07_u:928": " 7.013.001c nidrā samabhavat tīvrā kumbhakarṇasya rūpiṇī",
    "GE09ram_07_u:929": " 7.013.002a tato bhrātaram āsīnaṃ kumbhakarṇo 'bravīd vacaḥ",
    "GE09ram_07_u:930": " 7.013.002c nidrā māṃ bādhate rājan kārayasva mamālayam",
    "GE09ram_07_u:931": " 7.013.003a viniyuktās tato rājñā śilpino viśvakarmavat",
    "GE09ram_07_u:932": " 7.013.003c akurvan kumbhakarṇasya kailāsasamam ālayam",
    "GE09ram_07_u:933": " 7.013.004a vistīrṇaṃ yojanaṃ śubhraṃ tato dviguṇam āyatam",
    "GE09ram_07_u:934": " 7.013.004c darśanīyaṃ nirābādhaṃ kumbhakarṇasya cakrire",
    "GE09ram_07_u:935": " 7.013.005a sphāṭikaiḥ kāñcanaiś citraiḥ stambhaiḥ sarvatra śobhitam",
    "GE09ram_07_u:936": " 7.013.005c vaidūryakṛtaśobhaṃ ca kiṅkiṇījālakaṃ tathā",
    "GE09ram_07_u:937": " 7.013.006a dantatoraṇavinyastaṃ vajrasphaṭikavedikam",
    "GE09ram_07_u:938": " 7.013.006c sarvartusukhadaṃ nityaṃ meroḥ puṇyāṃ guhām iva",
    "GE09ram_07_u:939": " 7.013.007a tatra nidrāṃ samāviṣṭaḥ kumbhakarṇo niśācaraḥ",
    "GE09ram_07_u:940": " 7.013.007c bahūny abdasahasrāṇi śayāno nāvabudhyate",
    "GE09ram_07_u:941": " 7.013.008a nidrābhibhūte tu tadā kumbhakarṇe daśānanaḥ",
    "GE09ram_07_u:942": " 7.013.008c devarṣiyakṣagandharvān bādhate sma sa nityaśaḥ",
    "GE09ram_07_u:943": " 7.013.009a udyānāni vicitrāṇi nandanādīni yāni ca",
    "GE09ram_07_u:944": " 7.013.009c tāni gatvā susaṃkruddho bhinatti sma daśānanaḥ",
    "GE09ram_07_u:945": " 7.013.010a nadīṃ gaja iva krīḍan vṛkṣān vāyur iva kṣipan",
    "GE09ram_07_u:946": " 7.013.010c nagān vajra iva sṛṣṭo vidhvaṃsayati nityaśaḥ",
    "GE09ram_07_u:947": " 7.013.011a tathā vṛttaṃ tu vijñāya daśagrīvaṃ dhaneśvaraḥ",
    "GE09ram_07_u:948": " 7.013.011c kulānurūpaṃ dharmajña vṛttaṃ saṃsmṛtya cātmanaḥ",
    "GE09ram_07_u:949": " 7.013.012a saubhrātradarśanārthaṃ tu dūtaṃ vaiśvaraṇas tadā",
    "GE09ram_07_u:950": " 7.013.012c laṅkāṃ saṃpreṣayām āsa daśagrīvasya vai hitam",
    "GE09ram_07_u:951": " 7.013.013a sa gatvā nagarīṃ laṅkām āsasāda vibhīṣaṇam",
    "GE09ram_07_u:952": " 7.013.013c mānitas tena dharmeṇa pṛṣṭhaś cāgamanaṃ prati",
    "GE09ram_07_u:953": " 7.013.014a pṛṣṭvā ca kuśalaṃ rājño jñātīn api ca bāndhavān",
    "GE09ram_07_u:954": " 7.013.014c sabhāyāṃ darśayām āsa tam āsīnaṃ daśānanam",
    "GE09ram_07_u:955": " 7.013.015a sa dṛṣṭvā tatra rājānaṃ dīpyamānaṃ svatejasā",
    "GE09ram_07_u:956": " 7.013.015c jayena cābhisaṃpūjya tūṣṇīm āsīn muhūrtakam",
    "GE09ram_07_u:957": " 7.013.016a tasyopanīte paryaṅke varāstaraṇasaṃvṛte",
    "GE09ram_07_u:958": " 7.013.016c upaviśya daśagrīvaṃ dūto vākyam athābravīt",
    "GE09ram_07_u:959": " 7.013.017a rājan vadāmi te sarvaṃ bhrātā tava yad abravīt",
    "GE09ram_07_u:960": " 7.013.017c ubhayoḥ sadṛśaṃ saumya vṛttasya ca kulasya ca",
    "GE09ram_07_u:961": " 7.013.018a sādhu paryāptam etāvat kṛtaś cāritrasaṃgrahaḥ",
    "GE09ram_07_u:962": " 7.013.018c sādhu dharme vyavasthānaṃ kriyatāṃ yadi śakyate",
    "GE09ram_07_u:963": " 7.013.019a dṛṣṭaṃ me nandanaṃ bhagnam ṛṣayo nihatāḥ śrutāḥ",
    "GE09ram_07_u:964": " 7.013.019c devānāṃ tu samudyogas tvatto rājañ śrutaś ca me",
    "GE09ram_07_u:965": " 7.013.020a nirākṛtaś ca bahuśas tvayāhaṃ rākṣasādhipa",
    "GE09ram_07_u:966": " 7.013.020c aparāddhā hi bālyāc ca rakṣaṇīyāḥ svabāndhavāḥ",
    "GE09ram_07_u:967": " 7.013.021a ahaṃ tu himavatpṛṣṭhaṃ gato dharmam upāsitum",
    "GE09ram_07_u:968": " 7.013.021c raudraṃ vrataṃ samāsthāya niyato niyatendriyaḥ",
    "GE09ram_07_u:969": " 7.013.022a tatra devo mayā dṛṣṭaḥ saha devyomayā prabhuḥ",
    "GE09ram_07_u:970": " 7.013.022c savyaṃ cakṣur mayā caiva tatra devyāṃ nipātitam",
    "GE09ram_07_u:971": " 7.013.023a kā nv iyaṃ syād iti śubhā na khalv anyena hetunā",
    "GE09ram_07_u:972": " 7.013.023c rūpaṃ hy anupamaṃ kṛtvā tatra krīḍati pārvatī",
    "GE09ram_07_u:973": " 7.013.024a tato devyāḥ prabhāvena dagdhaṃ savyaṃ mamekṣaṇam",
    "GE09ram_07_u:974": " 7.013.024c reṇudhvastam iva jyotiḥ piṅgalatvam upāgatam",
    "GE09ram_07_u:975": " 7.013.025a tato 'ham anyad vistīrṇaṃ gatvā tasya gires taṭam",
    "GE09ram_07_u:976": " 7.013.025c pūrṇaṃ varṣaśatāny aṣṭau samavāpa mahāvratam",
    "GE09ram_07_u:977": " 7.013.026a samāpte niyame tasmiṃs tatra devo maheśvaraḥ",
    "GE09ram_07_u:978": " 7.013.026c prītaḥ prītena manasā prāha vākyam idaṃ prabhuḥ",
    "GE09ram_07_u:979": " 7.013.027a prīto 'smi tava dharmajña tapasānena suvrata",
    "GE09ram_07_u:980": " 7.013.027c mayā caitad vrataṃ cīrṇaṃ tvayā caiva dhanādhipa",
    "GE09ram_07_u:981": " 7.013.028a tṛtīyaḥ puruṣo nāsti yaś cared vratam īdṛśam",
    "GE09ram_07_u:982": " 7.013.028c vrataṃ suduścaraṃ hy etan mayaivotpāditaṃ purā",
    "GE09ram_07_u:983": " 7.013.029a tat sakhitvaṃ mayā sārdhaṃ rocayasva dhaneśvara",
    "GE09ram_07_u:984": " 7.013.029c tapasā nirjitatvād dhi sakhā bhava mamānagha",
    "GE09ram_07_u:985": " 7.013.030a devyā dagdhaṃ prabhāvena yac ca sāvyaṃ tavekṣaṇam",
    "GE09ram_07_u:986": " 7.013.030c ekākṣi piṅgalety eva nāma sthāsyati śāśvatam",
    "GE09ram_07_u:987": " 7.013.031a evaṃ tena sakhitvaṃ ca prāpyānujñāṃ ca śaṃkarāt",
    "GE09ram_07_u:988": " 7.013.031c āgamya ca śruto 'yaṃ me tava pāpaviniścayaḥ",
    "GE09ram_07_u:989": " 7.013.032a tadadharmiṣṭhasaṃyogān nivarta kuladūṣaṇa",
    "GE09ram_07_u:990": " 7.013.032c cintyate hi vadhopāyaḥ sarṣisaṃghaiḥ surais tava",
    "GE09ram_07_u:991": " 7.013.033a evam ukto daśagrīvaḥ kruddhaḥ saṃraktalocanaḥ",
    "GE09ram_07_u:992": " 7.013.033c hastān dantāṃś a saṃpīḍya vākyam etad uvāca ha",
    "GE09ram_07_u:993": " 7.013.034a vijñātaṃ te mayā dūta vākyaṃ yat tvaṃ prabhāṣase",
    "GE09ram_07_u:994": " 7.013.034c naiva tvam asi naivāsau bhrātrā yenāsi preṣitaḥ",
    "GE09ram_07_u:995": " 7.013.035a hitaṃ na sa mamaitad dhi bravīti dhanarakṣakaḥ",
    "GE09ram_07_u:996": " 7.013.035c maheśvarasakhitvaṃ tu mūḍha śrāvayase kila",
    "GE09ram_07_u:997": " 7.013.036a na hantavyo gurur jyeṣṭho mamāyam iti manyate",
    "GE09ram_07_u:998": " 7.013.036c tasya tv idānīṃ śrutvā me vākyam eṣā kṛtā matiḥ",
    "GE09ram_07_u:999": " 7.013.037a trīṃl lokān api jeṣyāmi bāhuvīryam upāśritaḥ",
    "GE09ram_07_u:1000": " 7.013.037c etan muhūrtam eṣo 'haṃ tasyaikasya kṛte ca vai",
    "GE09ram_07_u:1001": " 7.013.037e caturo lokapālāṃs tān nayiṣyāmi yamakṣayam",
    "GE09ram_07_u:1002": " 7.013.038a evam uktvā tu laṅkeśo dūtaṃ khaḍgena jaghnivān",
    "GE09ram_07_u:1003": " 7.013.038c dadau bhakṣayituṃ hy enaṃ rākṣasānāṃ durātmanām",
    "GE09ram_07_u:1004": " 7.013.039a tataḥ kṛtasvastyayano ratham āruhya rāvaṇaḥ",
    "GE09ram_07_u:1005": " 7.013.039c trailokyavijayākāṅkṣī yayau tatra dhaneśvaraḥ",
    "GE09ram_07_u:1006": " 7.014.001a tataḥ sa sacivaiḥ sārdhaṃ ṣaḍbhir nityaṃ balotkaṭaiḥ",
    "GE09ram_07_u:1007": " 7.014.001c mahodaraprahastābhyāṃ mārīcaśukasāraṇaiḥ",
    "GE09ram_07_u:1008": " 7.014.002a dhūmrākṣeṇa ca vīreṇa nityaṃ samaragṛdhnunā",
    "GE09ram_07_u:1009": " 7.014.002c vṛtaḥ saṃprayayau śrīmān krodhāl lokān dahann iva",
    "GE09ram_07_u:1010": " 7.014.003a purāṇi sa nadīḥ śailān vanāny upavanāni ca",
    "GE09ram_07_u:1011": " 7.014.003c atikramya muhūrtena kailāsaṃ girim āviśat",
    "GE09ram_07_u:1012": " 7.014.004a taṃ niviṣṭaṃ girau tasmin rākṣasendraṃ niśamya tu",
    "GE09ram_07_u:1013": " 7.014.004c rājño bhrātāyam ity uktvā gatā yatra dhaneśvaraḥ",
    "GE09ram_07_u:1014": " 7.014.005a gatvā tu sarvam ācakhyur bhrātus tasya viniścayam",
    "GE09ram_07_u:1015": " 7.014.005c anujñātā yayuś caiva yuddhāya dhanadena te",
    "GE09ram_07_u:1016": " 7.014.006a tato balasya saṃkṣobhaḥ sāgarasyeva vardhataḥ",
    "GE09ram_07_u:1017": " 7.014.006c abhūn nairṛtarājasya giriṃ saṃcālayann iva",
    "GE09ram_07_u:1018": " 7.014.007a tato yuddhaṃ samabhavad yakṣarākṣasasaṃkulam",
    "GE09ram_07_u:1019": " 7.014.007c vyathitāś cābhavaṃs tatra sacivās tasya rakṣasaḥ",
    "GE09ram_07_u:1020": " 7.014.008a taṃ dṛṣṭvā tādṛśaṃ sainyaṃ daśagrīvo niśācaraḥ",
    "GE09ram_07_u:1021": " 7.014.008c harṣān nādaṃ tataḥ kṛtvā roṣāt samabhivartata",
    "GE09ram_07_u:1022": " 7.014.009a ye tu te rākṣasendrasya sacivā ghoravikramaḥ",
    "GE09ram_07_u:1023": " 7.014.009c te sahasraṃ sahasrāṇām ekaikaṃ samayodhayan",
    "GE09ram_07_u:1024": " 7.014.010a tato gadābhiḥ parighair asibhiḥ śaktitomaraiḥ",
    "GE09ram_07_u:1025": " 7.014.010c vadhyamāno daśagrīvas tat sainyaṃ samagāhata",
    "GE09ram_07_u:1026": " 7.014.011a tair nirucchvāsavat tatra vadhyamāno daśānanaḥ",
    "GE09ram_07_u:1027": " 7.014.011c varṣamāṇair iva ghanair yakṣendraiḥ saṃnirudhyata",
    "GE09ram_07_u:1028": " 7.014.012a sa durātmā samudyamya kāladaṇḍopamāṃ gadām",
    "GE09ram_07_u:1029": " 7.014.012c praviveśa tataḥ sainyaṃ nayan yakṣān yamakṣayam",
    "GE09ram_07_u:1030": " 7.014.013a sa kakṣam iva vistīrṇaṃ śuṣkendhanasamākulam",
    "GE09ram_07_u:1031": " 7.014.013c vātenāgnir ivāyatto 'dahat sainyaṃ sudāruṇam",
    "GE09ram_07_u:1032": " 7.014.014a tais tu tasya mṛdhe 'mātyair mahodaraśukādibhiḥ",
    "GE09ram_07_u:1033": " 7.014.014c alpāvaśiṣṭās te yakṣāḥ kṛtā vātair ivāmbudāḥ",
    "GE09ram_07_u:1034": " 7.014.015a ke cit tv āyudhabhagnāṅgāḥ patitāḥ samarakṣitau",
    "GE09ram_07_u:1035": " 7.014.015c oṣṭhān svadaśanais tīkṣṇair daṃśanto bhuvi pātitāḥ",
    "GE09ram_07_u:1036": " 7.014.016a bhayād anyonyam āliṅgya bhraṣṭaśastrā raṇājire",
    "GE09ram_07_u:1037": " 7.014.016c niṣedus te tadā yakṣāḥ kūlā jalahatā iva",
    "GE09ram_07_u:1038": " 7.014.017a hatānāṃ svargasaṃsthānāṃ yudhyatāṃ pṛthivītale",
    "GE09ram_07_u:1039": " 7.014.017c prekṣatām ṛṣisaṃghānāṃ na babhūvāntaraṃ divi",
    "GE09ram_07_u:1040": " 7.014.018a etasminn antare rāma vistīrṇabalavāhanaḥ",
    "GE09ram_07_u:1041": " 7.014.018c agamat sumahān yakṣo nāmnā saṃyodhakaṇṭakaḥ",
    "GE09ram_07_u:1042": " 7.014.019a tena yakṣeṇa mārīco viṣṇuneva samāhataḥ",
    "GE09ram_07_u:1043": " 7.014.019c patitaḥ pṛthivīṃ bheje kṣīṇapuṇya ivāmbarāt",
    "GE09ram_07_u:1044": " 7.014.020a prāptasaṃjño muhūrtena viśramya ca niśācaraḥ",
    "GE09ram_07_u:1045": " 7.014.020c taṃ yakṣaṃ yodhayām āsa sa ca bhagnaḥ pradudruve",
    "GE09ram_07_u:1046": " 7.014.021a tataḥ kāñcanacitrāṅgaṃ vaidūryarajatokṣitam",
    "GE09ram_07_u:1047": " 7.014.021c maryādāṃ dvārapālānāṃ toraṇaṃ tat samāviśat",
    "GE09ram_07_u:1048": " 7.014.022a tato rāma daśagrīvaṃ praviśantaṃ niśācaram",
    "GE09ram_07_u:1049": " 7.014.022c sūryabhānur iti khyāto dvārapālo nyavārayat",
    "GE09ram_07_u:1050": " 7.014.023a tatas toraṇam utpāṭya tena yakṣeṇa tāḍitaḥ",
    "GE09ram_07_u:1051": " 7.014.023c rākṣaso yakṣasṛṣṭena toraṇena samāhataḥ",
    "GE09ram_07_u:1052": " 7.014.023e na kṣitiṃ prayayau rāma varāt salilayoninaḥ",
    "GE09ram_07_u:1053": " 7.014.024a sa tu tenaiva taṃ yakṣaṃ toraṇena samāhanat",
    "GE09ram_07_u:1054": " 7.014.024c nādṛśyata tadā yakṣo bhasma tena kṛtas tu saḥ",
    "GE09ram_07_u:1055": " 7.014.025a tataḥ pradudruvuḥ sarve yakṣā dṛṣṭvā parākramam",
    "GE09ram_07_u:1056": " 7.014.025c tato nadīr guhāś caiva viviśur bhayapīḍitāḥ",
    "GE09ram_07_u:1057": " 7.015.001a tatas tān vidrutān dṛṣṭvā yakṣāñ śatasahasraśaḥ",
    "GE09ram_07_u:1058": " 7.015.001c svayam eva dhanādhyakṣo nirjagāma raṇaṃ prati",
    "GE09ram_07_u:1059": " 7.015.002a tatra māṇicāro nāma yakṣaḥ paramadurjayaḥ",
    "GE09ram_07_u:1060": " 7.015.002c vṛto yakṣasahasraiḥ sa caturbhiḥ samayodhayat",
    "GE09ram_07_u:1061": " 7.015.003a te gadāmusalaprāsaśaktitomaramudgaraiḥ",
    "GE09ram_07_u:1062": " 7.015.003c abhighnanto raṇe yakṣā rākṣasān abhidudruvuḥ",
    "GE09ram_07_u:1063": " 7.015.004a tataḥ prahastena tadā sahasraṃ nihataṃ raṇe",
    "GE09ram_07_u:1064": " 7.015.004c mahodareṇa gadayā sahasram aparaṃ hatam",
    "GE09ram_07_u:1065": " 7.015.005a kruddhena ca tadā rāma mārīcena durātmanā",
    "GE09ram_07_u:1066": " 7.015.005c nimeṣāntaramātreṇa dve sahasre nipātite",
    "GE09ram_07_u:1067": " 7.015.006a dhūmrākṣeṇa samāgamya māṇibhadro mahāraṇe",
    "GE09ram_07_u:1068": " 7.015.006c musalenorasi krodhāt tāḍito na ca kampitaḥ",
    "GE09ram_07_u:1069": " 7.015.007a tato gadāṃ samāvidhya māṇibhadreṇa rākṣasaḥ",
    "GE09ram_07_u:1070": " 7.015.007c dhūmrākṣas tāḍito mūrdhni vihvalo nipapāta ha",
    "GE09ram_07_u:1071": " 7.015.008a dhūmrākṣaṃ tāḍitaṃ dṛṣṭvā patitaṃ śoṇitokṣitam",
    "GE09ram_07_u:1072": " 7.015.008c abhyadhāvat susaṃkruddho māṇibhadraṃ daśānanaḥ",
    "GE09ram_07_u:1073": " 7.015.009a taṃ kruddham abhidhāvantaṃ yugāntāgnim ivotthitam",
    "GE09ram_07_u:1074": " 7.015.009c śaktibhis tāḍayām āsa tisṛbhir yakṣapuṃgavaḥ",
    "GE09ram_07_u:1075": " 7.015.010a tato rākṣasarājena tāḍito gadayā raṇe",
    "GE09ram_07_u:1076": " 7.015.010c tasya tena prahāreṇa mukuṭaḥ pārśvam āgataḥ",
    "GE09ram_07_u:1077": " 7.015.010e tadā prabhṛti yakṣo 'sau pārśvamaulir iti smṛtaḥ",
    "GE09ram_07_u:1078": " 7.015.011a tasmiṃs tu vimukhe yakṣe māṇibhadre mahātmani",
    "GE09ram_07_u:1079": " 7.015.011c saṃnādaḥ sumahān rāma tasmiñ śaile vyavardhata",
    "GE09ram_07_u:1080": " 7.015.012a tato dūrāt pradadṛśe dhanādhyakṣo gadādharaḥ",
    "GE09ram_07_u:1081": " 7.015.012c śukraproṣṭaḥpadābhyāṃ ca śaṅkhapadmasamāvṛtaḥ",
    "GE09ram_07_u:1082": " 7.015.013a sa dṛṣṭvā bhrātaraṃ saṃkhye śāpād vibhraṣṭagauravam",
    "GE09ram_07_u:1083": " 7.015.013c uvāca vacanaṃ dhīmān yuktaṃ paitāmahe kule",
    "GE09ram_07_u:1084": " 7.015.014a mayā tvaṃ vāryamāṇo 'pi nāvagacchasi durmate",
    "GE09ram_07_u:1085": " 7.015.014c paścād asya phalaṃ prāpya jñāsyase nirayaṃ gataḥ",
    "GE09ram_07_u:1086": " 7.015.015a yo hi mohād viṣaṃ pītvā nāvagacchati mānavaḥ",
    "GE09ram_07_u:1087": " 7.015.015c pariṇāme sa vi mūḍho jānīte karmaṇaḥ phalam",
    "GE09ram_07_u:1088": " 7.015.016a daivatāni hi nandanti dharmayuktena kena cit",
    "GE09ram_07_u:1089": " 7.015.016c yena tvam īdṛśaṃ bhāvaṃ nītas tac ca na budhyase",
    "GE09ram_07_u:1090": " 7.015.017a yo hi mātṝh pitṝn bhrātṝn ācaryāṃś cāvamanyate",
    "GE09ram_07_u:1091": " 7.015.017c sa paśyati phalaṃ tasya pretarājavaśaṃ gataḥ",
    "GE09ram_07_u:1092": " 7.015.018a adhruve hi śarīre yo na karoti tapo 'rjanam",
    "GE09ram_07_u:1093": " 7.015.018c sa paścāt tapyate mūḍho mṛto dṛṣṭvātmano gatim",
    "GE09ram_07_u:1094": " 7.015.019a kasya cin na hi durbudheś chandato jāyate matiḥ",
    "GE09ram_07_u:1095": " 7.015.019c yādṛśaṃ kurute karma tādṛśaṃ phalam aśnute",
    "GE09ram_07_u:1096": " 7.015.020a buddhiṃ rūpaṃ balaṃ vittaṃ putrān māhātmyam eva ca",
    "GE09ram_07_u:1097": " 7.015.020c prapnuvanti narāḥ sarvaṃ svakṛtaiḥ pūrvakarmabhiḥ",
    "GE09ram_07_u:1098": " 7.015.021a evaṃ nirayagāmī tvaṃ yasya te matir īdṛśī",
    "GE09ram_07_u:1099": " 7.015.021c na tvāṃ samabhibhāṣiṣye durvṛttasyaiṣa nirṇayaḥ",
    "GE09ram_07_u:1100": " 7.015.022a evam uktvā tatas tena tasyāmātyāḥ samāhatāḥ",
    "GE09ram_07_u:1101": " 7.015.022c mārīcapramukhāḥ sarve vimukhā vipradudruvuḥ",
    "GE09ram_07_u:1102": " 7.015.023a tatas tena daśagrīvo yakṣendreṇa mahātmanā",
    "GE09ram_07_u:1103": " 7.015.023c gadayābhihato mūrdhni na ca sthānād vyakampata",
    "GE09ram_07_u:1104": " 7.015.024a tatas tau rāma nighnantāv anyonyaṃ paramāhave",
    "GE09ram_07_u:1105": " 7.015.024c na vihvalau na ca śrāntau babhūvatur amarṣaṇaiḥ",
    "GE09ram_07_u:1106": " 7.015.025a āgneyam astraṃ sa tato mumoca dhanado raṇe",
    "GE09ram_07_u:1107": " 7.015.025c vāruṇena daśagrīvas tad astraṃ pratyavārayat",
    "GE09ram_07_u:1108": " 7.015.026a tato māyāṃ praviṣṭaḥ sa rākṣasīṃ rākṣaseśvaraḥ",
    "GE09ram_07_u:1109": " 7.015.026c jaghāna mūrdhni dhanadaṃ vyāvidhya mahatīṃ gadām",
    "GE09ram_07_u:1110": " 7.015.027a evaṃ sa tenābhihato vihvalaḥ śoṇitokṣitaḥ",
    "GE09ram_07_u:1111": " 7.015.027c kṛttamūla ivāśoko nipapāta dhanādhipaḥ",
    "GE09ram_07_u:1112": " 7.015.028a tataḥ padmādibhis tatra nidhibhiḥ sa dhanādhipaḥ",
    "GE09ram_07_u:1113": " 7.015.028c nandanaṃ vanam ānīya dhanado śvāsitas tadā",
    "GE09ram_07_u:1114": " 7.015.029a tato nirjitya taṃ rāma dhanadaṃ rākṣasādhipaḥ",
    "GE09ram_07_u:1115": " 7.015.029c puṣpakaṃ tasya jagrāha vimānaṃ jayalakṣaṇam",
    "GE09ram_07_u:1116": " 7.015.030a kāñcanastambhasaṃvītaṃ vaidūryamaṇitoraṇam",
    "GE09ram_07_u:1117": " 7.015.030c muktājālapraticchannaṃ sarvakāmaphaladrumam",
    "GE09ram_07_u:1118": " 7.015.031a tat tu rājā samāruhya kāmagaṃ vīryanirjitam",
    "GE09ram_07_u:1119": " 7.015.031c jitvā vaiśravaṇaṃ devaṃ kailāsād avarohata",
    "GE09ram_07_u:1120": " 7.016.001a sa jitvā bhrātaraṃ rāma dhanadaṃ rākṣasādhipaḥ",
    "GE09ram_07_u:1121": " 7.016.001c mahāsenaprasūtiṃ tu yayau śaravaṇaṃ tataḥ",
    "GE09ram_07_u:1122": " 7.016.002a athāpaśyad daśagrīvo raukmaṃ śaravaṇaṃ tadā",
    "GE09ram_07_u:1123": " 7.016.002c gabhastijālasaṃvītaṃ dvitīyam iva bhāskaram",
    "GE09ram_07_u:1124": " 7.016.003a parvataṃ sa samāsādya kiṃ cid ramyavanāntaram",
    "GE09ram_07_u:1125": " 7.016.003c apaśyat puṣpakaṃ tatra rāma viṣṭambhitaṃ divi",
    "GE09ram_07_u:1126": " 7.016.004a viṣṭabdhaṃ puṣpakaṃ dṛṣṭvā kāmagaṃ hy agamaṃ kṛtam",
    "GE09ram_07_u:1127": " 7.016.004c rākṣasaś cintayām āsa sacivais taiḥ samāvṛtaḥ",
    "GE09ram_07_u:1128": " 7.016.005a kim idaṃ yannimittaṃ me na ca gacchati puṣpakam",
    "GE09ram_07_u:1129": " 7.016.005c parvatasyoparisthasya kasya karma tv idaṃ bhavet",
    "GE09ram_07_u:1130": " 7.016.006a tato 'bravīd daśagrīvaṃ mārīco buddhikovidaḥ",
    "GE09ram_07_u:1131": " 7.016.006c naitan niṣkāraṇaṃ rājan puṣpako 'yaṃ na gacchati",
    "GE09ram_07_u:1132": " 7.016.007a tataḥ pārśvam upāgamya bhavasyānucaro balī",
    "GE09ram_07_u:1133": " 7.016.007c nandīśvara uvācedaṃ rākṣasendram aśaṅkitaḥ",
    "GE09ram_07_u:1134": " 7.016.008a nivartasva daśagrīva śaile krīḍati śaṃkaraḥ",
    "GE09ram_07_u:1135": " 7.016.009a suparṇanāgayakṣāṇāṃ daityadānavarakṣasām",
    "GE09ram_07_u:1136": " 7.016.009c prāṇinām eva sarveṣām agamyaḥ parvataḥ kṛtaḥ",
    "GE09ram_07_u:1137": " 7.016.010a sa roṣāt tāmranayanaḥ puṣpakād avaruhya ca",
    "GE09ram_07_u:1138": " 7.016.010c ko 'yaṃ śaṃkara ity uktvā śailamūlam upāgamat",
    "GE09ram_07_u:1139": " 7.016.011a nandīśvaram athāpaśyad avidūrasthitaṃ prabhum",
    "GE09ram_07_u:1140": " 7.016.011c dīptaṃ śūlam avaṣṭabhya dvitīyam iva śaṃkaram",
    "GE09ram_07_u:1141": " 7.016.012a sa vānaramukhaṃ dṛṣṭvā tam avajñāya rākṣasaḥ",
    "GE09ram_07_u:1142": " 7.016.012c prahāsaṃ mumuce maurkhyāt satoya iva toyadaḥ",
    "GE09ram_07_u:1143": " 7.016.013a saṃkruddho bhagavān nandī śaṃkarasyāparā tanuḥ",
    "GE09ram_07_u:1144": " 7.016.013c abravīd rākṣasaṃ tatra daśagrīvam upasthitam",
    "GE09ram_07_u:1145": " 7.016.014a yasmād vānaramūrtiṃ māṃ dṛṣṭvā rākṣasadurmate",
    "GE09ram_07_u:1146": " 7.016.014c maurkhyāt tvam avajānīṣe parihāsaṃ ca muñcasi",
    "GE09ram_07_u:1147": " 7.016.015a tasmān madrūpasaṃyuktā madvīryasamatejasaḥ",
    "GE09ram_07_u:1148": " 7.016.015c utpatsyante vadhārthaṃ hi kulasya tava vānarāḥ",
    "GE09ram_07_u:1149": " 7.016.016a kiṃ tv idānīṃ mayā śakyaṃ kartuṃ yat tvāṃ niśācara",
    "GE09ram_07_u:1150": " 7.016.016c na hantavyo hatas tvaṃ hi pūrvam eva svakarmabhiḥ",
    "GE09ram_07_u:1151": " 7.016.017a acintayitvā sa tadā nandivākyaṃ niśācaraḥ",
    "GE09ram_07_u:1152": " 7.016.017c parvataṃ taṃ samāsādya vākyam etad uvāca ha",
    "GE09ram_07_u:1153": " 7.016.018a puṣpakasya gatiś chinnā yatkṛte mama gacchataḥ",
    "GE09ram_07_u:1154": " 7.016.018c tad etac chailam unmūlaṃ karomi tava gopate",
    "GE09ram_07_u:1155": " 7.016.019a kena prabhāvena bhavas tatra krīḍati rājavat",
    "GE09ram_07_u:1156": " 7.016.019c vijñātavyaṃ na jānīṣe bhayasthānam upasthitam",
    "GE09ram_07_u:1157": " 7.016.020a evam uktvā tato rājan bhujān prakṣipya parvate",
    "GE09ram_07_u:1158": " 7.016.020c tolayām āsa taṃ śailaṃ samṛgavyālapādapam",
    "GE09ram_07_u:1159": " 7.016.021a tato rāma mahādevaḥ prahasan vīkṣya tatkṛtam",
    "GE09ram_07_u:1160": " 7.016.021c pādāṅguṣṭhena taṃ śailaṃ pīḍayām āsa līlayā",
    "GE09ram_07_u:1161": " 7.016.022a tatas te pīḍitās tasya śailasyādho gatā bhujāḥ",
    "GE09ram_07_u:1162": " 7.016.022c vismitāś cābhavaṃs tatra sacivās tasya rakṣasaḥ",
    "GE09ram_07_u:1163": " 7.016.023a rakṣasā tena roṣāc ca bhujānāṃ pīḍanāt tathā",
    "GE09ram_07_u:1164": " 7.016.023c mukto virāvaḥ sumahāṃs trailokyaṃ yena pūritam",
    "GE09ram_07_u:1165": " 7.016.024a mānuṣāḥ śabdavitrastā menire lokasaṃkṣayam",
    "GE09ram_07_u:1166": " 7.016.024c devatāś cāpi saṃkṣubdhāś calitāḥ sveṣu karmasu",
    "GE09ram_07_u:1167": " 7.016.025a tataḥ prīto mahādevaḥ śailāgre viṣṭhitas tadā",
    "GE09ram_07_u:1168": " 7.016.025c muktvā tasya bhujān rājan prāha vākyaṃ daśānanam",
    "GE09ram_07_u:1169": " 7.016.026a prīto 'smi tava vīryāc ca śauṇḍīryāc ca niśācara",
    "GE09ram_07_u:1170": " 7.016.026c ravato vedanā muktaḥ svaraḥ paramadāruṇaḥ",
    "GE09ram_07_u:1171": " 7.016.027a yasmāl lokatrayaṃ tv etad rāvitaṃ bhayam āgatam",
    "GE09ram_07_u:1172": " 7.016.027c tasmāt tvaṃ rāvaṇo nāma nāmnā tena bhaviṣyasi",
    "GE09ram_07_u:1173": " 7.016.028a devatā mānuṣā yakṣā ye cānye jagatītale",
    "GE09ram_07_u:1174": " 7.016.028c evaṃ tvām abhidhāsyanti rāvaṇaṃ lokarāvaṇam",
    "GE09ram_07_u:1175": " 7.016.029a gaccha paulastya visrabdhaḥ pathā yena tvam icchasi",
    "GE09ram_07_u:1176": " 7.016.029c mayā tvam abhyanujñāto rākṣasādhipa gamyatām",
    "GE09ram_07_u:1177": " 7.016.030a sākṣān maheśvareṇaivaṃ kṛtanāmā sa rāvaṇaḥ",
    "GE09ram_07_u:1178": " 7.016.030c abhivādya mahādevaṃ vimānaṃ tat samāruhat",
    "GE09ram_07_u:1179": " 7.016.031a tato mahītale rāma paricakrāma rāvaṇaḥ",
    "GE09ram_07_u:1180": " 7.016.031c kṣatriyān sumahāvīryān bādhamānas tatas tataḥ",
    "GE09ram_07_u:1181": " 7.017.001a atha rājan mahābāhur vicaran sa mahītalam",
    "GE09ram_07_u:1182": " 7.017.001c himavadvanam āsādya paricakrāma rāvaṇaḥ",
    "GE09ram_07_u:1183": " 7.017.002a tatrāpaśyata vai kanyāṃ kṛṣṭājinajaṭādharām",
    "GE09ram_07_u:1184": " 7.017.002c ārṣeṇa vidhinā yuktāṃ tapantīṃ devatām iva",
    "GE09ram_07_u:1185": " 7.017.003a sa dṛṣṭvā rūpasaṃpannāṃ kanyāṃ tāṃ sumahāvratām",
    "GE09ram_07_u:1186": " 7.017.003c kāmamohaparītātmā papraccha prahasann iva",
    "GE09ram_07_u:1187": " 7.017.004a kim idaṃ vartase bhadre viruddhaṃ yauvanasya te",
    "GE09ram_07_u:1188": " 7.017.004c na hi yuktā tavaitasya rūpasyeyaṃ pratikriyā",
    "GE09ram_07_u:1189": " 7.017.005a kasyāsi duhitā bhadre ko vā bhartā tavānaghe",
    "GE09ram_07_u:1190": " 7.017.005c pṛcchataḥ śaṃsa me śīghraṃ ko vā hetus tapo'rjane",
    "GE09ram_07_u:1191": " 7.017.006a evam uktā tu sā kanyā tenānāryeṇa rakṣasā",
    "GE09ram_07_u:1192": " 7.017.006c abravīd vidhivat kṛtvā tasyātithyaṃ tapodhanā",
    "GE09ram_07_u:1193": " 7.017.007a kuśadhvajo nāma pitā brahmarṣir mama dhārmikaḥ",
    "GE09ram_07_u:1194": " 7.017.007c bṛhaspatisutaḥ śrīmān buddhyā tulyo bṛhaspateḥ",
    "GE09ram_07_u:1195": " 7.017.008a tasyāhaṃ kurvato nityaṃ vedābhyāsaṃ mahātmanaḥ",
    "GE09ram_07_u:1196": " 7.017.008c saṃbhūtā vānmayī kanyā nāmnā vedavatī smṛtā",
    "GE09ram_07_u:1197": " 7.017.009a tato devāḥ sagandharvā yakṣarākṣasapannagāḥ",
    "GE09ram_07_u:1198": " 7.017.009c te cāpi gatvā pitaraṃ varaṇaṃ rocayanti me",
    "GE09ram_07_u:1199": " 7.017.010a na ca māṃ sa pitā tebhyo dattavān rākṣaseśvara",
    "GE09ram_07_u:1200": " 7.017.010c kāraṇaṃ tad vadiṣyāmi niśāmaya mahābhuja",
    "GE09ram_07_u:1201": " 7.017.011a pitus tu mama jāmātā viṣṇuḥ kila surottamaḥ",
    "GE09ram_07_u:1202": " 7.017.011c abhipretas trilokeśas tasmān nānyasya me pitāḥ",
    "GE09ram_07_u:1203": " 7.017.012a dātum icchati dharmātmā tac chrutvā baladarpitaḥ",
    "GE09ram_07_u:1204": " 7.017.012c śambhur nāma tato rājā daityānāṃ kupito 'bhavat",
    "GE09ram_07_u:1205": " 7.017.012e tena rātrau prasupto me pitā pāpena hiṃsitaḥ",
    "GE09ram_07_u:1206": " 7.017.013a tato me jananī dīnā tac charīraṃ pitur mama",
    "GE09ram_07_u:1207": " 7.017.013c pariṣvajya mahābhāgā praviṣṭā dahanaṃ saha",
    "GE09ram_07_u:1208": " 7.017.014a tato manorathaṃ satyaṃ pitur nārāyaṇaṃ prati",
    "GE09ram_07_u:1209": " 7.017.014c karomīti mamecchā ca hṛdaye sādhu viṣṭhitā",
    "GE09ram_07_u:1210": " 7.017.015a ahaṃ pretagatasyāpi kariṣye kāṅkṣitaṃ pituḥ",
    "GE09ram_07_u:1211": " 7.017.015c iti pratijñām āruhya carāmi vipulaṃ tapaḥ",
    "GE09ram_07_u:1212": " 7.017.016a etat te sarvam ākhyātaṃ mayā rākṣasapuṃgava",
    "GE09ram_07_u:1213": " 7.017.016c āśritāṃ viddhi māṃ dharmaṃ nārāyaṇapatīcchayā",
    "GE09ram_07_u:1214": " 7.017.017a vijñātas tvaṃ hi me rājan gaccha paulastyanandana",
    "GE09ram_07_u:1215": " 7.017.017c jānāmi tapasā sarvaṃ trailokye yad dhi vartate",
    "GE09ram_07_u:1216": " 7.017.018a so 'bravīd rāvaṇas tatra tāṃ kanyāṃ sumahāvratām",
    "GE09ram_07_u:1217": " 7.017.018c avaruhya vimānāgrāt kandarpaśarapīḍitaḥ",
    "GE09ram_07_u:1218": " 7.017.019a avaliptāsi suśroṇi yasyās te matir īdṛśī",
    "GE09ram_07_u:1219": " 7.017.019c vṛddhānāṃ mṛgaśāvākṣi bhrājate dharmasaṃcayaḥ",
    "GE09ram_07_u:1220": " 7.017.020a tvaṃ sarvaguṇasaṃpannā nārhase kartum īdṛśam",
    "GE09ram_07_u:1221": " 7.017.020c trailokyasundarī bhīru yauvane vārdhakaṃ vidhim",
    "GE09ram_07_u:1222": " 7.017.021a kaś ca tāvad asau yaṃ tvaṃ viṣṇur ity abhibhāṣase",
    "GE09ram_07_u:1223": " 7.017.021c vīryeṇa tapasā caiva bhogena ca balena ca",
    "GE09ram_07_u:1224": " 7.017.021e na mayāsau samo bhadre yaṃ tvaṃ kāmayase 'ṅgane",
    "GE09ram_07_u:1225": " 7.017.022a ma maivam iti sā kanyā tam uvāca niśācaram",
    "GE09ram_07_u:1226": " 7.017.022c mūrdhajeṣu ca tāṃ rakṣaḥ karāgreṇa parāmṛśat",
    "GE09ram_07_u:1227": " 7.017.023a tato vedavatī kruddhā keśān hastena sācchinat",
    "GE09ram_07_u:1228": " 7.017.023c uvācāgniṃ samādhāya maraṇāya kṛtatvarā",
    "GE09ram_07_u:1229": " 7.017.024a dharṣitāyās tvayānārya nedānīṃ mama jīvitam",
    "GE09ram_07_u:1230": " 7.017.024c rakṣas tasmāt pravekṣyāmi paśyatas te hutāśanam",
    "GE09ram_07_u:1231": " 7.017.025a yasmāt tu dharṣitā cāham apāpā cāpy anāthavat",
    "GE09ram_07_u:1232": " 7.017.025c tasmāt tava vadhārthaṃ vai samutpatsyāmy ahaṃ punaḥ",
    "GE09ram_07_u:1233": " 7.017.026a na hi śakyaḥ striyā pāpa hantuṃ tvaṃ tu viśeṣataḥ",
    "GE09ram_07_u:1234": " 7.017.026c śāpe tvayi mayotsṛṣṭe tapasaś ca vyayo bhavet",
    "GE09ram_07_u:1235": " 7.017.027a yadi tv asti mayā kiṃ cit kṛtaṃ dattaṃ hutaṃ tathā",
    "GE09ram_07_u:1236": " 7.017.027c tena hy ayonijā sādhvī bhaveyaṃ dharmiṇaḥ sutā",
    "GE09ram_07_u:1237": " 7.017.028a evam uktvā praviṣṭā sā jvalantaṃ vai hutāśanam",
    "GE09ram_07_u:1238": " 7.017.028c papāta ca divo divyā puṣpavṛṣṭiḥ samantataḥ",
    "GE09ram_07_u:1239": " 7.017.029a pūrvaṃ krodhahataḥ śatrur yayāsau nihatas tvayā",
    "GE09ram_07_u:1240": " 7.017.029c samupāśritya śailābhaṃ tava vīryam amānuṣam",
    "GE09ram_07_u:1241": " 7.017.030a evam eṣā mahābhāgā martyeṣūtpadyate punaḥ",
    "GE09ram_07_u:1242": " 7.017.030c kṣetre halamukhagraste vedyām agniśikhopamā",
    "GE09ram_07_u:1243": " 7.017.031a eṣā vedavatī nāma pūrvam āsīt kṛte yuge",
    "GE09ram_07_u:1244": " 7.017.031c tretāyugam anuprāpya vadhārthaṃ tasya rakṣasaḥ",
    "GE09ram_07_u:1245": " 7.017.031e sītotpanneti sītaiṣā mānuṣaiḥ punar ucyate",
    "GE09ram_07_u:1246": " 7.018.001a praviṣṭāyāaṃ hutāśaṃ tu vedavatyāṃ sa rāvaṇaḥ",
    "GE09ram_07_u:1247": " 7.018.001c puṣpakaṃ tat samāruhya paricakrāma medinīm",
    "GE09ram_07_u:1248": " 7.018.002a tato maruttaṃ nṛpatiṃ yajantaṃ saha daivataiḥ",
    "GE09ram_07_u:1249": " 7.018.002c uśīrabījam āsādya dadarśa sa tu rākṣasaḥ",
    "GE09ram_07_u:1250": " 7.018.003a saṃvarto nāma brahmarṣir bhrātā sākṣād bṛhaspateḥ",
    "GE09ram_07_u:1251": " 7.018.003c yājayām āsa dharmajñaḥ sarvair brahmagaṇair vṛtaḥ",
    "GE09ram_07_u:1252": " 7.018.004a dṛṣṭvā devās tu tad rakṣo varadānena durjayam",
    "GE09ram_07_u:1253": " 7.018.004c tāṃ tāṃ yoniṃ samāpannās tasya dharṣaṇabhīravaḥ",
    "GE09ram_07_u:1254": " 7.018.005a indro mayūraḥ saṃvṛtto dharmarājas tu vāyasaḥ",
    "GE09ram_07_u:1255": " 7.018.005c kṛkalāso dhanādhyakṣo haṃso vai varuṇo 'bhavat",
    "GE09ram_07_u:1256": " 7.018.006a taṃ ca rājānam āsādya rāvaṇo rākṣasādhipaḥ",
    "GE09ram_07_u:1257": " 7.018.006c prāha yuddhaṃ prayacceti nirjito 'smīti vā vada",
    "GE09ram_07_u:1258": " 7.018.007a tato marutto nṛpatiḥ ko bhavān ity uvāca tam",
    "GE09ram_07_u:1259": " 7.018.007c avahāsaṃ tato muktvā rākṣaso vākyam abravīt",
    "GE09ram_07_u:1260": " 7.018.008a akutūhalabhāvena prīto 'smi tava pārthiva",
    "GE09ram_07_u:1261": " 7.018.008c dhanadasyānujaṃ yo māṃ nāvagacchasi rāvaṇam",
    "GE09ram_07_u:1262": " 7.018.009a triṣu lokeṣu kaḥ so 'sti yo na jānāti me balam",
    "GE09ram_07_u:1263": " 7.018.009c bhrātaraṃ yena nirjitya vimānam idam āhṛtam",
    "GE09ram_07_u:1264": " 7.018.010a tato marutto nṛpatis taṃ rākṣasam athābravīt",
    "GE09ram_07_u:1265": " 7.018.010c dhanyaḥ khalu bhavān yena jyeṣṭho bhrātā raṇe jitaḥ",
    "GE09ram_07_u:1266": " 7.018.011a nādharmasahitaṃ ślāghyaṃ na lokapratisaṃhitam",
    "GE09ram_07_u:1267": " 7.018.011c karma daurātmyakaṃ kṛtvā ślāghase bhrātṛnirjayāt",
    "GE09ram_07_u:1268": " 7.018.012a kiṃ tvaṃ prāk kevalaṃ dharmaṃ caritvā labdhavān varam",
    "GE09ram_07_u:1269": " 7.018.012c śrutapūrvaṃ hi na mayā yādṛśaṃ bhāṣase svayam",
    "GE09ram_07_u:1270": " 7.018.013a tataḥ śarāsanaṃ gṛhya sāyakāṃś ca sa pārthivaḥ",
    "GE09ram_07_u:1271": " 7.018.013c raṇāya niryayau kruddhaḥ saṃvarto mārgam āvṛṇot",
    "GE09ram_07_u:1272": " 7.018.014a so 'bravīt snehasaṃyuktaṃ maruttaṃ taṃ mahān ṛṣiḥ",
    "GE09ram_07_u:1273": " 7.018.014c śrotavyaṃ yadi madvākyaṃ saṃprahāro na te kṣamaḥ",
    "GE09ram_07_u:1274": " 7.018.015a māheśvaram idaṃ satram asamāptaṃ kulaṃ dahet",
    "GE09ram_07_u:1275": " 7.018.015c dīkṣitasya kuto yuddhaṃ krūratvaṃ dīkṣite kutaḥ",
    "GE09ram_07_u:1276": " 7.018.016a saṃśayaś ca raṇe nityaṃ rākṣasaś caiṣa durjayaḥ",
    "GE09ram_07_u:1277": " 7.018.016c sa nivṛtto guror vākyān maruttaḥ pṛthivīpatiḥ",
    "GE09ram_07_u:1278": " 7.018.016e visṛjya saśaraṃ cāpaṃ svastho makhamukho 'bhavat",
    "GE09ram_07_u:1279": " 7.018.017a tatas taṃ nirjitaṃ matvā ghoṣayām āsa vai śukaḥ",
    "GE09ram_07_u:1280": " 7.018.017c rāvaṇo jitavāṃś ceti harṣān nādaṃ ca muktavān",
    "GE09ram_07_u:1281": " 7.018.018a tān bhakṣayitvā tatrasthān maharṣīn yajñam āgatān",
    "GE09ram_07_u:1282": " 7.018.018c vitṛpto rudhirais teṣāṃ punaḥ saṃprayayau mahīm",
    "GE09ram_07_u:1283": " 7.018.019a rāvaṇe tu gate devāḥ sendrāś caiva divaukasaḥ",
    "GE09ram_07_u:1284": " 7.018.019c tataḥ svāṃ yonim āsādya tāni sattvāny athābruvan",
    "GE09ram_07_u:1285": " 7.018.020a harṣāt tadābravīd indro mayūraṃ nīlabarhiṇam",
    "GE09ram_07_u:1286": " 7.018.020c prīto 'smi tava dharmajña upakārād vihaṃgama",
    "GE09ram_07_u:1287": " 7.018.021a mama netrasahasraṃ yat tat te barhe bhaviṣyati",
    "GE09ram_07_u:1288": " 7.018.021c varṣamāṇe mayi mudaṃ prāpsyase prītilakṣaṇam",
    "GE09ram_07_u:1289": " 7.018.022a nīlāḥ kila purā barhā mayūrāṇāṃ narādhipa",
    "GE09ram_07_u:1290": " 7.018.022c surādhipād varaṃ prāpya gatāḥ sarve vicitratām",
    "GE09ram_07_u:1291": " 7.018.023a dharmarājo 'bravīd rāma prāgvaṃśe vāyasaṃ sthitam",
    "GE09ram_07_u:1292": " 7.018.023c pakṣiṃs tavāsmi suprītaḥ prītasya ca vacaḥ śṛṇu",
    "GE09ram_07_u:1293": " 7.018.024a yathānye vividhai rogaiḥ pīḍyante prāṇino mayā",
    "GE09ram_07_u:1294": " 7.018.024c te na te prabhaviṣyanti mayi prīte na saṃśayaḥ",
    "GE09ram_07_u:1295": " 7.018.025a mṛtyutas te bhayaṃ nāsti varān mama vihaṃgama",
    "GE09ram_07_u:1296": " 7.018.025c yāvat tvāṃ na vadhiṣyanti narās tāvad bhaviṣyasi",
    "GE09ram_07_u:1297": " 7.018.026a ye ca madviṣayasthās tu mānavāḥ kṣudhayārditāḥ",
    "GE09ram_07_u:1298": " 7.018.026c tvayi bhukte tu tṛptās te bhaviṣyanti sabāndhavāḥ",
    "GE09ram_07_u:1299": " 7.018.027a varuṇas tv abravīd dhaṃsaṃ gaṅgātoyavicāriṇam",
    "GE09ram_07_u:1300": " 7.018.027c śrūyatāṃ prītisaṃyuktaṃ vacaḥ patraratheśvara",
    "GE09ram_07_u:1301": " 7.018.028a varṇo manoharaḥ saumyaś candramaṇḍalasaṃnibhaḥ",
    "GE09ram_07_u:1302": " 7.018.028c bhaviṣyati tavodagraḥ śuklaphenasamaprabhaḥ",
    "GE09ram_07_u:1303": " 7.018.029a maccharīraṃ samāsādya kānto nityaṃ bhaviṣyasi",
    "GE09ram_07_u:1304": " 7.018.029c prāpsyase cātulāṃ prītim etan me prītilakṣaṇam",
    "GE09ram_07_u:1305": " 7.018.030a haṃsānāṃ hi purā rāma na varṇaḥ sarvapāṇḍuraḥ",
    "GE09ram_07_u:1306": " 7.018.030c pakṣā nīlāgrasaṃvītāḥ kroḍāḥ śaṣpāgranirmalāḥ",
    "GE09ram_07_u:1307": " 7.018.031a athābravīd vaiśravaṇaḥ kṛkalāsaṃ girau sthitam",
    "GE09ram_07_u:1308": " 7.018.031c hairaṇyaṃ saṃprayacchāmi varṇaṃ prītis tavāpy aham",
    "GE09ram_07_u:1309": " 7.018.032a sadravyaṃ ca śiro nityaṃ bhaviṣyati tavākṣayam",
    "GE09ram_07_u:1310": " 7.018.032c eṣa kāñcanako varṇo matprītyā te bhaviṣyati",
    "GE09ram_07_u:1311": " 7.018.033a evaṃ dattvā varāṃs tebhyas tasmin yajñotsave surāḥ",
    "GE09ram_07_u:1312": " 7.018.033c nivṛtte saha rājñā vai punaḥ svabhavanaṃ gatāḥ",
    "GE09ram_07_u:1313": " 7.019.001a atha jitvā maruttaṃ sa prayayau rākṣasādhipaḥ",
    "GE09ram_07_u:1314": " 7.019.001c nagarāṇi narendrāṇāṃ yuddhakāṅkṣī daśānanaḥ",
    "GE09ram_07_u:1315": " 7.019.002a sa samāsādya rājendrān mahendravaruṇopamān",
    "GE09ram_07_u:1316": " 7.019.002c abravīd rākṣasendras tu yuddhaṃ me dīyatām iti",
    "GE09ram_07_u:1317": " 7.019.003a nirjitāḥ smeti vā brūta eṣo hi mama niścayaḥ",
    "GE09ram_07_u:1318": " 7.019.003c anyathā kurvatām evaṃ mokṣo vo nopapadyate",
    "GE09ram_07_u:1319": " 7.019.004a tatas tu bahavaḥ prājñāḥ pārthivā dharmaṇiścayāḥ",
    "GE09ram_07_u:1320": " 7.019.004c nirjitāḥ smety abhāṣanta jñātvā varabalaṃ ripoḥ",
    "GE09ram_07_u:1321": " 7.019.005a duṣyantaḥ suratho gādhir gayo rājā purūravāḥ",
    "GE09ram_07_u:1322": " 7.019.005c ete sarve 'bruvaṃs tāta nirjitāḥ smeti pārthivāḥ",
    "GE09ram_07_u:1323": " 7.019.006a athāyodhyāṃ samāsādya rāvaṇo rākṣasādhipaḥ",
    "GE09ram_07_u:1324": " 7.019.006c suguptām anaraṇyena śakreṇevāmarāvatīm",
    "GE09ram_07_u:1325": " 7.019.007a prāha rājānam āsādya yuddhaṃ me saṃpradīyatām",
    "GE09ram_07_u:1326": " 7.019.007c nirjito 'smīti vā brūhi mamaitad iha śāsanam",
    "GE09ram_07_u:1327": " 7.019.008a anaraṇyaḥ susaṃkruddho rākṣasendram athābravīt",
    "GE09ram_07_u:1328": " 7.019.008c dīyate dvandvayuddhaṃ te rākṣasādhipate mayā",
    "GE09ram_07_u:1329": " 7.019.009a atha pūrvaṃ śrutārthena sajjitaṃ sumahad dhi yat",
    "GE09ram_07_u:1330": " 7.019.009c niṣkrāmat tan narendrasya balaṃ rakṣovadhodyatam",
    "GE09ram_07_u:1331": " 7.019.010a nāgānāṃ bahusāhasraṃ vājinām ayutaṃ tathā",
    "GE09ram_07_u:1332": " 7.019.010c mahīṃ saṃchādya niṣkrāntaṃ sapadātirathaṃ kṣaṇāt",
    "GE09ram_07_u:1333": " 7.019.011a tad rāvaṇabalaṃ prāpya balaṃ tasya mahīpateḥ",
    "GE09ram_07_u:1334": " 7.019.011c prāṇaśyata tadā rājan havyaṃ hutam ivānale",
    "GE09ram_07_u:1335": " 7.019.012a so 'paśyata narendras tu naśyamānaṃ mahad balam",
    "GE09ram_07_u:1336": " 7.019.012c mahārṇavaṃ samāsādya yathā pañcāpagā jalam",
    "GE09ram_07_u:1337": " 7.019.013a tataḥ śakradhanuḥprakhyaṃ dhanur visphārayan svayam",
    "GE09ram_07_u:1338": " 7.019.013c āsadāda narendrās taṃ rāvaṇaṃ krodhamūrchitaḥ",
    "GE09ram_07_u:1339": " 7.019.014a tato bāṇaśatāny aṣṭau pātayām āsa mūrdhani",
    "GE09ram_07_u:1340": " 7.019.014c tasya rākṣasarājasya ikṣvākukulanandanaḥ",
    "GE09ram_07_u:1341": " 7.019.015a tasya bāṇāḥ patantas te cakrire na kṣataṃ kva cit",
    "GE09ram_07_u:1342": " 7.019.015c vāridhārā ivābhrebhyaḥ patantyo nagamūrdhani",
    "GE09ram_07_u:1343": " 7.019.016a tato rākṣasarājena kruddhena nṛpatis tadā",
    "GE09ram_07_u:1344": " 7.019.016c talena bhihato mūrdhni sa rathān nipapāta ha",
    "GE09ram_07_u:1345": " 7.019.017a sa rājā patito bhūmau vihvalāṅgaḥ pravepitaḥ",
    "GE09ram_07_u:1346": " 7.019.017c vajradagdha ivāraṇye sālo nipatito mahān",
    "GE09ram_07_u:1347": " 7.019.018a taṃ prahasyābravīd rakṣa ikṣvākuṃ pṛthivīpatim",
    "GE09ram_07_u:1348": " 7.019.018c kim idānīṃ tvayā prāptaṃ phalaṃ māṃ prati yudhyatā",
    "GE09ram_07_u:1349": " 7.019.019a trailokye nāsti yo dvandvaṃ mama dadyān narādhipa",
    "GE09ram_07_u:1350": " 7.019.019c śaṅke pramatto bhogeṣu na śṛṇoṣi balaṃ mama",
    "GE09ram_07_u:1351": " 7.019.020a tasyaivaṃ bruvato rājā mandāsur vākyam abravīt",
    "GE09ram_07_u:1352": " 7.019.020c kiṃ śakyam iha kartuṃ vai yat kālo duratikramaḥ",
    "GE09ram_07_u:1353": " 7.019.021a na hy ahaṃ nirjito rakṣas tvayā cātmapraśaṃsinā",
    "GE09ram_07_u:1354": " 7.019.021c kāleneha vipanno 'haṃ hetubhūtas tu me bhavān",
    "GE09ram_07_u:1355": " 7.019.022a kiṃ tv idānīṃ mayā śakyaṃ kartuṃ prāṇaparikṣaye",
    "GE09ram_07_u:1356": " 7.019.022c ikṣvākuparibhāvitvād vaco vakṣyāmi rākṣasa",
    "GE09ram_07_u:1357": " 7.019.023a yadi dattaṃ yadi hutaṃ yadi me sukṛtaṃ tapaḥ",
    "GE09ram_07_u:1358": " 7.019.023c yadi guptāḥ prajāḥ samyak tathā satyaṃ vaco 'stu me",
    "GE09ram_07_u:1359": " 7.019.024a utpatsyate kule hy asminn ikṣvākūṇāṃ mahātmanām",
    "GE09ram_07_u:1360": " 7.019.024c rājā paramatejasvī yas te prāṇān hariṣyati",
    "GE09ram_07_u:1361": " 7.019.025a tato jaladharodagras tāḍito devadundubhiḥ",
    "GE09ram_07_u:1362": " 7.019.025c tasminn udāhṛte śāpe puṣpavṛṣṭiś ca khāc cyutā",
    "GE09ram_07_u:1363": " 7.019.026a tataḥ sa rājā rājendra gataḥ sthānaṃ triviṣṭapam",
    "GE09ram_07_u:1364": " 7.019.026c svargate ca nṛpe rāma rākṣasaḥ sa nyavartata",
    "GE09ram_07_u:1365": " 7.020.001a tato vitrāsayan martyān pṛthivyāṃ rākṣasādhipaḥ",
    "GE09ram_07_u:1366": " 7.020.001c āsasāda ghane tasmin nāradaṃ munisattamam",
    "GE09ram_07_u:1367": " 7.020.002a nāradas tu mahātejā devarṣir amitaprabhaḥ",
    "GE09ram_07_u:1368": " 7.020.002c abravīn meghapṛṣṭhastho rāvaṇaṃ puṣpake sthitam",
    "GE09ram_07_u:1369": " 7.020.003a rākṣasādhipate saumya tiṣṭha viśravasaḥ suta",
    "GE09ram_07_u:1370": " 7.020.003c prīto 'smy abhijanopeta vikramair ūrjitais tava",
    "GE09ram_07_u:1371": " 7.020.004a viṣṇunā daityaghātaiś ca tārkṣyasyoragadharṣaṇaiḥ",
    "GE09ram_07_u:1372": " 7.020.004c tvayā samaramardaiś ca bhṛśaṃ hi paritoṣitaḥ",
    "GE09ram_07_u:1373": " 7.020.005a kiṃ cid vakṣyāmi tāvat te śrotavyaṃ śroṣyase yadi",
    "GE09ram_07_u:1374": " 7.020.005c śrutvā cānantaraṃ kāryaṃ tvayā rākṣasapuṃgava",
    "GE09ram_07_u:1375": " 7.020.006a kim ayaṃ vadhyate lokas tvayāvadhyena daivataiḥ",
    "GE09ram_07_u:1376": " 7.020.006c hata eva hy ayaṃ loko yadā mṛtyuvaśaṃ gataḥ",
    "GE09ram_07_u:1377": " 7.020.007a paśya tāvan mahābāho rākṣaseśvaramānuṣam",
    "GE09ram_07_u:1378": " 7.020.007c lokam enaṃ vicitrārthaṃ yasya na jñāyate gatiḥ",
    "GE09ram_07_u:1379": " 7.020.008a kva cid vāditranṛttāni sevyante muditair janaiḥ",
    "GE09ram_07_u:1380": " 7.020.008c rudyate cāparair ārtair dhārāśrunayanānanaiḥ",
    "GE09ram_07_u:1381": " 7.020.009a mātā pitṛsutasnehair bhāryā bandhumanoramaiḥ",
    "GE09ram_07_u:1382": " 7.020.009c mohenāyaṃ jano dhvastaḥ kleśaṃ svaṃ nāvabudhyate",
    "GE09ram_07_u:1383": " 7.020.010a tat kim evaṃ parikliśya lokaṃ mohanirākṛtam",
    "GE09ram_07_u:1384": " 7.020.010c jita eva tvayā saumya martyaloko na saṃśayaḥ",
    "GE09ram_07_u:1385": " 7.020.011a evam uktas tu laṅkeśo dīpyamāna ivaujasā",
    "GE09ram_07_u:1386": " 7.020.011c abravīn nāradaṃ tatra saṃprahasyābhivādya ca",
    "GE09ram_07_u:1387": " 7.020.012a maharṣe devagandharvavihāra samarapriya",
    "GE09ram_07_u:1388": " 7.020.012c ahaṃ khalūdyato gantuṃ vijayārthī rasātalam",
    "GE09ram_07_u:1389": " 7.020.013a tato lokatrayaṃ jitvā sthāpya nāgān surān vaśe",
    "GE09ram_07_u:1390": " 7.020.013c samudram amṛtārthaṃ vai mathiṣyāmi rasālayam",
    "GE09ram_07_u:1391": " 7.020.014a athābravīd daśagrīvaṃ nārado bhagavān ṛṣiḥ",
    "GE09ram_07_u:1392": " 7.020.014c kva khalv idānīṃ mārgeṇa tvayānena gamiṣyate",
    "GE09ram_07_u:1393": " 7.020.015a ayaṃ khalu sudurgamyaḥ pitṛrājñaḥ puraṃ prati",
    "GE09ram_07_u:1394": " 7.020.015c mārgo gacchati durdharṣo yamasyāmitrakarśana",
    "GE09ram_07_u:1395": " 7.020.016a sa tu śāradameghābhaṃ muktvā hāsaṃ daśānanaḥ",
    "GE09ram_07_u:1396": " 7.020.016c uvāca kṛtam ity eva vacanaṃ cedam abravīt",
    "GE09ram_07_u:1397": " 7.020.017a tasmād eṣa mahābrahman vaivasvatavadhodyataḥ",
    "GE09ram_07_u:1398": " 7.020.017c gacchāmi dakṣiṇām āśāṃ yatra sūryātmajo nṛpaḥ",
    "GE09ram_07_u:1399": " 7.020.018a mayā hi bhagavan krodhāt pratijñātaṃ raṇārthinā",
    "GE09ram_07_u:1400": " 7.020.018c avajeṣyāmi caturo lokapālān iti prabho",
    "GE09ram_07_u:1401": " 7.020.019a tenaiṣa prasthito 'haṃ vai pitṛrājapuraṃ prati",
    "GE09ram_07_u:1402": " 7.020.019c prāṇisaṃkleśakartāraṃ yojayiṣyāmi mṛtyunā",
    "GE09ram_07_u:1403": " 7.020.020a evam uktvā daśagrīvo muniṃ tam abhivādya ca",
    "GE09ram_07_u:1404": " 7.020.020c prayayau dakṣiṇām āśāṃ prahṛṣṭaiḥ saha mantribhiḥ",
    "GE09ram_07_u:1405": " 7.020.021a nāradas tu mahātejā muhūrtaṃ dhyānam āsthitaḥ",
    "GE09ram_07_u:1406": " 7.020.021c cintayām āsa viprendro vidhūma iva pāvakaḥ",
    "GE09ram_07_u:1407": " 7.020.022a yena lokās trayaḥ sendrāḥ kliśyante sacarācarāḥ",
    "GE09ram_07_u:1408": " 7.020.022c kṣīṇe cāyuṣi dharme ca sa kālo hiṃsyate katham",
    "GE09ram_07_u:1409": " 7.020.023a yasya nityaṃ trayo lokā vidravanti bhayārditāḥ",
    "GE09ram_07_u:1410": " 7.020.023c taṃ kathaṃ rākṣasendro 'sau svayam evābhigacchati",
    "GE09ram_07_u:1411": " 7.020.024a yo vidhātā ca dhātā ca sukṛte duṣkṛte yathā",
    "GE09ram_07_u:1412": " 7.020.024c trailokyaṃ vijitaṃ yena taṃ kathaṃ nu vijeṣyati",
    "GE09ram_07_u:1413": " 7.020.025a aparaṃ kiṃ nu kṛtvaivaṃ vidhānaṃ saṃvidhāsyati",
    "GE09ram_07_u:1414": " 7.020.025c kautūhalasamutpanno yāsyāmi yamasādanam",
    "GE09ram_07_u:1415": " 7.021.001a evaṃ saṃcintya viprendro jagāma laghuvikramaḥ",
    "GE09ram_07_u:1416": " 7.021.001c ākhyātuṃ tad yathāvṛttaṃ yamasya sadanaṃ prati",
    "GE09ram_07_u:1417": " 7.021.002a apaśyat sa yamaṃ tatra devam agnipuraskṛtam",
    "GE09ram_07_u:1418": " 7.021.002c vidhānam upatiṣṭhantaṃ prāṇino yasya yādṛśam",
    "GE09ram_07_u:1419": " 7.021.003a sa tu dṛṣṭvā yamaḥ prāptaṃ maharṣiṃ tatra nāradam",
    "GE09ram_07_u:1420": " 7.021.003c abravīt sukham āsīnam arghyam āvedya dharmataḥ",
    "GE09ram_07_u:1421": " 7.021.004a kaccit kṣemaṃ nu devarṣe kaccid dharmo na naśyati",
    "GE09ram_07_u:1422": " 7.021.004c kim āgamanakṛtyaṃ te devagandharvasevita",
    "GE09ram_07_u:1423": " 7.021.005a abravīt tu tadā vākyaṃ nārado bhagavān ṛṣiḥ",
    "GE09ram_07_u:1424": " 7.021.005c śrūyatām abhidhāsyāmi vidhānaṃ ca vidhīyatām",
    "GE09ram_07_u:1425": " 7.021.006a eṣa nāmnā daśagrīvaḥ pitṛrāja niśācaraḥ",
    "GE09ram_07_u:1426": " 7.021.006c upayāti vaśaṃ netuṃ vikramais tvāṃ sudurjayam",
    "GE09ram_07_u:1427": " 7.021.007a etena kāraṇenāhaṃ tvarito 'smy āgataḥ prabho",
    "GE09ram_07_u:1428": " 7.021.007c daṇḍapraharaṇasyādya tava kiṃ nu kariṣyati",
    "GE09ram_07_u:1429": " 7.021.008a etasminn antare dūrād aṃśumantam ivoditam",
    "GE09ram_07_u:1430": " 7.021.008c dadṛśe divyam āyāntaṃ vimānaṃ tasya rakṣasaḥ",
    "GE09ram_07_u:1431": " 7.021.009a taṃ deśaṃ prabhayā tasya puṣpakasya mahābalaḥ",
    "GE09ram_07_u:1432": " 7.021.009c kṛtvā vitimiraṃ sarvaṃ samīpaṃ samavartata",
    "GE09ram_07_u:1433": " 7.021.010a sa tv apaśyan mahābāhur daśagrīvas tatas tataḥ",
    "GE09ram_07_u:1434": " 7.021.010c prāṇinaḥ sukṛtaṃ karma bhuñjānāṃś caiva duṣkṛtam",
    "GE09ram_07_u:1435": " 7.021.011a tatas tān vadhyamānāṃs tu karmabhir duṣkṛtaiḥ svakaiḥ",
    "GE09ram_07_u:1436": " 7.021.011c rāvaṇo mocayām āsa vikrameṇa balād balī",
    "GE09ram_07_u:1437": " 7.021.012a preteṣu mucyamāneṣu rākṣasena balīyasā",
    "GE09ram_07_u:1438": " 7.021.012c pretagopāḥ susaṃrabdhā rākṣasendram abhidravan",
    "GE09ram_07_u:1439": " 7.021.013a te prāsaiḥ parighaiḥ śūlair mudgaraiḥ śaktitomaraiḥ",
    "GE09ram_07_u:1440": " 7.021.013c puṣpakaṃ samavarṣanta śūrāḥ śatasahasraśaḥ",
    "GE09ram_07_u:1441": " 7.021.014a tasyāsanāni prāsādān vedikāstaraṇāni ca",
    "GE09ram_07_u:1442": " 7.021.014c puṣpakasya babhañjus te śīghraṃ madhukarā iva",
    "GE09ram_07_u:1443": " 7.021.015a devaniṣṭhānabhūtaṃ tad vimānaṃ puṣpakaṃ mṛdhe",
    "GE09ram_07_u:1444": " 7.021.015c bhajyamānaṃ tathaivāsīd akṣayaṃ brahmatejasā",
    "GE09ram_07_u:1445": " 7.021.016a tatas te rāvaṇāmātyā yathākāmaṃ yathābalam",
    "GE09ram_07_u:1446": " 7.021.016c ayudhyanta mahāvīryāḥ sa ca rājā daśānanaḥ",
    "GE09ram_07_u:1447": " 7.021.017a te tu śoṇitadigdhāṅgāḥ sarvaśastrasamāhatāḥ",
    "GE09ram_07_u:1448": " 7.021.017c amātyā rākṣasendrasya cakrur āyodhanaṃ mahat",
    "GE09ram_07_u:1449": " 7.021.018a anyonyaṃ ca mahābhāgā jaghnuḥ praharaṇair yudhi",
    "GE09ram_07_u:1450": " 7.021.018c yamasya ca mahat sainyaṃ rākṣasasya ca mantriṇaḥ",
    "GE09ram_07_u:1451": " 7.021.019a amātyāṃs tāṃs tu saṃtyajya rākṣasasya mahaujasaḥ",
    "GE09ram_07_u:1452": " 7.021.019c tam eva samadhāvanta śūlavarṣair daśānanam",
    "GE09ram_07_u:1453": " 7.021.020a tataḥ śoṇitadigdhāṅgaḥ prahārair jarjarīkṛtaḥ",
    "GE09ram_07_u:1454": " 7.021.020c vimāne rākṣasaśreṣṭhaḥ phullāśoka ivābabhau",
    "GE09ram_07_u:1455": " 7.021.021a sa śūlāni gadāḥ prāsāñ śaktitomarasāyakān",
    "GE09ram_07_u:1456": " 7.021.021c musalāni śilāvṛkṣān mumocāstrabalād balī",
    "GE09ram_07_u:1457": " 7.021.022a tāṃs tu sarvān samākṣipya tad astram apahatya ca",
    "GE09ram_07_u:1458": " 7.021.022c jaghnus te rākṣasaṃ ghoram ekaṃ śatasahasrakaḥ",
    "GE09ram_07_u:1459": " 7.021.023a parivārya ca taṃ sarve śailaṃ meghotkarā iva",
    "GE09ram_07_u:1460": " 7.021.023c bhindipālaiś ca śūlaiś ca nirucchvāsam akārayan",
    "GE09ram_07_u:1461": " 7.021.024a vimuktakavacaḥ kruddho siktaḥ śoṇitavisravaiḥ",
    "GE09ram_07_u:1462": " 7.021.024c sa puṣpakaṃ parityajya pṛthivyām avatiṣṭhata",
    "GE09ram_07_u:1463": " 7.021.025a tataḥ sa kārmukī bāṇī pṛthivyāṃ rākṣasādhipaḥ",
    "GE09ram_07_u:1464": " 7.021.025c labdhasaṃjño muhūrtena kruddhas tasthau yathāntakaḥ",
    "GE09ram_07_u:1465": " 7.021.026a tataḥ pāśupataṃ divyam astraṃ saṃdhāya kārmuke",
    "GE09ram_07_u:1466": " 7.021.026c tiṣṭha tiṣṭheti tān uktvā tac cāpaṃ vyapakarṣata",
    "GE09ram_07_u:1467": " 7.021.027a jvālāmālī sa tu śaraḥ kravyādānugato raṇe",
    "GE09ram_07_u:1468": " 7.021.027c mukto gulmān drumāṃś caiva bhasmakṛtvā pradhāvati",
    "GE09ram_07_u:1469": " 7.021.028a te tasya tejasā dagdhāḥ sainyā vaivasvatasya tu",
    "GE09ram_07_u:1470": " 7.021.028c raṇe tasmin nipatitā dāvadagdhā nagā iva",
    "GE09ram_07_u:1471": " 7.021.029a tataḥ sa sacivaiḥ sārdhaṃ rākṣaso bhīmavikramaḥ",
    "GE09ram_07_u:1472": " 7.021.029c nanāda sumahānādaṃ kampayann iva medinīm",
    "GE09ram_07_u:1473": " 7.022.001a sa tu tasya mahānādaṃ śrutvā vaivasvato yamaḥ",
    "GE09ram_07_u:1474": " 7.022.001c śatruṃ vijayinaṃ mene svabalasya ca saṃkṣayam",
    "GE09ram_07_u:1475": " 7.022.002a sa tu yodhān hatān matvā krodhaparyākulekṣaṇaḥ",
    "GE09ram_07_u:1476": " 7.022.002c abravīt tvaritaṃ sūtaṃ rathaḥ samupanīyatām",
    "GE09ram_07_u:1477": " 7.022.003a tasya sūto rathaṃ divyam upasthāpya mahāsvanam",
    "GE09ram_07_u:1478": " 7.022.003c sthitaḥ sa ca mahātejā āruroha mahāratham",
    "GE09ram_07_u:1479": " 7.022.004a pāśamudgarahastaś ca mṛtyus tasyāgrato sthitaḥ",
    "GE09ram_07_u:1480": " 7.022.004c yena saṃkṣipyate sarvaṃ trailokyaṃ sacarācaram",
    "GE09ram_07_u:1481": " 7.022.005a kāladaṇḍaś ca pārśvastho mūrtimān syandane sthitaḥ",
    "GE09ram_07_u:1482": " 7.022.005c yamapraharaṇaṃ divyaṃ prajvalann iva tejasā",
    "GE09ram_07_u:1483": " 7.022.006a tato lokās trayas trastāḥ kampante ca divaukasaḥ",
    "GE09ram_07_u:1484": " 7.022.006c kālaṃ kruddhaṃ tadā dṛṣṭvā lokatrayabhayāvaham",
    "GE09ram_07_u:1485": " 7.022.007a dṛṣṭvā tu te taṃ vikṛtaṃ rathaṃ mṛtyusamanvitam",
    "GE09ram_07_u:1486": " 7.022.007c sacivā rākṣasendrasya sarvalokabhayāvaham",
    "GE09ram_07_u:1487": " 7.022.008a laghusattvatayā sarve naṣṭasaṃjñā bhayārditāḥ",
    "GE09ram_07_u:1488": " 7.022.008c nātra yoddhuṃ samarthāḥ sma ity uktvā vipradudruvuḥ",
    "GE09ram_07_u:1489": " 7.022.009a sa tu taṃ tādṛśaṃ dṛṣṭvā rathaṃ lokabhayāvaham",
    "GE09ram_07_u:1490": " 7.022.009c nākṣubhyata tadā rakṣo vyathā caivāsya nābhavat",
    "GE09ram_07_u:1491": " 7.022.010a sa tu rāvaṇam āsādya visṛjañ śaktitomarān",
    "GE09ram_07_u:1492": " 7.022.010c yamo marmāṇi saṃkruddho rākṣasasya nyakṛntata",
    "GE09ram_07_u:1493": " 7.022.011a rāvaṇas tu sthitaḥ svasthaḥ śaravarṣaṃ mumoca ha",
    "GE09ram_07_u:1494": " 7.022.011c tasmin vaivasvatarathe toyavarṣam ivāmbudaḥ",
    "GE09ram_07_u:1495": " 7.022.012a tato mahāśaktiśataiḥ pātyamānair mahorasi",
    "GE09ram_07_u:1496": " 7.022.012c pratikartuṃ sa nāśaknod rākṣasaḥ śalyapīḍitaḥ",
    "GE09ram_07_u:1497": " 7.022.013a nānāpraharaṇair evaṃ yamenāmitrakarśinā",
    "GE09ram_07_u:1498": " 7.022.013c saptarātraṃ kṛte saṃkhye na bhagno vijito 'pi vā",
    "GE09ram_07_u:1499": " 7.022.014a tato 'bhavat punar yuddhaṃ yamarākṣasayos tadā",
    "GE09ram_07_u:1500": " 7.022.014c vijayākāṅkṣiṇos tatra samareṣv anivartinoḥ",
    "GE09ram_07_u:1501": " 7.022.015a tato devāḥ sagandharvāḥ siddhāś ca paramarṣayaḥ",
    "GE09ram_07_u:1502": " 7.022.015c prajāpatiṃ puraskṛtya dadṛśus tad raṇājiram",
    "GE09ram_07_u:1503": " 7.022.016a saṃvarta iva lokānām abhavad yudhyatos tayoḥ",
    "GE09ram_07_u:1504": " 7.022.016c rākṣasānāṃ ca mukhyasya pretānām īśvarasya ca",
    "GE09ram_07_u:1505": " 7.022.017a rākṣasendras tataḥ kruddhaś cāpam āyamya saṃyuge",
    "GE09ram_07_u:1506": " 7.022.017c nirantaram ivākāśaṃ kurvan bāṇān mumoca ha",
    "GE09ram_07_u:1507": " 7.022.018a mṛtyuṃ caturbhir viśikhaiḥ sūtaṃ saptabhir ardayat",
    "GE09ram_07_u:1508": " 7.022.018c yamaṃ śarasahasreṇa śīghraṃ marmasv atāḍayat",
    "GE09ram_07_u:1509": " 7.022.019a tataḥ kruddhasya sahasā yamasyābhiviniḥsṛtaḥ",
    "GE09ram_07_u:1510": " 7.022.019c jvālāmālo viniśvāso vadanāt krodhapāvakaḥ",
    "GE09ram_07_u:1511": " 7.022.020a tato 'paśyaṃs tadāścaryaṃ devadānavarākṣasāḥ",
    "GE09ram_07_u:1512": " 7.022.020c krodhajaṃ pāvakaṃ dīptaṃ didhakṣantaṃ ripor balam",
    "GE09ram_07_u:1513": " 7.022.021a mṛtyus tu paramakruddho vaivasvatam athābravīt",
    "GE09ram_07_u:1514": " 7.022.021c muñca māṃ deva śīghraṃ tvaṃ nihanmi samare ripum",
    "GE09ram_07_u:1515": " 7.022.022a narakaḥ śambaro vṛtraḥ śambhuḥ kārtasvaro balī",
    "GE09ram_07_u:1516": " 7.022.022c namucir virocanaś caiva tāv ubhau madhukaiṭabhau",
    "GE09ram_07_u:1517": " 7.022.023a ete cānye ca bahavo balavanto durāsadāḥ",
    "GE09ram_07_u:1518": " 7.022.023c vinipannā mayā dṛṣṭāḥ kā cintāsmin niśācare",
    "GE09ram_07_u:1519": " 7.022.024a muñca māṃ sādhu dharmajña yāvad enaṃ nihanmy aham",
    "GE09ram_07_u:1520": " 7.022.024c na hi kaś cin mayā dṛṣṭo muhūrtam api jīvati",
    "GE09ram_07_u:1521": " 7.022.025a balaṃ mama na khalv etan maryādaiṣā nisargataḥ",
    "GE09ram_07_u:1522": " 7.022.025c saṃspṛṣṭo hi mayā kaś cin na jīved iti niścayaḥ",
    "GE09ram_07_u:1523": " 7.022.026a etat tu vacanaṃ śrutvā dharmarājaḥ pratāpavān",
    "GE09ram_07_u:1524": " 7.022.026c abravīt tatra taṃ mṛtyumayam enaṃ nihanmy aham",
    "GE09ram_07_u:1525": " 7.022.027a tataḥ saṃraktanayanaḥ kruddho vaivasvataḥ prabhuḥ",
    "GE09ram_07_u:1526": " 7.022.027c kāladaṇḍam amoghaṃ taṃ tolayām āsa pāṇinā",
    "GE09ram_07_u:1527": " 7.022.028a yasya pārśveṣu niśchidrāḥ kālapāśāḥ pratiṣṭhitāḥ",
    "GE09ram_07_u:1528": " 7.022.028c pāvakasparśasaṃkāśo mudgaro mūrtimān sthitaḥ",
    "GE09ram_07_u:1529": " 7.022.029a darśanād eva yaḥ prāṇān prāṇinām uparudhyati",
    "GE09ram_07_u:1530": " 7.022.029c kiṃ punas tāḍanād vāpi pīḍanād vāpi dehinaḥ",
    "GE09ram_07_u:1531": " 7.022.030a sa jvālāparivāras tu pibann iva niśācaram",
    "GE09ram_07_u:1532": " 7.022.030c karaspṛṣṭo balavatā daṇḍaḥ kruddhaḥ sudāruṇaḥ",
    "GE09ram_07_u:1533": " 7.022.031a tato vidudruvuḥ sarve sattvās tasmād raṇājirāt",
    "GE09ram_07_u:1534": " 7.022.031c surāś ca kṣubhitā dṛṣṭvā kāladaṇḍodyataṃ yamam",
    "GE09ram_07_u:1535": " 7.022.032a tasmin prahartukāme tu daṇḍam udyamya rāvaṇam",
    "GE09ram_07_u:1536": " 7.022.032c yamaṃ pitāmahaḥ sākṣād darśayitvedam abravīt",
    "GE09ram_07_u:1537": " 7.022.033a vaivasvata mahābāho na khalv atulavikrama",
    "GE09ram_07_u:1538": " 7.022.033c prahartavyaṃ tvayaitena daṇḍenāsmin niśācare",
    "GE09ram_07_u:1539": " 7.022.034a varaḥ khalu mayā dattas tasya tridaśapuṃgava",
    "GE09ram_07_u:1540": " 7.022.034c tat tvayā nānṛtaṃ kāryaṃ yan mayā vyāhṛtaṃ vacaḥ",
    "GE09ram_07_u:1541": " 7.022.035a amogho hy eṣa sarvāsāṃ prajānāṃ vinipātane",
    "GE09ram_07_u:1542": " 7.022.035c kāladaṇḍo mayā sṛṣṭaḥ pūrvaṃ mṛtyupuraskṛtaḥ",
    "GE09ram_07_u:1543": " 7.022.036a tan na khalv eṣa te saumya pātyo rākṣasamūrdhani",
    "GE09ram_07_u:1544": " 7.022.036c na hy asmin patite kaś cin muhūrtam api jīvati",
    "GE09ram_07_u:1545": " 7.022.037a yadi hy asmin nipatite na mriyetaiṣa rākṣasaḥ",
    "GE09ram_07_u:1546": " 7.022.037c mriyeta vā daśagrīvas tathāpy ubhayato 'nṛtam",
    "GE09ram_07_u:1547": " 7.022.038a rākṣasendrān niyacchādya daṇḍam enaṃ vadhodyatam",
    "GE09ram_07_u:1548": " 7.022.038c satyaṃ mama kuruṣvedaṃ lokāṃs tvaṃ samavekṣya ca",
    "GE09ram_07_u:1549": " 7.022.039a evam uktas tu dharmātmā pratyuvāca yamas tadā",
    "GE09ram_07_u:1550": " 7.022.039c eṣa vyāvartito daṇḍaḥ prabhaviṣṇur bhavān hi naḥ",
    "GE09ram_07_u:1551": " 7.022.040a kiṃ tv idānīṃ mayā śakyaṃ kartuṃ raṇagatena hi",
    "GE09ram_07_u:1552": " 7.022.040c yan mayā yan na hantavyo rākṣaso varadarpitaḥ",
    "GE09ram_07_u:1553": " 7.022.041a eṣa tasmāt praṇaśyāmi darśanād asya rakṣasaḥ",
    "GE09ram_07_u:1554": " 7.022.041c ity uktvā sarathaḥ sāśvas tatraivāntaradhīyata",
    "GE09ram_07_u:1555": " 7.022.042a daśagrīvas tu taṃ jitvā nāma viśrāvya cātmanaḥ",
    "GE09ram_07_u:1556": " 7.022.042c puṣpakeṇa tu saṃhṛṣṭo niṣkrānto yamasādanāt",
    "GE09ram_07_u:1557": " 7.022.043a tato vaivasvato devaiḥ saha brahmapurogamaiḥ",
    "GE09ram_07_u:1558": " 7.022.043c jagāma tridivaṃ hṛṣṭo nāradaś ca mahāmuniḥ",
    "GE09ram_07_u:1559": " 7.023.001a sa tu jitvā daśagrīvo yamaṃ tridaśapuṃgavam",
    "GE09ram_07_u:1560": " 7.023.001c rāvaṇas tu jayaślāghī svasahāyān dadarśa ha",
    "GE09ram_07_u:1561": " 7.023.002a jayena vardhayitvā ca mārīcapramukhās tataḥ",
    "GE09ram_07_u:1562": " 7.023.002c puṣpakaṃ bhejire sarve sāntvitā ravaṇena ha",
    "GE09ram_07_u:1563": " 7.023.003a tato rasātalaṃ hṛṣṭaḥ praviṣṭaḥ payaso nidhim",
    "GE09ram_07_u:1564": " 7.023.003c daityoraga gaṇādhyuṣṭaṃ varuṇena surakṣitam",
    "GE09ram_07_u:1565": " 7.023.004a sa tu bhogavatīṃ gatvā purīṃ vāsukipālitām",
    "GE09ram_07_u:1566": " 7.023.004c sthāpya nāgān vaśe kṛtvā yayau maṇimatīṃ purīm",
    "GE09ram_07_u:1567": " 7.023.005a nivātakavacās tatra daityā labdhavarā vasan",
    "GE09ram_07_u:1568": " 7.023.005c rākṣasas tān samāsādya yuddhena samupāhvayat",
    "GE09ram_07_u:1569": " 7.023.006a te tu sarve suvikrāntā daiteyā balaśālinaḥ",
    "GE09ram_07_u:1570": " 7.023.006c nānāpraharaṇās tatra prayuddhā yuddhadurmadāḥ",
    "GE09ram_07_u:1571": " 7.023.007a teṣāṃ tu yudhyamānānāṃ sāgraḥ saṃvatsaro gataḥ",
    "GE09ram_07_u:1572": " 7.023.007c na cānyatarayos tatra vijayo vā kṣayo 'pi vā",
    "GE09ram_07_u:1573": " 7.023.008a tataḥ pitāmahas tatra trailokyagatir avyayaḥ",
    "GE09ram_07_u:1574": " 7.023.008c ājagāma drutaṃ devo vimānavaram āsthitaḥ",
    "GE09ram_07_u:1575": " 7.023.009a nivātakavacānāṃ tu nivārya raṇakarma tat",
    "GE09ram_07_u:1576": " 7.023.009c vṛddhaḥ pitāmaho vākyam uvāca viditārthavat",
    "GE09ram_07_u:1577": " 7.023.010a na hy ayaṃ rāvaṇo yuddhe śakyo jetuṃ surāsuraiḥ",
    "GE09ram_07_u:1578": " 7.023.010c na bhavantaḥ kṣayaṃ netuṃ śakyāḥ sendraiḥ surāsuraiḥ",
    "GE09ram_07_u:1579": " 7.023.011a rākṣasasya sakhitvaṃ vai bhavadbhiḥ saha rocate",
    "GE09ram_07_u:1580": " 7.023.011c avibhaktā hi sarvārthāḥ suhṛdāṃ nātra saṃśayaḥ",
    "GE09ram_07_u:1581": " 7.023.012a tato 'gnisākṣikaṃ sakhyaṃ kṛtavāṃs tatra rāvaṇaḥ",
    "GE09ram_07_u:1582": " 7.023.012c nivātakavacaiḥ sārdhaṃ prītimān abhavat tadā",
    "GE09ram_07_u:1583": " 7.023.013a arcitas tair yathānyāyaṃ saṃvatsarasukhoṣitaḥ",
    "GE09ram_07_u:1584": " 7.023.013c svapurān nirviśeṣaṃ ca pūjāṃ prāpto daśānanaḥ",
    "GE09ram_07_u:1585": " 7.023.014a sa tūpadhārya māyānāṃ śatam ekonam ātmavān",
    "GE09ram_07_u:1586": " 7.023.014c salilendrapurānveṣī sa babhrāma rasātalam",
    "GE09ram_07_u:1587": " 7.023.015a tato 'śmanagaraṃ nāma kālakeyābhirakṣitam",
    "GE09ram_07_u:1588": " 7.023.015c taṃ vijitya muhūrtena jaghne daityāṃś catuḥśatam",
    "GE09ram_07_u:1589": " 7.023.016a tataḥ pāṇḍurameghābhaṃ kailāsam iva saṃsthitam",
    "GE09ram_07_u:1590": " 7.023.016c varuṇasyālayaṃ divyam apaśyad rākṣasādhipaḥ",
    "GE09ram_07_u:1591": " 7.023.017a kṣarantīṃ ca payo nityaṃ surabhiṃ gām avasthitām",
    "GE09ram_07_u:1592": " 7.023.017c yasyāḥ payoviniṣyandāt kṣīrodo nāma sāgaraḥ",
    "GE09ram_07_u:1593": " 7.023.018a yasmāc candraḥ prabhavati śītaraśmiḥ prajāhitaḥ",
    "GE09ram_07_u:1594": " 7.023.018c yaṃ samāsādya jīvanti phenapāḥ paramarṣayaḥ",
    "GE09ram_07_u:1595": " 7.023.018e amṛtaṃ yatra cotpannaṃ surā cāpi surāśinām",
    "GE09ram_07_u:1596": " 7.023.019a yāṃ bruvanti narā loke surabhiṃ nāma nāmataḥ",
    "GE09ram_07_u:1597": " 7.023.019c pradakṣiṇaṃ tu tāṃ kṛtvā rāvaṇaḥ paramādbhutām",
    "GE09ram_07_u:1598": " 7.023.019e praviveśa mahāghoraṃ guptaṃ bahuvidhair balaiḥ",
    "GE09ram_07_u:1599": " 7.023.020a tato dhārāśatākīrṇaṃ śāradābhranibhaṃ tadā",
    "GE09ram_07_u:1600": " 7.023.020c nityaprahṛṣṭaṃ dadṛśe varuṇasya gṛhottamam",
    "GE09ram_07_u:1601": " 7.023.021a tato hatvā balādhyakṣān samare taiś ca tāḍitaḥ",
    "GE09ram_07_u:1602": " 7.023.021c abravīt kva gato yo vo rājā śīghraṃ nivedyatām",
    "GE09ram_07_u:1603": " 7.023.022a yuddhārthī rāvaṇaḥ prāptas tasya yuddhaṃ pradīyatām",
    "GE09ram_07_u:1604": " 7.023.022c vada vā na bhayaṃ te 'sti nirjito 'smīti sāñjaliḥ",
    "GE09ram_07_u:1605": " 7.023.023a etasminn antare kruddhā varuṇasya mahātmanaḥ",
    "GE09ram_07_u:1606": " 7.023.023c putrāḥ pautrāś ca niṣkrāman gauś ca puṣkara eva ca",
    "GE09ram_07_u:1607": " 7.023.024a te tu vīryaguṇopetā balaiḥ parivṛtāḥ svakaiḥ",
    "GE09ram_07_u:1608": " 7.023.024c yuktvā rathān kāmagamān udyadbhāskaravarcasaḥ",
    "GE09ram_07_u:1609": " 7.023.025a tato yuddhaṃ samabhavad dāruṇaṃ lomaharṣaṇam",
    "GE09ram_07_u:1610": " 7.023.025c salilendrasya putrāṇāṃ rāvaṇasya ca rakṣasaḥ",
    "GE09ram_07_u:1611": " 7.023.026a amātyais tu mahāvīryair daśagrīvasya rakṣasaḥ",
    "GE09ram_07_u:1612": " 7.023.026c vāruṇaṃ tad balaṃ kṛtsnaṃ kṣaṇena vinipātitam",
    "GE09ram_07_u:1613": " 7.023.027a samīkṣya svabalaṃ saṃkhye varuṇasyā sutās tadā",
    "GE09ram_07_u:1614": " 7.023.027c arditāḥ śarajālena nivṛttā raṇakarmaṇaḥ",
    "GE09ram_07_u:1615": " 7.023.028a mahītalagatās te tu rāvaṇaṃ dṛśya puṣpake",
    "GE09ram_07_u:1616": " 7.023.028c ākāśam āśu viviśuḥ syandanaiḥ śīghragāmibhiḥ",
    "GE09ram_07_u:1617": " 7.023.029a mahad āsīt tatas teṣāṃ tulyaṃ sthānam avāpya tat",
    "GE09ram_07_u:1618": " 7.023.029c ākāśayuddhaṃ tumulaṃ devadānavayor iva",
    "GE09ram_07_u:1619": " 7.023.030a tatas te rāvaṇaṃ yuddhe śaraiḥ pāvakasaṃnibhaiḥ",
    "GE09ram_07_u:1620": " 7.023.030c vimukhīkṛtya saṃhṛṣṭā vinedur vividhān ravān",
    "GE09ram_07_u:1621": " 7.023.031a tato mahodaraḥ kruddho rājānaṃ dṛśya dharṣitam",
    "GE09ram_07_u:1622": " 7.023.031c tyaktvā mṛtyubhayaṃ vīro yuddhakāṅkṣī vyalokayat",
    "GE09ram_07_u:1623": " 7.023.032a tena teṣāṃ hayā ye ca kāmagāḥ pavanopamāḥ",
    "GE09ram_07_u:1624": " 7.023.032c mahodareṇa gadayā hatās te prayayuḥ kṣitim",
    "GE09ram_07_u:1625": " 7.023.033a teṣāṃ varuṇasūnūnāṃ hatvā yodhān hayāṃś ca tān",
    "GE09ram_07_u:1626": " 7.023.033c mumocāśu mahānādaṃ virathān prekṣya tān sthitān",
    "GE09ram_07_u:1627": " 7.023.034a te tu teṣāṃ rathāḥ sāśvāḥ saha sārathibhir varaiḥ",
    "GE09ram_07_u:1628": " 7.023.034c mahodareṇa nihatāḥ patitāḥ pṛthivītale",
    "GE09ram_07_u:1629": " 7.023.035a te tu tyaktvā rathān putrā varuṇasya mahātmanaḥ",
    "GE09ram_07_u:1630": " 7.023.035c ākāśe viṣṭhitāḥ śūrāḥ svaprabhāvān na vivyathuḥ",
    "GE09ram_07_u:1631": " 7.023.036a dhanūṃṣi kṛtvā sajyāni vinirbhidya mahodaram",
    "GE09ram_07_u:1632": " 7.023.036c rāvaṇaṃ samare kruddhāḥ sahitāḥ samabhidravan",
    "GE09ram_07_u:1633": " 7.023.037a tataḥ kruddho daśagrīvaḥ kālāgnir iva viṣṭhitaḥ",
    "GE09ram_07_u:1634": " 7.023.037c śaravarṣaṃ mahāvegaṃ teṣāṃ marmasv apātayat",
    "GE09ram_07_u:1635": " 7.023.038a musalāni vicitrāṇi tato bhallaśatāni ca",
    "GE09ram_07_u:1636": " 7.023.038c paṭṭasāṃś caiva śaktīś ca śataghnīs tomarāṃs tathā",
    "GE09ram_07_u:1637": " 7.023.038e pātayām āsa durdharṣas teṣām upari viṣṭhitaḥ",
    "GE09ram_07_u:1638": " 7.023.039a atha viddhās tu te vīrā viniṣpetuḥ padātayaḥ",
    "GE09ram_07_u:1639": " 7.023.040a tato rakṣo mahānādaṃ muktvā hanti sma vāruṇān",
    "GE09ram_07_u:1640": " 7.023.040c nānāpraharaṇair ghorair dhārāpātair ivāmbudaḥ",
    "GE09ram_07_u:1641": " 7.023.041a tatas te vimukhāḥ sarve patitā dharaṇītale",
    "GE09ram_07_u:1642": " 7.023.041c raṇāt svapuruṣaiḥ śīghraṃ gṛhāṇy eva praveśitāḥ",
    "GE09ram_07_u:1643": " 7.023.042a tān abravīt tato rakṣo varuṇāya nivedyatām",
    "GE09ram_07_u:1644": " 7.023.042c rāvaṇaṃ cābravīn mantrī prabhāso nāma vāruṇaḥ",
    "GE09ram_07_u:1645": " 7.023.043a gataḥ khalu mahātejā brahmalokaṃ jaleśvaraḥ",
    "GE09ram_07_u:1646": " 7.023.043c gāndharvaṃ varuṇaḥ śrotuṃ yaṃ tvam āhvayase yudhi",
    "GE09ram_07_u:1647": " 7.023.044a tat kiṃ tava vṛthā vīra pariśrāmya gate nṛpe",
    "GE09ram_07_u:1648": " 7.023.044c ye tu saṃnihitā vīrāḥ kumārās te parājitāḥ",
    "GE09ram_07_u:1649": " 7.023.045a rākṣasendras tu tac chrutvā nāma viśrāvya cātmanaḥ",
    "GE09ram_07_u:1650": " 7.023.045c harṣān nādaṃ vimuñcan vai niṣkrānto varuṇālayāt",
    "GE09ram_07_u:1651": " 7.023.046a āgatas tu pathā yena tenaiva vinivṛtya saḥ",
    "GE09ram_07_u:1652": " 7.023.046c laṅkām abhimukho rakṣo nabhastalagato yayau",
    "GE09ram_07_u:1653": " 7.024.001a nivartamānaḥ saṃhṛṣṭo rāvaṇaḥ sa durātmavān",
    "GE09ram_07_u:1654": " 7.024.001c jahre pathi narendrarṣidevagandharvakanyakāḥ",
    "GE09ram_07_u:1655": " 7.024.002a darśanīyāṃ hi yāṃ rakṣaḥ kanyāṃ strīṃ vātha paśyati",
    "GE09ram_07_u:1656": " 7.024.002c hatvā bandhujanaṃ tasyā vimāne saṃnyaveśayat",
    "GE09ram_07_u:1657": " 7.024.003a tatra pannagayakṣāṇāṃ mānuṣāṇāṃ ca rakṣasām",
    "GE09ram_07_u:1658": " 7.024.003c daityānāṃ dānavānāṃ ca kanyā jagrāha rāvaṇaḥ",
    "GE09ram_07_u:1659": " 7.024.004a dīrghakeśyaḥ sucārvaṅgyaḥ pūrṇacandranibhānanāḥ",
    "GE09ram_07_u:1660": " 7.024.004c śokāyattās taruṇyaś ca samastā stananamritāḥ",
    "GE09ram_07_u:1661": " 7.024.005a tulyam agnyarciṣāṃ tatra śokāgnibhayasaṃbhavam",
    "GE09ram_07_u:1662": " 7.024.005c pravepamānā duḥkhārtā mumucur bāṣpajaṃ jalam",
    "GE09ram_07_u:1663": " 7.024.006a tāsāṃ niśvasamānānāṃ niśvasaiḥ saṃpradīpitam",
    "GE09ram_07_u:1664": " 7.024.006c agnihotram ivābhāti saṃniruddhāgnipuṣpakam",
    "GE09ram_07_u:1665": " 7.024.007a kā cid dadhyau suduḥkhārtā hanyād api hi mām ayam",
    "GE09ram_07_u:1666": " 7.024.007c smṛtvā mātṝh pitṝn bhrātṝn putrān vai śvaśurān api",
    "GE09ram_07_u:1667": " 7.024.007e duḥkhaśokasamāviṣṭā vilepuḥ sahitāḥ striyaḥ",
    "GE09ram_07_u:1668": " 7.024.008a kathaṃ nu khalu me putraḥ kariṣyati mayā vinā",
    "GE09ram_07_u:1669": " 7.024.008c kathaṃ mātā kathaṃ bhrātā nimagnāḥ śokasāgare",
    "GE09ram_07_u:1670": " 7.024.009a hā kathaṃ nu kariṣyāmi bhartāraṃ daivataṃ vinā",
    "GE09ram_07_u:1671": " 7.024.009c mṛtyo prasīda yāce tvāṃ naya māṃ yamasādanam",
    "GE09ram_07_u:1672": " 7.024.010a kiṃ nu me duṣkṛtaṃ karma kṛtaṃ dehāntare purā",
    "GE09ram_07_u:1673": " 7.024.010c tato 'smi dharṣitānena patitā śokasāgare",
    "GE09ram_07_u:1674": " 7.024.011a na khalv idānīṃ paśyāmi duḥkhasyāntam ihātmanaḥ",
    "GE09ram_07_u:1675": " 7.024.011c aho dhin mānuṣāṃl lokān nāsti khalv adhamaḥ paraḥ",
    "GE09ram_07_u:1676": " 7.024.012a yad durbalā balavatā bāndhavā rāvaṇena me",
    "GE09ram_07_u:1677": " 7.024.012c uditenaiva sūryeṇa tārakā iva nāśitāḥ",
    "GE09ram_07_u:1678": " 7.024.013a aho subalavad rakṣo vadhopāyeṣu rajyate",
    "GE09ram_07_u:1679": " 7.024.013c aho durvṛttam ātmānaṃ svayam eva na budhyate",
    "GE09ram_07_u:1680": " 7.024.014a sarvathā sadṛśas tāvad vikramo 'sya durātmanaḥ",
    "GE09ram_07_u:1681": " 7.024.014c idaṃ tv asadṛśaṃ karma paradārābhimarśanam",
    "GE09ram_07_u:1682": " 7.024.015a yasmād eṣa parakhyāsu strīṣu rajyati durmatiḥ",
    "GE09ram_07_u:1683": " 7.024.015c tasmād dhi strīkṛtenaiva vadhaṃ prāpsyati vāraṇaḥ",
    "GE09ram_07_u:1684": " 7.024.016a śaptaḥ strībhiḥ sa tu tadā hatatejāḥ suniṣprabha",
    "GE09ram_07_u:1685": " 7.024.016c pativratābhiḥ sādhvībhiḥ sthitābhiḥ sādhu vartmani",
    "GE09ram_07_u:1686": " 7.024.017a evaṃ vilapamānāsu rāvaṇo rākṣasādhipaḥ",
    "GE09ram_07_u:1687": " 7.024.017c praviveśa purīṃ laṅkāṃ pūjyamāno niśācaraiḥ",
    "GE09ram_07_u:1688": " 7.024.018a tato rākṣasarājasya svasā paramaduḥkhitā",
    "GE09ram_07_u:1689": " 7.024.018c pādayoḥ patitā tasya vaktum evopacakrame",
    "GE09ram_07_u:1690": " 7.024.019a tataḥ svasāram utthāpya rāvaṇaḥ parisāntvayan",
    "GE09ram_07_u:1691": " 7.024.019c abravīt kim idaṃ bhadre vaktum arhasi me drutam",
    "GE09ram_07_u:1692": " 7.024.020a sā bāṣpapariruddhākṣī rākṣasī vākyam abravīt",
    "GE09ram_07_u:1693": " 7.024.020c hatāsmi vidhavā rājaṃs tvayā balavatā kṛtā",
    "GE09ram_07_u:1694": " 7.024.021a ete viryāt tvayā rājan daityā vinihatā raṇe",
    "GE09ram_07_u:1695": " 7.024.021c kālakeyā iti khyātā mahābalaparākramāḥ",
    "GE09ram_07_u:1696": " 7.024.022a tatra me nihato bhartā garīyāñ jīvitād api",
    "GE09ram_07_u:1697": " 7.024.022c sa tvayā dayitas tatra bhrātrā śatrusamena vai",
    "GE09ram_07_u:1698": " 7.024.023a yā tvayāsmi hatā rājan svayam eveha bandhunā",
    "GE09ram_07_u:1699": " 7.024.023c duḥkhaṃ vaidhavyaśabdaṃ ca dattaṃ bhokṣyāmy ahaṃ tvayā",
    "GE09ram_07_u:1700": " 7.024.024a nanu nāma tvayā rakṣyo jāmātā samareṣv api",
    "GE09ram_07_u:1701": " 7.024.024c taṃ nihatya raṇe rājan svayam eva na lajjase",
    "GE09ram_07_u:1702": " 7.024.025a evam uktas tayā rakṣo bhaginyā krośamānayā",
    "GE09ram_07_u:1703": " 7.024.025c abravīt sāntvayitvā tāṃ sāmapūrvam idaṃ vacaḥ",
    "GE09ram_07_u:1704": " 7.024.026a alaṃ vatse viṣādena na bhetavyaṃ ca sarvaśaḥ",
    "GE09ram_07_u:1705": " 7.024.026c mānadānaviśeṣais tvāṃ toṣayiṣyāmi nityaśaḥ",
    "GE09ram_07_u:1706": " 7.024.027a yuddhe pramatto vyākṣipto jayakāṅkṣī kṣipañ śarān",
    "GE09ram_07_u:1707": " 7.024.027c nāvagacchāmi yuddheṣu svān parān vāpy ahaṃ śubhe",
    "GE09ram_07_u:1708": " 7.024.027e tenāsau nihataḥ saṃkhye mayā bhartā tava svasaḥ",
    "GE09ram_07_u:1709": " 7.024.028a asmin kāle tu yat prāptaṃ tat kariṣyāmi te hitam",
    "GE09ram_07_u:1710": " 7.024.028c bhrātur aiśvaryasaṃsthasya kharasya bhava pārśvataḥ",
    "GE09ram_07_u:1711": " 7.024.029a caturdaśānāṃ bhrātā te sahasrāṇāṃ bhaviṣyati",
    "GE09ram_07_u:1712": " 7.024.029c prabhuḥ prayāṇe dāne ca rākṣasānāṃ mahaujasām",
    "GE09ram_07_u:1713": " 7.024.030a tatra mātṛṣvasuḥ putro bhrātā tava kharaḥ prabhuḥ",
    "GE09ram_07_u:1714": " 7.024.030c bhaviṣyati sadā kurvan yad vakṣyasi vacaḥ svayam",
    "GE09ram_07_u:1715": " 7.024.031a śīghraṃ gacchatv ayaṃ śūro daṇḍakān parirakṣitum",
    "GE09ram_07_u:1716": " 7.024.031c dūṣaṇo 'sya balādhyakṣo bhaviṣyati mahābalaḥ",
    "GE09ram_07_u:1717": " 7.024.032a sa hi śapto vanoddeśaḥ kruddhenośanasā purā",
    "GE09ram_07_u:1718": " 7.024.032c rākṣasānām ayaṃ vāso bhaviṣyati na saṃśayaḥ",
    "GE09ram_07_u:1719": " 7.024.033a evam uktvā daśagrīvaḥ sainyaṃ tasyādideśa ha",
    "GE09ram_07_u:1720": " 7.024.033c caturdaśa sahasrāṇi rakṣasāṃ kāmarūpiṇām",
    "GE09ram_07_u:1721": " 7.024.034a sa taiḥ sarvaiḥ parivṛto rākṣasair ghoradarśanaiḥ",
    "GE09ram_07_u:1722": " 7.024.034c kharaḥ saṃprayayau śīghraṃ daṇḍakān akutobhayaḥ",
    "GE09ram_07_u:1723": " 7.024.035a sa tatra kārayām āsa rājyaṃ nihatakaṇṭakam",
    "GE09ram_07_u:1724": " 7.024.035c sā ca śūrpaṇakhā prītā nyavasad daṇḍakāvane",
    "GE09ram_07_u:1725": " 7.025.001a sa tu dattvā daśagrīvo vanaṃ ghoraṃ kharasya tat",
    "GE09ram_07_u:1726": " 7.025.001c bhaginīṃ ca samāśvāsya hṛṣṭaḥ svasthataro 'bhavat",
    "GE09ram_07_u:1727": " 7.025.002a tato nikumbhilā nāma laṅkāyāḥ kānanaṃ mahat",
    "GE09ram_07_u:1728": " 7.025.002c mahātmā rākṣasendras tat praviveśa sahānugaḥ",
    "GE09ram_07_u:1729": " 7.025.003a tatra yūpaśatākīrṇaṃ saumyacaityopaśobhitam",
    "GE09ram_07_u:1730": " 7.025.003c dadarśa viṣṭhitaṃ yajñaṃ saṃpradīptam iva śriyā",
    "GE09ram_07_u:1731": " 7.025.004a tataḥ kṛṣṇājinadharaṃ kamaṇḍaluśikhādhvajam",
    "GE09ram_07_u:1732": " 7.025.004c dadarśa svasutaṃ tatra meghanādam ariṃdamam",
    "GE09ram_07_u:1733": " 7.025.005a rakṣaḥpatiḥ samāsādya samāśliṣya ca bāhubhiḥ",
    "GE09ram_07_u:1734": " 7.025.005c abravīt kim idaṃ vatsa vartate tad bravīhi me",
    "GE09ram_07_u:1735": " 7.025.006a uśanā tv abravīt tatra gurur yajñasamṛddhaye",
    "GE09ram_07_u:1736": " 7.025.006c rāvaṇaṃ rākṣasaśreṣṭhaṃ dvijaśreṣṭho mahātapāḥ",
    "GE09ram_07_u:1737": " 7.025.007a aham ākhyāmi te rājañ śrūyatāṃ sarvam eva ca",
    "GE09ram_07_u:1738": " 7.025.007c yajñās te sapta putreṇa prāptāḥ subahuvistarāḥ",
    "GE09ram_07_u:1739": " 7.025.008a agniṣṭomo 'śvamedhaś ca yajño bahusuvarṇakaḥ",
    "GE09ram_07_u:1740": " 7.025.008c rājasūyas tathā yajño gomedho vaiṣṇavas tathā",
    "GE09ram_07_u:1741": " 7.025.009a māheśvare pravṛtte tu yajñe pumbhiḥ sudurlabhe",
    "GE09ram_07_u:1742": " 7.025.009c varāṃs te labdhavān putraḥ sākṣāt paśupater iha",
    "GE09ram_07_u:1743": " 7.025.010a kāmagaṃ syandanaṃ divyam antarikṣacaraṃ dhruvam",
    "GE09ram_07_u:1744": " 7.025.010c māyāṃ ca tāmasīṃ nāma yayā saṃpadyate tamaḥ",
    "GE09ram_07_u:1745": " 7.025.011a etayā kila saṃgrāme māyayā rākṣaseśvara",
    "GE09ram_07_u:1746": " 7.025.011c prayuddhasya gatiḥ śakyā na hi jñātuṃ surāsuraiḥ",
    "GE09ram_07_u:1747": " 7.025.012a akṣayāv iṣudhī bāṇaiś cāpaṃ cāpi sudurjayam",
    "GE09ram_07_u:1748": " 7.025.012c astraṃ ca balavat saumya śatruvidhvaṃsanaṃ raṇe",
    "GE09ram_07_u:1749": " 7.025.013a etān sarvān varāṃl labdhvā putras te 'yaṃ daśānana",
    "GE09ram_07_u:1750": " 7.025.013c adya yajñasamāptau ca tvatpratīkṣaḥ sthito aham",
    "GE09ram_07_u:1751": " 7.025.014a tato 'bravīd daśagrīvo na śobhanam idaṃ kṛtam",
    "GE09ram_07_u:1752": " 7.025.014c pūjitāḥ śatravo yasmād dravyair indrapurogamāḥ",
    "GE09ram_07_u:1753": " 7.025.015a ehīdānīṃ kṛtaṃ yad dhi tad akartuṃ na śakyate",
    "GE09ram_07_u:1754": " 7.025.015c āgaccha saumya gacchāmaḥ svam eva bhavanaṃ prati",
    "GE09ram_07_u:1755": " 7.025.016a tato gatvā daśagrīvaḥ saputraḥ savibhīṣaṇaḥ",
    "GE09ram_07_u:1756": " 7.025.016c striyo 'vatārayām āsa sarvās tā bāṣpaviklavāḥ",
    "GE09ram_07_u:1757": " 7.025.017a lakṣiṇyo ratnabūtāś ca devadānavarakṣasām",
    "GE09ram_07_u:1758": " 7.025.017c nānābhūṣaṇasaṃpannā jvalantyaḥ svena tejasā",
    "GE09ram_07_u:1759": " 7.025.018a vibhīṣaṇas tu tā nārīr dṛṣṭvā śokasamākulāḥ",
    "GE09ram_07_u:1760": " 7.025.018c tasya tāṃ ca matiṃ jñātvā dharmātmā vākyam abravīt",
    "GE09ram_07_u:1761": " 7.025.019a īdṛśais taiḥ samācārair yaśo'rthakulanāśanaiḥ",
    "GE09ram_07_u:1762": " 7.025.019c dharṣaṇaṃ prāṇināṃ dattvā svamatena viceṣṭase",
    "GE09ram_07_u:1763": " 7.025.020a jñātīn vai dharṣayitvemās tvayānītā varāṅganāḥ",
    "GE09ram_07_u:1764": " 7.025.020c tvām atikramya madhunā rājan kumbhīnasī hṛtā",
    "GE09ram_07_u:1765": " 7.025.021a rāvaṇas tv abravīd vākyaṃ nāvagacchāmi kiṃ tv idam",
    "GE09ram_07_u:1766": " 7.025.021c ko vāyaṃ yas tvayākhyāto madhur ity eva nāmataḥ",
    "GE09ram_07_u:1767": " 7.025.022a vibhīṣaṇas tu saṃkruddho bhrātaraṃ vākyam abravīt",
    "GE09ram_07_u:1768": " 7.025.022c śrūyatām asya pāpasya karmaṇaḥ phalam āgatam",
    "GE09ram_07_u:1769": " 7.025.023a mātāmahasya yo 'smākaṃ jyeṣṭho bhrātā sumālinaḥ",
    "GE09ram_07_u:1770": " 7.025.023c mālyavān iti vikhyāto vṛddhaprājño niśācaraḥ",
    "GE09ram_07_u:1771": " 7.025.024a pitur jyeṣṭho jananyāś ca asmākaṃ tv āryako 'bhavat",
    "GE09ram_07_u:1772": " 7.025.024c tasya kumbhīnasī nāma duhitur duhitābhavat",
    "GE09ram_07_u:1773": " 7.025.025a mātṛṣvasur athāsmākaṃ sā kanyā cānalodbhavā",
    "GE09ram_07_u:1774": " 7.025.025c bhavaty asmākam eṣā vai bhrātṝṇāṃ dharmataḥ svasā",
    "GE09ram_07_u:1775": " 7.025.026a sā hṛtā madhunā rājan rākṣasena balīyasā",
    "GE09ram_07_u:1776": " 7.025.026c yajñapravṛtte putre te mayi cāntarjaloṣite",
    "GE09ram_07_u:1777": " 7.025.027a nihatya rākṣasaśreṣṭhān amātyāṃs tava saṃmatān",
    "GE09ram_07_u:1778": " 7.025.027c dharṣayitvā hṛtā rājan guptā hy antaḥpure tava",
    "GE09ram_07_u:1779": " 7.025.028a śrutvā tv etan mahārāja kṣāntam eva hato na saḥ",
    "GE09ram_07_u:1780": " 7.025.028c yasmād avaśyaṃ dātavyā kanyā bhartre hi dātṛbhiḥ",
    "GE09ram_07_u:1781": " 7.025.028e asminn evābhisaṃprāptaṃ loke viditam astu te",
    "GE09ram_07_u:1782": " 7.025.029a tato 'bravīd daśagrīvaḥ kruddhaḥ saṃraktalocanaḥ",
    "GE09ram_07_u:1783": " 7.025.029c kalpyatāṃ me rathaḥ śīghraṃ śūrāḥ sajjībhavantu ca",
    "GE09ram_07_u:1784": " 7.025.030a bhrātā me kumbhakarṇaś ca ye ca mukhyā niśācarāḥ",
    "GE09ram_07_u:1785": " 7.025.030c vāhanāny adhirohantu nānāpraharaṇāyudhāḥ",
    "GE09ram_07_u:1786": " 7.025.031a adya taṃ samare hatvā madhuṃ rāvaṇanirbhayam",
    "GE09ram_07_u:1787": " 7.025.031c indralokaṃ gamiṣyāmi yuddhakāṅkṣī suhṛdvṛtaḥ",
    "GE09ram_07_u:1788": " 7.025.032a tato vijitya tridivaṃ vaśe sthāpya puraṃdaram",
    "GE09ram_07_u:1789": " 7.025.032c nirvṛto vihariṣyāmi trailokyaiśvaryaśobhitaḥ",
    "GE09ram_07_u:1790": " 7.025.033a akṣauhiṇīsahasrāṇi catvāry ugrāṇi rakṣasām",
    "GE09ram_07_u:1791": " 7.025.033c nānāpraharaṇāny āśu niryayur yuddhakāṅkṣiṇām",
    "GE09ram_07_u:1792": " 7.025.034a indrajit tv agrataḥ sainyaṃ sainikān parigṛhya ca",
    "GE09ram_07_u:1793": " 7.025.034c rāvaṇo madhyataḥ śūraḥ kumbhakarṇaś ca pṛṣṭhataḥ",
    "GE09ram_07_u:1794": " 7.025.035a vibhīṣaṇas tu dharmātmā laṅkāyāṃ dharmam ācarat",
    "GE09ram_07_u:1795": " 7.025.035c te tu sarve mahābhāgā yayur madhupuraṃ prati",
    "GE09ram_07_u:1796": " 7.025.036a rathair nāgaiḥ kharair uṣṭrair hayair dīptair mahoragaiḥ",
    "GE09ram_07_u:1797": " 7.025.036c rākṣasāḥ prayayuḥ sarve kṛtvākāśaṃ nirantaram",
    "GE09ram_07_u:1798": " 7.025.037a daityāś ca śataśas tatra kṛtavairāḥ suraiḥ saha",
    "GE09ram_07_u:1799": " 7.025.037c rāvaṇaṃ prekṣya gacchantam anvagacchanta pṛṣṭhataḥ",
    "GE09ram_07_u:1800": " 7.025.038a sa tu gatvā madhupuraṃ praviśya ca daśānanaḥ",
    "GE09ram_07_u:1801": " 7.025.038c na dadarśa madhuṃ tatra bhaginīṃ tatra dṛṣṭavān",
    "GE09ram_07_u:1802": " 7.025.039a sā prahvā prāñjalir bhūtvā śirasā pādayor gatā",
    "GE09ram_07_u:1803": " 7.025.039c tasya rākṣasarājasya trastā kumbhīnasī svasā",
    "GE09ram_07_u:1804": " 7.025.040a tāṃ samutthāpayām āsa na bhetavyam iti bruvan",
    "GE09ram_07_u:1805": " 7.025.040c rāvaṇo rākṣasaśreṣṭhaḥ kiṃ cāpi karavāṇi te",
    "GE09ram_07_u:1806": " 7.025.041a sābravīd yadi me rājan prasannas tvaṃ mahābala",
    "GE09ram_07_u:1807": " 7.025.041c bhartāraṃ na mamehādya hantum arhasi mānada",
    "GE09ram_07_u:1808": " 7.025.042a satyavāg bhava rājendra mām avekṣasva yācatīm",
    "GE09ram_07_u:1809": " 7.025.042c tvayā hy uktaṃ mahābāho na bhetavyam iti svayam",
    "GE09ram_07_u:1810": " 7.025.043a rāvaṇas tv abravīd dhṛṣṭaḥ svasāraṃ tatra saṃsthitām",
    "GE09ram_07_u:1811": " 7.025.043c kva cāsau tava bhartā vai mama śīghraṃ nivedyatām",
    "GE09ram_07_u:1812": " 7.025.044a saha tena gamiṣyāmi suralokaṃ jayāya vai",
    "GE09ram_07_u:1813": " 7.025.044c tava kāruṇyasauhārdān nivṛtto 'smi madhor vadhāt",
    "GE09ram_07_u:1814": " 7.025.045a ity uktā sā prasuptaṃ taṃ samutthāpya niśācaram",
    "GE09ram_07_u:1815": " 7.025.045c abravīt saṃprahṛṣṭeva rākṣasī suvipaścitam",
    "GE09ram_07_u:1816": " 7.025.046a eṣa prāpto daśagrīvo mama bhrātā niśācaraḥ",
    "GE09ram_07_u:1817": " 7.025.046c suralokajayākāṅkṣī sāhāyye tvāṃ vṛṇoti ca",
    "GE09ram_07_u:1818": " 7.025.047a tad asya tvaṃ sahāyārthaṃ sabandhur gaccha rākṣasa",
    "GE09ram_07_u:1819": " 7.025.047c snigdhasya bhajamānasya yuktam arthāya kalpitum",
    "GE09ram_07_u:1820": " 7.025.048a tasyās tad vacanaṃ śrutvā tathety āha madhur vacaḥ",
    "GE09ram_07_u:1821": " 7.025.048c dadarśa rākṣasaśreṣṭhaṃ yathānyāyam upetya saḥ",
    "GE09ram_07_u:1822": " 7.025.049a pūjayām āsa dharmeṇa rāvaṇaṃ rākṣasādhipam",
    "GE09ram_07_u:1823": " 7.025.049c prāptapūjo daśagrīvo madhuveśmani vīryavān",
    "GE09ram_07_u:1824": " 7.025.049e tatra caikāṃ niśām uṣya gamanāyopacakrame",
    "GE09ram_07_u:1825": " 7.025.050a tataḥ kailāsam āsādya śailaṃ vaiśravaṇālayam",
    "GE09ram_07_u:1826": " 7.025.050c rākṣasendro mahendrābhaḥ senām upaniveśayat",
    "GE09ram_07_u:1827": " 7.026.001a sa tu tatra daśagrīvaḥ saha sainyena vīryavān",
    "GE09ram_07_u:1828": " 7.026.001c astaṃ prāpte dinakare nivāsaṃ samarocayat",
    "GE09ram_07_u:1829": " 7.026.002a udite vimale candre tulyaparvatavarcasi",
    "GE09ram_07_u:1830": " 7.026.002c sa dadarśa guṇāṃs tatra candrapādopaśobhitān",
    "GE09ram_07_u:1831": " 7.026.003a karṇikāravanair divyaiḥ kadambagahanais tathā",
    "GE09ram_07_u:1832": " 7.026.003c padminībhiś ca phullābhir mandākinyā jalair api",
    "GE09ram_07_u:1833": " 7.026.004a ghaṇṭānām iva saṃnādaḥ śuśruve madhurasvanaḥ",
    "GE09ram_07_u:1834": " 7.026.004c apsarogaṇasaṃghanāṃ gāyatāṃ dhanadālaye",
    "GE09ram_07_u:1835": " 7.026.005a puṣpavarṣāṇi muñcanto nagāḥ pavanatāḍitāḥ",
    "GE09ram_07_u:1836": " 7.026.005c śailaṃ taṃ vāsayantīva madhumādhavagandhinaḥ",
    "GE09ram_07_u:1837": " 7.026.006a madhupuṣparajaḥpṛktaṃ gandham ādāya puṣkalam",
    "GE09ram_07_u:1838": " 7.026.006c pravavau vardhayan kāmaṃ rāvaṇasya sukho 'nilaḥ",
    "GE09ram_07_u:1839": " 7.026.007a geyāt puṣpasamṛddhyā ca śaityād vāyor guṇair gireḥ",
    "GE09ram_07_u:1840": " 7.026.007c pravṛttāyāṃ rajanyāṃ ca candrasyodayanena ca",
    "GE09ram_07_u:1841": " 7.026.008a rāvaṇaḥ sumahāvīryaḥ kāmabāṇavaśaṃ gataḥ",
    "GE09ram_07_u:1842": " 7.026.008c viniśvasya viniśvasya śaśinaṃ samavaikṣata",
    "GE09ram_07_u:1843": " 7.026.009a etasminn antare tatra divyapuṣpavibhūṣitā",
    "GE09ram_07_u:1844": " 7.026.009c sarvāpsarovarā rambhā pūrṇacandranibhānanā",
    "GE09ram_07_u:1845": " 7.026.010a kṛtair viśeṣakair ārdraiḥ ṣaḍartukusumotsavaiḥ",
    "GE09ram_07_u:1846": " 7.026.010c nīlaṃ satoyameghābhaṃ vastraṃ samavaguṇṭhitā",
    "GE09ram_07_u:1847": " 7.026.011a yasya vaktraṃ śaśinibhaṃ bhruvau cāpanibhe śubhe",
    "GE09ram_07_u:1848": " 7.026.011c ūrū karikarākārau karau pallavakomalau",
    "GE09ram_07_u:1849": " 7.026.011e sainyamadhyena gacchantī rāvaṇenopalakṣitā",
    "GE09ram_07_u:1850": " 7.026.012a tāṃ samutthāya rakṣendraḥ kāmabāṇabalārditaḥ",
    "GE09ram_07_u:1851": " 7.026.012c kare gṛhītvā gacchantīṃ smayamāno 'bhyabhāṣata",
    "GE09ram_07_u:1852": " 7.026.013a kva gacchasi varārohe kāṃ siddhiṃ bhajase svayam",
    "GE09ram_07_u:1853": " 7.026.013c kasyābhyudayakālo 'yaṃ yas tvāṃ samupabhokṣyate",
    "GE09ram_07_u:1854": " 7.026.014a tavānanarasasyādya padmotpalasugandhinaḥ",
    "GE09ram_07_u:1855": " 7.026.014c sudhāmṛtarasasyeva ko 'dya tṛptiṃ gamiṣyati",
    "GE09ram_07_u:1856": " 7.026.015a svarṇakumbhanibhau pīnau śubhau bhīru nirantarau",
    "GE09ram_07_u:1857": " 7.026.015c kasyorasthalasaṃsparśaṃ dāsyatas te kucāv imau",
    "GE09ram_07_u:1858": " 7.026.016a suvarṇacakrapratimaṃ svarṇadāmacitaṃ pṛthu",
    "GE09ram_07_u:1859": " 7.026.016c adhyārokṣyati kas te 'dya svargaṃ jaghanarūpiṇam",
    "GE09ram_07_u:1860": " 7.026.017a madviśiṣṭaḥ pumān ko 'nyaḥ śakro viṣṇur athāśvinau",
    "GE09ram_07_u:1861": " 7.026.017c mām atītya hi yasya tvaṃ yāsi bhīru na śobhanam",
    "GE09ram_07_u:1862": " 7.026.018a viśrama tvaṃ pṛthuśroṇi śilātalam idaṃ śubham",
    "GE09ram_07_u:1863": " 7.026.018c trailokye yaḥ prabhuś caiva tulyo mama na vidyate",
    "GE09ram_07_u:1864": " 7.026.019a tad eṣa prāñjaliḥ prahvo yācate tvāṃ daśānanaḥ",
    "GE09ram_07_u:1865": " 7.026.019c yaḥ prabhuś cāpi bhartā ca trailokyasya bhajasva mām",
    "GE09ram_07_u:1866": " 7.026.020a evam uktābravīd rambhā vepamānā kṛtāñjaliḥ",
    "GE09ram_07_u:1867": " 7.026.020c prasīda nārhase vaktum īdṛśaṃ tvaṃ hi me guruḥ",
    "GE09ram_07_u:1868": " 7.026.021a anyebhyo 'pi tvayā rakṣyā prāpnuyāṃ dharṣaṇaṃ yadi",
    "GE09ram_07_u:1869": " 7.026.021c dharmataś ca snuṣā te 'haṃ tattvam etad bravīmi te",
    "GE09ram_07_u:1870": " 7.026.022a abravīt tāṃ daśagrīvaś caraṇādhomukhīṃ sthitām",
    "GE09ram_07_u:1871": " 7.026.022c sutasya yadi me bhāryā tatas tvaṃ me snuṣā bhaveḥ",
    "GE09ram_07_u:1872": " 7.026.023a bāḍham ity eva sā rambhā prāha rāvaṇam uttaram",
    "GE09ram_07_u:1873": " 7.026.023c dharmatas te sutasyāhaṃ bhāryā rākṣasapuṃgava",
    "GE09ram_07_u:1874": " 7.026.024a putraḥ priyataraḥ prāṇair bhrātur vaiśravaṇasya te",
    "GE09ram_07_u:1875": " 7.026.024c khyāto yas triṣu lokeṣu nalakūbara ity asau",
    "GE09ram_07_u:1876": " 7.026.025a dharmato yo bhaved vipraḥ kṣatriyo vīryato bhavet",
    "GE09ram_07_u:1877": " 7.026.025c krodhād yaś ca bhaved agniḥ kṣāntyā ca vasudhāsamaḥ",
    "GE09ram_07_u:1878": " 7.026.026a tasyāsmi kṛtasaṃketā lokapālasutasya vai",
    "GE09ram_07_u:1879": " 7.026.026c tam uddiśya ca me sarvaṃ vibhūṣaṇam idaṃ kṛtam",
    "GE09ram_07_u:1880": " 7.026.027a yasya tasya hi nānyasya bhāvo māṃ prati tiṣṭhati",
    "GE09ram_07_u:1881": " 7.026.027c tena satyena māṃ rājan moktum arhasy ariṃdama",
    "GE09ram_07_u:1882": " 7.026.028a sa hi tiṣṭhati dharmātmā sāmprataṃ matsamutsukaḥ",
    "GE09ram_07_u:1883": " 7.026.028c tan na vighnaṃ sutasyeha kartum arhasi muñca mām",
    "GE09ram_07_u:1884": " 7.026.029a sadbhir ācaritaṃ mārgaṃ gaccha rākṣasapuṃgava",
    "GE09ram_07_u:1885": " 7.026.029c mānanīyo mayā hi tvaṃ lālanīyā tathāsmi te",
    "GE09ram_07_u:1886": " 7.026.030a evaṃ bruvāṇāṃ rambhāṃ tāṃ dharmārthasahitaṃ vacaḥ",
    "GE09ram_07_u:1887": " 7.026.030c nirbhartsya rākṣaso mohāt pratigṛhya balād balī",
    "GE09ram_07_u:1888": " 7.026.030e kāmamohābhisaṃrabdho maithunāyopacakrame",
    "GE09ram_07_u:1889": " 7.026.031a sā vimuktā tato rambhā bhraṣṭamālyavibhūṣaṇā",
    "GE09ram_07_u:1890": " 7.026.031c gajendrākrīḍamathitā nadīvākulatāṃ gatā",
    "GE09ram_07_u:1891": " 7.026.032a sā vepamānā lajjantī bhītā karakṛtāñjaliḥ",
    "GE09ram_07_u:1892": " 7.026.032c nalakūbaram āsādya pādayor nipapāta ha",
    "GE09ram_07_u:1893": " 7.026.033a tadavasthāṃ ca tāṃ dṛṣṭvā mahātmā nalakūbaraḥ",
    "GE09ram_07_u:1894": " 7.026.033c abravīt kim idaṃ bhadre pādayoḥ patitāsi me",
    "GE09ram_07_u:1895": " 7.026.034a sā tu niśvasamānā ca vepamānātha sāñjaliḥ",
    "GE09ram_07_u:1896": " 7.026.034c tasmai sarvaṃ yathātathyam ākhyātum upacakrame",
    "GE09ram_07_u:1897": " 7.026.035a eṣa deva daśagrīvaḥ prāpto gantuṃ triviṣṭapam",
    "GE09ram_07_u:1898": " 7.026.035c tena sainyasahāyena niśeha pariṇāmyate",
    "GE09ram_07_u:1899": " 7.026.036a āyāntī tena dṛṣṭāsmi tvatsakāśam ariṃdama",
    "GE09ram_07_u:1900": " 7.026.036c gṛhītvā tena pṛṣṭāsmi kasya tvam iti rakṣasā",
    "GE09ram_07_u:1901": " 7.026.037a mayā tu sarvaṃ yat satyaṃ tad dhi tasmai niveditam",
    "GE09ram_07_u:1902": " 7.026.037c kāmamohābhibhūtātmā nāśrauṣīt tad vaco mama",
    "GE09ram_07_u:1903": " 7.026.038a yācyamāno mayā deva snuṣā te 'ham iti prabho",
    "GE09ram_07_u:1904": " 7.026.038c tat sarvaṃ pṛṣṭhataḥ kṛtvā balāt tenāsmi dharṣitā",
    "GE09ram_07_u:1905": " 7.026.039a evaṃ tvam aparādhaṃ me kṣantum arhasi mānada",
    "GE09ram_07_u:1906": " 7.026.039c na hi tulyaṃ balaṃ saumya striyāś ca puruṣasya ca",
    "GE09ram_07_u:1907": " 7.026.040a evaṃ śrutvā tu saṃkruddhas tadā vaiśvaraṇātmajaḥ",
    "GE09ram_07_u:1908": " 7.026.040c dharṣaṇāṃ tāṃ parāṃ śrutvā dhyānaṃ saṃpraviveśa ha",
    "GE09ram_07_u:1909": " 7.026.041a tasya tat karma vijñāya tadā vaiśravaṇātmajaḥ",
    "GE09ram_07_u:1910": " 7.026.041c muhūrtād roṣatāmrākṣas toyaṃ jagrāha pāṇinā",
    "GE09ram_07_u:1911": " 7.026.042a gṛhītvā salilaṃ divyam upaspṛśya yathāvidhi",
    "GE09ram_07_u:1912": " 7.026.042c utsasarja tadā śāpaṃ rākṣasendrāya dāruṇam",
    "GE09ram_07_u:1913": " 7.026.043a akāmā tena yasmāt tvaṃ balād bhadre pradharṣitā",
    "GE09ram_07_u:1914": " 7.026.043c tasmāt sa yuvatīm anyāṃ nākāmām upayāsyati",
    "GE09ram_07_u:1915": " 7.026.044a yadā tv akāmāṃ kāmārto dharṣayiṣyati yoṣitam",
    "GE09ram_07_u:1916": " 7.026.044c mūrdhā tu saptadhā tasya śakalībhavitā tadā",
    "GE09ram_07_u:1917": " 7.026.045a tasminn udāhṛte śāpe jvalitāgnisamaprabhe",
    "GE09ram_07_u:1918": " 7.026.045c devadundubhayo neduḥ puṣpavṛṣṭiś ca khāc cyutā",
    "GE09ram_07_u:1919": " 7.026.046a prajāpatimukhāś cāpi sarve devāḥ praharṣitāḥ",
    "GE09ram_07_u:1920": " 7.026.046c jñātvā lokagatiṃ sarvāṃ tasya mṛtyuṃ ca rakṣasaḥ",
    "GE09ram_07_u:1921": " 7.026.047a śrutvā tu sa daśagrīvas taṃ śāpaṃ romaharṣaṇam",
    "GE09ram_07_u:1922": " 7.026.047c nārīṣu maithunaṃ bhāvaṃ nākāmāsv abhyarocayat",
    "GE09ram_07_u:1923": " 7.027.001a kailāsaṃ laṅghayitvātha daśagrīvaḥ sarākṣasaḥ",
    "GE09ram_07_u:1924": " 7.027.001c āsasāda mahātejā indralokaṃ niśācaraḥ",
    "GE09ram_07_u:1925": " 7.027.002a tasya rākṣasasainyasya samantād upayāsyataḥ",
    "GE09ram_07_u:1926": " 7.027.002c devalokaṃ yayau śabdo bhidyamānārṇavopamaḥ",
    "GE09ram_07_u:1927": " 7.027.003a śrutvā tu rāvaṇaṃ prāptam indraḥ saṃcalitāsanaḥ",
    "GE09ram_07_u:1928": " 7.027.003c abravīt tatra tān devān sarvān eva samāgatān",
    "GE09ram_07_u:1929": " 7.027.004a ādityān savasūn rudrān viśvān sādhyān marudgaṇān",
    "GE09ram_07_u:1930": " 7.027.004c sajjībhavata yuddhārthaṃ rāvaṇasya durātmanaḥ",
    "GE09ram_07_u:1931": " 7.027.005a evam uktās tu śakreṇa devāḥ śakrasamā yudhi",
    "GE09ram_07_u:1932": " 7.027.005c saṃnahyanta mahāsattvā yuddhaśraddhāsamanvitāḥ",
    "GE09ram_07_u:1933": " 7.027.006a sa tu dīnaḥ paritrasto mahendro rāvaṇaṃ prati",
    "GE09ram_07_u:1934": " 7.027.006c viṣṇoḥ samīpam āgatya vākyam etad uvāca ha",
    "GE09ram_07_u:1935": " 7.027.007a viṣṇo kathaṃ kariṣyāmo mahāvīryaparākrama",
    "GE09ram_07_u:1936": " 7.027.007c asau hi balavān rakṣo yuddhārtham abhivartate",
    "GE09ram_07_u:1937": " 7.027.008a varapradānād balavān na khalv anyena hetunā",
    "GE09ram_07_u:1938": " 7.027.008c tac ca satyaṃ hi kartavyaṃ vākyaṃ deva prajāpateḥ",
    "GE09ram_07_u:1939": " 7.027.009a tad yathā namucir vṛtro balir narakaśambarau",
    "GE09ram_07_u:1940": " 7.027.009c tvan mataṃ samavaṣṭabhya yathā dagdhās tathā kuru",
    "GE09ram_07_u:1941": " 7.027.010a na hy anyo deva devānām āpatsu sumahābala",
    "GE09ram_07_u:1942": " 7.027.010c gatiḥ parāyaṇaṃ vāsti tvām ṛte puruṣottama",
    "GE09ram_07_u:1943": " 7.027.011a tvaṃ hi nārāyaṇaḥ śrīmān padmanābhaḥ sanātanaḥ",
    "GE09ram_07_u:1944": " 7.027.011c tvayāhaṃ sthāpitaś caiva devarājye sanātane",
    "GE09ram_07_u:1945": " 7.027.012a tad ākhyāhi yathātattvaṃ devadeva mama svayam",
    "GE09ram_07_u:1946": " 7.027.012c asicakrasahāyas tvaṃ yudhyase saṃyuge ripum",
    "GE09ram_07_u:1947": " 7.027.013a evam uktaḥ sa śakreṇa devo nārāyaṇaḥ prabhuḥ",
    "GE09ram_07_u:1948": " 7.027.013c abravīn na paritrāsaḥ kāryas te śrūyatāṃ ca me",
    "GE09ram_07_u:1949": " 7.027.014a na tāvad eṣa durvṛttaḥ śakyo daivatadānavaiḥ",
    "GE09ram_07_u:1950": " 7.027.014c hantuṃ yudhi samāsādya varadānena durjayaḥ",
    "GE09ram_07_u:1951": " 7.027.015a sarvathā tu mahat karma kariṣyati balotkaṭaḥ",
    "GE09ram_07_u:1952": " 7.027.015c rakṣaḥ putrasahāyo 'sau dṛṣṭam etan nisargataḥ",
    "GE09ram_07_u:1953": " 7.027.016a bravīṣi yat tu māṃ śakra saṃyuge yotsyasīti ha",
    "GE09ram_07_u:1954": " 7.027.016c naivāhaṃ pratiyotsye taṃ rāvaṇaṃ rākṣasādhipam",
    "GE09ram_07_u:1955": " 7.027.017a anihatya ripuṃ viṣṇur na hi pratinivartate",
    "GE09ram_07_u:1956": " 7.027.017c durlabhaś caiṣa kāmo 'dya varam āsādya rākṣase",
    "GE09ram_07_u:1957": " 7.027.018a pratijānāmi devendra tvatsamīpaṃ śatakrato",
    "GE09ram_07_u:1958": " 7.027.018c rākṣasasyāham evāsya bhavitā mṛtyukāraṇam",
    "GE09ram_07_u:1959": " 7.027.019a aham enaṃ vadhiṣyāmi rāvaṇaṃ sasutaṃ yudhi",
    "GE09ram_07_u:1960": " 7.027.019c devatās toṣayiṣyāmi jñātvā kālam upasthitam",
    "GE09ram_07_u:1961": " 7.027.020a etasminn antare nādaḥ śuśruve rajanīkṣaye",
    "GE09ram_07_u:1962": " 7.027.020c tasya rāvaṇasainyasya prayuddhasya samantataḥ",
    "GE09ram_07_u:1963": " 7.027.021a atha yuddhaṃ samabhavad devarākṣasayos tadā",
    "GE09ram_07_u:1964": " 7.027.021c ghoraṃ tumulanirhrādaṃ nānāpraharaṇāyudham",
    "GE09ram_07_u:1965": " 7.027.022a etasminn antare śūrā rākṣasā ghoradarśanāḥ",
    "GE09ram_07_u:1966": " 7.027.022c yuddhārtham abhyadhāvanta sacivā rāvaṇājñayā",
    "GE09ram_07_u:1967": " 7.027.023a mārīcaś ca prahastaś ca mahāpārśvamahodarau",
    "GE09ram_07_u:1968": " 7.027.023c akampano nikumbhaś ca śukaḥ sāraṇa eva ca",
    "GE09ram_07_u:1969": " 7.027.024a saṃhrādir dhūmaketuś ca mahādaṃṣṭro mahāmukhaḥ",
    "GE09ram_07_u:1970": " 7.027.024c jambumālī mahāmālī virūpākṣaś ca rākṣasaḥ",
    "GE09ram_07_u:1971": " 7.027.025a etaiḥ sarvair mahāvīryair vṛto rākṣasapuṃgavaḥ",
    "GE09ram_07_u:1972": " 7.027.025c rāvaṇasyāryakaḥ sainyaṃ sumālī praviveśa ha",
    "GE09ram_07_u:1973": " 7.027.026a sa hi devagaṇān sarvān nānāpraharaṇaiḥ śitaiḥ",
    "GE09ram_07_u:1974": " 7.027.026c vidhvaṃsayati saṃkruddhaḥ saha taiḥ kṣaṇadācaraiḥ",
    "GE09ram_07_u:1975": " 7.027.027a etasminn antare śūro vasūnām aṣṭamo vasuḥ",
    "GE09ram_07_u:1976": " 7.027.027c sāvitra iti vikhyātaḥ praviveśa mahāraṇam",
    "GE09ram_07_u:1977": " 7.027.028a tato yuddhaṃ samabhavat surāṇāṃ rākṣasaiḥ saha",
    "GE09ram_07_u:1978": " 7.027.028c kruddhānāṃ rakṣasāṃ kīrtiṃ samareṣv anivartinām",
    "GE09ram_07_u:1979": " 7.027.029a tatas te rākṣasāḥ śūrā devāṃs tān samare sthitān",
    "GE09ram_07_u:1980": " 7.027.029c nānāpraharaṇair ghorair jaghnuḥ śatasahasraśaḥ",
    "GE09ram_07_u:1981": " 7.027.030a surās tu rākṣasān ghorān mahāvīryān svatejasā",
    "GE09ram_07_u:1982": " 7.027.030c samare vividhaiḥ śastrair anayan yamasādanam",
    "GE09ram_07_u:1983": " 7.027.031a etasminn antare śūraḥ sumālī nāma rākṣasaḥ",
    "GE09ram_07_u:1984": " 7.027.031c nānāpraharaṇaiḥ kruddho raṇam evābhyavartata",
    "GE09ram_07_u:1985": " 7.027.032a devānāṃ tad balaṃ sarvaṃ nānāpraharaṇaiḥ śitaiḥ",
    "GE09ram_07_u:1986": " 7.027.032c vidhvaṃsayati saṃkruddho vāyur jaladharān iva",
    "GE09ram_07_u:1987": " 7.027.033a te mahābāṇavarṣaiś ca śūlaiḥ prāsaiś ca dāruṇaiḥ",
    "GE09ram_07_u:1988": " 7.027.033c pīḍyamānāḥ surāḥ sarve na vyatiṣṭhan samāhitāḥ",
    "GE09ram_07_u:1989": " 7.027.034a tato vidrāvyamāṇeṣu tridaśeṣu sumālinā",
    "GE09ram_07_u:1990": " 7.027.034c vasūnām aṣṭamo devaḥ sāvitro vyavatiṣṭhata",
    "GE09ram_07_u:1991": " 7.027.035a saṃvṛtaḥ svair anīkais tu praharantaṃ niśācaram",
    "GE09ram_07_u:1992": " 7.027.035c vikrameṇa mahātejā vārayām āsa saṃyuge",
    "GE09ram_07_u:1993": " 7.027.036a sumattayos tayor āsīd yuddhaṃ loke sudāruṇam",
    "GE09ram_07_u:1994": " 7.027.036c sumālino vasoś caiva samareṣv anivartinoḥ",
    "GE09ram_07_u:1995": " 7.027.037a tatas tasya mahābāṇair vasunā sumahātmanā",
    "GE09ram_07_u:1996": " 7.027.037c mahān sa pannagarathaḥ kṣaṇena vinipātitaḥ",
    "GE09ram_07_u:1997": " 7.027.038a hatvā tu saṃyuge tasya rathaṃ bāṇaśataiḥ śitaiḥ",
    "GE09ram_07_u:1998": " 7.027.038c gadāṃ tasya vadhārthāya vasur jagrāha pāṇinā",
    "GE09ram_07_u:1999": " 7.027.039a tāṃ pradīptāṃ pragṛhyāśu kāladaṇḍanibhāṃ śubhām",
    "GE09ram_07_u:2000": " 7.027.039c tasya mūrdhani sāvitraḥ sumāler vinipātayat",
    "GE09ram_07_u:2001": " 7.027.040a tasya mūrdhani solkābhā patantī ca tadā babhau",
    "GE09ram_07_u:2002": " 7.027.040c sahasrākṣasamutsṛṣṭā girāv iva mahāśaniḥ",
    "GE09ram_07_u:2003": " 7.027.041a tasya naivāsthi kāyo vā na māṃsaṃ dadṛśe tadā",
    "GE09ram_07_u:2004": " 7.027.041c gadayā bhasmasādbhūto raṇe tasmin nipātitaḥ",
    "GE09ram_07_u:2005": " 7.027.042a taṃ dṛṣṭvā nihataṃ saṃkhye rākṣasās te samantataḥ",
    "GE09ram_07_u:2006": " 7.027.042c dudruvuḥ sahitāḥ sarve krośamānā mahāsvanam",
    "GE09ram_07_u:2007": " 7.028.001a sumālinaṃ hataṃ dṛṣṭvā vasunā bhasmasātkṛtam",
    "GE09ram_07_u:2008": " 7.028.001c vidrutaṃ cāpi svaṃ sainyaṃ lakṣayitvārditaṃ śaraiḥ",
    "GE09ram_07_u:2009": " 7.028.002a tataḥ sa balavān kruddho rāvaṇasya suto yudhi",
    "GE09ram_07_u:2010": " 7.028.002c nivartya rākṣasān sarvān meghanādo vyatiṣṭhata",
    "GE09ram_07_u:2011": " 7.028.003a sa rathenāgnivarṇena kāmagena mahārathaḥ",
    "GE09ram_07_u:2012": " 7.028.003c abhidudrāva senāṃ tāṃ vanāny agnir iva jvalan",
    "GE09ram_07_u:2013": " 7.028.004a tataḥ praviśatas tasya vividhāyudhadhāriṇaḥ",
    "GE09ram_07_u:2014": " 7.028.004c vidudruvur diśaḥ sarvā devās tasya ca darśanāt",
    "GE09ram_07_u:2015": " 7.028.005a na tatrāvasthitaḥ kaś cid raṇe tasya yuyutsataḥ",
    "GE09ram_07_u:2016": " 7.028.005c sarvān āvidhya vitrastān dṛṣṭvā śakro 'bhyabhāṣata",
    "GE09ram_07_u:2017": " 7.028.006a na bhetavyaṃ na gantavyaṃ nivartadhvaṃ raṇaṃ prati",
    "GE09ram_07_u:2018": " 7.028.006c eṣa gacchati me putro yuddhārtham aparājitaḥ",
    "GE09ram_07_u:2019": " 7.028.007a tataḥ śakrasuto devo jayanta iti viśrutaḥ",
    "GE09ram_07_u:2020": " 7.028.007c rathenādbhutakalpena saṃgrāmam abhivartata",
    "GE09ram_07_u:2021": " 7.028.008a tatas te tridaśāḥ sarve parivārya śacīsutam",
    "GE09ram_07_u:2022": " 7.028.008c rāvaṇasya sutaṃ yuddhe samāsādya vyavasthitāḥ",
    "GE09ram_07_u:2023": " 7.028.009a teṣāṃ yuddhaṃ mahad abhūt sadṛśaṃ devarakṣasām",
    "GE09ram_07_u:2024": " 7.028.009c kṛte mahendraputrasya rākṣasendrasutasya ca",
    "GE09ram_07_u:2025": " 7.028.010a tato mātaliputre tu gomukhe rākṣasātmajaḥ",
    "GE09ram_07_u:2026": " 7.028.010c sārathau pātayām āsa śarān kāñcanabhūṣaṇān",
    "GE09ram_07_u:2027": " 7.028.011a śacīsutas tv api tathā jayantas tasya sārathim",
    "GE09ram_07_u:2028": " 7.028.011c taṃ caiva rāvaṇiṃ kruddhaḥ pratyavidhyad raṇājire",
    "GE09ram_07_u:2029": " 7.028.012a tataḥ kruddho mahātejā rakṣo visphāritekṣaṇaḥ",
    "GE09ram_07_u:2030": " 7.028.012c rāvaṇiḥ śakraputraṃ taṃ śaravarṣair avākirat",
    "GE09ram_07_u:2031": " 7.028.013a tataḥ pragṛhya śastrāṇi sāravanti mahānti ca",
    "GE09ram_07_u:2032": " 7.028.013c śataghnīs tomarān prāsān gadākhaḍgaparaśvadhān",
    "GE09ram_07_u:2033": " 7.028.013e sumahānty adriśṛṅgāṇi pātayām āsa rāvaṇiḥ",
    "GE09ram_07_u:2034": " 7.028.014a tataḥ pravyathitā lokāḥ saṃjajñe ca tamo mahat",
    "GE09ram_07_u:2035": " 7.028.014c tasya rāvaṇaputrasya tadā śatrūn abhighnataḥ",
    "GE09ram_07_u:2036": " 7.028.015a tatas tad daivatabalaṃ samantāt taṃ śacīsutam",
    "GE09ram_07_u:2037": " 7.028.015c bahuprakāram asvasthaṃ tatra tatra sma dhāvati",
    "GE09ram_07_u:2038": " 7.028.016a nābhyajānaṃs tadānyonyaṃ śatrūn vā daivatāni vā",
    "GE09ram_07_u:2039": " 7.028.016c tatra tatra viparyastaṃ samantāt paridhāvitam",
    "GE09ram_07_u:2040": " 7.028.017a etasminn antare śūraḥ pulomā nāma vīryavān",
    "GE09ram_07_u:2041": " 7.028.017c daiteyas tena saṃgṛhya śacīputro 'pavāhitaḥ",
    "GE09ram_07_u:2042": " 7.028.018a gṛhītvā taṃ tu naptāraṃ praviṣṭaḥ sa mahodadhim",
    "GE09ram_07_u:2043": " 7.028.018c mātāmaho 'ryakas tasya paulomī yena sā śacī",
    "GE09ram_07_u:2044": " 7.028.019a praṇāśaṃ dṛśya tu surā jayantasyātidāruṇam",
    "GE09ram_07_u:2045": " 7.028.019c vyathitāś cāprahṛṣṭāś ca samantād vipradudruvuḥ",
    "GE09ram_07_u:2046": " 7.028.020a rāvaṇis tv atha saṃhṛṣṭo balaiḥ parivṛtaḥ svakaiḥ",
    "GE09ram_07_u:2047": " 7.028.020c abhyadhāvata devāṃs tān mumoca ca mahāsvanam",
    "GE09ram_07_u:2048": " 7.028.021a dṛṣṭvā praṇāśaṃ putrasya rāvaṇeś cāpi vikramam",
    "GE09ram_07_u:2049": " 7.028.021c mātaliṃ prāha devendro rathaḥ samupanīyatām",
    "GE09ram_07_u:2050": " 7.028.022a sa tu divyo mahābhīmaḥ sajja eva mahārathaḥ",
    "GE09ram_07_u:2051": " 7.028.022c upasthito mātalinā vāhyamāno manojavaḥ",
    "GE09ram_07_u:2052": " 7.028.023a tato meghā rathe tasmiṃs taḍidvanto mahāsvanāḥ",
    "GE09ram_07_u:2053": " 7.028.023c agrato vāyucapalā gacchanto vyanadaṃs tadā",
    "GE09ram_07_u:2054": " 7.028.024a nānāvādyāni vādyanta stutayaś ca samāhitāḥ",
    "GE09ram_07_u:2055": " 7.028.024c nanṛtuś cāpsaraḥsaṃghāḥ prayāte vāsave raṇam",
    "GE09ram_07_u:2056": " 7.028.025a rudrair vasubhir ādityaiḥ sādhyaiś ca samarudgaṇaiḥ",
    "GE09ram_07_u:2057": " 7.028.025c vṛto nānāpraharaṇair niryayau tridaśādhipaḥ",
    "GE09ram_07_u:2058": " 7.028.026a nirgacchatas tu śakrasya paruṣaṃ pavano vavau",
    "GE09ram_07_u:2059": " 7.028.026c bhāskaro niṣprabhaś cāsīn maholkāś ca prapedire",
    "GE09ram_07_u:2060": " 7.028.027a etasminn antare śūro daśagrīvaḥ pratāpavān",
    "GE09ram_07_u:2061": " 7.028.027c āruroha rathaṃ divyaṃ nirmitaṃ viśvakarmaṇā",
    "GE09ram_07_u:2062": " 7.028.028a pannagaiḥ sumahākāyair veṣṭitaṃ lomaharṣaṇaiḥ",
    "GE09ram_07_u:2063": " 7.028.028c yeṣāṃ niśvāsavātena pradīptam iva saṃyugam",
    "GE09ram_07_u:2064": " 7.028.029a daityair niśācaraiḥ śūrai rathaḥ saṃparivāritaḥ",
    "GE09ram_07_u:2065": " 7.028.029c samarābhimukho divyo mahendram abhivartata",
    "GE09ram_07_u:2066": " 7.028.030a putraṃ taṃ vārayitvāsau svayam eva vyavasthitaḥ",
    "GE09ram_07_u:2067": " 7.028.030c so 'pi yuddhād viniṣkramya rāvaṇiḥ samupāviśat",
    "GE09ram_07_u:2068": " 7.028.031a tato yuddhaṃ pravṛttaṃ tu surāṇāṃ rākṣasaiḥ saha",
    "GE09ram_07_u:2069": " 7.028.031c śastrābhivarṣaṇaṃ ghoraṃ meghānām iva saṃyuge",
    "GE09ram_07_u:2070": " 7.028.032a kumbhakarṇas tu duṣṭātmā nānāpraharaṇodyataḥ",
    "GE09ram_07_u:2071": " 7.028.032c nājñāyata tadā yuddhe saha kenāpy ayudhyata",
    "GE09ram_07_u:2072": " 7.028.033a dantair bhujābhyāṃ padbhyāṃ ca śaktitomarasāyakaiḥ",
    "GE09ram_07_u:2073": " 7.028.033c yena kenaiva saṃrabdhas tāḍayām āsa vai surān",
    "GE09ram_07_u:2074": " 7.028.034a tato rudrair mahābhāgaiḥ sahādityair niśācaraḥ",
    "GE09ram_07_u:2075": " 7.028.034c prayuddhas taiś ca saṃgrāme kṛttaḥ śastrair nirantaram",
    "GE09ram_07_u:2076": " 7.028.035a tatas tad rākṣasaṃ sainyaṃ tridaśaiḥ samarudgaṇaiḥ",
    "GE09ram_07_u:2077": " 7.028.035c raṇe vidrāvitaṃ sarvaṃ nānāpraharaṇaiḥ śitaiḥ",
    "GE09ram_07_u:2078": " 7.028.036a ke cid vinihatāḥ śastrair veṣṭanti sma mahītale",
    "GE09ram_07_u:2079": " 7.028.036c vāhaneṣv avasaktāś ca sthitā evāpare raṇe",
    "GE09ram_07_u:2080": " 7.028.037a rathān nāgān kharān uṣṭrān pannagāṃs turagāṃs tathā",
    "GE09ram_07_u:2081": " 7.028.037c śiṃśumārān varāhāṃś ca piśācavadanāṃs tathā",
    "GE09ram_07_u:2082": " 7.028.038a tān samāliṅgya bāhubhyāṃ viṣṭabdhāḥ ke cid ucchritāḥ",
    "GE09ram_07_u:2083": " 7.028.038c devais tu śastrasaṃviddhā mamrire ca niśācarāḥ",
    "GE09ram_07_u:2084": " 7.028.039a citrakarma ivābhāti sa teṣāṃ raṇasaṃplavaḥ",
    "GE09ram_07_u:2085": " 7.028.039c nihatānāṃ pramattānāṃ rākṣasānāṃ mahītale",
    "GE09ram_07_u:2086": " 7.028.040a śoṇitodaka niṣyandākaṅkagṛdhrasamākulā",
    "GE09ram_07_u:2087": " 7.028.040c pravṛttā saṃyugamukhe śastragrāhavatī nadī",
    "GE09ram_07_u:2088": " 7.028.041a etasminn antare kruddho daśagrīvaḥ pratāpavān",
    "GE09ram_07_u:2089": " 7.028.041c nirīkṣya tad balaṃ sarvaṃ daivatair vinipātitam",
    "GE09ram_07_u:2090": " 7.028.042a sa taṃ prativigāhyāśu pravṛddhaṃ sainyasāgaram",
    "GE09ram_07_u:2091": " 7.028.042c tridaśān samare nighnañ śakram evābhyavartata",
    "GE09ram_07_u:2092": " 7.028.043a tataḥ śakro mahac cāpaṃ visphārya sumahāsvanam",
    "GE09ram_07_u:2093": " 7.028.043c yasya visphāraghoṣeṇa svananti sma diśo daśa",
    "GE09ram_07_u:2094": " 7.028.044a tad vikṛṣya mahac cāpam indro rāvaṇamūrdhani",
    "GE09ram_07_u:2095": " 7.028.044c nipātayām āsa śarān pāvakādityavarcasaḥ",
    "GE09ram_07_u:2096": " 7.028.045a tathaiva ca mahābāhur daśagrīvo vyavasthitaḥ",
    "GE09ram_07_u:2097": " 7.028.045c śakraṃ kārmukavibhraṣṭaiḥ śaravarṣair avākirat",
    "GE09ram_07_u:2098": " 7.028.046a prayudhyator atha tayor bāṇavarṣaiḥ samantataḥ",
    "GE09ram_07_u:2099": " 7.028.046c nājñāyata tadā kiṃ cit sarvaṃ hi tamasā vṛtam",
    "GE09ram_07_u:2100": " 7.029.001a tatas tamasi saṃjāte rākṣasā daivataiḥ saha",
    "GE09ram_07_u:2101": " 7.029.001c ayudhyanta balonmattāḥ sūdayantaḥ parasparam",
    "GE09ram_07_u:2102": " 7.029.002a tatas tu devasainyena rākṣasānāṃ mahad balam",
    "GE09ram_07_u:2103": " 7.029.002c daśāṃśaṃ sthāpitaṃ yuddhe śeṣaṃ nītaṃ yamakṣayam",
    "GE09ram_07_u:2104": " 7.029.003a tasmiṃs tu tamasā naddhe sarve te devarākṣasāḥ",
    "GE09ram_07_u:2105": " 7.029.003c anyonyaṃ nābhyajānanta yudhyamānāḥ parasparam",
    "GE09ram_07_u:2106": " 7.029.004a indraś ca rāvaṇaś caiva rāvaṇiś ca mahābalaḥ",
    "GE09ram_07_u:2107": " 7.029.004c tasmiṃs tamojālavṛte moham īyur na te trayaḥ",
    "GE09ram_07_u:2108": " 7.029.005a sa tu dṛṣṭvā balaṃ sarvaṃ nihataṃ rāvaṇo raṇe",
    "GE09ram_07_u:2109": " 7.029.005c krodham abhyāgamat tīvraṃ mahānādaṃ ca muktavān",
    "GE09ram_07_u:2110": " 7.029.006a krodhāt sūtaṃ ca durdharṣaḥ syandanastham uvāca ha",
    "GE09ram_07_u:2111": " 7.029.006c parasainyasya madhyena yāvadantaṃ nayasva mām",
    "GE09ram_07_u:2112": " 7.029.007a adyaitāṃs tridaśān sarvān vikramaiḥ samare svayam",
    "GE09ram_07_u:2113": " 7.029.007c nānāśastrair mahāsārair nāśayāmi nabhastalāt",
    "GE09ram_07_u:2114": " 7.029.008a aham indraṃ vadhiṣyāmi varuṇaṃ dhanadaṃ yamam",
    "GE09ram_07_u:2115": " 7.029.008c tridaśān vinihatyāśu svayaṃ sthāsyāmy athopari",
    "GE09ram_07_u:2116": " 7.029.009a viṣādo na ca kartavyaḥ śīghraṃ vāhaya me ratham",
    "GE09ram_07_u:2117": " 7.029.009c dviḥ khalu tvāṃ bravīmy adya yāvadantaṃ nayasva mām",
    "GE09ram_07_u:2118": " 7.029.010a ayaṃ sa nandanoddeśo yatra vartāmahe vayam",
    "GE09ram_07_u:2119": " 7.029.010c naya mām adya tatra tvam udayo yatra parvataḥ",
    "GE09ram_07_u:2120": " 7.029.011a tasya tadvacanaṃ śrutvā turagān sa manojavān",
    "GE09ram_07_u:2121": " 7.029.011c ādideśātha śatrūṇāṃ madhyenaiva ca sārathiḥ",
    "GE09ram_07_u:2122": " 7.029.012a tasya taṃ niścayaṃ jñātvā śakro deveśvaras tadā",
    "GE09ram_07_u:2123": " 7.029.012c rathasthaḥ samarasthāṃs tān devān vākyam athābravīt",
    "GE09ram_07_u:2124": " 7.029.013a surāḥ śṛṇuta madvākyaṃ yat tāvan mama rocate",
    "GE09ram_07_u:2125": " 7.029.013c jīvann eva daśagrīvaḥ sādhu rakṣo nigṛhyatām",
    "GE09ram_07_u:2126": " 7.029.014a eṣa hy atibalaḥ sainye rathena pavanaujasā",
    "GE09ram_07_u:2127": " 7.029.014c gamiṣyati pravṛddhormiḥ samudra iva parvaṇi",
    "GE09ram_07_u:2128": " 7.029.015a na hy eṣa hantuṃ śakyo 'dya varadānāt sunirbhayaḥ",
    "GE09ram_07_u:2129": " 7.029.015c tad grahīṣyāmahe rakṣo yattā bhavata saṃyuge",
    "GE09ram_07_u:2130": " 7.029.016a yathā baliṃ nigṛhyaitat trailokyaṃ bhujyate mayā",
    "GE09ram_07_u:2131": " 7.029.016c evam etasya pāpasya nigraho mama rocate",
    "GE09ram_07_u:2132": " 7.029.017a tato 'nyaṃ deśam āsthāya śakraḥ saṃtyajya rāvaṇam",
    "GE09ram_07_u:2133": " 7.029.017c ayudhyata mahātejā rākṣasān nāśayan raṇe",
    "GE09ram_07_u:2134": " 7.029.018a uttareṇa daśagrīvaḥ praviveśānivartitaḥ",
    "GE09ram_07_u:2135": " 7.029.018c dakṣiṇena tu pārśvena praviveśa śatakratuḥ",
    "GE09ram_07_u:2136": " 7.029.019a tataḥ sa yojanaśataṃ praviṣṭo rākṣasādhipaḥ",
    "GE09ram_07_u:2137": " 7.029.019c devatānāṃ balaṃ kṛtsnaṃ śaravarṣair avākirat",
    "GE09ram_07_u:2138": " 7.029.020a tataḥ śakro nirīkṣyātha praviṣṭaṃ taṃ balaṃ svakam",
    "GE09ram_07_u:2139": " 7.029.020c nyavartayad asaṃbhrāntaḥ samāvṛtya daśānanam",
    "GE09ram_07_u:2140": " 7.029.021a etasminn antare nādo mukto dānavarākṣasaiḥ",
    "GE09ram_07_u:2141": " 7.029.021c hā hatāḥ smeti taṃ dṛṣṭvā grastaṃ śakreṇa rāvaṇam",
    "GE09ram_07_u:2142": " 7.029.022a tato rathaṃ samāruhya rāvaṇiḥ krodhamūrchitaḥ",
    "GE09ram_07_u:2143": " 7.029.022c tat sainyam atisaṃkruddhaḥ praviveśa sudāruṇam",
    "GE09ram_07_u:2144": " 7.029.023a sa tāṃ praviśya māyāṃ tu dattāṃ gopatinā purā",
    "GE09ram_07_u:2145": " 7.029.023c adṛśyaḥ sarvabhūtānāṃ tat sainyaṃ samavākirat",
    "GE09ram_07_u:2146": " 7.029.024a tataḥ sa devān saṃtyajya śakram evābhyayād drutam",
    "GE09ram_07_u:2147": " 7.029.024c mahendraś ca mahātejā na dadarśa sutaṃ ripoḥ",
    "GE09ram_07_u:2148": " 7.029.025a sa mātaliṃ hayāṃś caiva tāḍayitvā śarottamaiḥ",
    "GE09ram_07_u:2149": " 7.029.025c mahendraṃ bāṇavarṣeṇa śīghrahasto hy avākirat",
    "GE09ram_07_u:2150": " 7.029.026a tataḥ śakro rathaṃ tyaktva visṛjya ca sa mātalim",
    "GE09ram_07_u:2151": " 7.029.026c airāvataṃ samāruhya mṛgayām āsa rāvaṇim",
    "GE09ram_07_u:2152": " 7.029.027a sa tu māyā balād rakṣaḥ saṃgrāme nābhyadṛśyata",
    "GE09ram_07_u:2153": " 7.029.027c kiramāṇaḥ śaraughena mahendram amitaujasaṃ",
    "GE09ram_07_u:2154": " 7.029.028a sa taṃ yadā pariśrāntam indraṃ mene 'tha rāvaṇiḥ",
    "GE09ram_07_u:2155": " 7.029.028c tadainaṃ māyayā baddhvā svasainyam abhito 'nayat",
    "GE09ram_07_u:2156": " 7.029.029a taṃ dṛṣṭvātha balāt tasmin māyayāpahṛtaṃ raṇe",
    "GE09ram_07_u:2157": " 7.029.029c mahendram amarāḥ sarve kiṃ nv etad iti cukruśuḥ",
    "GE09ram_07_u:2158": " 7.029.029e na hi dṛśyati vidyāvān māyayā yena nīyate",
    "GE09ram_07_u:2159": " 7.029.030a etasminn antare cāpi sarve suragaṇās tadā",
    "GE09ram_07_u:2160": " 7.029.030c abhyadravan susaṃkruddhā rāvaṇaṃ śastravṛṣṭibhiḥ",
    "GE09ram_07_u:2161": " 7.029.031a rāvaṇas tu samāsādya vasvādityamarudgaṇān",
    "GE09ram_07_u:2162": " 7.029.031c na śaśāka raṇe sthātuṃ na yoddhuṃ śastrapīḍitaḥ",
    "GE09ram_07_u:2163": " 7.029.032a taṃ tu dṛṣṭvā pariśrāntaṃ prahārair jarjaracchavim",
    "GE09ram_07_u:2164": " 7.029.032c rāvaṇiḥ pitaraṃ yuddhe 'darśanastho 'bravīd idam",
    "GE09ram_07_u:2165": " 7.029.033a āgaccha tāta gacchāvo nivṛttaṃ raṇakarma tat",
    "GE09ram_07_u:2166": " 7.029.033c jitaṃ te viditaṃ bho 'stu svastho bhava gatajvaraḥ",
    "GE09ram_07_u:2167": " 7.029.034a ayaṃ hi surasainyasya trailokyasya ca yaḥ prabhuḥ",
    "GE09ram_07_u:2168": " 7.029.034c sa gṛhīto mayā śakro bhagnamānāḥ surāḥ kṛtāḥ",
    "GE09ram_07_u:2169": " 7.029.035a yatheṣṭaṃ bhuṅkṣva trailokyaṃ nigṛhya ripum ojasā",
    "GE09ram_07_u:2170": " 7.029.035c vṛthā te kiṃ śramaṃ kṛtvā yuddhaṃ hi tava niṣphalam",
    "GE09ram_07_u:2171": " 7.029.036a sa daivatabalāt tasmān nivṛtto raṇakarmaṇaḥ",
    "GE09ram_07_u:2172": " 7.029.036c tac chrutvā rāvaṇer vākyaṃ svasthacetā daśānanaḥ",
    "GE09ram_07_u:2173": " 7.029.037a atha raṇavigatajvaraḥ prabhur;",
    "GE09ram_07_u:2174": " vijayam avāpya niśācarādhipaḥ",
    "GE09ram_07_u:2175": " 7.029.037c bhavanam abhi tato jagāma hṛṣṭaḥ;",
    "GE09ram_07_u:2176": " svasutam avāpya ca vākyam abravīt",
    "GE09ram_07_u:2177": " 7.029.038a atibalasadṛśaiḥ parākramais tair;",
    "GE09ram_07_u:2178": " mama kulamānavivardhanaṃ kṛtam",
    "GE09ram_07_u:2179": " 7.029.038c yad amarasamavikrama tvayā;",
    "GE09ram_07_u:2180": " tridaśapatis tridaśāś ca nirjitāḥ",
    "GE09ram_07_u:2181": " 7.029.039a tvaritam upanayasva vāsavaṃ;",
    "GE09ram_07_u:2182": " nagaram ito vraja sainyasaṃvṛtaḥ",
    "GE09ram_07_u:2183": " 7.029.039c aham api tava gacchato drutaṃ;",
    "GE09ram_07_u:2184": " saha sacivair anuyāmi pṛṣṭhataḥ",
    "GE09ram_07_u:2185": " 7.029.040a atha sa balavṛtaḥ savāhanas;",
    "GE09ram_07_u:2186": " tridaśapatiṃ parigṛhya rāvaṇiḥ",
    "GE09ram_07_u:2187": " 7.029.040c svabhavanam upagamya rākṣaso;",
    "GE09ram_07_u:2188": " muditamanā visasarja rākṣasān",
    "GE09ram_07_u:2189": " 7.030.001a jite mahendre 'tibale rāvaṇasya sutena vai",
    "GE09ram_07_u:2190": " 7.030.001c prajāpatiṃ puraskṛtya gatā laṅkāṃ surās tadā",
    "GE09ram_07_u:2191": " 7.030.002a taṃ rāvaṇaṃ samāsādya putrabhrātṛbhir āvṛtam",
    "GE09ram_07_u:2192": " 7.030.002c abravīd gagane tiṣṭhan sāntvapūrvaṃ prajāpatiḥ",
    "GE09ram_07_u:2193": " 7.030.003a vatsa rāvaṇa tuṣṭo 'smi tava putrasya saṃyuge",
    "GE09ram_07_u:2194": " 7.030.003c aho 'sya vikramaudāryaṃ tava tulyo 'dhiko 'pi vā",
    "GE09ram_07_u:2195": " 7.030.004a jitaṃ hi bhavatā sarvaṃ trailokyaṃ svena tejasā",
    "GE09ram_07_u:2196": " 7.030.004c kṛtā pratijñā saphalā prīto 'smi svasutena vai",
    "GE09ram_07_u:2197": " 7.030.005a ayaṃ ca putro 'tibalas tava rāvaṇarāvaṇiḥ",
    "GE09ram_07_u:2198": " 7.030.005c indrajit tv iti vikhyāto jagaty eṣa bhaviṣyati",
    "GE09ram_07_u:2199": " 7.030.006a balavāñ śatrunirjetā bhaviṣyaty eṣa rākṣasaḥ",
    "GE09ram_07_u:2200": " 7.030.006c yam āśritya tvayā rājan sthāpitās tridaśā vaśe",
    "GE09ram_07_u:2201": " 7.030.007a tan mucyatāṃ mahābāho mahendraḥ pākaśāsanaḥ",
    "GE09ram_07_u:2202": " 7.030.007c kiṃ cāsya mokṣaṇārthāya prayacchanti divaukasaḥ",
    "GE09ram_07_u:2203": " 7.030.008a athābravīn mahātejā indrajit samitiṃjayaḥ",
    "GE09ram_07_u:2204": " 7.030.008c amaratvam ahaṃ deva vṛṇomīhāsya mokṣaṇe",
    "GE09ram_07_u:2205": " 7.030.009a abravīt tu tadā devo rāvaṇiṃ kamalodbhavaḥ",
    "GE09ram_07_u:2206": " 7.030.009c nāsti sarvāmaratvaṃ hi keṣāṃ cit prāṇināṃ bhuvi",
    "GE09ram_07_u:2207": " 7.030.010a athābravīt sa tatrastham indrajit padmasaṃbhavam",
    "GE09ram_07_u:2208": " 7.030.010c śrūyatāṃ yā bhavet siddhiḥ śatakratuvimokṣaṇe",
    "GE09ram_07_u:2209": " 7.030.011a mameṣṭaṃ nityaśo deva havyaiḥ saṃpūjya pāvakam",
    "GE09ram_07_u:2210": " 7.030.011c saṃgrāmam avatartuṃ vai śatrunirjayakāṅkṣiṇaḥ",
    "GE09ram_07_u:2211": " 7.030.012a tasmiṃś ced asamāpte tu japyahome vibhāvasoḥ",
    "GE09ram_07_u:2212": " 7.030.012c yudhyeyaṃ deva saṃgrāme tadā me syād vināśanam",
    "GE09ram_07_u:2213": " 7.030.013a sarvo hi tapasā caiva vṛṇoty amaratāṃ pumān",
    "GE09ram_07_u:2214": " 7.030.013c vikrameṇa mayā tv etad amaratvaṃ pravartitam",
    "GE09ram_07_u:2215": " 7.030.014a evam astv iti taṃ prāha vākyaṃ devaḥ prajāpatiḥ",
    "GE09ram_07_u:2216": " 7.030.014c muktaś cendrajitā śakro gatāś ca tridivaṃ surāḥ",
    "GE09ram_07_u:2217": " 7.030.015a etasminn antare śakro dīno bhraṣṭāmbarasrajaḥ",
    "GE09ram_07_u:2218": " 7.030.015c rāma cintāparītātmā dhyānatatparatāṃ gataḥ",
    "GE09ram_07_u:2219": " 7.030.016a taṃ tu dṛṣṭvā tathābhūtaṃ prāha devaḥ prajāpatiḥ",
    "GE09ram_07_u:2220": " 7.030.016c śakrakrato kim utkaṇṭhāṃ karoṣi smara duṣkṛtam",
    "GE09ram_07_u:2221": " 7.030.017a amarendra mayā bahvyaḥ prajāḥ sṛṣṭāḥ purā prabho",
    "GE09ram_07_u:2222": " 7.030.017c ekavarṇāḥ samābhāṣā ekarūpāś ca sarvaśaḥ",
    "GE09ram_07_u:2223": " 7.030.018a tāsāṃ nāsti viśeṣo hi darśane lakṣaṇe 'pi vā",
    "GE09ram_07_u:2224": " 7.030.018c tato 'ham ekāgramanās tāḥ prajāḥ paryacintayam",
    "GE09ram_07_u:2225": " 7.030.019a so 'haṃ tāsāṃ viśeṣārthaṃ striyam ekāṃ vinirmame",
    "GE09ram_07_u:2226": " 7.030.019c yad yat prajānāṃ pratyaṅgaṃ viśiṣṭaṃ tat tad uddhṛtam",
    "GE09ram_07_u:2227": " 7.030.020a tato mayā rūpaguṇair ahalyā strī vinirmitā",
    "GE09ram_07_u:2228": " 7.030.020c ahalyety eva ca mayā tasyā nāma pravartitam",
    "GE09ram_07_u:2229": " 7.030.021a nirmitāyāṃ tu devendra tasyāṃ nāryāṃ surarṣabha",
    "GE09ram_07_u:2230": " 7.030.021c bhaviṣyatīti kasyaiṣā mama cintā tato 'bhavat",
    "GE09ram_07_u:2231": " 7.030.022a tvaṃ tu śakra tadā nārīṃ jānīṣe manasā prabho",
    "GE09ram_07_u:2232": " 7.030.022c sthānādhikatayā patnī mamaiṣeti puraṃdara",
    "GE09ram_07_u:2233": " 7.030.023a sā mayā nyāsabhūtā tu gautamasya mahātmanaḥ",
    "GE09ram_07_u:2234": " 7.030.023c nyastā bahūni varṣāṇi tena niryātitā ca sā",
    "GE09ram_07_u:2235": " 7.030.024a tatas tasya parijñāya mayā sthairyaṃ mahāmuneḥ",
    "GE09ram_07_u:2236": " 7.030.024c jñātvā tapasi siddhiṃ ca patnyarthaṃ sparśitā tadā",
    "GE09ram_07_u:2237": " 7.030.025a sa tayā saha dharmātmā ramate sma mahāmuniḥ",
    "GE09ram_07_u:2238": " 7.030.025c āsan nirāśā devās tu gautame dattayā tayā",
    "GE09ram_07_u:2239": " 7.030.026a tvaṃ kruddhas tv iha kāmātmā gatvā tasyāśramaṃ muneḥ",
    "GE09ram_07_u:2240": " 7.030.026c dṛṣṭavāṃś ca tadā tāṃ strīṃ dīptām agniśikhām iva",
    "GE09ram_07_u:2241": " 7.030.027a sā tvayā dharṣitā śakra kāmārtena samanyunā",
    "GE09ram_07_u:2242": " 7.030.027c dṛṣṭas tvaṃ ca tadā tena āśrame paramarṣiṇā",
    "GE09ram_07_u:2243": " 7.030.028a tataḥ kruddhena tenāsi śaptaḥ paramatejasā",
    "GE09ram_07_u:2244": " 7.030.028c gato 'si yena devendra daśābhāgaviparyayam",
    "GE09ram_07_u:2245": " 7.030.029a yasmān me dharṣitā patnī tvayā vāsava nirbhayam",
    "GE09ram_07_u:2246": " 7.030.029c tasmāt tvaṃ samare rājañ śatruhastaṃ gamiṣyasi",
    "GE09ram_07_u:2247": " 7.030.030a ayaṃ tu bhāvo durbuddhe yas tvayeha pravartitaḥ",
    "GE09ram_07_u:2248": " 7.030.030c mānuṣeṣv api sarveṣu bhaviṣyati na saṃśayaḥ",
    "GE09ram_07_u:2249": " 7.030.031a tatrādharmaḥ subalavān samutthāsyati yo mahān",
    "GE09ram_07_u:2250": " 7.030.031c tatrārdhaṃ tasya yaḥ kartā tvayy ardhaṃ nipatiṣyati",
    "GE09ram_07_u:2251": " 7.030.032a na ca te sthāvaraṃ sthānaṃ bhaviṣyati puraṃdara",
    "GE09ram_07_u:2252": " 7.030.032c etenādharmayogena yas tvayeha pravartitaḥ",
    "GE09ram_07_u:2253": " 7.030.033a yaś ca yaś ca surendraḥ syād dhruvaḥ sa na bhaviṣyati",
    "GE09ram_07_u:2254": " 7.030.033c eṣa śāpo mayā mukta ity asau tvāṃ tadābravīt",
    "GE09ram_07_u:2255": " 7.030.034a tāṃ tu bhāryāṃ vinirbhartsya so 'bravīt sumahātapāḥ",
    "GE09ram_07_u:2256": " 7.030.034c durvinīte vinidhvaṃsa mamāśramasamīpataḥ",
    "GE09ram_07_u:2257": " 7.030.035a rūpayauvanasaṃpannā yasmāt tvam anavasthitā",
    "GE09ram_07_u:2258": " 7.030.035c tasmād rūpavatī loke na tvam ekā bhaviṣyasi",
    "GE09ram_07_u:2259": " 7.030.036a rūpaṃ ca tat prajāḥ sarvā gamiṣyanti sudurlabham",
    "GE09ram_07_u:2260": " 7.030.036c yat tavedaṃ samāśritya vibhrame 'yam upasthitaḥ",
    "GE09ram_07_u:2261": " 7.030.037a tadā prabhṛti bhūyiṣṭhaṃ prajā rūpasamanvitāḥ",
    "GE09ram_07_u:2262": " 7.030.037c śāpotsargād dhi tasyedaṃ muneḥ sarvam upāgatam",
    "GE09ram_07_u:2263": " 7.030.038a tat smara tvaṃ mahābāho duṣkṛtaṃ yat tvayā kṛtam",
    "GE09ram_07_u:2264": " 7.030.038c yena tvaṃ grahaṇaṃ śatror gato nānyena vāsava",
    "GE09ram_07_u:2265": " 7.030.039a śīghraṃ yajasva yajñaṃ tvaṃ vaiṣṇavaṃ susamāhitaḥ",
    "GE09ram_07_u:2266": " 7.030.039c pāvitas tena yajñena yāsyasi tridivaṃ tataḥ",
    "GE09ram_07_u:2267": " 7.030.040a putraś ca tava devendra na vinaṣṭo mahāraṇe",
    "GE09ram_07_u:2268": " 7.030.040c nītaḥ saṃnihitaś caiva aryakeṇa mahodadhau",
    "GE09ram_07_u:2269": " 7.030.041a etac chrutvā mahendras tu yajñam iṣṭvā ca vaiṣṇavam",
    "GE09ram_07_u:2270": " 7.030.041c punas tridivam ākrāmad anvaśāsac ca devatāḥ",
    "GE09ram_07_u:2271": " 7.030.042a etad indrajito rāma balaṃ yat kīrtitaṃ mayā",
    "GE09ram_07_u:2272": " 7.030.042c nirjitas tena devendraḥ prāṇino 'nye ca kiṃ punaḥ",
    "GE09ram_07_u:2273": " 7.031.001a tato rāmo mahātejā vismayāt punar eva hi",
    "GE09ram_07_u:2274": " 7.031.001c uvāca praṇato vākyam agastyam ṛṣisattamam",
    "GE09ram_07_u:2275": " 7.031.002a bhagavan kiṃ tadā lokāḥ śūnyā āsan dvijottama",
    "GE09ram_07_u:2276": " 7.031.002c dharṣaṇāṃ yatra na prāpto rāvaṇo rākṣaseśvaraḥ",
    "GE09ram_07_u:2277": " 7.031.003a utāho hīnavīryās te babhuvuḥ pṛthivīkṣitaḥ",
    "GE09ram_07_u:2278": " 7.031.003c bahiṣkṛtā varāstraiś ca bahavo nirjitā nṛpāḥ",
    "GE09ram_07_u:2279": " 7.031.004a rāghavasya vacaḥ śrutvā agastyo bhagavān ṛṣiḥ",
    "GE09ram_07_u:2280": " 7.031.004c uvāca rāmaṃ prahasan pitāmaha iveśvaram",
    "GE09ram_07_u:2281": " 7.031.005a sa evaṃ bādhamānas tu pārthivān pārthivarṣabha",
    "GE09ram_07_u:2282": " 7.031.005c cacāra rāvaṇo rāma pṛthivyāṃ pṛthivīpate",
    "GE09ram_07_u:2283": " 7.031.006a tato māhiṣmatīṃ nāma purīṃ svargapurīprabhām",
    "GE09ram_07_u:2284": " 7.031.006c saṃprāpto yatra sāmnidhyaṃ paramaṃ vasuretasaḥ",
    "GE09ram_07_u:2285": " 7.031.007a tulya āsīn nṛpas tasya pratāpād vasuretasaḥ",
    "GE09ram_07_u:2286": " 7.031.007c arjuno nāma yasyāgniḥ śarakuṇḍe śayaḥ sadā",
    "GE09ram_07_u:2287": " 7.031.008a tam eva divasaṃ so 'tha haihayādhipatir balī",
    "GE09ram_07_u:2288": " 7.031.008c arjuno narmadāṃ rantuṃ gataḥ strībhiḥ saheśvaraḥ",
    "GE09ram_07_u:2289": " 7.031.009a rāvaṇo rākṣasendras tu tasyāmātyān apṛcchata",
    "GE09ram_07_u:2290": " 7.031.009c kvārjuno vo nṛpaḥ so 'dya śīghram ākhyātum arhatha",
    "GE09ram_07_u:2291": " 7.031.010a rāvaṇo 'ham anuprāpto yuddhepsur nṛvareṇa tu",
    "GE09ram_07_u:2292": " 7.031.010c mamāgamanam avyagrair yuṣmābhiḥ saṃnivedyatām",
    "GE09ram_07_u:2293": " 7.031.011a ity evaṃ rāvaṇenoktās te 'mātyāḥ suvipaścitaḥ",
    "GE09ram_07_u:2294": " 7.031.011c abruvan rākṣasapatim asāmnidhyaṃ mahīpateḥ",
    "GE09ram_07_u:2295": " 7.031.012a śrutvā viśravasaḥ putraḥ paurāṇām arjunaṃ gatam",
    "GE09ram_07_u:2296": " 7.031.012c apasṛtyāgato vindhyaṃ himavatsaṃnibhaṃ girim",
    "GE09ram_07_u:2297": " 7.031.013a sa tam abhram ivāviṣṭam udbhrāntam iva medinīm",
    "GE09ram_07_u:2298": " 7.031.013c apaśyad rāvaṇo vindhyam ālikhantam ivāmbaram",
    "GE09ram_07_u:2299": " 7.031.014a sahasraśikharopetaṃ siṃhādhyuṣitakandaram",
    "GE09ram_07_u:2300": " 7.031.014c prapāta patitaiḥ śītaiḥ sāṭṭahāsam ivāmbubhiḥ",
    "GE09ram_07_u:2301": " 7.031.015a devadānavagandharvaiḥ sāpsarogaṇakiṃnaraiḥ",
    "GE09ram_07_u:2302": " 7.031.015c sāha strībhiḥ krīḍamānaiḥ svargabhūtaṃ mahocchrayam",
    "GE09ram_07_u:2303": " 7.031.016a nadībhiḥ syandamānābhir agatipratimaṃ jalam",
    "GE09ram_07_u:2304": " 7.031.016c sphuṭībhiś calajihvābhir vamantam iva viṣṭhitam",
    "GE09ram_07_u:2305": " 7.031.017a ulkāvantaṃ darīvantaṃ himavatsaṃnibhaṃ girim",
    "GE09ram_07_u:2306": " 7.031.017c paśyamānas tato vindhyaṃ rāvaṇo narmadāṃ yayau",
    "GE09ram_07_u:2307": " 7.031.018a calopalajalāṃ puṇyāṃ paścimodadhigāminīm",
    "GE09ram_07_u:2308": " 7.031.018c mahiṣaiḥ sṛmaraiḥ siṃhaiḥ śārdūlarkṣagajottamaiḥ",
    "GE09ram_07_u:2309": " 7.031.018e uṣṇābhitaptais tṛṣitaiḥ saṃkṣobhitajalāśayām",
    "GE09ram_07_u:2310": " 7.031.019a cakravākaiḥ sakāraṇḍaiḥ sahaṃsajalakukkuṭaiḥ",
    "GE09ram_07_u:2311": " 7.031.019c sārasaiś ca sadāmattaiḥ kokūjadbhiḥ samāvṛtām",
    "GE09ram_07_u:2312": " 7.031.020a phulladrumakṛtottaṃsāṃ cakravākayugastanīm",
    "GE09ram_07_u:2313": " 7.031.020c vistīrṇapulinaśroṇīṃ haṃsāvalisumekhalām",
    "GE09ram_07_u:2314": " 7.031.021a puṣpareṇvanuliptāṅgīṃ jalaphenāmalāṃśukām",
    "GE09ram_07_u:2315": " 7.031.021c jalāvagāhasaṃsparśāṃ phullotpalaśubhekṣaṇām",
    "GE09ram_07_u:2316": " 7.031.022a puṣpakād avaruhyāśu narmadāṃ saritāṃ varām",
    "GE09ram_07_u:2317": " 7.031.022c iṣṭām iva varāṃ nārīm avagāhya daśānanaḥ",
    "GE09ram_07_u:2318": " 7.031.023a sa tasyāḥ puline ramye nānākusumaśobhite",
    "GE09ram_07_u:2319": " 7.031.023c upopaviṣṭaḥ sacivaiḥ sārdhaṃ rākṣasapuṃgavaḥ",
    "GE09ram_07_u:2320": " 7.031.023e narmadā darśajaṃ harṣam āptavān rākṣaseśvaraḥ",
    "GE09ram_07_u:2321": " 7.031.024a tataḥ salīlaṃ prahasān rāvaṇo rākṣasādhipaḥ",
    "GE09ram_07_u:2322": " 7.031.024c uvāca sacivāṃs tatra mārīcaśukasāraṇān",
    "GE09ram_07_u:2323": " 7.031.025a eṣa raśmisahasreṇa jagat kṛtveva kāñcanam",
    "GE09ram_07_u:2324": " 7.031.025c tīkṣṇatāpakaraḥ sūryo nabhaso madhyam āsthitaḥ",
    "GE09ram_07_u:2325": " 7.031.025e mām āsīnaṃ viditveha candrāyāti divākaraḥ",
    "GE09ram_07_u:2326": " 7.031.026a narmadā jalaśītaś ca sugandhiḥ śramanāaśanaḥ",
    "GE09ram_07_u:2327": " 7.031.026c madbhayād anilo hy eṣa vāty asau susamāhitaḥ",
    "GE09ram_07_u:2328": " 7.031.027a iyaṃ cāpi saricchreṣṭhā narmadā narma vardhinī",
    "GE09ram_07_u:2329": " 7.031.027c līnamīnavihaṃgormiḥ sabhayevāṅganā sthitā",
    "GE09ram_07_u:2330": " 7.031.028a tad bhavantaḥ kṣatāḥ śastrair nṛpair indrasamair yudhi",
    "GE09ram_07_u:2331": " 7.031.028c candanasya raseneva rudhireṇa samukṣitāḥ",
    "GE09ram_07_u:2332": " 7.031.029a te yūyam avagāhadhvaṃ narmadāṃ śarmadāṃ nṛṇām",
    "GE09ram_07_u:2333": " 7.031.029c mahāpadmamukhā mattā gaṅgām iva mahāgajāḥ",
    "GE09ram_07_u:2334": " 7.031.030a asyāṃ snātvā mahānadyāṃ pāpmānaṃ vipramokṣyatha",
    "GE09ram_07_u:2335": " 7.031.031a aham apy atra puline śaradindusamaprabhe",
    "GE09ram_07_u:2336": " 7.031.031c puṣpopaharaṃ śanakaiḥ kariṣyāmi umāpateḥ",
    "GE09ram_07_u:2337": " 7.031.032a rāvaṇenaivam uktās tu mārīcaśukasāraṇāḥ",
    "GE09ram_07_u:2338": " 7.031.032c samahodaradhūmrākṣā narmadām avagāhire",
    "GE09ram_07_u:2339": " 7.031.033a rākṣasendragajais tais tu kṣobhyate narmadā nadī",
    "GE09ram_07_u:2340": " 7.031.033c vāmanāñjanapadmādyair gaṅgā iva mahāgajaiḥ",
    "GE09ram_07_u:2341": " 7.031.034a tatas te rākṣasāaḥ snātvā narmadāyā varāmbhasi",
    "GE09ram_07_u:2342": " 7.031.034c uttīrya puṣpāṇy ājahrur balyarthaṃ rāvaṇasya tu",
    "GE09ram_07_u:2343": " 7.031.035a narmadā puline ramye śubhrābhrasadṛśaprabhe",
    "GE09ram_07_u:2344": " 7.031.035c rākṣasendrair muhūrtena kṛtaḥ puṣpamayo giriḥ",
    "GE09ram_07_u:2345": " 7.031.036a puṣpeṣūpahṛteṣv eva rāvaṇo rākṣaseśvaraḥ",
    "GE09ram_07_u:2346": " 7.031.036c avatīrṇo nadīṃ snātuṃ gaṅgām iva mahāgajaḥ",
    "GE09ram_07_u:2347": " 7.031.037a tatra snātvā ca vidhivaj japtvā japyam anuttamam",
    "GE09ram_07_u:2348": " 7.031.037c narmadā salilāt tasmād uttatāra sa rāvaṇaḥ",
    "GE09ram_07_u:2349": " 7.031.038a rāvaṇaṃ prāñjaliṃ yāntam anvayuḥ saptarākṣasāḥ",
    "GE09ram_07_u:2350": " 7.031.038c yatra yatra sa yāti sma rāvaṇo rākṣasādhipaḥ",
    "GE09ram_07_u:2351": " 7.031.038e jāmbūnadamayaṃ liṅgaṃ tatra tatra sma nīyate",
    "GE09ram_07_u:2352": " 7.031.039a vālukavedimadhye tu tal liṅgaṃ sthāpya rāvaṇaḥ",
    "GE09ram_07_u:2353": " 7.031.039c arcayām āsa gandhaiś ca puṣpaiś cāmṛtagandhibhiḥ",
    "GE09ram_07_u:2354": " 7.031.040a tataḥ satām ārtiharaṃ haraṃ paraṃ;",
    "GE09ram_07_u:2355": " varapradaṃ candramayūkhabhūṣaṇam",
    "GE09ram_07_u:2356": " 7.031.040c samarcayitvā sa niśācaro jagau;",
    "GE09ram_07_u:2357": " prasārya hastān praṇanarta cāyatān",
    "GE09ram_07_u:2358": " 7.032.001a narmadā puline yatra rākṣasendraḥ sa rāvaṇaḥ",
    "GE09ram_07_u:2359": " 7.032.001c puṣpopahāraṃ kurute tasmād deśād adūrataḥ",
    "GE09ram_07_u:2360": " 7.032.002a arjuno jayatāṃ śreṣṭho māhiṣmatyāḥ patiḥ prabhuḥ",
    "GE09ram_07_u:2361": " 7.032.002c krīḍite saha nārībhir narmadātoyam āśritaḥ",
    "GE09ram_07_u:2362": " 7.032.003a tāsāṃ madhyagato rāja rarāja sa tato 'rjunaḥ",
    "GE09ram_07_u:2363": " 7.032.003c kareṇūnāṃ sahasrasya madhyastha iva kuñjaraḥ",
    "GE09ram_07_u:2364": " 7.032.004a jijñāsuḥ sa tu bāhūnāṃ sahasrasyottamaṃ balam",
    "GE09ram_07_u:2365": " 7.032.004c rurodha narmadā vegaṃ bāhubhiḥ sa tadārjunaḥ",
    "GE09ram_07_u:2366": " 7.032.005a kārtavīryabhujāsetuṃ taj jalaṃ prāpya nirmalam",
    "GE09ram_07_u:2367": " 7.032.005c kūlāpahāraṃ kurvāṇaṃ pratisrotaḥ pradhāvati",
    "GE09ram_07_u:2368": " 7.032.006a samīnanakramakaraḥ sapuṣpakuśasaṃstaraḥ",
    "GE09ram_07_u:2369": " 7.032.006c sa narmadāmbhaso vegaḥ prāvṛṭkāla ivābabhau",
    "GE09ram_07_u:2370": " 7.032.007a sa vegaḥ kārtavīryeṇa saṃpreṣiṭa ivāmbhasaḥ",
    "GE09ram_07_u:2371": " 7.032.007c puṣpopahāraṃ tat sarvaṃ rāvaṇasya jahāra ha",
    "GE09ram_07_u:2372": " 7.032.008a rāvaṇo 'rdhasamāptaṃ tu utsṛjya niyamaṃ tadā",
    "GE09ram_07_u:2373": " 7.032.008c narmadāṃ paśyate kāntāṃ pratikūlāṃ yathā priyām",
    "GE09ram_07_u:2374": " 7.032.009a paścimena tu taṃ dṛṣṭvā sāgarodgārasaṃnibham",
    "GE09ram_07_u:2375": " 7.032.009c vardhantam ambhaso vegaṃ pūrvām āśāṃ praviśya tu",
    "GE09ram_07_u:2376": " 7.032.010a tato 'nudbhrāntaśakunāṃ svābhāvye parame sthitām",
    "GE09ram_07_u:2377": " 7.032.010c nirvikārāṅganābhāsāṃ paśyate rāvaṇo nadīm",
    "GE09ram_07_u:2378": " 7.032.011a savyetarakarāṅgulyā saśabdaṃ ca daśānanaḥ",
    "GE09ram_07_u:2379": " 7.032.011c vegaprabhavam anveṣṭuṃ so 'diśac chukasāraṇau",
    "GE09ram_07_u:2380": " 7.032.012a tau tu rāvaṇasaṃdiṣṭau bhrātarau śukasāraṇau",
    "GE09ram_07_u:2381": " 7.032.012c vyomāntaracarau vīrau prasthitau paścimonmukhau",
    "GE09ram_07_u:2382": " 7.032.013a ardhayojanamātraṃ tu gatvā tau tu niśācarau",
    "GE09ram_07_u:2383": " 7.032.013c paśyetāṃ puruṣaṃ toye krīḍantaṃ sahayoṣitam",
    "GE09ram_07_u:2384": " 7.032.014a bṛhatsālapratīkaśaṃ toyavyākulamūrdhajam",
    "GE09ram_07_u:2385": " 7.032.014c madaraktāntanayanaṃ madanākāravarcasaṃ",
    "GE09ram_07_u:2386": " 7.032.015a nadīṃ bāhusahasreṇa rundhantam arimardanam",
    "GE09ram_07_u:2387": " 7.032.015c giriṃ pādasahasreṇa rundhantam iva medinīm",
    "GE09ram_07_u:2388": " 7.032.016a bālānāṃ varanārīṇāṃ sahasreṇābhisaṃvṛtam",
    "GE09ram_07_u:2389": " 7.032.016c samadānāṃ kareṇūnāṃ sahasreṇeva kuñjaram",
    "GE09ram_07_u:2390": " 7.032.017a tam adbhutatamaṃ dṛṣṭvā rākṣasau śukasāraṇau",
    "GE09ram_07_u:2391": " 7.032.017c saṃnivṛttāv upāgamya rāvaṇaṃ tam athocatuḥ",
    "GE09ram_07_u:2392": " 7.032.018a bṛhatsālapratīkāśaḥ ko 'py asau rākṣaseśvara",
    "GE09ram_07_u:2393": " 7.032.018c narmadāṃ rodhavad ruddhvā krīḍāpayati yoṣitaḥ",
    "GE09ram_07_u:2394": " 7.032.019a tena bāhusahasreṇa saṃniruddhajalā nadī",
    "GE09ram_07_u:2395": " 7.032.019c sāgarodgārasaṃkāśān udgārān sṛjate muhuḥ",
    "GE09ram_07_u:2396": " 7.032.020a ity evaṃ bhāṣamāṇau tau niśamya śukasāraṇau",
    "GE09ram_07_u:2397": " 7.032.020c rāvaṇo 'rjuna ity uktvā uttasthau yuddhalālasaḥ",
    "GE09ram_07_u:2398": " 7.032.021a arjunābhimukhe tasmin prasthite rākṣaseśvare",
    "GE09ram_07_u:2399": " 7.032.021c sakṛd eva kṛto rāvaḥ saraktaḥ preṣito ghanaiḥ",
    "GE09ram_07_u:2400": " 7.032.022a mahodaramahāpārśvadhūmrākṣaśukasāraṇaiḥ",
    "GE09ram_07_u:2401": " 7.032.022c saṃvṛto rākṣasendras tu tatrāgād yatra so 'rjunaḥ",
    "GE09ram_07_u:2402": " 7.032.023a nātidīrgheṇa kālena sa tato rākṣaso balī",
    "GE09ram_07_u:2403": " 7.032.023c taṃ narmadā hradaṃ bhīmam ājagāmāñjanaprabhaḥ",
    "GE09ram_07_u:2404": " 7.032.024a sa tatra strīparivṛtaṃ vāśitābhir iva dvipam",
    "GE09ram_07_u:2405": " 7.032.024c narendraṃ paśyate rājā rākṣasānāṃ tadārjunam",
    "GE09ram_07_u:2406": " 7.032.025a sa roṣād raktanayano rākṣasendro baloddhataḥ",
    "GE09ram_07_u:2407": " 7.032.025c ity evam arjunāmātyān āha gambhīrayā girā",
    "GE09ram_07_u:2408": " 7.032.026a amātyāḥ kṣipram ākhyāta haihayasya nṛpasya vai",
    "GE09ram_07_u:2409": " 7.032.026c yuddhārthaṃ samanuprāpto rāvaṇo nāma nāmataḥ",
    "GE09ram_07_u:2410": " 7.032.027a rāvaṇasya vacaḥ śrutvā mantriṇo 'thārjunasya te",
    "GE09ram_07_u:2411": " 7.032.027c uttasthuḥ sāyudhās taṃ ca rāvaṇaṃ vākyam abruvan",
    "GE09ram_07_u:2412": " 7.032.028a yuddhasya kālo vijñātaḥ sādhu bhoḥ sādhu rāvaṇa",
    "GE09ram_07_u:2413": " 7.032.028c yaḥ kṣībaṃ strīvṛtaṃ caiva yoddhum icchasi no nṛpam",
    "GE09ram_07_u:2414": " 7.032.028e vāśitāmadhyagaṃ mattaṃ śārdūla iva kuñjaram",
    "GE09ram_07_u:2415": " 7.032.029a kṣamasvādya daśagrīva uṣyatāṃ rajanī tvayā",
    "GE09ram_07_u:2416": " 7.032.029c yuddhaśraddhā tu yady asti śvas tāta samare 'rjunam",
    "GE09ram_07_u:2417": " 7.032.030a yadi vāpi tvarā tubhyaṃ yuddhatṛṣṇāsamāvṛtā",
    "GE09ram_07_u:2418": " 7.032.030c nihatyāsmāṃs tato yuddham arjunenopayāsyasi",
    "GE09ram_07_u:2419": " 7.032.031a tatas te rāvaṇāmātyair amātyāḥ pārthivasya tu",
    "GE09ram_07_u:2420": " 7.032.031c sūditāś cāpi te yuddhe bhakṣitāś ca bubhukṣitaiḥ",
    "GE09ram_07_u:2421": " 7.032.032a tato halahalāśabdo narmadā tira ābabhau",
    "GE09ram_07_u:2422": " 7.032.032c arjunasyānuyātrāṇāṃ rāvaṇasya ca mantriṇām",
    "GE09ram_07_u:2423": " 7.032.033a iṣubhis tomaraiḥ śūlair vajrakalpaiḥ sakarṣaṇaiḥ",
    "GE09ram_07_u:2424": " 7.032.033c sarāvaṇān ardayantaḥ samantāt samabhidrutāḥ",
    "GE09ram_07_u:2425": " 7.032.034a haihayādhipayodhānāṃ vega āsīt sudāruṇaḥ",
    "GE09ram_07_u:2426": " 7.032.034c sanakramīnamakarasamudrasyeva nisvanaḥ",
    "GE09ram_07_u:2427": " 7.032.035a rāvaṇasya tu te 'mātyāḥ prahastaśukasāraṇāḥ",
    "GE09ram_07_u:2428": " 7.032.035c kārtavīryabalaṃ kruddhā nirdahanty agnitejasaḥ",
    "GE09ram_07_u:2429": " 7.032.036a arjunāya tu tat karma rāvaṇasya samantriṇaḥ",
    "GE09ram_07_u:2430": " 7.032.036c krīḍamānāya kathitaṃ puruṣair dvārarakṣibhiḥ",
    "GE09ram_07_u:2431": " 7.032.037a uktvā na bhetavyam iti strījanaṃ sa tato 'rjunaḥ",
    "GE09ram_07_u:2432": " 7.032.037c uttatāra jalāt tasmād gaṅgātoyād ivāñjanaḥ",
    "GE09ram_07_u:2433": " 7.032.038a krodhadūṣitanetras tu sa tato 'rjuna pāvakaḥ",
    "GE09ram_07_u:2434": " 7.032.038c prajajvāla mahāghoro yugānta iva pāvakaḥ",
    "GE09ram_07_u:2435": " 7.032.039a sa tūrṇataram ādāya varahemāṅgado gadām",
    "GE09ram_07_u:2436": " 7.032.039c abhidravati rakṣāṃsi tamāṃsīva divākaraḥ",
    "GE09ram_07_u:2437": " 7.032.040a bāhuvikṣepakaraṇāṃ samudyamya mahāgadām",
    "GE09ram_07_u:2438": " 7.032.040c gāruḍaṃ vegam āsthāya āpapātaiva so 'rjunaḥ",
    "GE09ram_07_u:2439": " 7.032.041a tasya margaṃ samāvṛtya vindhyo 'rkasyeva parvataḥ",
    "GE09ram_07_u:2440": " 7.032.041c sthito vindhya ivākampyaḥ prahasto musalāyudhaḥ",
    "GE09ram_07_u:2441": " 7.032.042a tato 'sya musalaṃ ghoraṃ lohabaddhaṃ madoddhataḥ",
    "GE09ram_07_u:2442": " 7.032.042c prahastaḥ preṣayan kruddho rarāsa ca yathāmbudaḥ",
    "GE09ram_07_u:2443": " 7.032.043a tasyāgre musalasyāgnir aśokāpīḍasaṃnibhaḥ",
    "GE09ram_07_u:2444": " 7.032.043c prahastakaramuktasya babhūva pradahann iva",
    "GE09ram_07_u:2445": " 7.032.044a ādhāvamānaṃ musalaṃ kārtavīryas tadārjunaḥ",
    "GE09ram_07_u:2446": " 7.032.044c nipuṇaṃ vañcayām āsa sagado gajavikramaḥ",
    "GE09ram_07_u:2447": " 7.032.045a tatas tam abhidudrāva prahastaṃ haihayādhipaḥ",
    "GE09ram_07_u:2448": " 7.032.045c bhrāmayāṇo gadāṃ gurvīṃ pañcabāhuśatocchrayām",
    "GE09ram_07_u:2449": " 7.032.046a tenāhato 'tivegena prahasto gadayā tadā",
    "GE09ram_07_u:2450": " 7.032.046c nipapāta sthitaḥ śailo vajrivajrahato yathā",
    "GE09ram_07_u:2451": " 7.032.047a prahastaṃ patitaṃ dṛṣṭvā mārīcaśukasāaraṇāḥ",
    "GE09ram_07_u:2452": " 7.032.047c samahodaradhūmrākṣā apasṛptā raṇājirāt",
    "GE09ram_07_u:2453": " 7.032.048a apakrānteṣv amātyeṣu prahaste ca nipātite",
    "GE09ram_07_u:2454": " 7.032.048c rāvaṇo 'bhyadravat tūrṇam arjunaṃ nṛpasattamam",
    "GE09ram_07_u:2455": " 7.032.049a sahasrabāhos tad yuddhaṃ viṃśadbāhoś ca dāruṇam",
    "GE09ram_07_u:2456": " 7.032.049c nṛparākṣasayos tatra ārabdhaṃ lomaharṣaṇam",
    "GE09ram_07_u:2457": " 7.032.050a sāgarāv iva saṃkṣubdhau calamūlāv ivācalau",
    "GE09ram_07_u:2458": " 7.032.050c tejoyuktāv ivādityau pradahantāv ivānalau",
    "GE09ram_07_u:2459": " 7.032.051a baloddhatau yathā nāgau vāśitārthe yathā vṛṣau",
    "GE09ram_07_u:2460": " 7.032.051c meghāv iva vinardantau siṃhāv iva balotkaṭau",
    "GE09ram_07_u:2461": " 7.032.052a rudrakālāv iva kruddhau tau tathā rākṣasārjunau",
    "GE09ram_07_u:2462": " 7.032.052c parasparaṃ gadābhyāṃ tau tāḍayām āsatur bhṛśam",
    "GE09ram_07_u:2463": " 7.032.053a vajraprahārān acalā yathā ghorān viṣehire",
    "GE09ram_07_u:2464": " 7.032.053c gadāprahārāṃs tadvat tau sahete nararākṣasau",
    "GE09ram_07_u:2465": " 7.032.054a yathāśaniravebhyas tu jāyate vai pratiśrutiḥ",
    "GE09ram_07_u:2466": " 7.032.054c tathā tābhyāṃ gadāpātair diśaḥ sarvāḥ pratiśrutāḥ",
    "GE09ram_07_u:2467": " 7.032.055a arjunasya gadā sā tu pātyamānāhitorasi",
    "GE09ram_07_u:2468": " 7.032.055c kāñcanābhaṃ nabhaś cakre vidyutsaudāmanī yathā",
    "GE09ram_07_u:2469": " 7.032.056a tathaiva rāvaṇenāpi pātyamānā muhur muhuḥ",
    "GE09ram_07_u:2470": " 7.032.056c arjunorasi nirbhāti gadolkeva mahāgirau",
    "GE09ram_07_u:2471": " 7.032.057a nārjunaḥ khedam āpnoti na rākṣasagaṇeśvaraḥ",
    "GE09ram_07_u:2472": " 7.032.057c samam āsīt tayor yuddhaṃ yathā pūrvaṃ balīndrayoḥ",
    "GE09ram_07_u:2473": " 7.032.058a śṛṅgair maharṣabhau yadvad dantāgrair iva kuñjarau",
    "GE09ram_07_u:2474": " 7.032.058c parasparaṃ vinighnantau nararākṣasasattamau",
    "GE09ram_07_u:2475": " 7.032.059a tato 'rjunena kruddhena sarvaprāṇena sā gadā",
    "GE09ram_07_u:2476": " 7.032.059c stanayor antare muktā rāvaṇasya mahāhave",
    "GE09ram_07_u:2477": " 7.032.060a varadānakṛtatrāṇe sā gadā rāvaṇorasi",
    "GE09ram_07_u:2478": " 7.032.060c durbaleva yathā senā dvidhābhūtāpatat kṣitau",
    "GE09ram_07_u:2479": " 7.032.061a sa tv arjunapramuktena gadāpātena rāvaṇaḥ",
    "GE09ram_07_u:2480": " 7.032.061c apāsarpad dhanurmātraṃ niṣasāada ca niṣṭanan",
    "GE09ram_07_u:2481": " 7.032.062a sa vihvalaṃ tad ālakṣya daśagrīvaṃ tato 'rjunaḥ",
    "GE09ram_07_u:2482": " 7.032.062c sahasā pratijagrāha garutmān iva pannagam",
    "GE09ram_07_u:2483": " 7.032.063a sa taṃ bāhusahasreṇa balād gṛhya daśānanam",
    "GE09ram_07_u:2484": " 7.032.063c babandha balavān rājā baliṃ nārāyaṇo yathā",
    "GE09ram_07_u:2485": " 7.032.064a badhyamāne daśagrīve siddhacāraṇadevatāḥ",
    "GE09ram_07_u:2486": " 7.032.064c sādhvīti vādinaḥ puṣpaiḥ kiranty arjunamūrdhani",
    "GE09ram_07_u:2487": " 7.032.065a vyāghro mṛgam ivādāya siṃharāḍ iva dantinam",
    "GE09ram_07_u:2488": " 7.032.065c rarāsa haihayo rājā harṣād ambudavan muhuḥ",
    "GE09ram_07_u:2489": " 7.032.066a prahastas tu samāśvasto dṛṣṭvā baddhaṃ daśānanam",
    "GE09ram_07_u:2490": " 7.032.066c saha tai rākasaiḥ kruddha abhidudrāva pārthivam",
    "GE09ram_07_u:2491": " 7.032.067a naktaṃcarāṇāṃ vegas tu teṣām āpatatāṃ babhau",
    "GE09ram_07_u:2492": " 7.032.067c uddhṛta ātapāpāye samudrāṇām ivādbhutaḥ",
    "GE09ram_07_u:2493": " 7.032.068a muñca muñceti bhāṣantas tiṣṭha tiṣṭheti cāsakṛt",
    "GE09ram_07_u:2494": " 7.032.068c musalāni ca śūlāni utsasarjus tadārjune",
    "GE09ram_07_u:2495": " 7.032.069a aprāptāny eva tāny āśu asaṃbhrāntas tadārjunaḥ",
    "GE09ram_07_u:2496": " 7.032.069c āyudhāny amarārīṇāṃ jagrāha ripusūdanaḥ",
    "GE09ram_07_u:2497": " 7.032.070a tatas tair eva rakṣāṃsi durdharaiḥ pravarāyudhaiḥ",
    "GE09ram_07_u:2498": " 7.032.070c bhittvā vidrāvayām āsa vāyur ambudharān iva",
    "GE09ram_07_u:2499": " 7.032.071a rākṣasāṃs trāsayitvā tu kārtavīryārjunas tadā",
    "GE09ram_07_u:2500": " 7.032.071c rāvaṇaṃ gṛhya nagaraṃ praviveśa suhṛdvṛtaḥ",
    "GE09ram_07_u:2501": " 7.032.072a sa kīryamāṇaḥ kusumākṣatotkarair;",
    "GE09ram_07_u:2502": " dvijaiḥ sapauraiḥ puruhūtasaṃnibhaḥ",
    "GE09ram_07_u:2503": " 7.032.072c tadārjunaḥ saṃpraviveśa tāṃ purīṃ;",
    "GE09ram_07_u:2504": " baliṃ nigṛhyaiva sahasralocanaḥ",
    "GE09ram_07_u:2505": " 7.033.001a rāvaṇagrahaṇaṃ tat tu vāyugrahaṇasaṃnibham",
    "GE09ram_07_u:2506": " 7.033.001c ṛṣiḥ pulastyaḥ śuśrāva kathitaṃ divi daivataiḥ",
    "GE09ram_07_u:2507": " 7.033.002a tataḥ putrasutasnehāt kampyamāno mahādhṛtiḥ",
    "GE09ram_07_u:2508": " 7.033.002c māhiṣmatīpatiṃ draṣṭum ājagāma mahān ṛṣiḥ",
    "GE09ram_07_u:2509": " 7.033.003a sa vāyumārgam āsthāya vāyutulyagatir dvijaḥ",
    "GE09ram_07_u:2510": " 7.033.003c purīṃ māhiṣmatīṃ prāpto manaḥsaṃtāpavikramaḥ",
    "GE09ram_07_u:2511": " 7.033.004a so 'marāvatisaṃkāśāṃ hṛṣṭapuṣṭajanāvṛtām",
    "GE09ram_07_u:2512": " 7.033.004c praviveśa purīṃ brahmā indrasyevāmarāvatīm",
    "GE09ram_07_u:2513": " 7.033.005a pādacāram ivādityaṃ niṣpatantaṃ sudurdṛśam",
    "GE09ram_07_u:2514": " 7.033.005c tatas te pratyabhijñāya arjunāya nyavedayan",
    "GE09ram_07_u:2515": " 7.033.006a pulastya iti taṃ śrutvā vacanaṃ haihayādhipaḥ",
    "GE09ram_07_u:2516": " 7.033.006c śirasy añjalim uddhṛtya pratyudgacchad dvijottamam",
    "GE09ram_07_u:2517": " 7.033.007a purohito 'sya gṛhyārghyaṃ madhuparkaṃ tathāiva ca",
    "GE09ram_07_u:2518": " 7.033.007c purastāt prayayau rājña indrasyeva bṛhaspatiḥ",
    "GE09ram_07_u:2519": " 7.033.008a tatas tam ṛṣim āyāntam udyantam iva bhāskaram",
    "GE09ram_07_u:2520": " 7.033.008c arjuno dṛśya saṃprāptaṃ vavandendra iveśvaram",
    "GE09ram_07_u:2521": " 7.033.009a sa tasya madhuparkaṃ ca pādyam arghyaṃ ca dāpayan",
    "GE09ram_07_u:2522": " 7.033.009c pulastyam āha rājendro harṣagadgadayā girā",
    "GE09ram_07_u:2523": " 7.033.010a adyeyam amarāvatyā tulyā māhiṣmatī kṛtā",
    "GE09ram_07_u:2524": " 7.033.010c adyāhaṃ tu dvijendrendra yasmāt paśyāmi durdṛśam",
    "GE09ram_07_u:2525": " 7.033.011a adya me kuśalaṃ deva adya me kulam uddhṛtam",
    "GE09ram_07_u:2526": " 7.033.011c yat te devagaṇair vandyau vande 'haṃ caraṇāv imau",
    "GE09ram_07_u:2527": " 7.033.012a idaṃ rājyam ime putrā ime dārā ime vayam",
    "GE09ram_07_u:2528": " 7.033.012c brahman kiṃ kurma kiṃ kāryam ājñāpayatu no bhavān",
    "GE09ram_07_u:2529": " 7.033.013a taṃ dharme 'gniṣu bhṛtyeṣu śivaṃ pṛṣṭvātha pārthivam",
    "GE09ram_07_u:2530": " 7.033.013c pulastyovāca rājānaṃ haihayānāṃ tadārjunam",
    "GE09ram_07_u:2531": " 7.033.014a rājendrāmalapadmākṣapūrṇacandranibhānana",
    "GE09ram_07_u:2532": " 7.033.014c atulaṃ te balaṃ yena daśagrīvas tvayā jitaḥ",
    "GE09ram_07_u:2533": " 7.033.015a bhayād yasyāvatiṣṭhetāṃ niṣpandau sāgarānilau",
    "GE09ram_07_u:2534": " 7.033.015c so 'yam adya tvayā baddhaḥ pautro me 'tīvadurjayaḥ",
    "GE09ram_07_u:2535": " 7.033.016a tat putraka yaśaḥ sphītaṃ nāma viśrāvitaṃ tvayā",
    "GE09ram_07_u:2536": " 7.033.016c madvākyād yācyamāno 'dya muñca vatsa daśānanam",
    "GE09ram_07_u:2537": " 7.033.017a pulastyājñāṃ sa gṛhyātha akiṃcanavaco 'rjunaḥ",
    "GE09ram_07_u:2538": " 7.033.017c mumoca pārthivendrendro rākṣasendraṃ prahṛṣṭavat",
    "GE09ram_07_u:2539": " 7.033.018a sa taṃ pramuktvā tridaśārim arjunaḥ;",
    "GE09ram_07_u:2540": " prapūjya divyābharaṇasragambaraiḥ",
    "GE09ram_07_u:2541": " 7.033.018c ahiṃsākaṃ sakhyam upetya sāgnikaṃ;",
    "GE09ram_07_u:2542": " praṇamya sa brahmasutaṃ gṛhaṃ yayau",
    "GE09ram_07_u:2543": " 7.033.019a pulastyenāpi saṃgamya rākṣasendraḥ pratāpavān",
    "GE09ram_07_u:2544": " 7.033.019c pariṣvaṅgakṛtātithyo lajjamāno visarjitaḥ",
    "GE09ram_07_u:2545": " 7.033.020a pitāmahasutaś cāpi pulastyo munisattamaḥ",
    "GE09ram_07_u:2546": " 7.033.020c mocayitvā daśagrīvaṃ brahmalokaṃ jagāma saḥ",
    "GE09ram_07_u:2547": " 7.033.021a evaṃ sa rāvaṇaḥ prāptaḥ kārtavīryāt tu dharṣaṇāt",
    "GE09ram_07_u:2548": " 7.033.021c pulastyavacanāc cāpi punar mokṣam avāptavān",
    "GE09ram_07_u:2549": " 7.033.022a evaṃ balibhyo balinaḥ santi rāghavanandana",
    "GE09ram_07_u:2550": " 7.033.022c nāvajñā parataḥ kāryā ya icchec chreya ātmanaḥ",
    "GE09ram_07_u:2551": " 7.033.023a tataḥ sa rājā piśitāśanānāṃ;",
    "GE09ram_07_u:2552": " sahasrabāhor upalabhya maitrīm",
    "GE09ram_07_u:2553": " 7.033.023c punar narāṇāṃ kadanaṃ cakāra;",
    "GE09ram_07_u:2554": " cacāra sarvāṃ pṛthivīṃ ca darpāt",
    "GE09ram_07_u:2555": " 7.034.001a arjunena vimuktas tu rāvaṇo rākṣasādhipaḥ",
    "GE09ram_07_u:2556": " 7.034.001c cacāra pṛthivīṃ sarvām anirviṇṇas tathā kṛtaḥ",
    "GE09ram_07_u:2557": " 7.034.002a rākṣasaṃ vā manuṣyaṃ vā śṛṇute yaṃ balādhikam",
    "GE09ram_07_u:2558": " 7.034.002c rāvaṇas taṃ samāsādya yuddhe hvayati darpitaḥ",
    "GE09ram_07_u:2559": " 7.034.003a tataḥ kadā cit kiṣkindhāṃ nagarīṃ vālipālitām",
    "GE09ram_07_u:2560": " 7.034.003c gatvāhvayati yuddhāya vālinaṃ hemamālinam",
    "GE09ram_07_u:2561": " 7.034.004a tatas taṃ vānarāmātyas tāras tārāpitā prabhuḥ",
    "GE09ram_07_u:2562": " 7.034.004c uvāca rāvaṇaṃ vākyaṃ yuddhaprepsum upāgatam",
    "GE09ram_07_u:2563": " 7.034.005a rākṣasendra gato vālī yas te pratibalo bhavet",
    "GE09ram_07_u:2564": " 7.034.005c nānyaḥ pramukhataḥ sthātuṃ tava śaktaḥ plavaṃgamaḥ",
    "GE09ram_07_u:2565": " 7.034.006a caturbhyo 'pi samudrebhyaḥ saṃdhyām anvāsya rāvaṇa",
    "GE09ram_07_u:2566": " 7.034.006c imaṃ muhūrtam āyāti vālī tiṣṭha muhūrtakam",
    "GE09ram_07_u:2567": " 7.034.007a etān asthicayān paśya ya ete śaṅkhapāṇḍurāḥ",
    "GE09ram_07_u:2568": " 7.034.007c yuddhārthinām ime rājan vānarādhipatejasā",
    "GE09ram_07_u:2569": " 7.034.008a yad vāmṛtarasaḥ pītas tvayā rāvaṇarākṣasa",
    "GE09ram_07_u:2570": " 7.034.008c tathā vālinam āsādya tadantaṃ tava jīvitam",
    "GE09ram_07_u:2571": " 7.034.009a atha vā tvarase martuṃ gaccha dakṣiṇasāgaram",
    "GE09ram_07_u:2572": " 7.034.009c vālinaṃ drakṣyase tatra bhūmiṣṭham iva bhāskaram",
    "GE09ram_07_u:2573": " 7.034.010a sa tu tāraṃ vinirbhartsya rāvaṇo rākṣaseśvaraḥ",
    "GE09ram_07_u:2574": " 7.034.010c puṣpakaṃ tat samāruhya prayayau dakṣiṇārṇavam",
    "GE09ram_07_u:2575": " 7.034.011a tatra hemagiriprakhyaṃ taruṇārkanibhānanam",
    "GE09ram_07_u:2576": " 7.034.011c rāvaṇo vālinaṃ dṛṣṭvā saṃdhyopāsanatatparam",
    "GE09ram_07_u:2577": " 7.034.012a puṣpakād avaruhyātha rāvaṇo 'ñjanasaṃnibhaḥ",
    "GE09ram_07_u:2578": " 7.034.012c grahītuṃ vālinaṃ tūrṇaṃ niḥśabdapadam ādravat",
    "GE09ram_07_u:2579": " 7.034.013a yadṛcchayonmīlayatā vālināpi sa rāvaṇaḥ",
    "GE09ram_07_u:2580": " 7.034.013c pāpābhiprāyavān dṛṣṭaś cakāra na ca saṃbhramam",
    "GE09ram_07_u:2581": " 7.034.014a śaśam ālakṣya siṃho vā pannagaṃ garuḍo yathā",
    "GE09ram_07_u:2582": " 7.034.014c na cintayati taṃ vālī rāvaṇaṃ pāpaniścayam",
    "GE09ram_07_u:2583": " 7.034.015a jighṛkṣamāṇam adyainaṃ rāvaṇaṃ pāpabuddhinam",
    "GE09ram_07_u:2584": " 7.034.015c kakṣāvalambinaṃ kṛtvā gamiṣyāmi mahārṇavān",
    "GE09ram_07_u:2585": " 7.034.016a drakṣyanty ariṃ mamāṅkasthaṃ sraṃsitorukarāmbaram",
    "GE09ram_07_u:2586": " 7.034.016c lambamānaṃ daśagrīvaṃ garuḍasyeva pannagam",
    "GE09ram_07_u:2587": " 7.034.017a ity evaṃ matim āsthāya vālī karṇam upāśritaḥ",
    "GE09ram_07_u:2588": " 7.034.017c japan vai naigamān mantrāṃs tasthau parvatarāḍ iva",
    "GE09ram_07_u:2589": " 7.034.018a tāv anyonyaṃ jighṛkṣantau harirākṣasapārthivau",
    "GE09ram_07_u:2590": " 7.034.018c prayatnavantau tat karma īhatur baladarpitau",
    "GE09ram_07_u:2591": " 7.034.019a hastagrāhyaṃ tu taṃ matvā pādaśabdena rāvaṇam",
    "GE09ram_07_u:2592": " 7.034.019c parāṅmukho 'pi jagrāha vālī sarpam ivāṇḍajaḥ",
    "GE09ram_07_u:2593": " 7.034.020a grahītukāmaṃ taṃ gṛhya rakṣasām īśvaraṃ hariḥ",
    "GE09ram_07_u:2594": " 7.034.020c kham utpapāta vegena kṛtvā kakṣāvalambinam",
    "GE09ram_07_u:2595": " 7.034.021a sa taṃ pīḍdayamānas tu vitudantaṃ nakhair muhuḥ",
    "GE09ram_07_u:2596": " 7.034.021c jahāra rāvaṇaṃ vālī pavanas toyadaṃ yathā",
    "GE09ram_07_u:2597": " 7.034.022a atha te rākṣasāmātyā hriyamāṇe daśānane",
    "GE09ram_07_u:2598": " 7.034.022c mumokṣayiṣavo ghorā ravamāṇā hy abhidravan",
    "GE09ram_07_u:2599": " 7.034.023a anvīyamānas tair vālī bhrājate 'mbaramadhyagaḥ",
    "GE09ram_07_u:2600": " 7.034.023c anvīyamāno meghaughair ambarastha ivāṃśumān",
    "GE09ram_07_u:2601": " 7.034.024a te 'śaknuvantaḥ saṃprāptaṃ vālinaṃ rākṣasottamāḥ",
    "GE09ram_07_u:2602": " 7.034.024c tasya bāhūruvegena pariśrāntaḥ patanti ca",
    "GE09ram_07_u:2603": " 7.034.025a vālimārgād apākrāman parvatendrā hi gacchataḥ",
    "GE09ram_07_u:2604": " 7.034.026a apakṣigaṇasaṃpāto vānarendro mahājavaḥ",
    "GE09ram_07_u:2605": " 7.034.026c kramaśaḥ sāgarān sarvān saṃdhyākālam avandata",
    "GE09ram_07_u:2606": " 7.034.027a sabhājyamāno bhūtais tu khecaraiḥ khecaro hariḥ",
    "GE09ram_07_u:2607": " 7.034.027c paścimaṃ sāgaraṃ vālī ājagāma sarāvaṇaḥ",
    "GE09ram_07_u:2608": " 7.034.028a tatra saṃdhyām upāsitvā snātvā japtvā ca vānaraḥ",
    "GE09ram_07_u:2609": " 7.034.028c uttaraṃ sāgaraṃ prāyād vahamāno daśānanam",
    "GE09ram_07_u:2610": " 7.034.029a uttare sāgare saṃdhyām upāsitvā daśānanam",
    "GE09ram_07_u:2611": " 7.034.029c vahamāno 'gamad vālī pūrvam ambumahānidhim",
    "GE09ram_07_u:2612": " 7.034.030a tatrāpi saṃdhyām anvāsya vāsaviḥ sa harīśvaraḥ",
    "GE09ram_07_u:2613": " 7.034.030c kiṣkindhābhimukho gṛhya rāvaṇaṃ punar āgamat",
    "GE09ram_07_u:2614": " 7.034.031a caturṣv api samudreṣu saṃdhyām anvāsya vānaraḥ",
    "GE09ram_07_u:2615": " 7.034.031c rāvaṇodvahanaśrāntaḥ kiṣkindhopavane 'patat",
    "GE09ram_07_u:2616": " 7.034.032a rāvaṇaṃ tu mumocātha svakakṣāt kapisattamaḥ",
    "GE09ram_07_u:2617": " 7.034.032c kutas tvam iti covāca prahasan rāvaṇaṃ prati",
    "GE09ram_07_u:2618": " 7.034.033a vismayaṃ tu mahad gatvā śramalokanirīkṣaṇaḥ",
    "GE09ram_07_u:2619": " 7.034.033c rākṣaseśo harīśaṃ tam idaṃ vacanam abravīt",
    "GE09ram_07_u:2620": " 7.034.034a vānarendra mahendrābha rākṣasendro 'smi rāvaṇaḥ",
    "GE09ram_07_u:2621": " 7.034.034c yuddhepsur ahaṃ saṃprāptaḥ sa cādyāsāditas tvayā",
    "GE09ram_07_u:2622": " 7.034.035a aho balam aho vīryam aho gambhīratā ca te",
    "GE09ram_07_u:2623": " 7.034.035c yenāhaṃ paśuvad gṛhya bhrāmitaś caturo 'rṇavān",
    "GE09ram_07_u:2624": " 7.034.036a evam aśrāntavad vīra śīghram eva ca vānara",
    "GE09ram_07_u:2625": " 7.034.036c māṃ caivodvahamānas tu ko 'nyo vīraḥ kramiṣyati",
    "GE09ram_07_u:2626": " 7.034.037a trayāṇām eva bhūtānāṃ gatir eṣā plavaṃgama",
    "GE09ram_07_u:2627": " 7.034.037c mano'nilasuparṇānāṃ tava vā nātra saṃśayaḥ",
    "GE09ram_07_u:2628": " 7.034.038a so 'haṃ dṛṣṭabalas tubhyam icchāmi haripuṃgava",
    "GE09ram_07_u:2629": " 7.034.038c tvayā saha ciraṃ sakhyaṃ susnigdhaṃ pāvakāgrataḥ",
    "GE09ram_07_u:2630": " 7.034.039a dārāḥ putrāḥ puraṃ rāṣṭraṃ bhogācchādanabhojanam",
    "GE09ram_07_u:2631": " 7.034.039c sarvam evāvibhaktaṃ nau bhaviṣyati harīśvara",
    "GE09ram_07_u:2632": " 7.034.040a tataḥ prajvālayitvāgniṃ tāv ubhau harirākṣasau",
    "GE09ram_07_u:2633": " 7.034.040c bhrātṛtvam upasaṃpannau pariṣvajya parasparam",
    "GE09ram_07_u:2634": " 7.034.041a anyonyaṃ lambitakarau tatas tau harirākṣasau",
    "GE09ram_07_u:2635": " 7.034.041c kiṣkindhāṃ viśatur hṛṣṭau siṃhau giriguhām iva",
    "GE09ram_07_u:2636": " 7.034.042a sa tatra māsam uṣitaḥ sugrīva iva rāvaṇaḥ",
    "GE09ram_07_u:2637": " 7.034.042c amātyair āgatair nīcas trailokyotsādanārthibhiḥ",
    "GE09ram_07_u:2638": " 7.034.043a evam etat purāvṛttaṃ vālinā rāvaṇaḥ prabho",
    "GE09ram_07_u:2639": " 7.034.043c dharṣitaś ca kṛtaś cāpi bhrātā pāvakasaṃnidhau",
    "GE09ram_07_u:2640": " 7.034.044a balam apratimaṃ rāma vālino 'bhavad uttamam",
    "GE09ram_07_u:2641": " 7.034.044c so 'pi tayā vinirdagdhaḥ śalabho vahninā yathā",
    "GE09ram_07_u:2642": " 7.035.001a apṛcchata tato rāmo dakṣiṇāśālayaṃ munim",
    "GE09ram_07_u:2643": " 7.035.001c prāñjalir vinayopeta idam āha vaco 'rthavat",
    "GE09ram_07_u:2644": " 7.035.002a atulaṃ balam etābhyāṃ vālino rāvaṇasya ca",
    "GE09ram_07_u:2645": " 7.035.002c na tv etau hanumadvīryaiḥ samāv iti matir mama",
    "GE09ram_07_u:2646": " 7.035.003a śauryaṃ dākṣyaṃ balaṃ dhairyaṃ prājñatā nayasādhanam",
    "GE09ram_07_u:2647": " 7.035.003c vikramaś ca prabhāvaś ca hanūmati kṛtālayāḥ",
    "GE09ram_07_u:2648": " 7.035.004a dṛṣṭvodadhiṃ viṣīdantīṃ tadaiṣa kapivāhinīm",
    "GE09ram_07_u:2649": " 7.035.004c samāśvāsya kapīn bhūyo yojanānāṃ śataṃ plutaḥ",
    "GE09ram_07_u:2650": " 7.035.005a dharṣayitvā purīṃ laṅkāṃ rāvaṇāntaḥpuraṃ tathā",
    "GE09ram_07_u:2651": " 7.035.005c dṛṣṭvā saṃbhāṣitā cāpi sītā viśvāsitā tathā",
    "GE09ram_07_u:2652": " 7.035.006a senāgragā mantrisutāḥ kiṃkarā rāvaṇātmajaḥ",
    "GE09ram_07_u:2653": " 7.035.006c ete hanumatā tatra ekena vinipātitāḥ",
    "GE09ram_07_u:2654": " 7.035.007a bhūyo bandhād vimuktena saṃbhāṣitvā daśānanam",
    "GE09ram_07_u:2655": " 7.035.007c laṅkā bhasmīkṛtā tena pāvakeneva medinī",
    "GE09ram_07_u:2656": " 7.035.008a na kālasya na śakrasya na viṣṇor vittapasya ca",
    "GE09ram_07_u:2657": " 7.035.008c karmāṇi tāni śrūyante yāni yuddhe hanūmataḥ",
    "GE09ram_07_u:2658": " 7.035.009a etasya bāhuvīryeṇa laṅkā sītā ca lakṣmaṇaḥ",
    "GE09ram_07_u:2659": " 7.035.009c prāpto mayā jayaś caiva rājyaṃ mitrāṇi bāndhavāḥ",
    "GE09ram_07_u:2660": " 7.035.010a hanūmān yadi me na syād vānarādhipateḥ sakhā",
    "GE09ram_07_u:2661": " 7.035.010c pravṛttam api ko vettuṃ jānakyāḥ śaktimān bhavet",
    "GE09ram_07_u:2662": " 7.035.011a kimarthaṃ vālī caitena sugrīvapriyakāmyayā",
    "GE09ram_07_u:2663": " 7.035.011c tadā vaire samutpanne na dagdho vīrudho yathā",
    "GE09ram_07_u:2664": " 7.035.012a na hi veditavān manye hanūmān ātmano balam",
    "GE09ram_07_u:2665": " 7.035.012c yad dṛṣṭavāñ jīviteṣṭaṃ kliśyantaṃ vānarādhipam",
    "GE09ram_07_u:2666": " 7.035.013a etan me bhagavan sarvaṃ hanūmati mahāmune",
    "GE09ram_07_u:2667": " 7.035.013c vistareṇa yathātattvaṃ kathayāmarapūjita",
    "GE09ram_07_u:2668": " 7.035.014a rāghavasya vacaḥ śrutvā hetuyuktam ṛṣis tataḥ",
    "GE09ram_07_u:2669": " 7.035.014c hanūmataḥ samakṣaṃ tam idaṃ vacanam abravīt",
    "GE09ram_07_u:2670": " 7.035.015a satyam etad raghuśreṣṭha yad bravīṣi hanūmataḥ",
    "GE09ram_07_u:2671": " 7.035.015c na bale vidyate tulyo na gatau na matau paraḥ",
    "GE09ram_07_u:2672": " 7.035.016a amoghaśāpaiḥ śāpas tu datto 'sya ṛṣibhiḥ purā",
    "GE09ram_07_u:2673": " 7.035.016c na veditā balaṃ yena balī sann arimardanaḥ",
    "GE09ram_07_u:2674": " 7.035.017a bālye 'py etena yat karma kṛtaṃ rāma mahābala",
    "GE09ram_07_u:2675": " 7.035.017c tan na varṇayituṃ śakyam atibālatayāsya te",
    "GE09ram_07_u:2676": " 7.035.018a yadi vāsti tv abhiprāyas tac chrotuṃ tava rāghava",
    "GE09ram_07_u:2677": " 7.035.018c samādhāya matiṃ rāma niśāmaya vadāmy aham",
    "GE09ram_07_u:2678": " 7.035.019a sūryadattavarasvarṇaḥ sumerur nāma parvataḥ",
    "GE09ram_07_u:2679": " 7.035.019c yatra rājyaṃ praśāsty asya keṣarī nāma vai pitā",
    "GE09ram_07_u:2680": " 7.035.020a tasya bhāryā babhūveṣṭā hy añjaneti pariśrutā",
    "GE09ram_07_u:2681": " 7.035.020c janayām āsa tasyāṃ vai vāyur ātmajam uttamam",
    "GE09ram_07_u:2682": " 7.035.021a śāliśūkasamābhāsaṃ prāsūtemaṃ tadāñjanā",
    "GE09ram_07_u:2683": " 7.035.021c phalāny āhartukāmā vai niṣkrāntā gahane carā",
    "GE09ram_07_u:2684": " 7.035.022a eṣa mātur viyogāc ca kṣudhayā ca bhṛśārditaḥ",
    "GE09ram_07_u:2685": " 7.035.022c ruroda śiśur atyarthaṃ śiśuḥ śarabharāḍ iva",
    "GE09ram_07_u:2686": " 7.035.023a tatodyantaṃ vivasvantaṃ japā puṣpotkaropamam",
    "GE09ram_07_u:2687": " 7.035.023c dadṛśe phalalobhāc ca utpapāta raviṃ prati",
    "GE09ram_07_u:2688": " 7.035.024a bālārkābhimukho bālo bālārka iva mūrtimān",
    "GE09ram_07_u:2689": " 7.035.024c grahītukāmo bālārkaṃ plavate 'mbaramadhyagaḥ",
    "GE09ram_07_u:2690": " 7.035.025a etasmin plavanāne tu śiśubhāve hanūmati",
    "GE09ram_07_u:2691": " 7.035.025c devadānavasiddhānāṃ vismayaḥ sumahān abhūt",
    "GE09ram_07_u:2692": " 7.035.026a nāpy evaṃ vegavān vāyur garuḍo na manas tathā",
    "GE09ram_07_u:2693": " 7.035.026c yathāyaṃ vāyuputras tu kramate 'mbaram uttamam",
    "GE09ram_07_u:2694": " 7.035.027a yadi tāvac chiśor asya īdṛśau gativikramau",
    "GE09ram_07_u:2695": " 7.035.027c yauvanaṃ balam āsādya kathaṃ vego bhaviṣyati",
    "GE09ram_07_u:2696": " 7.035.028a tam anuplavate vāyuḥ plavantaṃ putram ātmanaḥ",
    "GE09ram_07_u:2697": " 7.035.028c sūryadāhabhayād rakṣaṃs tuṣāracayaśītalaḥ",
    "GE09ram_07_u:2698": " 7.035.029a bahuyojanasāhasraṃ kramaty eṣa tato 'mbaram",
    "GE09ram_07_u:2699": " 7.035.029c pitur balāc ca bālyāc ca bhāskarābhyāśam āgataḥ",
    "GE09ram_07_u:2700": " 7.035.030a śiśur eṣa tv adoṣajña iti matvā divākaraḥ",
    "GE09ram_07_u:2701": " 7.035.030c kāryaṃ cātra samāyattam ity evaṃ na dadāha saḥ",
    "GE09ram_07_u:2702": " 7.035.031a yam eva divasaṃ hy eṣa grahītuṃ bhāskaraṃ plutaḥ",
    "GE09ram_07_u:2703": " 7.035.031c tam eva divasaṃ rāhur jighṛkṣati divākaram",
    "GE09ram_07_u:2704": " 7.035.032a anena ca parāmṛṣṭo rāma sūryarathopati",
    "GE09ram_07_u:2705": " 7.035.032c apakrāntas tatas trasto rāhuś candrārkamardanaḥ",
    "GE09ram_07_u:2706": " 7.035.033a sa indrabhavanaṃ gatvā saroṣaḥ siṃhikāsutaḥ",
    "GE09ram_07_u:2707": " 7.035.033c abravīd bhrukuṭīṃ kṛtvā devaṃ devagaṇair vṛtam",
    "GE09ram_07_u:2708": " 7.035.034a bubhukṣāpanayaṃ dattvā candrārkau mama vāsava",
    "GE09ram_07_u:2709": " 7.035.034c kim idaṃ tat tvayā dattam anyasya balavṛtrahan",
    "GE09ram_07_u:2710": " 7.035.035a adyāhaṃ parvakāle tu jighṛkṣuḥ sūryam āgataḥ",
    "GE09ram_07_u:2711": " 7.035.035c athānyo rāhur āsādya jagrāha sahasā ravim",
    "GE09ram_07_u:2712": " 7.035.036a sa rāhor vacanaṃ śrutvā vāsavaḥ saṃbhramānvitaḥ",
    "GE09ram_07_u:2713": " 7.035.036c utpapātāsanaṃ hitvā udvahan kāñcanasrajam",
    "GE09ram_07_u:2714": " 7.035.037a tataḥ kailāsakūṭābhaṃ caturdantaṃ madasravam",
    "GE09ram_07_u:2715": " 7.035.037c śṛṅgārakāriṇaṃ prāṃṣuṃ svarṇaghaṇṭāṭṭahāsinam",
    "GE09ram_07_u:2716": " 7.035.038a indraḥ karīndram āruhya rāhuṃ kṛtvā puraḥsaram",
    "GE09ram_07_u:2717": " 7.035.038c prāyād yatrābhavat sūryaḥ sahānena hanūmatā",
    "GE09ram_07_u:2718": " 7.035.039a athātirabhasenāgād rāhur utsṛjya vāsavam",
    "GE09ram_07_u:2719": " 7.035.039c anena ca sa vai dṛṣṭa ādhāvañ śailakūṭavat",
    "GE09ram_07_u:2720": " 7.035.040a tataḥ sūryaṃ samutsṛjya rāhum evam avekṣya ca",
    "GE09ram_07_u:2721": " 7.035.040c utpapāta punar vyoma grahītuṃ siṃhikā sutam",
    "GE09ram_07_u:2722": " 7.035.041a utsṛjyārkam imaṃ rāma ādhāvantaṃ plavaṃgamam",
    "GE09ram_07_u:2723": " 7.035.041c dṛṣṭvā rāhuḥ parāvṛtya mukhaśeṣaḥ parāṅmukhaḥ",
    "GE09ram_07_u:2724": " 7.035.042a indram āśaṃsamānas tu trātāraṃ siṃhikāsutaḥ",
    "GE09ram_07_u:2725": " 7.035.042c indra indreti saṃtrāsān muhur muhur abhāṣata",
    "GE09ram_07_u:2726": " 7.035.043a rāhor vikrośamānasya prāg evālakṣitaḥ svaraḥ",
    "GE09ram_07_u:2727": " 7.035.043c śrutvendrovāca māṃ bhaiṣīr ayam enaṃ nihanmy aham",
    "GE09ram_07_u:2728": " 7.035.044a airāvataṃ tato dṛṣṭvā mahat tad idam ity api",
    "GE09ram_07_u:2729": " 7.035.044c phalaṃ taṃ hastirājānam abhidudrāva mārutiḥ",
    "GE09ram_07_u:2730": " 7.035.045a tadāsya dhāvato rūpam airāvatajighṛkṣayā",
    "GE09ram_07_u:2731": " 7.035.045c muhūrtam abhavad ghoram indrāgnyor iva bhāsvaram",
    "GE09ram_07_u:2732": " 7.035.046a evam ādhāvamānaṃ tu nātikruddhaḥ śacīpatiḥ",
    "GE09ram_07_u:2733": " 7.035.046c hastāntenātimuktena kuliśenābhyatāḍayat",
    "GE09ram_07_u:2734": " 7.035.047a tato girau papātaiṣa indravajrābhitāḍitaḥ",
    "GE09ram_07_u:2735": " 7.035.047c patamānasya caitasya vāmo hanur abhajyata",
    "GE09ram_07_u:2736": " 7.035.048a tasmiṃs tu patite bāle vajratāḍanavihvale",
    "GE09ram_07_u:2737": " 7.035.048c cukrodhendrāya pavanaḥ prajānām aśivāya ca",
    "GE09ram_07_u:2738": " 7.035.049a viṇmūtrāśayam āvṛtya prajāsv antargataḥ prabhuḥ",
    "GE09ram_07_u:2739": " 7.035.049c rurodha sarvabhūtāni yathā varṣāṇi vāsavaḥ",
    "GE09ram_07_u:2740": " 7.035.050a vāyuprakopād bhūtāni nirucchvāsāni sarvataḥ",
    "GE09ram_07_u:2741": " 7.035.050c saṃdhibhir bhajyamānāni kāṣṭhabhūtāni jajñire",
    "GE09ram_07_u:2742": " 7.035.051a niḥsvadhaṃ nirvaṣaṭkāraṃ niṣkriyaṃ dharmavarjitam",
    "GE09ram_07_u:2743": " 7.035.051c vāyuprakopāt trailokyaṃ nirayastham ivābabhau",
    "GE09ram_07_u:2744": " 7.035.052a tataḥ prajāḥ sagandharvāḥ sadevāsuramānuṣāḥ",
    "GE09ram_07_u:2745": " 7.035.052c prajāpatiṃ samādhāvann asukhārtāḥ sukhaiṣiṇaḥ",
    "GE09ram_07_u:2746": " 7.035.053a ūcuḥ prāñjalayo devā darodaranibhodarāḥ",
    "GE09ram_07_u:2747": " 7.035.053c tvayā sma bhagavan sṛṣṭāḥ prajānātha caturvidhāḥ",
    "GE09ram_07_u:2748": " 7.035.054a tvayā datto 'yam asmākam āyuṣaḥ pavanaḥ patiḥ",
    "GE09ram_07_u:2749": " 7.035.054c so 'smān prāṇeśvaro bhūtvā kasmād eṣo 'dya sattama",
    "GE09ram_07_u:2750": " 7.035.055a rurodha duḥkhaṃ janayann antaḥpura iva striyaḥ",
    "GE09ram_07_u:2751": " 7.035.055c tasmāt tvāṃ śaraṇaṃ prāptā vāyunopahatā vibho",
    "GE09ram_07_u:2752": " 7.035.056a vāyusaṃrodhajaṃ duḥkham idaṃ no nuda śatruhan",
    "GE09ram_07_u:2753": " 7.035.057a etat prajānāṃ śrutvā tu prajānāthaḥ prajāpatiḥ",
    "GE09ram_07_u:2754": " 7.035.057c kāraṇād iti tān uktvā prajāḥ punar abhāṣata",
    "GE09ram_07_u:2755": " 7.035.058a yasmin vaḥ kāraṇe vāyuś cukrodha ca rurodha ca",
    "GE09ram_07_u:2756": " 7.035.058c prajāḥ śṛṇudhvaṃ tat sarvaṃ śrotavyaṃ cātmanaḥ kṣamam",
    "GE09ram_07_u:2757": " 7.035.059a putras tasyāmareśena indreṇādya nipātitaḥ",
    "GE09ram_07_u:2758": " 7.035.059c rāhor vacanam ājñāya rājñā vaḥ kopito 'nilaḥ",
    "GE09ram_07_u:2759": " 7.035.060a aśarīraḥ śarīreṣu vāyuś carati pālayan",
    "GE09ram_07_u:2760": " 7.035.060c śarīraṃ hi vinā vāyuṃ samatāṃ yāti reṇubhiḥ",
    "GE09ram_07_u:2761": " 7.035.061a vāyuḥ prāṇāḥ sukhaṃ vāyur vāyuḥ sarvam idaṃ jagat",
    "GE09ram_07_u:2762": " 7.035.061c vāyunā saṃparityaktaṃ na sukhaṃ vindate jagat",
    "GE09ram_07_u:2763": " 7.035.062a adyaiva ca parityaktaṃ vāyunā jagad āyuṣā",
    "GE09ram_07_u:2764": " 7.035.062c adyaiveme nirucchvāsāḥ kāṣṭhakuḍyopamāḥ sthitāḥ",
    "GE09ram_07_u:2765": " 7.035.063a tad yāmas tatra yatrāste māruto rukprado hi vaḥ",
    "GE09ram_07_u:2766": " 7.035.063c mā vināśaṃ gamiṣyāma aprasādyāditeḥ sutam",
    "GE09ram_07_u:2767": " 7.035.064a tataḥ prajābhiḥ sahitaḥ prajāpatiḥ;",
    "GE09ram_07_u:2768": " sadevagandharvabhujaṃgaguhyakaḥ",
    "GE09ram_07_u:2769": " 7.035.064c jagāma tatrāsyati yatra mārutaḥ;",
    "GE09ram_07_u:2770": " sutaṃ surendrābhihataṃ pragṛhya saḥ",
    "GE09ram_07_u:2771": " 7.035.065a tato 'rkavaiśvānarakāñcanaprabhaṃ;",
    "GE09ram_07_u:2772": " sutaṃ tadotsaṅgagataṃ sadā gateḥ",
    "GE09ram_07_u:2773": " 7.035.065c caturmukho vīkṣya kṛpām athākarot;",
    "GE09ram_07_u:2774": " sadevasiddharṣibhujaṃgarākṣasaḥ",
    "GE09ram_07_u:2775": " 7.036.001a tataḥ pitāmahaṃ dṛṣṭvā vāyuḥ putravadhārditaḥ",
    "GE09ram_07_u:2776": " 7.036.001c śiśukaṃ taṃ samādāya uttasthau dhātur agrataḥ",
    "GE09ram_07_u:2777": " 7.036.002a calatkuṇḍalamaulisraktapanīyavibhūṣaṇaḥ",
    "GE09ram_07_u:2778": " 7.036.002c pādayor nyapatad vāyus tisro' vasthāya vedhase",
    "GE09ram_07_u:2779": " 7.036.003a taṃ tu vedavidādyas tu lambābharaṇaśobhinā",
    "GE09ram_07_u:2780": " 7.036.003c vāyum utthāpya hastena śiśuṃ taṃ parimṛṣṭavān",
    "GE09ram_07_u:2781": " 7.036.004a spṛṣṭamātras tataḥ so 'tha salīlaṃ padmajanmanā",
    "GE09ram_07_u:2782": " 7.036.004c jalasiktaṃ yathā sasyaṃ punar jīvitam āptavān",
    "GE09ram_07_u:2783": " 7.036.005a prāṇavantam imaṃ dṛṣṭvā prāṇo gandhavaho mudā",
    "GE09ram_07_u:2784": " 7.036.005c cacāra sarvabhūteṣu saṃniruddhaṃ yathāpurā",
    "GE09ram_07_u:2785": " 7.036.006a marudrogavinirmuktāḥ prajā vai muditābhavan",
    "GE09ram_07_u:2786": " 7.036.006c śītavātavinirmuktāḥ padminya iva sāmbujāḥ",
    "GE09ram_07_u:2787": " 7.036.007a tatas triyugmas trikakut tridhāmā tridaśārcitaḥ",
    "GE09ram_07_u:2788": " 7.036.007c uvāca devatā brahmā mārutapriyakāmyayā",
    "GE09ram_07_u:2789": " 7.036.008a bho mahendrāgnivaruṇadhaneśvaramaheśvarāḥ",
    "GE09ram_07_u:2790": " 7.036.008c jānatām api tat sarvaṃ hitaṃ vakṣyāmi śrūyatām",
    "GE09ram_07_u:2791": " 7.036.009a anena śiśunā kāryaṃ kartavyaṃ vo bhaviṣyati",
    "GE09ram_07_u:2792": " 7.036.009c dadatāsya varān sarve mārutasyāsya tuṣṭidān",
    "GE09ram_07_u:2793": " 7.036.010a tataḥ sahasranayanaḥ prītiraktaḥ śubhānanaḥ",
    "GE09ram_07_u:2794": " 7.036.010c kuśe śayamayīṃ mālāṃ samutkṣipyedam abravīt",
    "GE09ram_07_u:2795": " 7.036.011a matkarotsṛṣṭavajreṇa hanur asya yathā kṣataḥ",
    "GE09ram_07_u:2796": " 7.036.011c nāmnaiṣa kapiśārdūlo bhavitā hanumān iti",
    "GE09ram_07_u:2797": " 7.036.012a aham evāsya dāsyāmi paramaṃ varam uttamam",
    "GE09ram_07_u:2798": " 7.036.012c ataḥ prabhṛti vajrasya mamāvadhyo bhaviṣyati",
    "GE09ram_07_u:2799": " 7.036.013a mārtāṇḍas tv abravīt tatra bhagavāṃs timirāpahaḥ",
    "GE09ram_07_u:2800": " 7.036.013c tejaso 'sya madīyasya dadāmi śatikāṃ kalām",
    "GE09ram_07_u:2801": " 7.036.014a yadā tu śāstrāṇy adhyetuṃ śaktir asya bhaviṣyati",
    "GE09ram_07_u:2802": " 7.036.014c tadāsya śāstraṃ dāsyāmi yena vāgmī bhaviṣyati",
    "GE09ram_07_u:2803": " 7.036.015a varuṇaś ca varaṃ prādān nāsya mṛtyur bhaviṣyati",
    "GE09ram_07_u:2804": " 7.036.015c varṣāyutaśatenāpi matpāśād udakād api",
    "GE09ram_07_u:2805": " 7.036.016a yamo 'pi daṇḍāvadhyatvam arogatvaṃ ca nityaśaḥ",
    "GE09ram_07_u:2806": " 7.036.016c diśate 'sya varaṃ tuṣṭa aviṣādaṃ ca saṃyuge",
    "GE09ram_07_u:2807": " 7.036.017a gadeyaṃ māmikā nainaṃ saṃyugeṣu vadhiṣyati",
    "GE09ram_07_u:2808": " 7.036.017c ity evaṃ varadaḥ prāha tadā hy ekākṣipiṅgalaḥ",
    "GE09ram_07_u:2809": " 7.036.018a matto madāyudhānāṃ ca na vadhyo 'yaṃ bhaviṣyati",
    "GE09ram_07_u:2810": " 7.036.018c ity evaṃ śaṃkareṇāpi datto 'sya paramo varaḥ",
    "GE09ram_07_u:2811": " 7.036.019a sarveṣāṃ brahmadaṇḍānām avadhyo 'yaṃ bhaviṣyati",
    "GE09ram_07_u:2812": " 7.036.019c dīrghāayuś ca mahātmā ca iti brahmābravīd vacaḥ",
    "GE09ram_07_u:2813": " 7.036.020a viśvakarmā tu dṛṣṭvainaṃ bālasūryopamaṃ śiśum",
    "GE09ram_07_u:2814": " 7.036.020c śilpinā pravaraḥ prāha varam asya mahāmatiḥ",
    "GE09ram_07_u:2815": " 7.036.021a vinirmitāni devānām āyudhānīha yāni tu",
    "GE09ram_07_u:2816": " 7.036.021c teṣāṃ saṃgrāmakāle tu avadhyo 'yaṃ bhaviṣyati",
    "GE09ram_07_u:2817": " 7.036.022a tataḥ surāṇāṃ tu varair dṛṣṭvā hy enam akaṃkṛtam",
    "GE09ram_07_u:2818": " 7.036.022c caturmukhas tuṣṭamukho vāyum āha jagadguruḥ",
    "GE09ram_07_u:2819": " 7.036.023a amitrāṇāṃ bhayakaro mitrāṇām abhayaṃkaraḥ",
    "GE09ram_07_u:2820": " 7.036.023c ajeyo bhavitā te 'tra putro mārutamārutiḥ",
    "GE09ram_07_u:2821": " 7.036.024a rāvaṇotsādanārthāni rāmaprītikarāṇi ca",
    "GE09ram_07_u:2822": " 7.036.024c romaharṣakarāṇy eṣa kartā karmāṇi saṃyuge",
    "GE09ram_07_u:2823": " 7.036.025a evam uktvā tam āmantrya mārutaṃ te 'maraiḥ saha",
    "GE09ram_07_u:2824": " 7.036.025c yathāgataṃ yayuḥ sarve pitāmahapurogamāḥ",
    "GE09ram_07_u:2825": " 7.036.026a so 'pi gandhavahaḥ putraṃ pragṛhya gṛham ānayat",
    "GE09ram_07_u:2826": " 7.036.026c añjanāyāstam ākhyāya varaṃ dattaṃ viniḥsṛtaḥ",
    "GE09ram_07_u:2827": " 7.036.027a prāpya rāma varān eṣa varadānabalānvitaḥ",
    "GE09ram_07_u:2828": " 7.036.027c balenātmani saṃsthena so 'pūryata yathārṇavaḥ",
    "GE09ram_07_u:2829": " 7.036.028a balenāpūryamāṇo hi eṣa vānarapuṃgavaḥ",
    "GE09ram_07_u:2830": " 7.036.028c āśrameṣu maharṣīṇām aparādhyati nirbhayaḥ",
    "GE09ram_07_u:2831": " 7.036.029a srugbhāṇḍān agnihotraṃ ca valkalānāṃ ca saṃcayān",
    "GE09ram_07_u:2832": " 7.036.029c bhagnavicchinnavidhvastān suśāntānāṃ karoty ayam",
    "GE09ram_07_u:2833": " 7.036.030a sarveṣāṃ brahmadaṇḍānām avadhyaṃ brahmaṇā kṛtam",
    "GE09ram_07_u:2834": " 7.036.030c jānanta ṛṣayas taṃ vai kṣamante tasya nityaśaḥ",
    "GE09ram_07_u:2835": " 7.036.031a yadā keṣariṇā tv eṣa vāyunā sāñjanena ca",
    "GE09ram_07_u:2836": " 7.036.031c pratiṣiddho 'pi maryādāṃ laṅghayaty eva vānaraḥ",
    "GE09ram_07_u:2837": " 7.036.032a tato maharṣayaḥ kruddhā bhṛgvaṅgirasavaṃśajāḥ",
    "GE09ram_07_u:2838": " 7.036.032c śepur enaṃ raghuśreṣṭha nātikruddhātimanyavaḥ",
    "GE09ram_07_u:2839": " 7.036.033a bādhase yat samāśritya balam asmān plavaṃgama",
    "GE09ram_07_u:2840": " 7.036.033c tad dīrghakālaṃ vettāsi nāsmākaṃ śāpamohitaḥ",
    "GE09ram_07_u:2841": " 7.036.034a tatas tu hṛtatejaujā maharṣivacanaujasā",
    "GE09ram_07_u:2842": " 7.036.034c eṣo śramāṇi nānyeti mṛdubhāvagataś caran",
    "GE09ram_07_u:2843": " 7.036.035a atha ṛkṣarajā nāma vālisugrīvayoḥ pitā",
    "GE09ram_07_u:2844": " 7.036.035c sarvavānararājāsīt tejasā iva bhāskaraḥ",
    "GE09ram_07_u:2845": " 7.036.036a sa tu rājyaṃ ciraṃ kṛtvā vānarāṇāṃ harīśvaraḥ",
    "GE09ram_07_u:2846": " 7.036.036c tatas tvarkṣarajā nāma kāladharmeṇa saṃgataḥ",
    "GE09ram_07_u:2847": " 7.036.037a tasminn astamite vālī mantribhir mantrakovidaiḥ",
    "GE09ram_07_u:2848": " 7.036.037c pitrye pade kṛto rājā sugrīvo vālinaḥ pade",
    "GE09ram_07_u:2849": " 7.036.038a sugrīveṇa samaṃ tv asya advaidhaṃ chidravarjitam",
    "GE09ram_07_u:2850": " 7.036.038c ahāryaṃ sakhyam abhavad anilasya yathāgninā",
    "GE09ram_07_u:2851": " 7.036.039a eṣa śāpavaśād eva na vedabalam ātmanaḥ",
    "GE09ram_07_u:2852": " 7.036.039c vālisugrīvayor vairaṃ yadā rāmasamutthitam",
    "GE09ram_07_u:2853": " 7.036.040a na hy eṣa rāma sugrīvo bhrāmyamāṇo 'pi vālinā",
    "GE09ram_07_u:2854": " 7.036.040c vedayāno na ca hy eṣa balam ātmani mārutiḥ",
    "GE09ram_07_u:2855": " 7.036.041a parākramotsāha matipratāpaiḥ;",
    "GE09ram_07_u:2856": " sauśīlyamādhuryanayānayaiś ca",
    "GE09ram_07_u:2857": " 7.036.041c gāmbhīryacāturyasuvīryadhairyair;",
    "GE09ram_07_u:2858": " hanūmataḥ ko 'py adhiko 'sti loke",
    "GE09ram_07_u:2859": " 7.036.042a asau purā vyākaraṇaṃ grahīṣyan;",
    "GE09ram_07_u:2860": " sūryonmukhaḥ pṛṣṭhagamaḥ kapīndraḥ",
    "GE09ram_07_u:2861": " 7.036.042c udyadgirer astagiriṃ jagāma;",
    "GE09ram_07_u:2862": " granthaṃ mahad dhārayad aprameyaḥ",
    "GE09ram_07_u:2863": " 7.036.043a pravīvivikṣor iva sāgarasya;",
    "GE09ram_07_u:2864": " lokān didhakṣor iva pāvakasya",
    "GE09ram_07_u:2865": " 7.036.043c lokakṣayeṣv eva yathāntakasya;",
    "GE09ram_07_u:2866": " hanūmataḥ sthāsyati kaḥ purastāt",
    "GE09ram_07_u:2867": " 7.036.044a eṣo 'pi cānye ca mahākapīndrāḥ;",
    "GE09ram_07_u:2868": " sugrīvamaindadvividāḥ sanīlāḥ",
    "GE09ram_07_u:2869": " 7.036.044c satāratāreyanalāḥ sarambhās;",
    "GE09ram_07_u:2870": " tvatkāraṇād rāma surair hi sṛṣṭāḥ",
    "GE09ram_07_u:2871": " 7.036.045a tad etat kathitaṃ sarvaṃ yan māṃ tvaṃ paripṛcchasi",
    "GE09ram_07_u:2872": " 7.036.045c hanūmato bālabhāve karmaitat kathitaṃ mayā",
    "GE09ram_07_u:2873": " 7.036.046a dṛṣṭaḥ saṃbhāṣitaś cāsi rāma gacchamahe vayam",
    "GE09ram_07_u:2874": " 7.036.046c evam uktvā gatāḥ sarve ṛṣayas te yathāgatam",
    "GE09ram_07_u:2875": " 7.037.001a vimṛśya ca tato rāmo vayasyam akutobhayam",
    "GE09ram_07_u:2876": " 7.037.001c pratardanaṃ kāśipatiṃ pariṣvajyedam abravīt",
    "GE09ram_07_u:2877": " 7.037.002a darśitā bhavatā prītir darśitaṃ sauhṛdaṃ param",
    "GE09ram_07_u:2878": " 7.037.002c udyogaś ca kṛto rājan bharatena tvayā saha",
    "GE09ram_07_u:2879": " 7.037.003a tad bhavān adya kāśeyīṃ purīṃ vārāṇasīṃ vraja",
    "GE09ram_07_u:2880": " 7.037.003c ramaṇīyāṃ tvayā guptāṃ suprākārāṃ sutoraṇām",
    "GE09ram_07_u:2881": " 7.037.004a etāvad uktvā utthāya kākutsthaḥ paramāsanāt",
    "GE09ram_07_u:2882": " 7.037.004c paryaṣvajata dharmātmā nirantaram urogatam",
    "GE09ram_07_u:2883": " 7.037.005a visṛjya taṃ vayasyaṃ sa svāgatān pṛthivīpatīn",
    "GE09ram_07_u:2884": " 7.037.005c prahasan rāghavo vākyam uvāca madhurākṣaram",
    "GE09ram_07_u:2885": " 7.037.006a bhavatāṃ prītir avyagrā tejasā parirakṣitā",
    "GE09ram_07_u:2886": " 7.037.006c dharmaś ca niyato nityaṃ satyaṃ ca bhavatāṃ sadā",
    "GE09ram_07_u:2887": " 7.037.007a yuṣmākaṃ ca prabhāvena tejasā ca mahātmanām",
    "GE09ram_07_u:2888": " 7.037.007c hato durātmā durbuddhī rāvaṇo rākṣasādhipaḥ",
    "GE09ram_07_u:2889": " 7.037.008a hetumātram ahaṃ tatra bhavatāṃ tejasāṃ hataḥ",
    "GE09ram_07_u:2890": " 7.037.008c rāvaṇaḥ sagaṇo yuddhe saputraḥ sahabāndhavaḥ",
    "GE09ram_07_u:2891": " 7.037.009a bhavantaś ca samānītā bharatena mahātmanā",
    "GE09ram_07_u:2892": " 7.037.009c śrutvā janakarājasya kānane tanayāṃ hṛtām",
    "GE09ram_07_u:2893": " 7.037.010a udyuktānāṃ ca sarveṣāṃ pārthivānāṃ mahātmanām",
    "GE09ram_07_u:2894": " 7.037.010c kālo hy atītaḥ sumahān gamane rocatāṃ matiḥ",
    "GE09ram_07_u:2895": " 7.037.011a pratyūcus taṃ ca rājāno harṣeṇa mahatānvitāḥ",
    "GE09ram_07_u:2896": " 7.037.011c diṣṭyā tvaṃ vijayī rāma rājyaṃ cāpi pratiṣṭhitam",
    "GE09ram_07_u:2897": " 7.037.012a diṣṭyā pratyāhṛtā sītā diṣṭyā śatruḥ parājitaḥ",
    "GE09ram_07_u:2898": " 7.037.012c eṣa naḥ paramaḥ kāma eṣā naḥ kīrtir uttamā",
    "GE09ram_07_u:2899": " 7.037.013a yat tvāṃ vijayinaṃ rāma paśyāmo hataśātravam",
    "GE09ram_07_u:2900": " 7.037.013c upapannaṃ ca kākutstha yat tvam asmān praśaṃsasi",
    "GE09ram_07_u:2901": " 7.037.014a praśaṃsārhā hi jānanti praśaṃsāṃ vaktum īdṛśīm",
    "GE09ram_07_u:2902": " 7.037.014c āpṛcchāmo gamiṣyāmo hṛdistho naḥ sadā bhavān",
    "GE09ram_07_u:2903": " 7.037.015a bhavec ca te mahārāja prītir asmāsu nityadā",
    "GE09ram_07_u:2904": " 7.038.001a te prayātā mahātmānaḥ pārthivāḥ sarvato diśam",
    "GE09ram_07_u:2905": " 7.038.001c kampayanto mahīṃ vīrāḥ svapurāṇi prahṛṣṭavat",
    "GE09ram_07_u:2906": " 7.038.002a akṣauhiṇī sahasrais te samavetās tv anekaśaḥ",
    "GE09ram_07_u:2907": " 7.038.002c hṛṣṭāḥ pratigatāḥ sarve rāghavārthe samāgatāḥ",
    "GE09ram_07_u:2908": " 7.038.003a ūcuś caiva mahīpālā baladarpasamanvitāḥ",
    "GE09ram_07_u:2909": " 7.038.003c na nāma rāvaṇaṃ yuddhe paśyāmaḥ purataḥ sthitam",
    "GE09ram_07_u:2910": " 7.038.004a bharatena vayaṃ paścāt samānītā nirarthakam",
    "GE09ram_07_u:2911": " 7.038.004c hatā hi rākṣasās tatra pārthivaiḥ syur na saṃśayaḥ",
    "GE09ram_07_u:2912": " 7.038.005a rāmasya bāhuvīryeṇa pālitā lakṣmaṇasya ca",
    "GE09ram_07_u:2913": " 7.038.005c sukhaṃ pāre samudrasya yudhyema vigatajvarāḥ",
    "GE09ram_07_u:2914": " 7.038.006a etāś cānyāś ca rājānaḥ kathās tatra sahasraśaḥ",
    "GE09ram_07_u:2915": " 7.038.006c kathayantaḥ svarāṣṭrāṇi viviśus te mahārathāḥ",
    "GE09ram_07_u:2916": " 7.038.007a yathāpurāṇi te gatvā ratnāni vividhāni ca",
    "GE09ram_07_u:2917": " 7.038.007c rāmāya priyakāmārtham upahārān nṛpā daduḥ",
    "GE09ram_07_u:2918": " 7.038.008a aśvān ratnāni vastrāṇi hastinaś ca madotkaṭān",
    "GE09ram_07_u:2919": " 7.038.008c candanāni ca divyāni divyāny ābharaṇāni ca",
    "GE09ram_07_u:2920": " 7.038.009a bharato lakṣmaṇaś caiva śatrughnaś ca mahārathaḥ",
    "GE09ram_07_u:2921": " 7.038.009c ādāya tāni ratnāni ayodhyām agaman punaḥ",
    "GE09ram_07_u:2922": " 7.038.010a āgatāś ca purīṃ ramyām ayodhyāṃ puruṣarṣabhāḥ",
    "GE09ram_07_u:2923": " 7.038.010c daduḥ sarvāṇi ratnāni rāghavāya mahātmane",
    "GE09ram_07_u:2924": " 7.038.011a pratigṛhya ca tat sarvaṃ prītiyuktaḥ sa rāghavaḥ",
    "GE09ram_07_u:2925": " 7.038.011c sarvāṇi tāni pradadau sugrīvāya mahātmane",
    "GE09ram_07_u:2926": " 7.038.012a vibhīṣaṇāya ca dadau ye cānye ṛkṣavānarāḥ",
    "GE09ram_07_u:2927": " 7.038.012c hanūmatpramukhā vīrā rākṣasāś ca mahābalāḥ",
    "GE09ram_07_u:2928": " 7.038.013a te sarve hṛṣṭamanaso rāmadattāni tāny atha",
    "GE09ram_07_u:2929": " 7.038.013c śirobhir dhārayām āsur bāhubhiś ca mahābalāḥ",
    "GE09ram_07_u:2930": " 7.038.014a papuś caiva sugandhīni madhūni vividhāni ca",
    "GE09ram_07_u:2931": " 7.038.014c māṃsāni ca sumṛṣṭāni phalāny āsvādayanti ca",
    "GE09ram_07_u:2932": " 7.038.015a evaṃ teṣāṃ nivasatāṃ māsaḥ sāgro gatas tadā",
    "GE09ram_07_u:2933": " 7.038.015c muhūrtam iva tat sarvaṃ rāmabhaktyā samarthayan",
    "GE09ram_07_u:2934": " 7.038.016a reme rāmaḥ sa taiḥ sārdhaṃ vānaraiḥ kāmarūpibhiḥ",
    "GE09ram_07_u:2935": " 7.038.016c rājabhiś ca mahāvīryai rākṣasaiś ca mahābalaiḥ",
    "GE09ram_07_u:2936": " 7.038.017a evaṃ teṣāṃ yayau māso dvitīyaḥ śaiśiraḥ sukham",
    "GE09ram_07_u:2937": " 7.038.017c vānarāṇāṃ prahṛṣṭānāṃ rākṣasānāṃ ca sarvaśaḥ",
    "GE09ram_07_u:2938": " 7.039.001a tathā sma teṣāṃ vasatām ṛkṣavānararakṣasām",
    "GE09ram_07_u:2939": " 7.039.001c rāghavas tu mahātejāḥ sugrīvam idam abravīt",
    "GE09ram_07_u:2940": " 7.039.002a gamyatāṃ saumya kiṣkindhāṃ durādharṣaṃ surāsuraiḥ",
    "GE09ram_07_u:2941": " 7.039.002c pālayasva sahāmātyai rājyaṃ nihatakaṇṭakam",
    "GE09ram_07_u:2942": " 7.039.003a aṅgadaṃ ca mahābāho prītyā paramayānvitaḥ",
    "GE09ram_07_u:2943": " 7.039.003c paśya tvaṃ hanumantaṃ ca nalaṃ ca sumahābalam",
    "GE09ram_07_u:2944": " 7.039.004a suṣeṇaṃ śvaśuraṃ śūraṃ tāraṃ ca balināṃ varam",
    "GE09ram_07_u:2945": " 7.039.004c kumudaṃ caiva durdharṣaṃ nīlaṃ ca sumahābalam",
    "GE09ram_07_u:2946": " 7.039.005a vīraṃ śatabaliṃ caiva maindaṃ dvividam eva ca",
    "GE09ram_07_u:2947": " 7.039.005c gajaṃ gavākṣaṃ gavayaṃ śarabhaṃ ca mahābalam",
    "GE09ram_07_u:2948": " 7.039.006a ṛkṣarājaṃ ca durdharṣaṃ jāmbavantaṃ mahābalam",
    "GE09ram_07_u:2949": " 7.039.006c paśya prītisamāyukto gandhamādanam eva ca",
    "GE09ram_07_u:2950": " 7.039.007a ye cānye sumahātmāno madarthe tyaktajīvitāḥ",
    "GE09ram_07_u:2951": " 7.039.007c paśya tvaṃ prītisaṃyukto mā caiṣāṃ vipriyaṃ kṛthāḥ",
    "GE09ram_07_u:2952": " 7.039.008a evam uktvā ca sugrīvaṃ praśasya ca punaḥ punaḥ",
    "GE09ram_07_u:2953": " 7.039.008c vibhīṣaṇam athovāca rāmo madhurayā girā",
    "GE09ram_07_u:2954": " 7.039.009a taṅkāṃ praśādhi dharmeṇa saṃmato hy asi pārthiva",
    "GE09ram_07_u:2955": " 7.039.009c purasya rākṣasānāṃ ca bhrātur vaiśvaraṇasya ca",
    "GE09ram_07_u:2956": " 7.039.010a mā ca buddhim adharme tvaṃ kuryā rājan kathaṃ cana",
    "GE09ram_07_u:2957": " 7.039.010c buddhimanto hi rājāno dhruvam aśnanti medinīm",
    "GE09ram_07_u:2958": " 7.039.011a ahaṃ ca nityaśo rājan sugrīvasahitas tvayā",
    "GE09ram_07_u:2959": " 7.039.011c smartavyaḥ parayā prītyā gaccha tvaṃ vigatajvaraḥ",
    "GE09ram_07_u:2960": " 7.039.012a rāmasya bhāṣitaṃ śrutvā ṛṣkavānararākṣasāḥ",
    "GE09ram_07_u:2961": " 7.039.012c sādhu sādhv iti kākutsthaṃ praśaśaṃsuḥ punaḥ punaḥ",
    "GE09ram_07_u:2962": " 7.039.013a tava buddhir mahābāho vīryam adbhutam eva ca",
    "GE09ram_07_u:2963": " 7.039.013c mādhuryaṃ paramaṃ rāma svayambhor iva nityadā",
    "GE09ram_07_u:2964": " 7.039.014a teṣām evaṃ bruvāṇānāṃ vānarāṇāṃ ca rakṣasām",
    "GE09ram_07_u:2965": " 7.039.014c hanūmatpraṇato bhūtvā rāghavaṃ vākyam abravīt",
    "GE09ram_07_u:2966": " 7.039.015a sneho me paramo rājaṃs tvayi nityaṃ pratiṣṭhitaḥ",
    "GE09ram_07_u:2967": " 7.039.015c bhaktiś ca niyatā vīra bhāvo nānyatra gacchati",
    "GE09ram_07_u:2968": " 7.039.016a yāvad rāmakathāṃ vīra śroṣye 'haṃ pṛthivītale",
    "GE09ram_07_u:2969": " 7.039.016c tāvac charīre vatsyantu mama prāṇā na saṃśayaḥ",
    "GE09ram_07_u:2970": " 7.039.017a evaṃ bruvāṇaṃ rājendro hanūmantam athāsanāt",
    "GE09ram_07_u:2971": " 7.039.017c utthāya ca pariṣvajya vākyam etad uvāca ha",
    "GE09ram_07_u:2972": " 7.039.018a evam etat kapiśreṣṭha bhavitā nātra saṃśayaḥ",
    "GE09ram_07_u:2973": " 7.039.018c lokā hi yāvat sthāsyanti tāvat sthāsyati me kathā",
    "GE09ram_07_u:2974": " 7.039.019a cariṣyati kathā yāval lokān eṣā hi māmikā",
    "GE09ram_07_u:2975": " 7.039.019c tāvac charīre vatsyanti prāṇās tava na saṃśayaḥ",
    "GE09ram_07_u:2976": " 7.039.020a tato 'sya hāraṃ candrābhaṃ mucya kaṇṭhāt sa rāghavaḥ",
    "GE09ram_07_u:2977": " 7.039.020c vaidūryataralaṃ snehād ābabandhe hanūmati",
    "GE09ram_07_u:2978": " 7.039.021a tenorasi nibaddhena hāreṇa sa mahākapiḥ",
    "GE09ram_07_u:2979": " 7.039.021c rarāja hemaśailendraś candreṇākrāntamastakaḥ",
    "GE09ram_07_u:2980": " 7.039.022a śrutvā tu rāghavasyaitad utthāyotthāya vānarāḥ",
    "GE09ram_07_u:2981": " 7.039.022c praṇamya śirasā pādau prajagmus te mahābalāḥ",
    "GE09ram_07_u:2982": " 7.039.023a sugrīvaś caiva rāmeṇa pariṣvakto mahābhujaḥ",
    "GE09ram_07_u:2983": " 7.039.023c vibhīṣaṇaś ca dharmātmā nirantaram urogataḥ",
    "GE09ram_07_u:2984": " 7.039.024a sarve ca te bāṣpagalāḥ sāśrunetrā vicetasaḥ",
    "GE09ram_07_u:2985": " 7.039.024c saṃmūḍhā iva duḥkhena tyajante rāghavaṃ tadā",
    "GE09ram_07_u:2986": " 7.040.001a visṛjya ca mahābāhur ṛkṣavānararākṣasān",
    "GE09ram_07_u:2987": " 7.040.001c bhrātṛbhiḥ sahito rāmaḥ pramumoda sukhī sukham",
    "GE09ram_07_u:2988": " 7.040.002a athāparāhṇasamaye bhrātṛbhiḥ saha rāghavaḥ",
    "GE09ram_07_u:2989": " 7.040.002c śuśrāva madhurāṃ vāṇīm antarikṣāt prabhāṣitām",
    "GE09ram_07_u:2990": " 7.040.003a saumya rāma nirīkṣasva saumyena vadanena mām",
    "GE09ram_07_u:2991": " 7.040.003c kailāsaśikharāt prāptaṃ viddhi māṃ puṣkaraṃ prabho",
    "GE09ram_07_u:2992": " 7.040.004a tava śāsanam ājñāya gato 'smi dhanadaṃ prati",
    "GE09ram_07_u:2993": " 7.040.004c upasthātuṃ naraśreṣṭha sa ca māṃ pratyabhāṣata",
    "GE09ram_07_u:2994": " 7.040.005a nirjitas tvaṃ narendreṇa rāghaveṇa mahātmanā",
    "GE09ram_07_u:2995": " 7.040.005c nihatya yudhi durdharṣaṃ rāvaṇaṃ rākṣasādhipam",
    "GE09ram_07_u:2996": " 7.040.006a mamāpi paramā prītir hate tasmin durātmani",
    "GE09ram_07_u:2997": " 7.040.006c rāvaṇe sagaṇe saumya saputrāmātyabāndhave",
    "GE09ram_07_u:2998": " 7.040.007a sa tvaṃ rāmeṇa laṅkāyāṃ nirjitaḥ paramātmanā",
    "GE09ram_07_u:2999": " 7.040.007c vaha saumya tam eva tvam aham ājñāpayāmi te",
    "GE09ram_07_u:3000": " 7.040.008a eṣa me paramaḥ kāmo yat tvaṃ rāghavanandanam",
    "GE09ram_07_u:3001": " 7.040.008c vaher lokasya saṃyānaṃ gacchasva vigatajvaraḥ",
    "GE09ram_07_u:3002": " 7.040.009a tacchāsanam ahaṃ jñātvā dhanadasya mahātmanaḥ",
    "GE09ram_07_u:3003": " 7.040.009c tvatsakāśaṃ punaḥ prāptaḥ sa evaṃ pratigṛhṇa mām",
    "GE09ram_07_u:3004": " 7.040.010a bāḍham ity eva kākutsthaḥ puṣpakaṃ samapūjayat",
    "GE09ram_07_u:3005": " 7.040.010c lājākṣataiś ca puṣpaiś ca gandhaiś ca susugandhibhiḥ",
    "GE09ram_07_u:3006": " 7.040.011a gamyatāṃ ca yathākāmam āgacches tvaṃ yadā smare",
    "GE09ram_07_u:3007": " 7.040.011c evam astv iti rāmeṇa visṛṣṭaḥ puṣpakaḥ punaḥ",
    "GE09ram_07_u:3008": " 7.040.011e abhipretāṃ diśaṃ prāyāt puṣpakaḥ puṣpabhūṣitaḥ",
    "GE09ram_07_u:3009": " 7.040.012a evam antarhite tasmin puṣpake vividhātmani",
    "GE09ram_07_u:3010": " 7.040.012c bharataḥ prāñjalir vākyam uvāca raghunandanam",
    "GE09ram_07_u:3011": " 7.040.013a atyadbhutāni dṛśyante tvayi rājyaṃ praśāsati",
    "GE09ram_07_u:3012": " 7.040.013c amānuṣāṇāṃ sattvānāṃ vyāhṛtāni muhur muhuḥ",
    "GE09ram_07_u:3013": " 7.040.014a anāmayāc ca martyānāṃ sāgro māso gato hy ayam",
    "GE09ram_07_u:3014": " 7.040.014c jīrṇānām api sattvānāṃ mṛtyur nāyāti rāghava",
    "GE09ram_07_u:3015": " 7.040.015a putrān nāryaḥ prasūyante vapuṣmantaś ca mānavāḥ",
    "GE09ram_07_u:3016": " 7.040.015c harṣaś cābhyadhiko rājañ janasya puravāsinaḥ",
    "GE09ram_07_u:3017": " 7.040.016a kāle ca vāsavo varṣaṃ pātayaty amṛtopamam",
    "GE09ram_07_u:3018": " 7.040.016c vāyavaś cāpi vāyante sparśavantaḥ sukhapradāḥ",
    "GE09ram_07_u:3019": " 7.040.017a īdṛśo naś ciraṃ rājā bhavatv iti nareśvara",
    "GE09ram_07_u:3020": " 7.040.017c kathayanti pure paurā janā janapadeṣu ca",
    "GE09ram_07_u:3021": " 7.040.018a etā vācaḥ sumadhurā bharatena samīritāḥ",
    "GE09ram_07_u:3022": " 7.040.018c śrutvā rāmo mudā yuktaḥ pramumoda sukhī sukham",
    "GE09ram_07_u:3023": " 7.041.001a sa visṛjya tato rāmaḥ puṣpakaṃ hemabhūṣitam",
    "GE09ram_07_u:3024": " 7.041.001c praviveśa mahābāhur aśokavanikāṃ tadā",
    "GE09ram_07_u:3025": " 7.041.002a candanāgaru cūtaiś ca tuṅga kāleyakair api",
    "GE09ram_07_u:3026": " 7.041.002c devadāruvanaiś cāpi samantād upaśobhitām",
    "GE09ram_07_u:3027": " 7.041.003a priyaṅgubhiḥ kadambaiś ca tathā kurabakair api",
    "GE09ram_07_u:3028": " 7.041.003c jambūbhiḥ pāṭalībhiś ca kovidāraiś ca saṃvṛtām",
    "GE09ram_07_u:3029": " 7.041.004a sarvadā kusumai ramyaiḥ phalavadbhir manoramaiḥ",
    "GE09ram_07_u:3030": " 7.041.004c cārupallavapuṣpāḍhyair mattabhramarasaṃkulaiḥ",
    "GE09ram_07_u:3031": " 7.041.005a kokilair bhṛṅgarājaiś ca nānāvarṇaiś ca pakṣibhiḥ",
    "GE09ram_07_u:3032": " 7.041.005c śobhitāṃ śataśaś citraiś cūtavṛkṣāvataṃsakaiḥ",
    "GE09ram_07_u:3033": " 7.041.006a śātakumbhanibhāḥ ke cit ke cid agniśikhopamāḥ",
    "GE09ram_07_u:3034": " 7.041.006c nīlāñjananibhāś cānye bhānti tatra sma pādapāḥ",
    "GE09ram_07_u:3035": " 7.041.007a dīrghikā vividhākārāḥ pūrṇāḥ paramavāriṇā",
    "GE09ram_07_u:3036": " 7.041.007c mahārhamaṇisopānasphaṭikāntarakuṭṭimāḥ",
    "GE09ram_07_u:3037": " 7.041.008a phullapadmotpalavanāś cakravākopaśobhitāḥ",
    "GE09ram_07_u:3038": " 7.041.008c prākārair vividhākāraiḥ śobhitāś ca śilātalaiḥ",
    "GE09ram_07_u:3039": " 7.041.009a tatra tatra vanoddeśe vaidūryamaṇisaṃnibhaiḥ",
    "GE09ram_07_u:3040": " 7.041.009c śādvalaiḥ paramopetāḥ puṣpitadrumasaṃyutāḥ",
    "GE09ram_07_u:3041": " 7.041.010a nandanaṃ hi yathendrasya brāhmaṃ caitrarathaṃ yathā",
    "GE09ram_07_u:3042": " 7.041.010c tathārūpaṃ hi rāmasya kānanaṃ tan niveśitam",
    "GE09ram_07_u:3043": " 7.041.011a bahvāsanagṛhopetāṃ latāgṛhasamāvṛtām",
    "GE09ram_07_u:3044": " 7.041.011c aśokavanikāṃ sphītāṃ praviśya raghunandanaḥ",
    "GE09ram_07_u:3045": " 7.041.012a āsane tu śubhākāre puṣpastabakabhūṣite",
    "GE09ram_07_u:3046": " 7.041.012c kuthāstaraṇasaṃvīte rāmaḥ saṃniṣasāda ha",
    "GE09ram_07_u:3047": " 7.041.013a sītāṃ saṃgṛhya bāhubhyāṃ madhumaireyam uttamam",
    "GE09ram_07_u:3048": " 7.041.013c pāyayām āsa kākutsthaḥ śacīm indro yathāmṛtam",
    "GE09ram_07_u:3049": " 7.041.014a māṃsāni ca vicitrāṇi phalāni vividhāni ca",
    "GE09ram_07_u:3050": " 7.041.014c rāmasyābhyavahārārthaṃ kiṃkarās tūrṇam āharan",
    "GE09ram_07_u:3051": " 7.041.015a upanṛtyanti rājānaṃ nṛtyagītaviśāradāḥ",
    "GE09ram_07_u:3052": " 7.041.015c bālāś ca rūpavatyaś ca striyaḥ pānavaśaṃ gatāḥ",
    "GE09ram_07_u:3053": " 7.041.016a evaṃ rāmo mudā yuktā sītāṃ surucirānanām",
    "GE09ram_07_u:3054": " 7.041.016c ramayām āsa vaidehīm ahany ahani devavat",
    "GE09ram_07_u:3055": " 7.041.017a tathā tu ramamāṇasya tasyaivaṃ śiśiraḥ śubhaḥ",
    "GE09ram_07_u:3056": " 7.041.017c atyakrāman narendrasya rāghavasya mahātmanaḥ",
    "GE09ram_07_u:3057": " 7.041.018a pūrvāhṇe paurakṛtyāni kṛtvā dharmeṇa dharmavit",
    "GE09ram_07_u:3058": " 7.041.018c śeṣaṃ divasabhāgārdham antaḥpuragato 'bhavat",
    "GE09ram_07_u:3059": " 7.041.019a sītā ca devakāryāṇi kṛtvā paurvāhṇikāni tu",
    "GE09ram_07_u:3060": " 7.041.019c śvaśrūṇām aviśeṣeṇa sarvāsāṃ prāñjaliḥ sthitā",
    "GE09ram_07_u:3061": " 7.041.020a tato rāmam upāgacchad vicitrabahubhūṣaṇā",
    "GE09ram_07_u:3062": " 7.041.020c triviṣṭape sahasrākṣam upaviṣṭaṃ yathā śacī",
    "GE09ram_07_u:3063": " 7.041.021a dṛṣṭvā tu rāghavaḥ patnīṃ kalyāṇena samanvitām",
    "GE09ram_07_u:3064": " 7.041.021c praharṣam atulaṃ lebhe sādhu sādhv iti cābravīt",
    "GE09ram_07_u:3065": " 7.041.022a apatyalābho vaidehi mamāyaṃ samupasthitaḥ",
    "GE09ram_07_u:3066": " 7.041.022c kim icchasi hi tad brūhi kaḥ kāmaḥ kriyatāṃ tava",
    "GE09ram_07_u:3067": " 7.041.023a prahasantī tu vaidehī rāmaṃ vākyam athābravīt",
    "GE09ram_07_u:3068": " 7.041.023c tapovanāni puṇyāni draṣṭum icchāmi rāghava",
    "GE09ram_07_u:3069": " 7.041.024a gaṅgātīre niviṣṭāni ṛṣīṇāṃ puṇyakarmaṇām",
    "GE09ram_07_u:3070": " 7.041.024c phalamūlāśināṃ vīra pādamūleṣu vartitum",
    "GE09ram_07_u:3071": " 7.041.025a eṣa me paramaḥ kāmo yan mūlaphalabhojiṣu",
    "GE09ram_07_u:3072": " 7.041.025c apy ekarātraṃ kākutstha vaseyaṃ puṇyaśāliṣu",
    "GE09ram_07_u:3073": " 7.041.026a tatheti ca pratijñātaṃ rāmeṇākliṣṭakarmaṇā",
    "GE09ram_07_u:3074": " 7.041.026c visrabdhā bhava vaidehi śvo gamiṣyasy asaṃśayam",
    "GE09ram_07_u:3075": " 7.041.027a evam uktvā tu kākutstho maithilīṃ janakātmajām",
    "GE09ram_07_u:3076": " 7.041.027c madhyakakṣāntaraṃ rāmo nirjagāma suhṛdvṛtaḥ",
    "GE09ram_07_u:3077": " 7.042.001a tatropaviṣṭaṃ rājānam upāsante vicakṣaṇāḥ",
    "GE09ram_07_u:3078": " 7.042.001c kathānāṃ bahurūpāṇāṃ hāsya kārāḥ samantataḥ",
    "GE09ram_07_u:3079": " 7.042.002a vijayo madhumattaś ca kāśyapaḥ piṅgalaḥ kuśaḥ",
    "GE09ram_07_u:3080": " 7.042.002c surājiḥ kāliyo bhadro dantavakraḥ samāgadhaḥ",
    "GE09ram_07_u:3081": " 7.042.003a ete kathā bahuvidhā parihāsasamanvitāḥ",
    "GE09ram_07_u:3082": " 7.042.003c kathayanti sma saṃhṛṣṭā rāghavasya mahātmanaḥ",
    "GE09ram_07_u:3083": " 7.042.004a tataḥ kathāyāṃ kasyāṃ cid rāghavaḥ samabhāṣata",
    "GE09ram_07_u:3084": " 7.042.004c kāḥ kathā nagare bhadra vartante viṣayeṣu ca",
    "GE09ram_07_u:3085": " 7.042.005a mām āśritāni kāny āhuḥ paurajānapadā janāḥ",
    "GE09ram_07_u:3086": " 7.042.005c kiṃ ca sītāṃ samāśritya bharataṃ kiṃ nu lakṣmaṇam",
    "GE09ram_07_u:3087": " 7.042.006a kiṃ nu śatrughnam āśritya kaikeyīṃ mātaraṃ ca me",
    "GE09ram_07_u:3088": " 7.042.006c vaktavyatāṃ ca rājāno nave rājye vrajanti hi",
    "GE09ram_07_u:3089": " 7.042.007a evam ukte tu rāmeṇa bhadraḥ prāñjalir abravīt",
    "GE09ram_07_u:3090": " 7.042.007c sthitāḥ kathāḥ śubhā rājan vartante puravāsinām",
    "GE09ram_07_u:3091": " 7.042.008a ayaṃ tu vijayaḥ saumya daśagrīvavadhāśritaḥ",
    "GE09ram_07_u:3092": " 7.042.008c bhūyiṣṭhaṃ svapure pauraiḥ kathyate puruṣarṣabha",
    "GE09ram_07_u:3093": " 7.042.009a evam uktas tu bhadreṇa rāghavo vākyam abravīt",
    "GE09ram_07_u:3094": " 7.042.009c kathayasva yathā tathyaṃ sarvaṃ niravaśeṣataḥ",
    "GE09ram_07_u:3095": " 7.042.010a śubhāśubhāni vākyāni yāny āhuḥ puravāsinaḥ",
    "GE09ram_07_u:3096": " 7.042.010c śrutvedānīṃ śubhaṃ kuryāṃ na kuryām aśubhāni ca",
    "GE09ram_07_u:3097": " 7.042.011a kathayasva ca visrabdho nirbhayo vigatajvaraḥ",
    "GE09ram_07_u:3098": " 7.042.011c kathayante yathā paurā janā janapadeṣu ca",
    "GE09ram_07_u:3099": " 7.042.012a rāghaveṇaivam uktas tu bhadraḥ suruciraṃ vacaḥ",
    "GE09ram_07_u:3100": " 7.042.012c pratyuvāca mahābāhuṃ prāñjaliḥ susamāhitaḥ",
    "GE09ram_07_u:3101": " 7.042.013a śṛṇu rājan yathā paurāḥ kathayanti śubhāśubham",
    "GE09ram_07_u:3102": " 7.042.013c catvarāpaṇarathyāsu vaneṣūpavaneṣu ca",
    "GE09ram_07_u:3103": " 7.042.014a duṣkaraṃ kṛtavān rāmaḥ samudre setubandhanam",
    "GE09ram_07_u:3104": " 7.042.014c akṛtaṃ pūrvakaiḥ kaiś cid devair api sadānavaiḥ",
    "GE09ram_07_u:3105": " 7.042.015a rāvaṇaś ca durādharṣo hataḥ sabalavāhanaḥ",
    "GE09ram_07_u:3106": " 7.042.015c vānarāś ca vaśaṃ nītā ṛṣkāś ca saha rākṣasaiḥ",
    "GE09ram_07_u:3107": " 7.042.016a hatvā ca rāvaṇaṃ yuddhe sītām āhṛtya rāghavaḥ",
    "GE09ram_07_u:3108": " 7.042.016c amarṣaṃ pṛṣṭhataḥ kṛtvā svaveśma punar ānayat",
    "GE09ram_07_u:3109": " 7.042.017a kīdṛśaṃ hṛdaye tasya sītāsaṃbhogajaṃ sukham",
    "GE09ram_07_u:3110": " 7.042.017c aṅkam āropya hi purā rāvaṇena balād dhṛtām",
    "GE09ram_07_u:3111": " 7.042.018a laṅkām api punar nītām aśokavanikāṃ gatām",
    "GE09ram_07_u:3112": " 7.042.018c rakṣasāṃ vaśam āpannāṃ kathaṃ rāmo na kutsate",
    "GE09ram_07_u:3113": " 7.042.019a asmākam api dāreṣu sahanīyaṃ bhaviṣyati",
    "GE09ram_07_u:3114": " 7.042.019c yathā hi kurute rājā prajā tam anuvartate",
    "GE09ram_07_u:3115": " 7.042.020a evaṃ bahuvidhā vāco vadanti puravāsinaḥ",
    "GE09ram_07_u:3116": " 7.042.020c nagareṣu ca sarveṣu rājañ janapadeṣu ca",
    "GE09ram_07_u:3117": " 7.042.021a tasyaitad bhāṣitaṃ śrutvā rāghavaḥ paramārtavat",
    "GE09ram_07_u:3118": " 7.042.021c uvāca sarvān suhṛdaḥ katham etan nivedyatām",
    "GE09ram_07_u:3119": " 7.042.022a sarve tu śirasā bhūmāv abhivādya praṇamya ca",
    "GE09ram_07_u:3120": " 7.042.022c pratyūcū rāghavaṃ dīnam evam etan na saṃśayaḥ",
    "GE09ram_07_u:3121": " 7.042.023a śrutvā tu vākyaṃ kākutsthaḥ sarveṣāṃ samudīritam",
    "GE09ram_07_u:3122": " 7.042.023c visarjayām āsa tadā sarvāṃs tāñ śatrutāpanaḥ",
    "GE09ram_07_u:3123": " 7.043.001a visṛjya tu suhṛdvargaṃ buddhyā niścitya rāghavaḥ",
    "GE09ram_07_u:3124": " 7.043.001c samīpe dvāḥstham āsīnam idaṃ vacanam abravīt",
    "GE09ram_07_u:3125": " 7.043.002a śīghram ānaya saumitriṃ lakṣmaṇaṃ śubhalakṣaṇam",
    "GE09ram_07_u:3126": " 7.043.002c bharataṃ ca mahābāhuṃ śatrughnaṃ cāparājitam",
    "GE09ram_07_u:3127": " 7.043.003a rāmasya bhāṣitaṃ śrutvā dvāḥstho mūrdhni kṛtāñjaliḥ",
    "GE09ram_07_u:3128": " 7.043.003c lakṣmaṇasya gṛhaṃ gatva praviveśānivāritaḥ",
    "GE09ram_07_u:3129": " 7.043.004a uvāca ca tadā vākyaṃ vardhayitvā kṛtāñjaliḥ",
    "GE09ram_07_u:3130": " 7.043.004c draṣṭum icchasi rājā tvāṃ gamyatāṃ tatra māciram",
    "GE09ram_07_u:3131": " 7.043.005a bāḍham ity eva saumitriḥ śrutvā rāghava śāsanam",
    "GE09ram_07_u:3132": " 7.043.005c prādravad ratham āruhya rāghavasya niveśanam",
    "GE09ram_07_u:3133": " 7.043.006a prayāntaṃ lakṣmaṇaṃ dṛṣṭvā dvāḥstho bharatam antikāt",
    "GE09ram_07_u:3134": " 7.043.006c uvāca prāñjalir vākyaṃ rājā tvāṃ draṣṭum icchati",
    "GE09ram_07_u:3135": " 7.043.007a bharatas tu vacaḥ śrutvā dvāḥsthād rāmasamīritam",
    "GE09ram_07_u:3136": " 7.043.007c utpapātāsanāt tūrṇaṃ padbhyām eva tato 'gamat",
    "GE09ram_07_u:3137": " 7.043.008a dṛṣṭvā prayāntaṃ bharataṃ tvaramāṇaḥ kṛtāñjaliḥ",
    "GE09ram_07_u:3138": " 7.043.008c śatrughnabhavanaṃ gatvā tato vākyaṃ jagāda ha",
    "GE09ram_07_u:3139": " 7.043.009a ehy āgaccha raghuśreṣṭha rājā tvāṃ draṣṭum icchati",
    "GE09ram_07_u:3140": " 7.043.009c gato hi lakṣmaṇaḥ pūrvaṃ bharataś ca mahāyaśāḥ",
    "GE09ram_07_u:3141": " 7.043.010a śrutvā tu vacanaṃ tasya śatrughno rāmaśāsanam",
    "GE09ram_07_u:3142": " 7.043.010c śirasā vandya dharaṇīṃ prayayau yatra rāghavaḥ",
    "GE09ram_07_u:3143": " 7.043.011a kumārān āgatāñ śrutvā cintāvyākulitendriyaḥ",
    "GE09ram_07_u:3144": " 7.043.011c avākśirā dīnamanā dvāḥsthaṃ vacanam abravīt",
    "GE09ram_07_u:3145": " 7.043.012a praveśaya kumārāṃs tvaṃ matsamīpaṃ tvarānvitaḥ",
    "GE09ram_07_u:3146": " 7.043.012c eteṣu jīvitaṃ mahyam ete prāṇā bahiścarāḥ",
    "GE09ram_07_u:3147": " 7.043.013a ājñaptās tu narendreṇa kumārāḥ śuklavāsasaḥ",
    "GE09ram_07_u:3148": " 7.043.013c prahvāḥ prāñjalayo bhūtvā viviśus te samāhitāḥ",
    "GE09ram_07_u:3149": " 7.043.014a te tu dṛṣṭvā mukhaṃ tasya sagrahaṃ śaśinaṃ yathā",
    "GE09ram_07_u:3150": " 7.043.014c saṃdhyāgatam ivādityaṃ prabhayā parivarjitam",
    "GE09ram_07_u:3151": " 7.043.015a bāṣpapūrṇe ca nayane dṛṣṭva rāmasya dhīmataḥ",
    "GE09ram_07_u:3152": " 7.043.015c hataśobhāṃ yathā padmaṃ mukhaṃ vīkṣya ca tasya te",
    "GE09ram_07_u:3153": " 7.043.016a tato 'bhivādya tvaritāḥ pādau rāmasya mūrdhabhiḥ",
    "GE09ram_07_u:3154": " 7.043.016c tasthuḥ samāhitāḥ sarve rāmaś cāśrūṇy avartayat",
    "GE09ram_07_u:3155": " 7.043.017a tān pariṣvajya bāhubhyām utthāpya ca mahābhujaḥ",
    "GE09ram_07_u:3156": " 7.043.017c āsaneṣv ādhvam ity uktvā tato vākyaṃ jagāda ha",
    "GE09ram_07_u:3157": " 7.043.018a bhavanto mama sarvasvaṃ bhavanto mama jīvitam",
    "GE09ram_07_u:3158": " 7.043.018c bhavadbhiś ca kṛtaṃ rājyaṃ pālayāmi nareśvarāḥ",
    "GE09ram_07_u:3159": " 7.043.019a bhavantaḥ kṛtaśāstrārthā buddhau ca pariniṣṭhitāḥ",
    "GE09ram_07_u:3160": " 7.043.019c saṃbhūya ca madartho 'yam anveṣṭavyo nareśvarāḥ",
    "GE09ram_07_u:3161": " 7.044.001a teṣāṃ samupaviṣṭānāṃ sarveṣāṃ dīnacetasām",
    "GE09ram_07_u:3162": " 7.044.001c uvāca vākyaṃ kākutstho mukhena pariśuṣyatā",
    "GE09ram_07_u:3163": " 7.044.002a sarve śṛṇuta bhadraṃ vo mā kurudhvaṃ mano 'nyathā",
    "GE09ram_07_u:3164": " 7.044.002c paurāṇāṃ mama sītāyāṃ yādṛśī vartate kathā",
    "GE09ram_07_u:3165": " 7.044.003a paurāpavādaḥ sumahāṃs tathā janapadasya ca",
    "GE09ram_07_u:3166": " 7.044.003c vartate mayi bībhatsaḥ sa me marmāṇi kṛntati",
    "GE09ram_07_u:3167": " 7.044.004a ahaṃ kila kule jata ikṣvākūṇāṃ mahātmanām",
    "GE09ram_07_u:3168": " 7.044.004c sītāṃ pāpasamācārām ānayeyaṃ kathaṃ pure",
    "GE09ram_07_u:3169": " 7.044.005a jānāsi hi yathā saumya daṇḍake vijane vane",
    "GE09ram_07_u:3170": " 7.044.005c rāvaṇena hṛtā sītā sa ca vidhvaṃsito mayā",
    "GE09ram_07_u:3171": " 7.044.006a pratyakṣaṃ tava saumitre devanāṃ havyavāhanaḥ",
    "GE09ram_07_u:3172": " 7.044.006c apāpāṃ maithilīm āha vāyuś cākāśagocaraḥ",
    "GE09ram_07_u:3173": " 7.044.007a candrādityau ca śaṃsete surāṇāṃ saṃnidhau purā",
    "GE09ram_07_u:3174": " 7.044.007c ṛṣīṇāṃ caiva sarveṣām apāpāṃ janakātmajām",
    "GE09ram_07_u:3175": " 7.044.008a evaṃ śuddha samācārā devagandharvasaṃnidhau",
    "GE09ram_07_u:3176": " 7.044.008c laṅkādvīpe mahendreṇa mama haste niveśitā",
    "GE09ram_07_u:3177": " 7.044.009a antarātmā ca me vetti sītāṃ śuddhāṃ yaśasvinīm",
    "GE09ram_07_u:3178": " 7.044.009c tato gṛhītvā vaidehīm ayodhyām aham āgataḥ",
    "GE09ram_07_u:3179": " 7.044.010a ayaṃ tu me mahān vādaḥ śokaś ca hṛdi vartate",
    "GE09ram_07_u:3180": " 7.044.010c paurāpavādaḥ sumahāṃs tathā janapadasya ca",
    "GE09ram_07_u:3181": " 7.044.011a akīrtir yasya gīyeta loke bhūtasya kasya cit",
    "GE09ram_07_u:3182": " 7.044.011c pataty evādhamāṃl lokān yāvac chabdaḥ sa kīrtyate",
    "GE09ram_07_u:3183": " 7.044.012a akīrtir nindyate daivaiḥ kīrtir deveṣu pūjyate",
    "GE09ram_07_u:3184": " 7.044.012c kīrtyarthaṃ ca samārambhaḥ sarva eva mahātmanām",
    "GE09ram_07_u:3185": " 7.044.013a apy ahaṃ jīvitaṃ jahyāṃ yuṣmān vā puruṣarṣabhāḥ",
    "GE09ram_07_u:3186": " 7.044.013c apavādabhayād bhītāḥ kiṃ punar janakātmajām",
    "GE09ram_07_u:3187": " 7.044.014a tasmād bhavantaḥ paśyantu patitaṃ śokasāgare",
    "GE09ram_07_u:3188": " 7.044.014c na hi paśyāmy ahaṃ bhūyaḥ kiṃ cid duḥkham ato 'dhikam",
    "GE09ram_07_u:3189": " 7.044.015a śvas tvaṃ prabhāte saumitre sumantrādhiṣṭhitaṃ ratham",
    "GE09ram_07_u:3190": " 7.044.015c āruhya sītām āropya viṣayānte samutsṛja",
    "GE09ram_07_u:3191": " 7.044.016a gaṅgāyās tu pare pāre vālmīkeḥ sumahātmanaḥ",
    "GE09ram_07_u:3192": " 7.044.016c āśramo divyasaṃkāśas tamasātīram āśritaḥ",
    "GE09ram_07_u:3193": " 7.044.017a tatraināṃ vijane kakṣe visṛjya raghunandana",
    "GE09ram_07_u:3194": " 7.044.017c śīghram āgaccha saumitre kuruṣva vacanaṃ mama",
    "GE09ram_07_u:3195": " 7.044.018a na cāsmi prativaktavyaḥ sītāṃ prati kathaṃ cana",
    "GE09ram_07_u:3196": " 7.044.018c aprītiḥ paramā mahyaṃ bhavet tu prativārite",
    "GE09ram_07_u:3197": " 7.044.019a śāpitāś ca mayā yūyaṃ bhujābhyāṃ jīvitena ca",
    "GE09ram_07_u:3198": " 7.044.019c ye māṃ vākyāntare brūyur anunetuṃ kathaṃ cana",
    "GE09ram_07_u:3199": " 7.044.020a mānayantu bhavanto māṃ yadi macchāsane sthitāḥ",
    "GE09ram_07_u:3200": " 7.044.020c ito 'dya nīyatāṃ sītā kuruṣva vacanaṃ mama",
    "GE09ram_07_u:3201": " 7.044.021a pūrvam ukto 'ham anayā gaṅgātīre mahāśramān",
    "GE09ram_07_u:3202": " 7.044.021c paśyeyam iti tasyāś ca kāmaḥ saṃvartyatām ayam",
    "GE09ram_07_u:3203": " 7.044.022a evam uktvā tu kākutstho bāṣpeṇa pihitekṣaṇaḥ",
    "GE09ram_07_u:3204": " 7.044.022c praviveśa sa dharmātmā bhrātṛbhiḥ parivāritaḥ",
    "GE09ram_07_u:3205": " 7.045.001a tato rajanyāṃ vyuṣṭāyāṃ lakṣmaṇo dīnacetanaḥ",
    "GE09ram_07_u:3206": " 7.045.001c sumantram abravīd vākyaṃ mukhena pariśuṣyatā",
    "GE09ram_07_u:3207": " 7.045.002a sārathe turagāñ śīghraṃ yojayasva rathottame",
    "GE09ram_07_u:3208": " 7.045.002c svāstīrṇaṃ rājabhavanāt sītāyāś cāsanaṃ śubham",
    "GE09ram_07_u:3209": " 7.045.003a sītā hi rājabhavanād āśramaṃ puṇyakarmaṇām",
    "GE09ram_07_u:3210": " 7.045.003c mayā netā maharṣīṇāṃ śīghram ānīyatāṃ rathaḥ",
    "GE09ram_07_u:3211": " 7.045.004a sumantras tu tathety uktvā yuktaṃ paramavājibhiḥ",
    "GE09ram_07_u:3212": " 7.045.004c rathaṃ suruciraprakhyaṃ svāstīrṇaṃ sukhaśayyayā",
    "GE09ram_07_u:3213": " 7.045.005a ādāyovāca saumitriṃ mitrāṇāṃ harṣavardhanam",
    "GE09ram_07_u:3214": " 7.045.005c ratho 'yaṃ samanuprāpto yat kāryaṃ kriyatāṃ prabho",
    "GE09ram_07_u:3215": " 7.045.006a evam uktaḥ sumantreṇa rājaveśma sa lakṣmaṇaḥ",
    "GE09ram_07_u:3216": " 7.045.006c praviśya sītām āsādya vyājahāra nararṣabhaḥ",
    "GE09ram_07_u:3217": " 7.045.007a gaṅgātīre mayā devi munīnām āśrame śubhe",
    "GE09ram_07_u:3218": " 7.045.007c śīghraṃ gatvopaneyāsi śāsanāt pārthivasya naḥ",
    "GE09ram_07_u:3219": " 7.045.008a evam uktā tu vaidehī lakṣmaṇena mahātmanā",
    "GE09ram_07_u:3220": " 7.045.008c praharṣam atulaṃ lebhe gamanaṃ cābhyarocayat",
    "GE09ram_07_u:3221": " 7.045.009a vāsāṃsi ca mahārhāṇi ratnāni vividhāni ca",
    "GE09ram_07_u:3222": " 7.045.009c gṛhītvā tāni vaidehī gamanāyopacakrame",
    "GE09ram_07_u:3223": " 7.045.010a imāni munipatnīnāṃ dāsyāmy ābharaṇāny aham",
    "GE09ram_07_u:3224": " 7.045.010c saumitris tu tathety uktvā ratham āropya maithilīm",
    "GE09ram_07_u:3225": " 7.045.010e prayayau śīghraturago rāmasyājñām anusmaran",
    "GE09ram_07_u:3226": " 7.045.011a abravīc ca tadā sītā lakṣmaṇaṃ lakṣmivardhanam",
    "GE09ram_07_u:3227": " 7.045.011c aśubhāni bahūny adya paśyāmi raghunandana",
    "GE09ram_07_u:3228": " 7.045.012a nayanaṃ me sphuraty adya gātrotkampaś ca jāyate",
    "GE09ram_07_u:3229": " 7.045.012c hṛdayaṃ caiva saumitre asvastham iva lakṣaye",
    "GE09ram_07_u:3230": " 7.045.013a autsukyaṃ paramaṃ cāpi adhṛtiś ca parā mama",
    "GE09ram_07_u:3231": " 7.045.013c śūnyām iva ca paśyāmi pṛthivīṃ pṛthulocana",
    "GE09ram_07_u:3232": " 7.045.014a api svasti bhavet tasya bhrātus te bhrātṛbhiḥ saha",
    "GE09ram_07_u:3233": " 7.045.014c śvaśrūṇāṃ caiva me vīra sarvāsām aviśeṣataḥ",
    "GE09ram_07_u:3234": " 7.045.015a pure janapade caiva kuśalaṃ prāṇinām api",
    "GE09ram_07_u:3235": " 7.045.015c ity añjalikṛtā sītā devatā abhyayācata",
    "GE09ram_07_u:3236": " 7.045.016a lakṣmaṇo 'rthaṃ tu taṃ śrutvā śirasā vandya maithilīm",
    "GE09ram_07_u:3237": " 7.045.016c śivam ity abravīd dhṛṣṭo hṛdayena viśuṣyatā",
    "GE09ram_07_u:3238": " 7.045.017a tato vāsam upāgamya gomatītīra āśrame",
    "GE09ram_07_u:3239": " 7.045.017c prabhāte punar utthāya saumitriḥ sūtam abravīt",
    "GE09ram_07_u:3240": " 7.045.018a yojayasva rathaṃ śīghram adya bhāgīrathī jalam",
    "GE09ram_07_u:3241": " 7.045.018c śirasā dhārayiṣyāmi tryambakaḥ parvate yathā",
    "GE09ram_07_u:3242": " 7.045.019a so 'śvān vicārayitvāśu rathe yuktvā manojavān",
    "GE09ram_07_u:3243": " 7.045.019c ārohasveti vaidehīṃ sūtaḥ prāñjalir abravīt",
    "GE09ram_07_u:3244": " 7.045.020a sā tu sūtasya vacanād āruroha rathottamam",
    "GE09ram_07_u:3245": " 7.045.020c sītā saumitriṇā sārdhaṃ sumitreṇa ca dhīmatā",
    "GE09ram_07_u:3246": " 7.045.021a athārdhadivasaṃ gatvā bhāgīrathyā jalāśayam",
    "GE09ram_07_u:3247": " 7.045.021c nirīkṣya lakṣmaṇo dīnaḥ praruroda mahāsvanam",
    "GE09ram_07_u:3248": " 7.045.022a sītā tu paramāyattā dṛṣṭvā lakṣmaṇam āturam",
    "GE09ram_07_u:3249": " 7.045.022c uvāca vākyaṃ dharmajña kim idaṃ rudyate tvayā",
    "GE09ram_07_u:3250": " 7.045.023a jāhvanī tīram āsādya cirābhilaṣitaṃ mama",
    "GE09ram_07_u:3251": " 7.045.023c harṣakāle kim arthaṃ māṃ viṣādayasi lakṣmaṇa",
    "GE09ram_07_u:3252": " 7.045.024a nityaṃ tvaṃ rāmapādeṣu vartase puruṣarṣabha",
    "GE09ram_07_u:3253": " 7.045.024c kaccid vinā kṛtas tena dvirātre śokam āgataḥ",
    "GE09ram_07_u:3254": " 7.045.025a mamāpi dayito rāmo jīvitenāpi lakṣmaṇa",
    "GE09ram_07_u:3255": " 7.045.025c na cāham evaṃ śocāmi maivaṃ tvaṃ bāliśo bhava",
    "GE09ram_07_u:3256": " 7.045.026a tārayasva ca māṃ gaṅgāṃ darśayasva ca tāpasān",
    "GE09ram_07_u:3257": " 7.045.026c tato dhanāni vāsāṃsi dāsyāmy ābharaṇāni ca",
    "GE09ram_07_u:3258": " 7.045.027a tataḥ kṛtvā maharṣīṇāṃ yathārham abhivādanam",
    "GE09ram_07_u:3259": " 7.045.027c tatra caikāṃ niśām uṣya yāsyāmas tāṃ purīṃ punaḥ",
    "GE09ram_07_u:3260": " 7.045.028a tasyās tad vacanaṃ śrutvā pramṛjya nayane śubhe",
    "GE09ram_07_u:3261": " 7.045.028c titīrṣur lakṣmaṇo gaṅgāṃ śubhāṃ nāvam upāharat",
    "GE09ram_07_u:3262": " 7.046.001a atha nāvaṃ suvistīrṇāṃ naiṣādīṃ rāghavānujaḥ",
    "GE09ram_07_u:3263": " 7.046.001c āruroha samāyuktāṃ pūrvam āropya maithilīm",
    "GE09ram_07_u:3264": " 7.046.002a sumantraṃ caiva sarathaṃ sthīyatām iti lakṣmaṇaḥ",
    "GE09ram_07_u:3265": " 7.046.002c uvāca śokasaṃtaptaḥ prayāhīti ca nāvikam",
    "GE09ram_07_u:3266": " 7.046.003a tatas tīram upāgamya bhāgīrathyāḥ sa lakṣmaṇaḥ",
    "GE09ram_07_u:3267": " 7.046.003c uvāca maithilīṃ vākyaṃ prāñjalir bāṣpagadgadaḥ",
    "GE09ram_07_u:3268": " 7.046.004a hṛdgataṃ me mahac chalyaṃ yad asmy āryeṇa dhīmatā",
    "GE09ram_07_u:3269": " 7.046.004c asmin nimitte vaidehi lokasya vacanīkṛtaḥ",
    "GE09ram_07_u:3270": " 7.046.005a śreyo hi maraṇaṃ me 'dya mṛtyor vā yat paraṃ bhavet",
    "GE09ram_07_u:3271": " 7.046.005c na cāsminn īdṛśe kārye niyojyo lokanindite",
    "GE09ram_07_u:3272": " 7.046.006a prasīda na ca me roṣaṃ kartum arhasi suvrate",
    "GE09ram_07_u:3273": " 7.046.006c ity añjalikṛto bhūmau nipapāta sa lakṣmaṇaḥ",
    "GE09ram_07_u:3274": " 7.046.007a rudantaṃ prāñjaliṃ dṛṣṭvā kāṅkṣantaṃ mṛtyum ātmanaḥ",
    "GE09ram_07_u:3275": " 7.046.007c maithilī bhṛśasaṃvignā lakṣmaṇaṃ vākyam abravīt",
    "GE09ram_07_u:3276": " 7.046.008a kim idaṃ nāvagacchāmi brūhi tattvena lakṣmaṇa",
    "GE09ram_07_u:3277": " 7.046.008c paśyāmi tvāṃ ca na svatham api kṣemaṃ mahīpateḥ",
    "GE09ram_07_u:3278": " 7.046.009a śāpito 'si narendreṇa yat tvaṃ saṃtāpam ātmanaḥ",
    "GE09ram_07_u:3279": " 7.046.009c tad brūyāḥ saṃnidhau mahyam aham ājñāpayāmi te",
    "GE09ram_07_u:3280": " 7.046.010a vaidehyā codyamānas tu lakṣmaṇo dīnacetanaḥ",
    "GE09ram_07_u:3281": " 7.046.010c avāṅmukho bāṣpagalo vākyam etad uvāca ha",
    "GE09ram_07_u:3282": " 7.046.011a śrutvā pariṣado madhye apavādaṃ sudāruṇam",
    "GE09ram_07_u:3283": " 7.046.011c pure janapade caiva tvatkṛte janakātmaje",
    "GE09ram_07_u:3284": " 7.046.012a na tāni vacanīyāni mayā devi tavāgrataḥ",
    "GE09ram_07_u:3285": " 7.046.012c yāni rājñā hṛdi nyastāny amarṣaḥ pṛṣṭhataḥ kṛtaḥ",
    "GE09ram_07_u:3286": " 7.046.013a sā tvāṃ tyaktā nṛpatinā nirdoṣā mama saṃnidhau",
    "GE09ram_07_u:3287": " 7.046.013c paurāpavāda bhītena grāhyaṃ devi na te 'nyathā",
    "GE09ram_07_u:3288": " 7.046.014a āśramānteṣu ca mayā tyaktavyā tvaṃ bhaviṣyasi",
    "GE09ram_07_u:3289": " 7.046.014c rājñaḥ śāsanam ājñāya tavaivaṃ kila daurhṛdam",
    "GE09ram_07_u:3290": " 7.046.015a tad etaj jāhnavītīre brahmarṣīṇāṃ tapovanam",
    "GE09ram_07_u:3291": " 7.046.015c puṇyaṃ ca ramaṇīyaṃ ca mā viṣādaṃ kṛthāḥ śubhe",
    "GE09ram_07_u:3292": " 7.046.016a rājño daśarathasyaiṣa pitur me munipuṃgavaḥ",
    "GE09ram_07_u:3293": " 7.046.016c sakhā paramako vipro vālmīkiḥ sumahāyaśāḥ",
    "GE09ram_07_u:3294": " 7.046.017a pādacchāyām upāgamya sukham asya mahātmanaḥ",
    "GE09ram_07_u:3295": " 7.046.017c upavāsaparaikāgrā vasa tvaṃ janakātmaje",
    "GE09ram_07_u:3296": " 7.046.018a pativratātvam āsthāya rāmaṃ kṛtvā sadā hṛdi",
    "GE09ram_07_u:3297": " 7.046.018c śreyas te paramaṃ devi tathā kṛtvā bhaviṣyati",
    "GE09ram_07_u:3298": " 7.047.001a lakṣmaṇasya vacaḥ śrutvā dāruṇaṃ janakātmajā",
    "GE09ram_07_u:3299": " 7.047.001c paraṃ viṣādam āgamya vaidehī nipapāta ha",
    "GE09ram_07_u:3300": " 7.047.002a sā muhūrtam ivāsaṃjñā bāṣpavyākulitekṣaṇā",
    "GE09ram_07_u:3301": " 7.047.002c lakṣmaṇaṃ dīnayā vācā uvāca janakātmajā",
    "GE09ram_07_u:3302": " 7.047.003a māmikeyaṃ tanur nūnaṃ sṛṣṭā duḥkhāya lakṣmaṇa",
    "GE09ram_07_u:3303": " 7.047.003c dhātrā yasyās tathā me 'dya duḥkhamūrtiḥ pradṛśyate",
    "GE09ram_07_u:3304": " 7.047.004a kiṃ nu pāpaṃ kṛtaṃ pūrvaṃ ko vā dārair viyojitaḥ",
    "GE09ram_07_u:3305": " 7.047.004c yāhaṃ śuddha samācārā tyaktā nṛpatinā satī",
    "GE09ram_07_u:3306": " 7.047.005a purāham āśrame vāsaṃ rāmapādānuvartinī",
    "GE09ram_07_u:3307": " 7.047.005c anurudhyāpi saumitre duḥkhe viparivartinī",
    "GE09ram_07_u:3308": " 7.047.006a sā kathaṃ hy āśrame saumya vatsyāmi vijanīkṛtā",
    "GE09ram_07_u:3309": " 7.047.006c ākhyāsyāmi ca kasyāhaṃ duḥkhaṃ duḥkhaparāyaṇā",
    "GE09ram_07_u:3310": " 7.047.007a kiṃ ca vakṣyāmi muniṣu kiṃ mayāpakṛtaṃ nṛpe",
    "GE09ram_07_u:3311": " 7.047.007c kasmin vā kāraṇe tyaktā rāghaveṇa mahātmanā",
    "GE09ram_07_u:3312": " 7.047.008a na khalv adyaiva saumitre jīvitaṃ jāhnavī jale",
    "GE09ram_07_u:3313": " 7.047.008c tyajeyaṃ rājavaṃśas tu bhartur me parihāsyate",
    "GE09ram_07_u:3314": " 7.047.009a yathājñāṃ kuru saumitre tyaja māṃ duḥkhabhāginīm",
    "GE09ram_07_u:3315": " 7.047.009c nideśe sthīyatāṃ rājñaḥ śṛṇu cedaṃ vaco mama",
    "GE09ram_07_u:3316": " 7.047.010a śvaśrūṇām aviśeṣeṇa prāñjaliḥ pragraheṇa ca",
    "GE09ram_07_u:3317": " 7.047.010c śirasā vandya caraṇau kuśalaṃ brūhi pārthivam",
    "GE09ram_07_u:3318": " 7.047.011a yathā bhrātṛṣu vartethās tathā paureṣu nityadā",
    "GE09ram_07_u:3319": " 7.047.011c paramo hy eṣa dharmaḥ syād eṣā kīrtir anuttamā",
    "GE09ram_07_u:3320": " 7.047.012a yat tvaṃ paurajanaṃ rājan dharmeṇa samavāpnuyāḥ",
    "GE09ram_07_u:3321": " 7.047.012c ahaṃ tu nānuśocāmi svaśarīraṃ nararṣabha",
    "GE09ram_07_u:3322": " 7.047.012e yathāpavādaṃ paurāṇāṃ tathaiva raghunandana",
    "GE09ram_07_u:3323": " 7.047.013a evaṃ bruvantyāṃ sītāyāṃ lakṣmaṇo dīnacetanaḥ",
    "GE09ram_07_u:3324": " 7.047.013c śirasā dharaṇīṃ gatvā vyāhartuṃ na śaśāka ha",
    "GE09ram_07_u:3325": " 7.047.014a pradakṣiṇaṃ ca kṛtvā sa rudann eva mahāsvanam",
    "GE09ram_07_u:3326": " 7.047.014c āruroha punar nāvaṃ nāvikaṃ cābhyacodayat",
    "GE09ram_07_u:3327": " 7.047.015a sa gatvā cottaraṃ kūlaṃ śokabhārasamanvitaḥ",
    "GE09ram_07_u:3328": " 7.047.015c saṃmūḍha iva duḥkhena ratham adhyāruhad drutam",
    "GE09ram_07_u:3329": " 7.047.016a muhur muhur apāvṛtya dṛṣṭvā sītām anāthavat",
    "GE09ram_07_u:3330": " 7.047.016c veṣṭantīṃ paratīrasthāṃ lakṣmaṇaḥ prayayāv atha",
    "GE09ram_07_u:3331": " 7.047.017a dūrasthaṃ ratham ālokya lakṣmaṇaṃ ca muhur muhuḥ",
    "GE09ram_07_u:3332": " 7.047.017c nirīkṣamāṇām udvignāṃ sītāṃ śokaḥ samāviśat",
    "GE09ram_07_u:3333": " 7.047.018a sā duḥkhabhārāvanatā tapasvinī;",
    "GE09ram_07_u:3334": " yaśodharā nātham apaśyatī satī",
    "GE09ram_07_u:3335": " 7.047.018c ruroda sā barhiṇanādite vane;",
    "GE09ram_07_u:3336": " mahāsvanaṃ duḥkhaparāyaṇā satī",
    "GE09ram_07_u:3337": " 7.048.001a sītāṃ tu rudatīṃ dṛṣṭvā ye tatra munidārakāḥ",
    "GE09ram_07_u:3338": " 7.048.001c prādravan yatra bhagavān āste vālmīkir agryadhīḥ",
    "GE09ram_07_u:3339": " 7.048.002a abhivādya muneḥ pādau muniputrā maharṣaye",
    "GE09ram_07_u:3340": " 7.048.002c sarve nivedayām āsus tasyās tu ruditasvanam",
    "GE09ram_07_u:3341": " 7.048.003a adṛṣṭapūrvā bhagavan kasyāpy eṣā mahātmanaḥ",
    "GE09ram_07_u:3342": " 7.048.003c patnī śrīr iva saṃmohād virauti vikṛtasvarā",
    "GE09ram_07_u:3343": " 7.048.004a bhagavan sādhu paśyemāṃ devatām iva khāc cyutām",
    "GE09ram_07_u:3344": " 7.048.004c na hy enāṃ mānuṣīṃ vidmaḥ satkriyāsyāḥ prayujyatām",
    "GE09ram_07_u:3345": " 7.048.005a teṣāṃ tad vacanaṃ śrutvā buddhyā niścitya dharmavit",
    "GE09ram_07_u:3346": " 7.048.005c tapasā labdhacakṣuṣmān prādravad yatra maithilī",
    "GE09ram_07_u:3347": " 7.048.006a taṃ tu deśam abhipretya kiṃ cit padbhyāṃ mahāmuniḥ",
    "GE09ram_07_u:3348": " 7.048.006c arghyam ādāya ruciraṃ jāhvanī tīram āśritaḥ",
    "GE09ram_07_u:3349": " 7.048.006e dadarśa rāghavasyeṣṭāṃ patnīṃ sītām anāthavat",
    "GE09ram_07_u:3350": " 7.048.007a tāṃ sitāṃ śokabhārārtāṃ vālmīkir munipuṃgavaḥ",
    "GE09ram_07_u:3351": " 7.048.007c uvāca madhurāṃ vāṇīṃ hlādayann iva tejasā",
    "GE09ram_07_u:3352": " 7.048.008a snuṣā daśarāthasya tvaṃ rāmasya mahiṣī satī",
    "GE09ram_07_u:3353": " 7.048.008c janakasya sutā rājñaḥ svāgataṃ te pativrate",
    "GE09ram_07_u:3354": " 7.048.009a āyānty evāsi vijñātā mayā dharmasamādhinā",
    "GE09ram_07_u:3355": " 7.048.009c kāraṇaṃ caiva sarvaṃ me hṛdayenopalakṣitam",
    "GE09ram_07_u:3356": " 7.048.010a apāpāṃ vedmi sīte tvāṃ tapo labdhena cakṣuṣā",
    "GE09ram_07_u:3357": " 7.048.010c viśuddhabhāvā vaidehi sāmprataṃ mayi vartase",
    "GE09ram_07_u:3358": " 7.048.011a āśramasyāvidūre me tāpasyas tapasi sthitāḥ",
    "GE09ram_07_u:3359": " 7.048.011c tās tvāṃ vatse yathā vatsaṃ pālayiṣyanti nityaśaḥ",
    "GE09ram_07_u:3360": " 7.048.012a idam arghyaṃ pratīccha tvaṃ visrabdhā vigatajvarā",
    "GE09ram_07_u:3361": " 7.048.012c yathā svagṛham abhyetya viṣādaṃ caiva mā kṛthāḥ",
    "GE09ram_07_u:3362": " 7.048.013a śrutvā tu bhāṣitaṃ sītā muneḥ paramam adbhutam",
    "GE09ram_07_u:3363": " 7.048.013c śirasā vandya caraṇau tathety āha kṛtāñjaliḥ",
    "GE09ram_07_u:3364": " 7.048.014a taṃ prayāntaṃ muniṃ sītā prāñjaliḥ pṛṣṭhato 'nvagāt",
    "GE09ram_07_u:3365": " 7.048.014c anvayād yatra tāpasyo dharmanityāḥ samāhitāḥ",
    "GE09ram_07_u:3366": " 7.048.015a taṃ dṛṣṭvā munim āyāntaṃ vaidehyānugataṃ tadā",
    "GE09ram_07_u:3367": " 7.048.015c upājagmur mudā yuktā vacanaṃ caidam abruvan",
    "GE09ram_07_u:3368": " 7.048.016a svāgataṃ te muniśreṣṭha cirasyāgamanaṃ prabho",
    "GE09ram_07_u:3369": " 7.048.016c abhivādayāmaḥ sarvās tvām ucyatāṃ kiṃ ca kurmahe",
    "GE09ram_07_u:3370": " 7.048.017a tāsāṃ tad vacanaṃ śrutvā vālmīkir idam abravīt",
    "GE09ram_07_u:3371": " 7.048.017c sīteyaṃ samanuprāptā patnī rāmasya dhīmataḥ",
    "GE09ram_07_u:3372": " 7.048.018a snuṣā daśaradhasyaiṣā janakasya sutā satī",
    "GE09ram_07_u:3373": " 7.048.018c apāpā patinā tyaktā paripālyā mayā sadā",
    "GE09ram_07_u:3374": " 7.048.019a imāṃ bhavatyaḥ paśyantu snehena parameṇa ha",
    "GE09ram_07_u:3375": " 7.048.019c gauravān mama vākyasya pūjyā vo 'stu viśeṣataḥ",
    "GE09ram_07_u:3376": " 7.048.020a muhur muhuś ca vaidehīṃ parisāntvya mahāyaśāḥ",
    "GE09ram_07_u:3377": " 7.048.020c svam āśramaṃ śiṣya vṛtaḥ punar āyān mahātapāḥ",
    "GE09ram_07_u:3378": " 7.049.001a dṛṣṭvā tu maithilīṃ sītām āśramaṃ saṃraveśitām",
    "GE09ram_07_u:3379": " 7.049.001c saṃtāpam akarod ghoraṃ lakṣmaṇo dīnacetanaḥ",
    "GE09ram_07_u:3380": " 7.049.002a abravīc ca mahātejāḥ sumantraṃ mantrasārathim",
    "GE09ram_07_u:3381": " 7.049.002c sītāsaṃtāpajaṃ duḥkhaṃ paśya rāmasya dhīmataḥ",
    "GE09ram_07_u:3382": " 7.049.003a ato duḥkhataraṃ kiṃ nu rāghavasya bhaviṣyati",
    "GE09ram_07_u:3383": " 7.049.003c patnīṃ śuddhasamācārāṃ visṛjya janakātmajām",
    "GE09ram_07_u:3384": " 7.049.004a vyaktaṃ daivād ahaṃ manye rāghavasya vinā bhavam",
    "GE09ram_07_u:3385": " 7.049.004c vaidehyā sārathe sārdhaṃ daivaṃ hi duratikramam",
    "GE09ram_07_u:3386": " 7.049.005a yo hi devān sagandharvān asurān saha rākṣasaiḥ",
    "GE09ram_07_u:3387": " 7.049.005c nihanyād rāghavaḥ kruddhaḥ sa daivam anuvartate",
    "GE09ram_07_u:3388": " 7.049.006a purā mama pitur vākyair daṇḍake vijane vane",
    "GE09ram_07_u:3389": " 7.049.006c uṣito navavarṣāṇi pañca caiva sudāruṇe",
    "GE09ram_07_u:3390": " 7.049.007a tato duḥkhataraṃ bhūyaḥ sītāyā vipravāsanam",
    "GE09ram_07_u:3391": " 7.049.007c paurāṇāṃ vacanaṃ śrutvā nṛśaṃsaṃ pratibhāti me",
    "GE09ram_07_u:3392": " 7.049.008a ko nu dharmāśrayaḥ sūta karmaṇy asmin yaśohare",
    "GE09ram_07_u:3393": " 7.049.008c maithilīṃ prati saṃprāptaḥ paurair hīnārthavādibhiḥ",
    "GE09ram_07_u:3394": " 7.049.009a etā bahuvidhā vācaḥ śrutvā lakṣmaṇabhāṣitāḥ",
    "GE09ram_07_u:3395": " 7.049.009c sumantraḥ prāñjalir bhūtvā vākyam etad uvāca ha",
    "GE09ram_07_u:3396": " 7.049.010a na saṃtāpas tvayā kāryaḥ saumitre maithilīṃ prati",
    "GE09ram_07_u:3397": " 7.049.010c dṛṣṭam etat purā vipraiḥ pitus te lakṣmaṇāgrataḥ",
    "GE09ram_07_u:3398": " 7.049.011a bhaviṣyati dṛḍhaṃ rāmo duḥkhaprāyo 'lpasukhyavān",
    "GE09ram_07_u:3399": " 7.049.011c tvāṃ caiva maithilīṃ caiva śatrughnabharatau tathā",
    "GE09ram_07_u:3400": " 7.049.011e saṃtyajiṣyati dharmātmā kālena mahatā mahān",
    "GE09ram_07_u:3401": " 7.049.012a na tv idaṃ tvayi vaktavyaṃ saumitre bharate 'pi vā",
    "GE09ram_07_u:3402": " 7.049.012c rājñā vo 'vyāhṛtaṃ vākyaṃ durvāsā yad uvāca ha",
    "GE09ram_07_u:3403": " 7.049.013a mahārājasamīpe ca mama caiva nararṣabha",
    "GE09ram_07_u:3404": " 7.049.013c ṛṣiṇā vyāhṛtaṃ vākyaṃ vasiṣṭhasya ca saṃnidhau",
    "GE09ram_07_u:3405": " 7.049.014a ṛṣes tu vacanaṃ śrutvā mām āha puruṣarṣabhaḥ",
    "GE09ram_07_u:3406": " 7.049.014c sūta na kva cid evaṃ te vaktavyaṃ janasaṃnidhau",
    "GE09ram_07_u:3407": " 7.049.015a tasyāhaṃ lokapālasya vākyaṃ tat susamāhitaḥ",
    "GE09ram_07_u:3408": " 7.049.015c naiva jātv anṛtaṃ kuryām iti me saumya darśanam",
    "GE09ram_07_u:3409": " 7.049.016a sarvathā nāsty avaktavyaṃ mayā saumya tavāgrataḥ",
    "GE09ram_07_u:3410": " 7.049.016c yadi te śravaṇe śraddhā śrūyatāṃ raghunandana",
    "GE09ram_07_u:3411": " 7.049.017a yady apy ahaṃ narendreṇa rahasyaṃ śrāvitaḥ purā",
    "GE09ram_07_u:3412": " 7.049.017c tac cāpy udāhariṣyāmi daivaṃ hi duratikramam",
    "GE09ram_07_u:3413": " 7.049.018a tac chrutvā bhāṣitaṃ tasya gambhīrārthapadaṃ mahat",
    "GE09ram_07_u:3414": " 7.049.018c tathyaṃ brūhīti saumitriḥ sūtaṃ vākyam athābravīt",
    "GE09ram_07_u:3415": " 7.050.001a tathā saṃcoditaḥ sūto lakṣmaṇena mahātmanā",
    "GE09ram_07_u:3416": " 7.050.001c tad vākyam ṛṣiṇā proktaṃ vyāhartum upacakrame",
    "GE09ram_07_u:3417": " 7.050.002a purā nāmnā hi durvāsā atreḥ putro mahāmuniḥ",
    "GE09ram_07_u:3418": " 7.050.002c vasiṣṭhasyāśrame puṇye sa vārṣikyam uvāsa ha",
    "GE09ram_07_u:3419": " 7.050.003a tam āśramaṃ mahātejāḥ pitā te sumahāyaśāḥ",
    "GE09ram_07_u:3420": " 7.050.003c purodhasaṃ mahātmānaṃ didṛkṣur agamat svayam",
    "GE09ram_07_u:3421": " 7.050.004a sa dṛṣṭvā sūryasaṃkāśaṃ jvalantam iva tejasā",
    "GE09ram_07_u:3422": " 7.050.004c upaviṣṭaṃ vasiṣṭhasya savye pārśve mahāmunim",
    "GE09ram_07_u:3423": " 7.050.004e tau munī tāpasa śreṣṭhau vinītas tv abhyavādayat",
    "GE09ram_07_u:3424": " 7.050.005a sa tābhyāṃ pūjito rājā svāgatenāsanena ca",
    "GE09ram_07_u:3425": " 7.050.005c pādyena phalamūlaiś ca so 'py āste munibhiḥ saha",
    "GE09ram_07_u:3426": " 7.050.006a teṣāṃ tatropaviṣṭānāṃ tās tāḥ sumadhurāḥ kathāḥ",
    "GE09ram_07_u:3427": " 7.050.006c babhūvuḥ paramarṣīṇāṃ madhyādityagate 'hani",
    "GE09ram_07_u:3428": " 7.050.007a tataḥ kathāyāṃ kasyāṃ cit prāñjaliḥ pragraho nṛpaḥ",
    "GE09ram_07_u:3429": " 7.050.007c uvāca taṃ mahātmānam atreḥ putraṃ tapodhanam",
    "GE09ram_07_u:3430": " 7.050.008a bhagavan kiṃ pramāṇena mama vaṃśo bhaviṣyati",
    "GE09ram_07_u:3431": " 7.050.008c kimāyuś ca hi me rāmaḥ putrāś cānye kimāyuṣaḥ",
    "GE09ram_07_u:3432": " 7.050.009a rāmasya ca sutā ye syus teṣām āyuḥ kiyad bhavet",
    "GE09ram_07_u:3433": " 7.050.009c kāmyayā bhagavan brūhi vaṃśasyāsya gatiṃ mama",
    "GE09ram_07_u:3434": " 7.050.010a tac chrutvā vyāhṛtaṃ vākyaṃ rājño daśarathasya tu",
    "GE09ram_07_u:3435": " 7.050.010c durvāsāḥ sumahātejā vyāhartum upacakrame",
    "GE09ram_07_u:3436": " 7.050.011a ayodhyāyāḥ patī rāmo dīrghakālaṃ bhaviṣyati",
    "GE09ram_07_u:3437": " 7.050.011c sukhinaś ca samṛddhāś ca bhaviṣyanty asya cānujāḥ",
    "GE09ram_07_u:3438": " 7.050.012a kasmiṃś cit karaṇe tvāṃ ca maithilīṃ ca yaśasvinīm",
    "GE09ram_07_u:3439": " 7.050.012c saṃtyajiṣyati dharmātmā kālena mahatā kila",
    "GE09ram_07_u:3440": " 7.050.013a daśavarṣasahasraṇi daśavarṣaśatāni ca",
    "GE09ram_07_u:3441": " 7.050.013c rāmo rājyam upāsitvā brahmalokaṃ gamiṣyati",
    "GE09ram_07_u:3442": " 7.050.014a samṛddhair hayamedhaiś ca iṣṭvā parapuraṃjayaḥ",
    "GE09ram_07_u:3443": " 7.050.014c rājavaṃśāṃś ca kākutstho bahūn saṃsthāpayiṣyati",
    "GE09ram_07_u:3444": " 7.050.015a sa sarvam akhilaṃ rājño vaṃśasyāsya gatāgatam",
    "GE09ram_07_u:3445": " 7.050.015c ākhyāya sumahātejās tūṣṇīm āsīn mahādyutiḥ",
    "GE09ram_07_u:3446": " 7.050.016a tūṣṇīṃbhūte munau tasmin rājā daśarathas tadā",
    "GE09ram_07_u:3447": " 7.050.016c abhivādya mahātmānau punar āyāt purottamam",
    "GE09ram_07_u:3448": " 7.050.017a etad vaco mayā tatra muninā vyāhṛtaṃ purā",
    "GE09ram_07_u:3449": " 7.050.017c śrutaṃ hṛdi ca nikṣiptaṃ nānyathā tad bhaviṣyati",
    "GE09ram_07_u:3450": " 7.050.018a evaṃgate na saṃtāpaṃ gantum arhasi rāghava",
    "GE09ram_07_u:3451": " 7.050.018c sītārthe rāghavārthe vā dṛḍho bhava narottama",
    "GE09ram_07_u:3452": " 7.050.019a tac chrutvā vyāhṛtaṃ vākyaṃ sūtasya paramādbhutam",
    "GE09ram_07_u:3453": " 7.050.019c praharṣam atulaṃ lebhe sādhu sādhv iti cābravīt",
    "GE09ram_07_u:3454": " 7.050.020a tayoḥ saṃvadator evaṃ sūtalakṣmaṇayoḥ pathi",
    "GE09ram_07_u:3455": " 7.050.020c astam arko gato vāsaṃ gomatyāṃ tāv athoṣatuḥ",
    "GE09ram_07_u:3456": " 7.051.001a tatra tāṃ rajanīm uṣya gomatyāṃ raghunandanaḥ",
    "GE09ram_07_u:3457": " 7.051.001c prabhāte punar utthāya lakṣmaṇaḥ prayayau tadā",
    "GE09ram_07_u:3458": " 7.051.002a tato 'rdhadivase prāpte praviveśa mahārathaḥ",
    "GE09ram_07_u:3459": " 7.051.002c ayodhyāṃ ratnasaṃpūrṇāṃ hṛṣṭapuṣṭajanāvṛtām",
    "GE09ram_07_u:3460": " 7.051.003a saumitris tu paraṃ dainyaṃ jagāma sumahāmatiḥ",
    "GE09ram_07_u:3461": " 7.051.003c rāmapādau samāsādya vakṣyāmi kim ahaṃ gataḥ",
    "GE09ram_07_u:3462": " 7.051.004a tasyaivaṃ cintayānasya bhavanaṃ śaśisaṃnibham",
    "GE09ram_07_u:3463": " 7.051.004c rājasya paramodāraṃ purastāt samadṛśyata",
    "GE09ram_07_u:3464": " 7.051.005a rājñas tu bhavanadvāri so 'vatīrya narottamaḥ",
    "GE09ram_07_u:3465": " 7.051.005c avānmukho dīnamanāḥ prāviveśānivāritaḥ",
    "GE09ram_07_u:3466": " 7.051.006a sa dṛṣṭvā rāghavaṃ dīnam āsīnaṃ paramāsane",
    "GE09ram_07_u:3467": " 7.051.006c netrābhyām aśrupūrṇābhyāṃ dadarśāgrajam agrataḥ",
    "GE09ram_07_u:3468": " 7.051.007a jagrāha caraṇau tasya lakṣmaṇo dīnacetanaḥ",
    "GE09ram_07_u:3469": " 7.051.007c uvāca dīnayā vācā prāñjaliḥ susamāhitaḥ",
    "GE09ram_07_u:3470": " 7.051.008a āryasyājñāṃ puraskṛtya visṛjya janakātmajām",
    "GE09ram_07_u:3471": " 7.051.008c gaṅgātīre yathoddiṣṭe vālmīker āśrame śubhe",
    "GE09ram_07_u:3472": " 7.051.008e punar asmy āgato vīra pādamūlam upāsitum",
    "GE09ram_07_u:3473": " 7.051.009a mā śucaḥ puruṣavyāghra kālasya gatir īdṛśī",
    "GE09ram_07_u:3474": " 7.051.009c tvadvidhā na hi śocanti sattvavanto manasvinaḥ",
    "GE09ram_07_u:3475": " 7.051.010a sarve kṣayāntā nicayāḥ patanāntāḥ samucchrayāḥ",
    "GE09ram_07_u:3476": " 7.051.010c saṃyogā viprayogāntā maraṇāntaṃ ca jīvitam",
    "GE09ram_07_u:3477": " 7.051.011a śaktas tvam ātmanātmānaṃ vijetuṃ manasaiva hi",
    "GE09ram_07_u:3478": " 7.051.011c lokān sarvāṃś ca kākutstha kiṃ punar duḥkham īdṛśam",
    "GE09ram_07_u:3479": " 7.051.012a nedṛśeṣu vimuhyanti tvadvidhāḥ puruṣarṣabhāḥ",
    "GE09ram_07_u:3480": " 7.051.012c yadarthaṃ maithilī tyaktā apavādabhayān nṛpa",
    "GE09ram_07_u:3481": " 7.051.013a sa tvaṃ puruṣaśārdūla dhairyeṇa susamāhitaḥ",
    "GE09ram_07_u:3482": " 7.051.013c tyajemāṃ durbalāṃ buddhiṃ saṃtāpaṃ mā kuruṣva ha",
    "GE09ram_07_u:3483": " 7.051.014a evam uktas tu kākutstho lakṣmaṇena mahātmanā",
    "GE09ram_07_u:3484": " 7.051.014c uvāca parayā prītyā saumitriṃ mitravatsalam",
    "GE09ram_07_u:3485": " 7.051.015a evam etan naraśreṣṭha yathā vadasi lakṣmaṇa",
    "GE09ram_07_u:3486": " 7.051.015c paritoṣaś ca me vīra mama kāryānuśāsane",
    "GE09ram_07_u:3487": " 7.051.016a nirvṛtiś ca kṛtā saumya saṃtāpaś ca nirākṛtaḥ",
    "GE09ram_07_u:3488": " 7.051.016c bhavadvākyaiḥ sumadhurair anunīto 'smi lakṣmaṇa",
    "GE09ram_07_u:3489": " 7.052.001a tataḥ sumantras tv āgamya rāghavaṃ vākyam abravīt",
    "GE09ram_07_u:3490": " 7.052.001c ete nivāritā rājan dvāri tiṣṭhanti tāpasāḥ",
    "GE09ram_07_u:3491": " 7.052.002a bhārgavaṃ cyavanaṃ nāma puraskṛtya maharṣayaḥ",
    "GE09ram_07_u:3492": " 7.052.002c darśanaṃ te mahārāja codayanti kṛtatvarāḥ",
    "GE09ram_07_u:3493": " 7.052.002e prīyamāṇā naravyāghra yamunātīravāsinaḥ",
    "GE09ram_07_u:3494": " 7.052.003a tasya tadvacanaṃ śrutvā rāmaḥ provāca dharmavit",
    "GE09ram_07_u:3495": " 7.052.003c praveśyantāṃ mahātmāno bhārgavapramukhā dvijāḥ",
    "GE09ram_07_u:3496": " 7.052.004a rājñas tv ājñāṃ puraskṛtya dvāḥstho mūrdhni kṛtāñjaliḥ",
    "GE09ram_07_u:3497": " 7.052.004c praveśayām āsa tatas tāpasān saṃmatān bahūn",
    "GE09ram_07_u:3498": " 7.052.005a śataṃ samadhikaṃ tatra dīpyamānaṃ svatejasā",
    "GE09ram_07_u:3499": " 7.052.005c praviṣṭaṃ rājabhavanaṃ tāpasānāṃ mahātmanām",
    "GE09ram_07_u:3500": " 7.052.006a te dvijāḥ pūrṇakalaśaiḥ sarvatīrthāmbusatkṛtam",
    "GE09ram_07_u:3501": " 7.052.006c gṛhītvā phalamūlaṃ ca rāmasyābhyāharan bahu",
    "GE09ram_07_u:3502": " 7.052.007a pratigṛhya tu tat sarvaṃ rāmaḥ prītipuraskṛtaḥ",
    "GE09ram_07_u:3503": " 7.052.007c tīrthodakāni sarvāṇi phalāni vividhāni ca",
    "GE09ram_07_u:3504": " 7.052.008a uvāca ca mahābāhuḥ sarvān eva mahāmunīn",
    "GE09ram_07_u:3505": " 7.052.008c imāny āsanamukhyāni yathārham upaviśyatām",
    "GE09ram_07_u:3506": " 7.052.009a rāmasya bhāṣitaṃ śrutvā sarva eva maharṣayaḥ",
    "GE09ram_07_u:3507": " 7.052.009c bṛsīṣu rucirākhyāsu niṣeduḥ kāñcanīṣu te",
    "GE09ram_07_u:3508": " 7.052.010a upaviṣṭān ṛṣīṃs tatra dṛṣṭvā parapuraṃjayaḥ",
    "GE09ram_07_u:3509": " 7.052.010c prayataḥ prāñjalir bhūtvā rāghavo vākyam abravīt",
    "GE09ram_07_u:3510": " 7.052.011a kim āgamanakaryaṃ vaḥ kiṃ karomi tapodhanāḥ",
    "GE09ram_07_u:3511": " 7.052.011c ājñāpyo 'haṃ maharṣīṇāṃ sarvakāmakaraḥ sukham",
    "GE09ram_07_u:3512": " 7.052.012a idaṃ rājyaṃ ca sakalaṃ jīvitaṃ ca hṛdi sthitam",
    "GE09ram_07_u:3513": " 7.052.012c sarvam etad dvijārthaṃ me satyam etad bravīmi vaḥ",
    "GE09ram_07_u:3514": " 7.052.013a tasya tadvacanaṃ śrutvā sādhuvādo mahān abhūt",
    "GE09ram_07_u:3515": " 7.052.013c ṛṣīṇām ugratapasāṃ yamunātīravāsinām",
    "GE09ram_07_u:3516": " 7.052.014a ūcuś ca te mahātmāno harṣeṇa mahatānvitāḥ",
    "GE09ram_07_u:3517": " 7.052.014c upapannaṃ naraśreṣṭha tavaiva bhuvi nānyataḥ",
    "GE09ram_07_u:3518": " 7.052.015a bahavaḥ pārthivā rājann atikrāntā mahābalāḥ",
    "GE09ram_07_u:3519": " 7.052.015c kāryagauravam aśrutvā pratijñāṃ nābhyarocayan",
    "GE09ram_07_u:3520": " 7.052.016a tvayā punar brāhmaṇa gauravād iyaṃ;",
    "GE09ram_07_u:3521": " kṛtvā pratijñā hy anavekṣya kāraṇam",
    "GE09ram_07_u:3522": " 7.052.016c kuruṣva kartā hy asi nātra saṃśayo;",
    "GE09ram_07_u:3523": " mahābhayāt trātum ṛṣīṃs tvam arhasi",
    "GE09ram_07_u:3524": " 7.053.001a bruvadbhir evam ṛṣibhiḥ kākutstho vākyam abravīt",
    "GE09ram_07_u:3525": " 7.053.001c kiṃ kāryaṃ brūta bhavatāṃ bhayaṃ nāśayitāsmi vaḥ",
    "GE09ram_07_u:3526": " 7.053.002a tathā vadati kākutsthe bhargavo vākyam abravīt",
    "GE09ram_07_u:3527": " 7.053.002c bhayaṃ naḥ śṛṇu yan mūlaṃ deśasya ca nareśvara",
    "GE09ram_07_u:3528": " 7.053.003a pūrvaṃ kṛtayuge rāma daiteyaḥ sumahābalaḥ",
    "GE09ram_07_u:3529": " 7.053.003c lolāputro 'bhavaj jyeṣṭho madhur nāma mahāsuraḥ",
    "GE09ram_07_u:3530": " 7.053.004a brahmaṇyaś ca śaraṇyaś ca buddhyā ca pariniṣṭhitaḥ",
    "GE09ram_07_u:3531": " 7.053.004c suraiś ca paramodāraiḥ prītis tasyātulābhavat",
    "GE09ram_07_u:3532": " 7.053.005a sa madhur vīryasaṃpanno dharme ca susamāhitaḥ",
    "GE09ram_07_u:3533": " 7.053.005c bahumānāc ca rudreṇa dattas tasyādbhuto varaḥ",
    "GE09ram_07_u:3534": " 7.053.006a śūlaṃ śūlād viniṣkṛṣya mahāvīryaṃ mahāprabham",
    "GE09ram_07_u:3535": " 7.053.006c dadau mahātmā suprīto vākayṃ caitad uvāca ha",
    "GE09ram_07_u:3536": " 7.053.007a tvayāyam atulo dharmo matprasādāt kṛtaḥ śubhaḥ",
    "GE09ram_07_u:3537": " 7.053.007c prītyā paramayā yukto dadāmy āyudham uttamam",
    "GE09ram_07_u:3538": " 7.053.008a yāvat suraiś ca vipraiś ca na virudhyer mahāsura",
    "GE09ram_07_u:3539": " 7.053.008c tāvac chūlaṃ tavedaṃ syād anyathā nāśam āpnuyāt",
    "GE09ram_07_u:3540": " 7.053.009a yaś ca tvām abhiyuñjīta yuddhāya vigatajvaraḥ",
    "GE09ram_07_u:3541": " 7.053.009c taṃ śūlaṃ bhasmasāt kṛtvā punar eṣyati te karam",
    "GE09ram_07_u:3542": " 7.053.010a evaṃ rudrād varaṃ labdhvā bhūya eva mahāsuraḥ",
    "GE09ram_07_u:3543": " 7.053.010c praṇipatya mahādevaṃ vākyam etad uvāca ha",
    "GE09ram_07_u:3544": " 7.053.011a bhagavan mama vaṃśasya śūlam etad anuttamam",
    "GE09ram_07_u:3545": " 7.053.011c bhavet tu satataṃ deva surāṇām īśvaro hy asi",
    "GE09ram_07_u:3546": " 7.053.012a taṃ bruvāṇaṃ madhuṃ devaḥ sarvabhūtapatiḥ śivaḥ",
    "GE09ram_07_u:3547": " 7.053.012c pratyuvāca mahādevo naitad evaṃ bhaviṣyati",
    "GE09ram_07_u:3548": " 7.053.013a mā bhūt te viphalā bāṇī matprāsādakṛtā śubhā",
    "GE09ram_07_u:3549": " 7.053.013c bhavataḥ putram ekaṃ tu śūlam etad gamiṣyati",
    "GE09ram_07_u:3550": " 7.053.014a yāvat karasthaḥ śūlo 'yaṃ bhaviṣyati sutasya te",
    "GE09ram_07_u:3551": " 7.053.014c avadhyaḥ sarvabhūtānāṃ śūlahasto bhaviṣyati",
    "GE09ram_07_u:3552": " 7.053.015a evaṃ madhuvaraṃ labdhvā devāt sumahad adbhutam",
    "GE09ram_07_u:3553": " 7.053.015c bhavanaṃ cāsuraśreṣṭhaḥ kārayām āsa suprabham",
    "GE09ram_07_u:3554": " 7.053.016a tasya patnī mahābhagā priyā kumbhīnasī hi yā",
    "GE09ram_07_u:3555": " 7.053.016c viśvāsayor apatyaṃ sā hy analāyāṃ mahāprabhā",
    "GE09ram_07_u:3556": " 7.053.017a tasyāḥ putro mahāvīryo lavaṇo nāma dāruṇaḥ",
    "GE09ram_07_u:3557": " 7.053.017c bālyāt prabhṛti duṣṭātmā pāpāny eva samācarat",
    "GE09ram_07_u:3558": " 7.053.018a taṃ putraṃ durvinītaṃ tu dṛṣṭvā duḥkhasamanvitaḥ",
    "GE09ram_07_u:3559": " 7.053.018c madhuḥ sa śokam āpede na cainaṃ kiṃ cid abravīt",
    "GE09ram_07_u:3560": " 7.053.019a sa vihāya imaṃ lokaṃ praviṣṭo varuṇālayam",
    "GE09ram_07_u:3561": " 7.053.019c śūlaṃ niveśya lavaṇe varaṃ tasmai nyavedayat",
    "GE09ram_07_u:3562": " 7.053.020a sa prabhāvena śūlasya daurātmyenātmanas tathā",
    "GE09ram_07_u:3563": " 7.053.020c saṃtāpayati lokāṃs trīn viśeṣeṇa tu tāpasān",
    "GE09ram_07_u:3564": " 7.053.021a evaṃprabhāvo lavaṇaḥ śūlaṃ caiva tathāvidham",
    "GE09ram_07_u:3565": " 7.053.021c śrutvā pramāṇaṃ kākutsthaṃ tvaṃ hi naḥ paramā gatiḥ",
    "GE09ram_07_u:3566": " 7.053.022a bahavaḥ pārthivā rāma bhayārtair ṛṣibhiḥ purā",
    "GE09ram_07_u:3567": " 7.053.022c abhayaṃ yācitā vīra trātāraṃ na ca vidmahe",
    "GE09ram_07_u:3568": " 7.053.023a te vayaṃ rāvaṇaṃ śrutvā hataṃ sabalavāhanam",
    "GE09ram_07_u:3569": " 7.053.023c trātāraṃ vidmahe rāma nānyaṃ bhuvi narādhipam",
    "GE09ram_07_u:3570": " 7.053.023e tat paritrātum icchāmo lavaṇād bhayapīḍitāḥ",
    "GE09ram_07_u:3571": " 7.054.001a tathokte tān ṛṣīn rāmaḥ pratyuvāca kṛtāñjaliḥ",
    "GE09ram_07_u:3572": " 7.054.001c kimāhāraḥ kimācāro lavaṇaḥ kva ca vartate",
    "GE09ram_07_u:3573": " 7.054.002a rāghavasya vacaḥ śrutvā ṛṣayaḥ sarva eva te",
    "GE09ram_07_u:3574": " 7.054.002c tato nivedayām āsur lavaṇo vavṛdhe yathā",
    "GE09ram_07_u:3575": " 7.054.003a āhāraḥ sarvasattvāni viśeṣeṇa ca tāpasāḥ",
    "GE09ram_07_u:3576": " 7.054.003c ācāro raudratā nityaṃ vāso madhuvane sadā",
    "GE09ram_07_u:3577": " 7.054.004a hatvā daśasahasrāṇi siṃhavyāghramṛgadvipān",
    "GE09ram_07_u:3578": " 7.054.004c mānuṣāṃś caiva kurute nityam āhāram āhnikam",
    "GE09ram_07_u:3579": " 7.054.005a tato 'parāṇi sattvāni khādate sa mahābalaḥ",
    "GE09ram_07_u:3580": " 7.054.005c saṃhāre samanuprāpte vyāditāsya ivāntakaḥ",
    "GE09ram_07_u:3581": " 7.054.006a tac chrutvā rāghavo vākyam uvāca sa mahāmunīn",
    "GE09ram_07_u:3582": " 7.054.006c ghātayiṣyāmi tad rakṣo vyapagacchatu vo bhayam",
    "GE09ram_07_u:3583": " 7.054.007a tathā teṣāṃ pratijñāya munīnām ugratejasām",
    "GE09ram_07_u:3584": " 7.054.007c sa bhrātṝn sahitān sarvān uvāca raghunandanaḥ",
    "GE09ram_07_u:3585": " 7.054.008a ko hantā lavaṇaṃ vīrāḥ kasyāṃśaḥ sa vidhīyatām",
    "GE09ram_07_u:3586": " 7.054.008c bharatasya mahābāhoḥ śatrughnasyāthavā punaḥ",
    "GE09ram_07_u:3587": " 7.054.009a rāghaveṇaivam uktas tu bharato vākyam abravīt",
    "GE09ram_07_u:3588": " 7.054.009c aham enaṃ badhiṣyāmi mamāṃśaḥ sa vidhīyatām",
    "GE09ram_07_u:3589": " 7.054.010a bharatasya vacaḥ śrutvā śauryavīryasamanvitam",
    "GE09ram_07_u:3590": " 7.054.010c lakṣmaṇāvarajas tasthau hitvā sauvarṇam āsanam",
    "GE09ram_07_u:3591": " 7.054.011a śatrughnas tv abravīd vākyaṃ praṇipatya narādhipam",
    "GE09ram_07_u:3592": " 7.054.011c kṛtakarmā mahābāhur madhyamo raghunandanaḥ",
    "GE09ram_07_u:3593": " 7.054.012a āryeṇa hi purā śūnyā ayodhyā rakṣitā purī",
    "GE09ram_07_u:3594": " 7.054.012c saṃtāpaṃ hṛdaye kṛtvā āryasyāgamanaṃ prati",
    "GE09ram_07_u:3595": " 7.054.013a duḥkhāni ca bahūnīha anubhūtāni pārthiva",
    "GE09ram_07_u:3596": " 7.054.013c śayāno duḥkhaśayyāsu nandigrāme mahātmanā",
    "GE09ram_07_u:3597": " 7.054.014a phalamūlāśano bhūtvā jaṭācīradharas tathā",
    "GE09ram_07_u:3598": " 7.054.014c anubhūyedṛśaṃ duḥkham eṣa rāghavanandanaḥ",
    "GE09ram_07_u:3599": " 7.054.014e preṣye mayi sthite rājan na bhūyaḥ kleśam āpnuyāt",
    "GE09ram_07_u:3600": " 7.054.015a tathā bruvati śatrughne rāghavaḥ punar abravīt",
    "GE09ram_07_u:3601": " 7.054.015c evaṃ bhavatu kākutstha kriyatāṃ mama śāsanam",
    "GE09ram_07_u:3602": " 7.054.016a rājye tvām abhiṣekṣyāmi maghos tu nagare śubhe",
    "GE09ram_07_u:3603": " 7.054.016c niveśaya mahābāho bharataṃ yady avekṣase",
    "GE09ram_07_u:3604": " 7.054.017a śūras tvaṃ kṛtavidyaś ca samarthaḥ saṃniveśane",
    "GE09ram_07_u:3605": " 7.054.017c nagaraṃ madhunā juṣṭaṃ tathā janapadāñ śubhān",
    "GE09ram_07_u:3606": " 7.054.018a yo hi vaṃśaṃ samutpāṭya pārthivasya punaḥ kṣaye",
    "GE09ram_07_u:3607": " 7.054.018c na vidhatte nṛpaṃ tatra narakaṃ sa nigacchati",
    "GE09ram_07_u:3608": " 7.054.019a sa tvaṃ hatvā madhusutaṃ lavaṇaṃ pāpaniścayam",
    "GE09ram_07_u:3609": " 7.054.019c rājyaṃ praśādhi dharmeṇa vākyaṃ me yady avekṣase",
    "GE09ram_07_u:3610": " 7.054.020a uttaraṃ ca na vaktavyaṃ śūra vākyāntare mama",
    "GE09ram_07_u:3611": " 7.054.020c bālena pūrvajasyājñā kartavyā nātra saṃśayaḥ",
    "GE09ram_07_u:3612": " 7.054.021a abhiṣekaṃ ca kākutstha pratīcchasva mayodyatam",
    "GE09ram_07_u:3613": " 7.054.021c vasiṣṭhapramukhair viprair vidhimantrapuraskṛtam",
    "GE09ram_07_u:3614": " 7.055.001a evam uktas tu rāmeṇa parāṃ vrīḍām upāgataḥ",
    "GE09ram_07_u:3615": " 7.055.001c śatrughno vīryasaṃpanno mandaṃ mandam uvāca ha",
    "GE09ram_07_u:3616": " 7.055.002a avaśyaṃ karaṇīyaṃ ca śāsanaṃ puruṣarṣabha",
    "GE09ram_07_u:3617": " 7.055.002c tava caiva mahābhāga śāsanaṃ duratikramam",
    "GE09ram_07_u:3618": " 7.055.002e ayaṃ kāmakaro rājaṃs tavāsmi puruṣarṣabha",
    "GE09ram_07_u:3619": " 7.055.003a evam ukte tu śūreṇa śatrughnena mahātmanā",
    "GE09ram_07_u:3620": " 7.055.003c uvāca rāmaḥ saṃhṛṣṭo lakṣmaṇaṃ bharataṃ tathā",
    "GE09ram_07_u:3621": " 7.055.004a saṃbhārān abhiṣekasya ānayadhvaṃ samāhitāḥ",
    "GE09ram_07_u:3622": " 7.055.004c adyaiva puruṣavyāghram abhiṣekṣyāmi durjayam",
    "GE09ram_07_u:3623": " 7.055.005a purodhasaṃ ca kākutsthau naigamān ṛtvijas tathā",
    "GE09ram_07_u:3624": " 7.055.005c mantriṇaś caiva me sarvān ānayadhvaṃ mamājñayā",
    "GE09ram_07_u:3625": " 7.055.006a rājñaḥ śāsanam ājñāya tathākurvan mahārathaḥ",
    "GE09ram_07_u:3626": " 7.055.006c abhiṣekasamārambhaṃ puraskṛtya purodhasaṃ",
    "GE09ram_07_u:3627": " 7.055.006e praviṣṭā rājabhavanaṃ puraṃdara gṛhopamam",
    "GE09ram_07_u:3628": " 7.055.007a tato 'bhiṣeko vavṛdhe śatrughnasya mahātmanaḥ",
    "GE09ram_07_u:3629": " 7.055.007c saṃpraharṣakaraḥ śrīmān rāghavasya purasya ca",
    "GE09ram_07_u:3630": " 7.055.008a tato 'bhiṣiktaṃ śatrughnam aṅkam āropya rāghavaḥ",
    "GE09ram_07_u:3631": " 7.055.008c uvāca madhurāṃ vāṇīṃ tejas tasyābhipūrayan",
    "GE09ram_07_u:3632": " 7.055.009a ayaṃ śaras tv amoghas te divyaḥ parapuraṃjayaḥ",
    "GE09ram_07_u:3633": " 7.055.009c anena lavaṇaṃ saumya hantāsi raghunandana",
    "GE09ram_07_u:3634": " 7.055.010a sṛṣṭaḥ śaro 'yaṃ kākutstha yadā śete mahārṇave",
    "GE09ram_07_u:3635": " 7.055.010c svayambhūr ajito devo yaṃ nāpaśyan surāsurāḥ",
    "GE09ram_07_u:3636": " 7.055.011a adṛśyaḥ sarvabhūtānāṃ tenāyaṃ hi śarottamaḥ",
    "GE09ram_07_u:3637": " 7.055.011c sṛṣṭaḥ krodhābhibhūtena vināśārthaṃ durātmanoḥ",
    "GE09ram_07_u:3638": " 7.055.011e madhukauṭabhayor vīra vighāte vartamānayoḥ",
    "GE09ram_07_u:3639": " 7.055.012a sraṣṭukāmena lokāṃs trīṃs tau cānena hatau yudhi",
    "GE09ram_07_u:3640": " 7.055.012c anena śaramukhyena tato lokāṃś cakāra saḥ",
    "GE09ram_07_u:3641": " 7.055.013a nāyaṃ mayā śaraḥ pūrvaṃ rāvaṇasya vadhārthinā",
    "GE09ram_07_u:3642": " 7.055.013c mukhaḥ śatrughna bhūtānāṃ mahāṃs trāso bhaved iti",
    "GE09ram_07_u:3643": " 7.055.014a yac ca tasya mahac chūlaṃ tryambakeṇa mahātmanā",
    "GE09ram_07_u:3644": " 7.055.014c dattaṃ śatruvināśāya madhor āyudham uttamam",
    "GE09ram_07_u:3645": " 7.055.015a tat saṃnikṣipya bhavane pūjyamānaṃ punaḥ punaḥ",
    "GE09ram_07_u:3646": " 7.055.015c diśaḥ sarvāḥ samālokya prāpnoty āhāram ātmanaḥ",
    "GE09ram_07_u:3647": " 7.055.016a yadā tu yuddham ākāṅkṣan kaś cid enaṃ samāhvayet",
    "GE09ram_07_u:3648": " 7.055.016c tadā śūlaṃ gṛhītvā tad bhasma rakṣaḥ karoti tam",
    "GE09ram_07_u:3649": " 7.055.017a sa tvaṃ puruṣaśārdūla tam āyudhavivarjitam",
    "GE09ram_07_u:3650": " 7.055.017c apraviṣṭapuraṃ pūrvaṃ dvāri tiṣṭha dhṛtāyudhaḥ",
    "GE09ram_07_u:3651": " 7.055.018a apraviṣṭaṃ ca bhavanaṃ yuddhāya puruṣarṣabha",
    "GE09ram_07_u:3652": " 7.055.018c āhvayethā mahābāho tato hantāsi rākṣasaṃ",
    "GE09ram_07_u:3653": " 7.055.019a anyathā kriyamāṇe tu avadhyaḥ sa bhaviṣyati",
    "GE09ram_07_u:3654": " 7.055.019c yadi tv evaṃ kṛte vīra vināśam upayāsyati",
    "GE09ram_07_u:3655": " 7.055.020a etat te sarvam ākhyātaṃ śūlasya ca viparyayam",
    "GE09ram_07_u:3656": " 7.055.020c śrīmataḥ śitikaṇṭhasya kṛtyaṃ hi duratikramam",
    "GE09ram_07_u:3657": " 7.056.001a evam uktvā tu kākutsthaṃ praśasya ca punaḥ punaḥ",
    "GE09ram_07_u:3658": " 7.056.001c punar evāparaṃ vākyam uvāca raghunandanaḥ",
    "GE09ram_07_u:3659": " 7.056.002a imāny aśvasahasrāṇi catvāri puruṣarṣabha",
    "GE09ram_07_u:3660": " 7.056.002c rathānāṃ ca sahasre dve gajānāṃ śatam eva ca",
    "GE09ram_07_u:3661": " 7.056.003a antarāpaṇavīthyaś ca nānāpaṇyopaśobhitāḥ",
    "GE09ram_07_u:3662": " 7.056.003c anugacchantu śatrughna tathaiva naṭanartakāḥ",
    "GE09ram_07_u:3663": " 7.056.004a hiraṇyasya suvarṇasya ayutaṃ puruṣarṣabha",
    "GE09ram_07_u:3664": " 7.056.004c gṛhītvā gaccha śatrughna paryāptadhanavāhanaḥ",
    "GE09ram_07_u:3665": " 7.056.005a balaṃ ca subhṛtaṃ vīra hṛṣṭapuṣṭam anuttamam",
    "GE09ram_07_u:3666": " 7.056.005c saṃbhāṣya saṃpradānena rañjayasva narottama",
    "GE09ram_07_u:3667": " 7.056.006a na hy arthās tatra tiṣṭhanti na dārā na ca bāndhavāḥ",
    "GE09ram_07_u:3668": " 7.056.006c suprīto bhṛtyavargas tu yatra tiṣṭhati rāghava",
    "GE09ram_07_u:3669": " 7.056.007a ato hṛṣṭajanākīrṇāṃ prasthāpya mahatīṃ camūm",
    "GE09ram_07_u:3670": " 7.056.007c eka eva dhanuṣpānis tad gaccha tvaṃ madhor vanam",
    "GE09ram_07_u:3671": " 7.056.008a yathā tvāṃ na prajānāti gacchantaṃ yuddhakāṅkṣiṇam",
    "GE09ram_07_u:3672": " 7.056.008c lavaṇas tu madhoḥ putras tathā gaccher aśaṅkitaḥ",
    "GE09ram_07_u:3673": " 7.056.009a na tasya mṛtyur anyo 'sti kaścid dhi puruṣarṣabha",
    "GE09ram_07_u:3674": " 7.056.009c darśanaṃ yo 'bhigaccheta sa vadhyo lavaṇena hi",
    "GE09ram_07_u:3675": " 7.056.010a sa grīṣme vyapayāte tu varṣarātra upasthite",
    "GE09ram_07_u:3676": " 7.056.010c hanyās tvaṃ lavaṇaṃ saumya sa hi kālo 'sya durmateḥ",
    "GE09ram_07_u:3677": " 7.056.011a maharṣīṃs tu puraskṛtya prayāntu tava sainikāḥ",
    "GE09ram_07_u:3678": " 7.056.011c yathā grīṣmāvaśeṣeṇa tareyur jāhnavījalam",
    "GE09ram_07_u:3679": " 7.056.012a tataḥ sthāpya balaṃ sarvaṃ nadītīre samāhitaḥ",
    "GE09ram_07_u:3680": " 7.056.012c agrato dhanuṣā sārdhaṃ gaccha tvaṃ laghuvikrama",
    "GE09ram_07_u:3681": " 7.056.013a evam uktas tu rāmeṇa śatrughnas tān mahābalān",
    "GE09ram_07_u:3682": " 7.056.013c senāmukhyān samānīya tato vākyam uvāca ha",
    "GE09ram_07_u:3683": " 7.056.014a ete vo gaṇitā vāsā yatra yatra nivatsyatha",
    "GE09ram_07_u:3684": " 7.056.014c sthātavyaṃ cāvirodhena yathā bādhā na kasya cit",
    "GE09ram_07_u:3685": " 7.056.015a tathā tāṃs tu samājñāpya niryāpya ca mahad balam",
    "GE09ram_07_u:3686": " 7.056.015c kausalyāṃ ca sumitrāṃ ca kaukeyīṃ cābhyavādayat",
    "GE09ram_07_u:3687": " 7.056.016a rāmaṃ pradakṣiṇaṃ kṛtvā śirasābhipraṇamya ca",
    "GE09ram_07_u:3688": " 7.056.016c rāṇeṇa cābhyanujñātaḥ śatrughnaḥ śatrutāpanaḥ",
    "GE09ram_07_u:3689": " 7.056.017a lakṣmaṇaṃ bharataṃ caiva praṇipatya kṛtāñjaliḥ",
    "GE09ram_07_u:3690": " 7.056.017c purodhasaṃ vasiṣṭhaṃ ca śatrughnaḥ prayatātmavān",
    "GE09ram_07_u:3691": " 7.056.017e pradakṣiṇam atho kṛtvā nirjagāma mahābalaḥ",
    "GE09ram_07_u:3692": " 7.057.001a prasthāpya tad balaṃ sarvaṃ māsamātroṣitaḥ pathi",
    "GE09ram_07_u:3693": " 7.057.001c eka evāśu śatrughno jagāma tvaritas tadā",
    "GE09ram_07_u:3694": " 7.057.002a dvirātram antare śūra uṣya rāghavanandanaḥ",
    "GE09ram_07_u:3695": " 7.057.002c vālmīker āśramaṃ puṇyam agacchad vāsam uttamam",
    "GE09ram_07_u:3696": " 7.057.003a so 'bhivādya mahātmānaṃ vālmīkiṃ munisattamam",
    "GE09ram_07_u:3697": " 7.057.003c kṛtāñjalir atho bhūtvā vākyam etad uvāca ha",
    "GE09ram_07_u:3698": " 7.057.004a bhagavan vastum icchāmi guroḥ kṛtyād ihāgataḥ",
    "GE09ram_07_u:3699": " 7.057.004c śvaḥ prabhāte gamiṣyāmi pratīcīṃ vāruṇīṃ diśam",
    "GE09ram_07_u:3700": " 7.057.005a śatrughnasya vacaḥ śrutvā prahasya munipuṃgavaḥ",
    "GE09ram_07_u:3701": " 7.057.005c pratyuvaca mahātmānaṃ svāgataṃ te mahāyaśaḥ",
    "GE09ram_07_u:3702": " 7.057.006a svam āśramam idaṃ saumya rāghavāṇāṃ kulasya ha",
    "GE09ram_07_u:3703": " 7.057.006c āsanaṃ pādyam arghyaṃ ca nirviśaṅkaḥ pratīccha me",
    "GE09ram_07_u:3704": " 7.057.007a pratigṛhya tataḥ pūjāṃ phalamūlaṃ ca bhojanam",
    "GE09ram_07_u:3705": " 7.057.007c bhakṣayām āsa kākutsthas tṛptiṃ ca paramāṃ gataḥ",
    "GE09ram_07_u:3706": " 7.057.008a sa tu bhuktvā mahābāhur maharṣiṃ tam uvāca ha",
    "GE09ram_07_u:3707": " 7.057.008c pūrvaṃ yajñavibhūtīyaṃ kasyāśramasamīpataḥ",
    "GE09ram_07_u:3708": " 7.057.009a tasya tadbhāṣitaṃ śrutvā vālmīkir vākyam abravīt",
    "GE09ram_07_u:3709": " 7.057.009c śatrughna śṛṇu yasyedaṃ babhūvāyatanaṃ purā",
    "GE09ram_07_u:3710": " 7.057.010a yuṣmākaṃ pūrvako rājā sudāsasya mahātmanaḥ",
    "GE09ram_07_u:3711": " 7.057.010c putro mitrasaho nāma vīryavān atidhārmikaḥ",
    "GE09ram_07_u:3712": " 7.057.011a sa bāla eva saudāso mṛgayām upacakrame",
    "GE09ram_07_u:3713": " 7.057.011c cañcūryamāṇaṃ dadṛśe sa śūro rākṣasadvayam",
    "GE09ram_07_u:3714": " 7.057.012a śārdūlarūpiṇau ghorau mṛgān bahusahasraśaḥ",
    "GE09ram_07_u:3715": " 7.057.012c bhakṣayāṇāv asaṃtuṣṭau paryāptiṃ ca na jagmatuḥ",
    "GE09ram_07_u:3716": " 7.057.013a sa tu tau rākṣasau dṛṣṭvā nirmṛgaṃ ca vanaṃ kṛtam",
    "GE09ram_07_u:3717": " 7.057.013c krodhena mahatāviṣṭo jaghānaikaṃ maheṣuṇā",
    "GE09ram_07_u:3718": " 7.057.014a vinipātya tam ekaṃ tu saudāsaḥ puruṣarṣabhaḥ",
    "GE09ram_07_u:3719": " 7.057.014c vijvaro vigatāmarṣo hataṃ rakṣo 'bhyavaikṣata",
    "GE09ram_07_u:3720": " 7.057.015a nirīkṣamāṇaṃ taṃ dṛṣṭvā sahāyas tasya rakṣasaḥ",
    "GE09ram_07_u:3721": " 7.057.015c saṃtāpam akarod ghoraṃ saudāsaṃ cedam abravīt",
    "GE09ram_07_u:3722": " 7.057.016a yasmād anaparāddhaṃ tvaṃ sahāyaṃ mama jaghnivān",
    "GE09ram_07_u:3723": " 7.057.016c tasmāt tavāpu pāpiṣṭha pradāsyāmi pratikriyām",
    "GE09ram_07_u:3724": " 7.057.017a evam uktvā tu taṃ rakṣas tatraivāntaradhīyata",
    "GE09ram_07_u:3725": " 7.057.017c kālaparyāya yogena rājā mitrasaho 'bhavat",
    "GE09ram_07_u:3726": " 7.057.018a rājāpi yajate yajñaṃ tasyāśramasamīpataḥ",
    "GE09ram_07_u:3727": " 7.057.018c aśvamedhaṃ mahāyajñaṃ taṃ vasiṣṭho 'bhyapālayat",
    "GE09ram_07_u:3728": " 7.057.019a tatra yajño mahān āsīd bahuvarṣa gaṇāyutān",
    "GE09ram_07_u:3729": " 7.057.019c samṛddhaḥ parayā lakṣmyā devayajñasamo 'bhavat",
    "GE09ram_07_u:3730": " 7.057.020a athāvasāne yajñasya pūrvavairam anusmaran",
    "GE09ram_07_u:3731": " 7.057.020c vasiṣṭharūpī rājānam iti hovāca rākṣasaḥ",
    "GE09ram_07_u:3732": " 7.057.021a adya yajñāvasānānte sāmiṣaṃ bhojanaṃ mama",
    "GE09ram_07_u:3733": " 7.057.021c dīyatām iti śīghraṃ vai nātra kāryā vicāraṇā",
    "GE09ram_07_u:3734": " 7.057.022a tac chrutvā vyāhṛtaṃ vākyaṃ rakṣasā kāmarūpiṇā",
    "GE09ram_07_u:3735": " 7.057.022c bhakṣasaṃskārakuśalam uvāca pṛthivīpatiḥ",
    "GE09ram_07_u:3736": " 7.057.023a haviṣyaṃ sāmiṣaṃ svādu yathā bhavati bhojanam",
    "GE09ram_07_u:3737": " 7.057.023c tathā kuruṣva śīghraṃ vai parituṣyed yathā guruḥ",
    "GE09ram_07_u:3738": " 7.057.024a śāsanāt pārthivendrasya sūdaḥ saṃbhrāntamānasaḥ",
    "GE09ram_07_u:3739": " 7.057.024c sa ca rakṣaḥ punas tatra sūdaveṣam athākarot",
    "GE09ram_07_u:3740": " 7.057.025a sa mānuṣam atho māṃsaṃ pārthivāya nyavedayat",
    "GE09ram_07_u:3741": " 7.057.025c idaṃ svāduhaviṣyaṃ ca sāmiṣaṃ cānnam āhṛtam",
    "GE09ram_07_u:3742": " 7.057.026a sa bhojanaṃ vasiṣṭhāya patnyā sārdham upāharat",
    "GE09ram_07_u:3743": " 7.057.026c madayantyā naravyāghra sāmiṣaṃ rakṣasā hṛtam",
    "GE09ram_07_u:3744": " 7.057.027a jñātvā tadāmiṣaṃ vipro mānuṣaṃ bhojanāhṛtam",
    "GE09ram_07_u:3745": " 7.057.027c krodhena mahatāviṣṭo vyāhartum upacakrame",
    "GE09ram_07_u:3746": " 7.057.028a yasmāt tvaṃ bhojanaṃ rājan mamaitad dātum icchasi",
    "GE09ram_07_u:3747": " 7.057.028c tasmād bhojanam etat te bhaviṣyati na saṃśayaḥ",
    "GE09ram_07_u:3748": " 7.057.029a sa rājā saha patnyā vai praṇipatya muhur muhuḥ",
    "GE09ram_07_u:3749": " 7.057.029c punar vasiṣṭhaṃ provāca yad uktaṃ brahmarūpiṇā",
    "GE09ram_07_u:3750": " 7.057.030a tac chrutā pārthivendrasya rakṣasā vikṛtaṃ ca tat",
    "GE09ram_07_u:3751": " 7.057.030c punaḥ provāca rājānaṃ vasiṣṭhaḥ puruṣarṣabham",
    "GE09ram_07_u:3752": " 7.057.031a mayā roṣaparītena yad idaṃ vyāhṛtaṃ vacaḥ",
    "GE09ram_07_u:3753": " 7.057.031c naitac chakyaṃ vṛthā kartuṃ pradāsyāmi ca te varam",
    "GE09ram_07_u:3754": " 7.057.032a kālo dvādaśa varṣāṇi śāpasyāsya bhaviṣyati",
    "GE09ram_07_u:3755": " 7.057.032c matprasādāc ca rājendra atītaṃ na smariṣyasi",
    "GE09ram_07_u:3756": " 7.057.033a evaṃ sa rājā taṃ śāpam upabhujyārimardanaḥ",
    "GE09ram_07_u:3757": " 7.057.033c pratilebhe punā rājyaṃ prajāś caivānvapālayat",
    "GE09ram_07_u:3758": " 7.057.034a tasya kalmāṣapādasya yajñasyāyatanaṃ śubham",
    "GE09ram_07_u:3759": " 7.057.034c āśramasya samīpe 'smin yasmin pṛcchasi rāghava",
    "GE09ram_07_u:3760": " 7.057.035a tasya tāṃ pārthivendrasya kathāṃ śrutvā sudāruṇam",
    "GE09ram_07_u:3761": " 7.057.035c viveśa parṇaśālāyāṃ maharṣim abhivādya ca",
    "GE09ram_07_u:3762": " 7.058.001a yām eva rātriṃ śatrughna parṇaśālāṃ samāviśat",
    "GE09ram_07_u:3763": " 7.058.001c tām eva rātriṃ sītāpi prasūtā dārakadvayam",
    "GE09ram_07_u:3764": " 7.058.002a tato 'rdharātrasamaye bālakā munidārakāḥ",
    "GE09ram_07_u:3765": " 7.058.002c vālmīkeḥ priyam ācakhyuḥ sītāyāḥ prasavaṃ śubham",
    "GE09ram_07_u:3766": " 7.058.002e tasya rakṣāṃ mahātejaḥ kuru bhūtavināśinīm",
    "GE09ram_07_u:3767": " 7.058.003a teṣāṃ tad vacanaṃ śrutvā munir harṣam upāgamat",
    "GE09ram_07_u:3768": " 7.058.003c bhūtaghnīṃ cākarot tābhyā rakṣāṃ rakṣovināśinīm",
    "GE09ram_07_u:3769": " 7.058.004a kuśamuṣṭim upādāya lavaṃ caiva tu sa dvijaḥ",
    "GE09ram_07_u:3770": " 7.058.004c vālmīkiḥ pradadau tābhyāṃ rakṣāṃ bhūtavināśinīm",
    "GE09ram_07_u:3771": " 7.058.005a yas tayoḥ pūrvajo jātaḥ sa kuśair mantrasaṃskṛtaiḥ",
    "GE09ram_07_u:3772": " 7.058.005c nirmārjanīyas tu bhavet kuśa ity asya nāmataḥ",
    "GE09ram_07_u:3773": " 7.058.006a yaś cāparo bhavet tābhyāṃ lavena susamāhitaḥ",
    "GE09ram_07_u:3774": " 7.058.006c nirmārjanīyo vṛddhābhir lavaś ceti sa nāmataḥ",
    "GE09ram_07_u:3775": " 7.058.007a evaṃ kuśalavau nāmnā tāv ubhau yamajātakau",
    "GE09ram_07_u:3776": " 7.058.007c matkṛtabhyāṃ ca namābhyāṃ khyātiyuktau bhaviṣyataḥ",
    "GE09ram_07_u:3777": " 7.058.008a te rakṣāṃ jagṛhus tāṃ ca munihastāt samāhitāḥ",
    "GE09ram_07_u:3778": " 7.058.008c akurvaṃś ca tato rakṣāṃ tayor vigatakalmaṣāḥ",
    "GE09ram_07_u:3779": " 7.058.009a tathā tāṃ kriyamāṇāṃ tu rakṣāṃ gotraṃ ca nāma ca",
    "GE09ram_07_u:3780": " 7.058.009c saṃkīrtanaṃ ca rāmasya sītāyāḥ prasavau śubhau",
    "GE09ram_07_u:3781": " 7.058.010a ardharātre tu śatrughnaḥ śuśrāva sumahat priyam",
    "GE09ram_07_u:3782": " 7.058.010c parṇaśālāṃ gato rātrau diṣṭyā diṣṭyeti cābravīt",
    "GE09ram_07_u:3783": " 7.058.011a tatha tasya prahṛṣṭasya śatrughnasya mahātmanaḥ",
    "GE09ram_07_u:3784": " 7.058.011c vyatītā vārṣikī rātriḥ śrāvaṇī laghuvikramā",
    "GE09ram_07_u:3785": " 7.058.012a prabhāte tu mahāvīryaḥ kṛtvā paurvāhṇikaṃ kramam",
    "GE09ram_07_u:3786": " 7.058.012c muniṃ prāñjalir āmantrya prāyāt paścānmukhaḥ punaḥ",
    "GE09ram_07_u:3787": " 7.058.013a sa gatvā yamunātīraṃ saptarātroṣitaḥ pathi",
    "GE09ram_07_u:3788": " 7.058.013c ṛṣīṇāṃ puṇyakīrtīnām āśrame vāsam abhyayāt",
    "GE09ram_07_u:3789": " 7.058.014a sa tatra munibhiḥ sārdhaṃ bhārgavapramukhair nṛpaḥ",
    "GE09ram_07_u:3790": " 7.058.014c kathābhir bahurūpābhir vāsaṃ cakre mahāyaśāḥ",
    "GE09ram_07_u:3791": " 7.059.001a atha rātryāṃ pravṛttāyāṃ śatrughno bhṛgunandanam",
    "GE09ram_07_u:3792": " 7.059.001c papraccha cyavanaṃ vipraṃ lavaṇasya balābalam",
    "GE09ram_07_u:3793": " 7.059.002a śūlasya ca balaṃ brahman ke ca pūrvaṃ nipātitāḥ",
    "GE09ram_07_u:3794": " 7.059.002c anena śūlamukhena dvandvayuddham upāgatāḥ",
    "GE09ram_07_u:3795": " 7.059.003a tasya tadbhāṣitaṃ śrutvā śatrughnasya mahātmanaḥ",
    "GE09ram_07_u:3796": " 7.059.003c pratyuvāca mahātejāś cyavano raghunandanam",
    "GE09ram_07_u:3797": " 7.059.004a asaṃkhyeyāni karmāṇi yāny asya puruṣarṣabha",
    "GE09ram_07_u:3798": " 7.059.004c ikṣvākuvaṃśaprabhave yad vṛttaṃ tac chṛṇuṣva me",
    "GE09ram_07_u:3799": " 7.059.005a ayodhyāyāṃ purā rājā yuvanāśvasuto balī",
    "GE09ram_07_u:3800": " 7.059.005c māndhatā iti vikhyātas triṣu lokeṣu vīryavān",
    "GE09ram_07_u:3801": " 7.059.006a sa kṛtvā pṛthivīṃ kṛtsnāṃ śāsane pṛthivīpatiḥ",
    "GE09ram_07_u:3802": " 7.059.006c suralokam atho jetum udyogam akaron nṛpaḥ",
    "GE09ram_07_u:3803": " 7.059.007a indrasya tu bhayaṃ tīvraṃ surāṇāṃ ca mahātmanām",
    "GE09ram_07_u:3804": " 7.059.007c māndhātari kṛtodyoge devalokajigīṣayā",
    "GE09ram_07_u:3805": " 7.059.008a ardhāsanena śakrasya rājyārdhena ca pārthivaḥ",
    "GE09ram_07_u:3806": " 7.059.008c vandyamānaḥ suragaṇaiḥ pratijñām adhyarohata",
    "GE09ram_07_u:3807": " 7.059.009a tasya pāpam abhiprāyaṃ viditvā pākaśāsanaḥ",
    "GE09ram_07_u:3808": " 7.059.009c sāntvapūrvam idaṃ vākyam uvāca yuvanāśvajam",
    "GE09ram_07_u:3809": " 7.059.010a rājā tvaṃ mānuṣaṃ loke na tāvat puruṣarṣabha",
    "GE09ram_07_u:3810": " 7.059.010c akṛtvā pṛthivīṃ vaśyāṃ devarājyam ihecchasi",
    "GE09ram_07_u:3811": " 7.059.011a yadi vīra samagrā te medinī nikhilā vaśe",
    "GE09ram_07_u:3812": " 7.059.011c devarājyaṃ kuruṣveha sabhṛtyabalavāhanaḥ",
    "GE09ram_07_u:3813": " 7.059.012a indram evaṃ bruvāṇaṃ tu māndhātā vākyam abravīt",
    "GE09ram_07_u:3814": " 7.059.012c kva me śakrapratihataṃ śāsanaṃ pṛthivītale",
    "GE09ram_07_u:3815": " 7.059.013a tam uvāca sahasrākṣo lavaṇo nāma rākṣasaḥ",
    "GE09ram_07_u:3816": " 7.059.013c madhuputro madhuvane nājñāṃ te kurute 'nagha",
    "GE09ram_07_u:3817": " 7.059.014a tac chrutvā vipriyaṃ ghoraṃ sahasrākṣeṇa bhāṣitam",
    "GE09ram_07_u:3818": " 7.059.014c vrīḍito 'vāṅmukho rājā vyāhartuṃ na śaśāka ha",
    "GE09ram_07_u:3819": " 7.059.015a āmantrya tu sahasrākṣaṃ hriyā kiṃ cid avāṅmukhaḥ",
    "GE09ram_07_u:3820": " 7.059.015c punar evāgamac chrīmān imaṃ lokaṃ nareśvaraḥ",
    "GE09ram_07_u:3821": " 7.059.016a sa kṛtvā hṛdaye 'marṣaṃ sabhṛtyabalavāhanaḥ",
    "GE09ram_07_u:3822": " 7.059.016c ājagāma madhoḥ putraṃ vaśe kartum aninditaḥ",
    "GE09ram_07_u:3823": " 7.059.017a sa kāṅkṣamāṇo lavaṇaṃ yuddhāya puruṣarṣabhaḥ",
    "GE09ram_07_u:3824": " 7.059.017c dūtaṃ saṃpreṣayām āsa sakāśaṃ lavaṇasya saḥ",
    "GE09ram_07_u:3825": " 7.059.018a sa gatvā vipriyāṇy āha bahūni madhunaḥ sutam",
    "GE09ram_07_u:3826": " 7.059.018c vadantam evaṃ taṃ dūtaṃ bhakṣayām āsa rākṣasaḥ",
    "GE09ram_07_u:3827": " 7.059.019a cirāyamāṇe dūte tu rājā krodhasamanvitaḥ",
    "GE09ram_07_u:3828": " 7.059.019c ardayām āsa tad rakṣaḥ śaravṛṣṭyā samantataḥ",
    "GE09ram_07_u:3829": " 7.059.020a tataḥ prahasya lavaṇaḥ śūlaṃ jagrāha pāṇinā",
    "GE09ram_07_u:3830": " 7.059.020c vadhāya sānubandhasya mumocāyudham uttamam",
    "GE09ram_07_u:3831": " 7.059.021a tac chūlaṃ dīpyamānaṃ tu sabhṛtyabalavāhanam",
    "GE09ram_07_u:3832": " 7.059.021c bhasmīkṛtya nṛpaṃ bhūyo lavaṇasyāgamat karam",
    "GE09ram_07_u:3833": " 7.059.022a evaṃ sa rājā sumahān hataḥ sabalavāhanaḥ",
    "GE09ram_07_u:3834": " 7.059.022c śūlasya ca balaṃ vīra aprameyam anuttamam",
    "GE09ram_07_u:3835": " 7.059.023a śvaḥ prabhāte tu lavaṇaṃ vadhiṣyasi na saṃśayaḥ",
    "GE09ram_07_u:3836": " 7.059.023c agṛhītāyudhaṃ kṣipraṃ dhruvo hi vijayas tava",
    "GE09ram_07_u:3837": " 7.060.001a kathāṃ kathayatāṃ teṣāṃ jayaṃ cākāṅkṣatāṃ śubham",
    "GE09ram_07_u:3838": " 7.060.001c vyatītā rajanī śīghraṃ śatrughnasya mahātmanaḥ",
    "GE09ram_07_u:3839": " 7.060.002a tataḥ prabhāte vimale tasmin kāle sa rākṣasaḥ",
    "GE09ram_07_u:3840": " 7.060.002c nirgatas tu purād vīro bhakṣāhārapracoditaḥ",
    "GE09ram_07_u:3841": " 7.060.003a etasminn antare śūraḥ śatrughno yamunāṃ nadīm",
    "GE09ram_07_u:3842": " 7.060.003c tīrtvā madhupuradvāri dhanuṣpāṇir atiṣṭhata",
    "GE09ram_07_u:3843": " 7.060.004a tato 'rdhadivase prāpte krūrakarmā sa rākṣasaḥ",
    "GE09ram_07_u:3844": " 7.060.004c āgacchad bahusahasraṃ prāṇinām udvahan bharam",
    "GE09ram_07_u:3845": " 7.060.005a tato dadarśa śatrughnaṃ sthitaṃ dvāri dhṛtāyudham",
    "GE09ram_07_u:3846": " 7.060.005c tam uvāca tato rakṣaḥ kim anena kariṣyasi",
    "GE09ram_07_u:3847": " 7.060.006a īdṛśānāṃ sahasrāṇi sāyudhānāṃ narādhama",
    "GE09ram_07_u:3848": " 7.060.006c bhakṣitāni mayā roṣāt kālam ākāṅkṣase nu kim",
    "GE09ram_07_u:3849": " 7.060.007a āhāraś cāpy asaṃpūrṇo mamāyaṃ puruṣādhama",
    "GE09ram_07_u:3850": " 7.060.007c svayaṃ praviṣṭo nu mukhaṃ katham āsādya durmate",
    "GE09ram_07_u:3851": " 7.060.008a tasyaivaṃ bhāṣamāṇasya hasataś ca muhur muhuḥ",
    "GE09ram_07_u:3852": " 7.060.008c śatrughno vīryasaṃpanno roṣād aśrūṇy avartayat",
    "GE09ram_07_u:3853": " 7.060.009a tasya roṣābhibhūtasya śatrughnasya mahātmanaḥ",
    "GE09ram_07_u:3854": " 7.060.009c tejomayā marīcyas tu sarvagātrair viniṣpatan",
    "GE09ram_07_u:3855": " 7.060.010a uvāca ca susaṃkruddhaḥ śatrughnas taṃ niśācaram",
    "GE09ram_07_u:3856": " 7.060.010c yoddhum icchāmi durbuddhe dvandvayuddhaṃ tvayā saha",
    "GE09ram_07_u:3857": " 7.060.011a putro daśarathasyāhaṃ bhrātā rāmasya dhīmataḥ",
    "GE09ram_07_u:3858": " 7.060.011c śatrughno nāma śatrughno vadhākāṅkṣī tavāgataḥ",
    "GE09ram_07_u:3859": " 7.060.012a tasya me yuddhakāmasya dvandvayuddhaṃ pradīyatām",
    "GE09ram_07_u:3860": " 7.060.012c śatrus tvaṃ sarvajīvānāṃ na me jīvan gamiṣyasi",
    "GE09ram_07_u:3861": " 7.060.013a tasmiṃs tathā bruvāṇe tu rākṣasaḥ prahasann iva",
    "GE09ram_07_u:3862": " 7.060.013c pratyuvāca naraśreṣṭhaṃ diṣṭyā prāpto 'si durmate",
    "GE09ram_07_u:3863": " 7.060.014a mama mātṛṣvasur bhrātā rāvaṇo nāma rākṣasaḥ",
    "GE09ram_07_u:3864": " 7.060.014c hato rāmeṇa durbuddhe strīhetoḥ puruṣādhama",
    "GE09ram_07_u:3865": " 7.060.015a tac ca sarvaṃ mayā kṣāntaṃ rāvaṇasyā kulakṣayam",
    "GE09ram_07_u:3866": " 7.060.015c avajñāṃ purataḥ kṛtvā mayā yūyaṃ viśeṣataḥ",
    "GE09ram_07_u:3867": " 7.060.016a na hatāś ca hi me sarve paribhūtās tṛṇaṃ yathā",
    "GE09ram_07_u:3868": " 7.060.016c bhūtaś caiva bhaviṣyāś ca yūyaṃ ca puruṣādhamāḥ",
    "GE09ram_07_u:3869": " 7.060.017a tasya te yuddhakāmasyā yuddhaṃ dāsyāmi durmate",
    "GE09ram_07_u:3870": " 7.060.017c īpsitaṃ yādṛśaṃ tubhyaṃ sajjaye yāvad āyudham",
    "GE09ram_07_u:3871": " 7.060.018a tam uvācātha śatrughna kva me jīvan gamiṣyasi",
    "GE09ram_07_u:3872": " 7.060.018c durbalo 'py āgataḥ śatrur na moktavyaḥ kṛtātmanā",
    "GE09ram_07_u:3873": " 7.060.019a yo hi viklavayā buddhyā prasaraṃ śatrave dadau",
    "GE09ram_07_u:3874": " 7.060.019c sa hato mandabuddhitvād yathā kāpuruṣas tathā",
    "GE09ram_07_u:3875": " 7.061.001a tac chrutvā bhāṣitaṃ tasya śatrughnasya mahātmanaḥ",
    "GE09ram_07_u:3876": " 7.061.001c krodham āhārayat tīvraṃ tiṣṭha tiṣṭheti cābravīt",
    "GE09ram_07_u:3877": " 7.061.002a pāṇau pāṇiṃ viniṣpiṣya dantān kaṭakaṭāyya ca",
    "GE09ram_07_u:3878": " 7.061.002c lavaṇo raghuśārdūlam āhvayām āsa cāsakṛt",
    "GE09ram_07_u:3879": " 7.061.003a taṃ bruvāṇaṃ tathā vākyaṃ lavaṇaṃ ghoravikramam",
    "GE09ram_07_u:3880": " 7.061.003c śatrughno deva śatrughna idaṃ vacanam abravīt",
    "GE09ram_07_u:3881": " 7.061.004a śatrughno na tadā jāto yadānye nirjitās tvayā",
    "GE09ram_07_u:3882": " 7.061.004c tad adya bāṇābhihato vraja taṃ yamasādanam",
    "GE09ram_07_u:3883": " 7.061.005a ṛṣayo 'py adya pāpātman mayā tvāṃ nihataṃ raṇe",
    "GE09ram_07_u:3884": " 7.061.005c paśyantu viprā vidvāṃsas tridaśā iva rāvaṇam",
    "GE09ram_07_u:3885": " 7.061.006a tvayi madbāṇanirdagdhe patite 'dya niśācara",
    "GE09ram_07_u:3886": " 7.061.006c puraṃ janapadaṃ cāpi kṣemam etad bhaviṣyati",
    "GE09ram_07_u:3887": " 7.061.007a adya madbāhuniṣkrāntaḥ śaro vajranibhānanaḥ",
    "GE09ram_07_u:3888": " 7.061.007c pravekṣyate te hṛdayaṃ padmam aṃśur ivārkajaḥ",
    "GE09ram_07_u:3889": " 7.061.008a evam ukto mahāvṛkṣaṃ lavaṇaḥ krodhamūrchitaḥ",
    "GE09ram_07_u:3890": " 7.061.008c śatrughnorasi cikṣepa taṃ śūraḥ śatadhācchinat",
    "GE09ram_07_u:3891": " 7.061.009a tad dṛṣṭvā viphalaṃ karma rākṣasaḥ punar eva tu",
    "GE09ram_07_u:3892": " 7.061.009c pādapān subahūn gṛhya śatrughne vyasṛjad balī",
    "GE09ram_07_u:3893": " 7.061.010a śatrughnaś cāpi tejasvī vṛkṣān āpatato bahūn",
    "GE09ram_07_u:3894": " 7.061.010c tribhiś caturbhir ekaikaṃ ciccheda nataparvabhiḥ",
    "GE09ram_07_u:3895": " 7.061.011a tato bāṇamayaṃ varṣaṃ vyasṛjad rākṣasor asi",
    "GE09ram_07_u:3896": " 7.061.011c śatrughno vīryasaṃpanno vivyathe na ca rākṣasaḥ",
    "GE09ram_07_u:3897": " 7.061.012a tataḥ prahasya lavaṇo vṛkṣam utpāṭya līlayā",
    "GE09ram_07_u:3898": " 7.061.012c śirasy abhyahanac chūraṃ srastāṅgaḥ sa mumoha vai",
    "GE09ram_07_u:3899": " 7.061.013a tasmin nipatite vīre hāhākāro mahān abhūt",
    "GE09ram_07_u:3900": " 7.061.013c ṛṣīṇāṃ deva saṃghānāṃ gandharvāpsarasām api",
    "GE09ram_07_u:3901": " 7.061.014a tam avajñāya tu hataṃ śatrughnaṃ bhuvi pātitam",
    "GE09ram_07_u:3902": " 7.061.014c rakṣo labdhāntaram api na viveśa svam ālayam",
    "GE09ram_07_u:3903": " 7.061.015a nāpi śūlaṃ prajagrāha taṃ dṛṣṭvā bhuvi pātitam",
    "GE09ram_07_u:3904": " 7.061.015c tato hata iti jñātvā tān bhakṣān samudāvahat",
    "GE09ram_07_u:3905": " 7.061.016a muhūrtāl labdhasaṃjñas tu punas tasthau dhṛtāyudhaḥ",
    "GE09ram_07_u:3906": " 7.061.016c śatrughno rākṣasadvāri ṛṣibhiḥ saṃprapūjitaḥ",
    "GE09ram_07_u:3907": " 7.061.017a tato divyam amoghaṃ taṃ jagrāha śaram uttamam",
    "GE09ram_07_u:3908": " 7.061.017c jvalantaṃ tejasā ghoraṃ pūrayantaṃ diśo daśa",
    "GE09ram_07_u:3909": " 7.061.018a vajrānanaṃ vajravegaṃ merumandara gauravam",
    "GE09ram_07_u:3910": " 7.061.018c nataṃ parvasu sarveṣu saṃyugeṣv aparājitam",
    "GE09ram_07_u:3911": " 7.061.019a asṛkcandanadigdhāṅgaṃ cārupatraṃ patatriṇam",
    "GE09ram_07_u:3912": " 7.061.019c dānavendrācalendrāṇām asurāṇāṃ ca dāruṇam",
    "GE09ram_07_u:3913": " 7.061.020a taṃ dīptam iva kālāgniṃ yugānte samupasthite",
    "GE09ram_07_u:3914": " 7.061.020c dṛṣṭvā sarvāṇi bhūtāni paritrāsam upāgaman",
    "GE09ram_07_u:3915": " 7.061.021a sadevāsuragandharvaṃ samuniṃ sāpsarogaṇam",
    "GE09ram_07_u:3916": " 7.061.021c jagad dhi sarvam asvasthaṃ pitāmaham upasthitam",
    "GE09ram_07_u:3917": " 7.061.022a ūcuś ca devadeveśaṃ varadaṃ prapitāmaham",
    "GE09ram_07_u:3918": " 7.061.022c kaccil lokakṣayo deva prāpto vā yugasaṃkayaḥ",
    "GE09ram_07_u:3919": " 7.061.023a nedṛśaṃ dṛṣṭapūrvaṃ na śrutaṃ vā prapitāmaha",
    "GE09ram_07_u:3920": " 7.061.023c devānāṃ bhayasaṃmoho lokānāṃ saṃkṣayaḥ prabho",
    "GE09ram_07_u:3921": " 7.061.024a teṣāṃ tad vacanaṃ śrutvā brahmā lokapitāmanaḥ",
    "GE09ram_07_u:3922": " 7.061.024c bhayakāraṇam ācaṣṭe devānām abhayaṃkaraḥ",
    "GE09ram_07_u:3923": " 7.061.025a vadhāya lavaṇasyājau śaraḥ śatrughnadhāritaḥ",
    "GE09ram_07_u:3924": " 7.061.025c tejasā yasya sarve sma saṃmūḍhāḥ surasattamāḥ",
    "GE09ram_07_u:3925": " 7.061.026a eṣo hi pūrvaṃ devasya lokakartuḥ sanātanaḥ",
    "GE09ram_07_u:3926": " 7.061.026c śaras tejomayo vatsā yena vai bhayam āgatam",
    "GE09ram_07_u:3927": " 7.061.027a eṣa vai kaiṭabhasyārthe madhunaś ca mahāśaraḥ",
    "GE09ram_07_u:3928": " 7.061.027c sṛṣṭo mahātmanā tena vadhārthaṃ daityayos tayoḥ",
    "GE09ram_07_u:3929": " 7.061.028a evam etaṃ prajānīdhvaṃ viṣṇos tejomayaṃ śaram",
    "GE09ram_07_u:3930": " 7.061.028c eṣā caiva tanuḥ pūrvā viṣṇos tasya mahātmanaḥ",
    "GE09ram_07_u:3931": " 7.061.029a ito gacchatā paśyadhvaṃ vadhyamānaṃ mahātmanā",
    "GE09ram_07_u:3932": " 7.061.029c rāmānujena vīreṇa lavaṇaṃ rākṣasottamam",
    "GE09ram_07_u:3933": " 7.061.030a tasya te devadevasya niśamya madhurāṃ giram",
    "GE09ram_07_u:3934": " 7.061.030c ājagmur yatra yudhyete śatrughnalavaṇāv ubhau",
    "GE09ram_07_u:3935": " 7.061.031a taṃ śaraṃ divyasaṃkāśaṃ śatrughnakaradhāritam",
    "GE09ram_07_u:3936": " 7.061.031c dadṛśuḥ sarvabhūtāni yugāntāgnim ivotthitam",
    "GE09ram_07_u:3937": " 7.061.032a ākāśam āvṛtaṃ dṛṣṭvā devair hi raghunandanaḥ",
    "GE09ram_07_u:3938": " 7.061.032c siṃhanādaṃ muhuḥ kṛtvā dadarśa lavaṇaṃ punaḥ",
    "GE09ram_07_u:3939": " 7.061.033a āhūtaś ca tatas tena śatrughnena mahātmanā",
    "GE09ram_07_u:3940": " 7.061.033c lavaṇaḥ krodhasaṃyukto yuddhāya samupasthitaḥ",
    "GE09ram_07_u:3941": " 7.061.034a ākarṇāt sa vikṛṣyātha tad dhanur dhanvināṃ varaḥ",
    "GE09ram_07_u:3942": " 7.061.034c sa mumoca mahābāṇaṃ lavaṇasya mahorasi",
    "GE09ram_07_u:3943": " 7.061.034e uras tasya vidāryāśu praviveśa rasātalam",
    "GE09ram_07_u:3944": " 7.061.035a gatvā rasātalaṃ divyaṃ śaro vibudhapūjitaḥ",
    "GE09ram_07_u:3945": " 7.061.035c punar evāgamat tūrṇam ikṣvākukulanandanam",
    "GE09ram_07_u:3946": " 7.061.036a śatrughnaśaranirbhinno lavaṇaḥ sa niśācaraḥ",
    "GE09ram_07_u:3947": " 7.061.036c papāta sahasā bhūmau vajrāhata ivācalaḥ",
    "GE09ram_07_u:3948": " 7.061.037a tac ca divyaṃ mahac chūlaṃ hate lavaṇarākṣase",
    "GE09ram_07_u:3949": " 7.061.037c paśyatāṃ sarvabhūtānāṃ rudrasya vaśam anvagāt",
    "GE09ram_07_u:3950": " 7.061.038a ekeṣupātena bhayaṃ nihatya;",
    "GE09ram_07_u:3951": " lokatrayasyāsya raghupravīraḥ",
    "GE09ram_07_u:3952": " 7.061.038c vinirbabhāv udyatacāpabāṇas;",
    "GE09ram_07_u:3953": " tamaḥ praṇudyeva sahasraraśmiḥ",
    "GE09ram_07_u:3954": " 7.062.001a hate tu lavaṇe devāḥ sendrāḥ sāgnipurogamāḥ",
    "GE09ram_07_u:3955": " 7.062.001c ūcuḥ sumadhurāṃ vāṇīṃ śatrughnāṃ śatrutāpanam",
    "GE09ram_07_u:3956": " 7.062.002a diṣṭyā te vijayo vatsa diṣṭya lavaṇarākṣasaḥ",
    "GE09ram_07_u:3957": " 7.062.002c hataḥ puruṣaśārdūlavaraṃ varaya rāghava",
    "GE09ram_07_u:3958": " 7.062.003a varadāḥ sma mahābāho sarva eva samāgatāḥ",
    "GE09ram_07_u:3959": " 7.062.003c vijayākāṅkṣiṇas tubhyam amoghaṃ darśanaṃ hi naḥ",
    "GE09ram_07_u:3960": " 7.062.004a devānāṃ bhāṣitaṃ śrutvā śūro mūrdhni kṛtāñjaliḥ",
    "GE09ram_07_u:3961": " 7.062.004c pratyuvāca mahābāhuḥ śatrughnaḥ prayatātmavān",
    "GE09ram_07_u:3962": " 7.062.005a imāṃ madhupurīṃ ramyāṃ madhurāṃ deva nirmitām",
    "GE09ram_07_u:3963": " 7.062.005c niveśaṃ prapnuyāṃ śīghram eṣa me 'stu varo mataḥ",
    "GE09ram_07_u:3964": " 7.062.006a taṃ devāḥ prītamanaso bāḍham ity eva rāghavam",
    "GE09ram_07_u:3965": " 7.062.006c bhaviṣyati purī ramyā śūrasenā na saṃśayaḥ",
    "GE09ram_07_u:3966": " 7.062.007a te tathoktvā mahātmāno divam āruruhus tadā",
    "GE09ram_07_u:3967": " 7.062.007c śatrughno 'pi mahātejās tāṃ senāṃ samupānayat",
    "GE09ram_07_u:3968": " 7.062.008a sā sena śīghram āgacchac chrutvā śatrughnaśāsanam",
    "GE09ram_07_u:3969": " 7.062.008c niveśanaṃ ca śatrughnaḥ śāsanena samārabhat",
    "GE09ram_07_u:3970": " 7.062.009a sā purī divyasaṃkāśā varṣe dvādaśame śubhā",
    "GE09ram_07_u:3971": " 7.062.009c niviṣṭā śūrasenānāṃ viṣayaś cākutobhayaḥ",
    "GE09ram_07_u:3972": " 7.062.010a kṣetrāṇi sasya yuktāni kāle varṣati vāsavaḥ",
    "GE09ram_07_u:3973": " 7.062.010c arogā vīrapuruṣā śatrughnabhujapālitā",
    "GE09ram_07_u:3974": " 7.062.011a ardhacandrapratīkāśā yamunātīraśobhitā",
    "GE09ram_07_u:3975": " 7.062.011c śobhitā gṛhamukhyaiś ca śobhitā catvarāpaṇaiḥ",
    "GE09ram_07_u:3976": " 7.062.012a yac ca tena mahac chūnyaṃ lavaṇena kṛtaṃ purā",
    "GE09ram_07_u:3977": " 7.062.012c śobhayām āsa tad vīro nānāpaṇyasamṛddhibhiḥ",
    "GE09ram_07_u:3978": " 7.062.013a tāṃ samṛddhāṃ samṛddhārthaḥ śatrughno bharatānujaḥ",
    "GE09ram_07_u:3979": " 7.062.013c nirīkṣya paramaprītaḥ paraṃ harṣam upāgamat",
    "GE09ram_07_u:3980": " 7.062.014a tasya buddhiḥ samutpannā niveśya madhurāṃ purīm",
    "GE09ram_07_u:3981": " 7.062.014c rāmapādau nirīkṣeyaṃ varṣe dvādaśame śubhe",
    "GE09ram_07_u:3982": " 7.063.001a tato dvādaśame varṣe śatrughno rāmapālitām",
    "GE09ram_07_u:3983": " 7.063.001c ayodhyāṃ cakame gantum alpabhṛtyabalānugaḥ",
    "GE09ram_07_u:3984": " 7.063.002a mantriṇo balamukhyāṃś ca nivartya ca purodhasaṃ",
    "GE09ram_07_u:3985": " 7.063.002c jagāma rathamukhyena hayayuktena bhāsvatā",
    "GE09ram_07_u:3986": " 7.063.003a sa gatvā gaṇitān vāsān saptāṣṭau raghunandanaḥ",
    "GE09ram_07_u:3987": " 7.063.003c ayodhyām agamat tūrṇaṃ rāghavotsukadarśanaḥ",
    "GE09ram_07_u:3988": " 7.063.004a sa praviśya purīṃ ramyāṃ śrīmān ikṣvākunandanaḥ",
    "GE09ram_07_u:3989": " 7.063.004c praviveśa mahābāhur yatra rāmo mahādyutiḥ",
    "GE09ram_07_u:3990": " 7.063.005a so 'bhivādya mahātmānaṃ jvalantam iva tejasā",
    "GE09ram_07_u:3991": " 7.063.005c uvāca prāñjalir bhūtvā rāmaṃ satyaparākramam",
    "GE09ram_07_u:3992": " 7.063.006a yad ājñaptaṃ mahārāja sarvaṃ tat kṛtavān aham",
    "GE09ram_07_u:3993": " 7.063.006c hataḥ sa lavaṇaḥ pāpaḥ purī sā ca niveśitā",
    "GE09ram_07_u:3994": " 7.063.007a dvādaśaṃ ca gataṃ varṣaṃ tvāṃ vinā raghunandana",
    "GE09ram_07_u:3995": " 7.063.007c notsaheyam ahaṃ vastuṃ tvayā virahito nṛpa",
    "GE09ram_07_u:3996": " 7.063.008a sa me prasādaṃ kākutstha kuruṣvāmitavikrama",
    "GE09ram_07_u:3997": " 7.063.008c mātṛhīno yathā vatsas tvāṃ vinā pravasāmy aham",
    "GE09ram_07_u:3998": " 7.063.009a evaṃ bruvāṇaṃ śatrughnaṃ pariṣvajyedam abravīt",
    "GE09ram_07_u:3999": " 7.063.009c mā viṣādaṃ kṛthā vīra naitat kṣatriya ceṣṭitam",
    "GE09ram_07_u:4000": " 7.063.010a nāvasīdanti rājāno vipravāseṣu rāghava",
    "GE09ram_07_u:4001": " 7.063.010c prajāś ca paripālyā hi kṣatradharmeṇa rāghava",
    "GE09ram_07_u:4002": " 7.063.011a kāle kāle ca māṃ vīra ayodhyām avalokitum",
    "GE09ram_07_u:4003": " 7.063.011c āgaccha tvaṃ naraśreṣṭha gantāsi ca puraṃ tava",
    "GE09ram_07_u:4004": " 7.063.012a mamāpi tvaṃ sudayitaḥ prāṇair api na saṃśayaḥ",
    "GE09ram_07_u:4005": " 7.063.012c avaśyaṃ karaṇīyaṃ ca rājyasya paripālanam",
    "GE09ram_07_u:4006": " 7.063.013a tasmāt tvaṃ vasa kākutstha pañcarātraṃ mayā saha",
    "GE09ram_07_u:4007": " 7.063.013c ūrdhvaṃ gantāsi madhurāṃ sabhṛtyabalavāhanaḥ",
    "GE09ram_07_u:4008": " 7.063.014a rāmasyaitad vacaḥ śrutvā dharmayuktaṃ mano'nugam",
    "GE09ram_07_u:4009": " 7.063.014c śatrughno dīnayā vācā bāḍham ity eva cābravīt",
    "GE09ram_07_u:4010": " 7.063.015a sa pañcarātraṃ kākutstho rāghavasya yathājñayā",
    "GE09ram_07_u:4011": " 7.063.015c uṣya tatra maheṣvāso gamanāyopacakrame",
    "GE09ram_07_u:4012": " 7.063.016a āmantrya tu mahātmānaṃ rāmaṃ satyaparākramam",
    "GE09ram_07_u:4013": " 7.063.016c bharataṃ lakṣmaṇaṃ caiva mahāratham upāruhat",
    "GE09ram_07_u:4014": " 7.063.017a dūraṃ tābhyām anugato lakṣmaṇena mahātmanā",
    "GE09ram_07_u:4015": " 7.063.017c bharatena ca śatrughno jagāmāśu purīṃ tadā",
    "GE09ram_07_u:4016": " 7.064.001a prasthāpya tu sa śatrughnaṃ bhrātṛbhyāṃ saha rāghavaḥ",
    "GE09ram_07_u:4017": " 7.064.001c pramumoda sukhī rājyaṃ dharmeṇa paripālayan",
    "GE09ram_07_u:4018": " 7.064.002a tataḥ katipayāhaḥsu vṛddho jānapado dvijaḥ",
    "GE09ram_07_u:4019": " 7.064.002c śavaṃ bālam upādāya rājadvāram upāgamat",
    "GE09ram_07_u:4020": " 7.064.003a rudan bahuvidhā vācaḥ snehākṣarasamanvitāḥ",
    "GE09ram_07_u:4021": " 7.064.003c asakṛt putraputreti vākyam etad uvāca ha",
    "GE09ram_07_u:4022": " 7.064.004a kiṃ nu me duṣkṛtaṃ karma pūrvaṃ dehāntare kṛtam",
    "GE09ram_07_u:4023": " 7.064.004c yad ahaṃ putram ekaṃ tvāṃ paśyāmi nidhanaṃ gatam",
    "GE09ram_07_u:4024": " 7.064.005a aprāptayauvanaṃ bālaṃ pañcavarṣasamanvitam",
    "GE09ram_07_u:4025": " 7.064.005c akāle kālam āpannaṃ duḥkhāya mama putraka",
    "GE09ram_07_u:4026": " 7.064.006a alpair ahobhir nidhanaṃ gamiṣyāmi na saṃśayaḥ",
    "GE09ram_07_u:4027": " 7.064.006c ahaṃ ca jananī caiva tava śokena putraka",
    "GE09ram_07_u:4028": " 7.064.007a na smarāmy anṛtaṃ hy uktaṃ na ca hiṃsāṃ smarāmy aham",
    "GE09ram_07_u:4029": " 7.064.007c kena me duṣkṛtenādya bāla eva mamātmajaḥ",
    "GE09ram_07_u:4030": " 7.064.007e akṛtvā pitṛkāryāṇi nīto vaivasvatakṣayam",
    "GE09ram_07_u:4031": " 7.064.008a nedṛśaṃ dṛṣṭapūrvaṃ me śrutaṃ vā ghoradarśanam",
    "GE09ram_07_u:4032": " 7.064.008c mṛtyur aprāptakālānāṃ rāmasya viṣaye yathā",
    "GE09ram_07_u:4033": " 7.064.009a rāmasya duṣkṛtaṃ kiṃ cin mahad asti na saṃśayaḥ",
    "GE09ram_07_u:4034": " 7.064.009c tvaṃ rājañ jīvayasvainaṃ bālaṃ mṛtyuvaśaṃ gatam",
    "GE09ram_07_u:4035": " 7.064.010a bhrātṛbhiḥ sahito rājan dīrgham āyur avāpnuhi",
    "GE09ram_07_u:4036": " 7.064.010c uṣitāḥ sma sukhaṃ rājye tavāsmin sumahābala",
    "GE09ram_07_u:4037": " 7.064.011a saṃpraty anātho viṣaya ikṣvākūṇāṃ mahātmanām",
    "GE09ram_07_u:4038": " 7.064.011c rāmaṃ nātham ihāsādya bālāntakaraṇaṃ nṛpam",
    "GE09ram_07_u:4039": " 7.064.012a rājadoṣair vipadyante prajā hy avidhipālitāḥ",
    "GE09ram_07_u:4040": " 7.064.012c asadvṛtte tu nṛpatāv akāle mriyate janaḥ",
    "GE09ram_07_u:4041": " 7.064.013a yadā pureṣv ayuktāni janā janapadeśu ca",
    "GE09ram_07_u:4042": " 7.064.013c kurvate na ca rakṣāsti tadākālakṛtaṃ bhayam",
    "GE09ram_07_u:4043": " 7.064.014a savyaktaṃ rājadoṣo 'yaṃ bhaviṣyati na saṃśayaḥ",
    "GE09ram_07_u:4044": " 7.064.014c pure janapade vāpi tadā bālavadho hy ayam",
    "GE09ram_07_u:4045": " 7.064.015a evaṃ bahuvidhair vākyair nindayāno muhur muhuḥ",
    "GE09ram_07_u:4046": " 7.064.015c rājānaṃ duḥkhasaṃtaptaḥ sutaṃ tam upagūhati",
    "GE09ram_07_u:4047": " 7.065.001a tathā tu karuṇaṃ tasya dvijasya paridevitam",
    "GE09ram_07_u:4048": " 7.065.001c śuśrāva rāghavaḥ sarvaṃ duḥkhaśokasamanvitam",
    "GE09ram_07_u:4049": " 7.065.002a sa duḥkhena susaṃtapto mantriṇaḥ samupāhvayat",
    "GE09ram_07_u:4050": " 7.065.002c vasiṣṭhaṃ vāmadevaṃ ca bhrātṝṃś ca sahanaigamān",
    "GE09ram_07_u:4051": " 7.065.003a tato dvijā vasiṣṭhena sārdham aṣṭau praveśitāḥ",
    "GE09ram_07_u:4052": " 7.065.003c rājānaṃ devasaṃkāśaṃ vardhasveti tato 'bruvan",
    "GE09ram_07_u:4053": " 7.065.004a mārkaṇḍeyo 'tha maudgalyo vāmadevaś ca kāśyapaḥ",
    "GE09ram_07_u:4054": " 7.065.004c kātyāyano 'tha jābālir gautamo nāradas tathā",
    "GE09ram_07_u:4055": " 7.065.005a ete dvijarṣabhāḥ sarve āganeṣūpaveśitāḥ",
    "GE09ram_07_u:4056": " 7.065.005c mantriṇo naigamāś caiva yathārham anukūlataḥ",
    "GE09ram_07_u:4057": " 7.065.006a teṣāṃ samupaviṣṭānāṃ sarveṣāṃ dīptatejasām",
    "GE09ram_07_u:4058": " 7.065.006c raghavaḥ sarvam ācaṣṭe dvijo yasmāt praroditi",
    "GE09ram_07_u:4059": " 7.065.007a tasya tadvacanaṃ śrutvā rājño dīnasya nāradaḥ",
    "GE09ram_07_u:4060": " 7.065.007c pratyuvāca śubhaṃ vākyam ṛṣīṇāṃ saṃnidhau nṛpam",
    "GE09ram_07_u:4061": " 7.065.008a śṛṇu rājan yathākāle prāpto 'yaṃ bālasaṃkṣayaḥ",
    "GE09ram_07_u:4062": " 7.065.008c śrutvā kartavyatāṃ vīra kuruṣva raghunandana",
    "GE09ram_07_u:4063": " 7.065.009a purā kṛtayuge rāma brāhmaṇā vai tapasvinaḥ",
    "GE09ram_07_u:4064": " 7.065.009c abrāhmaṇas tadā rājan na tapasvī kathaṃ cana",
    "GE09ram_07_u:4065": " 7.065.010a tasmin yuge prajvalite brahmabhūte anāvṛte",
    "GE09ram_07_u:4066": " 7.065.010c amṛtyavas tadā sarve jajñire dīrghadarśinaḥ",
    "GE09ram_07_u:4067": " 7.065.011a tatas tretāyugaṃ nāma mānavānāṃ vapuṣmatām",
    "GE09ram_07_u:4068": " 7.065.011c kṣatriyā yatra jāyante pūrveṇa tapasānvitāḥ",
    "GE09ram_07_u:4069": " 7.065.012a vīryeṇa tapasā caiva te 'dhikāḥ pūrvajanmani",
    "GE09ram_07_u:4070": " 7.065.012c mānavā ye mahātmānas tasmiṃs tretāyuge yuge",
    "GE09ram_07_u:4071": " 7.065.013a brahmakṣatraṃ tu tat sarvaṃ yat pūrvam aparaṃ ca yat",
    "GE09ram_07_u:4072": " 7.065.013c yugayor ubhayor āsīt samavīryasamanvitam",
    "GE09ram_07_u:4073": " 7.065.014a apaśyantas tu te sarve viśeṣam adhikaṃ tataḥ",
    "GE09ram_07_u:4074": " 7.065.014c sthāpanaṃ cakrire tatra cāturvarṇyasya sarvataḥ",
    "GE09ram_07_u:4075": " 7.065.015a adharmaḥ pādam ekaṃ tu pātayat pṛthivītale",
    "GE09ram_07_u:4076": " 7.065.015c adharmeṇa hi saṃyuktās tena mandābhavan dvijāḥ",
    "GE09ram_07_u:4077": " 7.065.016a tataḥ prāduṣkṛtaṃ pūrvam āyuṣaḥ pariniṣṭhitam",
    "GE09ram_07_u:4078": " 7.065.016c śubhāny evācaraṃl lokāḥ satyadharmaparāyaṇāḥ",
    "GE09ram_07_u:4079": " 7.065.017a tretāyuge tv avartanta brāhmaṇāḥ kṣatriyaś ca ye",
    "GE09ram_07_u:4080": " 7.065.017c tapo 'tapyanta te sarve śuśrūṣām apare janāḥ",
    "GE09ram_07_u:4081": " 7.065.018a sa dharmaḥ paramas teṣāṃ vaiśyaśūdram athāgamat",
    "GE09ram_07_u:4082": " 7.065.018c pūjāṃ ca sarvavarṇānāṃ śūdrāś cakrur viśeṣataḥ",
    "GE09ram_07_u:4083": " 7.065.019a tataḥ pādam adharmasya dvitīyam avatārayat",
    "GE09ram_07_u:4084": " 7.065.019c tato dvāparasaṃkhyā sā yugasya samajāyata",
    "GE09ram_07_u:4085": " 7.065.020a tasmin dvāparasaṃkhye tu vartamāne yugakṣaye",
    "GE09ram_07_u:4086": " 7.065.020c adharmaś cānṛtaṃ caiva vavṛdhe puruṣarṣabha",
    "GE09ram_07_u:4087": " 7.065.021a tasmin dvāparasaṃkhyāte tapo vaiśyān samāviśat",
    "GE09ram_07_u:4088": " 7.065.021c na śūdro labhate dharmam ugraṃ taptaṃ nararṣabha",
    "GE09ram_07_u:4089": " 7.065.022a hīnavarṇo naraśreṣṭha tapyate sumahat tapaḥ",
    "GE09ram_07_u:4090": " 7.065.022c bhaviṣyā śūdrayonyāṃ hi tapaścaryā kalau yuge",
    "GE09ram_07_u:4091": " 7.065.023a adharmaḥ paramo rāma dvāpare śūdradhāritaḥ",
    "GE09ram_07_u:4092": " 7.065.023c sa vai viṣayaparyante tava rājan mahātapāḥ",
    "GE09ram_07_u:4093": " 7.065.023e śūdras tapyati durbuddhis tena bālavadho hy ayam",
    "GE09ram_07_u:4094": " 7.065.024a yo hy adharmam akāryaṃ vā viṣaye pārthivasya hi",
    "GE09ram_07_u:4095": " 7.065.024c karoti rājaśārdūla pure vā durmatir naraḥ",
    "GE09ram_07_u:4096": " 7.065.024e kṣipraṃ hi narakaṃ yāti sa ca rājā na saṃśayaḥ",
    "GE09ram_07_u:4097": " 7.065.025a sa tvaṃ puruṣaśārdūla mārgasva viṣayaṃ svakam",
    "GE09ram_07_u:4098": " 7.065.025c duṣkṛtaṃ yatra paśyethās tatra yatnaṃ samācara",
    "GE09ram_07_u:4099": " 7.065.026a evaṃ te dharmavṛddhiś ca nṛṇāṃ cāyurvivardhanam",
    "GE09ram_07_u:4100": " 7.065.026c bhaviṣyati naraśreṣṭha bālasyāsya ca jīvitam",
    "GE09ram_07_u:4101": " 7.066.001a nāradasya tu tad vākyaṃ śrutvāmṛtamayaṃ yathā",
    "GE09ram_07_u:4102": " 7.066.001c praharṣam atulaṃ lebhe lakṣmaṇaṃ cedam abravīt",
    "GE09ram_07_u:4103": " 7.066.002a gaccha saumya dvijaśreṣṭhaṃ samāśvāsaya lakṣmaṇa",
    "GE09ram_07_u:4104": " 7.066.002c bālasya ca śarīraṃ tat tailadroṇyāṃ nidhāpaya",
    "GE09ram_07_u:4105": " 7.066.003a gandhaiś ca paramodārais tailaiś ca susugandhibhiḥ",
    "GE09ram_07_u:4106": " 7.066.003c yathā na kṣīyate bālas tathā saumya vidhīyatām",
    "GE09ram_07_u:4107": " 7.066.004a yathā śarīre bālasya guptasyākliṣṭakarmaṇaḥ",
    "GE09ram_07_u:4108": " 7.066.004c vipattiḥ paribhedo vā bhaven na ca tathā kuru",
    "GE09ram_07_u:4109": " 7.066.005a tathā saṃdiśya kākutstho lakṣmaṇaṃ śubhalakṣaṇam",
    "GE09ram_07_u:4110": " 7.066.005c manasā puṣpakaṃ dadhyāv āgaccheti mahāyaśāḥ",
    "GE09ram_07_u:4111": " 7.066.006a iṅgitaṃ sa tu vijñāya puṣpako hemabhūṣitaḥ",
    "GE09ram_07_u:4112": " 7.066.006c ājagāma muhūrtena saṃpīpaṃ rāghavasya vai",
    "GE09ram_07_u:4113": " 7.066.007a so 'bravīt praṇato bhūtvā ayam asmi narādhipa",
    "GE09ram_07_u:4114": " 7.066.007c vaśyas tava mahābāho kiṃkaraḥ samupasthitaḥ",
    "GE09ram_07_u:4115": " 7.066.008a bhāṣitaṃ ruciraṃ śrutvā puṣpakasya narādhipaḥ",
    "GE09ram_07_u:4116": " 7.066.008c abhivādya maharṣīs tān vimānaṃ so 'dhyarohata",
    "GE09ram_07_u:4117": " 7.066.009a dhanur gṛhītvā tūṇīṃ ca khagdaṃ ca ruciraprabham",
    "GE09ram_07_u:4118": " 7.066.009c nikṣipya nagare vīrau saumitribharatāv ubhau",
    "GE09ram_07_u:4119": " 7.066.010a prāyāt pratīcīṃ sa marūn vicinvaṃś ca samantataḥ",
    "GE09ram_07_u:4120": " 7.066.010c uttarām agamac chrīmān diśaṃ himavadāvṛtam",
    "GE09ram_07_u:4121": " 7.066.011a apaśyamānas tatrāpi svalpam apy atha duṣkṛtam",
    "GE09ram_07_u:4122": " 7.066.011c pūrvām api diśaṃ sarvām athāpaśyan narādhipaḥ",
    "GE09ram_07_u:4123": " 7.066.012a dakṣiṇāṃ diśam ākrāmat tato rājarṣinandanaḥ",
    "GE09ram_07_u:4124": " 7.066.012c śaivalasyottare pārśve dadarśa sumahat saraḥ",
    "GE09ram_07_u:4125": " 7.066.013a tasmin sarasi tapyantaṃ tāpasaṃ sumahat tapaḥ",
    "GE09ram_07_u:4126": " 7.066.013c dadarśa rāghavaḥ śrīmāṃl lambamānam adho mukham",
    "GE09ram_07_u:4127": " 7.066.014a athainaṃ samupāgamya tapyantaṃ tapa uttamam",
    "GE09ram_07_u:4128": " 7.066.014c uvāca rāghavo vākyaṃ dhanyas tvam asi suvrata",
    "GE09ram_07_u:4129": " 7.066.015a kasyāṃ yonyāṃ tapovṛddhavartase dṛḍhavikrama",
    "GE09ram_07_u:4130": " 7.066.015c kautūhalāt tvāṃ pṛcchāmi rāmo dāśarathir hy aham",
    "GE09ram_07_u:4131": " 7.066.016a manīṣitas te ko nv arthaḥ svargalābho varāśrayaḥ",
    "GE09ram_07_u:4132": " 7.066.016c yam aśritya tapas taptaṃ śrotum icchāmi tāpasa",
    "GE09ram_07_u:4133": " 7.066.017a brāhmaṇo vāsi bhadraṃ te kṣatriyo vāsi durjayaḥ",
    "GE09ram_07_u:4134": " 7.066.017c vaiśyo vā yadi vā śūdraḥ satyam etad bravīhi me",
    "GE09ram_07_u:4135": " 7.067.001a tasya tadvacanaṃ śrutvā rāmasyākliṣṭakarmaṇaḥ",
    "GE09ram_07_u:4136": " 7.067.001c avākśirās tathābhūto vākyam etad uvāca ha",
    "GE09ram_07_u:4137": " 7.067.002a śūdrayonyāṃ prasūto 'smi tapa ugraṃ samāsthitaḥ",
    "GE09ram_07_u:4138": " 7.067.002c devatvaṃ prārthaye rāma saśarīro mahāyaśaḥ",
    "GE09ram_07_u:4139": " 7.067.003a na mithyāhaṃ vade rājan devalokajigīṣayā",
    "GE09ram_07_u:4140": " 7.067.003c śūdraṃ māṃ viddhi kākutstha śambūkaṃ nāma nāmataḥ",
    "GE09ram_07_u:4141": " 7.067.004a bhāṣatas tasya śūdrasya khaḍgaṃ suruciraprabham",
    "GE09ram_07_u:4142": " 7.067.004c niṣkṛṣya kośād vimalaṃ śiraś ciccheda rāghavaḥ",
    "GE09ram_07_u:4143": " 7.067.005a tasmin muhūrte bālo 'sau jīvena samayujyata",
    "GE09ram_07_u:4144": " 7.067.006a tato 'gastyāśramapadaṃ rāmaḥ kamalalocanaḥ",
    "GE09ram_07_u:4145": " 7.067.006c sa gatvā vinayenaiva taṃ natvā mumude sukhī",
    "GE09ram_07_u:4146": " 7.067.007a so 'bhivādya mahātmānaṃ jvalantam iva tejasā",
    "GE09ram_07_u:4147": " 7.067.007c ātithyaṃ paramaṃ prāpya niṣasāda narādhipaḥ",
    "GE09ram_07_u:4148": " 7.067.008a tam uvāca mahātejāḥ kumbhayonir mahātapāḥ",
    "GE09ram_07_u:4149": " 7.067.008c svāgataṃ te naraśreṣṭha diṣṭyā prāpto 'si rāghava",
    "GE09ram_07_u:4150": " 7.067.009a tvaṃ me bahumato rāma guṇair bahubhir uttamaiḥ",
    "GE09ram_07_u:4151": " 7.067.009c atithiḥ pūjanīyaś ca māma rājan hṛdi sthitaḥ",
    "GE09ram_07_u:4152": " 7.067.010a surā hi kathayanti tvām āgataṃ śūdraghātinam",
    "GE09ram_07_u:4153": " 7.067.010c brāhmaṇasya tu dharmeṇa tvayā jīvāpitaḥ sutaḥ",
    "GE09ram_07_u:4154": " 7.067.011a uṣyatāṃ ceha rajanīṃ sakāśe mama rāghava",
    "GE09ram_07_u:4155": " 7.067.011c prabhāte puṣpakeṇa tvaṃ gantā svapuram eva hi",
    "GE09ram_07_u:4156": " 7.067.012a idaṃ cābharaṇaṃ saumya nirmitaṃ viśvakarmaṇā",
    "GE09ram_07_u:4157": " 7.067.012c divyaṃ divyena vapuṣā dīpyamānaṃ svatejasā",
    "GE09ram_07_u:4158": " 7.067.012e pratigṛhṇīṣva kākutstha matpriyaṃ kuru rāghava",
    "GE09ram_07_u:4159": " 7.067.013a dattasya hi punar dānaṃ sumahat phalam ucyate",
    "GE09ram_07_u:4160": " 7.067.013c tasmāt pradāsye vidhivat tat pratīccha nararṣabha",
    "GE09ram_07_u:4161": " 7.067.014a tad rāmaḥ pratijagrāha munes tasya mahātmanaḥ",
    "GE09ram_07_u:4162": " 7.067.014c divyam ābharaṇaṃ citraṃ pradīptam iva bhāskaram",
    "GE09ram_07_u:4163": " 7.067.015a pratigṛhya tato rāmas tad ābharaṇam uttamam",
    "GE09ram_07_u:4164": " 7.067.015c āgamaṃ tasya divyasya praṣṭum evopacakrame",
    "GE09ram_07_u:4165": " 7.067.016a atyadbhutam idaṃ brahman vapuṣā yuktam uttamam",
    "GE09ram_07_u:4166": " 7.067.016c kathaṃ bhagavatā prāptaṃ kuto vā kena vāhṛtam",
    "GE09ram_07_u:4167": " 7.067.017a kutūhalatayā brahman pṛcchāmi tvāṃ mahāyaśaḥ",
    "GE09ram_07_u:4168": " 7.067.017c āścaryāṇāṃ bahūnāṃ hi nidhiḥ paramako bhavān",
    "GE09ram_07_u:4169": " 7.067.018a evaṃ bruvati kākutsthe munir vākyam athābravīt",
    "GE09ram_07_u:4170": " 7.067.018c śṛṇu rāma yathāvṛttaṃ purā tretāyuge gate",
    "GE09ram_07_u:4171": " 7.068.001a purā tretāyuge hy āsīd araṇyaṃ bahuvistaram",
    "GE09ram_07_u:4172": " 7.068.001c samantād yojanaśataṃ nirmṛgaṃ pakṣivarjitam",
    "GE09ram_07_u:4173": " 7.068.002a tasmin nirmānuṣe 'raṇye kurvāṇas tapa uttamam",
    "GE09ram_07_u:4174": " 7.068.002c aham ākramituṃ śaumya tad araṇyam upāgamam",
    "GE09ram_07_u:4175": " 7.068.003a tasya rūpam araṇyasya nirdeṣṭuṃ na śaśāka ha",
    "GE09ram_07_u:4176": " 7.068.003c phalamūlaiḥ sukhāsvādair bahurūpaiś ca pādapaiḥ",
    "GE09ram_07_u:4177": " 7.068.004a tasyāraṇyasya madhye tu saro yojanam āyatam",
    "GE09ram_07_u:4178": " 7.068.004c padmotpalasamākīrṇaṃ samatikrāntaśaivalam",
    "GE09ram_07_u:4179": " 7.068.005a tad āścaryam ivātyarthaṃ sukhāsvādam anuttamam",
    "GE09ram_07_u:4180": " 7.068.005c arajaskaṃ tathākṣobhyaṃ śrīmatpakṣigaṇāyutam",
    "GE09ram_07_u:4181": " 7.068.006a tasmin saraḥsamīpe tu mahad adbhutam āśramam",
    "GE09ram_07_u:4182": " 7.068.006c purāṇaṃ puṇyam atyarthaṃ tapasvijanavarjitam",
    "GE09ram_07_u:4183": " 7.068.007a tatrāham avasaṃ rātriṃ naidāghīṃ puruṣarṣabha",
    "GE09ram_07_u:4184": " 7.068.007c prabhāte kālyam utthāya saras tad upacakrame",
    "GE09ram_07_u:4185": " 7.068.008a athāpaśyaṃḥ śavaṃ tatra supuṣṭam ajaraṃ kva cit",
    "GE09ram_07_u:4186": " 7.068.008c tiṣṭhantaṃ parayā lakṣmyā tasmiṃs toyāśaye nṛpa",
    "GE09ram_07_u:4187": " 7.068.009a tam arthaṃ cintayāno 'haṃ muhūrtaṃ tatra rāghava",
    "GE09ram_07_u:4188": " 7.068.009c viṣṭhito 'smi sarastīre kiṃ nv idaṃ syād iti prabho",
    "GE09ram_07_u:4189": " 7.068.010a athāpaśyaṃ muhūrtāt tu divyam adbhutadarśanam",
    "GE09ram_07_u:4190": " 7.068.010c vimānaṃ paramodāraṃ haṃsayuktaṃ manojavam",
    "GE09ram_07_u:4191": " 7.068.011a atyarthaṃ svargiṇaṃ tatra vimāne raghunandana",
    "GE09ram_07_u:4192": " 7.068.011c upāste 'psarasāṃ vīra sahasraṃ divyabhūṣaṇam",
    "GE09ram_07_u:4193": " 7.068.011e gānti geyāni ramyāṇi vādayanti tathāparāḥ",
    "GE09ram_07_u:4194": " 7.068.012a paśyato me tadā rāma vimānād avaruhya ca",
    "GE09ram_07_u:4195": " 7.068.012c taṃ śavaṃ bhakṣayām āsa sa svargī raghunandana",
    "GE09ram_07_u:4196": " 7.068.013a tato bhuktvā yathākāmaṃ māṃsaṃ bahu ca suṣṭhu ca",
    "GE09ram_07_u:4197": " 7.068.013c avatīrya saraḥ svargī saṃspraṣṭum upacakrame",
    "GE09ram_07_u:4198": " 7.068.014a upaspṛśya yathānyāyaṃ sa svargī puruṣarṣabha",
    "GE09ram_07_u:4199": " 7.068.014c āroḍhum upacakrāma vimānavaram uttamam",
    "GE09ram_07_u:4200": " 7.068.015a tam ahaṃ devasaṃkāśam ārohantam udīkṣya vai",
    "GE09ram_07_u:4201": " 7.068.015c athāham abruvaṃ vākyaṃ tam eva puruṣarṣabha",
    "GE09ram_07_u:4202": " 7.068.016a ko bhavān devasaṃkāśa āhāraś ca vigarhitaḥ",
    "GE09ram_07_u:4203": " 7.068.016c tvayāyaṃ bhujyate saumya kiṃ karthaṃ vaktum arhasi",
    "GE09ram_07_u:4204": " 7.068.017a āścaryam īdṛśo bhāvo bhāsvaro devasaṃmataḥ",
    "GE09ram_07_u:4205": " 7.068.017c āhāro garhitaḥ saumya śrotum icchāmi tattvataḥ",
    "GE09ram_07_u:4206": " 7.069.001a bhuktvā tu bhāṣitaṃ vākyaṃ mama rāma śubhākṣaram",
    "GE09ram_07_u:4207": " 7.069.001c prāñjaliḥ pratyuvācedaṃ sa svargī raghunandana",
    "GE09ram_07_u:4208": " 7.069.002a śṛṇu brahman yathāvṛttaṃ mamaitat sukhaduḥkhayoḥ",
    "GE09ram_07_u:4209": " 7.069.002c duratikramaṇīyaṃ hi yathā pṛcchasi māṃ dvija",
    "GE09ram_07_u:4210": " 7.069.003a purā vaidarbhako rājā pitā mama mahāyaśāḥ",
    "GE09ram_07_u:4211": " 7.069.003c sudeva iti vikhyātas triṣu lokeṣu vīryavān",
    "GE09ram_07_u:4212": " 7.069.004a tasya putradvayaṃ brahman dvābhyāṃ strībhyām ajāyata",
    "GE09ram_07_u:4213": " 7.069.004c ahaṃ śveta iti khyāto yavīyān suratho 'bhavat",
    "GE09ram_07_u:4214": " 7.069.005a tataḥ pitari svaryāte paurā mām abhyaṣecayan",
    "GE09ram_07_u:4215": " 7.069.005c tatrāhaṃ kṛtavān rājyaṃ dharmeṇa susamāhitaḥ",
    "GE09ram_07_u:4216": " 7.069.006a evaṃ varṣasahasrāṇi samatītāni suvrata",
    "GE09ram_07_u:4217": " 7.069.006c rājyaṃ kārayato brahman prajā dharmeṇa rakṣataḥ",
    "GE09ram_07_u:4218": " 7.069.007a so 'haṃ nimitte kasmiṃś cid vijñātāyur dvijottama",
    "GE09ram_07_u:4219": " 7.069.007c kāladharmaṃ hṛdi nyasya tato vanam upāgamam",
    "GE09ram_07_u:4220": " 7.069.008a so 'haṃ vanam idaṃ durgaṃ mṛgapakṣivivarjitam",
    "GE09ram_07_u:4221": " 7.069.008c tapaś cartuṃ praviṣṭo 'smi samīpe sarasaḥ śubhe",
    "GE09ram_07_u:4222": " 7.069.009a bhrātaraṃ surathaṃ rājye abhiṣicya narādhipam",
    "GE09ram_07_u:4223": " 7.069.009c idaṃ saraḥ samāsādya tapas taptaṃ mayā ciram",
    "GE09ram_07_u:4224": " 7.069.010a so 'haṃ varṣasahasrāṇi tapas trīṇi mahāmune",
    "GE09ram_07_u:4225": " 7.069.010c taptvā suduṣkaraṃ prāpto brahmalokam anuttamam",
    "GE09ram_07_u:4226": " 7.069.011a tato māṃ svargasaṃsthaṃ vai kṣutpipāse dvijottama",
    "GE09ram_07_u:4227": " 7.069.011c bādhete paramodāra tato 'haṃ vyathitendriyaḥ",
    "GE09ram_07_u:4228": " 7.069.012a gatvā tribhuvaṇaśreṣṭhaṃ pitāmaham uvāca ha",
    "GE09ram_07_u:4229": " 7.069.012c bhagavan brahmaloko 'yaṃ kṣutpipāsāvivarjitaḥ",
    "GE09ram_07_u:4230": " 7.069.013a kasyeyaṃ karmaṇaḥ prāptiḥ kṣutpipāsāvaśo 'smi yat",
    "GE09ram_07_u:4231": " 7.069.013c āhāraḥ kaś ca me deva tan me brūhi pitāmaha",
    "GE09ram_07_u:4232": " 7.069.014a pitāmahas tu mām āha tavāhāraḥ sudevaja",
    "GE09ram_07_u:4233": " 7.069.014c svādūni svāni māṃsāni tāni bhakṣaya nityaśaḥ",
    "GE09ram_07_u:4234": " 7.069.015a svaśarīraṃ tvayā puṣṭaṃ kurvatā tapa uttamam",
    "GE09ram_07_u:4235": " 7.069.015c anuptaṃ rohate śveta na kadā cin mahāmate",
    "GE09ram_07_u:4236": " 7.069.016a dattaṃ na te 'sti sūkṣmo 'pi vane sattvaniṣevite",
    "GE09ram_07_u:4237": " 7.069.016c tena svargagato vatsa bādhyase kṣutpipāsayā",
    "GE09ram_07_u:4238": " 7.069.017a sa tvaṃ supuṣṭam āhāraiḥ svaśarīram anuttamam",
    "GE09ram_07_u:4239": " 7.069.017c bhakṣayasvāmṛtarasaṃ sā te tṛptir bhaviṣyati",
    "GE09ram_07_u:4240": " 7.069.018a yadā tu tad vanaṃ śveta agastyaḥ sumahān ṛṣiḥ",
    "GE09ram_07_u:4241": " 7.069.018c ākramiṣyati durdharṣas tadā kṛcchād vimokṣyase",
    "GE09ram_07_u:4242": " 7.069.019a sa hi tārayituṃ saumya śaktaḥ suragaṇān api",
    "GE09ram_07_u:4243": " 7.069.019c kiṃ punas tvāṃ mahābāho kṣutpipāsāvaśaṃ gatam",
    "GE09ram_07_u:4244": " 7.069.020a so 'haṃ bhagavataḥ śrutvā devadevasya niścayam",
    "GE09ram_07_u:4245": " 7.069.020c āhāraṃ garhitaṃ kurmi svaśarīraṃ dvijottama",
    "GE09ram_07_u:4246": " 7.069.021a bahūn varṣagaṇān brahman bhujyamānam idaṃ mayā",
    "GE09ram_07_u:4247": " 7.069.021c kṣayaṃ nābhyeti brahmarṣe tṛptiś cāpi mamottamā",
    "GE09ram_07_u:4248": " 7.069.022a tasya me kṛcchrabhūtasya kṛcchrād asmād vimokṣaya",
    "GE09ram_07_u:4249": " 7.069.022c anyeṣām agatir hy atra kumbhayonim ṛte dvijam",
    "GE09ram_07_u:4250": " 7.069.023a idam ābharaṇaṃ saumya tāraṇārthaṃ dvijottama",
    "GE09ram_07_u:4251": " 7.069.023c pratigṛhṇīṣva brahmarṣe prasādaṃ kartum arhasi",
    "GE09ram_07_u:4252": " 7.069.024a tasyāhaṃ svargiṇo vākyaṃ śrutvā duḥkhasamanvitam",
    "GE09ram_07_u:4253": " 7.069.024c tāraṇāyopajagrāha tad ābharaṇam uttamam",
    "GE09ram_07_u:4254": " 7.069.025a mayā pratigṛhīte tu tasminn ābharaṇe śubhe",
    "GE09ram_07_u:4255": " 7.069.025c mānuṣaḥ pūrvako deho rājarṣeḥ sa nanāśa ha",
    "GE09ram_07_u:4256": " 7.069.026a pranaṣṭe tu śarīre 'sau rājarṣiḥ parayā mudā",
    "GE09ram_07_u:4257": " 7.069.026c tṛptaḥ pramudito rājā jagāma tridivaṃ punaḥ",
    "GE09ram_07_u:4258": " 7.069.027a tenedaṃ śakratulyena divyam ābharaṇaṃ mama",
    "GE09ram_07_u:4259": " 7.069.027c tasmin nimitte kākutstha dattam adbhutadarśanam",
    "GE09ram_07_u:4260": " 7.070.001a tad adbhutatamaṃ vākyaṃ śrutvāgastyasya rāghavaḥ",
    "GE09ram_07_u:4261": " 7.070.001c gauravād vismayāc caiva bhūyaḥ praṣṭuṃ pracakrame",
    "GE09ram_07_u:4262": " 7.070.002a bhagavaṃs tad vanaṃ ghoraṃ tapas tapyati yatra saḥ",
    "GE09ram_07_u:4263": " 7.070.002c śveto vaidarbhako rājā kathaṃ tad amṛgadvijam",
    "GE09ram_07_u:4264": " 7.070.003a niḥsattvaṃ ca vanaṃ jātaṃ śūnyaṃ manujavarjitam",
    "GE09ram_07_u:4265": " 7.070.003c tapaś cartuṃ praviṣṭaḥ sa śrotum icchāmi tattvataḥ",
    "GE09ram_07_u:4266": " 7.070.004a rāmasya bhāṣitaṃ śrutvā kautūhalasamanvitam",
    "GE09ram_07_u:4267": " 7.070.004c vākyaṃ paramatejasvī vaktum evopacakrame",
    "GE09ram_07_u:4268": " 7.070.005a purā kṛtayuge rāma manur daṇḍadharaḥ prabhuḥ",
    "GE09ram_07_u:4269": " 7.070.005c tasya putro mahān āsīd ikṣvākuḥ kulavardhanaḥ",
    "GE09ram_07_u:4270": " 7.070.006a taṃ putraṃ pūrvake rājye nikṣipya bhuvi durjayam",
    "GE09ram_07_u:4271": " 7.070.006c pṛthivyāṃ rājavaṃśānāṃ bhava kartety uvāca ha",
    "GE09ram_07_u:4272": " 7.070.007a tatheti ca pratijñātaṃ pituḥ putreṇa rāghava",
    "GE09ram_07_u:4273": " 7.070.007c tataḥ paramasaṃhṛṣṭo manuḥ punar uvāca ha",
    "GE09ram_07_u:4274": " 7.070.008a prīto 'smi paramodārakartā cāsi na saṃśayaḥ",
    "GE09ram_07_u:4275": " 7.070.008c daṇḍena ca prajā rakṣa mā ca daṇḍam akāraṇe",
    "GE09ram_07_u:4276": " 7.070.009a aparādhiṣu yo daṇḍaḥ pātyate mānaveṣu vai",
    "GE09ram_07_u:4277": " 7.070.009c sa daṇḍo vidhivan muktaḥ svargaṃ nayati pārthivam",
    "GE09ram_07_u:4278": " 7.070.010a tasmād daṇḍe mahābāho yatnavān bhava putraka",
    "GE09ram_07_u:4279": " 7.070.010c dharmo hi paramo loke kurvatas te bhaviṣyati",
    "GE09ram_07_u:4280": " 7.070.011a iti taṃ bahu saṃdiśya manuḥ putraṃ samādhinā",
    "GE09ram_07_u:4281": " 7.070.011c jagāma tridivaṃ hṛṣṭo brahmalokam anuttamam",
    "GE09ram_07_u:4282": " 7.070.012a prayāte tridive tasminn ikṣvākur amitaprabhaḥ",
    "GE09ram_07_u:4283": " 7.070.012c janayiṣye kathaṃ putrān iti cintāparo 'bhavat",
    "GE09ram_07_u:4284": " 7.070.013a karmabhir bahurūpaiś ca tais tair manusutaḥ sutān",
    "GE09ram_07_u:4285": " 7.070.013c janayām āsa dharmātmā śataṃ devasutopamān",
    "GE09ram_07_u:4286": " 7.070.014a teṣām avarajas tāta sarveṣāṃ raghunandana",
    "GE09ram_07_u:4287": " 7.070.014c mūḍhaś cākṛtividyaś ca na śuśrūṣati pūrvajān",
    "GE09ram_07_u:4288": " 7.070.015a nāma tasya ca daṇḍeti pitā cakre 'lpatejasaḥ",
    "GE09ram_07_u:4289": " 7.070.015c avaśyaṃ daṇḍapatanaṃ śarīre 'sya bhaviṣyati",
    "GE09ram_07_u:4290": " 7.070.016a sa paśyamānas taṃ doṣaṃ ghoraṃ putrasya rāghava",
    "GE09ram_07_u:4291": " 7.070.016c vindhyaśaivalayor madhye rājyaṃ prādād ariṃdama",
    "GE09ram_07_u:4292": " 7.070.017a sa daṇḍas tatra rājābhūd ramye parvatarodhasi",
    "GE09ram_07_u:4293": " 7.070.017c puraṃ cāpratimaṃ rāma nyaveśayad anuttamam",
    "GE09ram_07_u:4294": " 7.070.018a purasya cākaron nāma madhumantam iti prabho",
    "GE09ram_07_u:4295": " 7.070.018c purohitaṃ cośanasaṃ varayām āsa suvratam",
    "GE09ram_07_u:4296": " 7.070.019a evaṃ sa rājā tad rājyaṃ kārayat sapurohitaḥ",
    "GE09ram_07_u:4297": " 7.070.019c prahṛṣṭamanujākīrṇaṃ devarājyaṃ yathā divi",
    "GE09ram_07_u:4298": " 7.071.001a etad ākhyāya rāmāya maharṣiḥ kumbhasaṃbhavaḥ",
    "GE09ram_07_u:4299": " 7.071.001c asyām evāparaṃ vākyaṃ kathāyām upacakrame",
    "GE09ram_07_u:4300": " 7.071.002a tataḥ sa daṇḍaḥ kākutstha bahuvarṣagaṇāyutam",
    "GE09ram_07_u:4301": " 7.071.002c akarot tatra mandātmā rājyaṃ nihatakaṇṭakam",
    "GE09ram_07_u:4302": " 7.071.003a atha kāle tu kasmiṃś cid rājā bhārgavam āśramam",
    "GE09ram_07_u:4303": " 7.071.003c ramaṇīyam upākrāmac caitre māsi manorame",
    "GE09ram_07_u:4304": " 7.071.004a tatra bhārgavakanyāṃ sa rūpeṇāpratimāṃ bhuvi",
    "GE09ram_07_u:4305": " 7.071.004c vicarantīṃ vanoddeśe daṇḍo 'paśyad anuttamām",
    "GE09ram_07_u:4306": " 7.071.005a sa dṛṣṭvā tāṃ sudurmedhā anaṅgaśarapīḍitaḥ",
    "GE09ram_07_u:4307": " 7.071.005c abhigamya susaṃvignaḥ kanyāṃ vacanam abravīt",
    "GE09ram_07_u:4308": " 7.071.006a kutas tvam asi suśroṇi kasya vāsi sutā śubhe",
    "GE09ram_07_u:4309": " 7.071.006c pīḍito 'ham anaṅgena pṛcchāmi tvāṃ sumadhyame",
    "GE09ram_07_u:4310": " 7.071.007a tasya tv evaṃ bruvāṇasya mohonmattasya kāminaḥ",
    "GE09ram_07_u:4311": " 7.071.007c bhārgavī pratyuvācedaṃ vacaḥ sānunayaṃ nṛpam",
    "GE09ram_07_u:4312": " 7.071.008a bhārgavasya sutāṃ viddhi devasyākliṣṭakarmaṇaḥ",
    "GE09ram_07_u:4313": " 7.071.008c arajāṃ nāma rājendra jyeṣṭhām āśramavāsinīm",
    "GE09ram_07_u:4314": " 7.071.009a guruḥ pitā me rājendra tvaṃ ca śiṣyo mahātmanaḥ",
    "GE09ram_07_u:4315": " 7.071.009c vyasanaṃ sumahat kruddhaḥ sa te dadyān mahātapāḥ",
    "GE09ram_07_u:4316": " 7.071.010a yadi vātra mayā kāryaṃ dharmadṛṣṭena satpathā",
    "GE09ram_07_u:4317": " 7.071.010c varayasva nṛpa śreṣṭha pitaraṃ me mahādyutim",
    "GE09ram_07_u:4318": " 7.071.011a anyathā tu phalaṃ tubhyaṃ bhaved ghorābhisaṃhitam",
    "GE09ram_07_u:4319": " 7.071.011c krodhena hi pitā me 'sau trailokyam api nirdahet",
    "GE09ram_07_u:4320": " 7.071.012a evaṃ bruvāṇām arajāṃ daṇḍaḥ kāmaśarārditaḥ",
    "GE09ram_07_u:4321": " 7.071.012c pratyuvāca madonmattaḥ śirasy ādhāya so 'ñjalim",
    "GE09ram_07_u:4322": " 7.071.013a prasādaṃ kuru suśroṇi na kālaṃ kṣeptum arhasi",
    "GE09ram_07_u:4323": " 7.071.013c tvatkṛte hi mama prāṇā vidīryante śubhānane",
    "GE09ram_07_u:4324": " 7.071.014a tvāṃ prāpya hi vadho vāpi pāpaṃ vāpi sudāruṇam",
    "GE09ram_07_u:4325": " 7.071.014c bhaktaṃ bhajasva māṃ bhīru bhajamānaṃ suvihvalam",
    "GE09ram_07_u:4326": " 7.071.015a evam uktvā tu tāṃ kanyāṃ dorbhyāṃ gṛhya balād balī",
    "GE09ram_07_u:4327": " 7.071.015c visphurantīṃ yathākāmaṃ maithunāyopacakrame",
    "GE09ram_07_u:4328": " 7.071.016a tam anarthaṃ mahāghoraṃ daṇḍaḥ kṛtvā sudāruṇam",
    "GE09ram_07_u:4329": " 7.071.016c nagaraṃ prayayau cāśu madhumantam anuttamam",
    "GE09ram_07_u:4330": " 7.071.017a arajāpi rudantī sā āśramasyāvidūrataḥ",
    "GE09ram_07_u:4331": " 7.071.017c pratīkṣate susaṃtrastā pitaraṃ devasaṃnibham",
    "GE09ram_07_u:4332": " 7.072.001a sa muhūrtād upaśrutya devarṣir amitaprabhaḥ",
    "GE09ram_07_u:4333": " 7.072.001c svam āśramaṃ śiṣya vṛtaḥ kṣudhārtaḥ saṃnyavartata",
    "GE09ram_07_u:4334": " 7.072.002a so 'paśyad arajāṃ dīnāṃ rajasā samabhiplutām",
    "GE09ram_07_u:4335": " 7.072.002c jyotsnām ivāruṇagrastāṃ pratyūṣe na virājatīm",
    "GE09ram_07_u:4336": " 7.072.003a tasya roṣaḥ samabhavat kṣudhārtasya viśeṣataḥ",
    "GE09ram_07_u:4337": " 7.072.003c nirdahann iva lokāṃs trīñ śiṣyāṃś cedam uvāca ha",
    "GE09ram_07_u:4338": " 7.072.004a paśyadhvaṃ viparītasya daṇḍasyāviditātmanaḥ",
    "GE09ram_07_u:4339": " 7.072.004c vipattiṃ ghorasaṃkāśāṃ kruddhām agniśikhām iva",
    "GE09ram_07_u:4340": " 7.072.005a kṣayo 'sya durmateḥ prāptaḥ sānugasya durātmanaḥ",
    "GE09ram_07_u:4341": " 7.072.005c yaḥ pradīptāṃ hutāśasya śikhāṃ vai spraṣṭum icchati",
    "GE09ram_07_u:4342": " 7.072.006a yasmāt sa kṛtavān pāpam īdṛśaṃ ghoradarśanam",
    "GE09ram_07_u:4343": " 7.072.006c tasmāt prāpsyati durmedhāḥ phalaṃ pāpasya karmaṇaḥ",
    "GE09ram_07_u:4344": " 7.072.007a saptarātreṇa rājāsau sabhṛtyabalavāhanaḥ",
    "GE09ram_07_u:4345": " 7.072.007c pāpakarmasamācāro vadhaṃ prāpsyati durmatiḥ",
    "GE09ram_07_u:4346": " 7.072.008a samantād yojanaśataṃ viṣayaṃ cāsya durmateḥ",
    "GE09ram_07_u:4347": " 7.072.008c dhakṣyate pāṃsuvarṣeṇa mahatā pākaśāsanaḥ",
    "GE09ram_07_u:4348": " 7.072.009a sarvasattvāni yānīha sthāvarāṇi carāṇi ca",
    "GE09ram_07_u:4349": " 7.072.009c mahatā pāṃsuvarṣeṇa nāśaṃ yāsyanti sarvaśaḥ",
    "GE09ram_07_u:4350": " 7.072.010a daṇḍasya viṣayo yāvat tāvat sarvasamucchrayaḥ",
    "GE09ram_07_u:4351": " 7.072.010c pāṃsubhuta ivālakṣyaḥ saptarātrād bhaviṣyati",
    "GE09ram_07_u:4352": " 7.072.011a ity uktvā krodhasaṃtapas tam āśramanivāsinam",
    "GE09ram_07_u:4353": " 7.072.011c janaṃ janapadānteṣu sthīyatām iti cābravīt",
    "GE09ram_07_u:4354": " 7.072.012a śrutvā tūśasano vākyaṃ sa āśramāvasatho janaḥ",
    "GE09ram_07_u:4355": " 7.072.012c niṣkrānto viṣayāt tasya sthānaṃ cakre 'tha bāhyataḥ",
    "GE09ram_07_u:4356": " 7.072.013a sa tathoktvā munijanam arajām idam abravīt",
    "GE09ram_07_u:4357": " 7.072.013c ihaiva vasa durmedhe āśrame susamāhitā",
    "GE09ram_07_u:4358": " 7.072.014a idaṃ yojanaparyantaṃ saraḥ suruciraprabham",
    "GE09ram_07_u:4359": " 7.072.014c araje vijvarā bhuṅkṣva kālaś cātra pratīkṣyatām",
    "GE09ram_07_u:4360": " 7.072.015a tvatsamīpe tu ye sattvā vāsam eṣyanti tāṃ niśām",
    "GE09ram_07_u:4361": " 7.072.015c avadhyāḥ pāṃsuvarṣeṇa te bhaviṣyanti nityadā",
    "GE09ram_07_u:4362": " 7.072.016a ity uktvā bhārgavo vāsam anyatra samupākramat",
    "GE09ram_07_u:4363": " 7.072.016c saptāhād bhasmasādbhūtaṃ yathoktaṃ brahmavādinā",
    "GE09ram_07_u:4364": " 7.072.017a tasyāsau daṇḍaviṣayo vindhyaśaivalasānuṣu",
    "GE09ram_07_u:4365": " 7.072.017c śapto brahmarṣiṇā tena purā vaidharmake kṛte",
    "GE09ram_07_u:4366": " 7.072.018a tataḥ prabhṛti kākutstha daṇḍakāraṇyam ucyate",
    "GE09ram_07_u:4367": " 7.072.018c tapasvinaḥ sthitā yatra janasthānam atho 'bhavat",
    "GE09ram_07_u:4368": " 7.072.019a etat te sarvam ākhyātaṃ yan māṃ pṛcchasi rāghava",
    "GE09ram_07_u:4369": " 7.072.019c saṃdhyām upāsituṃ vīra samayo hy ativartate",
    "GE09ram_07_u:4370": " 7.072.020a ete maharṣayaḥ sarve pūrṇakumbhāḥ samantataḥ",
    "GE09ram_07_u:4371": " 7.072.020c kṛtodako naravyāghra ādityaṃ paryupāsate",
    "GE09ram_07_u:4372": " 7.072.021a sa tair ṛṣibhir abhyastaḥ sahitair brahmasattamaiḥ",
    "GE09ram_07_u:4373": " 7.072.021c ravir astaṃ gato rāma gacchodakam upaspṛśa",
    "GE09ram_07_u:4374": " 7.073.001a ṛṣer vacanam ājñāya rāmaḥ saṃdhyām upāsitum",
    "GE09ram_07_u:4375": " 7.073.001c upākrāmat saraḥ puṇyam apsarobhir niṣevitam",
    "GE09ram_07_u:4376": " 7.073.002a tatrodakam upaspṛṣśya saṃdhyām anvāsya paścimām",
    "GE09ram_07_u:4377": " 7.073.002c āśramaṃ prāviśad rāmaḥ kumbhayoner mahātmanaḥ",
    "GE09ram_07_u:4378": " 7.073.003a asyāgastyo bahuguṇaṃ phalamūlaṃ tathauṣadhīḥ",
    "GE09ram_07_u:4379": " 7.073.003c śākāni ca pavitrāṇi bhojanārtham akalpayat",
    "GE09ram_07_u:4380": " 7.073.004a sa bhuktavān naraśreṣṭhas tad annam amṛtopamam",
    "GE09ram_07_u:4381": " 7.073.004c prītaś ca parituṣṭaś ca tāṃ rātriṃ samupāvasat",
    "GE09ram_07_u:4382": " 7.073.005a prabhāte kālyam utthāya kṛtvāhnikam ariṃdamaḥ",
    "GE09ram_07_u:4383": " 7.073.005c ṛṣiṃ samabhicakrāma gamanāya raghūttamaḥ",
    "GE09ram_07_u:4384": " 7.073.006a abhivādyābravīd rāmo maharṣiṃ kumbhasaṃbhavam",
    "GE09ram_07_u:4385": " 7.073.006c āpṛcche tvāṃ gamiṣyāmi mām anujñātum arhasi",
    "GE09ram_07_u:4386": " 7.073.007a dhanyo 'smy anugṛhīto 'smi darśanena mahātmanaḥ",
    "GE09ram_07_u:4387": " 7.073.007c draṣṭuṃ caivāgamiṣyāmi pāvanārtham ihātmanaḥ",
    "GE09ram_07_u:4388": " 7.073.008a tathā vadati kākutsthe vākyam adbhutadarśanam",
    "GE09ram_07_u:4389": " 7.073.008c uvāca paramaprīto dharmanetras tapodhanaḥ",
    "GE09ram_07_u:4390": " 7.073.009a atyadbhutam idaṃ vākyaṃ tava rāma śubhākṣaram",
    "GE09ram_07_u:4391": " 7.073.009c pāvanaḥ sarvalokānāṃ tvam eva raghunandana",
    "GE09ram_07_u:4392": " 7.073.010a muhūrtam api rāma tvāṃ ye nu paśyanti ke cana",
    "GE09ram_07_u:4393": " 7.073.010c pāvitāḥ svargabhūtās te pūjyante divi daivataiḥ",
    "GE09ram_07_u:4394": " 7.073.011a ye ca tvāṃ ghoracakṣurbhir īkṣante prāṇino bhuvi",
    "GE09ram_07_u:4395": " 7.073.011c hatās te yamadaṇḍena sadyo nirayagāminaḥ",
    "GE09ram_07_u:4396": " 7.073.012a gaccha cāriṣṭam avyagraḥ panthānam akutobhayam",
    "GE09ram_07_u:4397": " 7.073.012c praśādhi rājyaṃ dharmeṇa gatir hi jagato bhavān",
    "GE09ram_07_u:4398": " 7.073.013a evam uktas tu muninā prāñjaliḥ prpagraho nṛpaḥ",
    "GE09ram_07_u:4399": " 7.073.013c abhyavādayata prājñas tam ṛṣiṃ puṇyaśīlinam",
    "GE09ram_07_u:4400": " 7.073.014a abhivādya muniśreṣṭhaṃ tāṃś ca sarvāṃs tapodhanān",
    "GE09ram_07_u:4401": " 7.073.014c adhyārohat tad avyagraḥ puṣpakaṃ hemabhūṣitam",
    "GE09ram_07_u:4402": " 7.073.015a taṃ prayāntaṃ munigaṇā āśīrvādaiḥ samantataḥ",
    "GE09ram_07_u:4403": " 7.073.015c apūjayan mahendrābhaṃ sahasrākṣam ivāmarāḥ",
    "GE09ram_07_u:4404": " 7.073.016a svasthaḥ sa dadṛśe rāmaḥ puṣpake hemabhūṣite",
    "GE09ram_07_u:4405": " 7.073.016c śaśī meghasamīpastho yathā jaladharāgame",
    "GE09ram_07_u:4406": " 7.073.017a tato 'rdhadivase prāpte pūjyamānas tatas tataḥ",
    "GE09ram_07_u:4407": " 7.073.017c ayodhyāṃ prāpya kākutstho vimānād avarohata",
    "GE09ram_07_u:4408": " 7.073.018a tato visṛjya ruciraṃ puṣpakaṃ kāmagāminam",
    "GE09ram_07_u:4409": " 7.073.018c kakṣyāntaravinikṣiptaṃ dvāḥsthaṃ rāmo 'bravīd vacaḥ",
    "GE09ram_07_u:4410": " 7.073.019a lakṣmaṇaṃ bharataṃ caiva gatvā tau laghuvikramau",
    "GE09ram_07_u:4411": " 7.073.019c mamāgamanam ākhyāya śabdāpaya ca māṃ ciram",
    "GE09ram_07_u:4412": " 7.074.001a tac chrutvā bhāṣitaṃ tasya rāmasyākliṣṭakarmaṇaḥ",
    "GE09ram_07_u:4413": " 7.074.001c dvāḥsthaḥ kumārāv āhūya rāghavāya nyavedayat",
    "GE09ram_07_u:4414": " 7.074.002a dṛṣṭvā tu rāghavaḥ prāptau priyau bharatalakṣmaṇau",
    "GE09ram_07_u:4415": " 7.074.002c pariṣvajya tato rāmo vākyam etad uvāca ha",
    "GE09ram_07_u:4416": " 7.074.003a kṛtaṃ mayā yathātathyaṃ dvijakāryam anuttamam",
    "GE09ram_07_u:4417": " 7.074.003c dharmasetumato bhūyaḥ kartum icchāmi rāghavau",
    "GE09ram_07_u:4418": " 7.074.004a yuvābhyām ātmabhūtābhyāṃ rājasūyam anuttamam",
    "GE09ram_07_u:4419": " 7.074.004c sahito yaṣṭum icchāmi tatra dharmo hi śāśvataḥ",
    "GE09ram_07_u:4420": " 7.074.005a iṣṭvā tu rājasūyena mitraḥ śatrunibarhaṇaḥ",
    "GE09ram_07_u:4421": " 7.074.005c suhutena suyajñena varuṇatvam upāgamat",
    "GE09ram_07_u:4422": " 7.074.006a somaś ca rājasūyena iṣṭvā dharmeṇa dharmavit",
    "GE09ram_07_u:4423": " 7.074.006c prāptaś ca sarvalokānāṃ kīrtiṃ sthānaṃ ca śāśvatam",
    "GE09ram_07_u:4424": " 7.074.007a asminn ahani yac chreyaś cintyatāṃ tan mayā saha",
    "GE09ram_07_u:4425": " 7.074.007c hitaṃ cāyati yuktaṃ ca prayatau vaktum arhatha",
    "GE09ram_07_u:4426": " 7.074.008a śrutā tu rāghavasyaitad vākyaṃ vākyaviśāradaḥ",
    "GE09ram_07_u:4427": " 7.074.008c bharataḥ prāñjalir bhūtvā vākyam etad uvāca ha",
    "GE09ram_07_u:4428": " 7.074.009a tvayi dharmaḥ paraḥ sādho tvayi sarvā vasuṃdharā",
    "GE09ram_07_u:4429": " 7.074.009c pratiṣṭhitā mahābāho yaśaś cāmitavikrama",
    "GE09ram_07_u:4430": " 7.074.010a mahīpālāś ca sarve tvāṃ prajāpatim ivāmarāḥ",
    "GE09ram_07_u:4431": " 7.074.010c nirīkṣante mahātmāno lokanāthaṃ yathā vayam",
    "GE09ram_07_u:4432": " 7.074.011a prajāś ca pitṛvad rājan paśyanti tvāṃ mahābala",
    "GE09ram_07_u:4433": " 7.074.011c pṛthivyāṃ gatibhūto 'si prāṇinām api rāghava",
    "GE09ram_07_u:4434": " 7.074.012a sa tvam evaṃvidhaṃ yajñam āhartāsi kathaṃ nṛpa",
    "GE09ram_07_u:4435": " 7.074.012c pṛthivyāṃ rājavaṃśānāṃ vināśo yatra dṛśyate",
    "GE09ram_07_u:4436": " 7.074.013a pṛthivyāṃ ye ca puruṣā rājan pauruṣam āgatāḥ",
    "GE09ram_07_u:4437": " 7.074.013c sarveṣāṃ bhavitā tatra kṣayaḥ sarvāntakopamaḥ",
    "GE09ram_07_u:4438": " 7.074.014a sa tvaṃ puruṣaśārdūla guṇair atulavikrama",
    "GE09ram_07_u:4439": " 7.074.014c pṛthivīṃ nārhase hantuṃ vaśe hi tava vartate",
    "GE09ram_07_u:4440": " 7.074.015a bharatasya tu tad vākyaṃ śrutvāmṛtamayaṃ yathā",
    "GE09ram_07_u:4441": " 7.074.015c praharṣam atulaṃ lebhe rāmaḥ satyaparākramaḥ",
    "GE09ram_07_u:4442": " 7.074.016a uvāca ca śubhāṃ vāṇīṃ kaikeyyā nandivardhanam",
    "GE09ram_07_u:4443": " 7.074.016c prīto 'smi parituṣṭo 'smi tavādya vacanena hi",
    "GE09ram_07_u:4444": " 7.074.017a idaṃ vacanam aklībaṃ tvayā dharmasamāhitam",
    "GE09ram_07_u:4445": " 7.074.017c vyāhṛtaṃ puruṣavyāghra pṛthivyāḥ paripālanam",
    "GE09ram_07_u:4446": " 7.074.018a eṣa tasmād abhiprāyād rājasūyāt kratūttamān",
    "GE09ram_07_u:4447": " 7.074.018c nivartayāmi dharmajña tava suvyāhṛtena vai",
    "GE09ram_07_u:4448": " 7.074.019a prajānāṃ pālanaṃ dharmo rājñāṃ yajñena saṃmitaḥ",
    "GE09ram_07_u:4449": " 7.074.019c tasmāc chṛṇomi te vākyaṃ sādhūktaṃ susamāhitam",
    "GE09ram_07_u:4450": " 7.075.001a tathoktavati rāme tu bharate ca mahātmani",
    "GE09ram_07_u:4451": " 7.075.001c lakṣmaṇo 'pi śubhaṃ vākyam uvāca raghunandanam",
    "GE09ram_07_u:4452": " 7.075.002a aśvamedho mahāyajñaḥ pāvanaḥ sarvapāpmanām",
    "GE09ram_07_u:4453": " 7.075.002c pāvanas tava durdharṣo rocatāṃ kratupuṃgavaḥ",
    "GE09ram_07_u:4454": " 7.075.003a śrūyate hi purāvṛttaṃ vāsave sumahātmani",
    "GE09ram_07_u:4455": " 7.075.003c brahmahatyāvṛtaḥ śakro hayamedhena pāvitaḥ",
    "GE09ram_07_u:4456": " 7.075.004a purā kila mahābāho devāsurasamāgame",
    "GE09ram_07_u:4457": " 7.075.004c vṛtro nāma mahān āsīd daiteyo lokasaṃmataḥ",
    "GE09ram_07_u:4458": " 7.075.005a vistīrṇā yojanaśatam ucchritas triguṇaṃ tataḥ",
    "GE09ram_07_u:4459": " 7.075.005c anurāgeṇa lokāṃs trīn snehāt paśyati sarvataḥ",
    "GE09ram_07_u:4460": " 7.075.006a dharmajñaś ca kṛtajñaś ca buddhyā ca pariniṣṭhitaḥ",
    "GE09ram_07_u:4461": " 7.075.006c śaśāsa pṛthivīṃ sarvāṃ dharmeṇa susamāhitaḥ",
    "GE09ram_07_u:4462": " 7.075.007a tasmin praśāsati tadā sarvakāmadughā mahī",
    "GE09ram_07_u:4463": " 7.075.007c rasavanti prasūtāni mūlāni ca phalāni ca",
    "GE09ram_07_u:4464": " 7.075.008a akṛṣṭapacyā pṛthivī susaṃpannā mahātmanaḥ",
    "GE09ram_07_u:4465": " 7.075.008c sa rājyaṃ tādṛśaṃ bhuṅkte sphītam adbhutadarśanam",
    "GE09ram_07_u:4466": " 7.075.009a tasya buddhiḥ samutpannā tapaḥ kuryām anuttamam",
    "GE09ram_07_u:4467": " 7.075.009c tapo hi paramaṃ śreyas tapo hi paramaṃ sukham",
    "GE09ram_07_u:4468": " 7.075.010a sa nikṣipya sutaṃ jyeṣṭhaṃ paureṣu parameśvaram",
    "GE09ram_07_u:4469": " 7.075.010c tapa ugram upātiṣṭhat tāpayan sarvadevatāḥ",
    "GE09ram_07_u:4470": " 7.075.011a tapas tapyati vṛtre tu vāsavaḥ paramārtavat",
    "GE09ram_07_u:4471": " 7.075.011c viṣṇuṃ samupasaṃkramya vākyam etad uvāca ha",
    "GE09ram_07_u:4472": " 7.075.012a tapasyatā mahābāho lokā vṛtreṇa nirjitāḥ",
    "GE09ram_07_u:4473": " 7.075.012c balavān sa hi dharmātmā nainaṃ śakṣyāmi bādhitum",
    "GE09ram_07_u:4474": " 7.075.013a yady asau tapa ātiṣṭhed bhūya eva sureśvara",
    "GE09ram_07_u:4475": " 7.075.013c yāval lokā dhariṣyanti tāvad asya vaśānugāḥ",
    "GE09ram_07_u:4476": " 7.075.014a tvaṃ cainaṃ paramodāram upekṣasi mahābala",
    "GE09ram_07_u:4477": " 7.075.014c kṣaṇaṃ hi na bhaved vṛtraḥ kruddhe tvayi sureśvara",
    "GE09ram_07_u:4478": " 7.075.015a yadā hi prītisaṃyogaṃ tvayā viṣṇo samāgataḥ",
    "GE09ram_07_u:4479": " 7.075.015c tadā prabhṛti lokānāṃ nāthatvam upalabdhavān",
    "GE09ram_07_u:4480": " 7.075.016a sa tvaṃ prasādaṃ lokānāṃ kuruṣva sumahāyaśaḥ",
    "GE09ram_07_u:4481": " 7.075.016c tvatkṛtena hi sarvaṃ syāt praśāntam ajaraṃ jagat",
    "GE09ram_07_u:4482": " 7.075.017a ime hi sarve viṣṇo tvāṃ nirīkṣante divaukasaḥ",
    "GE09ram_07_u:4483": " 7.075.017c vṛtraghatena mahatā eṣāṃ sāhyaṃ kuruṣva ha",
    "GE09ram_07_u:4484": " 7.075.018a tvayā hi nityaśaḥ sāhyaṃ kṛtam eṣāṃ mahātmanām",
    "GE09ram_07_u:4485": " 7.075.018c asahyam idam anyeṣām agatīnāṃ gatir bhavān",
    "GE09ram_07_u:4486": " 7.076.001a lakṣmaṇasya tu tad vākyaṃ śrutvā śatrunibarhaṇaḥ",
    "GE09ram_07_u:4487": " 7.076.001c vṛtraghātam aśeṣeṇa kathayety āha lakṣmaṇam",
    "GE09ram_07_u:4488": " 7.076.002a rāghaveṇaivam uktas tu sumitrānandavardhanaḥ",
    "GE09ram_07_u:4489": " 7.076.002c bhūya eva kathāṃ divyāṃ kathayām āsa lakṣmaṇaḥ",
    "GE09ram_07_u:4490": " 7.076.003a sahasrākṣavacaḥ śrutvā sarveṣāṃ ca divaukasām",
    "GE09ram_07_u:4491": " 7.076.003c viṣṇur devān uvācedaṃ sarvān indrapurogamān",
    "GE09ram_07_u:4492": " 7.076.004a pūrvaṃ sauhṛdabaddho 'smi vṛtrasya sumahātmanaḥ",
    "GE09ram_07_u:4493": " 7.076.004c tena yuṣmat priyārthaṃ vai nāhaṃ hanmi mahāsuram",
    "GE09ram_07_u:4494": " 7.076.005a avaśyaṃ karaṇīyaṃ ca bhavatāṃ sukham uttamam",
    "GE09ram_07_u:4495": " 7.076.005c tasmād upāyam ākhyāsye yena vṛtraṃ haniṣyatha",
    "GE09ram_07_u:4496": " 7.076.006a tridhā bhūtaṃ kariṣye 'ham ātmānaṃ surasattamāḥ",
    "GE09ram_07_u:4497": " 7.076.006c tena vṛtraṃ sahasrākṣo haniṣyati na saṃśayaḥ",
    "GE09ram_07_u:4498": " 7.076.007a eko 'ṃśo vāsavaṃ yātu dvitīyo vajram eva tu",
    "GE09ram_07_u:4499": " 7.076.007c tṛtīyo bhūtalaṃ śakras tato vṛtraṃ haniṣyati",
    "GE09ram_07_u:4500": " 7.076.008a tathā bruvati deveśe devā vākyam athābruvan",
    "GE09ram_07_u:4501": " 7.076.008c evam etan na saṃdeho yathā vadasi daityahan",
    "GE09ram_07_u:4502": " 7.076.009a bhadraṃ te 'stu gamiṣyāmo vṛtrāsuravadhaiṣiṇaḥ",
    "GE09ram_07_u:4503": " 7.076.009c bhajasva paramodāravāsavaṃ svena tejasā",
    "GE09ram_07_u:4504": " 7.076.010a tataḥ sarve mahātmānaḥ sahasrākṣapurogamāḥ",
    "GE09ram_07_u:4505": " 7.076.010c tad araṇyam upākrāman yatra vṛtro mahāsuraḥ",
    "GE09ram_07_u:4506": " 7.076.011a te 'paśyaṃs tejasā bhūtaṃ tapantam asurottamam",
    "GE09ram_07_u:4507": " 7.076.011c pibantam iva lokāṃs trīn nirdahantam ivāmbaram",
    "GE09ram_07_u:4508": " 7.076.012a dṛṣṭvaiva cāsuraśreṣṭhaṃ devās trāsam upāgaman",
    "GE09ram_07_u:4509": " 7.076.012c katham enaṃ vadhiṣyāmaḥ kathaṃ na syāt parājayaḥ",
    "GE09ram_07_u:4510": " 7.076.013a teṣāṃ cintayatāṃ tatra sahasrākṣaḥ puraṃdaraḥ",
    "GE09ram_07_u:4511": " 7.076.013c vajraṃ pragṛhya bāhubhyāṃ prahiṇod vṛtramūrdhani",
    "GE09ram_07_u:4512": " 7.076.014a kālāgnineva ghoreṇa dīpteneva mahārciṣā",
    "GE09ram_07_u:4513": " 7.076.014c prataptaṃ vṛtraśirasi jagat trāsam upāgamat",
    "GE09ram_07_u:4514": " 7.076.015a asaṃbhāvyaṃ vadhaṃ tasya vṛtrasya vibudhādhipaḥ",
    "GE09ram_07_u:4515": " 7.076.015c cintayāno jagāmāśu lokasyāntaṃ mahāyaśāḥ",
    "GE09ram_07_u:4516": " 7.076.016a tam indraṃ brahmahatyāśu gacchantam anugacchati",
    "GE09ram_07_u:4517": " 7.076.016c apatac cāsya gātreṣu tam indraṃ duḥkham āviśat",
    "GE09ram_07_u:4518": " 7.076.017a hatārayaḥ pranaṣṭendrā devāḥ sāgnipurogamāḥ",
    "GE09ram_07_u:4519": " 7.076.017c viṣṇuṃ tribhuvaṇaśreṣṭhaṃ muhur muhur apūjayan",
    "GE09ram_07_u:4520": " 7.076.018a tvaṃ gatiḥ paramā deva pūrvajo jagataḥ prabhuḥ",
    "GE09ram_07_u:4521": " 7.076.018c rathārthaṃ sarvabhūtānāṃ viṣṇutvam upajagmivān",
    "GE09ram_07_u:4522": " 7.076.019a hataś cāyaṃ tvayā vṛtro brahmahatyā ca vāsavam",
    "GE09ram_07_u:4523": " 7.076.019c bādhate suraśārdūla mokṣaṃ tasya vinirdiśa",
    "GE09ram_07_u:4524": " 7.076.020a teṣāṃ tad vacanaṃ śrutvā devānāṃ viṣṇur abravīt",
    "GE09ram_07_u:4525": " 7.076.020c mām eva yajatāṃ śakraḥ pāvayiṣyāmi vajriṇam",
    "GE09ram_07_u:4526": " 7.076.021a puṇyena hayamedhena mām iṣṭvā pākaśāsanaḥ",
    "GE09ram_07_u:4527": " 7.076.021c punar eṣyati devānām indratvam akutobhayaḥ",
    "GE09ram_07_u:4528": " 7.076.022a evaṃ saṃdiśya devānāṃ tāṃ vāṇīm amṛtopamā",
    "GE09ram_07_u:4529": " 7.076.022c jagāma viṣṇur deveśaḥ stūyamānas triviṣṭapam",
    "GE09ram_07_u:4530": " 7.077.001a tathā vṛtravadhaṃ sarvam akhilena sa lakṣmaṇaḥ",
    "GE09ram_07_u:4531": " 7.077.001c kathayitvā naraśreṣṭhaḥ kathāśeṣam upākramat",
    "GE09ram_07_u:4532": " 7.077.002a tato hate mahāvīrye vṛtre devabhayaṃkare",
    "GE09ram_07_u:4533": " 7.077.002c brahmahatyāvṛtaḥ śakraḥ saṃjñāṃ lebhe na vṛtrahā",
    "GE09ram_07_u:4534": " 7.077.003a so 'ntam āśritya lokānāṃ naṣṭasaṃjño vicetanaḥ",
    "GE09ram_07_u:4535": " 7.077.003c kālaṃ tatrāvasat kaṃ cid veṣṭamāno yathoragaḥ",
    "GE09ram_07_u:4536": " 7.077.004a atha naṣṭe sahasrākṣe udvignam abhavaj jagat",
    "GE09ram_07_u:4537": " 7.077.004c bhūmiś ca dhvastasaṃkāśā niḥsnehā śuṣkakānanā",
    "GE09ram_07_u:4538": " 7.077.005a niḥsrotasaś cāmbuvāhā hradāś ca saritas tathā",
    "GE09ram_07_u:4539": " 7.077.005c saṃkṣobhaś caiva sattvānām anāvṛṣṭikṛto 'bhavat",
    "GE09ram_07_u:4540": " 7.077.006a kṣīyamāṇe tu loke 'smin saṃbhrāntamanasaḥ surāḥ",
    "GE09ram_07_u:4541": " 7.077.006c yad uktaṃ viṣṇunā pūrvaṃ taṃ yajñaṃ samupānayan",
    "GE09ram_07_u:4542": " 7.077.007a tataḥ sarve suragaṇāḥ sopādhyāyāḥ saharṣibhiḥ",
    "GE09ram_07_u:4543": " 7.077.007c taṃ deśaṃ sahitā jagmur yatrendro bhayamohitaḥ",
    "GE09ram_07_u:4544": " 7.077.008a te tu dṛṣṭvā sahasrākṣaṃ mohitaṃ brahmahatyayā",
    "GE09ram_07_u:4545": " 7.077.008c taṃ puraskṛtya deveśam aśvamedhaṃ pracakrire",
    "GE09ram_07_u:4546": " 7.077.009a tato 'śvamedhaḥ sumahān mahendrasya mahātmanaḥ",
    "GE09ram_07_u:4547": " 7.077.009c vavṛdhe brahmahatyāyāḥ pāvanārthaṃ nareśvara",
    "GE09ram_07_u:4548": " 7.077.010a tato yajñasamāptau tu brahmahatyā mahātmanaḥ",
    "GE09ram_07_u:4549": " 7.077.010c abhigamyābravīd vākyaṃ kva me sthānaṃ vidhāsyatha",
    "GE09ram_07_u:4550": " 7.077.011a te tām ūcus tato devās tuṣṭāḥ prītisamanvitāḥ",
    "GE09ram_07_u:4551": " 7.077.011c caturdhā vibhajātmānam ātmanaiva durāsade",
    "GE09ram_07_u:4552": " 7.077.012a devānāṃ bhāṣitaṃ śrutvā brahmahatyā mahātmanām",
    "GE09ram_07_u:4553": " 7.077.012c saṃnidhau sthānam anyatra varayām āsa durvasā",
    "GE09ram_07_u:4554": " 7.077.013a ekenāṃśena vatsyāmi pūrṇodāsu nadīṣu vai",
    "GE09ram_07_u:4555": " 7.077.013c dvitīyena tu vṛkṣeṣu satyam etad bravīmi vaḥ",
    "GE09ram_07_u:4556": " 7.077.014a yo 'yam aṃśas tṛtīyo me strīṣu yauvanaśāliṣu",
    "GE09ram_07_u:4557": " 7.077.014c trirātraṃ darpaparṇāsu vasiṣye darpaghātinī",
    "GE09ram_07_u:4558": " 7.077.015a hantāro brāhmaṇān ye tu prekṣāpūrvam adūṣakān",
    "GE09ram_07_u:4559": " 7.077.015c tāṃś caturthena bhāgena saṃśrayiṣye surarṣabhāḥ",
    "GE09ram_07_u:4560": " 7.077.016a pratyūcus tāṃ tato devā yathā vadasi durvase",
    "GE09ram_07_u:4561": " 7.077.016c tathā bhavatu tat sarvaṃ sādhayasva yathepsitam",
    "GE09ram_07_u:4562": " 7.077.017a tataḥ prītyānvitā devāḥ sahasrākṣaṃ vavandire",
    "GE09ram_07_u:4563": " 7.077.017c vijvaraḥ pūtapāpmā ca vāsavaḥ samapadyata",
    "GE09ram_07_u:4564": " 7.077.018a praśāntaṃ ca jagat sarvaṃ sahasrākṣe pratiṣṭhate",
    "GE09ram_07_u:4565": " 7.077.018c yajñaṃ cādbhutasaṃkāśaṃ tadā śakro 'bhyapūjayat",
    "GE09ram_07_u:4566": " 7.077.019a īdṛśo hy aśvamedhasya prabhāvo raghunandana",
    "GE09ram_07_u:4567": " 7.077.019c yajasva sumahābhāga hayamedhena pārthiva",
    "GE09ram_07_u:4568": " 7.078.001a tac chrutvā lakṣmaṇenoktaṃ vākyaṃ vākyaviśāradaḥ",
    "GE09ram_07_u:4569": " 7.078.001c pratyuvāca mahātejāḥ prahasan rāghavo vacaḥ",
    "GE09ram_07_u:4570": " 7.078.002a evam etan naraśreṣṭha yathā vadasi lakṣmaṇa",
    "GE09ram_07_u:4571": " 7.078.002c vṛtraghātam aśeṣeṇa vājimedhaphalaṃ ca yat",
    "GE09ram_07_u:4572": " 7.078.003a śrūyate hi purā saumya kardamasya prajāpateḥ",
    "GE09ram_07_u:4573": " 7.078.003c putro bāhlīśvaraḥ śrīmān ilo nāma sudhārmikaḥ",
    "GE09ram_07_u:4574": " 7.078.004a sa rājā pṛthivīṃ sarvāṃ vaśe kṛtvā mahāyaśāḥ",
    "GE09ram_07_u:4575": " 7.078.004c rājyaṃ caiva naravyāghra putravat paryapālayat",
    "GE09ram_07_u:4576": " 7.078.005a suraiś ca paramodārair daiteyaiś ca mahāsuraiḥ",
    "GE09ram_07_u:4577": " 7.078.005c nāgarākṣasagandharvair yakṣaiś ca sumahātmabhiḥ",
    "GE09ram_07_u:4578": " 7.078.006a pūjyate nityaśaḥ saumya bhayārtai raghunandana",
    "GE09ram_07_u:4579": " 7.078.006c abibhyaṃś ca trayo lokāḥ saroṣasya mahātmanaḥ",
    "GE09ram_07_u:4580": " 7.078.007a sa rājā tādṛśo hy āsīd dharme vīrye ca niṣṭhitaḥ",
    "GE09ram_07_u:4581": " 7.078.007c buddhyā ca paramodāro bāhlīkānāṃ mahāyaśāḥ",
    "GE09ram_07_u:4582": " 7.078.008a sa pracakre mahābāhur mṛgayāṃ rucire vane",
    "GE09ram_07_u:4583": " 7.078.008c caitre manorame māsi sabhṛtyabalavāhanaḥ",
    "GE09ram_07_u:4584": " 7.078.009a prajaghne sa nṛpo 'raṇye mṛgāñ śatasahasraśaḥ",
    "GE09ram_07_u:4585": " 7.078.009c hatvaiva tṛptir nābhūc ca rājñas tasya mahātmanaḥ",
    "GE09ram_07_u:4586": " 7.078.010a nānāmṛgāṇām ayutaṃ vadhyamānaṃ mahātmanā",
    "GE09ram_07_u:4587": " 7.078.010c yatra jāto mahāsenas taṃ deśam upacakrame",
    "GE09ram_07_u:4588": " 7.078.011a tasmiṃs tu devadeveśaḥ śailarājasutāṃ haraḥ",
    "GE09ram_07_u:4589": " 7.078.011c ramayām āsa durdharṣaiḥ sarvair anucaraiḥ saha",
    "GE09ram_07_u:4590": " 7.078.012a kṛtvā strībhūtam ātmānam umeśo gopatidhvajaḥ",
    "GE09ram_07_u:4591": " 7.078.012c devyāḥ priyacikīrṣuḥ sa tasmin parvatanirjhare",
    "GE09ram_07_u:4592": " 7.078.013a ye ca tatra vanoddeśe sattvāḥ puruṣavādinaḥ",
    "GE09ram_07_u:4593": " 7.078.013c yac ca kiṃ cana tat sarvaṃ nārīsaṃjñaṃ babhūva ha",
    "GE09ram_07_u:4594": " 7.078.014a etasminn antare rājā sa ilaḥ kardamātmajaḥ",
    "GE09ram_07_u:4595": " 7.078.014c nighnan mṛgasahasrāṇi taṃ deśam upacakrame",
    "GE09ram_07_u:4596": " 7.078.015a sa dṛṣṭvā strīkṛtaṃ sarvaṃ savyālamṛgapakṣiṇam",
    "GE09ram_07_u:4597": " 7.078.015c ātmānaṃ sānugaṃ caiva strībhūtaṃ raghunandana",
    "GE09ram_07_u:4598": " 7.078.016a tasya duḥkhaṃ mahat tv āsīd dṛṣṭvātmānaṃ tathā gatam",
    "GE09ram_07_u:4599": " 7.078.016c umāpateś ca tat karma jñātvā trāsam upāgamat",
    "GE09ram_07_u:4600": " 7.078.017a tato devaṃ mahātmānaṃ śitikaṇṭhaṃ kapardinam",
    "GE09ram_07_u:4601": " 7.078.017c jagāma śaraṇaṃ rājā sabhṛtyabalavāhanaḥ",
    "GE09ram_07_u:4602": " 7.078.018a tataḥ prahasya varadaḥ saha devyā mahāyaśāḥ",
    "GE09ram_07_u:4603": " 7.078.018c prajāpatisutaṃ vākyam uvāca varadaḥ svayam",
    "GE09ram_07_u:4604": " 7.078.019a uttiṣṭhottiṣṭha rājarṣe kārdameya mahābala",
    "GE09ram_07_u:4605": " 7.078.019c puruṣatvam ṛte saumya varaṃ varaya suvrata",
    "GE09ram_07_u:4606": " 7.078.020a tataḥ sa rājā śokārtāḥ pratyākhyāto mahātmanā",
    "GE09ram_07_u:4607": " 7.078.020c na sa jagrāha strībhūto varam anyaṃ surottamāt",
    "GE09ram_07_u:4608": " 7.078.021a tataḥ śokena mahatā śailarājasutāṃ nṛpaḥ",
    "GE09ram_07_u:4609": " 7.078.021c praṇipatya mahādevīṃ sarveṇaivāntarātmanā",
    "GE09ram_07_u:4610": " 7.078.022a īśe varāṇāṃ varade lokānām asi bhāmini",
    "GE09ram_07_u:4611": " 7.078.022c amoghadarśane devi bhaje saumye namo 'stu te",
    "GE09ram_07_u:4612": " 7.078.023a hṛdgataṃ tasya rājarṣer vijñāya harasaṃnidhau",
    "GE09ram_07_u:4613": " 7.078.023c pratyuvāca śubhaṃ vākyaṃ devī rudrasya saṃmatā",
    "GE09ram_07_u:4614": " 7.078.024a ardhasya devo varado varārdhasya tathā hy aham",
    "GE09ram_07_u:4615": " 7.078.024c tasmād ardhaṃ gṛhāṇa tvaṃ strīpuṃsor yāvad icchasi",
    "GE09ram_07_u:4616": " 7.078.025a tad adbhutatamaṃ śrutvā devyā varam anuttamam",
    "GE09ram_07_u:4617": " 7.078.025c saṃprahṛṣṭamanā bhūtvā rājā vākyam athābravīt",
    "GE09ram_07_u:4618": " 7.078.026a yadi devi prasannā me rūpeṇāpratimā bhuvi",
    "GE09ram_07_u:4619": " 7.078.026c māsaṃ strītvam upāsitvā māsaṃ syāṃ puruṣaḥ punaḥ",
    "GE09ram_07_u:4620": " 7.078.027a īpsitaṃ tasya vijñāya devī surucirānanā",
    "GE09ram_07_u:4621": " 7.078.027c pratyuvāca śubhaṃ vākyam evam etad bhaviṣyati",
    "GE09ram_07_u:4622": " 7.078.028a rājan puruṣabhūtas tvaṃ strībhāvaṃ na smariṣyasi",
    "GE09ram_07_u:4623": " 7.078.028c strībhūtaś cāparaṃ māsaṃ na smariṣyasi pauruṣam",
    "GE09ram_07_u:4624": " 7.078.029a evaṃ sa rājā puruṣo māmaṃ bhūtvātha kārdamiḥ",
    "GE09ram_07_u:4625": " 7.078.029c trailokyasundarī nārī māsam ekam ilābhavat",
    "GE09ram_07_u:4626": " 7.079.001a tāṃ kathām ilasaṃbaddhāṃ rāmeṇa samudīritām",
    "GE09ram_07_u:4627": " 7.079.001c lakṣmaṇo bharataś caiva śrutvā paramavismitau",
    "GE09ram_07_u:4628": " 7.079.002a tau rāmaṃ prāñjalībhūtvā tasya rājño mahātmanaḥ",
    "GE09ram_07_u:4629": " 7.079.002c vistaraṃ tasya bhāvasya tadā papracchatuḥ punaḥ",
    "GE09ram_07_u:4630": " 7.079.003a kathaṃ sa rājā strībhūto vartayām āsa durgatim",
    "GE09ram_07_u:4631": " 7.079.003c puruṣo vā yadā bhūtaḥ kāṃ vṛttiṃ vartayaty asau",
    "GE09ram_07_u:4632": " 7.079.004a tayos tad bhāṣitaṃ śrutvā kautūhalasamanvitam",
    "GE09ram_07_u:4633": " 7.079.004c kathayām āsa kākutṣṭhas tasya rājño yathā gatam",
    "GE09ram_07_u:4634": " 7.079.005a tam eva prathamaṃ māsaṃ strībhūtvā lokasundarī",
    "GE09ram_07_u:4635": " 7.079.005c tābhiḥ parivṛtā strībhir ye 'sya pūrvaṃ padānugāḥ",
    "GE09ram_07_u:4636": " 7.079.006a tat kānanaṃ vigāhyāśu vijahre lokasundarī",
    "GE09ram_07_u:4637": " 7.079.006c drumagulmalatākīrṇaṃ padbhyāṃ padmadalekṣaṇā",
    "GE09ram_07_u:4638": " 7.079.007a vāhanāni ca sarvāṇi saṃtyaktvā vai samantataḥ",
    "GE09ram_07_u:4639": " 7.079.007c parvatābhogavivare tasmin reme ilā tadā",
    "GE09ram_07_u:4640": " 7.079.008a atha tasmin vanoddeśe parvatasyāvidūrataḥ",
    "GE09ram_07_u:4641": " 7.079.008c saraḥ suruciraprakhyaṃ nānāpakṣigaṇāyutam",
    "GE09ram_07_u:4642": " 7.079.009a dadarśa sā ilā tasmin budhaṃ somasutaṃ tadā",
    "GE09ram_07_u:4643": " 7.079.009c jvalantaṃ svena vapuṣā pūrṇaṃ somam ivoditam",
    "GE09ram_07_u:4644": " 7.079.010a tapantaṃ ca tapas tīvram ambhomadhye durāsadam",
    "GE09ram_07_u:4645": " 7.079.010c yaśak saraṃ kāmagamaṃ tāruṇye paryavasthitam",
    "GE09ram_07_u:4646": " 7.079.011a sā taṃ jalāśayaṃ sarvaṃ kṣobhayām āsa vismitā",
    "GE09ram_07_u:4647": " 7.079.011c saha taiḥ pūra puruṣaiḥ strībhūtai raghunandana",
    "GE09ram_07_u:4648": " 7.079.012a budhas tu tāṃ nirīkṣyaiva kāmabāṇābhipīḍitaḥ",
    "GE09ram_07_u:4649": " 7.079.012c nopalebhe tadātmānaṃ cacāla ca tadāmbhasi",
    "GE09ram_07_u:4650": " 7.079.013a ilāṃ nirīkṣamāṇaḥ sa trailokyābhyadhikāṃ śubhām",
    "GE09ram_07_u:4651": " 7.079.013c cintāṃ samabhyatikrāmat kā nv iyaṃ devatādhikā",
    "GE09ram_07_u:4652": " 7.079.014a na devīṣu na nāgīṣu nāsurīṣv apsaraḥsu ca",
    "GE09ram_07_u:4653": " 7.079.014c dṛṣṭapūrvā mayā kā cid rūpeṇaitena śobhitā",
    "GE09ram_07_u:4654": " 7.079.015a sadṛśīyaṃ mama bhaved yadi nānyaparigrahā",
    "GE09ram_07_u:4655": " 7.079.015c iti buddhiṃ samāsthāya jalāt sthalam upāgamat",
    "GE09ram_07_u:4656": " 7.079.016a sa āśramaṃ samupāgamya catasraḥ pramadās tataḥ",
    "GE09ram_07_u:4657": " 7.079.016c śabdāpayata dharmātmā tāś cainaṃ ca vavandire",
    "GE09ram_07_u:4658": " 7.079.017a sa tāḥ papraccha dharmātma kasyaiṣā lokasundarī",
    "GE09ram_07_u:4659": " 7.079.017c kimartham āgatā ceha satyam ākhyāta māciram",
    "GE09ram_07_u:4660": " 7.079.018a śubhaṃ tu tasya tadvākyaṃ madhuraṃ madhurākṣaram",
    "GE09ram_07_u:4661": " 7.079.018c śrutvā tu tāḥ striyaḥ sarvā ūcur madhurayā girā",
    "GE09ram_07_u:4662": " 7.079.019a asmākam eṣā suśroṇī prabhutve vartate sadā",
    "GE09ram_07_u:4663": " 7.079.019c apatiḥ kānanānteṣu sahāsmābhir aṭaty asau",
    "GE09ram_07_u:4664": " 7.079.020a tad vākyam avyaktapadaṃ tāsāṃ strīṇāṃ niśamya tu",
    "GE09ram_07_u:4665": " 7.079.020c vidyām āvartanīṃ puṇyām āvartayata sa dvijaḥ",
    "GE09ram_07_u:4666": " 7.079.021a so 'rthaṃ viditvā nikhilaṃ tasya rājño yathāgatam",
    "GE09ram_07_u:4667": " 7.079.021c sarvā eva striyas tāś ca babhāṣe munipuṃgavaḥ",
    "GE09ram_07_u:4668": " 7.079.022a atra kiṃ puruṣā bhadrā avasañ śailarodhasi",
    "GE09ram_07_u:4669": " 7.079.022c vatsyathāsmin girau yūyam avakāśo vidhīyatām",
    "GE09ram_07_u:4670": " 7.079.023a mūlaputraphalaiḥ sarvā vartayiṣyatha nityadā",
    "GE09ram_07_u:4671": " 7.079.023c striyaḥ kimpuruṣān nāma bhartṝn samupalapsyatha",
    "GE09ram_07_u:4672": " 7.079.024a tāḥ śrutvā somaputrasya vācaṃ kiṃpuruṣīkṛtāḥ",
    "GE09ram_07_u:4673": " 7.079.024c upāsāṃ cakrire śailaṃ bahvyas tā bahudhā tadā",
    "GE09ram_07_u:4674": " 7.080.001a śrutvā kimpuruṣotpattiṃ lakṣmaṇo bharatas tadā",
    "GE09ram_07_u:4675": " 7.080.001c āścaryam iti cābrūtām ubhau rāmaṃ janeśvaram",
    "GE09ram_07_u:4676": " 7.080.002a atha rāmaḥ kathām etāṃ bhūya eva mahāyaśāḥ",
    "GE09ram_07_u:4677": " 7.080.002c kathayām āsa dharmātmā prajāpatisutasya vai",
    "GE09ram_07_u:4678": " 7.080.003a sarvās tā vidrutā dṛṣṭvā kiṃnarīr ṛṣisattamaḥ",
    "GE09ram_07_u:4679": " 7.080.003c uvāca rūpasaṃpannāṃ tāṃ striyaṃ prahasann iva",
    "GE09ram_07_u:4680": " 7.080.004a somasyāhaṃ sudayitaḥ sutaḥ surucirānane",
    "GE09ram_07_u:4681": " 7.080.004c bhajasva māṃ varārohe bhaktyā snigdhena cakṣuṣā",
    "GE09ram_07_u:4682": " 7.080.005a tasya tadvacanaṃ śrutvā śūnye svajanavarjitā",
    "GE09ram_07_u:4683": " 7.080.005c ilā suruciraprakhyaṃ pratyuvāca mahāgraham",
    "GE09ram_07_u:4684": " 7.080.006a ahaṃ kāmakarī saumya tavāsmi vaśavartinī",
    "GE09ram_07_u:4685": " 7.080.006c praśādhi māṃ somasuta yathecchasi tathā kuru",
    "GE09ram_07_u:4686": " 7.080.007a tasyās tad adbhutaprakhyaṃ śrutvā harṣasamanvitaḥ",
    "GE09ram_07_u:4687": " 7.080.007c sa vai kāmī saha tayā reme candramasaḥ sutaḥ",
    "GE09ram_07_u:4688": " 7.080.008a budhasya mādhavo māsas tām ilāṃ rucirānanām",
    "GE09ram_07_u:4689": " 7.080.008c gato ramayato 'tyarthaṃ kṣaṇavat tasya kāminaḥ",
    "GE09ram_07_u:4690": " 7.080.009a atha māse tu saṃpūrṇe pūrṇendusadṛśānanaḥ",
    "GE09ram_07_u:4691": " 7.080.009c prajāpatisutaḥ śrīmāñ śayane pratyabudhyata",
    "GE09ram_07_u:4692": " 7.080.010a so 'paśyat somajaṃ tatra tapyantaṃ salilāśaye",
    "GE09ram_07_u:4693": " 7.080.010c ūrdhvabāhuṃ nirālambaṃ taṃ rājā pratyabhāṣata",
    "GE09ram_07_u:4694": " 7.080.011a bhagavan parvataṃ durgaṃ praviṣṭo 'smi sahānugaḥ",
    "GE09ram_07_u:4695": " 7.080.011c na ca paśyāmi tat sainyaṃ kva nu te māmakā gatāḥ",
    "GE09ram_07_u:4696": " 7.080.012a tac chrutvā tasya rājarṣer naṣṭasaṃjñasya bhāṣitam",
    "GE09ram_07_u:4697": " 7.080.012c pratyuvāca śubhaṃ vākyaṃ sāntvayan parayā girā",
    "GE09ram_07_u:4698": " 7.080.013a aśmavarṣeṇa mahatā bhṛtyās te vinipātitāḥ",
    "GE09ram_07_u:4699": " 7.080.013c tvaṃ cāśramapade supto vātavarṣabhayārditaḥ",
    "GE09ram_07_u:4700": " 7.080.014a samāśvasihi bhadraṃ te nirbhayo vigatajvaraḥ",
    "GE09ram_07_u:4701": " 7.080.014c phalamūlāśano vīra vasa ceha yathāsukham",
    "GE09ram_07_u:4702": " 7.080.015a sa rājā tena vākyena pratyāśvasto mahāyaśāḥ",
    "GE09ram_07_u:4703": " 7.080.015c pratyuvāca śubhaṃ vākyaṃ dīno bhṛtyajanakṣayāt",
    "GE09ram_07_u:4704": " 7.080.016a tyakṣyāmy ahaṃ svakaṃ rājyaṃ nāhaṃ bhṛtyair vinā kṛtaḥ",
    "GE09ram_07_u:4705": " 7.080.016c vartayeyaṃ kṣaṇaṃ brahman samanujñātum arhasi",
    "GE09ram_07_u:4706": " 7.080.017a suto dharmaparo brahmañ jyeṣṭho mama mahāyaśāḥ",
    "GE09ram_07_u:4707": " 7.080.017c śaśabindur iti khyātaḥ sa me rājyaṃ prapatsyate",
    "GE09ram_07_u:4708": " 7.080.018a na hi śakṣyāmy ahaṃ gatvā bhṛtyadārān sukhānvitān",
    "GE09ram_07_u:4709": " 7.080.018c prativaktuṃ mahātejaḥ kiṃ cid apy aśubhaṃ vacaḥ",
    "GE09ram_07_u:4710": " 7.080.019a tathā bruvati rājendre budhaḥ paramam adbhutam",
    "GE09ram_07_u:4711": " 7.080.019c sāntvapūrvam athovāca vāsas ta iha rocatām",
    "GE09ram_07_u:4712": " 7.080.020a na saṃtāpas tvayā kāryaḥ kārdameya mahābala",
    "GE09ram_07_u:4713": " 7.080.020c saṃvatsaroṣitasyeha kārayiṣyāmi te hitam",
    "GE09ram_07_u:4714": " 7.080.021a tasya tadvacanaṃ śrutvā budhasyākliṣṭakarmaṇaḥ",
    "GE09ram_07_u:4715": " 7.080.021c vāsāya vidadhe buddhiṃ yad uktaṃ brahmavādinā",
    "GE09ram_07_u:4716": " 7.080.022a māsaṃ sa strī tadā bhūtvā ramayaty aniśaṃ śubhā",
    "GE09ram_07_u:4717": " 7.080.022c māsaṃ puruṣabhāvena dharmabuddhiṃ cakāra saḥ",
    "GE09ram_07_u:4718": " 7.080.023a tataḥ sa navame māsi ilā somasutātmajam",
    "GE09ram_07_u:4719": " 7.080.023c janayām āsa suśroṇī purūravasam ātmajam",
    "GE09ram_07_u:4720": " 7.080.024a jātamātraṃ tu suśroṇī pitur haste nyaveśayat",
    "GE09ram_07_u:4721": " 7.080.024c budhasya samavarṇābham ilāputraṃ mahābalam",
    "GE09ram_07_u:4722": " 7.080.025a budho 'pi puruṣībhūtaṃ samāśvāsya narādhipam",
    "GE09ram_07_u:4723": " 7.080.025c kathābhī ramayām āsa dharmayuktābhir ātmavān",
    "GE09ram_07_u:4724": " 7.081.001a tathoktavati rāme tu tasya janma tad adbhutam",
    "GE09ram_07_u:4725": " 7.081.001c uvāca lakṣmaṇo bhūyo bharataś ca mahāyaśāḥ",
    "GE09ram_07_u:4726": " 7.081.002a sā priyā somaputrasya saṃvatsaram athoṣitā",
    "GE09ram_07_u:4727": " 7.081.002c akarot kiṃ naraśreṣṭha tat tvaṃ śaṃsitum arhasi",
    "GE09ram_07_u:4728": " 7.081.003a tayos tad vākyamādhuryaṃ niśamya paripṛcchatoḥ",
    "GE09ram_07_u:4729": " 7.081.003c rāmaḥ punar uvācemāṃ prajāpatisute kathām",
    "GE09ram_07_u:4730": " 7.081.004a puruṣatvaṃ gate śūre budhaḥ paramabuddhimān",
    "GE09ram_07_u:4731": " 7.081.004c saṃvartaṃ paramodāram ājuhāva mahāyaśāḥ",
    "GE09ram_07_u:4732": " 7.081.005a cyavanaṃ bhṛguputraṃ ca muniṃ cāriṣṭaneminam",
    "GE09ram_07_u:4733": " 7.081.005c pramodanaṃ modakaraṃ tato durvāsasaṃ munim",
    "GE09ram_07_u:4734": " 7.081.006a etān sarvān samānīya vākyajñas tattvadarśinaḥ",
    "GE09ram_07_u:4735": " 7.081.006c uvāca sarvān suhṛdo dhairyeṇa susamāhitaḥ",
    "GE09ram_07_u:4736": " 7.081.007a ayaṃ rājā mahābāhuḥ kardamasya ilaḥ sutaḥ",
    "GE09ram_07_u:4737": " 7.081.007c jānītainaṃ yathā bhūtaṃ śreyo hy asya vidhīyatām",
    "GE09ram_07_u:4738": " 7.081.008a teṣāṃ saṃvadatām eva tam āśramam upāgamat",
    "GE09ram_07_u:4739": " 7.081.008c kardamaḥ sumahātejā dvijaiḥ saha mahātmabhiḥ",
    "GE09ram_07_u:4740": " 7.081.009a pulastyaś ca kratuś caiva vaṣaṭkāras tathaiva ca",
    "GE09ram_07_u:4741": " 7.081.009c oṃkāraś ca mahātejās tam āśramam upāgaman",
    "GE09ram_07_u:4742": " 7.081.010a te sarve hṛṣṭamanasaḥ parasparasamāgame",
    "GE09ram_07_u:4743": " 7.081.010c hitaiṣiṇo bāhli pateḥ pṛthag vākyam athābruvan",
    "GE09ram_07_u:4744": " 7.081.011a kardamas tv abravīd vākyaṃ sutārthaṃ paramaṃ hitam",
    "GE09ram_07_u:4745": " 7.081.011c dvijāḥ śṛṇuta madvākyaṃ yac chreyaḥ pārthivasya hi",
    "GE09ram_07_u:4746": " 7.081.012a nānyaṃ paśyāmi bhaiṣajyam antareṇa vṛṣadhvajam",
    "GE09ram_07_u:4747": " 7.081.012c nāśvamedhāt paro yajñaḥ priyaś caiva mahātmanaḥ",
    "GE09ram_07_u:4748": " 7.081.013a tasmād yajāmahe sarve pārthivārthe durāsadam",
    "GE09ram_07_u:4749": " 7.081.013c kardamenaivam uktās tu sarva eva dvijarṣabhāḥ",
    "GE09ram_07_u:4750": " 7.081.013e rocayanti sma taṃ yajñaṃ rudrasyārādhanaṃ prati",
    "GE09ram_07_u:4751": " 7.081.014a saṃvartasya tu rājarṣiḥ śiṣyaḥ parapuraṃjayaḥ",
    "GE09ram_07_u:4752": " 7.081.014c marutta iti vikhyatas taṃ yajñaṃ samupāharat",
    "GE09ram_07_u:4753": " 7.081.015a tato yajño mahān āsīd budhāśramasamīpataḥ",
    "GE09ram_07_u:4754": " 7.081.015c rudraś ca paramaṃ toṣam ājagāma mahāyaśāḥ",
    "GE09ram_07_u:4755": " 7.081.016a atha yajñasamāptau tu prītaḥ paramayā mudā",
    "GE09ram_07_u:4756": " 7.081.016c umāpatir dvijān sarvān uvācedam ilāṃ prati",
    "GE09ram_07_u:4757": " 7.081.017a prīto 'smi hayamedhena bhaktyā ca dvijasattamāḥ",
    "GE09ram_07_u:4758": " 7.081.017c asya bāhlipateś caiva kiṃ karomi priyaṃ śubham",
    "GE09ram_07_u:4759": " 7.081.018a tathā vadati deveśe dvijās te susamāhitāḥ",
    "GE09ram_07_u:4760": " 7.081.018c prasādayanti deveśaṃ yathā syāt puruṣas tv ilā",
    "GE09ram_07_u:4761": " 7.081.019a tataḥ prītamanā rudraḥ puruṣatvaṃ dadau punaḥ",
    "GE09ram_07_u:4762": " 7.081.019c ilāyai sumahātejā dattvā cāntaradhīyata",
    "GE09ram_07_u:4763": " 7.081.020a nivṛtte hayamedhe tu gate cādarśanaṃ hare",
    "GE09ram_07_u:4764": " 7.081.020c yathāgataṃ dvijāḥ sarve agacchan dīrghadarśinaḥ",
    "GE09ram_07_u:4765": " 7.081.021a rājā tu bāhlim utsṛjya madhyadeśe hy anuttamam",
    "GE09ram_07_u:4766": " 7.081.021c niveśayām āsa puraṃ pratiṣṭhānaṃ yaśaskaram",
    "GE09ram_07_u:4767": " 7.081.022a śaśabindus tu rājāsīd bāhlyāṃ parapuraṃjayaḥ",
    "GE09ram_07_u:4768": " 7.081.022c pratiṣṭhāna ilo rājā prajāpatisuto balī",
    "GE09ram_07_u:4769": " 7.081.023a sa kāle prāptavāṃl lokam ilo brāhmam anuttamam",
    "GE09ram_07_u:4770": " 7.081.023c ailaḥ purūravā rājā pratiṣṭhānam avāptavān",
    "GE09ram_07_u:4771": " 7.081.024a īdṛśo hy aśvamedhasya prabhāvaḥ puruṣarṣabhau",
    "GE09ram_07_u:4772": " 7.081.024c strībhūtaḥ pauruṣaṃ lebhe yac cānyad api durlabham",
    "GE09ram_07_u:4773": " 7.082.001a etad ākhyāya kākutstho bhrātṛhyām amitaprabhaḥ",
    "GE09ram_07_u:4774": " 7.082.001c lakṣmaṇaṃ punār evāha dharmayuktam idaṃ vacaḥ",
    "GE09ram_07_u:4775": " 7.082.002a vasiṣṭhaṃ vāmadevaṃ ca jābālim atha kaśyapam",
    "GE09ram_07_u:4776": " 7.082.002c dvijāṃś ca sarvapravarān aśvamedhapuraskṛtān",
    "GE09ram_07_u:4777": " 7.082.003a etān sarvān samāhūya mantrayitvā ca lakṣmaṇa",
    "GE09ram_07_u:4778": " 7.082.003c hayaṃ lakṣmaṇasaṃpannaṃ vimokṣyāmi samādhinā",
    "GE09ram_07_u:4779": " 7.082.004a tad vākyaṃ rāghaveṇoktaṃ śrutvā tvaritavikramaḥ",
    "GE09ram_07_u:4780": " 7.082.004c dvijān sarvān samāhūya darśayām āsa rāghavam",
    "GE09ram_07_u:4781": " 7.082.005a te dṛṣṭvā devasaṃkāśaṃ kṛtapādābhivandanam",
    "GE09ram_07_u:4782": " 7.082.005c rāghavaṃ sudurādharṣam āśīrbhiḥ samapūjayan",
    "GE09ram_07_u:4783": " 7.082.006a prāñjalis tu tato bhūtvā rāghavo dvijasāttamān",
    "GE09ram_07_u:4784": " 7.082.006c uvāca dharmasaṃyuktam aśvamedhāśritaṃ vacaḥ",
    "GE09ram_07_u:4785": " 7.082.007a sa teṣāṃ dvijamukhyānāṃ vākyam adbhutadarśanam",
    "GE09ram_07_u:4786": " 7.082.007c aśvamedhāśritaṃ śrutvā bhṛśaṃ prīto 'bhavat tadā",
    "GE09ram_07_u:4787": " 7.082.008a vijñāya tu mataṃ teṣāṃ rāmo lakṣmaṇam abravīt",
    "GE09ram_07_u:4788": " 7.082.008c preṣayasva mahābāho sugrīvāya mahātmane",
    "GE09ram_07_u:4789": " 7.082.009a śīghraṃ mahadbhir haribhir bahibhiś ca tadāśrayaiḥ",
    "GE09ram_07_u:4790": " 7.082.009c sārdham āgaccha bhadraṃ te anubhoktuṃ makhottamam",
    "GE09ram_07_u:4791": " 7.082.010a vibhīṣaṇaś ca rakṣobhiḥ kāmagair bahubhir vṛtaḥ",
    "GE09ram_07_u:4792": " 7.082.010c aśvamedhaṃ mahābāhuḥ prāpnotu laghuvikramaḥ",
    "GE09ram_07_u:4793": " 7.082.011a rājānaś ca naravyāghra ye me priyacikīrṣavaḥ",
    "GE09ram_07_u:4794": " 7.082.011c sānugāḥ kṣipram āyāntu yajñabhūmim anuttamām",
    "GE09ram_07_u:4795": " 7.082.012a deśāntaragatā ye ca dvijā dharmaparāyaṇāḥ",
    "GE09ram_07_u:4796": " 7.082.012c nimantrayasva tān sarvān aśvamedhāya lakṣmaṇa",
    "GE09ram_07_u:4797": " 7.082.013a ṛṣayaś cā mahābāho āhūyantāṃ tapodhanāḥ",
    "GE09ram_07_u:4798": " 7.082.013c deśāntaragatā ye ca sadārāś ca maharṣayaḥ",
    "GE09ram_07_u:4799": " 7.082.014a yajñavāṭaś ca sumahān gomatyā naimiṣe vane",
    "GE09ram_07_u:4800": " 7.082.014c ājñāpyatāṃ mahābāho tad dhi puṇyam anuttamam",
    "GE09ram_07_u:4801": " 7.082.015a śataṃ vāhasahasrāṇāṃ taṇḍulānāṃ vapuṣmatām",
    "GE09ram_07_u:4802": " 7.082.015c ayutaṃ tilamudgasya prayātv agre mahābala",
    "GE09ram_07_u:4803": " 7.082.016a suvarṇakoṭyo bahulā hiraṇyasya śatottarāḥ",
    "GE09ram_07_u:4804": " 7.082.016c agrato bharataḥ kṛtvā gacchatv agre mahāmatiḥ",
    "GE09ram_07_u:4805": " 7.082.017a antarāpaṇavīthyaś ca sarvāṃś ca naṭanartakān",
    "GE09ram_07_u:4806": " 7.082.017c naigamān bālavṛddhāṃś ca dvijāṃś ca susamāhitān",
    "GE09ram_07_u:4807": " 7.082.018a karmāntikāṃś ca kuśalāñ śilpinaś ca supaṇḍitān",
    "GE09ram_07_u:4808": " 7.082.018c mātaraś caiva me sarvāḥ kumārāntaḥpurāṇi ca",
    "GE09ram_07_u:4809": " 7.082.019a kāñcanīṃ mama patnīṃ ca dīkṣārhāṃ yajñakarmaṇi",
    "GE09ram_07_u:4810": " 7.082.019c agrato bharataḥ kṛtvā gacchatv agre mahāmatiḥ",
    "GE09ram_07_u:4811": " 7.083.001a tat sarvam akhilenāśu prasthāpya bharatāgrajaḥ",
    "GE09ram_07_u:4812": " 7.083.001c hayaṃ lakṣmaṇasaṃpannaṃ kṛṣṇasāraṃ mumoca ha",
    "GE09ram_07_u:4813": " 7.083.002a ṛtvigbhir lakṣmaṇaṃ sārdham aśve ca viniyujya saḥ",
    "GE09ram_07_u:4814": " 7.083.002c tato 'bhyagacchat kākutsthaḥ saha sainyena naimiṣam",
    "GE09ram_07_u:4815": " 7.083.003a yajñavāṭaṃ mahābāhur dṛṣṭvā paramam adbhutam",
    "GE09ram_07_u:4816": " 7.083.003c praharṣam atulaṃ lebhe śrīmān iti ca so 'bravīt",
    "GE09ram_07_u:4817": " 7.083.004a naimiṣe vasatas tasya sarva eva narādhipāḥ",
    "GE09ram_07_u:4818": " 7.083.004c ājagmuḥ sarvarāṣṭrebhyas tān rāmaḥ pratyapūjayat",
    "GE09ram_07_u:4819": " 7.083.005a upakāryān mahārhāṃś ca pārthivānāṃ mahātmanām",
    "GE09ram_07_u:4820": " 7.083.005c sānugānāṃ naraśreṣṭho vyādideśa mahādyutiḥ",
    "GE09ram_07_u:4821": " 7.083.006a annapānāni vastrāṇi sānugānāṃ mahātmanām",
    "GE09ram_07_u:4822": " 7.083.006c bharataḥ saṃdadāv āśu śatrughnasahitas tadā",
    "GE09ram_07_u:4823": " 7.083.007a vānarāś ca mahātmānaḥ sugrīvasahitās tadā",
    "GE09ram_07_u:4824": " 7.083.007c viprāṇāṃ praṇatāḥ sarve cakrire pariveṣaṇam",
    "GE09ram_07_u:4825": " 7.083.008a vibhīṣaṇaś ca rakṣobhiḥ sragvibhir bahubhir vṛtaḥ",
    "GE09ram_07_u:4826": " 7.083.008c ṛṣīṇām ugratapasāṃ kiṃkaraḥ paryupasthitaḥ",
    "GE09ram_07_u:4827": " 7.083.009a evaṃ suvihito yajño hayamedho 'bhyavartata",
    "GE09ram_07_u:4828": " 7.083.009c lakṣmaṇenābhiguptā ca hayacaryā pravartitā",
    "GE09ram_07_u:4829": " 7.083.010a nānyaḥ śabdo 'bhavat tatra hayamedhe mahātmanaḥ",
    "GE09ram_07_u:4830": " 7.083.010c chandato dehi visrabdho yāvat tuṣyanti yācakāḥ",
    "GE09ram_07_u:4831": " 7.083.010e tāvad vānararakṣobhir dattam evābhyadṛśyata",
    "GE09ram_07_u:4832": " 7.083.011a na kaś cin malinas tatra dīno vāpy atha vā kṛśaḥ",
    "GE09ram_07_u:4833": " 7.083.011c tasmin yajñavare rājño hṛṣṭapuṣṭajanāvṛte",
    "GE09ram_07_u:4834": " 7.083.012a ye ca tatra mahātmāno munayaś cirajīvinaḥ",
    "GE09ram_07_u:4835": " 7.083.012c nāsmaraṃs tādṛśaṃ yajñaṃ dānaughasamalaṃkṛtam",
    "GE09ram_07_u:4836": " 7.083.013a rajatānāṃ suvarṇānāṃ ratnānām atha vāsasām",
    "GE09ram_07_u:4837": " 7.083.013c aniśaṃ dīyamānānāṃ nāntaḥ samupadṛśyate",
    "GE09ram_07_u:4838": " 7.083.014a na śakrasya na somasya yamasya varuṇasya vā",
    "GE09ram_07_u:4839": " 7.083.014c īdṛśo dṛṣṭapūrvo na evam ūcus tapodhanāḥ",
    "GE09ram_07_u:4840": " 7.083.015a sarvatra vānarās tasthuḥ sarvatraiva ca rākṣasāḥ",
    "GE09ram_07_u:4841": " 7.083.015c vāso dhanāni kāmibhyaḥ pūrṇahastā dadur bhṛśam",
    "GE09ram_07_u:4842": " 7.083.016a īdṛśo rājasiṃhasya yajñaḥ sarvaguṇānvitaḥ",
    "GE09ram_07_u:4843": " 7.083.016c saṃvatsaram atho sāgraṃ vartate na ca hīyate",
    "GE09ram_07_u:4844": " 7.084.001a vartamāne tathābhūte yajñe paramake 'dbhute",
    "GE09ram_07_u:4845": " 7.084.001c saśiṣya ājagāmāśu vālmīkir munipuṃgavaḥ",
    "GE09ram_07_u:4846": " 7.084.002a sa dṛṣṭvā divyasaṃkāśaṃ yajñam adbhutadarśanam",
    "GE09ram_07_u:4847": " 7.084.002c ekānte ṛṣivāṭānāṃ cakāra uṭajāñ śubhān",
    "GE09ram_07_u:4848": " 7.084.003a sa śiṣyāv abravīd dhṛṣṭo yuvāṃ gatvā samāhitau",
    "GE09ram_07_u:4849": " 7.084.003c kṛtsnaṃ rāmāyaṇaṃ kāvyaṃ gāyatāṃ parayā mudā",
    "GE09ram_07_u:4850": " 7.084.004a ṛṣivāṭeṣu puṇyeṣu brāhmaṇāvasatheṣu ca",
    "GE09ram_07_u:4851": " 7.084.004c rathyāsu rājamārgeṣu pārthivānāṃ gṛheṣu ca",
    "GE09ram_07_u:4852": " 7.084.005a rāmasya bhavanadvāri yatra karma ca vartate",
    "GE09ram_07_u:4853": " 7.084.005c ṛtvijām agrataś caiva tatra geyaṃ viśeṣataḥ",
    "GE09ram_07_u:4854": " 7.084.006a imāni ca phalāny atra svādūni vividhāni ca",
    "GE09ram_07_u:4855": " 7.084.006c jātāni parvatāgreṣu āsvādyāsvādya gīyatām",
    "GE09ram_07_u:4856": " 7.084.007a na yāsyathaḥ śramaṃ vatsau bhakṣayitvā phalāni vai",
    "GE09ram_07_u:4857": " 7.084.007c mūlāni ca sumṛṣṭāni nagarāt parihāsyatha",
    "GE09ram_07_u:4858": " 7.084.008a yadi śabdāpayed rāmaḥ śravaṇāya mahīpatiḥ",
    "GE09ram_07_u:4859": " 7.084.008c ṛṣīṇām upaviṣṭānāṃ tato geyaṃ pravartatām",
    "GE09ram_07_u:4860": " 7.084.009a divase viṃśatiḥ sargā geyā vai parayā mudā",
    "GE09ram_07_u:4861": " 7.084.009c pramāṇair bahubhis tatra yathoddiṣṭaṃ mayā purā",
    "GE09ram_07_u:4862": " 7.084.010a lobhaś cāpi na kartavyaḥ svalpo 'pi dhanakāṅkṣayā",
    "GE09ram_07_u:4863": " 7.084.010c kiṃ dhanenāśramasthānāṃ phalamūlopabhoginām",
    "GE09ram_07_u:4864": " 7.084.011a yadi pṛcchet sa kākutstho yuvāṃ kasyeti dārakau",
    "GE09ram_07_u:4865": " 7.084.011c vālmīker atha śiṣyau hi brūtām evaṃ narādhipam",
    "GE09ram_07_u:4866": " 7.084.012a imās tantrīḥ sumadhurāḥ sthānaṃ vā pūrvadarśitam",
    "GE09ram_07_u:4867": " 7.084.012c mūrchayitvā sumadhuraṃ gāyetāṃ vigatajvarau",
    "GE09ram_07_u:4868": " 7.084.013a ādiprabhṛti geyaṃ syān na cāvajñāya pārthivam",
    "GE09ram_07_u:4869": " 7.084.013c pitā hi sarvabhūtānāṃ rājā bhavati dharmataḥ",
    "GE09ram_07_u:4870": " 7.084.014a tad yuvāṃ hṛṣṭamanasau śvaḥ prabhāte samādhinā",
    "GE09ram_07_u:4871": " 7.084.014c gāyetāṃ madhuraṃ geyaṃ tantrīlayasamanvitam",
    "GE09ram_07_u:4872": " 7.084.015a iti saṃdiśya bahuśo muniḥ prācetasas tadā",
    "GE09ram_07_u:4873": " 7.084.015c vālmīkiḥ paramodāras tūṣṇīm āsīn mahāyaśāḥ",
    "GE09ram_07_u:4874": " 7.084.016a tām adbhutāṃ tau hṛdaye kumārau;",
    "GE09ram_07_u:4875": " niveśya vāṇīm ṛṣibhāṣitāṃ śubhām",
    "GE09ram_07_u:4876": " 7.084.016c samutsukau tau sukham ūṣatur niśāṃ;",
    "GE09ram_07_u:4877": " yathāśvinau bhārgavanītisaṃskṛtau",
    "GE09ram_07_u:4878": " 7.085.001a tau rajanyāṃ prabhātāyāṃ snātau hutahutāśanau",
    "GE09ram_07_u:4879": " 7.085.001c yathoktam ṛṣiṇā pūrvaṃ tatra tatrābhyagāyatām",
    "GE09ram_07_u:4880": " 7.085.002a tāṃ sa śuśrāva kākutsthaḥ pūrvacaryāṃ tatas tataḥ",
    "GE09ram_07_u:4881": " 7.085.002c apūrvāṃ pāṭhya jātiṃ ca geyena samalaṃkṛtām",
    "GE09ram_07_u:4882": " 7.085.003a pramāṇair bahubhir baddhāṃ tantrīlayasamanvitām",
    "GE09ram_07_u:4883": " 7.085.003c bālābhyāṃ rāghavaḥ śrutvā kautūhalaparo 'bhavat",
    "GE09ram_07_u:4884": " 7.085.004a atha karmāntare rājā samānīya mahāmunīn",
    "GE09ram_07_u:4885": " 7.085.004c pārthivāṃś ca naravyāghraḥ paṇḍitān naigamāṃs tathā",
    "GE09ram_07_u:4886": " 7.085.005a paurāṇikāñ śabdavito ye ca vṛddhā dvijātayaḥ",
    "GE09ram_07_u:4887": " 7.085.005c etān sarvān samānīya gātārau samaveśayat",
    "GE09ram_07_u:4888": " 7.085.006a hṛṣṭā ṛṣigaṇās tatra pārthivāś ca mahaujasaḥ",
    "GE09ram_07_u:4889": " 7.085.006c pibanta iva cakṣurbhyāṃ rājānaṃ gāyakau ca tau",
    "GE09ram_07_u:4890": " 7.085.007a parasparam athocus te sarva eva samaṃ tataḥ",
    "GE09ram_07_u:4891": " 7.085.007c ubhau rāmasya sadṛśau bimbād bimbam ivoddhṛtau",
    "GE09ram_07_u:4892": " 7.085.008a jaṭilau yadi na syātāṃ na valkaladharau yadi",
    "GE09ram_07_u:4893": " 7.085.008c viśeṣaṃ nādhigacchāmo gāyato rāghavasya ca",
    "GE09ram_07_u:4894": " 7.085.009a teṣāṃ saṃvadatām evaṃ śrotṝṇāṃ harṣavardhanam",
    "GE09ram_07_u:4895": " 7.085.009c geyaṃ pracakratus tatra tāv ubhau munidārakau",
    "GE09ram_07_u:4896": " 7.085.010a tataḥ pravṛttaṃ madhuraṃ gāndharvam atimānuṣam",
    "GE09ram_07_u:4897": " 7.085.010c na ca tṛptiṃ yayuḥ sarve śrotāro geya saṃpadā",
    "GE09ram_07_u:4898": " 7.085.011a pravṛttam āditaḥ pūrvaṃ sargān nāradadarśanāt",
    "GE09ram_07_u:4899": " 7.085.011c tataḥ prabhṛti sargāṃś ca yāvadviṃśaty agāyatām",
    "GE09ram_07_u:4900": " 7.085.012a tato 'parāhṇasamaye rāghavaḥ samabhāṣata",
    "GE09ram_07_u:4901": " 7.085.012c śrutvā viṃśatisargāṃs tān bharataṃ bhrātṛvatsalaḥ",
    "GE09ram_07_u:4902": " 7.085.013a aṣṭādaśa sahasrāṇi suvarṇasya mahātmanoḥ",
    "GE09ram_07_u:4903": " 7.085.013c dadasva śīghraṃ kākutstha bālayor mā vṛthā śramaḥ",
    "GE09ram_07_u:4904": " 7.085.014a dīyamānaṃ suvarṇaṃ tan nāgṛhṇītāṃ kuśīlavau",
    "GE09ram_07_u:4905": " 7.085.014c ūcatuś ca mahātmānau kim aneneti vismitau",
    "GE09ram_07_u:4906": " 7.085.015a vanyena phalamūlena niratu svo vanaukasau",
    "GE09ram_07_u:4907": " 7.085.015c suvarṇena hiraṇyena kiṃ kariṣyāvahe vane",
    "GE09ram_07_u:4908": " 7.085.016a tathā tayoḥ prabruvatoḥ kautūhalasamanvitāḥ",
    "GE09ram_07_u:4909": " 7.085.016c śrotāraś caiva rāmaś ca sarva eva suvismitāḥ",
    "GE09ram_07_u:4910": " 7.085.017a tasya caivāgamaṃ rāmaḥ kāvyasya śrotum utsukaḥ",
    "GE09ram_07_u:4911": " 7.085.017c papraccha tau mahātejās tāv ubhau munidārakau",
    "GE09ram_07_u:4912": " 7.085.018a kiṃpramāṇam idaṃ kāvyaṃ kā pratiṣṭhā mahātmanaḥ",
    "GE09ram_07_u:4913": " 7.085.018c kartā kāvyasya mahataḥ ko vāsau munipuṃgavaḥ",
    "GE09ram_07_u:4914": " 7.085.019a pṛcchantaṃ rāghavaṃ vākyam ūcatur munidārakau",
    "GE09ram_07_u:4915": " 7.085.019c vālmīkir bhagavān kartā saṃprāpto yajñasaṃnidhim",
    "GE09ram_07_u:4916": " 7.085.019e yenedaṃ caritaṃ tubhyam aśeṣaṃ saṃpradarśitam",
    "GE09ram_07_u:4917": " 7.085.020a ādiprabhṛti rājendra pañcasarga śatāni ca",
    "GE09ram_07_u:4918": " 7.085.020c pratiṣṭhā jīvitaṃ yāvat tāvad rājañ śubhāśubham",
    "GE09ram_07_u:4919": " 7.085.021a yadi buddhiḥ kṛtā rājañ śravaṇāya mahāratha",
    "GE09ram_07_u:4920": " 7.085.021c karmāntare kṣaṇī hūtas tac chṛṇuṣva sahānujaḥ",
    "GE09ram_07_u:4921": " 7.085.022a bāḍham ity abravīd rāmas tau cānujñāpya rāghavam",
    "GE09ram_07_u:4922": " 7.085.022c prahṛṣṭau jagmatur vāsaṃ yatrāsau munipuṃgavaḥ",
    "GE09ram_07_u:4923": " 7.085.023a rāmo 'pi munibhiḥ sārdhaṃ pārthivaiś ca mahātmabhiḥ",
    "GE09ram_07_u:4924": " 7.085.023c śrutvā tad gītamādhuryaṃ karmaśālām upāgamat",
    "GE09ram_07_u:4925": " 7.086.001a rāmo bahūny ahāny eva tad gītaṃ paramādbhutam",
    "GE09ram_07_u:4926": " 7.086.001c śuśrāva munibhiḥ sārdhaṃ rājabhiḥ saha vānaraiḥ",
    "GE09ram_07_u:4927": " 7.086.002a tasmin gīte tu vijñāya sītāputrau kuśīlavau",
    "GE09ram_07_u:4928": " 7.086.002c tasyāḥ pariṣado madhye rāmo vacanam abravīt",
    "GE09ram_07_u:4929": " 7.086.003a madvaco brūta gacchadhvam iti bhagavato 'ntikam",
    "GE09ram_07_u:4930": " 7.086.004a yadi śuddhasamācārā yadi vā vītakalmaṣā",
    "GE09ram_07_u:4931": " 7.086.004c karotv ihātmanaḥ śuddhim anumānya mahāmunim",
    "GE09ram_07_u:4932": " 7.086.005a chandaṃ munes tu vijñāya sītāyāś ca manogatam",
    "GE09ram_07_u:4933": " 7.086.005c pratyayaṃ dātukāmāyās tataḥ śaṃsata me laghu",
    "GE09ram_07_u:4934": " 7.086.006a śvaḥ prabhāte tu śapathaṃ maithilī janakātmajā",
    "GE09ram_07_u:4935": " 7.086.006c karotu pariṣanmadhye śodhanārthaṃ mameha ca",
    "GE09ram_07_u:4936": " 7.086.007a śrutvā tu rāghavasyaitad vacaḥ paramam adbhutam",
    "GE09ram_07_u:4937": " 7.086.007c dūtāḥ saṃprayayur vāṭaṃ yatrāste munipuṃgavaḥ",
    "GE09ram_07_u:4938": " 7.086.008a te praṇamya mahātmānaṃ jvalantam amitaprabham",
    "GE09ram_07_u:4939": " 7.086.008c ūcus te rāma vākyāni mṛdūni madhurāṇi ca",
    "GE09ram_07_u:4940": " 7.086.009a teṣāṃ tad bhāṣitaṃ śrutvā rāmasya ca manogatam",
    "GE09ram_07_u:4941": " 7.086.009c vijñāya sumahātejā munir vākyam athābravīt",
    "GE09ram_07_u:4942": " 7.086.010a evaṃ bhavatu bhadraṃ vo yathā tuṣyati rāghavaḥ",
    "GE09ram_07_u:4943": " 7.086.010c tathā kariṣyate sītā daivataṃ hi patiḥ striyāḥ",
    "GE09ram_07_u:4944": " 7.086.011a tathoktā muninā sarve rāmadūtā mahaujasaḥ",
    "GE09ram_07_u:4945": " 7.086.011c pratyetya rāghavaṃ sarve munivākyaṃ babhāṣire",
    "GE09ram_07_u:4946": " 7.086.012a tataḥ prahṛṣṭaḥ kākutsthaḥ śrutvā vākyaṃ mahātmanaḥ",
    "GE09ram_07_u:4947": " 7.086.012c ṛṣīṃs tatra sametāṃś ca rājñaś caivābhyabhāṣata",
    "GE09ram_07_u:4948": " 7.086.013a bhagavantaḥ saśiṣyā vai sānugaś ca narādhipāḥ",
    "GE09ram_07_u:4949": " 7.086.013c paśyantu sītāśapathaṃ yaś caivānyo 'bhikāṅkṣate",
    "GE09ram_07_u:4950": " 7.086.014a tasya tadvacanaṃ śrutvā rāghavasya mahātmanaḥ",
    "GE09ram_07_u:4951": " 7.086.014c sarveṣam ṛṣimukhyānāṃ sādhuvādo mahān abhūt",
    "GE09ram_07_u:4952": " 7.086.015a rājānaś ca mahātmānaḥ praśaṃsanti sma rāghavam",
    "GE09ram_07_u:4953": " 7.086.015c upapannaṃ naraśreṣṭha tvayy eva bhuvi nānyataḥ",
    "GE09ram_07_u:4954": " 7.086.016a evaṃ viniścayaṃ kṛtvā śvobhūta iti rāghavaḥ",
    "GE09ram_07_u:4955": " 7.086.016c visarjayām āsa tadā sarvāṃs tāñ śatrusūdanaḥ",
    "GE09ram_07_u:4956": " 7.087.001a tasyāṃ rajanyāṃ vyuṣṭāyāṃ yajñavāṭagato nṛpaḥ",
    "GE09ram_07_u:4957": " 7.087.001c ṛṣīn sarvān mahātejāḥ śabdāpayati rāghavaḥ",
    "GE09ram_07_u:4958": " 7.087.002a vasiṣṭho vāmadevaś ca jābālir atha kāśyapaḥ",
    "GE09ram_07_u:4959": " 7.087.002c viśvāmitro dīrghatapā durvāsāś ca mahātapāḥ",
    "GE09ram_07_u:4960": " 7.087.003a agastyo 'tha tathāśaktir bhārgavaś caiva vāmanaḥ",
    "GE09ram_07_u:4961": " 7.087.003c mārkaṇḍeyaś ca dīrghāyur maudgalyaś ca mahātapāḥ",
    "GE09ram_07_u:4962": " 7.087.004a bhārgavaś cyavanaś caiva śatānandaś ca dharmavit",
    "GE09ram_07_u:4963": " 7.087.004c bharadvājaś ca tejasvī agniputraś ca suprabhaḥ",
    "GE09ram_07_u:4964": " 7.087.005a ete cānye ca munayo bahavaḥ saṃśitavratāḥ",
    "GE09ram_07_u:4965": " 7.087.005c rājānaś ca naravyāghrāḥ sarva eva samāgatāḥ",
    "GE09ram_07_u:4966": " 7.087.006a rākṣasāś ca mahāvīryā vānarāś ca mahābalāḥ",
    "GE09ram_07_u:4967": " 7.087.006c samājagmur mahātmānaḥ sarva eva kutūhalāt",
    "GE09ram_07_u:4968": " 7.087.007a kṣatriyāś caiva vaiśyāś ca śūdrāś caiva sahasraśaḥ",
    "GE09ram_07_u:4969": " 7.087.007c sītāśapathavīkṣārthaṃ sarva eva samāgatāḥ",
    "GE09ram_07_u:4970": " 7.087.008a tathā samāgataṃ sarvam aśvabhūtam ivācalam",
    "GE09ram_07_u:4971": " 7.087.008c śrutvā munivaras tūrṇaṃ sasītaḥ samupāgamat",
    "GE09ram_07_u:4972": " 7.087.009a tam ṛṣiṃ pṛṣṭhataḥ sītā sānvagacchad avāṅmukhī",
    "GE09ram_07_u:4973": " 7.087.009c kṛtāñjalir bāṣpagalā kṛtvā rāmaṃ manogatam",
    "GE09ram_07_u:4974": " 7.087.010a tāṃ dṛṣṭvā śrīm ivāyāntīṃ brahmāṇam anugāminīm",
    "GE09ram_07_u:4975": " 7.087.010c vālmīkeḥ pṛṣṭhataḥ sītāṃ sādhukāro mahān abhūt",
    "GE09ram_07_u:4976": " 7.087.011a tato halahalā śabdaḥ sarveṣām evam ābabhau",
    "GE09ram_07_u:4977": " 7.087.011c duḥkhajena viśālena śokenākulitātmanām",
    "GE09ram_07_u:4978": " 7.087.012a sādhu sīteti ke cit tu sādhu rāmeti cāpare",
    "GE09ram_07_u:4979": " 7.087.012c ubhāv eva tu tatrānye sādhu sādhv iti cābruvan",
    "GE09ram_07_u:4980": " 7.087.013a tato madhyaṃ janaughānāṃ praviśya munipuṃgavaḥ",
    "GE09ram_07_u:4981": " 7.087.013c sītāsahāyo vālmīkir iti hovāca rāghavam",
    "GE09ram_07_u:4982": " 7.087.014a iyaṃ dāśarathe sītā suvratā dharmacāriṇī",
    "GE09ram_07_u:4983": " 7.087.014c apāpā te parityaktā mamāśramasamīpataḥ",
    "GE09ram_07_u:4984": " 7.087.015a lokāpavādabhītasya tava rāma mahāvrata",
    "GE09ram_07_u:4985": " 7.087.015c pratyayaṃ dāsyate sītā tām anujñātum arhasi",
    "GE09ram_07_u:4986": " 7.087.016a imau ca jānakī putrāv ubhau ca yamajātakau",
    "GE09ram_07_u:4987": " 7.087.016c sutau tavaiva durdharṣo satyam etad bravīmi te",
    "GE09ram_07_u:4988": " 7.087.017a pracetaso 'haṃ daśamaḥ putro rāghavanandana",
    "GE09ram_07_u:4989": " 7.087.017c na smarāmy anṛtaṃ vākyaṃ tathemau tava putrakau",
    "GE09ram_07_u:4990": " 7.087.018a bahuvarṣasahasrāṇi tapaścaryā mayā kṛtā",
    "GE09ram_07_u:4991": " 7.087.018c tasyāḥ phalam upāśnīyām apāpā maithilī yathā",
    "GE09ram_07_u:4992": " 7.087.019a ahaṃ pañcasu bhūteṣu manaḥṣaṣṭheṣu rāghava",
    "GE09ram_07_u:4993": " 7.087.019c vicintya sītāṃ śuddheti nyagṛhṇāṃ vananirjhare",
    "GE09ram_07_u:4994": " 7.087.020a iyaṃ śuddhasamācārā apāpā patidevatā",
    "GE09ram_07_u:4995": " 7.087.020c lokāpavādabhītasya dāsyati pratyayaṃ tava",
    "GE09ram_07_u:4996": " 7.088.001a vālmīkinaivam uktas tu rāghavaḥ pratyabhāṣata",
    "GE09ram_07_u:4997": " 7.088.001c prāñjalir jagato madhye dṛṣṭvā tāṃ devavarṇinīm",
    "GE09ram_07_u:4998": " 7.088.002a evam etan mahābhāga yathā vadasi dharmavit",
    "GE09ram_07_u:4999": " 7.088.002c pratyayo hi mama brahmaṃs tava vākyair akalmaṣaiḥ",
    "GE09ram_07_u:5000": " 7.088.003a pratyayo hi purā datto vaidehyā surasaṃnidhau",
    "GE09ram_07_u:5001": " 7.088.003c seyaṃ lokabhayād brahmann apāpety abhijānatā",
    "GE09ram_07_u:5002": " 7.088.003e parityaktā mayā sītā tad bhavān kṣantum arhati",
    "GE09ram_07_u:5003": " 7.088.004a jānāmi cemau putrau me yamajātau kuśīlavau",
    "GE09ram_07_u:5004": " 7.088.004c śuddhāyāṃ jagato madhye maithilyāṃ prītir astu me",
    "GE09ram_07_u:5005": " 7.088.005a abhiprāyaṃ tu vijñāya rāmasya surasattamāḥ",
    "GE09ram_07_u:5006": " 7.088.005c pitāmahaṃ puraskṛtya sarva eva samāgatāḥ",
    "GE09ram_07_u:5007": " 7.088.006a ādityā vasavo rudrā viśve deśā marudgaṇāḥ",
    "GE09ram_07_u:5008": " 7.088.006c aśvināv ṛṣigandharvā apsarāṇāṃ gaṇās tathā",
    "GE09ram_07_u:5009": " 7.088.006e sādhyāś ca devāḥ sarve te sarve ca paramarṣayaḥ",
    "GE09ram_07_u:5010": " 7.088.007a tato vāyuḥ śubhaḥ puṇyo divyagandho manoramaḥ",
    "GE09ram_07_u:5011": " 7.088.007c taṃ janaughaṃ suraśreṣṭho hlādayām āsa sarvataḥ",
    "GE09ram_07_u:5012": " 7.088.008a tad adbhutam ivācintyaṃ nirīkṣante samāhitāḥ",
    "GE09ram_07_u:5013": " 7.088.008c mānavāḥ sarvarāṣṭrebhyaḥ pūrvaṃ kṛtayuge yathā",
    "GE09ram_07_u:5014": " 7.088.009a sarvān samāgatān dṛṣṭvā sītā kāṣāyavāsinī",
    "GE09ram_07_u:5015": " 7.088.009c abravīt prāñjalir vākyam adhodṛṣṭir avānmukhī",
    "GE09ram_07_u:5016": " 7.088.010a yathāhaṃ rāghavād anyaṃ manasāpi na cintaye",
    "GE09ram_07_u:5017": " 7.088.010c tathā me mādhavī devī vivaraṃ dātum arhati",
    "GE09ram_07_u:5018": " 7.088.011a tathā śapantyāṃ vaidehyāṃ prādurāsīt tad adbhutam",
    "GE09ram_07_u:5019": " 7.088.011c bhūtalād utthitaṃ divyaṃ siṃhāsanam anuttamam",
    "GE09ram_07_u:5020": " 7.088.012a dhriyamāṇaṃ śirobhis tan nāgair amitavikramaiḥ",
    "GE09ram_07_u:5021": " 7.088.012c divyaṃ divyena vapuṣā sarvaratnavibhūṣitam",
    "GE09ram_07_u:5022": " 7.088.013a tasmiṃs tu dharaṇī devī bāhubhyāṃ gṛhya maithilīm",
    "GE09ram_07_u:5023": " 7.088.013c svāgatenābhinandyainām āsane copaveṣayat",
    "GE09ram_07_u:5024": " 7.088.014a tām āsanagatāṃ dṛṣṭvā praviśantīṃ rasātalam",
    "GE09ram_07_u:5025": " 7.088.014c puṇyavṛṣṭir avicchinnā divyā sītām avākirat",
    "GE09ram_07_u:5026": " 7.088.015a sādhukāraś ca sumahān devānāṃ sahasotthitaḥ",
    "GE09ram_07_u:5027": " 7.088.015c sādhu sādhv iti vai sīte yasyās te śīlam īdṛśam",
    "GE09ram_07_u:5028": " 7.088.016a evaṃ bahuvidhā vāco hy antarikṣagatāḥ surāḥ",
    "GE09ram_07_u:5029": " 7.088.016c vyājahrur hṛṣṭamanaso dṛṣṭvā sītāpraveśanam",
    "GE09ram_07_u:5030": " 7.088.017a yajñavāṭagatāś cāpi munayaḥ sarva eva te",
    "GE09ram_07_u:5031": " 7.088.017c rājānaś ca naravyāghrā vismayān noparemire",
    "GE09ram_07_u:5032": " 7.088.018a antarikṣe ca bhūmau ca sarve sthāvarajaṅgamāḥ",
    "GE09ram_07_u:5033": " 7.088.018c dānavāś ca mahākāyāḥ pātāle pannagādhipāḥ",
    "GE09ram_07_u:5034": " 7.088.019a ke cid vineduḥ saṃhṛṣṭāḥ ke cid dhyānaparāyaṇāḥ",
    "GE09ram_07_u:5035": " 7.088.019c ke cid rāmaṃ nirīkṣante ke cit sītām acetanāḥ",
    "GE09ram_07_u:5036": " 7.088.020a sītāpraveśanaṃ dṛṣṭvā teṣām āsīt samāgamaḥ",
    "GE09ram_07_u:5037": " 7.088.020c taṃ muhūrtam ivātyarthaṃ sarvaṃ saṃmohitaṃ jagat",
    "GE09ram_07_u:5038": " 7.089.001a tadāvasāne yajñasya rāmaḥ paramadurmanāḥ",
    "GE09ram_07_u:5039": " 7.089.001c apaśyamāno vaidehīṃ mene śūnyam idaṃ jagat",
    "GE09ram_07_u:5040": " 7.089.001e śokena paramāyatto na śāntiṃ manasāgamat",
    "GE09ram_07_u:5041": " 7.089.002a visṛjya pārthivān sarvān ṛkṣavānararākṣasān",
    "GE09ram_07_u:5042": " 7.089.002c janaughaṃ brahmamukhyānāṃ vittapūrṇaṃ vyasarjayat",
    "GE09ram_07_u:5043": " 7.089.003a tato visṛjya tān sarvān rāmo rājīvalocanaḥ",
    "GE09ram_07_u:5044": " 7.089.003c hṛdi kṛtvā tadā sītām ayodhyāṃ praviveśa saḥ",
    "GE09ram_07_u:5045": " 7.089.004a na sītāyāḥ parāṃ bhāryāṃ vavre sa raghunandanaḥ",
    "GE09ram_07_u:5046": " 7.089.004c yajñe yajñe ca patnyarthaṃ jānakī kāñcanī bhavat",
    "GE09ram_07_u:5047": " 7.089.005a daśavarṣasahasrāṇi vājimedham upākarot",
    "GE09ram_07_u:5048": " 7.089.005c vājapeyān daśaguṇāṃs tathā bahusuvarṇakān",
    "GE09ram_07_u:5049": " 7.089.006a agniṣṭomātirātrābhyāṃ gosavaiś ca mahādhanaiḥ",
    "GE09ram_07_u:5050": " 7.089.006c īje kratubhir anyaiś ca sa śrīmān āptadakṣiṇaiḥ",
    "GE09ram_07_u:5051": " 7.089.007a evaṃ sa kālaḥ sumahān rājyasthasya mahātmanaḥ",
    "GE09ram_07_u:5052": " 7.089.007c dharme prayatamānasya vyatīyād rāghavasya tu",
    "GE09ram_07_u:5053": " 7.089.008a ṛkṣavānararakṣāṃsi sthitā rāmasya śāsane",
    "GE09ram_07_u:5054": " 7.089.008c anurajyanti rājāno ahany ahani rāghavam",
    "GE09ram_07_u:5055": " 7.089.009a kāle varṣati parjanyaḥ subhikṣaṃ vimalā diśaḥ",
    "GE09ram_07_u:5056": " 7.089.009c hṛṣṭapuṣṭajanākīrṇaṃ puraṃ janapadas tathā",
    "GE09ram_07_u:5057": " 7.089.010a nākāle mriyate kaś cin na vyādhiḥ prāṇināṃ tadā",
    "GE09ram_07_u:5058": " 7.089.010c nādharmaś cābhavat kaś cid rāme rājyaṃ praśāsati",
    "GE09ram_07_u:5059": " 7.089.011a atha dīrghasya kālasya rāmamātā yaśasvinī",
    "GE09ram_07_u:5060": " 7.089.011c putrapautraiḥ parivṛtā kāladharmam upāgamat",
    "GE09ram_07_u:5061": " 7.089.012a anviyāya sumitrāpi kaikeyī ca yaśasvinī",
    "GE09ram_07_u:5062": " 7.089.012c dharmaṃ kṛtvā bahuvidhaṃ tridive paryavasthitā",
    "GE09ram_07_u:5063": " 7.089.013a sarvāḥ pratiṣṭhitāḥ svarge rājñā daśarathena ca",
    "GE09ram_07_u:5064": " 7.089.013c samāgatā mahābhāgāḥ saha dharmaṃ ca lebhire",
    "GE09ram_07_u:5065": " 7.089.014a tāsāṃ rāmo mahādānaṃ kāle kāle prayacchati",
    "GE09ram_07_u:5066": " 7.089.014c mātṝṇām aviśeṣeṇa brāhmaṇeṣu tapasviṣu",
    "GE09ram_07_u:5067": " 7.089.015a pitryāṇi bahuratnāni yajñān paramadustarān",
    "GE09ram_07_u:5068": " 7.089.015c cakāra rāmo dharmātmā pitṝn devān vivardhayan",
    "GE09ram_07_u:5069": " 7.090.001a kasya cit tv atha kālasya yudhājit kekayo nṛpaḥ",
    "GE09ram_07_u:5070": " 7.090.001c svaguruṃ preṣayām āsa rāghavāya mahātmane",
    "GE09ram_07_u:5071": " 7.090.002a gārgyam aṅgirasaḥ putraṃ brahmarṣim amitaprabham",
    "GE09ram_07_u:5072": " 7.090.002c daśa cāśvasahasrāṇi prītidānam anuttamam",
    "GE09ram_07_u:5073": " 7.090.003a kambalāni ca ratnāni citravastram athottamam",
    "GE09ram_07_u:5074": " 7.090.003c rāmāya pradadau rājā bahūny ābharaṇāni ca",
    "GE09ram_07_u:5075": " 7.090.004a śrutvā tu rāghavo gārgyaṃ maharṣiṃ samupāgatam",
    "GE09ram_07_u:5076": " 7.090.004c mātulasyāśvapatinaḥ priyaṃ dūtam upāgatam",
    "GE09ram_07_u:5077": " 7.090.005a pratyudgamya ca kākutsthaḥ krośamātraṃ sahānugaḥ",
    "GE09ram_07_u:5078": " 7.090.005c gārgyaṃ saṃpūjayām āsa dhanaṃ tat pratigṛhya ca",
    "GE09ram_07_u:5079": " 7.090.006a pṛṣṭvā ca prītidaṃ sarvaṃ kuśalaṃ mātulasya ca",
    "GE09ram_07_u:5080": " 7.090.006c upaviṣṭaṃ mahābhāgaṃ rāmaḥ praṣṭuṃ pracakrame",
    "GE09ram_07_u:5081": " 7.090.007a kim āha matulo vākyaṃ yadarthaṃ bhagavān iha",
    "GE09ram_07_u:5082": " 7.090.007c prāpto vākyavidāṃ śreṣṭha sākṣād iva bṛhaspatiḥ",
    "GE09ram_07_u:5083": " 7.090.008a rāmasya bhāṣitaṃ śrutvā brahmarṣiḥ kāryavistaram",
    "GE09ram_07_u:5084": " 7.090.008c vaktum adbhutasaṃkāśaṃ rāghavāyopacakrame",
    "GE09ram_07_u:5085": " 7.090.009a mātulas te mahābāho vākyam āha nararṣabha",
    "GE09ram_07_u:5086": " 7.090.009c yudhājit prītisaṃyuktaṃ śrūyatāṃ yadi rocate",
    "GE09ram_07_u:5087": " 7.090.010a ayaṃ gandharvaviṣayaḥ phalamūlopaśobhitaḥ",
    "GE09ram_07_u:5088": " 7.090.010c sindhor ubhayataḥ pārśve deśaḥ paramaśobhanaḥ",
    "GE09ram_07_u:5089": " 7.090.011a taṃ ca rakṣanti gandharvāḥ sāyudhā yuddhakovidāḥ",
    "GE09ram_07_u:5090": " 7.090.011c śailūṣasya sutā vīrās tisraḥ koṭyo mahābalāḥ",
    "GE09ram_07_u:5091": " 7.090.012a tān vinirjitya kākutstha gandharvaviṣayaṃ śubham",
    "GE09ram_07_u:5092": " 7.090.012c niveśaya mahābāho dve pure susamāhitaḥ",
    "GE09ram_07_u:5093": " 7.090.013a anyasya na gatis tatra deśaś cāyaṃ suśobhanaḥ",
    "GE09ram_07_u:5094": " 7.090.013c rocatāṃ te mahābāho nāhaṃ tvām anṛtaṃ vade",
    "GE09ram_07_u:5095": " 7.090.014a tac chrutvā rāghavaḥ prīto mararṣir mātulasya ca",
    "GE09ram_07_u:5096": " 7.090.014c uvāca bāḍham ity evaṃ bharataṃ cānvavaikṣata",
    "GE09ram_07_u:5097": " 7.090.015a so 'bravīd rāghavaḥ prītaḥ prāñjalipragraho dvijam",
    "GE09ram_07_u:5098": " 7.090.015c imau kumārau taṃ deśaṃ brahmarṣe vijayiṣyataḥ",
    "GE09ram_07_u:5099": " 7.090.016a bharatasyātmajau vīrau takṣaḥ puṣkala eva ca",
    "GE09ram_07_u:5100": " 7.090.016c mātulena suguptau tau dharmeṇa ca samāhitau",
    "GE09ram_07_u:5101": " 7.090.017a bharataṃ cāgrataḥ kṛtvā kumārau sabalānugau",
    "GE09ram_07_u:5102": " 7.090.017c nihatya gandharvasutān dve pure vibhajiṣyataḥ",
    "GE09ram_07_u:5103": " 7.090.018a niveśya te puravare ātmājau saṃniveśya ca",
    "GE09ram_07_u:5104": " 7.090.018c āgamiṣyati me bhūyaḥ sakāśam atidhārmikaḥ",
    "GE09ram_07_u:5105": " 7.090.019a brahmarṣim evam uktvā tu bharataṃ sabalānugam",
    "GE09ram_07_u:5106": " 7.090.019c ājñāpayām āsa tadā kumārau cābhyaṣecayat",
    "GE09ram_07_u:5107": " 7.090.020a nakṣatreṇa ca saumyena puraskṛtyāṅgiraḥ sutam",
    "GE09ram_07_u:5108": " 7.090.020c bharataḥ saha sainyena kumārābhyāṃ ca niryayau",
    "GE09ram_07_u:5109": " 7.090.021a sā senā śakrayukteva naragān niryayāv atha",
    "GE09ram_07_u:5110": " 7.090.021c rāghavānugatā dūraṃ durādharṣā surāsuraiḥ",
    "GE09ram_07_u:5111": " 7.090.022a māṃsāśīni ca sattvāni rakṣāṃsi sumahānti ca",
    "GE09ram_07_u:5112": " 7.090.022c anujagmuś ca bharataṃ rudhirasya pipāsayā",
    "GE09ram_07_u:5113": " 7.090.023a bhūtagrāmāś ca bahavo māṃsabhakṣāḥ sudāruṇāḥ",
    "GE09ram_07_u:5114": " 7.090.023c gandharvaputramāṃsāni bhoktukāmāḥ sahasraśaḥ",
    "GE09ram_07_u:5115": " 7.090.024a siṃhavyāghrasṛgālānāṃ khecarāṇāṃ ca pakṣiṇām",
    "GE09ram_07_u:5116": " 7.090.024c bahūni vai sahasrāṇi senāyā yayur agrataḥ",
    "GE09ram_07_u:5117": " 7.090.025a adhyardhamāsam uṣitā pathi senā nirāmayā",
    "GE09ram_07_u:5118": " 7.090.025c hṛṣṭapuṣṭajanākīrṇā kekayaṃ samupāgamat",
    "GE09ram_07_u:5119": " 7.091.001a śrutvā senāpatiṃ prāptaṃ bharataṃ kekayādhipaḥ",
    "GE09ram_07_u:5120": " 7.091.001c yudhājid gārgyasahitaṃ parāṃ prītim upāgamat",
    "GE09ram_07_u:5121": " 7.091.002a sa niryayau janaughena mahatā kekayādhipaḥ",
    "GE09ram_07_u:5122": " 7.091.002c tvaramāṇo 'bhicakrāma gandharvān devarūpiṇaḥ",
    "GE09ram_07_u:5123": " 7.091.003a bharataś ca yudhājic ca sametau laghuvikramau",
    "GE09ram_07_u:5124": " 7.091.003c gandharvanagaraṃ prāptau sabalau sapadānugau",
    "GE09ram_07_u:5125": " 7.091.004a śrutvā tu bharataṃ prāptaṃ gandharvās te samāgatāḥ",
    "GE09ram_07_u:5126": " 7.091.004c yoddhukāmā mahāvīryā vinadantaḥ samantataḥ",
    "GE09ram_07_u:5127": " 7.091.005a tataḥ samabhavad yuddhaṃ tumulaṃ lomaharṣaṇam",
    "GE09ram_07_u:5128": " 7.091.005c saptarātraṃ mahābhīmaṃ na cānyatarayor jayaḥ",
    "GE09ram_07_u:5129": " 7.091.006a tato rāmānujaḥ kruddhaḥ kālasyāstraṃ sudāruṇam",
    "GE09ram_07_u:5130": " 7.091.006c saṃvartaṃ nāma bharato gandharveṣv abhyayojayat",
    "GE09ram_07_u:5131": " 7.091.007a te baddhāḥ kālapāśena saṃvartena vidāritāḥ",
    "GE09ram_07_u:5132": " 7.091.007c kṣaṇenābhihatās tisras tatra koṭyo mahātmanā",
    "GE09ram_07_u:5133": " 7.091.008a taṃ ghātaṃ ghorasaṃkāśaṃ na smaranti divaukasaḥ",
    "GE09ram_07_u:5134": " 7.091.008c nimeṣāntaramātreṇa tādṛśānāṃ mahātmanām",
    "GE09ram_07_u:5135": " 7.091.009a hateṣu teṣu vīreṣu bharataḥ kaikayīsutaḥ",
    "GE09ram_07_u:5136": " 7.091.009c niveśayām āsa tadā samṛddhe dve purottame",
    "GE09ram_07_u:5137": " 7.091.009e takṣaṃ takṣaśilāyāṃ tu puṣkaraṃ puṣkarāvatau",
    "GE09ram_07_u:5138": " 7.091.010a gandharvadeśo ruciro gāndhāraviṣayaś ca saḥ",
    "GE09ram_07_u:5139": " 7.091.010c varṣaiḥ pañcabhir ākīrṇo viṣayair nāgarais tathā",
    "GE09ram_07_u:5140": " 7.091.011a dhanaratnaughasaṃpūrṇo kānanair upaśobhite",
    "GE09ram_07_u:5141": " 7.091.011c anyonyasaṃgharṣakṛte spardhayā guṇavistare",
    "GE09ram_07_u:5142": " 7.091.012a ubhe suruciraprakhye vyavahārair akalmaṣaiḥ",
    "GE09ram_07_u:5143": " 7.091.012c udyānayānaughavṛte suvibhaktāntarāpaṇe",
    "GE09ram_07_u:5144": " 7.091.013a ubhe puravare ramye vistarair upaśobhite",
    "GE09ram_07_u:5145": " 7.091.013c gṛhamukhyaiḥ surucirair vimānaiḥ samavarṇibhiḥ",
    "GE09ram_07_u:5146": " 7.091.014a śobhite śobhanīyaiś ca devāyatanavistaraiḥ",
    "GE09ram_07_u:5147": " 7.091.014c niveśya pañcabhir varṣair bharato rāghavānujaḥ",
    "GE09ram_07_u:5148": " 7.091.014e punar āyān mahābāhur ayodhyāṃ kaikayīsutaḥ",
    "GE09ram_07_u:5149": " 7.091.015a so 'bhivādya mahātmānaṃ sākṣād dharmam ivāparam",
    "GE09ram_07_u:5150": " 7.091.015c rāghavaṃ bharataḥ śrīmān brahmāṇam iva vāsavaḥ",
    "GE09ram_07_u:5151": " 7.091.016a śaśaṃsa ca yathāvṛttaṃ gandharvavadham uttamam",
    "GE09ram_07_u:5152": " 7.091.016c niveśanaṃ ca deśasya śrutvā prīto 'sya rāghavaḥ",
    "GE09ram_07_u:5153": " 7.092.001a tac chrutvā harṣam āpede rāghavo bhrātṛbhiḥ saha",
    "GE09ram_07_u:5154": " 7.092.001c vākyaṃ cādbhutasaṃkāśaṃ bhrātṝn provāca rāghavaḥ",
    "GE09ram_07_u:5155": " 7.092.002a imau kumārau saumitre tava dharmaviśāradau",
    "GE09ram_07_u:5156": " 7.092.002c aṅgadaś candraketuś ca rājyārhau dṛḍhadhanvinau",
    "GE09ram_07_u:5157": " 7.092.003a imau rājye 'bhiṣekṣyāmi deśaḥ sādhu vidhīyatām",
    "GE09ram_07_u:5158": " 7.092.003c ramaṇīyo hy asaṃbādho rametāṃ yatra dhanvinau",
    "GE09ram_07_u:5159": " 7.092.004a na rājñāṃ yatra pīdā syān nāśramāṇāṃ vināśanam",
    "GE09ram_07_u:5160": " 7.092.004c sa deśo dṛśyatāṃ saumya nāparādhyāmahe yathā",
    "GE09ram_07_u:5161": " 7.092.005a tathoktavati rāme tu bharataḥ pratyuvāca ha",
    "GE09ram_07_u:5162": " 7.092.005c ayaṃ kārāpatho deśaḥ suramaṇyo nirāmayaḥ",
    "GE09ram_07_u:5163": " 7.092.006a niveśyatāṃ tatra puram aṅgadasya mahātmanaḥ",
    "GE09ram_07_u:5164": " 7.092.006c candraketoś ca ruciraṃ candrakāntaṃ nirāmayam",
    "GE09ram_07_u:5165": " 7.092.007a tad vākyaṃ bharatenoktaṃ pratijagrāha rāghavaḥ",
    "GE09ram_07_u:5166": " 7.092.007c taṃ ca kṛtā vaśe deśam aṅgadasya nyaveśayat",
    "GE09ram_07_u:5167": " 7.092.008a aṅgadīyā purī ramyā aṅgadasya niveśitā",
    "GE09ram_07_u:5168": " 7.092.008c ramaṇīyā suguptā ca rāmeṇākliṣṭakarmaṇā",
    "GE09ram_07_u:5169": " 7.092.009a candraketus tu mallasya mallabhūmyāṃ niveśitā",
    "GE09ram_07_u:5170": " 7.092.009c candrakānteti vikhyātā divyā svargapurī yathā",
    "GE09ram_07_u:5171": " 7.092.010a tato rāmaḥ parāṃ prītiṃ bharato lakṣmaṇas tathā",
    "GE09ram_07_u:5172": " 7.092.010c yayur yudhi durādharṣā abhiṣekaṃ ca cakrire",
    "GE09ram_07_u:5173": " 7.092.011a abhiṣicya kumārau dvau prasthāpya sabalānugau",
    "GE09ram_07_u:5174": " 7.092.011c aṅgadaṃ paścimā bhūmiṃ candraketum udaṅmukham",
    "GE09ram_07_u:5175": " 7.092.012a aṅgadaṃ cāpi saumitrir lakṣmaṇo 'nujagāma ha",
    "GE09ram_07_u:5176": " 7.092.012c candraketos tu bharataḥ pārṣṇigrāho babhūva ha",
    "GE09ram_07_u:5177": " 7.092.013a lakṣmaṇas tv aṅgadīyāyāṃ saṃvatsaram athoṣitaḥ",
    "GE09ram_07_u:5178": " 7.092.013c putre sthite durādharṣe ayodhyāṃ punar āgamat",
    "GE09ram_07_u:5179": " 7.092.014a bharato 'pi tathaivoṣya saṃvatsaram athādhikam",
    "GE09ram_07_u:5180": " 7.092.014c ayodhyāṃ punar agamya rāmapādāv upāgamat",
    "GE09ram_07_u:5181": " 7.092.015a ubhau saumitribharatau rāmapādāv anuvratau",
    "GE09ram_07_u:5182": " 7.092.015c kālaṃ gatam api snehān na jajñāte 'tidhārmikau",
    "GE09ram_07_u:5183": " 7.092.016a evaṃ varṣasahasrāṇi daśateṣāṃ yayus tadā",
    "GE09ram_07_u:5184": " 7.092.016c dharme prayatamānānāṃ paurakāryeṣu nityadā",
    "GE09ram_07_u:5185": " 7.092.017a vihṛtya lākaṃ paripūrṇamānasāḥ;",
    "GE09ram_07_u:5186": " śriyā vṛtā dharmapathe pare sthitāḥ",
    "GE09ram_07_u:5187": " 7.092.017c trayaḥ samiddhā iva dīptatejasā;",
    "GE09ram_07_u:5188": " hutāgnayaḥ sādhu mahādhvare trayaḥ",
    "GE09ram_07_u:5189": " 7.093.001a kasya cit tv atha kālasya rāme dharmapathe sthite",
    "GE09ram_07_u:5190": " 7.093.001c kālas tāpasarūpeṇa rājadvāram upāgamat",
    "GE09ram_07_u:5191": " 7.093.002a so 'bravīl lakṣmaṇaṃ vākyaṃ dhṛtimantaṃ yaśasvinam",
    "GE09ram_07_u:5192": " 7.093.002c māṃ nivedaya rāmāya saṃprāptaṃ kāryagauravāt",
    "GE09ram_07_u:5193": " 7.093.003a dūto hy atibalasyāhaṃ maharṣer amitaujasaḥ",
    "GE09ram_07_u:5194": " 7.093.003c rāmaṃ didṛkṣur āyātaḥ kāryeṇa hi mahābala",
    "GE09ram_07_u:5195": " 7.093.004a tasya tadvacanaṃ śrutvā saumitris tvarayānvitaḥ",
    "GE09ram_07_u:5196": " 7.093.004c nyavedayata rāmāya tāpasasya vivakṣitam",
    "GE09ram_07_u:5197": " 7.093.005a jayasva rājan dharmeṇa ubhau lokau mahādyute",
    "GE09ram_07_u:5198": " 7.093.005c dūtas tvāṃ draṣṭum āyātas tapasvī bhāskaraprabhaḥ",
    "GE09ram_07_u:5199": " 7.093.006a tad vākyaṃ lakṣmaṇenoktaṃ śrutvā rāma uvāca ha",
    "GE09ram_07_u:5200": " 7.093.006c praveśyatāṃ munis tāta mahaujās tasya vākyadhṛk",
    "GE09ram_07_u:5201": " 7.093.007a saumitris tu tathety uktvā prāveśayata taṃ munim",
    "GE09ram_07_u:5202": " 7.093.007c jvalantam iva tejobhiḥ pradahantam ivāṃśubhiḥ",
    "GE09ram_07_u:5203": " 7.093.008a so 'bhigamya raghuśreṣṭhaṃ dīpyamānaṃ svatejasā",
    "GE09ram_07_u:5204": " 7.093.008c ṛṣir madhurayā vācā vardhasvety āha rāghavam",
    "GE09ram_07_u:5205": " 7.093.009a tasmai rāmo mahātejāḥ pūjām arghya purogamām",
    "GE09ram_07_u:5206": " 7.093.009c dadau kuśalam avyagraṃ praṣṭuṃ caivopacakrame",
    "GE09ram_07_u:5207": " 7.093.010a pṛṣṭhaś ca kuśalaṃ tena rāmeṇa vadatāṃ varaḥ",
    "GE09ram_07_u:5208": " 7.093.010c āsane kāñcane divye niṣasāda mahāyaśāḥ",
    "GE09ram_07_u:5209": " 7.093.011a tam uvāca tato rāmaḥ svāgataṃ te mahāmune",
    "GE09ram_07_u:5210": " 7.093.011c prāpayasva ca vākyāni yato dūtas tvam āgataḥ",
    "GE09ram_07_u:5211": " 7.093.012a codito rājasiṃhena munir vākyam udīrayat",
    "GE09ram_07_u:5212": " 7.093.012c dvandvam etat pravaktavyaṃ na ca cakṣur hataṃ vacaḥ",
    "GE09ram_07_u:5213": " 7.093.013a yaḥ śṛṇoti nirīkṣed vā sa vadhyas tava rāghava",
    "GE09ram_07_u:5214": " 7.093.013c bhaved vai munimukhyasya vacanaṃ yady avekṣase",
    "GE09ram_07_u:5215": " 7.093.014a tatheti ca pratijñāya rāmo lakṣmaṇam abravīt",
    "GE09ram_07_u:5216": " 7.093.014c dvāri tiṣṭha mahābāho pratihāraṃ visarjaya",
    "GE09ram_07_u:5217": " 7.093.015a sa me vadhyaḥ khalu bhavet kathāṃ dvandvasamīritām",
    "GE09ram_07_u:5218": " 7.093.015c ṛṣer mama ca saumitre paśyed vā śṛṇuyā ca yaḥ",
    "GE09ram_07_u:5219": " 7.093.016a tato nikṣipya kākutstho lakṣmaṇaṃ dvārasaṃgrahe",
    "GE09ram_07_u:5220": " 7.093.016c tam uvāca muniṃ vākyaṃ kathayasveti rāghavaḥ",
    "GE09ram_07_u:5221": " 7.093.017a yat te manīṣitaṃ vākyaṃ yena vāsi samāhitaḥ",
    "GE09ram_07_u:5222": " 7.093.017c kathayasva viśaṅkas tvaṃ mamāpi hṛdi vartate",
    "GE09ram_07_u:5223": " 7.094.001a śṛṇu rāma mahābāho yadartham aham āhataḥ",
    "GE09ram_07_u:5224": " 7.094.001c pitāmahena devena preṣito 'smi mahābala",
    "GE09ram_07_u:5225": " 7.094.002a tavāhaṃ pūrvake bhāve putraḥ parapuraṃjaya",
    "GE09ram_07_u:5226": " 7.094.002c māyāsaṃbhāvito vīra kālaḥ sarvasamāharaḥ",
    "GE09ram_07_u:5227": " 7.094.003a pitāmahaś ca bhagavān āha lokapatiḥ prabhuḥ",
    "GE09ram_07_u:5228": " 7.094.003c samayas te mahābāho svarlokān parirakṣitum",
    "GE09ram_07_u:5229": " 7.094.004a saṃkṣipya ca purā lokān māyayā svayam eva hi",
    "GE09ram_07_u:5230": " 7.094.004c mahārṇave śayāno 'psu māṃ tvaṃ pūrvam ajījanaḥ",
    "GE09ram_07_u:5231": " 7.094.005a bhogavantaṃ tato nāgam anantam udake śayam",
    "GE09ram_07_u:5232": " 7.094.005c māyayā janayitvā tvaṃ dvau ca sattvau mahābalau",
    "GE09ram_07_u:5233": " 7.094.006a madhuṃ ca kaiṭabhaṃ caiva yayor asthicayair vṛtā",
    "GE09ram_07_u:5234": " 7.094.006c iyaṃ parvatasaṃbādhā medinī cābhavan mahī",
    "GE09ram_07_u:5235": " 7.094.007a padme divyārkasaṃkāśe nābhyām utpādya mām api",
    "GE09ram_07_u:5236": " 7.094.007c prājāpatyaṃ tvayā karma sarvaṃ mayi niveśitam",
    "GE09ram_07_u:5237": " 7.094.008a so 'haṃ saṃnyastabhāro hi tvām upāse jagatpatim",
    "GE09ram_07_u:5238": " 7.094.008c rakṣāṃ vidhatsva bhūteṣu mama tejaḥ karo bhavān",
    "GE09ram_07_u:5239": " 7.094.009a tatas tvam api durdharṣas tasmād bhāvāt sanātanāt",
    "GE09ram_07_u:5240": " 7.094.009c rakṣārthaṃ sarvabhūtānāṃ viṣṇutvam upajagmivān",
    "GE09ram_07_u:5241": " 7.094.010a adityāṃ vīryavān putro bhrātṝṇāṃ harṣavardhanaḥ",
    "GE09ram_07_u:5242": " 7.094.010c samutpanneṣu kṛtyeṣu lokasāhyāya kalpase",
    "GE09ram_07_u:5243": " 7.094.011a sa tvaṃ vitrāsyamānāsu prajāsu jagatāṃ vara",
    "GE09ram_07_u:5244": " 7.094.011c rāvaṇasya vadhākāṅkṣī mānuṣeṣu mano 'dadhāḥ",
    "GE09ram_07_u:5245": " 7.094.012a daśavarṣasahasrāṇi daśavarṣaśatāni ca",
    "GE09ram_07_u:5246": " 7.094.012c kṛtvā vāsasya niyatiṃ svayam evātmanaḥ purā",
    "GE09ram_07_u:5247": " 7.094.013a sa tvaṃ manomayaḥ putraḥ pūrṇāyur mānuṣeṣv iha",
    "GE09ram_07_u:5248": " 7.094.013c kālo naravaraśreṣṭha samīpam upavartitum",
    "GE09ram_07_u:5249": " 7.094.014a yadi bhūyo mahārāja prajā icchasy upāsitum",
    "GE09ram_07_u:5250": " 7.094.014c vasa vā vīra bhadraṃ te evam āha pitāmahaḥ",
    "GE09ram_07_u:5251": " 7.094.015a atha vā vijigīṣā te suralokāya rāghava",
    "GE09ram_07_u:5252": " 7.094.015c sanāthā viṣṇunā devā bhavantu vigatajvarāḥ",
    "GE09ram_07_u:5253": " 7.094.016a śrutvā pitāmahenoktaṃ vākyaṃ kālasamīritam",
    "GE09ram_07_u:5254": " 7.094.016c rāghavaḥ prahasan vākyaṃ sarvasaṃhāram abravīt",
    "GE09ram_07_u:5255": " 7.094.017a śrutaṃ me devadevasya vākyaṃ paramam adbhutam",
    "GE09ram_07_u:5256": " 7.094.017c prītir hi mahatī jātā tavāgamanasaṃbhavā",
    "GE09ram_07_u:5257": " 7.094.018a bhadraṃ te 'stu gamiṣyāmi yata evāham āgataḥ",
    "GE09ram_07_u:5258": " 7.094.018c hṛd gato hy asi saṃprāpto na me 'sty atra vicāraṇā",
    "GE09ram_07_u:5259": " 7.094.019a mayā hi sarvakṛtyeṣu devānāṃ vaśavartinām",
    "GE09ram_07_u:5260": " 7.094.019c sthātavyaṃ sarvasaṃhāre yathā hy āha pitāmahaḥ",
    "GE09ram_07_u:5261": " 7.095.001a tathā tayoḥ kathayator durvāsā bhagavān ṛṣiḥ",
    "GE09ram_07_u:5262": " 7.095.001c rāmasya darśanākāṅkṣī rājadvāram upāgamat",
    "GE09ram_07_u:5263": " 7.095.002a so 'bhigamya ca saumitrim uvāca ṛṣisattamaḥ",
    "GE09ram_07_u:5264": " 7.095.002c rāmaṃ darśaya me śīghraṃ purā me 'rtho 'tivartate",
    "GE09ram_07_u:5265": " 7.095.003a munes tu bhāṣitaṃ śrutvā lakṣmaṇaḥ paravīrahā",
    "GE09ram_07_u:5266": " 7.095.003c abhivādya mahātmānaṃ vākyam etad uvāca ha",
    "GE09ram_07_u:5267": " 7.095.004a kiṃ kāryaṃ brūhi bhagavan ko vārthaḥ kiṃ karomy aham",
    "GE09ram_07_u:5268": " 7.095.004c vyagro hi rāghavo brahman muhūrtaṃ vā pratīkṣatām",
    "GE09ram_07_u:5269": " 7.095.005a tac chrutvā ṛṣiśārdūlaḥ krodhena kaluṣīkṛtaḥ",
    "GE09ram_07_u:5270": " 7.095.005c uvāca lakṣmaṇaṃ vākyaṃ nirdahann iva cakṣuṣā",
    "GE09ram_07_u:5271": " 7.095.006a asmin kṣaṇe māṃ saumitre rāmāya prativedaya",
    "GE09ram_07_u:5272": " 7.095.006c viṣayaṃ tvāṃ puraṃ caiva śapiṣye rāghavaṃ tathā",
    "GE09ram_07_u:5273": " 7.095.007a bharataṃ caiva saumitre yuṣmākaṃ yā ca saṃtatiḥ",
    "GE09ram_07_u:5274": " 7.095.007c na hi śakṣyāmy ahaṃ bhūyo manyuṃ dhārayituṃ hṛdi",
    "GE09ram_07_u:5275": " 7.095.008a tac chrutvā ghorasaṃkāśaṃ vākyaṃ tasya mahātmanaḥ",
    "GE09ram_07_u:5276": " 7.095.008c cintayām āsa manasā tasya vākyasya niścayam",
    "GE09ram_07_u:5277": " 7.095.009a ekasya maraṇaṃ me 'stu mā bhūt sarvavināśanam",
    "GE09ram_07_u:5278": " 7.095.009c iti buddhyā viniścitya rāghavāya nyavedayat",
    "GE09ram_07_u:5279": " 7.095.010a lakṣmaṇasya vacaḥ śrutvā rāmaḥ kālaṃ visṛjya ca",
    "GE09ram_07_u:5280": " 7.095.010c niṣpatya tvaritaṃ rājā atreḥ putraṃ dadarśa ha",
    "GE09ram_07_u:5281": " 7.095.011a so 'bhivādya mahātmānaṃ jvalantam iva tejasā",
    "GE09ram_07_u:5282": " 7.095.011c kiṃ kāryam iti kākutsthaḥ kṛtāñjalir abhāṣata",
    "GE09ram_07_u:5283": " 7.095.012a tad vākyaṃ rāghaveṇṇoktaṃ śrutvā munivaraḥ prabhuḥ",
    "GE09ram_07_u:5284": " 7.095.012c pratyāha rāmaṃ durvāsāḥ śrūyatāṃ dharmavatsala",
    "GE09ram_07_u:5285": " 7.095.013a adya varṣasahasrasya samāptir mama rāghava",
    "GE09ram_07_u:5286": " 7.095.013c so 'haṃ bhojanam icchāmi yathāsiddhaṃ tavānagha",
    "GE09ram_07_u:5287": " 7.095.014a tac chrutvā vacanaṃ rāmo harṣeṇa mahatānvitaḥ",
    "GE09ram_07_u:5288": " 7.095.014c bhojanaṃ munimukhyāya yathāsiddham upāharat",
    "GE09ram_07_u:5289": " 7.095.015a sa tu bhuktvā muniśreṣṭhas tad annam amṛtopamam",
    "GE09ram_07_u:5290": " 7.095.015c sādhu rāmeti saṃbhāṣya svam āśramam upāgamat",
    "GE09ram_07_u:5291": " 7.095.016a tasmin gate mahātejā rāghavaḥ prītamānasaḥ",
    "GE09ram_07_u:5292": " 7.095.016c saṃsmṛtya kālavākyāni tato duḥkham upeyivān",
    "GE09ram_07_u:5293": " 7.095.017a duḥkhena ca susaṃtaptaḥ smṛtvā tad ghoradarśanam",
    "GE09ram_07_u:5294": " 7.095.017c avānmukho dīnamanā vyāhartuṃ na śaśāka ha",
    "GE09ram_07_u:5295": " 7.095.018a tato buddhyā viniścitya kālavākyāni rāghavaḥ",
    "GE09ram_07_u:5296": " 7.095.018c naitad astīti coktvā sa tūṣṇīm āsīn mahāyaśāḥ",
    "GE09ram_07_u:5297": " 7.096.001a avāṅmukham atho dīnaṃ dṛṣṭvā somam ivāplutam",
    "GE09ram_07_u:5298": " 7.096.001c rāghavaṃ lakṣmaṇo vākyaṃ hṛṣṭo madhuram abravīt",
    "GE09ram_07_u:5299": " 7.096.002a na saṃtāpaṃ mahābāho madarthaṃ kartum arhasi",
    "GE09ram_07_u:5300": " 7.096.002c pūrvanirmāṇabaddhā hi kālasya gatir īdṛśī",
    "GE09ram_07_u:5301": " 7.096.003a jahi māṃ saumya visrabdaḥ pratijñāṃ paripālaya",
    "GE09ram_07_u:5302": " 7.096.003c hīnapratijñāḥ kākutstha prayānti narakaṃ narāḥ",
    "GE09ram_07_u:5303": " 7.096.004a yadi prītir mahārāja yady anugrāhyatā mayi",
    "GE09ram_07_u:5304": " 7.096.004c jahi māṃ nirviśaṅkas tvaṃ dharmaṃ vardhaya rāghava",
    "GE09ram_07_u:5305": " 7.096.005a lakṣmaṇena tathoktas tu rāmaḥ pracalitendriyaḥ",
    "GE09ram_07_u:5306": " 7.096.005c mantriṇaḥ samupānīya tathaiva ca purodhasaṃ",
    "GE09ram_07_u:5307": " 7.096.006a abravīc ca yathāvṛttaṃ teṣāṃ madhye narādhipaḥ",
    "GE09ram_07_u:5308": " 7.096.006c durvāso'bhigamaṃ caiva pratijñāṃ tāpasasya ca",
    "GE09ram_07_u:5309": " 7.096.007a tac chrutvā mantriṇaḥ sarve sopādhyāyāḥ samāsata",
    "GE09ram_07_u:5310": " 7.096.007c vasiṣṭhas tu mahātejā vākyam etad uvāca ha",
    "GE09ram_07_u:5311": " 7.096.008a dṛṣṭam etan mahābāho kṣayaṃ te lomaharṣaṇam",
    "GE09ram_07_u:5312": " 7.096.008c lakṣmaṇena viyogaś ca tava rāma mahāyaśaḥ",
    "GE09ram_07_u:5313": " 7.096.009a tyajainaṃ balavān kālo mā pratijñāṃ vṛthā kṛthāḥ",
    "GE09ram_07_u:5314": " 7.096.009c vinaṣṭāyāṃ pratijñāyāṃ dharmo hi vilayaṃ vrajet",
    "GE09ram_07_u:5315": " 7.096.010a tato dharme vinaṣṭe tu trailokye sacarācaram",
    "GE09ram_07_u:5316": " 7.096.010c sadevarṣigaṇaṃ sarvaṃ vinaśyeta na saṃśayaḥ",
    "GE09ram_07_u:5317": " 7.096.011a sa tvaṃ puruṣaśārdūla trailokyasyābhipālanam",
    "GE09ram_07_u:5318": " 7.096.011c lakṣmaṇasya vadhenādya jagat svasthaṃ kuruṣva ha",
    "GE09ram_07_u:5319": " 7.096.012a teṣāṃ tat samavetānāṃ vākyaṃ dharmārthasaṃhitam",
    "GE09ram_07_u:5320": " 7.096.012c śrutvā pariṣado madhye rāmo lakṣmaṇam abravīt",
    "GE09ram_07_u:5321": " 7.096.013a visarjaye tvāṃ saumitre mā bhūd dharmaviparyayaḥ",
    "GE09ram_07_u:5322": " 7.096.013c tyāgo vadho vā vihitaḥ sādhūnām ubhayaṃ samam",
    "GE09ram_07_u:5323": " 7.096.014a rāmeṇa bhāṣite vākye bāṣpavyākulitekṣaṇaḥ",
    "GE09ram_07_u:5324": " 7.096.014c lakṣmaṇas tvaritaḥ prāyāt svagṛhaṃ na viveśa ha",
    "GE09ram_07_u:5325": " 7.096.015a sa gatvā sarayūtīram upaspṛśya kṛtāñjaliḥ",
    "GE09ram_07_u:5326": " 7.096.015c nigṛhya sarvasrotāṃsi niḥśvāsaṃ na mumoca ha",
    "GE09ram_07_u:5327": " 7.096.016a anucchvasantaṃ yuktaṃ taṃ saśakrāḥ sāpsarogaṇāḥ",
    "GE09ram_07_u:5328": " 7.096.016c devāḥ sarṣigaṇāḥ sarve puṣpair avakiraṃs tadā",
    "GE09ram_07_u:5329": " 7.096.017a adṛśyaṃ sarvam anujaiḥ saśarīraṃ mahābalam",
    "GE09ram_07_u:5330": " 7.096.017c pragṛhya lakṣmaṇaṃ śakro divaṃ saṃpraviveśa ha",
    "GE09ram_07_u:5331": " 7.096.018a tato viṣṇoś caturbhāgam āgataṃ surasattamāḥ",
    "GE09ram_07_u:5332": " 7.096.018c hṛṣṭāḥ pramuditāḥ sarve 'pūjayan ṛṣibhiḥ saha",
    "GE09ram_07_u:5333": " 7.097.001a visṛjya lakṣmaṇaṃ rāmo duḥkhaśokasamanvitaḥ",
    "GE09ram_07_u:5334": " 7.097.001c purodhasaṃ mantriṇaś ca naigamāṃś cedam abravīt",
    "GE09ram_07_u:5335": " 7.097.002a adya rājye 'bhiṣekṣyāmi bharataṃ dharmavatsalam",
    "GE09ram_07_u:5336": " 7.097.002c ayodhyāyāṃ patiṃ vīraṃ tato yāsyāmy ahaṃ vanam",
    "GE09ram_07_u:5337": " 7.097.003a praveśayata saṃbhārān mā bhūt kālātyayo yathā",
    "GE09ram_07_u:5338": " 7.097.003c adyaivāhaṃ gamiṣyāmi lakṣmaṇena gatāṃ gatim",
    "GE09ram_07_u:5339": " 7.097.004a tac chrutvā rāghaveṇoktaṃ sarvāḥ prakṛtayo bhṛśam",
    "GE09ram_07_u:5340": " 7.097.004c mūrdhabhiḥ praṇatā bhūmau gatasattvā ivābhavan",
    "GE09ram_07_u:5341": " 7.097.005a bharataś ca visaṃjño 'bhūc chrutvā rāmasya bhāṣitam",
    "GE09ram_07_u:5342": " 7.097.005c rājyaṃ vigarhayām āsa rāghavaṃ cedam abravīt",
    "GE09ram_07_u:5343": " 7.097.006a satyena hi śape rājan svargaloke na caiva hi",
    "GE09ram_07_u:5344": " 7.097.006c na kāmaye yathā rājyaṃ tvāṃ vinā raghunandana",
    "GE09ram_07_u:5345": " 7.097.007a imau kuśīlavau rājann abhiṣiñca narādhipa",
    "GE09ram_07_u:5346": " 7.097.007c kosaleṣu kuśaṃ vīram uttareṣu tathā lavam",
    "GE09ram_07_u:5347": " 7.097.008a śatrughnasya tu gacchantu dūtās tvaritavikramāḥ",
    "GE09ram_07_u:5348": " 7.097.008c idaṃ gamanam asmākaṃ svargāyākhyāntu māciram",
    "GE09ram_07_u:5349": " 7.097.009a tac chrutvā bharatenoktaṃ dṛṣṭvā cāpi hy adho mukhān",
    "GE09ram_07_u:5350": " 7.097.009c paurān duḥkhena saṃtaptān vasiṣṭho vākyam abravīt",
    "GE09ram_07_u:5351": " 7.097.010a vatsa rāma imāḥ paśya dharaṇīṃ prakṛtīr gatāḥ",
    "GE09ram_07_u:5352": " 7.097.010c jñātvaiṣām īpsitaṃ kāryaṃ mā caiṣāṃ vipriyaṃ kṛthāḥ",
    "GE09ram_07_u:5353": " 7.097.011a vasiṣṭhasya tu vākyena utthāpya prakṛtījanam",
    "GE09ram_07_u:5354": " 7.097.011c kiṃ karomīti kākutsthaḥ sarvān vacanam abravīt",
    "GE09ram_07_u:5355": " 7.097.012a tataḥ sarvāḥ prakṛtayo rāmaṃ vacanam abruvan",
    "GE09ram_07_u:5356": " 7.097.012c gacchantam anugacchāmo yato rāma gamiṣyasi",
    "GE09ram_07_u:5357": " 7.097.013a eṣā naḥ paramā prītir eṣa dharmaḥ paro mataḥ",
    "GE09ram_07_u:5358": " 7.097.013c hṛdgatā naḥ sadā tuṣṭis tavānugamane dṛḍhā",
    "GE09ram_07_u:5359": " 7.097.014a paureṣu yadi te prītir yadi sneho hy anuttamaḥ",
    "GE09ram_07_u:5360": " 7.097.014c saputradārāḥ kākutstha samaṃ gacchāma satpatham",
    "GE09ram_07_u:5361": " 7.097.015a tapovanaṃ vā durgaṃ vā nadīm ambhonidhiṃ tathā",
    "GE09ram_07_u:5362": " 7.097.015c vayaṃ te yadi na tyājyāḥ sarvān no naya īśvara",
    "GE09ram_07_u:5363": " 7.097.016a sa teṣāṃ niścayaṃ jñātvā kṛtāntaṃ ca nirīkṣyaca",
    "GE09ram_07_u:5364": " 7.097.016c paurāṇāṃ dṛḍhabhaktiṃ ca bāḍham ity eva so 'bravīt",
    "GE09ram_07_u:5365": " 7.097.017a evaṃ viniścayaṃ kṛtvā tasminn ahani rāghavaḥ",
    "GE09ram_07_u:5366": " 7.097.017c kosaleṣu kuśaṃ vīram uttareṣu tathā lavam",
    "GE09ram_07_u:5367": " 7.097.018a abhiṣiñcan mahātmānāv ubhāv eva kuśīlavau",
    "GE09ram_07_u:5368": " 7.097.018c rathānāṃ tu sahasrāṇi trīṇi nāgāyutāni ca",
    "GE09ram_07_u:5369": " 7.097.019a daśa cāśvasahasrāṇi ekaikasya dhanaṃ dadau",
    "GE09ram_07_u:5370": " 7.097.019c bahuratnau bahudhanau hṛṣṭapuṣṭajanāvṛtau",
    "GE09ram_07_u:5371": " 7.097.020a abhiṣicya tu tau vīrau prasthāpya svapure tathā",
    "GE09ram_07_u:5372": " 7.097.020c dūtān saṃpreṣayām āsa śatrughnāya mahātmane",
    "GE09ram_07_u:5373": " 7.098.001a te dūtā rāmavākyena coditā laghuvikramāḥ",
    "GE09ram_07_u:5374": " 7.098.001c prajagmur madhurāṃ śīghraṃ cakrur vāsaṃ na cādhvani",
    "GE09ram_07_u:5375": " 7.098.002a tatas tribhir aho rātraiḥ saṃprāpya madhurām atha",
    "GE09ram_07_u:5376": " 7.098.002c śatrughnāya yathāvṛttam ācakhyuḥ sarvam eva tat",
    "GE09ram_07_u:5377": " 7.098.003a lakṣmaṇasya parityāgaṃ pratijñāṃ rāghavasya ca",
    "GE09ram_07_u:5378": " 7.098.003c putrayor abhiṣekaṃ ca paurānugamanaṃ tathā",
    "GE09ram_07_u:5379": " 7.098.004a kuśasya nagarī ramyā vindhyaparvatarodhasi",
    "GE09ram_07_u:5380": " 7.098.004c kuśāvatīti nāmnā sā kṛtā rāmeṇa dhīmatā",
    "GE09ram_07_u:5381": " 7.098.005a śrāvitā ca purī ramyā śrāvatīti lavasya ca",
    "GE09ram_07_u:5382": " 7.098.005c ayodhyāṃ vijanāṃ caiva bharataṃ rāghavānugam",
    "GE09ram_07_u:5383": " 7.098.006a evaṃ sarvaṃ nivedyāśu śatrughnāya mahātmane",
    "GE09ram_07_u:5384": " 7.098.006c viremus te tato dūtās tvara rājann iti bruvan",
    "GE09ram_07_u:5385": " 7.098.007a śrutvā taṃ ghorasaṃkāśaṃ kulakṣayam upasthitam",
    "GE09ram_07_u:5386": " 7.098.007c prakṛtīs tu samānīya kāñcanaṃ ca purohitam",
    "GE09ram_07_u:5387": " 7.098.008a teṣāṃ sarvaṃ yathāvṛttam ākhyāya raghunandanaḥ",
    "GE09ram_07_u:5388": " 7.098.008c ātmanaś ca viparyāsaṃ bhaviṣyaṃ bhrātṛbhiḥ saha",
    "GE09ram_07_u:5389": " 7.098.009a tataḥ putradvayaṃ vīraḥ so 'bhyaṣiñcan narādhipaḥ",
    "GE09ram_07_u:5390": " 7.098.009c subāhur madhurāṃ lebhe śatrughātī ca vaidiśam",
    "GE09ram_07_u:5391": " 7.098.010a dvidhākṛtvā tu tāṃ senāṃ mādhurīṃ putrayor dvayoḥ",
    "GE09ram_07_u:5392": " 7.098.010c dhanadhānyasamāyuktau sthāpayām āsa pārthivau",
    "GE09ram_07_u:5393": " 7.098.011a tato visṛjya rājānaṃ vaidiśe śatrughātinam",
    "GE09ram_07_u:5394": " 7.098.011c jagāma tvarito 'yodhyāṃ rathenaikena rāghavaḥ",
    "GE09ram_07_u:5395": " 7.098.012a sa dadarśa mahātmānaṃ jvalantam iva pāvakam",
    "GE09ram_07_u:5396": " 7.098.012c kṣaumasūkṣmāmbaradharaṃ munibhiḥ sārdham akṣayaiḥ",
    "GE09ram_07_u:5397": " 7.098.013a so 'bhivādya tato rāmaṃ prāñjaliḥ prayatendriyaḥ",
    "GE09ram_07_u:5398": " 7.098.013c uvāca vākyaṃ dharmajño dharmam evānucintayan",
    "GE09ram_07_u:5399": " 7.098.014a kṛtvābhiṣekaṃ sutayor yuktaṃ rāghavayor dhanaiḥ",
    "GE09ram_07_u:5400": " 7.098.014c tavānugamane rājan viddhi māṃ kṛtaniścayam",
    "GE09ram_07_u:5401": " 7.098.015a na cānyad atra vaktavyaṃ dustaraṃ tava śāsanam",
    "GE09ram_07_u:5402": " 7.098.015c tyaktuṃ nārhasi māṃ vīra bhaktimantaṃ viśeṣataḥ",
    "GE09ram_07_u:5403": " 7.098.016a tasya tāṃ buddhim aklībāṃ vijñāya raghunandanaḥ",
    "GE09ram_07_u:5404": " 7.098.016c bāḍham ity eva śatrughnaṃ rāmo vacanam abravīt",
    "GE09ram_07_u:5405": " 7.098.017a tasya vākyasya vākyānte vānarāḥ kāmarūpiṇaḥ",
    "GE09ram_07_u:5406": " 7.098.017c ṛkṣarākṣasasaṃghāś ca samāpetur anekaśaḥ",
    "GE09ram_07_u:5407": " 7.098.018a devaputrā ṛṣisutā gandharvāṇāṃ sutās tathā",
    "GE09ram_07_u:5408": " 7.098.018c rāma kṣayaṃ viditvā te sarva eva samāgatāḥ",
    "GE09ram_07_u:5409": " 7.098.019a te rāmam abhivādyāhuḥ sarva eva samāgatāḥ",
    "GE09ram_07_u:5410": " 7.098.019c tavānugamane rājan saṃprāptāḥ sma mahāyaśaḥ",
    "GE09ram_07_u:5411": " 7.098.020a yadi rāma vināsmābhir gacches tvaṃ puruṣarṣabha",
    "GE09ram_07_u:5412": " 7.098.020c yamadaṇḍam ivodyamya tvayā sma vinipātitāḥ",
    "GE09ram_07_u:5413": " 7.098.021a evaṃ teṣāṃ vacaḥ śrutvā ṛṣkavānararakṣasām",
    "GE09ram_07_u:5414": " 7.098.021c vibhīṣaṇam athovāca madhuraṃ ślakṣṇayā girā",
    "GE09ram_07_u:5415": " 7.098.022a yāvat prajā dhariṣyanti tāvat tvaṃ vai vibhīṣaṇa",
    "GE09ram_07_u:5416": " 7.098.022c rākṣasendra mahāvīrya laṅkāsthaḥ svaṃ dhariṣyasi",
    "GE09ram_07_u:5417": " 7.098.023a prajāḥ saṃrakṣa dharmeṇa nottaraṃ vaktum arhasi",
    "GE09ram_07_u:5418": " 7.098.024a tam evam uktvā kākutstho hanūmantam athābravīt",
    "GE09ram_07_u:5419": " 7.098.024c jīvite kṛtabuddhis tvaṃ mā pratijñāṃ vilopaya",
    "GE09ram_07_u:5420": " 7.098.025a matkathāḥ pracariṣyanti yāval loke harīśvara",
    "GE09ram_07_u:5421": " 7.098.025c tāvat tvaṃ dhārayan prāṇān pratijñām anupālaya",
    "GE09ram_07_u:5422": " 7.098.026a tathaivam uktvā kākutsthaḥ sarvāṃs tān ṛkṣavānarān",
    "GE09ram_07_u:5423": " 7.098.026c mayā sārdhaṃ prayāteti tadā tān rāghavo 'bravīt",
    "GE09ram_07_u:5424": " 7.099.001a prabhātāyāṃ tu śarvaryāṃ pṛthuvakṣā mahāyaśāḥ",
    "GE09ram_07_u:5425": " 7.099.001c rāmaḥ kamalapatrākṣaḥ purodhasam athābravīt",
    "GE09ram_07_u:5426": " 7.099.002a agnihotraṃ vrajatv agre sarpir jvalitapāvakam",
    "GE09ram_07_u:5427": " 7.099.002c vājapeyātapatraṃ ca śobhayānaṃ mahāpatham",
    "GE09ram_07_u:5428": " 7.099.003a tato vasiṣṭhas tejasvī sarvaṃ niravaśeṣataḥ",
    "GE09ram_07_u:5429": " 7.099.003c cakāra vidhivad dharmyaṃ mahāprāsthānikaṃ vidhim",
    "GE09ram_07_u:5430": " 7.099.004a tataḥ kṣaumāmbaradharo brahma cāvartayan param",
    "GE09ram_07_u:5431": " 7.099.004c kuśān gṛhītvā pāṇibhyāṃ prasajya prayayāv atha",
    "GE09ram_07_u:5432": " 7.099.005a avyāharan kva cit kiṃ cin niśceṣṭo niḥsukhaḥ pathi",
    "GE09ram_07_u:5433": " 7.099.005c nirjagāma gṛhāt tasmād dīpyamāno yathāṃśumān",
    "GE09ram_07_u:5434": " 7.099.006a rāmasya pārśve savye tu padmā śrīḥ susamāhitā",
    "GE09ram_07_u:5435": " 7.099.006c dakṣiṇe hrīr viśālākṣī vyavasāyas tathāgrataḥ",
    "GE09ram_07_u:5436": " 7.099.007a śarā nānāvidhāś cāpi dhanur āyatavigraham",
    "GE09ram_07_u:5437": " 7.099.007c anuvrajanti kākutsthaṃ sarve puruṣavigrahāḥ",
    "GE09ram_07_u:5438": " 7.099.008a vedā brāhmaṇarūpeṇa sāvitrī sarvarakṣiṇī",
    "GE09ram_07_u:5439": " 7.099.008c oṃkāro 'tha vaṣaṭkāraḥ sarve rāmam anuvratāḥ",
    "GE09ram_07_u:5440": " 7.099.009a ṛṣayaś ca mahātmānaḥ sarva eva mahīsurāḥ",
    "GE09ram_07_u:5441": " 7.099.009c anvagacchanta kākutsthaṃ svargadvāram upāgatam",
    "GE09ram_07_u:5442": " 7.099.010a taṃ yāntam anuyānti sma antaḥpuracarāḥ striyaḥ",
    "GE09ram_07_u:5443": " 7.099.010c savṛddhabāladāsīkāḥ savarṣavarakiṃkarāḥ",
    "GE09ram_07_u:5444": " 7.099.011a sāntaḥpuraś ca bharataḥ śatrughnasahito yayau",
    "GE09ram_07_u:5445": " 7.099.011c rāmavratam upāgamya rāghavaṃ samanuvratāḥ",
    "GE09ram_07_u:5446": " 7.099.012a tato viprā mahātmānaḥ sāgnihotrāḥ samāhitāḥ",
    "GE09ram_07_u:5447": " 7.099.012c saputradārāḥ kākutstham anvagacchan mahāmatim",
    "GE09ram_07_u:5448": " 7.099.013a mantriṇo bhṛtyavargāś ca saputrāḥ sahabāndhavāḥ",
    "GE09ram_07_u:5449": " 7.099.013c sānugā rāghavaṃ sarve anvagacchan prahṛṣṭavat",
    "GE09ram_07_u:5450": " 7.099.014a tataḥ sarvāḥ prakṛtayo hṛṣṭapuṣṭajanāvṛtāḥ",
    "GE09ram_07_u:5451": " 7.099.014c anujagmuḥ pragacchantaṃ rāghavaṃ guṇarañjitāḥ",
    "GE09ram_07_u:5452": " 7.099.015a snātaṃ pramuditaṃ sarvaṃ hṛṣṭapuṣpam anuttamam",
    "GE09ram_07_u:5453": " 7.099.015c dṛptaṃ kilikilāśabdaiḥ sarvaṃ rāmam anuvratam",
    "GE09ram_07_u:5454": " 7.099.016a na tatra kaś cid dīno 'bhūd vrīḍito vāpi duḥkhitaḥ",
    "GE09ram_07_u:5455": " 7.099.016c hṛṣṭaṃ pramuditaṃ sarvaṃ babhūva paramādbhutam",
    "GE09ram_07_u:5456": " 7.099.017a draṣṭukāmo 'tha niryāṇaṃ rājño jānapado janaḥ",
    "GE09ram_07_u:5457": " 7.099.017c saṃprāptaḥ so 'pi dṛṣṭvaiva saha sarvair anuvrataḥ",
    "GE09ram_07_u:5458": " 7.099.018a ṛkṣavānararakṣāṃsi janāś ca puravāsinaḥ",
    "GE09ram_07_u:5459": " 7.099.018c agachan parayā bhaktyā pṛṣṭhataḥ susamāhitāḥ",
    "GE09ram_07_u:5460": " 7.100.001a adhyardhayojanaṃ gatvā nadīṃ paścān mukhāśritām",
    "GE09ram_07_u:5461": " 7.100.001c sarayūṃ puṇyasalilāṃ dadarśa raghunandanaḥ",
    "GE09ram_07_u:5462": " 7.100.002a atha tasmin muhūrte tu brahmā lokapitāmahaḥ",
    "GE09ram_07_u:5463": " 7.100.002c sarvaiḥ parivṛto devair ṛṣibhiś ca mahātmabhiḥ",
    "GE09ram_07_u:5464": " 7.100.003a āyayau yatra kākutsthaḥ svargāya samupasthitaḥ",
    "GE09ram_07_u:5465": " 7.100.003c vimānaśatakoṭībhir divyābhir abhisaṃvṛtaḥ",
    "GE09ram_07_u:5466": " 7.100.004a papāta puṣpavṛṣṭiś ca vāyumuktā mahaughavat",
    "GE09ram_07_u:5467": " 7.100.005a tasmiṃs tūryaśatākīrṇe gandharvāpsarasaṃkule",
    "GE09ram_07_u:5468": " 7.100.005c sarayūsalilaṃ rāmaḥ padbhyāṃ samupacakrame",
    "GE09ram_07_u:5469": " 7.100.006a tataḥ pitāmaho vāṇīm antarikṣād abhāṣata",
    "GE09ram_07_u:5470": " 7.100.006c āgaccha viṣṇo bhadraṃ te diṣṭyā prāpto 'si rāghava",
    "GE09ram_07_u:5471": " 7.100.007a bhrātṛbhiḥ saha devābhaiḥ praviśasva svakāṃ tanum",
    "GE09ram_07_u:5472": " 7.100.007c vaiṣṇavīṃ tāṃ mahātejas tad ākāśaṃ sanātanam",
    "GE09ram_07_u:5473": " 7.100.008a tvaṃ hi lokagatir deva na tvāṃ ke cit prajānate",
    "GE09ram_07_u:5474": " 7.100.008c ṛte māyāṃ viśālākṣa tava pūrvaparigrahām",
    "GE09ram_07_u:5475": " 7.100.009a tvam acintyaṃ mahad bhūtam akṣayaṃ sarvasaṃgraham",
    "GE09ram_07_u:5476": " 7.100.009c yām icchasi mahātejas tāṃ tanuṃ praviśa svayam",
    "GE09ram_07_u:5477": " 7.100.010a pitāmahavacaḥ śrutvā viniścitya mahāmatiḥ",
    "GE09ram_07_u:5478": " 7.100.010c viveśa vaiṣṇavaṃ tejaḥ saśarīraḥ sahānujaḥ",
    "GE09ram_07_u:5479": " 7.100.011a tato viṣṇugataṃ devaṃ pūjayanti sma devatāḥ",
    "GE09ram_07_u:5480": " 7.100.011c sādhyā marudgaṇāś caiva sendrāḥ sāgnipurogamāḥ",
    "GE09ram_07_u:5481": " 7.100.012a ye ca divyā ṛṣigaṇā gandharvāpsarasaś ca yāḥ",
    "GE09ram_07_u:5482": " 7.100.012c suparṇanāgayakṣāś ca daityadānavarākṣasāḥ",
    "GE09ram_07_u:5483": " 7.100.013a sarvaṃ hṛṣṭaṃ pramuditaṃ sarvaṃ pūrṇamanoratham",
    "GE09ram_07_u:5484": " 7.100.013c sādhu sādhv iti tat sarvaṃ tridivaṃ gatakalmaṣam",
    "GE09ram_07_u:5485": " 7.100.014a atha viṣṇur mahātejāḥ pitāmaham uvāca ha",
    "GE09ram_07_u:5486": " 7.100.014c eṣāṃ lokāñ janaughānāṃ dātum arhasi suvrata",
    "GE09ram_07_u:5487": " 7.100.015a ime hi sarve snehān mām anuyātā manasvinaḥ",
    "GE09ram_07_u:5488": " 7.100.015c bhaktā bhājayitavyāś ca tyaktātmānaś ca matkṛte",
    "GE09ram_07_u:5489": " 7.100.016a tac chrutvā viṣṇuvacanaṃ brahmā lokaguruḥ prabhuḥ",
    "GE09ram_07_u:5490": " 7.100.016c lokān sāntānikān nāma yāsyantīme samāgatāḥ",
    "GE09ram_07_u:5491": " 7.100.017a yac ca tiryaggataṃ kiṃ cid rāmam evānucintayat",
    "GE09ram_07_u:5492": " 7.100.017c prāṇāṃs tyakṣyati bhaktyā vai saṃtāne tu nivatsyati",
    "GE09ram_07_u:5493": " 7.100.017e sarvair eva guṇair yukte brahmalokād anantare",
    "GE09ram_07_u:5494": " 7.100.018a vānarāś ca svakāṃ yonim ṛkṣāś caiva tathā yayuḥ",
    "GE09ram_07_u:5495": " 7.100.018c yebhyo viniḥsṛtā ye ye surādibhyaḥ susaṃbhavāḥ",
    "GE09ram_07_u:5496": " 7.100.019a ṛṣibhyo nāgayakṣebhyas tāṃs tān eva prapedire",
    "GE09ram_07_u:5497": " 7.100.019c tathoktavati deveśe gopratāram upāgatāḥ",
    "GE09ram_07_u:5498": " 7.100.020a bhejire sarayūṃ sarve harṣapūrṇāśruviklavāḥ",
    "GE09ram_07_u:5499": " 7.100.020c avagāhya jalaṃ yo yaḥ prāṇī hy āsīt prahṛṣṭavat",
    "GE09ram_07_u:5500": " 7.100.021a mānuṣaṃ deham utsṛjya vimānaṃ so 'dhyarohata",
    "GE09ram_07_u:5501": " 7.100.021c tiryagyonigatāś cāpi saṃprāptāḥ sarayūjalam",
    "GE09ram_07_u:5502": " 7.100.022a divyā divyena vapuṣā devā dīptā ivābhavan",
    "GE09ram_07_u:5503": " 7.100.022c gatvā tu sarayūtoyaṃ sthāvarāṇi carāṇi ca",
    "GE09ram_07_u:5504": " 7.100.023a prāpya tat toyavikledaṃ devalokam upāgaman",
    "GE09ram_07_u:5505": " 7.100.023c devānāṃ yasya yā yonir vānarā ṛṣka rākṣasāḥ",
    "GE09ram_07_u:5506": " 7.100.024a tām eva viviśuḥ sarve devān nikṣipya cāmbhasi",
    "GE09ram_07_u:5507": " 7.100.024c tathā svargagataṃ sarvaṃ kṛtvā lokagurur divam",
    "GE09ram_07_u:5508": " 7.100.025a jagāma tridaśaiḥ sārdhaṃ hṛṣṭair hṛṣṭo mahāmatiḥ"
}