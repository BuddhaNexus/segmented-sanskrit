{
    "GSD36mvir_sau:0": " śrīgaṇeśāya namaḥ /",
    "GSD36mvir_sau:1": " atha vīramitrodayasya samayaprakāśaḥ /",
    "GSD36mvir_sau:2": " kopāṭopanaṭatsaṭodbhaṭamaṭadbhrūbhīṣaṇabhrūkuṭi",
    "GSD36mvir_sau:3": " bhrāmyadbhairavadṛṣṭi nirbharanamaddarvīkarorvīdharam /",
    "GSD36mvir_sau:4": " nīrvāṇārivapurvipāṭavikaṭābhogatruṭaddhāṭaka-",
    "GSD36mvir_sau:5": " brahmāṇḍorukaṭāhakoṭi nṛhareravyādapūrvaṃ vapuḥ // 1 //",
    "GSD36mvir_sau:6": " saṭāgravyagrendusravadamṛtabinduprativalan-",
    "GSD36mvir_sau:7": " mahādaityārambhamphuritagurusaṃrambharabhasaḥ /",
    "GSD36mvir_sau:8": " lihannāśācakraṃ hutavahaśikhāvadrasanayā",
    "GSD36mvir_sau:9": " nṛsiṃho raṃhobhirdamayatu madaṃho madakalam // 2 //",
    "GSD36mvir_sau:10": " saṃsāradhvaṃsikaṃsapramukhasuraripuprāṃśuvaśāvatasabhraṃśī vaṃśīdharo vaḥ pracurayatu ciraṃ śaṃ sa rādhāriraṃsī /",
    "GSD36mvir_sau:11": " yaccūḍārūḍhagūḍhāsmatamadhuramukhāmbhojaśobāṃ didṛkṣurguñjābhiḥ sānurāgālikānakaṭanaṭaccandrakavyaktacakṣuḥ // 3 //",
    "GSD36mvir_sau:12": " līlābhrāntivisarpadamvaratayā vyagrāddhakāntaṃ padanyāsanyañcadudañcadadrivasudhābhogīndrakūrmādhipam /",
    "GSD36mvir_sau:13": " phūtkārasphuradutpatatphaṇikulaṃ riṅgajjaṭātāḍanadhmātavyomagabharidundubhi naṭannavyātsa vo dhūrjjaṭiḥ // 4 //",
    "GSD36mvir_sau:14": " kumbhodbhrāntamadhuvratāvalivalaṭjhaṅkārakolāhalaiḥ śuṇḍāsphālanavihvalaiḥ stuta iva vyālairviyatplāvibhiḥ /",
    "GSD36mvir_sau:15": " majjatkumbhamahāvagāhanakṛtārambho mahāmbhonidhau herambaḥ kurutāṃ kṛtāmbarakarālambaściraṃ vaḥ śivam // 5 //",
    "GSD36mvir_sau:16": " samantātpaśyantī samasamayameva tribhuvanaṃ",
    "GSD36mvir_sau:17": " tribhirnnaitrairdderbhirdaśabhirapi pāntī daśa diśaḥ /",
    "GSD36mvir_sau:18": " dadhānā pārīndropari caraṇamekaṃ parapadā",
    "GSD36mvir_sau:19": " hatārirvo hanyānmahiṣamathanī mohamahiṣam // 6 //",
    "GSD36mvir_sau:20": " vāmān bhindannavāmān bhuvamanu sukhayanpūrayannarthikāmān",
    "GSD36mvir_sau:21": " śrīmān bhīmānukārī bahalabalabharairmedinīmallanāmā /",
    "GSD36mvir_sau:22": " āsīdāsīviṣendradyutidhavalayaśā bhūpacakrāvatasaḥ",
    "GSD36mvir_sau:23": " sīkāśīrājavaṃśe vidhuriva jaladhau sarvabhūsārvabhaumaḥ // 7 //",
    "GSD36mvir_sau:24": " saṅgrāmagrāmakāmo nirupamamahimā sattvaviśrāmadhāma",
    "GSD36mvir_sau:25": " krāmannevāricakraṃ mihira iva tamo vikramorukrameṇa /",
    "GSD36mvir_sau:26": " sārairmerorudārairapara iva girirmedinīmallanena",
    "GSD36mvir_sau:27": " prakhyātaḥ kṣoṇicakra samajani nupātirmedinīmallanāmā // 8 //",
    "GSD36mvir_sau:28": " niryadbhistarjjayadbhirvidhumiva jagatīmarjjunābhairyaśobhiḥ",
    "GSD36mvir_sau:29": " sampūryāvāryavīryo viśikhavitaraṇairarjjuno durjjanānām /",
    "GSD36mvir_sau:30": " sāmrājyopārjjarnaśrīragaṇitaguṇabhūrarjjunaprāṃśubāhur-",
    "GSD36mvir_sau:31": " nāmnābhūdarjjuno 'smānnarapatiratulo medinīmallabhūpāt // 9 //",
    "GSD36mvir_sau:32": " buddhiḥ śuddhimatī kṣamā nirupamā vidyānavadyā mano",
    "GSD36mvir_sau:33": " gāmbhīryaikaniketanaṃ vitaraṇe dīnārtinirdāraṇam /",
    "GSD36mvir_sau:34": " āsīdarjjunabhūpatervidadheto vidrāvaṇe vidviṣāṃ",
    "GSD36mvir_sau:35": " bhūmīnāmavanaṃ ca kāraṇaguṇātkāryaṃ yaśo 'pyarjjunam // 10 //",
    "GSD36mvir_sau:36": " tasmādāvirabhūtprabhūtamahimā bhūmapiterarjjunā-",
    "GSD36mvir_sau:37": " tsaujanyaikanidhirguṇairanavadhirlāvaṇyavārāṃnidhiḥ /",
    "GSD36mvir_sau:38": " bhindan durjanamarjjayan bahuyaśaḥ prauḍhapratāpodayair-",
    "GSD36mvir_sau:39": " durjeyo malakhānanāma nikhilakṣmāmaṇḍalākhaṇḍalaḥ // 11 //",
    "GSD36mvir_sau:40": " yasmin śāsati nītibhiḥ kṣitimimāṃ nirvairamāsījjagatpārīndreṇa samaṃ karīndrarabhasārambho 'pi sambhāvitaḥ /",
    "GSD36mvir_sau:41": " śyenaḥ krīḍati kautukī sma vihagaiścikrīḍa nakrairjhaṣaḥ kiṃ vānyadgahane 'bhavatsaha mṛgaiḥ śārdūlavikrīḍitam // 12 //",
    "GSD36mvir_sau:42": " himaviśadayaśo 'bhiśobhitāśo mahimatirohitavāridhiprabhāvaḥ /",
    "GSD36mvir_sau:43": " samajani malakhānataḥ pratāpaistrijagati rudra iva pratāparudraḥ // 13 //",
    "GSD36mvir_sau:44": " śuci dhanamarthiṃni sahasā yaśasā samamānane guṇo jagataḥ /",
    "GSD36mvir_sau:45": " putre bhūrabhidadhre ceto rudre pratāparudreṇa // 14 //",
    "GSD36mvir_sau:46": " jātaḥ pratāparudrātsasamudrāṃ pālayannavanīm /",
    "GSD36mvir_sau:47": " kṛtaripukānanadāho madhukarasāhau mahīpatiḥ śuśubhe // 15 //",
    "GSD36mvir_sau:48": " pṛthuḥ puṇyābhogairvihitahitayogairanudayatkhalāyogairyogaiḥ kṛtasukatiyogairapi guruḥ /",
    "GSD36mvir_sau:49": " bhujastambhālambāsaśayitaviśvambharatayā babhau prauḍhotsāhaḥ sa madhukarasāhaḥ kṣitipatiḥ // 16 //",
    "GSD36mvir_sau:50": " prajāgaṇarujāpaho dyutimahodayāviṣkṛtaḥ",
    "GSD36mvir_sau:51": " sudhāṃśuriva māṃsalo rasabharaiḥ sabhārañjanaḥ /",
    "GSD36mvir_sau:52": " pradīptakumudāvalirdvijapatiśca nakṣatrapo",
    "GSD36mvir_sau:53": " nṛpo jayati satkṛpo madhukaraḥ kṛtāritrapaḥ // 17 //",
    "GSD36mvir_sau:54": " vinyasya vīrasiṃhe bhūpatisiṃhe mahībhāram /",
    "GSD36mvir_sau:55": " jñānānalamaladāho madhukarasāho divaṃ bheje // 18 //",
    "GSD36mvir_sau:56": " antargambhīratāndhūkṛtaripunivaho nṛtyasaṅgītaraṅgī /",
    "GSD36mvir_sau:57": " sanmātaṅgī turaṅgī dharaṇipatirabhūdvīrasiṃho nṛsiṃhaḥ // 19 //",
    "GSD36mvir_sau:58": " amuṣya prasthāne sati sapadi nānebhanivahairihaiko 'pi dveṣī na khalu raṇaśeṣī samajani /",
    "GSD36mvir_sau:59": " paraṃ tasthau duḥstho gahanakuharastho 'pi bhayataḥ kṣipannuccairdikṣu bhramitacakitaṃ cakṣurabhitaḥ // 20 //",
    "GSD36mvir_sau:60": " dānaṃ kalpamahīruhopari yaśaḥ kṣīrodanīropari prajñā śakrapurohitopari mahāsāro 'pi merūpari /",
    "GSD36mvir_sau:61": " dāvāgnerupari pratāpagarimā kāmopari śrīrabhṛtsiṃhātikramavīrasiṃhanṛpateḥ kiṃ kiṃ na kasyopari // 21 //",
    "GSD36mvir_sau:62": " dānairarthinamarthanāvirahiṇaṃ pratyarthinaṃ ca kṣaṇātkurvāṇe sati vīrasiṃhanikhilakṣmāmaṇḍalākhaṇḍale /",
    "GSD36mvir_sau:63": " kāmaṃ cetasi kāmadhenuratanotkalpadrumaḥ kalpitaṃ moghībhūtajaniḥ samāśritakhaniścintāṃ ca cintāmaṇiḥ // 22 //",
    "GSD36mvir_sau:64": " bhrāmaṃbhrāmamasambhramaṃ trijagatīvakrāṇi cakre cirāccāraṃ śīlitaviṣṇupādapadavībrahmāṇḍabhāṇḍopari /",
    "GSD36mvir_sau:65": " brahmāṇḍaṃ nijamaṇḍamaṇḍalamivācchādyaiva saivādhunā viśveṣāmapi yasya bhāsvarayaśohaṃsī vataṃsīyati // 23 //",
    "GSD36mvir_sau:66": " jalakaṇikāmiva jaladhiṃ kaṇamiva kanakācalaṃ manute /",
    "GSD36mvir_sau:67": " nṛpasiṃhavīrasiṃho vitaraṇaraṃho yadā tanute // 24 //",
    "GSD36mvir_sau:68": " yadā bhavati kuṇḍalīkṛtamahādhanurmaṇḍalastadā nayanatāṇḍavatrujitakhāṇḍavaḥ pāṇḍavaḥ /",
    "GSD36mvir_sau:69": " manovitaraṇotsukaṃ vahati vīrasiṃho yadā tadā punarudāradhīrayamavarṇi karṇo janaiḥ // 25 //",
    "GSD36mvir_sau:70": " śauryaudāryagabhīratādhṛtidayādānādinānāguṇānurvīdurvahabhāravatyahipatisparddhāladoḥśālini /",
    "GSD36mvir_sau:71": " saṃyojyaiva juhārasiṃhadharaṇīdhaureyacūḍāmaṇau majjan brahmaṇi vīrasiṃhasukṛtī tasthau svayaṃ nirguṇaḥ // 26 //",
    "GSD36mvir_sau:72": " nadyaḥ svādujalā drumāśca suphalā bhūrurvarā bhūsurā vedadhvānavidhūyamānaduritā lokā viśokā babhuḥ /",
    "GSD36mvir_sau:73": " rājannītinirītirīti pitarīvorvīmimāṃ śāsati śrīddhīrajuhārasiṃhanṛpatau bhrūbhaṅgabhagnadviṣi // 27 //",
    "GSD36mvir_sau:74": " saṅgarāmotkaṭatāṇḍavodbhaṭabhaṭairārabdhahelāhaṭhaiścaṇḍāḍambarapūritāmbarataṭakṣīrābdhigodhrāvaṭaiḥ /",
    "GSD36mvir_sau:75": " bhūbhṛtsiṃhajuhārasiṃhadharaṇījāneḥ prayāṇe raṇe śauryaudāryadhano 'pi ko nu dharaṇīcakre na cakre bhayam // 28 //",
    "GSD36mvir_sau:76": " tāvadvīragabhīrahuṃkṛtiravastāvadgajāḍambarastāvattuṅgaturaṅgariṅgaṇacamatkāraścamūnāmapi /",
    "GSD36mvir_sau:77": " tāvattoyamahāmahībhṛdaṭavīdurgagraho vidviṣāṃ yāvannaiva juhārasiṃhanṛpatiryuddhāya baddhotsavaḥ // 29 //",
    "GSD36mvir_sau:78": " ayaṃ yadi mahāmanā vitaraṇāya dhatte dhiyaṃ bhiyaṃ kanakabhūdharo 'ñcati hiyaṃ ca karṇo 'ṭati /",
    "GSD36mvir_sau:79": " dadhīcirapacīyate baliralīkarūpāyate tadātimalināyate sa kila kalpabhūmīruhaḥ // 30 //",
    "GSD36mvir_sau:80": " prāsādāgataḍāganāgamaṇibhūdānādinānātapaḥprāgalbhyena mahendracandravaruṇabrahmeśaviṣṇusthalī /",
    "GSD36mvir_sau:81": " prācaṇḍyana jitā mitā vasumatī kodaṇḍadorhaṇḍayor jāgarttīti juhārasiṃhanṛpateḥ kutra pratāpo na vā // 31 //",
    "GSD36mvir_sau:82": " brahmābhūccaturānanaḥ smaraharaḥ pañcānana ṣaṇmukhaḥ skando bhūpajuhārasiṃhayaśaso gānotsave 'tyutsukaḥ /",
    "GSD36mvir_sau:83": " tasyābhogamudīkṣya bhūdharanabhonadyastrilokī diśaḥ saptadvīpamayī mahī ca vidhinā vijñena nirvāhitāḥ // 32 //",
    "GSD36mvir_sau:84": " tuṅgatvādanavāpya daivatataroḥ puṣpāṇi sarvāḥ samaṃ",
    "GSD36mvir_sau:85": " śrīmadvīrajuhārasiṃhanṛpaterddānaṃ samānaṃ jaguḥ /",
    "GSD36mvir_sau:86": " vrīḍādurvahabhāranirbharanamadgrīve tu devadrume",
    "GSD36mvir_sau:87": " ślāghante sulabhāyamānakusu prāstaṃ bhūri devastriyaḥ // 33 //",
    "GSD36mvir_sau:88": " bhīmo yaḥ sahadeva eva pṛtanādurdharṣapārsvā lasan",
    "GSD36mvir_sau:89": " śrībhūmanikulaḥ sadājunamahākhyātiḥ kṣamāmaṇḍale /",
    "GSD36mvir_sau:90": " karṇaśrīḥ kṛtavarmabhīṣmaghaṭanāśauṭīryaduryodhano",
    "GSD36mvir_sau:91": " roṣādeṣa yudhisthiro yadi bhavetkaḥ syādamuṣyāgrataḥ // 34 //",
    "GSD36mvir_sau:92": " satkīrtigrāmadāmābharaṇabhṛtajagadvikramādityanāmā",
    "GSD36mvir_sau:93": " dhāmno bhūmnā mahimnā vighaṭitaripuṇā vikramopakrameṇa /",
    "GSD36mvir_sau:94": " suprāṃśuḥ pīvarāṃsaḥ pṛthubhujaparighastasya vaṃśāvataṃso",
    "GSD36mvir_sau:95": " viśvodañcatpraśaṃso guṇigaṇahadayānandano nandano 'bhūt // 35 //",
    "GSD36mvir_sau:96": " āśāpūrttiprakurvan karavitaraṇataḥ padminīprāṇabandhuḥ",
    "GSD36mvir_sau:97": " prodyaddivyāmbaraśrīḥ sphuṭamahimaruciḥ sarvadādhvastadoṣaḥ /",
    "GSD36mvir_sau:98": " jambhārāterihoccairacalasamudayātsuprabhātaprakāśī",
    "GSD36mvir_sau:99": " putro rājñaḥ pavitro racayati sudinaṃ vikramāditya eva // 36 //",
    "GSD36mvir_sau:100": " sārthākurvannirarthīkṛtasuraviṭapī cārthisārthaṃ nijārthair",
    "GSD36mvir_sau:101": " vyarthībhūtāripṛthvīpatiramaragurusparddhivarddhiṣṇubuddhiḥ /",
    "GSD36mvir_sau:102": " mānairyānādidānairbahuvidhaguṇibhirgīyate yaḥ sabhāyāṃ",
    "GSD36mvir_sau:103": " bhrātarjātaḥ sa bhūyaḥ sukavikulamude vikramāditya eva // 37 //",
    "GSD36mvir_sau:104": " dānaṃ dīnamanorathāvadhi raṇārambho 'rināśāvadhi",
    "GSD36mvir_sau:105": " krodho vāgavadhi pratāpayaśasoḥ panthā digantāvadhi /",
    "GSD36mvir_sau:106": " dākṣiṇyaṃ kṣitirakṣaṇāvadhi harau bhaktiśca jīvāvadhi",
    "GSD36mvir_sau:107": " vyāluptāvadhi vīravikramaraveḥ śreyaḥ paraṃ varddhate // 38 //",
    "GSD36mvir_sau:108": " hemādreḥ śriyamanyathaiva kurute cakre ca gaurīṃ tanuṃ kailāśopari śobhate paṭayati spaṣṭaṃ ca diṅmaṇḍalam /",
    "GSD36mvir_sau:109": " bhogīndraṃ na dadhe śrutau bala jaṭāgūḍhāṃ ca gaṅgāṃ vyadhāllokānāmayamīśvaro 'sya yaśasastvaiśvaryamujjṛmbhate // 39 //",
    "GSD36mvir_sau:110": " śrīgopācalamaulimaṇḍalamaṇiḥ śrīdūravārānvaye",
    "GSD36mvir_sau:111": " śrīhaṃsodayahaṃsapaṇḍita iti khyāto dvijādhīśvaraḥ /",
    "GSD36mvir_sau:112": " yaṃ lakṣmīśca sarasvatī ca vigatadvandvaṃ ciraṃ bhejatur-",
    "GSD36mvir_sau:113": " bhoktāraṃ rabhasātsamānamubhayoḥ sānnāḍhayamāḍhayaṃ guṇaiḥ // 40 //",
    "GSD36mvir_sau:114": " paṭu dikṣu vidikṣu kurvatīnāṃ naṭalīlāṃ sphuṭakīrttinarttakīnām /",
    "GSD36mvir_sau:115": " sphuradadhvaradhūmadhoraṇīha cyutaveṇīti janairamāni yasya // 41 //",
    "GSD36mvir_sau:116": " tato 'nala ivāraṇeratuladhāmabhūrbhūbhujāṃ",
    "GSD36mvir_sau:117": " śiromāṇaruromaṇirdharaṇināmavābhruvaḥ /",
    "GSD36mvir_sau:118": " rathī bahuguṇī dhanī bhuvi vanīpakaśrīkhanī",
    "GSD36mvir_sau:119": " ramāramaṇamiśraṇī paraśurāmamiśro 'jani // 42 //",
    "GSD36mvir_sau:120": " yenāgatva purā purārinagare vidyānavadyārjitā",
    "GSD36mvir_sau:121": " śrīcaṇḍīśvaramagnihotritilakaṃ labdhvā garīyogurum /",
    "GSD36mvir_sau:122": " śuddhā saiva mahodyamena bahudhā bhāntī bhavantī sthirā",
    "GSD36mvir_sau:123": " tadvaṃsyeṣu kiyanna kalpalatikevādyāpi sūte phalam // 43 //",
    "GSD36mvir_sau:124": " āsyāravindamanupāsya gurorapāsya",
    "GSD36mvir_sau:125": " lāsyaṃ caturmukhamukheṣu sahasvatīha /",
    "GSD36mvir_sau:126": " sālaṅkṛtiśca sarasā ca guṇānvitā ca",
    "GSD36mvir_sau:127": " yasyātanoti rasanopari tāṇḍavāni // 44 //",
    "GSD36mvir_sau:128": " aṅke lomalateva sīmani dṛśorekeva rekhāñcanī",
    "GSD36mvir_sau:129": " kastūrīmakarīva bhālaphalake dhāreva mūrdhnyālakī /",
    "GSD36mvir_sau:130": " ūrddhvaṃ bhṛṅgaparampareva kabarī saurabhyalobhākulā",
    "GSD36mvir_sau:131": " yasyaivādhvaradhūmadhoraṇirabhūdāśākuraṅgīdṛśaḥ // 45 //",
    "GSD36mvir_sau:132": " subhāsurayaśonidheḥ suniravadyavidyānidheḥ sucārukavitānidheḥ smṛtinidheḥ śrutiśrīnidheḥ /",
    "GSD36mvir_sau:133": " ayaṃ sukṛtagauravātparaśurāmamiśrāṅgaṇair anūnagarimā piturjagati mitramiśro 'jani // 46 //",
    "GSD36mvir_sau:134": " dharmārthaikaniketanaṃ vidhimayaṃ karmāvanīdarśanaṃ",
    "GSD36mvir_sau:135": " smṛtyambhojamahodayaṃ śrutimayaṃ śrīvīramitrodayam /",
    "GSD36mvir_sau:136": " drāksiddhīkṛtakāryasiddhiśatayā śrīvīrasiṃhājñayā",
    "GSD36mvir_sau:137": " tene viśvamude pure purabhidaḥ śrīmitramiśraḥ kṛtī // 47 //",
    "GSD36mvir_sau:138": " hārītagobhilaparāśaranāradādimunyuktamarthamakhilaṃ hṛdaye 'vadhārya /",
    "GSD36mvir_sau:139": " śrīvīrasiṃhanṛpadeśitamitramiśro vidvanmaṇiḥ prakurute samayaprakāśam // 48 //",
    "GSD36mvir_sau:140": " tatra kālaprakāśe tu kramo 'yamabhidhīyate /",
    "GSD36mvir_sau:141": " nityakālasvarūpaṃ prāvkālopādhirathoditaḥ //",
    "GSD36mvir_sau:142": " samvatsarāyanartūnāṃ krameṇātha vinirṇayaḥ /",
    "GSD36mvir_sau:143": " māsapakṣatithīnāṃ ca krameṇātha nirūpaṇam //",
    "GSD36mvir_sau:144": " sāmānyatastithīnāṃ ca grāhyāgrāhyavivecanam /",
    "GSD36mvir_sau:145": " pratipannirṇayātpascāt dvitīyāyā vinirṇayaḥ //",
    "GSD36mvir_sau:146": " tṛtīyānirṇayasyānte caturthīnirṇayaḥ smṛtaḥ /",
    "GSD36mvir_sau:147": " pañcamīnirṇayātpaścātṣaṣṭhīnirṇaya īritaḥ //",
    "GSD36mvir_sau:148": " saptamīnirṇayasyānte 'ṣṭamīsāmānyanirṇayaḥ /",
    "GSD36mvir_sau:149": " kṛṣṇajasmāṣṭamī paścādvistareṇa nirūpitā //",
    "GSD36mvir_sau:150": " navamīnirṇayo rāmanavamyāścātha nirṇayaḥ /",
    "GSD36mvir_sau:151": " mahānavamyāstadanu nirṇayaḥ samudīritaḥ //",
    "GSD36mvir_sau:152": " daśamīnirṇayaḥ paścādekādaśyā vinirṇayaḥ /",
    "GSD36mvir_sau:153": " dvādaśīnirṇayasyānte trayodaśyā viniscayaḥ //",
    "GSD36mvir_sau:154": " sāmānyataścaturdaśyā nirṇayo 'tha prakīrttitaḥ /",
    "GSD36mvir_sau:155": " narasiṃhacaturdaśyā nirṇayo 'tra prakīrttitaḥ //",
    "GSD36mvir_sau:156": " athātraiva prasaṅgena jayantīnāṃ viniścayaḥ /",
    "GSD36mvir_sau:157": " jyeṣṭhakārtikamāgheṣu caturdaśryā vinirṇayaḥ //",
    "GSD36mvir_sau:158": " śivarātriḥ pāraṇā ca tatrātha parikīrtitā /",
    "GSD36mvir_sau:159": " atha pañcadaśīkṛtye śrāvaṇīkṛtyanirṇayaḥ /",
    "GSD36mvir_sau:160": " uṣākarma prasaṅgena utsargasamayāstridhā //",
    "GSD36mvir_sau:161": " kārttike pañcadaśyāstu nirṇayastadanantaram /",
    "GSD36mvir_sau:162": " holikānirṇayaḥ parvanirṇayastadanantaram //",
    "GSD36mvir_sau:163": " grahaṇecaikabhakte ca nakte kālasya nirṇayaḥ /",
    "GSD36mvir_sau:164": " naktaikabhaktathoḥ prāptau nirṇayastadanantaram //",
    "GSD36mvir_sau:165": " ayācitasya nakṣatropavāsasyātha niścayaḥ /",
    "GSD36mvir_sau:166": " saṅkrāntinirṇayātpaścānmalamāso nirūpitaḥ //",
    "GSD36mvir_sau:167": " malamāse 'tha kṛtyānāmakṛtyānāṃ ca nirṇayaḥ /",
    "GSD36mvir_sau:168": " guruśukrādibālyādau kāryākāryavivecanam //",
    "GSD36mvir_sau:169": " śrāddhakāleṣvamāvāsyā aṣṭakānvaṣṭakā tathā /",
    "GSD36mvir_sau:170": " aṣṭakāpūrvadivaso vṛddhiḥ pakṣo 'sitastataḥ //",
    "GSD36mvir_sau:171": " āśvayukkṛṣṇapakṣaśca tatraiva bharaṇī tathā /",
    "GSD36mvir_sau:172": " trayodaśīcaturdaśyau krameṇeha nirūpite //",
    "GSD36mvir_sau:173": " prakīrṇakaśrāddhakālāḥ kāmyaśrāddhadinaṃ tataḥ /",
    "GSD36mvir_sau:174": " yugādyāśca yugāntāśca tato manvantarādayaḥ //",
    "GSD36mvir_sau:175": " kalpādyā vyatipātaśca vaidhṛtiścāvamaṃ dinam /",
    "GSD36mvir_sau:176": " navānnaśrāddhakālaśca navaśrāddhadinaṃ tataḥ /",
    "GSD36mvir_sau:177": " pretapiṇḍasya kālaśca tadante parikīrttitaḥ",
    "GSD36mvir_sau:178": " pātheyaśrāddhakālaśca prāyaṇottaramīritaḥ //",
    "GSD36mvir_sau:179": " asthisañcaṃyane kālo dāne pretodakasya ca",
    "GSD36mvir_sau:180": " daśādamadhye darśasya pāte pretakriyā tataḥ //",
    "GSD36mvir_sau:181": " ṣoḍaśaśrāddhakālāśca tadanantaramīritāḥ /",
    "GSD36mvir_sau:182": " tithidvaiye pārvaṇādiśrāddhanirṇaya īritaḥ //",
    "GSD36mvir_sau:183": " lakṣaṇaṃ cāparāhṇādeḥ kutapasya nirūpaṇam /",
    "GSD36mvir_sau:184": " śrāddhavelāpiṇḍadānaniṣiddhasamayāstataḥ //",
    "GSD36mvir_sau:185": " prakīrṇakālāḥ pratipadādyā puṇyatithistataḥ /",
    "GSD36mvir_sau:186": " nakṣatravārādivaśātpuṇyāśca tithayastataḥ //",
    "GSD36mvir_sau:187": " ataḥ paraṃ niśāyāṃ tu kṛtyākṛtyavivecanam /",
    "GSD36mvir_sau:188": " catuṣpathasya sevāyā niṣedhastadanantaram //",
    "GSD36mvir_sau:189": " varjjanīyāni coktāni tithikālviśeṣayoḥ /",
    "GSD36mvir_sau:190": " parvakṛtyaṃ yugadharmā yugavarjvāni cāpyatha //",
    "GSD36mvir_sau:191": " kalidharmāḥ kalivarjyānyathoktāni viśeṣataḥ /",
    "GSD36mvir_sau:192": " dīkṣākālastatastasyāpavādaḥ parikīrttitaḥ //",
    "GSD36mvir_sau:193": " nāmakī ttanakālaścādhānakālāstataḥ param /",
    "GSD36mvir_sau:194": " paśoḥ kālastataḥ kālaścāturmāsyeṣṭisāmayoḥ //",
    "GSD36mvir_sau:195": " evamatra viśeṣeṇa mitramiśreṇa sūriṇā /",
    "GSD36mvir_sau:196": " smṛtīḥ sarvāḥ samālokya samayo 'tra nirūpitaḥ //",
    "GSD36mvir_sau:197": " tatra tāvatkālasadbhāve pramāṇāni śrutyādīni /",
    "GSD36mvir_sau:198": " tathāhi /",
    "GSD36mvir_sau:199": " tasmātkāla eva dadyātkāle na dadyāditi ṛgvedaśrutiḥ /",
    "GSD36mvir_sau:200": " atra kāla ityatra yathākramaṃ vihite pratiṣiddhe ityadhyāhāraḥ /",
    "GSD36mvir_sau:201": " “taṃ kāle kāla āgate yajata“iti yajuḥ /",
    "GSD36mvir_sau:202": " tathā, “samvatsaramāsādikāla āgate 'vijāyata“iti ca /",
    "GSD36mvir_sau:203": " “ahameva kālo nāhaṃ kālasya“iti ca /",
    "GSD36mvir_sau:204": " “kāca sandhyā kaścasandhyāyāḥ kāla“iti sāmavedaḥ /",
    "GSD36mvir_sau:205": " “kālaṃ kāla vibhaktiṃ ca“iti manusmṛtiḥ /",
    "GSD36mvir_sau:206": " “śrāddhakālāḥ prakīrttatā“iti yājñavalkyaḥ /",
    "GSD36mvir_sau:207": " tathā dhāraṇādhyānasamādhitrayarūpātsaṃyamaviśeṣādyogino 'tītādikālaṃ pratyakṣataḥ paśryantīti yogaśāstre pratyakṣamapi mānamuktam /",
    "GSD36mvir_sau:208": " sukhamahamasvāpsaṃ na kiñcidavediṣamiti suptotthitasmaraṇānyathānu papattikalpitaṃ sākṣipratyakṣamapi pramāṇamityaupaniṣadāḥ /",
    "GSD36mvir_sau:209": " sarvendriyavedya iti jaiminīyāḥ /",
    "GSD36mvir_sau:210": " anādireṣa bhagavān kālo 'nanto 'jaraḥ paraḥ /",
    "GSD36mvir_sau:211": " iti purāṇamapi mānam /",
    "GSD36mvir_sau:212": " tasmādasti kālaḥ /",
    "GSD36mvir_sau:213": " sa dvividhaḥ akhaṇḍaḥ sakhaṇḍaśca /",
    "GSD36mvir_sau:214": " ādya īśvarādbhinna iti tārkikāḥ /",
    "GSD36mvir_sau:215": " abhinna iti vedāntino navī-natārkikāśca /",
    "GSD36mvir_sau:216": " īśvārabhede--",
    "GSD36mvir_sau:217": " śrutiḥ, sa viśvakṛdviśvavidātmayonirjñaḥ kālakālo guṇī sarvavidyaḥ /",
    "GSD36mvir_sau:218": " pradhānakṣetrajñapāterguṇeśaḥ sesāramohasthitibandhahetuḥ //",
    "GSD36mvir_sau:219": " iti /",
    "GSD36mvir_sau:220": " kālakālaḥ = janyasya samvatsarādirūpasya kālasyākalanāt /",
    "GSD36mvir_sau:221": " viṣṇudharmottare 'pi--",
    "GSD36mvir_sau:222": " anādinidhanaḥ kālo rudraḥ saṅkarṣaṇaḥ smṛtaḥ /",
    "GSD36mvir_sau:223": " kalanātsarvabhūtānāṃ sa kālaḥ parikīrttitaḥ //",
    "GSD36mvir_sau:224": " karṣaṇātsarvabhūtānāṃ sa tu saṅkarṣaṇaḥ smṛtaḥ /",
    "GSD36mvir_sau:225": " sarvabhūtaśamitvācca sa tu rudraḥ prakīrttitaḥ //",
    "GSD36mvir_sau:226": " anādinidhanatvena sa mahānparameśvaraḥ /",
    "GSD36mvir_sau:227": " iti /",
    "GSD36mvir_sau:228": " [saṃvatsaranirṇaya]",
    "GSD36mvir_sau:229": " etena paratvāparatvābhyāmanumāne ākāśādau vinigamakābhāvādatiriktakālasiddhirityapāstaṃ śrutereva vinigamakatvāt /",
    "GSD36mvir_sau:230": " etacca yathātathāstu /",
    "GSD36mvir_sau:231": " nāsya kālasyādṛṣṭārthasmaraṇādanyaḥ karmaṇyupayoga iti na nirūpyate /",
    "GSD36mvir_sau:232": " saṃvatsarādirūpastu sūryādigatyavacchinnaḥ karmaṇi“porṇamāsyāṃ paurṇamāsyā yajet” “deśe kāla upāyena“ityādiśrutismṛtibhiradhikaraṇatvena viniyuktatvādvicāryate",
    "GSD36mvir_sau:233": " sūryādigatiparicchedyatvaṃ coktam--viṣṇudharmottare tasya sūkṣmātisūkṣmasya tathātimahato dvijāḥ/ /",
    "GSD36mvir_sau:234": " mānasaṅkhyā budhairjñeyā grahagatyanusārataḥ //",
    "GSD36mvir_sau:235": " iti /",
    "GSD36mvir_sau:236": " pratyakṣopalabhyamānanimeṣādikriyāparicchedaśca tatraiva--",
    "GSD36mvir_sau:237": " labvakṣarasamā mātrā nimeṣaḥ parikīrttitaḥ /",
    "GSD36mvir_sau:238": " ataḥ sūkṣmataraḥ kālo nopalabhyo bhṛgūttama/ //",
    "GSD36mvir_sau:239": " nopalabhyaṃ yathā dravyaṃ susūkṣmaṃ paramāṇutaḥ /",
    "GSD36mvir_sau:240": " dvau nimeṣau truṭirjñeyā prāṇo daśa truṭiḥ smṛtaḥ //",
    "GSD36mvir_sau:241": " vināḍikā tu ṣaṭ prāṇāstatṣaṣṭayā nāḍikā smṛtā /",
    "GSD36mvir_sau:242": " ahorātraṃ tu tatśaṭayā nityameva prakīrttitam //",
    "GSD36mvir_sau:243": " triṃśanmuhūrtāsca tathā ahorātreṇa kīrttitāḥ /",
    "GSD36mvir_sau:244": " tatra pañcadaśa proktā rāma/",
    "GSD36mvir_sau:245": " nityaṃ divācarāḥ //",
    "GSD36mvir_sau:246": " tathā pañcadaśa proktā rāma/",
    "GSD36mvir_sau:247": " nityaṃ niśācarāḥ /",
    "GSD36mvir_sau:248": " uttarāṃ tu yadā kāṣṭhāṃ kramādākramate raviḥ //",
    "GSD36mvir_sau:249": " tathā tathā bhavedvṛddhirdivasasya mahābhuja/ /",
    "GSD36mvir_sau:250": " divasaśca yathā rāma/",
    "GSD36mvir_sau:251": " vṛddhiṃ samadhigacchati //",
    "GSD36mvir_sau:252": " tadāśritamuhūrtānāṃ tathā vṛddhiḥ prakīrttitā /",
    "GSD36mvir_sau:253": " ityādi /",
    "GSD36mvir_sau:254": " tatra śrutau nimeṣādikālānāṃ saṃvatsarāvayavatvenoktatvādavayavirūpaḥ saṃvatsaraḥ pradhānatvādvicāryate /",
    "GSD36mvir_sau:255": " saṃvatsaro nāma samyagvasantyayanartumāsapakṣatithyādayo 'sminniti vyutpattyā“dvādaśa",
    "GSD36mvir_sau:256": " māsāḥ saṃvatsara“itiśruteśca dvādaśamāsātmakaḥ kālaviśeṣaḥ /",
    "GSD36mvir_sau:257": " sa pañcavidhaḥ /",
    "GSD36mvir_sau:258": " saurabārhaspatyasāvanacāndranākṣatrabhedāt /",
    "GSD36mvir_sau:259": " tathā ca jyotiḥśāstre--",
    "GSD36mvir_sau:260": " saurabṛhaspatisāvanaśaśadharanākṣatrikāḥ krameṇa syuḥ /",
    "GSD36mvir_sau:261": " mātulapātālātulavimalavarāṅgāni vatsarāḥ kramaśaḥ //",
    "GSD36mvir_sau:262": " iti /",
    "GSD36mvir_sau:263": " asyārthaḥ /",
    "GSD36mvir_sau:264": " gaṇakaprasiddhyā kaṭapayā vargāḥ /",
    "GSD36mvir_sau:265": " śuddhasvaraḥ śūnyārthaḥ /",
    "GSD36mvir_sau:266": " tatra vargākṣarasahkhayayāṅkasaṅgrahaḥ /",
    "GSD36mvir_sau:267": " tena mātuletyatra pavargātpañcamena makāreṇa pañcasaṅkhyā labhyate ṭabargaṣaṣṭhena takāreṇa ṣaṭsaṅkhayā /",
    "GSD36mvir_sau:268": " yavargatṛtīyena lakāreṇa tritvasaṅkhayā /",
    "GSD36mvir_sau:269": " evaṃ cāṅkānāṃ vāmato gatiriti prakāreṇa melane sāvanadinānāṃ pañcaṣaṣṭayadhikaśatatrayaṃ saurasaṃvatsaro bhavati /",
    "GSD36mvir_sau:270": " evaṃ pātālaśabda ekaṣaṣṭayadhikaśatatrayasaṅkhyāmācaṣṭe /",
    "GSD36mvir_sau:271": " tāvatsūryodayaparimito bahispatyaḥ saṃvatsaraḥ /",
    "GSD36mvir_sau:272": " evamatulaśabdaḥ ṣaṣṭhyadhikaśatatrayasaṅkhayāmāha /",
    "GSD36mvir_sau:273": " tāvatsūryodayaparimitassāvanaḥ savatsaraḥ /",
    "GSD36mvir_sau:274": " eve vimalaśabdaḥ catuṣpañcāśadadhikaśatatrayasaṅkhyāmācaṣṭe /",
    "GSD36mvir_sau:275": " tāvatsūryodayaparimitaścāndraḥ /",
    "GSD36mvir_sau:276": " eva varāṅgaśabdaścaturviṃśatyadhikaśatatrayasaṅkhyāmāha tāvatsūryodayaparimito nākṣatraḥ saṃvatsara iti /",
    "GSD36mvir_sau:277": " nanvadhikamāsavānsaṃvatsaraḥ kathaṃ dvādaśamāsātmako 'dhimāsasya trayodaśatvāditi cet, na /",
    "GSD36mvir_sau:278": " “ṣaṣṭayā tu divasairmāsaḥ kathito bādarāyaṇaiḥ /",
    "GSD36mvir_sau:279": " itivacanāt ṣaṣṭidivasātmakasyaikamāsatvena dvādaśasaṅkhyānapāyāt /",
    "GSD36mvir_sau:280": " “asti trayodaśo māsa“iti śrutistu trayodaśadarśāntatvenetyadoṣaḥ /",
    "GSD36mvir_sau:281": " ye tu prabhavādiṣaṣṭisaṃvatsarāḥ te bārhaspatyasyaiva bhedāḥ /",
    "GSD36mvir_sau:282": " māghaśuklaṃ samārabhya candrākārai vāsavarkṣagau /",
    "GSD36mvir_sau:283": " jīvayuktau yadā syātāṃ ṣaṣṭyabdādistadā smṛtaḥ //",
    "GSD36mvir_sau:284": " iti viṣṇudharmokteḥ /",
    "GSD36mvir_sau:285": " te ca--",
    "GSD36mvir_sau:286": " prabhavo vibhavaḥ śuklaḥ pramodo 'tha prajāpatiḥ /",
    "GSD36mvir_sau:287": " aṅgirāḥ śrīmukho bhāvo yuvā dhāteśvarastathā //",
    "GSD36mvir_sau:288": " bahudhānyaḥ pramāthī ca vikramo 'tha vṛṣastathā /",
    "GSD36mvir_sau:289": " citrabhānuḥ subhānuśca tāraṇaḥ pārthivo vyayaḥ //",
    "GSD36mvir_sau:290": " sarvajitsarvadhārī ca virodhī vikṛtiḥ kharaḥ /",
    "GSD36mvir_sau:291": " nandano vijayaścaiva jayo manmathadurmukhau //",
    "GSD36mvir_sau:292": " hemalambo vilambaśca vikārī śārvarī plavaḥ /",
    "GSD36mvir_sau:293": " śubhakṛcchobhanaḥ krodhī viśvāvasuparābhavau //",
    "GSD36mvir_sau:294": " plavaṅgaḥ kīlakaḥ saumyaḥ sādhāraṇavirodhakṛt /",
    "GSD36mvir_sau:295": " paridhāvī pramādī ca ānando rākṣaso 'nalaḥ //",
    "GSD36mvir_sau:296": " piṅgalaḥ kālayuktaśca siddhārtho raudradurmatī /",
    "GSD36mvir_sau:297": " dundubhī rūdhirodgārī raktākṣī krodhanaḥ kṣayaḥ //",
    "GSD36mvir_sau:298": " iti /",
    "GSD36mvir_sau:299": " ete prabhavādayaścāndrā apīti mādhavaḥ /",
    "GSD36mvir_sau:300": " mīnādisthe meṣādisthe vā sūrye saurasaṃvatsarārambhaḥ /",
    "GSD36mvir_sau:301": " bṛhaspatimadhyamarāśibhogena bārhaspatyārambhaḥ /",
    "GSD36mvir_sau:302": " yatkiñciddivasamārabhya yatkiñcithimārabhya vā cāndrārambhaḥ /",
    "GSD36mvir_sau:303": " yatkiñcinnakṣatrādimārabhya sāvanārambhaḥ /",
    "GSD36mvir_sau:304": " athaiṣāṃ viniyogaḥ /",
    "GSD36mvir_sau:305": " tatra cāndrasya tilakavratābdikaśrāddhādāvupayogaḥ /",
    "GSD36mvir_sau:306": " tilakavratamuktam--",
    "GSD36mvir_sau:307": " bhaviṣyapurāṇe:",
    "GSD36mvir_sau:308": " vasante kiṃśukāśokaśobhite pratipattithiḥ /",
    "GSD36mvir_sau:309": " śuklā tasyāṃ prakurvīta snānaṃ niyamamāsthitaḥ //",
    "GSD36mvir_sau:310": " lalāṭapaṭṭe tilakaṃ kuryāccandanapaṅkajam /",
    "GSD36mvir_sau:311": " tataḥ prabhṛtyanudinaṃ tilakālaṅkṛtaṃ mukham //",
    "GSD36mvir_sau:312": " vidhāryaṃ vatsaraṃ yāvacchaśineva nabhastalam /",
    "GSD36mvir_sau:313": " iti /",
    "GSD36mvir_sau:314": " atra pratipattithāvupakramavidhānādasya vratasya cāndrasaṃvatsarasādhyatvāvagatiḥ /",
    "GSD36mvir_sau:315": " ābdike tu brahmasiddhānte--",
    "GSD36mvir_sau:316": " pratisaṃvatsaraśrāddhe māsaścāndramasaḥ smṛtaḥ /",
    "GSD36mvir_sau:317": " iti /",
    "GSD36mvir_sau:318": " sujanmādivrate sauraḥ /",
    "GSD36mvir_sau:319": " viṣṇudharmottare--",
    "GSD36mvir_sau:320": " bhagavankarmaṇā kena tiryagyonau na jāyate /",
    "GSD36mvir_sau:321": " ityupakramya--",
    "GSD36mvir_sau:322": " meṣasaṅgakramaṇe bhānoḥ sopavāso narottamaḥ //",
    "GSD36mvir_sau:323": " ityādinā vratasvarūpamabhidhāya--",
    "GSD36mvir_sau:324": " vrataṃ caran vatsarametadiṣṭaṃ mleccheṣu tiryakṣu na cāpi janma /",
    "GSD36mvir_sau:325": " ityupasaṃhārāt /",
    "GSD36mvir_sau:326": " evaṃ yatra saṅkrāntipuraskāreṇa karmāṇyuktvā“saṃvatsaraṃ prakurvīta“ityuktistatra saṃvatsaraḥ sauro grāhyaḥ /",
    "GSD36mvir_sau:327": " “brahmahā dvādaśābdaṃ caret“ityādiprāyaścittādau sāvanaḥ /",
    "GSD36mvir_sau:328": " āyurdāyavibhāgaśca prāyaścittakriyā tathā /",
    "GSD36mvir_sau:329": " sāvanenaiva kartavyā śatrūṇāṃ cāpyupāsanā //",
    "GSD36mvir_sau:330": " itijyotirgargokteḥ /",
    "GSD36mvir_sau:331": " bārhaspatyasya tu yavadānādau--",
    "GSD36mvir_sau:332": " saṃvatsare tu dādṝṇāṃ tiladānaṃ mahāphalam /",
    "GSD36mvir_sau:333": " paripūrve tathā dānaṃ yavānāṃ dvijasattama/ //",
    "GSD36mvir_sau:334": " idāpūrve ca vasrāṇāṃ dhānyānāṃ cānupūrvake /",
    "GSD36mvir_sau:335": " itpūrve rajatasyāpi dānaṃ proktaṃ mahāphalam //",
    "GSD36mvir_sau:336": " iti viṣṇudharmokteḥ /",
    "GSD36mvir_sau:337": " atra samparītyādi vatsaraśabdasyādiḥ /",
    "GSD36mvir_sau:338": " tena saṃvatsaraparivatsaretyādipañcanāmakā vatsarā uktā bhavanti /",
    "GSD36mvir_sau:339": " eteṣāṃ pañcakasya yugamiti saṃjñā /",
    "GSD36mvir_sau:340": " tathā ca prabhavādi prakṛtya--",
    "GSD36mvir_sau:341": " brahmavaivarta,--",
    "GSD36mvir_sau:342": " saṃvatsarastu prathamo dvitīyaḥ parivatsaraḥ /",
    "GSD36mvir_sau:343": " idāvatsarastṛtīyaścaturthaścānuvatsaraḥ //",
    "GSD36mvir_sau:344": " idvatsaraḥ pañcamastu kālastu yugasaṃjñakaḥ /",
    "GSD36mvir_sau:345": " iti /",
    "GSD36mvir_sau:346": " bārhaspatya eva kadācilluptasaṃvatsara ityabhidhīyate /",
    "GSD36mvir_sau:347": " tathāca--",
    "GSD36mvir_sau:348": " vasiṣṭhaḥ:",
    "GSD36mvir_sau:349": " sahajāṃ gatimāsādya yadyatīcārago guruḥ /",
    "GSD36mvir_sau:350": " avaśiṣṭaṃ pūrvarāśiṃ nāyāsyatyupabhuktaye //",
    "GSD36mvir_sau:351": " antarbhāvyopabhuktāṃśaṃ vakrānantaritaṃ tadā /",
    "GSD36mvir_sau:352": " māsairdvādaśabhirluptasaṃvatsara itīritaḥ //",
    "GSD36mvir_sau:353": " sahajāṃ = vakrātīcārabhinnām /",
    "GSD36mvir_sau:354": " tathācāyamarthaḥ /",
    "GSD36mvir_sau:355": " yadyatīcārago guruḥ pūrvarāśyavaśiṣṭāṃśānāṃ bhogārthaṃ svābhāvikagatimāsthitaḥ punastaṃ",
    "GSD36mvir_sau:356": " rāśiṃ naiti tadopabhuktāṃśamaticārabhuktāṃśam antarbhāṃvyārabhya taddinaprabhṛtītiyāvat",
    "GSD36mvir_sau:357": " dvādaśamāsaṃ luptasaṃvatsaro bhavatītyarthaḥ /",
    "GSD36mvir_sau:358": " asya kvacidapavādaḥ /",
    "GSD36mvir_sau:359": " meṣe jhaṣe vṛṣe kumbhe yadyatīcārago guruḥ /",
    "GSD36mvir_sau:360": " na tatra kālalopaḥ syādityāha bhagavānyamaḥ //",
    "GSD36mvir_sau:361": " iti /",
    "GSD36mvir_sau:362": " parāśaraḥ--",
    "GSD36mvir_sau:363": " māsān daśaikā daśa vā prabhujya rāśeryadā rāśimupaiti jīvaḥ /",
    "GSD36mvir_sau:364": " bhuhkte na pūrvaṃ na punastathāpi na luptasaṃvatsaramāhurāryāḥ //",
    "GSD36mvir_sau:365": " luptasaṃvatsare karmaniṣedho rājamārtaṇḍe,",
    "GSD36mvir_sau:366": " atīcāragato jīvastaṃ rāśiṃ naiti cetpunaḥ /",
    "GSD36mvir_sau:367": " luptasaṃvatsaro jheyaḥ sarvakarmasu garhitaḥ //",
    "GSD36mvir_sau:368": " iti /",
    "GSD36mvir_sau:369": " asyāpavādamāha--",
    "GSD36mvir_sau:370": " vyāsaḥ:",
    "GSD36mvir_sau:371": " yadāticāraṃ surarājamantrī karoti govṛśvicamīnasaṃsthaḥ /",
    "GSD36mvir_sau:372": " nāyātyasauyadyapipūrvarāśiṃ śubhāya pāṇigrahaṇaṃ vadanti //",
    "GSD36mvir_sau:373": " iti saṃvatsaranirṇayaḥ /",
    "GSD36mvir_sau:374": " athāyanaṃ nirūpyate /",
    "GSD36mvir_sau:375": " tatra yadyapyayanaśabdena“ayanaṃ vartma mārgādhva“iti kośāt mārgaṃsāmānyamucyate /",
    "GSD36mvir_sau:376": " tathāpyatra saurarttutritayam ayanamucyate /",
    "GSD36mvir_sau:377": " “tasmādādityaḥ ṣaṇmāsān dakṣiṇenaiti ṣaḍutareṇa“iti taittirīyaśruteḥ /",
    "GSD36mvir_sau:378": " sauramṛtutrayamupakramya viṣṇudharmottare 'pi,",
    "GSD36mvir_sau:379": " ṛtutrayaṃ cāyanaṃ syāditi /",
    "GSD36mvir_sau:380": " siddhāntaśiromaṇāvapi--",
    "GSD36mvir_sau:381": " karkimṛgādiṣaṭke te cāyane dakṣiṇasaumyake staḥ /",
    "GSD36mvir_sau:382": " iti /",
    "GSD36mvir_sau:383": " asyādityagatipuraskāreṇa vi dhānātsauratvameva /",
    "GSD36mvir_sau:384": " kecittu mārgaśīr ṣādiṣaṇmāsā udagayanaṃ jyeṣṭhādiṣṇmāsā dakṣiṇāyanamityāhustatra mūlaṃ jthotiḥśāsre mṛgyamiti mādhavaḥ /",
    "GSD36mvir_sau:385": " anayośca saumyadakṣiṇayorviniyogaḥ udagayana āpūryamāṇapakṣe puṇyanakṣatre caulakarmopanayanagodānavivāhādirityādiḥ /",
    "GSD36mvir_sau:386": " tathā--",
    "GSD36mvir_sau:387": " mātṛbhairavavārāhanārasiṃhatrivikramāḥ /",
    "GSD36mvir_sau:388": " mahiṣāsurahantrī ca sthāpyā vai dakṣiṇāyane //",
    "GSD36mvir_sau:389": " ityādiḥ tattatprakaraṇoditastatra tatra bodhyaḥ /",
    "GSD36mvir_sau:390": " sāmānyataścoktaṃ jyotiṣaratnamālāyām--",
    "GSD36mvir_sau:391": " gṛhapraveśatridivapratiṣṭhāvivāhacaulavratabandhapūrvam /",
    "GSD36mvir_sau:392": " saumyāyane karma śubhaṃ vidheyaṃ yadgarhitaṃ tatkhalu dakṣiṇe tu //",
    "GSD36mvir_sau:393": " iti /",
    "GSD36mvir_sau:394": " ityayananirṇayaḥ /",
    "GSD36mvir_sau:395": " atha ṛturnirṇīyate /",
    "GSD36mvir_sau:396": " sa ca māsadvayātmakaḥ /",
    "GSD36mvir_sau:397": " tathāca taittirīyaśrutiḥ--dvandvamupadadhāti /",
    "GSD36mvir_sau:398": " tasmād dvandvamṛtava iti /",
    "GSD36mvir_sau:399": " dvandvaḥ māsadvayam /",
    "GSD36mvir_sau:400": " madhuśca mādhavaśca vāsantikāvṛtū śukraśca śuciśca graiṣmāvṛtū nabhaśca nabhasyaśca",
    "GSD36mvir_sau:401": " vārṣikāvṛtū iṣaścorjaśca śāradāvṛtū sahaśca sahasyaśca haimantikāvṛtū tapaśca tapasyaśca",
    "GSD36mvir_sau:402": " śaiśirāvṛtū iti śruteḥ /",
    "GSD36mvir_sau:403": " atra ca ṛtū iti dvivacanaṃ tadghaṭakamāsadvayābhiprāyeṇa /",
    "GSD36mvir_sau:404": " atra ca madhvādiśabdāscaitrādivācakāḥ /",
    "GSD36mvir_sau:405": " tathā ca--",
    "GSD36mvir_sau:406": " mādhavīye:",
    "GSD36mvir_sau:407": " caitro māso madhuḥ prokto vaiśākho mādhavo bhavet /",
    "GSD36mvir_sau:408": " jyeṣṭhamāsastu śukraḥ syādāṣāḍhaḥ śucirucyate //",
    "GSD36mvir_sau:409": " nabhomāsaḥ śrāvaṇaḥ syāt nabhasyo bhādra ucyate /",
    "GSD36mvir_sau:410": " iṣaścāśvayujo māsaḥ kārtikaścorjasaṃjñakaḥ //",
    "GSD36mvir_sau:411": " sahomāso mārgaśiraḥ sahasyaḥ pauṣasaṃjñitaḥ /",
    "GSD36mvir_sau:412": " māghamāsastapaḥ proktastapasyaḥ phālgunaḥ smṛtaḥ //",
    "GSD36mvir_sau:413": " iti /",
    "GSD36mvir_sau:414": " ete cartavo madhuśca mādhavaścetipūrvādāhṛtaśruteḥ ṣaḍvidhāḥ /",
    "GSD36mvir_sau:415": " “ṣaḍvā ṛtava“iti śruteśca /",
    "GSD36mvir_sau:416": " yattu aitareyibrāhmaṇe“dvādaśamāsāḥ pañcarttava“iti pañcatvābhidhānaṃ tattatraiva samāhitam--“hemantaśiśirayoḥ samāsena“iti /",
    "GSD36mvir_sau:417": " samāsa ekīkaraṇaṃ tenetyarthaḥ /",
    "GSD36mvir_sau:418": " vasantādayo 'pi pratyekaṃ dvividhāḥ saurāścāndrāśca /",
    "GSD36mvir_sau:419": " tatra caitrādīnāṃ cāndratvena tadghaṭitāste cāndrāḥ /",
    "GSD36mvir_sau:420": " śrutirapi--candramāḥ ṣaḍḍhotā sa ṛtūn kalpayatīti /",
    "GSD36mvir_sau:421": " baḍvṛcaśrutau--viśvānyanyo bhuvanānyabhicaṣṭe ṛtūnanyo vidadhajjāyate punariti /",
    "GSD36mvir_sau:422": " atrābhicaṣṭa ityataḥ sañcārādikriyājanakatvena sūryokteranya ityataścandra eva ṛtuvidhāyaka uktaḥ /",
    "GSD36mvir_sau:423": " kecittu punarjjāyate iti liṅgādṛtukalpakatvaṃ candrasyeti, tanna /",
    "GSD36mvir_sau:424": " sūryasyāpi punaḥ punarjāyamānatvasya śrutāvuktatvāt /",
    "GSD36mvir_sau:425": " nanu yadā malamāso bhavati tadā kathaṃ dvimāsaṛturiticet,",
    "GSD36mvir_sau:426": " ṣaṣṭhyā tu divasairmāsaḥ kathito bādarāyaṇaiḥ /",
    "GSD36mvir_sau:427": " iti vacanāt ṣaṣṭidinātmakasya māsasyaikatvāt /",
    "GSD36mvir_sau:428": " saurastu viṣṇudharmottare--",
    "GSD36mvir_sau:429": " sauraṃ māsadvayaṃ rāma/",
    "GSD36mvir_sau:430": " ṛturityabhidhīyate /",
    "GSD36mvir_sau:431": " iti /",
    "GSD36mvir_sau:432": " viṣṇupurāṇe 'pi--dvau māsāvarkajāvṛtū iti /",
    "GSD36mvir_sau:433": " baudhāyanenāpi--“mīnameṣayorvā vasanta“ityuktaḥ /",
    "GSD36mvir_sau:434": " yadyapi bodhāyanavākyena vasantamātre sauratva muktaṃ tathāpi viṣṇudharmottaravākyaparyālocanayāgre 'pi bodhyam /",
    "GSD36mvir_sau:435": " eteṣāṃ viniyogastu śrutismṛtipurāṇādiṣu draṣṭavyaḥ /",
    "GSD36mvir_sau:436": " tatra śrutiḥ--vasante brāhmaṇo 'gnimādadhīta grīṣme rājanya ādadhīta śaradi vaiśya ādadhītetyādiḥ /",
    "GSD36mvir_sau:437": " tathā varṣāsu rathakāra iti /",
    "GSD36mvir_sau:438": " āśvalāyanaḥ-hemantaśiśirayoścaturṇāmaparapakṣāṇāmaṣṭamīṣvaṣṭakā iti /",
    "GSD36mvir_sau:439": " viṣṇudharmottare 'pi- vasantādiṛtuṣu ṣaṭsu ṣaṇmūrttivrate pṛthakpūjāviśeṣā uktāḥ /",
    "GSD36mvir_sau:440": " tatraiva snānānulepanādidānaṃ grīṣme pānakadānaṃ coktam /",
    "GSD36mvir_sau:441": " devīpurāṇe tu--varṣāsu tiladānaṃ śaradyannadānam /",
    "GSD36mvir_sau:442": " hemantaśiśirayorvastradānamiti mādhavaḥ /",
    "GSD36mvir_sau:443": " tathā divyādivyavasthā ṛtuviśeṣapuraskāreṇoktā tatra tatra draṣṭavyeti /",
    "GSD36mvir_sau:444": " iti ṛtunirṇayaḥ /",
    "GSD36mvir_sau:445": " atha māso nirṇīyate /",
    "GSD36mvir_sau:446": " sa ca cāndrasaurasāvananākṣatrabhedena caturvidhaḥ /",
    "GSD36mvir_sau:447": " tathāca--",
    "GSD36mvir_sau:448": " jyotiḥśāsre:",
    "GSD36mvir_sau:449": " prathamaḥ sāvano māso dvitīyaścāndra ucyate /",
    "GSD36mvir_sau:450": " nākṣatrastu tṛtīyaḥ syātsauro māsaścaturthakaḥ //",
    "GSD36mvir_sau:451": " iti /",
    "GSD36mvir_sau:452": " etallakṣaṇāni viṣṇudharmottare:",
    "GSD36mvir_sau:453": " candramāḥ paurṇamāsyante bhāskarādatiricyate /",
    "GSD36mvir_sau:454": " rāśiṣaṭkaṃ tadā rāma/",
    "GSD36mvir_sau:455": " māsārdhena na saṃśayaḥ //",
    "GSD36mvir_sau:456": " bhāgadvādaśakenaivaṃ tithyāṃ tithyāṃ krameṇa tu /",
    "GSD36mvir_sau:457": " candramāḥ kṛṣṇapakṣānte sūryeṇa saha yujyate //",
    "GSD36mvir_sau:458": " asannikarṣādārabhyāsannikarṣamathāparam /",
    "GSD36mvir_sau:459": " candrārkayorbudhairmāsaścāndra ityabhidhīyate //",
    "GSD36mvir_sau:460": " sāvane tu tathā māse triṃśatsūryodayāḥ smṛtāḥ /",
    "GSD36mvir_sau:461": " ādityarāśibhogena sauro māsaḥ prakīrttitaḥ //",
    "GSD36mvir_sau:462": " sarvarkṣaparivartaistu nākṣatro māsa ucyate /",
    "GSD36mvir_sau:463": " iti /",
    "GSD36mvir_sau:464": " cāndro dvividhaḥ kṛṣṇādiḥ śuklādiśca /",
    "GSD36mvir_sau:465": " tatra kṛṣṇādistu udāhṛtaviṣṇudharmottare darśitaḥ /",
    "GSD36mvir_sau:466": " śuklādimāha--",
    "GSD36mvir_sau:467": " hārītaḥ:",
    "GSD36mvir_sau:468": " indrāgno yatra hūyete māsādiḥ sa prakīrtitaḥ /",
    "GSD36mvir_sau:469": " agnīṣomau smṛtau madhye samāptau pitṛsomakau //",
    "GSD36mvir_sau:470": " iti /",
    "GSD36mvir_sau:471": " atrendrāgnyagnīṣomapitṛsomaśabdairamāvāsyottarapratipatpaurṇamāsyamāvāsyā upalakṣyante /",
    "GSD36mvir_sau:472": " ādyāyāmindrāgniyāgavidhānāt paurṇamāsyā magnīṣomīyavidhānādamāvāsyāyāṃ piṇḍapitṛyajñe somasya pitṛmato vidhānāt /",
    "GSD36mvir_sau:473": " tena śuklādirmāsaḥ pratipādito bhavati /",
    "GSD36mvir_sau:474": " anayośca vyavasthoktā--",
    "GSD36mvir_sau:475": " nnikāṇḍamaṇḍanena:",
    "GSD36mvir_sau:476": " cāndro 'pi śuklapakṣādiḥ kṛṣṇādirveti ca dvidhā /",
    "GSD36mvir_sau:477": " kṛṣṇapakṣādikaṃ māsaṃ nāṅgīkurvanti kecana //",
    "GSD36mvir_sau:478": " ye 'pīcchānte na teṣāmabhīṣṭo vindhyasya dakṣiṇe /",
    "GSD36mvir_sau:479": " iti /",
    "GSD36mvir_sau:480": " atra vindhyadakṣiṇataḥ kṛṣṇādiniṣedhāduttarato dvayorapi vikalpaḥ /",
    "GSD36mvir_sau:481": " tatrāpi śuklādirmukhyaḥ kṛṣṇādirgauṇaḥ /",
    "GSD36mvir_sau:482": " caitre māsi jagadbrahmā sasarja prathame 'hani /",
    "GSD36mvir_sau:483": " śuklapakṣe yamagraṃ tu tadā sūryodaye sati //",
    "GSD36mvir_sau:484": " pravartayāmāsa tadā kālasya gaṇanāmapi /",
    "GSD36mvir_sau:485": " grahānnāgānṛtūnmāsānvatsarānvatsarādhipān //",
    "GSD36mvir_sau:486": " iti brahmapurāṇe māsarttusaṃvatsarārambhokteḥ /",
    "GSD36mvir_sau:487": " nahi kṛṣṇādivādināṃ saṃvatsaro bhidyate /",
    "GSD36mvir_sau:488": " śuklādinaiva malamāsokteśca kṛṣṇādinā tadasaṃbhavācca /",
    "GSD36mvir_sau:489": " yadyapi yatkiṃcittriṃśattithisamudāyātmako māsaścāndra eva bhavati tithighaṭitatvāt,",
    "GSD36mvir_sau:490": " tathāpi tatra caitrādivyavahārābhāvānnāsau tṛtīyavidhātvena kvacidabhihito dharmaśāstre /",
    "GSD36mvir_sau:491": " evaṃ saurādāvapi māsaśabdo gauṇaḥ /",
    "GSD36mvir_sau:492": " anyathānekaśaktikalpanāpatteḥ /",
    "GSD36mvir_sau:493": " na ca vinigamanāvirahaḥ /",
    "GSD36mvir_sau:494": " masyante piramīyante svakalā vṛddhihānitaḥ /",
    "GSD36mvir_sau:495": " māsa ete smṛtā māsāstriṃśattithisamanvitāḥ //",
    "GSD36mvir_sau:496": " iti siddhāntaśiromaṇinā vṛddhihānibhyāṃ candrakalāparigaṇanasyaiva māsapadapravkattinimittatvapradarśanāt iti /",
    "GSD36mvir_sau:497": " kecittu sarvamāseṣu sauracāndrayoreva saura eva vā mukhyo māsaśabda ityāhuḥ /",
    "GSD36mvir_sau:498": " tadasat /",
    "GSD36mvir_sau:499": " uktasiddhāntaśiromaṇivacanaghirodhāt /",
    "GSD36mvir_sau:500": " caturṣvapi māsapadaprayogastu chatrinyāyena dvādaśavidhaputreṣu putrapadaprayogavadaviruddhaḥ /",
    "GSD36mvir_sau:501": " gauṇamāsānāmapi vacanāttatra tatra grahaṇamaviruddham /",
    "GSD36mvir_sau:502": " nāsti vacanasyātibhāra iti nyāyāt /",
    "GSD36mvir_sau:503": " asati viśeṣapramāṇe cāndrasyaiva grahaṇam /",
    "GSD36mvir_sau:504": " evaṃ caitrādiśabdā api cāndrasyaiva vācakāḥ /",
    "GSD36mvir_sau:505": " anekārthatvasyānyāyyatvāt /",
    "GSD36mvir_sau:506": " māsaviśeṣavacanatvācca /",
    "GSD36mvir_sau:507": " “nakṣatreṇa yuktaḥ kālaḥ” “sāsmin paurṇamāsī“iti saṃjñāyāmiti pāṇinipradarśitayogabalācca /",
    "GSD36mvir_sau:508": " na cāyaṃ yogaḥ sauramāse 'pi sambhavati mīnādisthe savitari kadāciccitrādiyuktapaurṇamāsīyogasambhave",
    "GSD36mvir_sau:509": " 'pi kanyādhanurmakarasthe savitari aśvinīpuṣyamaghāyuktapaurṇamāsīnāṃ kadācidapyasambhavāt /",
    "GSD36mvir_sau:510": " na ca yadā nakṣatrayogo na syāt tadā kathaṃ caitratvamitivācyam /",
    "GSD36mvir_sau:511": " kadācidyogasyaiva tathātvāt /",
    "GSD36mvir_sau:512": " tathā ca cyavanaḥ--",
    "GSD36mvir_sau:513": " antyopāntyau trirbhau jñeyau phālgunaśca tribho mataḥ /",
    "GSD36mvir_sau:514": " śeṣā māsā dvibhā jñeyāḥ kṛttikādivyavasthayā //",
    "GSD36mvir_sau:515": " iti /",
    "GSD36mvir_sau:516": " antyopāntyau = āśvinabhādrau /",
    "GSD36mvir_sau:517": " etacca tribhatvādikaṃ dvitrinakṣatrayogena yathā kṛttikārohiṇyanyatarayogaḥ kārtikyāṃ mṛgārdrānyatarayogo mārgaśīrṣyāmityādi /",
    "GSD36mvir_sau:518": " na ca kārtikīṃ prakṛtya--“yadā yāmyaṃ tu bhavati kvacittasyām“iti pādme bharaṇīyogasyāpyukteḥ kathaṃ dvibhatvamiti vācyam /",
    "GSD36mvir_sau:519": " paurṇamāsyantimakṣaṇe kṛttikārohiṇyanyatarayogasya vivakṣitatvāt /",
    "GSD36mvir_sau:520": " caitrādīnāṃ cāndratvaṃ spaṣṭamuktam--",
    "GSD36mvir_sau:521": " jyotiḥśāstre:",
    "GSD36mvir_sau:522": " meṣādisthe savitari yo yo māsaḥ prapūryate cāndraḥ /",
    "GSD36mvir_sau:523": " caitrādiḥ sa tu vijñeyaḥ pūrttidvitve 'dhimāso 'ntyaḥ //",
    "GSD36mvir_sau:524": " brahmagupto 'pi--",
    "GSD36mvir_sau:525": " meṣagaravisaṅkrāntiḥ śaśimāse bhavati yatra taccaitram /",
    "GSD36mvir_sau:526": " evaṃ vaiśākhādya vṛṣādisaṅkrāntiyogena //",
    "GSD36mvir_sau:527": " iti /",
    "GSD36mvir_sau:528": " anayośca lakṣaṇayoryathā nādhimāsādiṣvavyāptistathā vakṣyate sāvananākṣatramāsayostu caitrādipadaprayogābhāvāttadvacanatvamanāśaṅkyameva /",
    "GSD36mvir_sau:529": " mukhyagauṇamāsānāṃ vyavasthā--",
    "GSD36mvir_sau:530": " brahmasiddhānte:",
    "GSD36mvir_sau:531": " amāvāsyāparicchinno māsaḥ syādbrāhmaṇasya tu /",
    "GSD36mvir_sau:532": " saṅkrāntipaurṇamāsābhyāṃ tathaiva nṛpavaiśyayoḥ //",
    "GSD36mvir_sau:533": " jyotirgargaḥ:",
    "GSD36mvir_sau:534": " sauro māso vivāhādau yajñādau sāvanaḥ smṛtaḥ /",
    "GSD36mvir_sau:535": " ābdike pitṛkārye ca cāndro māsaḥ praśasyate //",
    "GSD36mvir_sau:536": " ābdike = sāṃvatsarike /",
    "GSD36mvir_sau:537": " pitṛkārye = ṣāṇmāsikādau /",
    "GSD36mvir_sau:538": " tathā sa eva--",
    "GSD36mvir_sau:539": " āyurdāyavibhāgaśca prāyaścittakriyā tathā /",
    "GSD36mvir_sau:540": " sāvanenaiva kartavyā śatrūṇāṃ cāpyupāsanā //",
    "GSD36mvir_sau:541": " uprāsanā = samayapālanam /",
    "GSD36mvir_sau:542": " yathā pāṇḍavaḥ kauravāṇām /",
    "GSD36mvir_sau:543": " pitāmahaḥ--",
    "GSD36mvir_sau:544": " daive karmaṇi pitrye ca māsaścāndramasaḥ smṛtaḥ /",
    "GSD36mvir_sau:545": " iti /",
    "GSD36mvir_sau:546": " viṣṇudharmottare--",
    "GSD36mvir_sau:547": " nakṣatrasatrāṇyayanāni cendormāsena kuryādbhagaṇātmakena /",
    "GSD36mvir_sau:548": " iti /",
    "GSD36mvir_sau:549": " brāhme--",
    "GSD36mvir_sau:550": " tithikṛtye ca kṛṣṇādiṃ vrate śuklādimeva ca /",
    "GSD36mvir_sau:551": " vivāhādau ca saurādiṃ māsaṃ kṛtye vinirdiśet //",
    "GSD36mvir_sau:552": " iti māsaḥ /",
    "GSD36mvir_sau:553": " atha divasaḥ",
    "GSD36mvir_sau:554": " sa caturvidhaḥ /",
    "GSD36mvir_sau:555": " taduktam--",
    "GSD36mvir_sau:556": " viṣṇudharmottare:",
    "GSD36mvir_sau:557": " tithinaikena divasaścāndre māne prakīrttitaḥ /",
    "GSD36mvir_sau:558": " ahorātreṇa caikena sāvano divasaḥ smṛtaḥ //",
    "GSD36mvir_sau:559": " ādityarāśibhogena sauro divasa ucyate /",
    "GSD36mvir_sau:560": " candranakṣatrabhogena nākṣatro divasaḥ smṛtaḥ //",
    "GSD36mvir_sau:561": " iti /",
    "GSD36mvir_sau:562": " rāśibhogenaubhujyamānarāśitriṃśattamena bhāgenetyarthaḥ /",
    "GSD36mvir_sau:563": " iti divasaḥ /",
    "GSD36mvir_sau:564": " atha pakṣaḥ /",
    "GSD36mvir_sau:565": " sadvividhaḥ śuklakṛṣṇabhedāt /",
    "GSD36mvir_sau:566": " tathāca--",
    "GSD36mvir_sau:567": " ṣaṭtriṃśanmate:",
    "GSD36mvir_sau:568": " tatra pakṣāvubhau māse śuklakṛṣṇau krameṇa tu /",
    "GSD36mvir_sau:569": " candravṛddhikaraḥ śuklaḥ kṛṣṇaścāndrakṣayātmakaḥ //",
    "GSD36mvir_sau:570": " iti /",
    "GSD36mvir_sau:571": " anayorviniyogamāhāśvalāyanaḥ--",
    "GSD36mvir_sau:572": " udagayana āpūryamāṇapakṣe kalyāṇe nakṣatre caulakarmopanayanagodānavivāhāḥ /",
    "GSD36mvir_sau:573": " tathā, hemantaśiśirayoścaturṇāmaparapakṣāṇāmaṣṭamīṣvaṣṭakā ityādi /",
    "GSD36mvir_sau:574": " iti pakṣaḥ /",
    "GSD36mvir_sau:575": " atha sāmānyatastithirnirṇīyate /",
    "GSD36mvir_sau:576": " tatra tithirnāmāmāsaṃjñakasarvānusyūtanityakalāvyatiriktānāṃ pratipaddvitīyādisaṃjñānāṃ",
    "GSD36mvir_sau:577": " pañcadaśakalanāṃ madhye ekaikasyāḥ kalāyāścandra maṇḍalasya sūryamaṇḍalena saha paramasannikarṣānantaraṃ",
    "GSD36mvir_sau:578": " viprakarṣaḥ paramaviprakarṣānantaraṃ vā sannikarṣo yāvatā kālena bhavati tāvānkālo",
    "GSD36mvir_sau:579": " yathākramaṃ śuklakṛṣṇapakṣagato nirūḍhalakṣaṇayā pratipatdvitīyādiśabdaiḥ pratipādyaḥ /",
    "GSD36mvir_sau:580": " tathā coktam--",
    "GSD36mvir_sau:581": " skānde prabhāsakhaṇḍe:",
    "GSD36mvir_sau:582": " (*)amāṣoḍaśabhāgena devi/",
    "GSD36mvir_sau:583": " proktā mahākalā /",
    "GSD36mvir_sau:584": " saṃsthitā paramā māyā dehināṃ dehadhāriṇī //",
    "GSD36mvir_sau:585": " (*) asyārthaḥ /",
    "GSD36mvir_sau:586": " yā mahāmāyā ādhārarūpā dehināṃ dehadhāriṇī saṃsthitā sā candramaṇḍalasya ṣoḍaśabhāgena",
    "GSD36mvir_sau:587": " piramitā candradehadhāriṇī amānāmnī mahākaleti proktā kṣayodayarahitā nityā tithisaṃjñakaiva /",
    "GSD36mvir_sau:588": " itarā api pañcadaśakalā divasavyavahāropayoginyaḥ kṣayodayavatyaḥ pañcadaśatithayo bhavantīti tithayaḥ ṣoḍaśaivetyaviruddhaṃ vacanamiti /",
    "GSD36mvir_sau:589": " amādipaurṇamāsyantā yā eva śaśinaḥ kalāḥ /",
    "GSD36mvir_sau:590": " tithayastāḥ samākhyātāḥ ṣoḍaśaiva varānane/ //",
    "GSD36mvir_sau:591": " iti /",
    "GSD36mvir_sau:592": " ṣaṭtriṃśanmate 'pi--",
    "GSD36mvir_sau:593": " tatra pakṣāvubhau māse śuklakṛṣṇau krameṇa hi /",
    "GSD36mvir_sau:594": " candravṛddhikaraḥ śuklaḥ kṛṣṇaścandrakṣayātmakaḥ //",
    "GSD36mvir_sau:595": " pakṣatyādyāstu tithayaḥ kramātpañcadaśa smṛtāḥ /",
    "GSD36mvir_sau:596": " darśāntāḥ kṛṣṇapakṣe tāḥ pūrṇimāntāśca śuklake //",
    "GSD36mvir_sau:597": " iti /",
    "GSD36mvir_sau:598": " sā ca tithirdvividhā pūrṇā khaṇḍā ca /",
    "GSD36mvir_sau:599": " tatrodayamārabhyodayaparyantā pūrṇā /",
    "GSD36mvir_sau:600": " ādityodayavelāyā ārabhya ṣaṣṭināḍikāḥ /",
    "GSD36mvir_sau:601": " sampūrṇā iti vikhyātāḥ /",
    "GSD36mvir_sau:602": " iti nāradīyokteḥ /",
    "GSD36mvir_sau:603": " pratipatprabhṛtayaḥ sarvā udayādodayādraveḥ /",
    "GSD36mvir_sau:604": " sampūrṇā iti vikhyātā harivāsaravarjitāḥ //",
    "GSD36mvir_sau:605": " iti skāndokteśca /",
    "GSD36mvir_sau:606": " kecittu udayādastamayaparyantāyā api sampūrṇatvaṃ dinamātrasādhyeṣu bhāvati /",
    "GSD36mvir_sau:607": " trisandhyavyāpinī yā tu saiva pūjyā sadā tithiḥ /",
    "GSD36mvir_sau:608": " na tatra yugmādaraṇamanyatra harivāsarāt //",
    "GSD36mvir_sau:609": " iti parāśaravacanāt /",
    "GSD36mvir_sau:610": " trisandhyavyāpinī prātarmadhyāhnasāyaṃsandhyāvyāpinī /",
    "GSD36mvir_sau:611": " na tu prātaḥsandhyādvayaṃ sāyaṃsandhyā ceti,",
    "GSD36mvir_sau:612": " saṅkhayāyāḥ pṛthaktvaniveśitvāt“tisra āhutīrjuhoti“itivat /",
    "GSD36mvir_sau:613": " trisandhyaṃ yaḥ paṭhedityādau tathā vyutpatteśca /",
    "GSD36mvir_sau:614": " tasmādaharmātrasādhyeṣu tanmātravyāpinyapi sampūrṇe tyāhuḥ /",
    "GSD36mvir_sau:615": " sampūrṇetarā khaṇḍā /",
    "GSD36mvir_sau:616": " tatra sampūrṇā ekadinamātre sattvāttattithiprayuktasya kāryasya itaradine prasakteḥ sandehābhāvānna nirṇeyā /",
    "GSD36mvir_sau:617": " khaṇḍā tu dinadveye sattvāt guṇānurodhena ca pradhānāvṛtteranyāyyatvena tatprayuktasya kāryasya sakṛdanuṣṭeyatvāt vka tadanuṣṭhānamiti sandehānnirṇeyā bhavati /",
    "GSD36mvir_sau:618": " niṣedhe tu khaṇḍāpyanirṇeyaiva /",
    "GSD36mvir_sau:619": " nimittaṃ kālamādāya vṛttirvidhiniṣedhayoḥ /",
    "GSD36mvir_sau:620": " vidhiḥ pūjyatithau tatra niṣedhaḥ kālamātrake //",
    "GSD36mvir_sau:621": " tithīnāṃ pūjyatānāma karmānuṣṭhānayogyatā /",
    "GSD36mvir_sau:622": " niṣedhastu nivṛttyātmā kālamātramapekṣate //",
    "GSD36mvir_sau:623": " iti vṛddhagārgyokteḥ /",
    "GSD36mvir_sau:624": " atra kālasya nimittatvaṃ nāmānupādeyatvaṃ na tu vāstavanimittatvaṃ sarvasya karmaṇo naimittikatvāpatteḥ /",
    "GSD36mvir_sau:625": " na ceṣṭāpattiḥ /",
    "GSD36mvir_sau:626": " amāvāsyāyāṃ pitṛbhyo dadyādityādau tatra tatra saptamyādibhiraṅgatvāvagateḥ /",
    "GSD36mvir_sau:627": " na ca sāpi nimittasaptamyeveti vācyam /",
    "GSD36mvir_sau:628": " upapadavibhaktitaḥ kārakavibhakterbalīyastvāt /",
    "GSD36mvir_sau:629": " na caivaṃ sarvavyāpikāmyatvāpattiḥ akaraṇe pratyavāyaśravaṇādinānaimittikatvāt /",
    "GSD36mvir_sau:630": " na caivaṃ yatra vīpsāmātraśravaṇaṃ tatra nimittaparatvameva syānna kāmye kālaparateti vācyam /",
    "GSD36mvir_sau:631": " nimittatvenaiva śrutasyāpi kālasya upasthitatvādaṅgatvenāpi bodhakābhāvāditikecit /",
    "GSD36mvir_sau:632": " vastuto naivopasthitasyāpi tasya kāmye prayoge grahaṇaṃ bārhadgirādivat kintvanyasyaiva yasya kasya cit /",
    "GSD36mvir_sau:633": " jyotiṣṭome tu vīpsārahitena vākyāntareṇa vasantaprāptirityanyatra vistaraḥ /",
    "GSD36mvir_sau:634": " “niṣedhaḥ kālamātraka';",
    "GSD36mvir_sau:635": " ityayaṃ na vācaniko 'rthaḥ kintu nyāyaprāpta ityāha--niṣedhastvityādinā /",
    "GSD36mvir_sau:636": " ayamarthaḥ /",
    "GSD36mvir_sau:637": " vidhivākyeṣu vidheyārthasya śreyaḥsādhanatvaṃ vākyārthaḥ /",
    "GSD36mvir_sau:638": " niṣedheṣu tu kālaviśeṣe rāgaprāptasyānarthahetutvam /",
    "GSD36mvir_sau:639": " evaṃ ca ṣaṣṭhīṣu tailamityādau ṣaṣṭhyāṃ tailābhyaṅgakaraṇe 'narthaprasakteravagaterdvinadvaye 'pi ṣaṣṭhyāṃ tanniṣedha iti /",
    "GSD36mvir_sau:640": " tasmādyāvattithibāvitvena niṣedhasya nirṇītatvānniṣedheṣu khaṇḍā na nirṇeyeti siddham /",
    "GSD36mvir_sau:641": " na caivaṃ sarvaniṣedhānāṃ nyāyādeva tātkālikatvasiddhau--",
    "GSD36mvir_sau:642": " abhyaṅge codadhisnāne dantadhāvanamaithune /",
    "GSD36mvir_sau:643": " jāte ca maraṇe caiva tatkālavyāpinī tithiḥ //",
    "GSD36mvir_sau:644": " iti skānde--abhyaṅgādau punarvacanānarthakyamiti vācyam /",
    "GSD36mvir_sau:645": " manvādau ca yugādau ca grahaṇe candrasūryayoḥ /",
    "GSD36mvir_sau:646": " vyatīpāte vaidhutau ca tatkālavyāpinī kriyā //",
    "GSD36mvir_sau:647": " iti skānda eva manvādau tatkālavyāpitvavidhānastutyarthaṃ dṛṣṭāntatayā tadupādānāt /",
    "GSD36mvir_sau:648": " tatkālavyāpinī tithirityasyāyamarthaḥ /",
    "GSD36mvir_sau:649": " teṣāmabhyaṅgādīnāṃ kālamanuṣṭhānakālaṃ vyāpnotvadhikaraṇatveneti /",
    "GSD36mvir_sau:650": " kecittu abhyaṅgādiṣu vi hiteṣveva tatkālavyāpinī tithiranena vacanenoktetyāhuḥ /",
    "GSD36mvir_sau:651": " tadasat /",
    "GSD36mvir_sau:652": " dantadhāvanamaithunayostithiviśeṣeṣu vidheradarśanāt niṣedhadarśanācceti tatra khajḍāyāmapi",
    "GSD36mvir_sau:653": " tattadaharbhāgarūpakālavihiteṣu karmasu tattadaharbhāgarūpakā lavyāpinī eva tithirgrāhyā /",
    "GSD36mvir_sau:654": " karmaṇo yasya yaḥ kālastatkālavyāpinī tithiḥ /",
    "GSD36mvir_sau:655": " tayā karmāṇi kurvīta hāsavṛddhī na kāraṇam //",
    "GSD36mvir_sau:656": " iti vṛddhagājñavalkyokteḥ /",
    "GSD36mvir_sau:657": " aharbhāgarūpaḥ karmakālaśca prātaḥsaṅgavamadhyāhnāparāhlasāyāhnarūpasvimuhūrtātmakaḥ /",
    "GSD36mvir_sau:658": " lekhāprabhṛtyathādityānmuhūrtāstraya eva ca /",
    "GSD36mvir_sau:659": " prātastu sesmṛtaḥ kālo bhāgaścāhnaḥ sa pañcamaḥ //",
    "GSD36mvir_sau:660": " saṅgavastrimuhūrto 'tha madhyāhnastatsamaḥ smṛtaḥ /",
    "GSD36mvir_sau:661": " tatastrayo muhūrtāśca aparāhṇo vidhīyate //",
    "GSD36mvir_sau:662": " pañcamo 'tha dināṃśo yaḥ sa sāyāhna iti smṛtaḥ /",
    "GSD36mvir_sau:663": " yadyadeteṣu vihitaṃ tattatkuryādvicakṣaṇaḥ //",
    "GSD36mvir_sau:664": " iti parāśarokteḥ /",
    "GSD36mvir_sau:665": " yastudvedhā tredhā vibhāgaḥ sa yatra karmaviśeṣe vihitastatra grāhyaḥ tasminnasati tu pañcadhāvibhāga eveti dharmaśāstravidaḥ /",
    "GSD36mvir_sau:666": " teṣāṃ cāyamāśavaḥ /",
    "GSD36mvir_sau:667": " atra hi yadyadeteṣu vihitaṃ tattadatra kurvāditi na vidherya vidhita eva tatsiddheḥ /",
    "GSD36mvir_sau:668": " kintu yadyadyadvihitaṃ kālāpekṣaṃ tattadeteṣviti vidhīyate“maitrāvaruṇaḥ preṣyati cānvāha“itivadapekṣitārthavidheḥ tena sāmānyavidhirayamiti",
    "GSD36mvir_sau:669": " idaṃ copavāsādanyatra tasyāho rātrasādhyatvāditi vakṣyate /",
    "GSD36mvir_sau:670": " tataśca pūrvedyureva karmakālavyāptau ekadeśasambandhe vā pūrvaiva ādye kālaśāstralābhāt dvitīye kālamātralābhāt /",
    "GSD36mvir_sau:671": " ata eva paratraiva tathātve paraiva /",
    "GSD36mvir_sau:672": " dinadvaye vaiṣamyeṇa sambandhe yādhikā saiva /",
    "GSD36mvir_sau:673": " sāmyenaikadeśasambandhe tu yatkarma prātarupakramya prātareva samāpyate tatra pradhānopakramakālīnā grāhyā /",
    "GSD36mvir_sau:674": " yo yasya vihitaḥ kālaḥ karmaṇastadupakrame /",
    "GSD36mvir_sau:675": " tithiryābhimatā sā tu kāryā nopakramojjhitā //",
    "GSD36mvir_sau:676": " iti baudhāyanokteḥ nātra yugmavākyapravṛttiḥ /",
    "GSD36mvir_sau:677": " yattu--",
    "GSD36mvir_sau:678": " karma pūrvamupakramya madhyāhnādau samāpyate //",
    "GSD36mvir_sau:679": " tatra vakṣyamāṇayugmavākyādipravṛttiḥ evaṃ dinadvayavyāptāvavthāptau cetyutsargaḥ /",
    "GSD36mvir_sau:680": " madanaratnastu sāmyena vaiṣamyeṇa vā dinadvaya ekadeśasambandhe 'pi yadyekatraivānuṣṭhānaparyāptaḥ kālastadā tatraiva yadyubhayatra tadā yugmavā kyādinā nirṇayaḥ /",
    "GSD36mvir_sau:681": " yadi nobhayatra kintu karmaikadeśasambandhastatrāpi yadi samastadopakramavākyāt yadi viṣamastadādhikyenetyāha /",
    "GSD36mvir_sau:682": " atha yadyugmavākyādinirṇāyakaṃ taducyate /",
    "GSD36mvir_sau:683": " yugmavākyaṃ tāvannigame--",
    "GSD36mvir_sau:684": " yugmāgniyugabhūtānāṃ ṣaṇmunyorvasurandhrayoḥ /",
    "GSD36mvir_sau:685": " rudreṇa dvādaśīyuktā caturdaśyā ca pūrṇimā //",
    "GSD36mvir_sau:686": " pratipadyapyamāvāsyā tithyoryugmaṃ mahāphalam /",
    "GSD36mvir_sau:687": " etadvyastaṃ mahādoṣaṃ hanti puṇyaṃ purākṛtam //",
    "GSD36mvir_sau:688": " iti /",
    "GSD36mvir_sau:689": " yugmaṃ = dvitīyā,",
    "GSD36mvir_sau:690": " agnistṛtīyā,",
    "GSD36mvir_sau:691": " yugaṃ = caturthī,",
    "GSD36mvir_sau:692": " bhūtaṃ = pañcamī,",
    "GSD36mvir_sau:693": " ṣaṭuṣaṣṭhī /",
    "GSD36mvir_sau:694": " muniḥ = saptamī,",
    "GSD36mvir_sau:695": " vasuraṣṭamī /",
    "GSD36mvir_sau:696": " randhraṃ = navamī /",
    "GSD36mvir_sau:697": " rudra = ekādaśī /",
    "GSD36mvir_sau:698": " yugmāgnyoḥ yugabhūtayoḥ ṣaṇmunyoḥ vasurandhrayoḥ rudradvādaśyoḥ caturdaśīpūrṇimayoḥ amāvāsyāpratipadośca tithyoryugme parasparavedhaḥ /",
    "GSD36mvir_sau:699": " tattatkarmādhikaraṇatithyavacchedakatvena samapatito mahāphala iti stutyunnītaḥ kālaviśeṣavidhiḥ /",
    "GSD36mvir_sau:700": " etat yugmaṃ vvastam /",
    "GSD36mvir_sau:701": " yugmagatāyāḥ pūrvatithestatpūrvatithivedha uttaratitheḥ svottaratithau vedho mahādoṣa iti na hi nindānyāyena pūrvavidhistutiḥ /",
    "GSD36mvir_sau:702": " ekavākyatālābhāt /",
    "GSD36mvir_sau:703": " na tu svatantraniṣedhakalpanaṃ vākyabhedāpatteḥ /",
    "GSD36mvir_sau:704": " na ca vinigamanāvirahaḥ /",
    "GSD36mvir_sau:705": " niyamavidhau lāghavāt niṣedhe gauravāt /",
    "GSD36mvir_sau:706": " etadyugyavākyaviruddhamaparamāpastambādiṣu yugmavākyam--",
    "GSD36mvir_sau:707": " pratipat sadvitīyā syād dvitīyā pratipadyutā /",
    "GSD36mvir_sau:708": " caturthāsaṃyutā yā ca sā tṛtīyā phalapradā //",
    "GSD36mvir_sau:709": " caturthī ca tṛtīyāyāṃ mahāpuṇyaphalapradā //",
    "GSD36mvir_sau:710": " ityādi /",
    "GSD36mvir_sau:711": " tathā kharvadarpavākyaṃ vyāghrosanasoḥ--",
    "GSD36mvir_sau:712": " kharvo darpastathā hiṃsā trividhaṃ tithilakṣaṇam /",
    "GSD36mvir_sau:713": " kharvadarpāparau pūjyau hiṃsā syāt pūrvakālikī //",
    "GSD36mvir_sau:714": " iti /",
    "GSD36mvir_sau:715": " kharvaḥ = sāmyam /",
    "GSD36mvir_sau:716": " darpo = vṛddhiḥ /",
    "GSD36mvir_sau:717": " hiṃsā = kṣayaḥ /",
    "GSD36mvir_sau:718": " tathā śuklakṛṣṇapakṣavākyamapi viṣṇudharmottare:",
    "GSD36mvir_sau:719": " vajra uvāca /",
    "GSD36mvir_sau:720": " nakṣatraṃ devadeveśa/",
    "GSD36mvir_sau:721": " tithiṃ cārddhavinirgatām /",
    "GSD36mvir_sau:722": " dṛṣṭopavāsaḥ kartavyaḥ kathaṃ śaṅkara/ jānatā //",
    "GSD36mvir_sau:723": " īśvara uvāca /",
    "GSD36mvir_sau:724": " sā tithistadahorātraṃ yasyāmabhyudito raviḥ /",
    "GSD36mvir_sau:725": " tayā karmāṇi kurvīta hāsavṛddhī na kāraṇam //",
    "GSD36mvir_sau:726": " sā tithistadahorātraṃ yasyāmastamito raviḥ /",
    "GSD36mvir_sau:727": " tayā karmāṇi kurvīta hāsavṛddhī na kāraṇam //",
    "GSD36mvir_sau:728": " śuklapakṣe tithirgrāhyā yasyāmabhyudito raviḥ /",
    "GSD36mvir_sau:729": " kṛṣṇāpakṣe tithirgrāhyā yasyāmastamito raviḥ //",
    "GSD36mvir_sau:730": " iti /",
    "GSD36mvir_sau:731": " atra pūrvavākyavihitodayāstamayatithivyavasthārthaṃ śuklakṛṣṇapakṣavākyam /",
    "GSD36mvir_sau:732": " kocettu--",
    "GSD36mvir_sau:733": " daivakārye tithirjñeyā yasyāmabhyudito raviḥ /",
    "GSD36mvir_sau:734": " pitṛkārye tithirjñeyā yasyāmastamito raviḥ //",
    "GSD36mvir_sau:735": " iti vacanānusāreṇodayāstamayatithyordevapitryaviṣayatvena vyavasthāmāhuḥ /",
    "GSD36mvir_sau:736": " tanna /",
    "GSD36mvir_sau:737": " upakramopasaṃhārayorbhinnaviṣayatvāpatteḥ /",
    "GSD36mvir_sau:738": " vakṣyamāṇasākalyavacanena daive 'pyastamayavyāpitvavidhānācca /",
    "GSD36mvir_sau:739": " uktavacanasya tu pitrye 'stamayavyāpinīvidhāna eva tātparyam /",
    "GSD36mvir_sau:740": " daiva udayavyāpinyabhidhānaṃ tvanuvādaḥ“yajñopavītī hi devebhyo dohayati“itivat stuttyarthaḥ /",
    "GSD36mvir_sau:741": " tathā sākalyavacanaṃ devalīyam--",
    "GSD36mvir_sau:742": " yāṃ tithiṃ samanuprāpya udayaṃ yāti bhāskaraḥ /",
    "GSD36mvir_sau:743": " sā tithiḥ sakalā jñeyā snānadānavratādiṣu //",
    "GSD36mvir_sau:744": " yāṃ tithiṃ samanuprāpya astaṃ yāti divākaraḥ /",
    "GSD36mvir_sau:745": " sā tithiḥ sakalā jñeyā snānadānavratādiṣu //",
    "GSD36mvir_sau:746": " atreyaṃ vyavasthā /",
    "GSD36mvir_sau:747": " yugmavākyāni daivaviṣayakāṇi /",
    "GSD36mvir_sau:748": " kharvadarpavākyaṃ pitryaviṣayam /",
    "GSD36mvir_sau:749": " dvitīyādikayugmānāṃ pūjyatāniyamādiṣu /",
    "GSD36mvir_sau:750": " ekoddiṣṭādivṛddhyādau hrāsavṛddhyādicodanā //",
    "GSD36mvir_sau:751": " iti vyāsanigamavacanāt /",
    "GSD36mvir_sau:752": " atra pūjyatāniyamādiṣvityādipadena sakaladaivakarmopādānam /",
    "GSD36mvir_sau:753": " ekoddiṣṭādītyādipadenābhyudayikaśrāddhātiriktasa kalapitryopādānam /",
    "GSD36mvir_sau:754": " vṛddhyādītyādipade vātadguṇasaṃvijñānabahuvrīhiṇā yajñopavītādidaivadharmavatāṃ daivaśrāddhādīnāṃ pitryāṇāṃ ca putravṛddhini mittavaśenāniyatakālakatvenānirṇeyatvāt",
    "GSD36mvir_sau:755": " hrāsavṛddhyādītyādipadena sāmyaṃ teṣāṃ codanā kharvadarpavākyamityarthaḥ /",
    "GSD36mvir_sau:756": " yugmavākyānāṃ tu mithovirodhe tadaviṣayībhūtatithiṣu ca daśamyādiṣu śuklakṛṣṇavākhyādvyavasthā apekṣitavighānāt /",
    "GSD36mvir_sau:757": " ata eva śuklakṛṣṇapakṣavākyopakrame upavāsagrahaṇaṃ daivamātropalakṣaṇam /",
    "GSD36mvir_sau:758": " na copavāsa eva śuklakṛṣṇavākyādvyavasthā tadatirikte tu",
    "GSD36mvir_sau:759": " viruddhayugmavākyadvayavirodhāt vikalpa evāstviti vācyam /",
    "GSD36mvir_sau:760": " tatra upavāsaprakrame 'pi“tayā karmāṇi kurvīta“iti bahuvacanena karmamātre tadavagamāt /",
    "GSD36mvir_sau:761": " yattu devalavākyaṃ tat yugmavākyādinā pūrvasyāmuttarasyāṃ vā grāhyatvena prāptāyāṃ",
    "GSD36mvir_sau:762": " tattadaharbhāge tattithyabhāve titheḥ pradhānatvādaharbhāgasya ca guṇabhūtatvād guṇamukhyavyatikramanyāyena",
    "GSD36mvir_sau:763": " tithāveva kartavyatve prāpte aharbhāge evānuṣṭhānasiddhyarthamiti /",
    "GSD36mvir_sau:764": " etacca sākalyavacanaṃ manvādivyatirekeṇa /",
    "GSD36mvir_sau:765": " tatra manvādau cetyādiprāgudāhṛtavacanenāpavādāt /",
    "GSD36mvir_sau:766": " prācyāstu dvi tīyādikayugmānāmiti pūrvārddhe na vivādaḥ /",
    "GSD36mvir_sau:767": " “ekoddiṣṭādivṛddhyādau hrāsavṛddhyādicodanā“ityatra tu ekoddiṣṭamādiḥ prakṛtiryasya mādhyāhnikaśrāddhasyetyatadguṇasaṃvijñānabahuvrīhiṇā mādhyāhnikaśrāddhānyucyante",
    "GSD36mvir_sau:768": " mukhyaikohiṣṭasyāśaucāntadina evānuṣṭheyatvenānirṇeyatvāt /",
    "GSD36mvir_sau:769": " vṛddhyādāvityanena paurvāhṇikaṃ śrāddhamucyate /",
    "GSD36mvir_sau:770": " hāsavṛddhī candrasya tayorādirāśrayaḥ kṛṣṇaśuklapakṣau tatsambandhinī codanā śuklakṛṣṇapakṣavākyamityarthaḥ /",
    "GSD36mvir_sau:771": " athavā hrāsa vṛddhī kṛṣṇaśuklapakṣau tāvādirnirmittabhūtā yasyāścodanāyā nirṇayasye tyarthaḥ /",
    "GSD36mvir_sau:772": " tadayamarthaḥ /",
    "GSD36mvir_sau:773": " āparāhṇikaśrāddhātiriktanirṇayaśrāddhe śuklakṛṣṇavākyānnirṇaya iti /",
    "GSD36mvir_sau:774": " āparāhṇikaśrāddhe tu",
    "GSD36mvir_sau:775": " yayāstaṃ savitā yāti pitarastāmupāsate /",
    "GSD36mvir_sau:776": " tithiṃ tebhyo 'paro datto hyaparāṅṇaḥ svayambhuvā //",
    "GSD36mvir_sau:777": " itihetumannigadayuktapariśiṣṭavākyāt pakṣadvaye 'pyastamavavyāpinyeva,",
    "GSD36mvir_sau:778": " yadyapi śuklakṛṣṇavākyaṃ daśamyādiviṣaye daive 'pi pravartata iti nāsya pitryamātraviṣayatvaṃ",
    "GSD36mvir_sau:779": " tathāpi āparāhṇikaśrāddhātiriktaśrāddheṣu śuklakṛṣṇavākyameva nirṇāyakamiti vyavasthārthaṃ",
    "GSD36mvir_sau:780": " hrāsavṛddhyādicodaneti vākyamityadoṣaḥ /",
    "GSD36mvir_sau:781": " ata eva śuklakṛṣṇavākyayipraśnavākye upavāsagrahaṇaṃ tādṛśapitryopalakṣaṇam /",
    "GSD36mvir_sau:782": " kharvadarpādivākyaṃ tu prācyanibandhṛbhiralikhanānnirmūlam /",
    "GSD36mvir_sau:783": " samūlatve tu amāvāsyāviṣayameva /",
    "GSD36mvir_sau:784": " yadā caturdaśī yāmaṃ turīyamanupṛrayet /",
    "GSD36mvir_sau:785": " amāvāsyā kṣīyamāṇā tadaiva āddhamiṣyate //",
    "GSD36mvir_sau:786": " iti pariśiṣṭaikavākyatvāt /",
    "GSD36mvir_sau:787": " yadapi“karmaṇo yasya yaḥ kāla“iti vākye “hrāsavṛddhī na kāraṇam';",
    "GSD36mvir_sau:788": " ityatra hrāsavṛddhigrahaṇaṃ tadapi śuklakṛṣṇaparamevetyāhuḥ /",
    "GSD36mvir_sau:789": " tanna /",
    "GSD36mvir_sau:790": " hāsavṛddhipadasya pūrvārddhepasthitatithigatahrāsavṛddhiparatve sambhavati atyantānupasthitacandrahrāsavṛddhiparatvasyāyuktvāt /",
    "GSD36mvir_sau:791": " yajñaparatve lakṣaṇāpatteśca /",
    "GSD36mvir_sau:792": " kiñca pūrvārddhe yugmavākyaṃ daiva eveti niyamavidhānāt /",
    "GSD36mvir_sau:793": " upakramānurodhenottarārddhe 'pi pitrya eva śuklakṛṣṇavākyamiti niyamaucityāttadatikrameṇa pitrye śuklakṛṣṇavākyamevetiniyamakaraṇe vairūṣyāpatteḥ",
    "GSD36mvir_sau:794": " etena yat vivekatithitatvayorekoddiṣṭādītyādipadena pārvaṇagrahaṇāt vṛddhyādītyādipadena kṣayasāmyayogrīhaṇāt hāsavṛddhyādītyādipadena “yayā",
    "GSD36mvir_sau:795": " itivākyasya grahaṇādekoddiṣṭe paviṇe ca tithivṛddhikṣayasāmyaprayuktasandehe sati śuklakṛṣṇapakṣavākyāstamayavākyābhyāṃ krameṇa nirṇaya ityuktaṃ,",
    "GSD36mvir_sau:796": " tadapāstam /",
    "GSD36mvir_sau:797": " vairūpyāpatteḥ samānatvāt /",
    "GSD36mvir_sau:798": " kiñca vṛddhyādāvitipadena sandehapratipādanaṃ vyarthaṃ sarvanirṇayavākvānāṃ sandeha eva pravṛtteḥ /",
    "GSD36mvir_sau:799": " teṣu satsvapi karmakālavyāpto satyāṃ sandehābhāvānna sandehotthāpakatvamapi teṣāṃ kintu tithikhaṇḍatvasyaivetyuktam /",
    "GSD36mvir_sau:800": " yā ca yayāstamityādeḥ pārvaṇaviṣayatvena vyavasthā sāpyayuktā /",
    "GSD36mvir_sau:801": " asya hi satyapi aparāhṇasamabhivyāhāre--",
    "GSD36mvir_sau:802": " pūrvāhṇe daivikaṃ kāryamaparāhṇe tu paitṛkam /",
    "GSD36mvir_sau:803": " tathā śrāddhasya pūrvāhṇādaparāhṇo viśiṣyate //",
    "GSD36mvir_sau:804": " ityādivākyaparyālocanayā dvidhāvibhaktadināparāhnaviṣayatvāt sakalapitryaviṣayatve 'pi na kāpi kṣatiḥ /",
    "GSD36mvir_sau:805": " ekoddiṣṭāderapi hi kutapapūrvārddha upakrame 'pi tādṛśāparāhṇa eva samāpyamānatvāt /",
    "GSD36mvir_sau:806": " evaṃ ca--",
    "GSD36mvir_sau:807": " devakārye tithirjñeyā yasyāmabhyudito raviḥ /",
    "GSD36mvir_sau:808": " pitṛkārye tithirjñeyā yasyāmastamito raviḥ //",
    "GSD36mvir_sau:809": " udite daivataṃ bhānau pitryaṃ cāstamite ravau /",
    "GSD36mvir_sau:810": " dvimuhūrtaṃ triranhaśca sā tithirhavyakabyayoḥ //",
    "GSD36mvir_sau:811": " ityādisāmānyavacanānyupapadyante /",
    "GSD36mvir_sau:812": " anyathā pārvaṇamātraviṣayatve saṅkocāpatteḥ /",
    "GSD36mvir_sau:813": " na copakramaprabhṛtisamāptiparyantaṃ pārvaṇa evāparāhṇasambandhāt 'yayāstaṃ';",
    "GSD36mvir_sau:814": " itivacanasya tadviṣayatvamevāstviti vācyam /",
    "GSD36mvir_sau:815": " śuklapakṣagatapārvaṇasyāpi pūrvahṇa evopakramāt upakramaprabhṛtisamāptiparyantamaparāhvasambandhābhāvāt /",
    "GSD36mvir_sau:816": " śuklapakṣasya pūrvāhṇe śrāddhaṃ kuryādvicakṣaṇaḥ /",
    "GSD36mvir_sau:817": " kṛṣṇapakṣe 'parāhṇe tu rauhiṇaṃ tu na laṅghayet //",
    "GSD36mvir_sau:818": " iti pārvaṇaṃ prakṛtyābhidhānāt /",
    "GSD36mvir_sau:819": " tasmāt yayāstamityādi na pārvaṇe 'stamayavyāpitithividhāyakaṃ kintu sarvapitrye kharvadarpavākyaprāptāstamayavyāpitvānuvādamātram /",
    "GSD36mvir_sau:820": " etena--",
    "GSD36mvir_sau:821": " daive karmaṇi samprāpte yasyāmabhyudito raviḥ /",
    "GSD36mvir_sau:822": " sā tithiḥ sakalā jñeyā pitrye 'rthe cāparāhṇikī //",
    "GSD36mvir_sau:823": " iti mārkaṇḍeyavacanamapi satyapyaparāhṇasamabhivyāhāre sarvapitryaviṣayatvenaiva vyākhyātam /",
    "GSD36mvir_sau:824": " tasmāduktayuktyā pitrye kharvavākyāt,",
    "GSD36mvir_sau:825": " daive yugmavākyāt,",
    "GSD36mvir_sau:826": " yugmavākyavirodhe tadaviṣayatithiṣu ca śuklakṛṣṇavākyānnirṇaya iti siddham /",
    "GSD36mvir_sau:827": " yatra pūrvaviddhīyā grāhyatvaṃ yugmādivākyādavagataṃ yathā ddhitīyāviddhāyāstṛtīyāyāstatra tṛtīyāyā dvitīyādināstamayāt pūrvaṃ trimuhūrtāyāstato 'dhikāyā vā sattve evāgrāhyatvam /",
    "GSD36mvir_sau:828": " na tu tato nyūnāyāḥ sattve /",
    "GSD36mvir_sau:829": " evaṃ yatra uttaraviddhāyā grāhyatvaṃ yugmādivākyādavagataṃ yathā tṛtīyāviddhāyā dvitīyāyāstatra",
    "GSD36mvir_sau:830": " dvitīyāyāstṛtīyādine udayādurdhvaṃ trimuhūrtāyāstato 'dhikāyā vā sattve eva tat na tu tato nyūnatve /",
    "GSD36mvir_sau:831": " pakṣadvaye 'pi thithayastithiṃ pūrvāṃ tathottarām /",
    "GSD36mvir_sau:832": " tribhirmūhūrtairvidhyanti sāmānyo 'yaṃ vidhiḥ smṛtaḥ //",
    "GSD36mvir_sau:833": " iti paiṭhīnasivacanāt,",
    "GSD36mvir_sau:834": " udite daivataṃ bhānau pitryaṃ cāstamite ravau /",
    "GSD36mvir_sau:835": " dvimuhūrtaṃ trirahnaśca sā tithirhavyakavyayoḥ //",
    "GSD36mvir_sau:836": " itiviṣṇudharmottaravacanācca /",
    "GSD36mvir_sau:837": " astamite ityādikarmaṇi ktaḥ /",
    "GSD36mvir_sau:838": " astaṃ gantumārabdha ityarthaḥ /",
    "GSD36mvir_sau:839": " astamayottaramanho 'sattvāt /",
    "GSD36mvir_sau:840": " atrodayavyāpinyā dvimuhūrtasattāstamayavyāpinyāstrimūhūrtasattā vidhīyate /",
    "GSD36mvir_sau:841": " na tu havye yodayavyāpinī kavye yāstamayavyāpinī tasyā dvitrimūhūrtasattoddeśyaviśeṣaṇasyābivakṣitatvāt /",
    "GSD36mvir_sau:842": " ata eva--",
    "GSD36mvir_sau:843": " yāṃ prāpyāstamupaityarkaḥ sā cet syāt trimuhūrtagā /",
    "GSD36mvir_sau:844": " dharmakṛtyeṣu sarveṣu sampūrṇāṃ tāṃ vidurbudhāḥ //",
    "GSD36mvir_sau:845": " iti śivarahasye sāmānyato dharmakṛtyeṣvityuktam /",
    "GSD36mvir_sau:846": " viṣṇudharmaṃvākye ca dvimuhūrtagrahaṇamanukalpatvena draṣṭavyam /",
    "GSD36mvir_sau:847": " trimūhūrtā na kartavyā yā tithiḥ kṣayagāminī /",
    "GSD36mvir_sau:848": " dvimuhūrtāpi kartavyā yā tithirvṛddhigāminī //",
    "GSD36mvir_sau:849": " iti dakṣavacane 'piśabdaśravaṇāt,",
    "GSD36mvir_sau:850": " pūrvārddhe kṣayagāminyāstrimuhūrtāyā niṣedhasya prāptipūrvakatvena vṛddhisāmyayostrimuhūrtagrāhyatvaliṅgācca /",
    "GSD36mvir_sau:851": " vastutastu pūrvottarārddhayorekavākayatārthamuttarārddhagatāpiśabdānu ṣaṅgeṇa dvimuhūrtānukalpastutyarthatvameva yuktaṃ na tu svatantro niṣedho vā kyabhedāpatteḥ /",
    "GSD36mvir_sau:852": " etenāyaṃ svatantro niṣedhaḥ atastatra caturthamuhūrtasparśinī grāhyā iti mādhavoktamapyapāstam /",
    "GSD36mvir_sau:853": " evaṃ yatra pūrvaviddhottaraviddhā vā niṣidhyate tatrāpi yadi pūrvatithirvodhikā yathā pratipat dvitīyāyāstatra pratipadūdayānantaraṃ trimuhūrtā tato 'dhikā vottaratithervedhikā,",
    "GSD36mvir_sau:854": " yadi uttaratithirvedhikā yathā dvitīyā pratipadastatra dvitīyā pratipadidane 'stamayātprāk trimuhūrtā tato 'dhikā vā na tato nyūneti /",
    "GSD36mvir_sau:855": " pakṣadvaye 'pi tithayastithiṃ pūrvāṃ tathottarām /",
    "GSD36mvir_sau:856": " tribhirmuhūrtairvidhyanti sāmānyo 'yaṃ vidhiḥ smṛtaḥ //",
    "GSD36mvir_sau:857": " itipaiṭhīnasivacanāt /",
    "GSD36mvir_sau:858": " yāni tu--",
    "GSD36mvir_sau:859": " vratopavāsadānādau ghaṭikaikāpi yā bhavet /",
    "GSD36mvir_sau:860": " tathā:",
    "GSD36mvir_sau:861": " ādityodayavelāyāṃ yā stokāpi tithirbhavet /",
    "GSD36mvir_sau:862": " ityādīni trimuhūrtanyūnāyā api sampūrṇatvapratipādakāni tānyaṣṭākapāla āgneyādhikaraṇanyāyena trimuhūrtavedhastāvakāni stokāpītyapiśabdopādānādityalam",
    "GSD36mvir_sau:863": " ayaṃ ca nirṇayo 'horātrasādhyopavāsādikarmātiriktaviṣayaḥ /",
    "GSD36mvir_sau:864": " upavāsādau tu yā pūrvadine śuddhā satyuttaradine nāsti trimuhūrtanyūnāsti vā tatrāyugmāpi pūrvaiva trimuhūrtanyūnāyā yuṣmaśāstrāviṣayatvāt /",
    "GSD36mvir_sau:865": " yā tu pūrvadine trimuhūrtaviddhottaradine trimūhūrtā tato 'dhikā vā tatra yugmavākyānnirṇayaḥ /",
    "GSD36mvir_sau:866": " na cottarāyā yugmavākyavi ṣayabhūtatve 'pi pūrvaiva kāryā /",
    "GSD36mvir_sau:867": " pūrvadine 'horātrakālavyāpitvāditivācyam yugmatvenopakramakālīnatvena ca balīyastvāt",
    "GSD36mvir_sau:868": " upavāsasya ca saṅkalparūpatvāt tasya ca“prātaḥ saṅkalpayedvidvān“itivacanena prātaḥ",
    "GSD36mvir_sau:869": " kāle vidhānenottaratitheḥ prathānakālatvācceti kecid vadanti /",
    "GSD36mvir_sau:870": " hemādrimadanaratnayostūpavāse tu yatra pūrvatithividdhottarā niṣiddhā yathā pratipadviddhā",
    "GSD36mvir_sau:871": " dvitīyā tatra trimuhūrtanyūnayāpi pratipadā viddhā dvitīyā yadyuttaradine trimuhūrtanyūnāpyasti tadottaraiva /",
    "GSD36mvir_sau:872": " ghaṭikārghaṃ tribhāgaṃ vā svalpaṃ vā dūṣayottithim /",
    "GSD36mvir_sau:873": " pañcagavyaghaṭaṃ pūrṇaṃ surāyā binduko yathā //",
    "GSD36mvir_sau:874": " tathā:",
    "GSD36mvir_sau:875": " sarvaprakāravedho 'yamupavāsasya dūṣakaḥ /",
    "GSD36mvir_sau:876": " tathā upavāsaṃ prakramya--",
    "GSD36mvir_sau:877": " ghaṭikāmātravedho 'pi duṣayatyuttarāṃ tithim //",
    "GSD36mvir_sau:878": " itiṣaṭtriṃśanmatanigamasmṛtyantarairdūṣakavedhokteḥ /",
    "GSD36mvir_sau:879": " udaye tūpavāsasya naktasyāstamaye tithiḥ /",
    "GSD36mvir_sau:880": " tathā:",
    "GSD36mvir_sau:881": " vratopavāsaniyame ghaṭikaikāpi yā bhavet /",
    "GSD36mvir_sau:882": " udaye sā tithirgrāhyā viparītā tu paitṛke //",
    "GSD36mvir_sau:883": " ādityodayavelāyāṃ yālpāpi ca tithirbhavet /",
    "GSD36mvir_sau:884": " pūrṇā ityeva mantavyā prasūtā nodayaṃ vinā //",
    "GSD36mvir_sau:885": " ityādibaudhāyananigamādivacanaiḥ svalpāyā api udayagāminyā grāhyatvābhidhānāt /",
    "GSD36mvir_sau:886": " yadā tūttaradine svalpāpi na labhyate tadā niṣiddhapūrvatithividdhāpyupoṣyā /",
    "GSD36mvir_sau:887": " aviddhāni niṣiddhaiścenna labyante dināni tu /",
    "GSD36mvir_sau:888": " muhūrtaiḥ pañcabhirviddhā grāhyaivaikādaśī tithiḥ //",
    "GSD36mvir_sau:889": " tadardhaviddhānyanyāni dinānyupavasennaraḥ /",
    "GSD36mvir_sau:890": " iti ṛṣyaśṛṅgokteḥ /",
    "GSD36mvir_sau:891": " niṣiddhairaviddhāni cenna labhyanta ityanvayaḥ /",
    "GSD36mvir_sau:892": " pañcamuhūrtaviddhāyā ekādaśryā grāhyatvaṃ ca yadā daśamī pañcamuhūrtā paradine ekādaśī dvimuhūrtā dvādaśī ca kṣayaṃ gatā tadā jñeyam /",
    "GSD36mvir_sau:893": " aruṇodayamārabhya pañcamūhūrtavedha iti madanaratne /",
    "GSD36mvir_sau:894": " tadarddhaviddhānīti tu niṣiddhavedhopalalakṣaṇam /",
    "GSD36mvir_sau:895": " ghaṭikārddhaṃ tribhāgaṃ vetyādivākyānusārāt /",
    "GSD36mvir_sau:896": " yatra tu pūrvaviddhā grāhyetyuktaṃ tatra trimuhūrtavedha eveti viśeṣa iti yuktam /",
    "GSD36mvir_sau:897": " iti śrīmatsakalasāmantacakracūḍāmaṇimarīcimañjarīnirājitacaraṇakamalaśrīmanmahārājādhirājapratāparudratanūjaśrīmanmahārājamadhukarasāhasūnuśrīmanmahārājādhirājacaturudadhivala",
    "GSD36mvir_sau:898": " yavasundharāpuṇḍarīkavikāsadinakara-śrīvīrasiṃhadevodyojitaśrīhaṃsapaṇḍitātmajaśrīparaśurāmamiśrasunusakalav",
    "GSD36mvir_sau:899": " idyāpārāvārapārīṇadhurīṇajagaddāridryamahāgajapārīndravidvajjanajīvātuśrīmanmitramiśrakṛte",
    "GSD36mvir_sau:900": " śrīvīramitrodayābhidhanibandhe samayaprakāśe sāmānyatithinirṇayaḥ /",
    "GSD36mvir_sau:901": " [pratipannirṇayaḥ]",
    "GSD36mvir_sau:902": " evaṃ sāmānyatastithau nirṇītāyāṃ viśeṣatastithirnirṇīyate /",
    "GSD36mvir_sau:903": " tatra pratipattāvannirṇīyate /",
    "GSD36mvir_sau:904": " tasyā mukhyatvāt /",
    "GSD36mvir_sau:905": " pratipadupavāseṣu śuklā kṛṣṇā vā pūrvaiva /",
    "GSD36mvir_sau:906": " pratipat pañcamī caiva upoṣyā pūrvasaṃyutā /",
    "GSD36mvir_sau:907": " iti jābālivacanāt /",
    "GSD36mvir_sau:908": " pratipat pcamī bhūtā sāvitrī vaṭapūrṇimā /",
    "GSD36mvir_sau:909": " navamī daśamī caiva nopoṣyāḥ parasaṃyutāḥ //",
    "GSD36mvir_sau:910": " iti brahmavaivartte paraviddhāyā niṣedhācca /",
    "GSD36mvir_sau:911": " yattu--",
    "GSD36mvir_sau:912": " pratipat sadvitīyā syāt dvitīyā pratipadyutā /",
    "GSD36mvir_sau:913": " ityāpastambavacanaṃ tadupavāsetaradaivakarmaviṣayam /",
    "GSD36mvir_sau:914": " upavāse 'pi anaparāhṇikapratipadviṣayaṃ ca vakṣyamāṇavacanānusārāt /",
    "GSD36mvir_sau:915": " idaṃ copavāsetaradaivakarmaṇyuttaraviddhāyā grahaṇaṃ tat kṛṣṇapakṣe /",
    "GSD36mvir_sau:916": " śuklapakṣe pratipadyapyamāvāsye tipūrvaviddhāyā eva vidhānāt /",
    "GSD36mvir_sau:917": " na caitadapyupavāsamātra upasaṃhribatāmiti vācyam /",
    "GSD36mvir_sau:918": " śuklapakṣapratinmātraviṣayayugmavacanasya viśeṣyatve śuklakṛṣṇobhayasādhāraṇerupabāsavākyairupasaṃhārāyogāt /",
    "GSD36mvir_sau:919": " na ca sāmānyavākyānyeva viśeṣarūpeṇa yugmavākyenopasaṃhriyantāmitivācyam /",
    "GSD36mvir_sau:920": " tanmate yugmavākyasya upavāsātiriktadaivakarmaviṣayatvasyāpyavaśyavācyatvāttenaivopavāse 'pisiddhau sāmānyavacanānarthakyāpatteḥ /",
    "GSD36mvir_sau:921": " mādhavācāryāstu upasaṃhārameva matvāpastambavākyāt kṛṣṇopavāse 'pyuttaraiva grāhyetyāhuḥ /",
    "GSD36mvir_sau:922": " daivāntareṣu tu kṛṣṇāyā uttaraviddhātvaṃ śuklāyāśca pūrvaviddhātvamavivādameva /",
    "GSD36mvir_sau:923": " idaṃ cīpavāse daivāntareṣu ca śuklāyāḥ pūrvaviddhātvaṃ na sāyaṃ trimūhurttasattve kintu āparāhṇikyā eva /",
    "GSD36mvir_sau:924": " pratipatsammukhī kāryā yā bhavedāparāhṇikī /",
    "GSD36mvir_sau:925": " iti skandokteḥ /",
    "GSD36mvir_sau:926": " yattu gauḍaiḥ etasya vacanasya nirmūlatvaṃ,",
    "GSD36mvir_sau:927": " samūlatve āparāhṇikapitryaviṣayatvaṃ yacchabdayogāt /",
    "GSD36mvir_sau:928": " vacanāntaraprāptāṃ pitrya āparāhṇikīmuddiśya sammukhītvasya lāghavena vidhānādityuktam /",
    "GSD36mvir_sau:929": " tanna /",
    "GSD36mvir_sau:930": " tathātve pratipatpuraskāreṇa sammukhītvavidhānānarthakyāpatteḥ /",
    "GSD36mvir_sau:931": " pratipat saiva vijñeyā yā bhavedāparāhṇikī /",
    "GSD36mvir_sau:932": " daivaṃ karma tayā kāryaṃ pitryaṃ ca manurabravīt //",
    "GSD36mvir_sau:933": " iti mādhavodāhṛtavyāsavacanavirodhācca /",
    "GSD36mvir_sau:934": " yadapi ca yacchabdayogādāparāhṇikyā uddeśyatvamuktam /",
    "GSD36mvir_sau:935": " tadapyayuktam /",
    "GSD36mvir_sau:936": " uktayuttyā sammukhīmuddiśyāparāhṇikatvasyaiva vidheyatvāvagamāt /",
    "GSD36mvir_sau:937": " yacchabdayogastu vyavahitakalpanayāpi na duṣyati“yadāhavanīye juhoti“itivat /",
    "GSD36mvir_sau:938": " yadā tu sammukhyāparāhṇikī na labhyate tadottaraiva“pratipat sadvitīyā syāt“itisāmānyavacanāt /",
    "GSD36mvir_sau:939": " mādhavastu tatrāpi sāyānhavyāpinyā grāhyatvamāhānukalpatvāt /",
    "GSD36mvir_sau:940": " śeṣaṃ tu sāmānyanirṇayādavaseyamiti /",
    "GSD36mvir_sau:941": " caitraśuklapratipattu saṃvatsarārambhādiprayuktābhyaṅgādāvaudayikī grāhyā /",
    "GSD36mvir_sau:942": " caitre māsi jagata brahmā sasarja prathame 'hani /",
    "GSD36mvir_sau:943": " śuklapakṣe samagraṃ tu tadā sūryodaye sati //",
    "GSD36mvir_sau:944": " iti brāhmokteḥ /",
    "GSD36mvir_sau:945": " dinadvaye tatsattvāsattvayoḥ pūrvaiva /",
    "GSD36mvir_sau:946": " caitrasitapratipadi yo vāro 'rkodaye sa varṣeśaḥ /",
    "GSD36mvir_sau:947": " udayadvitaye pūrvā nodayayugale 'pi pūrvā syāt //",
    "GSD36mvir_sau:948": " iti jyotirnibandhadhṛtavacanāt /",
    "GSD36mvir_sau:949": " vatsarādau vasantādau balirājye tathaiva ca /",
    "GSD36mvir_sau:950": " pūrvaviddhaiva kartavyā pratipat sarvadā budhaiḥ //",
    "GSD36mvir_sau:951": " iti vṛddhavaśiṣṭhokteśca /",
    "GSD36mvir_sau:952": " navarātrārambhapratipattu--",
    "GSD36mvir_sau:953": " amāyuktā na kartavyā pratipaccaṇḍikārcane /",
    "GSD36mvir_sau:954": " muhūrtamātrā kartavyā dvitīyādiguṇānvitā //",
    "GSD36mvir_sau:955": " iti devīpurāṇavacanāt /",
    "GSD36mvir_sau:956": " tisro hyetāḥ parāḥ proktāstithayaḥ kurunandana/ /",
    "GSD36mvir_sau:957": " kārttikāśvayujormāsoścaitre māsi ca bhārata/ //",
    "GSD36mvir_sau:958": " iti pratipadamupakramya brahmapurāṇācca parayutā kāryā /",
    "GSD36mvir_sau:959": " yattu--",
    "GSD36mvir_sau:960": " devīpurāṇe:",
    "GSD36mvir_sau:961": " śṛṇu rājan/ pravakṣyāmi caṇḍikāpūjanakramam /",
    "GSD36mvir_sau:962": " āśvinasya site pakṣe pratipatsu śubhe dine //",
    "GSD36mvir_sau:963": " ityupakramya--",
    "GSD36mvir_sau:964": " śuddhe tithau prakartavyaṃ pratipaccordhvagāminī /",
    "GSD36mvir_sau:965": " ādyāstu nāḍikāstyaktvā ṣoḍaśa dvādaśāpi vā //",
    "GSD36mvir_sau:966": " aparāṅṇe ca kartavyaṃ śuddhe santatikāṅkṣibhiḥ /",
    "GSD36mvir_sau:967": " ityāparāhṇikyā grāhyatvamuktaṃ tat paradine pratipado 'bhāve jñeyam /",
    "GSD36mvir_sau:968": " pūrvaviddhā tu yā śuklā bhavet pratipadāśvinī /",
    "GSD36mvir_sau:969": " navarātravrataṃ tasyāṃ na kartavyaṃ śubhecchunā //",
    "GSD36mvir_sau:970": " iti mārkaṇḍeyadevīpurāṇayoḥ pūrvaviddhāniṣedhācca /",
    "GSD36mvir_sau:971": " viśeṣo navarātre 'tra vakṣyate /",
    "GSD36mvir_sau:972": " balyutsavapratipattu pūrvā“vatsarādau vasantādau“iti pūrvodādṛtavacanāt /",
    "GSD36mvir_sau:973": " pūrvaviddhā prakartavyā śivarātrirbalerdinam /",
    "GSD36mvir_sau:974": " iti pādmokteśca /",
    "GSD36mvir_sau:975": " anyaviśeṣo dīpotsave vakṣyate /",
    "GSD36mvir_sau:976": " holākā pratipat audayikī /",
    "GSD36mvir_sau:977": " pravṛtte madhumāse tu pratipadyudite ravau /",
    "GSD36mvir_sau:978": " iti bhaviṣyokteḥ /",
    "GSD36mvir_sau:979": " ubhayatra tathātvātathātvayostu vatsarādau vasantā dāviti vacanāt pūrvaiva /",
    "GSD36mvir_sau:980": " iyaṃ kāmapūjāyāṃ prātaryutā grāhyā /",
    "GSD36mvir_sau:981": " vṛtte tuṣārasamaye sitapañcadaśyāṃ",
    "GSD36mvir_sau:982": " prātarvasantamaye samupasthite ca /",
    "GSD36mvir_sau:983": " samprāśya cūtakusumaṃ sahacandanena",
    "GSD36mvir_sau:984": " satyaṃ hi pārtha/",
    "GSD36mvir_sau:985": " puruṣo 'tha samāṃ sukhī syāt //",
    "GSD36mvir_sau:986": " iti purāṇasamuccayokteḥ /",
    "GSD36mvir_sau:987": " bhādraśuklapratipanmahattapavrate rudravratatvāt pūrvā grāhyā /",
    "GSD36mvir_sau:988": " rudravrateṣu sarveṣu kartavyā sammukhī tithiḥ /",
    "GSD36mvir_sau:989": " iti brahmavaivarttokteḥ /",
    "GSD36mvir_sau:990": " atha dvitīyā nirṇīyate /",
    "GSD36mvir_sau:991": " sā ca sarvaṃdaivakāryeṣu śuklā parā kṛṣṇā tu pūrvā grāhyā /",
    "GSD36mvir_sau:992": " yugmāgnītiparaviddhāgrāhyatvapratipādakasya nigamavākyasya--",
    "GSD36mvir_sau:993": " pratipat sadvitīyā syād dvitīyā pratipadyutā /",
    "GSD36mvir_sau:994": " ityāpastambavacenena,",
    "GSD36mvir_sau:995": " pratipat sammukhī kāryā dvitīyā dvijasattama/ /",
    "GSD36mvir_sau:996": " iti brahmavaivartavacanena ca virodhe--",
    "GSD36mvir_sau:997": " śuklapakṣe tithirgrāhyā yasyāmabhyudito raviḥ /",
    "GSD36mvir_sau:998": " kṛṣṇapakṣe tithirgrāhyā yasyāmastamito raviḥ //",
    "GSD36mvir_sau:999": " iti mārkaṇḍeyavākyena vyavasthāvidhānāt /",
    "GSD36mvir_sau:1000": " kecittu yugmāgnīti vākye“caturdaśyā ca pūrṇimā“iti paurṇamāsīsamabhivyāhārāt sarvaṃ vākyaṃ svata eva śuklapakṣaviṣayamiti na śuklapakṣe ityasya",
    "GSD36mvir_sau:1001": " vyavasthāpakatvamiti vadanti /",
    "GSD36mvir_sau:1002": " tattu samabhivyāhārarūpasannidhivaśena sāmānyaviṣayayugādiśruti saṅkocāyogāt pratipadyapyamāvāsyeti",
    "GSD36mvir_sau:1003": " pakṣadvayavartyamāpratipatsamabhivyāhārāccāyuktamiti pūrvoktaiva vyavasthā jyāyasī /",
    "GSD36mvir_sau:1004": " nanvevaṃ yugmādivākyānāṃ sarvadaivakāryatithiviṣayatve--",
    "GSD36mvir_sau:1005": " ekādaśyaṣṭamī ṣaṣṭhī dvitīyā ca catudrdaśī /",
    "GSD36mvir_sau:1006": " trayodaśī amāvāsyā upoṣyāḥ syuḥ parānvitāḥ //",
    "GSD36mvir_sau:1007": " ityupavāsamātraviṣayakaparānvitāgrāhyatvapratipādakaviṣṇudharmottaravākyānarthakyaṃ syāt /",
    "GSD36mvir_sau:1008": " etadvacanābhāve hi--",
    "GSD36mvir_sau:1009": " tṛtīyaikādaśī ṣaṣṭhī tathā caivāṣṭamī tithiḥ /",
    "GSD36mvir_sau:1010": " vedhādadhastāddhanyustā upavāse tithīstvimāḥ //",
    "GSD36mvir_sau:1011": " iti nāradīyavākye tṛtīyāyā dvitīyādūṣakatvābhidhānadvārā upavāse paraviddhadvitīyāyā niṣedhāt sā upavāsātiriktadaivaviṣayaiva syāt /",
    "GSD36mvir_sau:1012": " viṣṇudharmottaravākyena ca upavāsa eva punaḥ parānvitāvidhāne sati vidhiniṣedhayorvirodhe sati śuklakṛṣṇavākyābhyāṃ vyavasthāpanāt /",
    "GSD36mvir_sau:1013": " tathācātra upavāsagrahaṇasya upalakṣaṇamātraparatayā paraviddhāyāḥ pūrvaviddhāyāśca śuklakṛṣṇapakṣavyavasthayā sarvadaivaviṣayatvaṃ siddhaṃ bhavati /",
    "GSD36mvir_sau:1014": " evaṃ sarvatra sāmānyato nirṇīte 'rthe viśeṣato niṣedhe punarviśeṣavidhānasya idameva prayojanaṃ draṣṭavyam /",
    "GSD36mvir_sau:1015": " yacca kṛṣṇadvitīyāyāḥ pūrvaviddhāyā grāhyatvamuktaṃ tat pūrvāhṇasaṃsparśe satyeva /",
    "GSD36mvir_sau:1016": " pratipat sammukhī kāryā yā bhavedāparāhṇikī /",
    "GSD36mvir_sau:1017": " paurvāhṇikī ca kartavyā dvitīyā tādṛśī vibho/ //",
    "GSD36mvir_sau:1018": " iti skandapurāṇavacanāt /",
    "GSD36mvir_sau:1019": " castvarthe /",
    "GSD36mvir_sau:1020": " tādṛsī sammukhī pūrvaviddhetyarthaḥ /",
    "GSD36mvir_sau:1021": " asya ca vākyasya paurvāhṇikatvapūrvaviddhatvobhayavidhānaparatve gauravaprasaṅgāt /",
    "GSD36mvir_sau:1022": " yatra pūrvaviddhatvaṃ prāptaṃ tatraiva paurvahṇikatvavidhānāt kṛṣṇapakṣaviṣayatvameva /",
    "GSD36mvir_sau:1023": " asmiṃśca vākhye yadyapi pūrvāhṇāparāhṇaśabdadarśanāt dvedhā vibhāga eva pratibhāsate /",
    "GSD36mvir_sau:1024": " tathāpi sāyānhamātravyāpinyāmavidyamānasyāparāhṇikatvasya dvedhāvibhāgapakṣe 'sambhavāt pañcadhāvibhāgapakṣopādānenaivāparāhṇikatvamupapādanīyam",
    "GSD36mvir_sau:1025": " tathā ca tatsāhacaryāt paurvāhṇikatvamapi pañcadhāvibhāgapakṣeṇaiva,",
    "GSD36mvir_sau:1026": " anhaḥ pūrvo bhāgaḥ pūrvāhṇa ityevaṃ vyutpattyā prātaḥ-kālasambandhitvameva vyākhyeyam /",
    "GSD36mvir_sau:1027": " nanvevaṃ vyākhyāne etasyāḥ śuddhatvādeva grāhyatvaṃ prāptamiti vacanāmidamanarthakaṃ syāt /",
    "GSD36mvir_sau:1028": " maivam /",
    "GSD36mvir_sau:1029": " etadvacanābhāve hi yā pūrvedyuḥ sarvaṃ prātaḥ kālaṃ parityajya pravṛttā paredyuśca trimuhūrtā tato 'dhikā vā sā kṛṣṇapakṣagatatvena pūrvaiva grāhyā syāt /",
    "GSD36mvir_sau:1030": " etadvacanasattvetu tasyāḥ paurvāhṇikatvābhāvāt /",
    "GSD36mvir_sau:1031": " paredyuśca paraviddhāvacanānāṃ yugmāgnītyādīnāṃ pravṛtteḥ parasyā eva grāhyatvasiddhirityasya vacanasya prayojanaṃ vyatirekataḥ siddhaṃ bhavati",
    "GSD36mvir_sau:1032": " nanu yugmādivākyānāṃ śuklakṛṣṇavākyābhyāṃ śuklakṛṣṇaviṣayatvena vyavasthāpitānāṃ kathaṃ kṛṣṇapakṣe pravṛttiḥ ? ucyate /",
    "GSD36mvir_sau:1033": " yugmādivākyānāṃ“dvitīyā pratipadyutā“ityādivacanairvirodhe khalu śuklakṛṣṇavākyayorvyavasthāpakatvam /",
    "GSD36mvir_sau:1034": " yadā tu tāni vacanāni paurvāhvikītyanena vi śeṣavacanena sambadhyante yā pratipadyuktā",
    "GSD36mvir_sau:1035": " grāhyā sā paurvāhṇikītyevamarthatayā tadā etādṛśānāmeva yugmāgnivākyavirodhāt śuklakṛṣṇapakṣaparatayā vyavasthāpanam /",
    "GSD36mvir_sau:1036": " yā tu sarvaṃ prātaḥ kālaṃ parityajya pravṛttā paradine ca trimuhūrtā tato 'dhikā ca tasyāṃ pūrvaviddhāgrāhyatvavacanābhāvāt bhavedeva yugmavākyānāṃ",
    "GSD36mvir_sau:1037": " pravṛttiriti /",
    "GSD36mvir_sau:1038": " yā tu paredyustrimuhūrtanyūnā sā pūrvāhṇasaṃsparśābhāve 'pi pūrvaiva grāhyā sandehābhāvāt,",
    "GSD36mvir_sau:1039": " paraviddhāvacanānāmapravṛtteśca /",
    "GSD36mvir_sau:1040": " prācyāstu idaṃ vacanaṃ na likhanti /",
    "GSD36mvir_sau:1041": " mādhavānantabhaṭṭamate tu sarvā dvitīyā parā //",
    "GSD36mvir_sau:1042": " tathā ca--",
    "GSD36mvir_sau:1043": " mādhavaḥ:",
    "GSD36mvir_sau:1044": " pūrvedyurasatī prātaḥ paredyustrimūhūrtagā /",
    "GSD36mvir_sau:1045": " sā dvitīyā paropoṣyā pūrvaviddhā tato 'nyathā //",
    "GSD36mvir_sau:1046": " iti /",
    "GSD36mvir_sau:1047": " śrāvaṇādimāsacatuṣṭayāsitapakṣadvitīyāsu aśūnyaśayanākhye vrate candrodayavyāpinī grāhyā tasya candrodaye vidhānāt /",
    "GSD36mvir_sau:1048": " candrodayavratatvaṃ cāsya",
    "GSD36mvir_sau:1049": " candrāya cārghyo dātavyo dadhyakṣataphalādibhiḥ /",
    "GSD36mvir_sau:1050": " iti purāṇāntaravacanāt /",
    "GSD36mvir_sau:1051": " vrataṃ coktam--",
    "GSD36mvir_sau:1052": " bhaviṣye:",
    "GSD36mvir_sau:1053": " aśūnyaśayanaṃ nāma dvitīyāṃ śṛṇubhārata/ /",
    "GSD36mvir_sau:1054": " yāmupoṣya na vaidhavyaṃ strī prayāti narādhipa/ //",
    "GSD36mvir_sau:1055": " iti /",
    "GSD36mvir_sau:1056": " atropoṣyetyanenopāsanamuktaṃ na tu bhojananivṛttiḥ /",
    "GSD36mvir_sau:1057": " naktaṃ praṇamyāyatane hariṃ bhuñjīta vāgyataḥ /",
    "GSD36mvir_sau:1058": " itipurāṇāntare naktabhojanavidhānāt /",
    "GSD36mvir_sau:1059": " dinadvaye candrodaye tatsattvāsattvayoḥ paraiva /",
    "GSD36mvir_sau:1060": " caturṣvasitapakṣeṣu māseṣu śrāvaṇādiṣu /",
    "GSD36mvir_sau:1061": " aśūnyākhyaṃ vrataṃ kuryājjayayā tu phalādhikam //",
    "GSD36mvir_sau:1062": " itipurāṇāntare jayāyuktāvidhānāditi madanaratnaḥ /",
    "GSD36mvir_sau:1063": " kārttikaśukladvitīyā yamapūjāyāmāparāṅṇikī grāhyā /",
    "GSD36mvir_sau:1064": " ūrje śukladvitīyāyāmaparāhṇe 'rcayedyamam /",
    "GSD36mvir_sau:1065": " itiskāndokteḥ /",
    "GSD36mvir_sau:1066": " bhaviṣye--",
    "GSD36mvir_sau:1067": " prathamā śrāvaṇe māsi māsi bhādre tathā parā /",
    "GSD36mvir_sau:1068": " tṛtīyāśvayuje māsi caturthī kārtike bhavet //",
    "GSD36mvir_sau:1069": " śrāvaṇe kaluṣā nāma tathā bhādre ca gīrmatā /",
    "GSD36mvir_sau:1070": " āśvine pretasañcārā kārttike yāmyakā matā //",
    "GSD36mvir_sau:1071": " ityuktvā grathamāyāṃ vrataṃ dvitīyāyāṃ sarasvatīpūjāṃ tṛtīyāyāṃ śrāddhamuktvā caturthyāmuktam--",
    "GSD36mvir_sau:1072": " kārttike śuklapakṣasya dvitīyāyāṃ yudhiṣṭhira/ /",
    "GSD36mvir_sau:1073": " yamo yamunayā pūrvaṃ bhojitaḥ svagṛhe 'rcitaḥ //",
    "GSD36mvir_sau:1074": " ato yamadvitīyeyaṃ triṣu lokeṣu viśrutā /",
    "GSD36mvir_sau:1075": " asyāṃ nijagṛhe vipra/",
    "GSD36mvir_sau:1076": " na bhoktavyaṃ tato naraiḥ /",
    "GSD36mvir_sau:1077": " snehena bhaginīhastādbhoktavyaṃ puṣṭivarddhanam //",
    "GSD36mvir_sau:1078": " dānāni ca predayāni bhaginībhyo vidhānataḥ /",
    "GSD36mvir_sau:1079": " sarvā bhaginyaḥ sampūjyā abhāve pratipannakāḥ //",
    "GSD36mvir_sau:1080": " pratipannakāḥ = bhaginītve parikalpitā iti hemādriḥ /",
    "GSD36mvir_sau:1081": " iti dvitīyānirṇayaḥ /",
    "GSD36mvir_sau:1082": " atha tṛtīyānirṇayaḥ /",
    "GSD36mvir_sau:1083": " rambhātṛtīyātiriktā tṛtīyā upavāsādisakaladaiveṣu caturthīyutā grāhyā /",
    "GSD36mvir_sau:1084": " taduktam--",
    "GSD36mvir_sau:1085": " brahmavaivartte:",
    "GSD36mvir_sau:1086": " rambhākhyāṃ varjayitvā tu tṛtīyāṃ dvijasattamāḥ/",
    "GSD36mvir_sau:1087": " anyeṣu sarvakāryeṣu gaṇayuktā praśasyate //",
    "GSD36mvir_sau:1088": " gaṇaḥ = caturthī /",
    "GSD36mvir_sau:1089": " āpastambaḥ--",
    "GSD36mvir_sau:1090": " caturthīsaṃyutā yā ca sā tṛtīyā phalapradā /",
    "GSD36mvir_sau:1091": " avaidhavyakarī strīṇāṃ putrapautrapradāyinī //",
    "GSD36mvir_sau:1092": " atra caturthīyutatṛtīyāyāḥ praśaṃsāśravaṇena vidheyatāvagamyate /",
    "GSD36mvir_sau:1093": " dvitīyāyuktatṛtīyāyā niṣedhaśca śrūyate /",
    "GSD36mvir_sau:1094": " tathā ca--",
    "GSD36mvir_sau:1095": " skandapurāṇe:",
    "GSD36mvir_sau:1096": " dvitīyayā tu yā viddhā tṛtīyā na kadācana /",
    "GSD36mvir_sau:1097": " kartavyā vratibhistāta/",
    "GSD36mvir_sau:1098": " dharmakāmārthatatparaiḥ //",
    "GSD36mvir_sau:1099": " vihāyaikāṃ tu rambhākhyāṃ tṛtīyāṃ puṇyavardhinīm /",
    "GSD36mvir_sau:1100": " taccātra ṛṣibhiḥ prorkta vacanaṃ kṛttikāsuta/ //",
    "GSD36mvir_sau:1101": " brahmavaivarte ca--",
    "GSD36mvir_sau:1102": " tṛtīyā tu na kartavyā dvitīyopahatā vibho/ /",
    "GSD36mvir_sau:1103": " dvitīyayā yutāṃ tāṃ tu yaḥ karoti narādhamaḥ //",
    "GSD36mvir_sau:1104": " saṃvatsarakṛteneha naro dharmeṇa mucyate /",
    "GSD36mvir_sau:1105": " tathā:",
    "GSD36mvir_sau:1106": " dvitīyāśeṣasaṃyuktāṃ kurute nṛpasattama/ /",
    "GSD36mvir_sau:1107": " sa yāti narakaṃ ghoraṃ kālasūtraṃ bhayaṅkaram //",
    "GSD36mvir_sau:1108": " dvitīyāśeṣasaṃyuktāṃ yā karoti vimīhitā /",
    "GSD36mvir_sau:1109": " sā vaidhavyamavāpnoti pravadanti manīṣiṇaḥ //",
    "GSD36mvir_sau:1110": " skandapurāṇe--",
    "GSD36mvir_sau:1111": " tṛtīyā tu na kartavyā dvitīyāsaṃyutā tithiḥ /",
    "GSD36mvir_sau:1112": " yā karoti vimūḍhā strī puruṣo vā śikhidhvaja/ /",
    "GSD36mvir_sau:1113": " dvitīyāsaṃyutāṃ tāta/",
    "GSD36mvir_sau:1114": " pūrvadharmādvilupyate //",
    "GSD36mvir_sau:1115": " vidhavātvaṃ durbhagatvaṃ bhavennaivātra saṃśayaḥ /",
    "GSD36mvir_sau:1116": " kalākāṣṭhāpi yā caiva dvitīyā sampradṛśyate //",
    "GSD36mvir_sau:1117": " sā tṛtīyā na kartavyā kartavyā gaṇasaṃyutā /",
    "GSD36mvir_sau:1118": " ya icchetparamaṃ guhyaṃ bratakarttā śikhidhvaja/ //",
    "GSD36mvir_sau:1119": " bhaviṣyatpurāṇe--",
    "GSD36mvir_sau:1120": " kāryā dvitīyayā sārddhaṃ na tṛtīyā kadācana /",
    "GSD36mvir_sau:1121": " iti /",
    "GSD36mvir_sau:1122": " atra“rambhākyāṃ varjayitvā“iti“vihāyaikāṃ tu rambhākhyāṃ“iti ca śravaṇādrambhāvrate dvitīyāyuktatṛtīyā grāhyeti gamyate sākṣādvidhānāccayathoktam--",
    "GSD36mvir_sau:1123": " skandapurāṇe:",
    "GSD36mvir_sau:1124": " bṛhattapā tathā rambhā sāvitrī vaṭapaitṛkī /",
    "GSD36mvir_sau:1125": " kṛṣṇāṣṭamī ca bhūtā ca kartavyā sammukhī tithiḥ //",
    "GSD36mvir_sau:1126": " tathā:",
    "GSD36mvir_sau:1127": " kṛṣṇāṣṭamī tathā rambhā tṛtīyā paṭapaitṛkī /",
    "GSD36mvir_sau:1128": " bṛhattapā tathā brahmana/",
    "GSD36mvir_sau:1129": " kartavyā sammukhī tithiḥ //",
    "GSD36mvir_sau:1130": " evaṃ ca yugmāgnītiyugmavākyamapi rambhāvrataviṣayameva /",
    "GSD36mvir_sau:1131": " na ca dvitīyāyutatṛtīyāniṣedhāḥ caturthīyutatṛtīyāvidhaya upavāsamātraviṣayāḥ /",
    "GSD36mvir_sau:1132": " ekādaśyaṣṭamī ṣaṣṭhī paurṇamāsī caturdaśī /",
    "GSD36mvir_sau:1133": " amāvāsyā tṛtīyā ca tā upoṣyāḥ parānvitāḥ //",
    "GSD36mvir_sau:1134": " iti bṛhaspativacanānuguṇyāditivācyam /",
    "GSD36mvir_sau:1135": " anyeṣu sarvakāryeṣu gaṇayuktā praśasyate /",
    "GSD36mvir_sau:1136": " ityādivacaneṣu upavāsavyatiriktakārye 'pi paraviddhātvasahkīrttanāt ekādaśyaṣṭamītivākyaṃ tu tithiviśeṣe upavāse paraviddhatvaṃ pratipādayati",
    "GSD36mvir_sau:1137": " na tu kāryāntare paraviddhatvaṃ nivartayati /",
    "GSD36mvir_sau:1138": " ubhayārthatve vākyabhedaprasaṅgāt /",
    "GSD36mvir_sau:1139": " kecittu dvitīyāyuktatṛtīyāvidhiḥ śuklatṛtīyāviṣayaḥ /",
    "GSD36mvir_sau:1140": " niṣedhastu kṛṣṇatṛtīyāviṣayaḥ /",
    "GSD36mvir_sau:1141": " nacaivaṃ rambhāvākyamanarthakaṃ syāditivācyam /",
    "GSD36mvir_sau:1142": " ekādaśryaṣṭamītiprāguktavacanavaśādupavāse śuklapakṣagatāyā api tṛtīyāyāḥ paraviddhatvāśrayaṇāttadapavādatvena rambhāvākyārambhopapatterityāhuḥ",
    "GSD36mvir_sau:1143": " tadayuktam /",
    "GSD36mvir_sau:1144": " vaiparītyasyāpi vastuṃ śaktyatvāt /",
    "GSD36mvir_sau:1145": " dvitīyāyutatṛtīyāvidhiḥ kṛṣṇatṛtīyāviṣayaḥ /",
    "GSD36mvir_sau:1146": " niṣedhastu śuklatṛtīyāviṣaya iti /",
    "GSD36mvir_sau:1147": " kiñca--",
    "GSD36mvir_sau:1148": " śuklapakṣe tithirgrāhyā yasyāmabhyudito raviḥ /",
    "GSD36mvir_sau:1149": " kṛṣṇapakṣe tithirgrāhyā yasyāmastamito raviḥ //",
    "GSD36mvir_sau:1150": " itivacanaṃ viparītamevārthamavagamayati /",
    "GSD36mvir_sau:1151": " atra hi kṛṣṇapakṣagatāyāstṛtīyayāstitheryasyāmastamito raviritidvitīyāyutāyā grāhyatvaṃ pratīyate /",
    "GSD36mvir_sau:1152": " śuklapakṣagatāyāstu tasyā eva titheryasyāmabhyudito raviriti caturthīyutāyā grāhyatvam /",
    "GSD36mvir_sau:1153": " vastutastu na śuklakṛṣṇabhedena vidhiniṣedhayorviṣaya vyavasthā yuktimatī /",
    "GSD36mvir_sau:1154": " tathāsati dvitīyāyuktatṛtīyānaṣedhakānāṃ caturthīyuktatṛtīyāvidhāyakānāṃ ca prāgudāhṛtānāṃ bahūnāṃ saṅkocāpatteḥ /",
    "GSD36mvir_sau:1155": " asmatpakṣe tu na tathā vākyasaṅkocaḥ /",
    "GSD36mvir_sau:1156": " rambhāvrataparityāgena dvitīyāyutatṛtīyāniṣedhānāṃ caturthīyutatṛtīyāvidhīnāṃ ca śuklapakṣe 'pi pravṛtteraṅgīkaraṇāt“anyeṣu sarvakāryeṣu“iti vacanaṃ ca bhavatpakṣe bādhyate /",
    "GSD36mvir_sau:1157": " kevalaṃ yugmavākyameva tu rambhāvrataviṣayatvenāsmatpakṣe saṅkocyate iti viśeṣaḥ /",
    "GSD36mvir_sau:1158": " ayaṃ ca dvitīyāvedhaḥ svalpo 'pi tyājyo na tu muhūrtatrayaparimita eva /",
    "GSD36mvir_sau:1159": " “dvitīyāśeṣasaṃyuktāṃ” “kakalākāṣṭhāpi yā caiva“ityādivacanebhyastathāvagamāt /",
    "GSD36mvir_sau:1160": " ata eva tṛtīyāpi",
    "GSD36mvir_sau:1161": " caturthīyutā svalpāpi grāhyā na tu trimuhūrtatvakarmakālatvādaraḥ /",
    "GSD36mvir_sau:1162": " ayaṃ cālpasyāpi dvitīyāvedhasya niṣedhaḥ,",
    "GSD36mvir_sau:1163": " alpottaratṛtīyāparigrahaśca śiṣṭācārāt gaurīdaivatyavratāviṣaya eva /",
    "GSD36mvir_sau:1164": " vratāntareṣu tu niṣedhyadvitīyāvedhādestrimuhūrtatvamādaraṇīyameva yadā tūttaradine alpāpi tṛtīyā na labhyate tadā sarvavrateṣu dvitīyāyuktāpi grāhyaiva /",
    "GSD36mvir_sau:1165": " ekādaśī tṛtīyā ca ṣaṣṭhī caiva trayodaśī /",
    "GSD36mvir_sau:1166": " pūrvaviddhāpi kartavyā yadi na syāt pare 'hani //",
    "GSD36mvir_sau:1167": " iti vṛddhavasiṣṭhavacanāt /",
    "GSD36mvir_sau:1168": " yadā tu pūrvadine tṛtīyā śuddhā satī uttaradine varddhate tadā śuddhāmapi tyaktvā",
    "GSD36mvir_sau:1169": " caturthīyuktaiva grāhyā“gaṇayuktā praśasyata“ityādivacanaiḥ caturthīyuktāyāḥ prāśastyāvagamāditi kecit /",
    "GSD36mvir_sau:1170": " anye tu etādṛśaviṣaye niṣedhavākyānāmapravṛtteḥ śuddhādhikāyāmapyuttaraviddhaiva",
    "GSD36mvir_sau:1171": " tṛtīyā grāhyetyetadarthapratipādakasya vacanasyānupalambhāt gaṇayuktādivākyānāṃ ca",
    "GSD36mvir_sau:1172": " tṛtīyāyāḥ dvitīyāvedhacaturthīvedhayoḥ satoḥ pūrvaviddhā vā grāhyā uttaraviddhā vā",
    "GSD36mvir_sau:1173": " grāhyā ityevaṃ sandehe sati nirṇāyakatvāt etādṛśaviṣaye ca titheḥ pūrṇatvena sandehānudayāt",
    "GSD36mvir_sau:1174": " nirṇāyakagaṇayuktādivākyāpravṛtteḥ pūrvaiva tṛtīyā grāhyetyāhuḥ /",
    "GSD36mvir_sau:1175": " tadayaṃ saṅkṣepaḥ /",
    "GSD36mvir_sau:1176": " rambhāvra tārikteṣu upavāsādisakaladevakāryeṣu na dvitīyāviddhā tṛtīyā grāhyā kintu caturthīṃyuktā /",
    "GSD36mvir_sau:1177": " gaurīvrateṣu svalpayāpi dvitīyayā yuktā varjyā na dvitīyāyāstrimuhūrtatvādaraḥ /",
    "GSD36mvir_sau:1178": " tathā gaurīvrata eva atrimuhūrtāpi caturthīyuktā grāhyā vratāntareṣu vedhyavedhakayostṛtīyādvitīyayostrimuhūrtatvamāśrayaṇīyameva /",
    "GSD36mvir_sau:1179": " yadā tu svalpāpi tṛtīyottaradine na labhyate tadā dvitīyāviddhāpi sarvavrateṣu grāhyaiva",
    "GSD36mvir_sau:1180": " rambhāvrate tu dvitīyāyuktaiva grāhyā tadalābhe ca dvitīyāyuktāpi śudrādhikā punaḥ",
    "GSD36mvir_sau:1181": " pūrṇatvāt pūrvaivādeyeti /",
    "GSD36mvir_sau:1182": " iti tṛtīyānirṇayaḥ /",
    "GSD36mvir_sau:1183": " atha caturthīnirṇayaḥ /",
    "GSD36mvir_sau:1184": " caturthī pañcamīyutā grāhyā yugabhūtānītivākyāt /",
    "GSD36mvir_sau:1185": " ekādaśī tathā ṣaṣṭhī amāvāsyā caturthikā /",
    "GSD36mvir_sau:1186": " upoṣyāḥ parasaṃyuktāḥ parāḥ pūrveṇa saṃyutāḥ //",
    "GSD36mvir_sau:1187": " iti vṛddhavaśiṣṭhavākyācca /",
    "GSD36mvir_sau:1188": " vināyakavrate tu tṛtīyāyuktā caturthī grāhyā /",
    "GSD36mvir_sau:1189": " taduktam--",
    "GSD36mvir_sau:1190": " brahmavaivartte:",
    "GSD36mvir_sau:1191": " caturthīsaṃyutā yā tu tṛtīyā sā phalapradā /",
    "GSD36mvir_sau:1192": " caturthī ca tṛtīyāyāṃ mahāpuṇyaphalapradā //",
    "GSD36mvir_sau:1193": " kartavyā vratibhirvatsa/",
    "GSD36mvir_sau:1194": " gaṇanāthasutoṣiṇī /",
    "GSD36mvir_sau:1195": " iti /",
    "GSD36mvir_sau:1196": " atra gaṇanāthetiviśeṣaṇasāmarthyāt gaṇanāthavrate tṛtīyāyuktā caturthī grāhyeti gamyate /",
    "GSD36mvir_sau:1197": " evaṃ ca--",
    "GSD36mvir_sau:1198": " caturthīsaṃyutā kāryā tṛtīyā ca caturthikā /",
    "GSD36mvir_sau:1199": " tṛtīyayā yutā naiva pañcamyā kārayetkvacit //",
    "GSD36mvir_sau:1200": " iti yat bhaviṣyatpurāṇasthaṃ vacanaṃ, yacca--",
    "GSD36mvir_sau:1201": " caturthī caiva kartavyā tṛtīyāsaṃyutā vibho/ /",
    "GSD36mvir_sau:1202": " iti skandapurāṇasthaṃ vacanaṃ,",
    "GSD36mvir_sau:1203": " tadubhayamapi gaṇanāthavrataviṣayameva /",
    "GSD36mvir_sau:1204": " si dvivināyakavrate ca madhyāhnavyāpinī caturthā prāhyā /",
    "GSD36mvir_sau:1205": " caturthīṃ gaṇanāthasya mātṛviddhā praśasyate /",
    "GSD36mvir_sau:1206": " madhyāhavyāpinī sā tu parataścet pare 'hani //",
    "GSD36mvir_sau:1207": " iti bṛhaspativacanāt /",
    "GSD36mvir_sau:1208": " parataścet pare 'hanītyasyāyamarthaḥ /",
    "GSD36mvir_sau:1209": " yadi paredyureva madhyāhnavyāptiḥ tadaiva pare 'hani pañcamīviddhetyarthaḥ /",
    "GSD36mvir_sau:1210": " pakṣāntareṣu tu mātṛciddhaiva grāhyeti /",
    "GSD36mvir_sau:1211": " prātaḥ śuklatilaiḥ snātvā madhyāhne pūjayennṛpa/ /",
    "GSD36mvir_sau:1212": " itigaṇapatikalpe madhyāhnasya karmakālatvāvagamācca /",
    "GSD36mvir_sau:1213": " yadā tu pūrvaṃdine mātṛviddhā paredyureva ca madhyāhnavyāpinī bhavati tadā mātṛviddhātvaguṇayogena paradina eva vināyakavratamanuṣṭheyam /",
    "GSD36mvir_sau:1214": " tatraiva karmakālavyāpteḥ /",
    "GSD36mvir_sau:1215": " evaṃ nāgadevatāvrate 'pi madhyāhnavyāpinī caturthī grāhyā /",
    "GSD36mvir_sau:1216": " yugaṃ madhyandine yatra tatropoṣya phaṇīśvarān /",
    "GSD36mvir_sau:1217": " kṣīreṇāpyāyya pañcamyāṃ pārayet prayato naraḥ /",
    "GSD36mvir_sau:1218": " viṣāṇiṃ tasya naśyanti na taṃ hiṃsanti pannagāḥ //",
    "GSD36mvir_sau:1219": " iti madhyāhne nāgapūjāvidhānāt /",
    "GSD36mvir_sau:1220": " etāvāṃstu viśeṣaḥ /",
    "GSD36mvir_sau:1221": " yadā pūrvedyu reva madhyāhnavyāptiḥ tadaiva pūrvā /",
    "GSD36mvir_sau:1222": " pakṣāntareṣu pañcamīyuktaiva grāhyā /",
    "GSD36mvir_sau:1223": " pañcamyā nāgatithitvena tadyogasya prāśastyāt kecittu nāgadevatāvrate 'pi vināyakavratavat tṛtīyāyuktā grāhyetyāhuḥ /",
    "GSD36mvir_sau:1224": " tadayuktam /",
    "GSD36mvir_sau:1225": " pramāṇavirahāt /",
    "GSD36mvir_sau:1226": " pūrvodāhṛtabhaviṣyatpurāṇasthaskandapurāṇasthavacanayoḥ pramāṇatvamiticet, na /",
    "GSD36mvir_sau:1227": " tayoḥ sāmānyataḥ pravṛtteḥ /",
    "GSD36mvir_sau:1228": " tatra hi caturthī tṛtīyāyuktā grāhyetyeyāvat pratīyate na punarnāgacaturthī tṛtīyāyukteti /",
    "GSD36mvir_sau:1229": " pūrvodāhṛtabrahmavaivartaṃvacanānuguṇyāttu gaṇanāthasuteṣiṇī ca caturṣīṃ tṛtīyāyuktā grāhyetyetadevaitayorvacanayorhṛdayamavagacchāmaḥ /",
    "GSD36mvir_sau:1230": " tena nāgadevatāvrate dinadvaye madhyāhnabyāptyādinā caturthīgrahaṇasandehe yugmavākyāt paraiva grāhyā,",
    "GSD36mvir_sau:1231": " yadā tu pūrvadina eva madhyāhnavabyāptistadā karmakālaśāstrasya prābalyāt pūrvā grāhyā /",
    "GSD36mvir_sau:1232": " yattu --",
    "GSD36mvir_sau:1233": " dvitīyā pañcamīvedhāt daśamī ca trayodaśī /",
    "GSD36mvir_sau:1234": " caturdaśī copavāse hanyuḥ pūrvauttare tithī //",
    "GSD36mvir_sau:1235": " iti pañcamīyuktacaturthīṃniṣedhakaṃ vacanaṃ tadvināyakavrataviṣayam /",
    "GSD36mvir_sau:1236": " gaurīvrate tu tṛtīyāyuktacaturthī grāhyā tṛtīyāyā gaurīdevatātvena tadyogasya prāśastyāt /",
    "GSD36mvir_sau:1237": " caturthyāṃ gaurīvrate tu bhaviṣyatpurāṇe 'bhihitam--",
    "GSD36mvir_sau:1238": " vināyakaṃ samabhyarcya caturthyāṃ yadunandana/ /",
    "GSD36mvir_sau:1239": " sarvavighnavinirmuktaḥ kāryasiddhimavāpnuyāt //",
    "GSD36mvir_sau:1240": " ityabhidhāyānantaramevābhihitam--",
    "GSD36mvir_sau:1241": " nidrāṃ ratiṃ śivāṃ bhadrāṃ kīrtiṃ medhāṃ sarasvatīm /",
    "GSD36mvir_sau:1242": " prajñāṃ tuṣṭiṃ tathā kāntiṃ tatraivāhani pūjayet //",
    "GSD36mvir_sau:1243": " vidyākāmo viśeṣeṇa pūjayecca sarasvatīm /",
    "GSD36mvir_sau:1244": " iti /",
    "GSD36mvir_sau:1245": " liṅgapurāṇe 'pi--",
    "GSD36mvir_sau:1246": " caturthyāṃ tu gaṇeśasya gauryāścaiva vidhānataḥ /",
    "GSD36mvir_sau:1247": " pūjāṃ kṛtvā labhet siddhiṃ saubhāgyaṃ ca naraḥ kramāt //",
    "GSD36mvir_sau:1248": " iti /",
    "GSD36mvir_sau:1249": " nāradīyapurāṇe 'pi--",
    "GSD36mvir_sau:1250": " māghaśuklacaturthyāṃ tu gaurīmārādhayedūbudhaḥ /",
    "GSD36mvir_sau:1251": " caturthī varadā nāma gaurī tatra supūjitā //",
    "GSD36mvir_sau:1252": " iti /",
    "GSD36mvir_sau:1253": " jayā ca yadi sampūrṇā caturthī hasate punaḥ /",
    "GSD36mvir_sau:1254": " jayā saiva hi kartavyā nāgaviddhāṃ na kārayet //",
    "GSD36mvir_sau:1255": " iti vacanamapi gaurīvrate kaimutyanyāyena tṛtīyāyuktacaturthīṃ grāhyatayā pratipādayati /",
    "GSD36mvir_sau:1256": " ayaṃ hi asya vacanasyārthaḥ /",
    "GSD36mvir_sau:1257": " yadā paradine caturthīhrāsena pañcamī viddhā bhavati pūrvadine punarjayā sampūrṇadinavyāpinī",
    "GSD36mvir_sau:1258": " bhavati tadā śuddhā tṛtīyāpi caturthīvrate grāhyā na tu doṣabhūyiṣṭhā pañcamīviddhā caturthīti /",
    "GSD36mvir_sau:1259": " na tvidaṃ vacanaṃ caturthīvrate śuddhatṛtīyāṃ grāhyatayā pratipādayati pañcamīviddhacaturthīniṣedhaparatvāt /",
    "GSD36mvir_sau:1260": " ubhayaparatve ca vākyabhedāditi /",
    "GSD36mvir_sau:1261": " kecittu idaṃ vacanaṃ vināyakavrataviṣayamityaṅgīkṛtyānyathā vyācakṣate /",
    "GSD36mvir_sau:1262": " yadā pūrvadine madhyāhne jayā sampūrṇā uttaradine punarhāsavaśāccaturthī madhyāhvādarvāgeva",
    "GSD36mvir_sau:1263": " samāpyate tadā dinadvaye karmakāle caturthyā abhāve sati kiṃ dinaṃ grāhyāmatyapekṣāyāmidaṃ",
    "GSD36mvir_sau:1264": " vacanamārabhyate-jayā ca yadi sampūrṇeti /",
    "GSD36mvir_sau:1265": " jayāyā madhyānhavyāpitve 'pi jayāyuktā pūrvaiṃva caturthī grāhyā na tu nāgaviddhā parā caturthī /",
    "GSD36mvir_sau:1266": " gauryāścaturthī vaṭadhenupūjā durgācanaṃ durmaraholike ca /",
    "GSD36mvir_sau:1267": " vatsasya pūjā śivarātriretāḥ parā vinighnanti nṛpaṃ sarāṣṭram //",
    "GSD36mvir_sau:1268": " itipurāṇamuñcayavacanādapi gaurīvrate tṛtīyāyuktā caturthī grāhyeti pratīyate /",
    "GSD36mvir_sau:1269": " gauryāścaturthī = gaurīvratasambandhinī caturthī /",
    "GSD36mvir_sau:1270": " dhenupūjā = tatsambandhinī bahulācaturthī /",
    "GSD36mvir_sau:1271": " vatsasya pūjā = vatsadvādaśī /",
    "GSD36mvir_sau:1272": " kecittu śuklacaturthī pañcamīyutā kṛṣṇacaturthī tṛtīyāyutā grāhyā /",
    "GSD36mvir_sau:1273": " “śuklapakṣe tithirjñeya“ityādivacanādityāhuḥ /",
    "GSD36mvir_sau:1274": " tadayuktam /",
    "GSD36mvir_sau:1275": " tṛtīyāyuktacaturthīgrahaṇavākyasya pūrvoktaiva vyavasthā sādhvīti /",
    "GSD36mvir_sau:1276": " saṅkaṣṭacaturthī tu candrodayavyāpinī grāhyā tasyāstatkalpe candrodayakālatvavidhānāt /",
    "GSD36mvir_sau:1277": " iti caturthīnirṇayaḥ /",
    "GSD36mvir_sau:1278": " atha pañcamīnirṇayaḥ /",
    "GSD36mvir_sau:1279": " pañcamī upavāsādisakaladaivakarmasu pūrvayutā grāhyā yugabhūtānāmiti yuramavākyāt /",
    "GSD36mvir_sau:1280": " skandapurāṇe 'pi--",
    "GSD36mvir_sau:1281": " pañcamī ca tathā kāryā caturthīsaṃyutā vibho/ /",
    "GSD36mvir_sau:1282": " iti /",
    "GSD36mvir_sau:1283": " bhaviṣyatpurāṇe 'pi--",
    "GSD36mvir_sau:1284": " pañcamī tu caturthyā tu kāryā ṣaṣṭhyā na saṃyutā /",
    "GSD36mvir_sau:1285": " iti /",
    "GSD36mvir_sau:1286": " ekādaśī tathā ṣaṣṭhī amāvāsyā caturthikā /",
    "GSD36mvir_sau:1287": " upoṣyāḥ parasaṃyuktāḥ parāḥ pūrveṇa saṃyutāḥ //",
    "GSD36mvir_sau:1288": " iti vaśiṣṭhavākye parigaṇitavyatiriktāyāḥ paraśabdasaṃgṛhītāyāḥ pañcabhyā upavāse pūrvasaṃyuktatvābhidhānācca /",
    "GSD36mvir_sau:1289": " tena yadyapi",
    "GSD36mvir_sau:1290": " prāyaḥ prānta upoṣyā hi tithirdevaphalepsubhiḥ /",
    "GSD36mvir_sau:1291": " iti śivarahasyasaurapurāṇayostithiprāntasyopavāse aṅgatvābhidhānāttithidvaidhe paraviddhā tithirupavāse grāhyeti pratīyate /",
    "GSD36mvir_sau:1292": " tathāpyasya sāmānyavidhitvāt prāgudāhṛtatattadviśeṣavacanaiḥ upavāse pañcamyāḥ pūrvayuktatvaṃ yuktameva /",
    "GSD36mvir_sau:1293": " etadevābhipretya prāyaḥ prānta iti prāyaḥśabdaḥ prayuktaḥ /",
    "GSD36mvir_sau:1294": " yattu",
    "GSD36mvir_sau:1295": " pañcamī tu prakartavyā ṣaṣṭhyā yuktā tu nārada/ /",
    "GSD36mvir_sau:1296": " iti viruddhavacanaṃ tat skandopavāsaviṣayam /",
    "GSD36mvir_sau:1297": " skandopavāse svīkāryā pañcamī parasaṃyutā /",
    "GSD36mvir_sau:1298": " iti tadvākyaśeṣe 'bhidhānāt nāgadevatāvrataviṣayaṃ ca /",
    "GSD36mvir_sau:1299": " śrāvaṇe pañcamī śuklā samproktā nāgapañcamī /",
    "GSD36mvir_sau:1300": " tāṃ parityajya pañcamyaścaturthīsahitā hitāḥ //",
    "GSD36mvir_sau:1301": " itivacanāt /",
    "GSD36mvir_sau:1302": " atra śrāvaṇopādānānmārgaśuklapañcamī vrate pūrvaiveti bodhyam /",
    "GSD36mvir_sau:1303": " kecittu pañcamīviṣayaviruddhavacanānāṃ śuklakṛṣṇabhedena vyavasthāmāhuḥ /",
    "GSD36mvir_sau:1304": " tadayuktam /",
    "GSD36mvir_sau:1305": " caturthyā saṃyutā kāryā pañcamī parayā na tu /",
    "GSD36mvir_sau:1306": " deve karmaṇi pitrye ca śuklapakṣe tathāsite //",
    "GSD36mvir_sau:1307": " iti mādhavādyudāhṛtavacane pakṣadvayavarttiṃpañcamyāḥ pūrvayuktatvābhidhānāt /",
    "GSD36mvir_sau:1308": " atra pitryagrahaṇaṃ dṛṣṭāntatayā kṛtam /",
    "GSD36mvir_sau:1309": " yathā pitrye aparāhṇādyanurodhena ṣaṣṭhīyuktapañcamīṃ parityajya caturthīsaṃyutā pañcamī upādīyate tathā daive 'pīti /",
    "GSD36mvir_sau:1310": " naca daive pūrvāhṇasya karmakālatvāt karmakālaśāstrasya ca prabalatvāt parayuktaiva pañcamī upādeyeti śaṅkanīyam /",
    "GSD36mvir_sau:1311": " pūrvodāhṛtatattadviśeṣavacanānāṃ prabalataratvāt etādṛśa eva ca viṣaye“yāṃ tithiṃ samanuprāpya“itisākalyavacanamupapadyate /",
    "GSD36mvir_sau:1312": " anyathā sākalyavacanamanavakāśaṃ syāt /",
    "GSD36mvir_sau:1313": " ata evopavāsa eva pañcamī pūrvayutānyatra daive 'pyuttaraivetyaṣyabhidhānamayuktamava /",
    "GSD36mvir_sau:1314": " daive kammeṇīti daivamātre pṛrvayutatvapratīteḥ parayuktapañcamīvacanānāṃ skandopavāsavacanena viṣayadānācca /",
    "GSD36mvir_sau:1315": " nanu vyāsanigamagatayugmaśāstrāt pañcamyāścaturthīyuktāyā grāhyatvaṃ pratīyate /",
    "GSD36mvir_sau:1316": " āpastambādyudāhṛtayutmaśāstrāttu--",
    "GSD36mvir_sau:1317": " prati patsadvitīyā syāt dvitīyā pratipadyutā /",
    "GSD36mvir_sau:1318": " caturthīsaṃyutā yā ca sā tṛtīyā phalapradā //",
    "GSD36mvir_sau:1319": " pañcamī ca prakartavyā ṣaṣṭhyā yuktā ca nārada/ //",
    "GSD36mvir_sau:1320": " ityevaṃrūpāt ṣaṣṭhīyuktā pañcamī grāhyeti pratīyate /",
    "GSD36mvir_sau:1321": " tataśca yugmaśāstrayorvirodhe vyavasthāpakavacanāntarasyāpokṣitatvāt yuktā śuklakṛṣṇa śāstreṇa byavastheti /",
    "GSD36mvir_sau:1322": " satyam /",
    "GSD36mvir_sau:1323": " prayuktā śuklakṛṣṇaśāstreṇa vyavasthā tāṃ nirākartumeva hārītavacane “śuklapakṣe tathāsita'; ityuktam /",
    "GSD36mvir_sau:1324": " tena viruddhamāpastambādiyugmaśāstraṃ skandopavāsaviṣayaṃ yuktamiti tasmāt pūrvoktaiva vyavasthā jyāyasī /",
    "GSD36mvir_sau:1325": " iti pañcamīnirṇayaḥ /",
    "GSD36mvir_sau:1326": " atha ṣaṣṭhī nirṇīyate /",
    "GSD36mvir_sau:1327": " sā ca skandavratātirikte sarvatra daivakārye saptamīyuktā grāhya ṣaṇmunyoritiyugmavākyāt /",
    "GSD36mvir_sau:1328": " ekādaśyaṣṭamī ṣaṣṭhī dvitīyā ca caturdaśī /",
    "GSD36mvir_sau:1329": " trayodaśī amāvāsyā upoṣyāḥ syuḥ parānvitāḥ //",
    "GSD36mvir_sau:1330": " iti viṣṇudharmottaravākyācca /",
    "GSD36mvir_sau:1331": " upavāsagrahaṇaṃ tu daivamātropalakṣaṇamityuktaṃ dvitīyānirṇaye /",
    "GSD36mvir_sau:1332": " nāgaviddhā tu ṣaṣṭhī syātpakṣayorubhayorapi /",
    "GSD36mvir_sau:1333": " daive karmaṇi tāmantyāṃ pitrye pūrveṇa saṃyutām //",
    "GSD36mvir_sau:1334": " iti sumantunā pañcamīviddhāniṣedhapuraḥsaraṃ daive karmaṇi antyaḥśabdoditāyāḥ saptamīviddhāyā vidhānācca /",
    "GSD36mvir_sau:1335": " nāgaviddhā tu yā ṣaṣṭhī śivaviddhātu saptamī /",
    "GSD36mvir_sau:1336": " daśamyekādaśīviddhā nopoṣyā syāt kathañcana //",
    "GSD36mvir_sau:1337": " iti śivarahasyasaurapurāṇayoḥ /",
    "GSD36mvir_sau:1338": " nāgaviddhā tu yā ṣaṣṭhī rudraviddho divākaraḥ /",
    "GSD36mvir_sau:1339": " kāmaviddho bhaved viṣṇurna grāhyāste tu vāsarāḥ //",
    "GSD36mvir_sau:1340": " iti nigaye pūrvaviddhā niṣedhācca /",
    "GSD36mvir_sau:1341": " atrāpi upavāsagrahaṇaṃ pūrvavat /",
    "GSD36mvir_sau:1342": " nāgaḥ pañcamī /",
    "GSD36mvir_sau:1343": " śivo rudraścāṣṭamī /",
    "GSD36mvir_sau:1344": " divākaraḥ = saptamī /",
    "GSD36mvir_sau:1345": " kāmastrayodaśī /",
    "GSD36mvir_sau:1346": " viṣṇurdvādaśī /",
    "GSD36mvir_sau:1347": " pañcamīvedhastu--",
    "GSD36mvir_sau:1348": " nāgo dvādaśanācībhirdik pañcadaśabistathā /",
    "GSD36mvir_sau:1349": " bhūto 'ṣṭādaśanācībhirduṣayatyuttarāṃ tithim //",
    "GSD36mvir_sau:1350": " iti skandapurāṇavacanāt ṣaṇmuhūrtātmako na tu sāmānyatastrimuhūrtāmakaḥ /",
    "GSD36mvir_sau:1351": " skandaṣaṣṭhī tu--",
    "GSD36mvir_sau:1352": " kṛṣṇāṣṭamī skandaṣaṣṭhī śivarātriścaturdaśī /",
    "GSD36mvir_sau:1353": " etāḥ pūrvayutāḥ kāryāstithyante pāraṇaṃ bhavet //",
    "GSD36mvir_sau:1354": " iti vrahnavaivartavacanāt pañcamīyutaiva grāhyā /",
    "GSD36mvir_sau:1355": " kṛṣṇāṣṭamī = kṛṣṇapakṣagatā aṣṭamī /",
    "GSD36mvir_sau:1356": " vrataprakāśaprasiddharudradaivatyakṛṣṇāṣṭamīvratasambāndhinī vā janmāṣṭamītyapi kecit /",
    "GSD36mvir_sau:1357": " idaṃ vacanaṃ yā dvādaśanāḍīmitapañcamyā viddhā ṣaṣṭhī sāmānyataḥ sarvadaivakāryeṣu niṣiddhā tasyā eva skandavrate pratiprasavārtham /",
    "GSD36mvir_sau:1358": " tathāca skandavrate 'pi dvādaśanāḍīviddhāyā niṣiddhatvāt tato nyūnapañcamīyutaiva grāhyeti jñātavyam /",
    "GSD36mvir_sau:1359": " tasyāḥ śuddhatvena sarvatrāpi grāhyatve vacanānarthakyāpatteḥ /",
    "GSD36mvir_sau:1360": " kiñca“nāgo dvādaśanāḍībhiḥ“iti vākyaṃ na sarvatra dvādaśanāḍīmitapañcamyā uttaratithidūṣakatvābhidhānaparaṃ",
    "GSD36mvir_sau:1361": " tadabhidhāne gauravāt kintu yatra dūṣakatvaṃ prāptaṃ tatraiva dūṣakatvānuvādena dvādaśanāḍīmitatvavidhānaparam /",
    "GSD36mvir_sau:1362": " skandavrate tu pūrvayutāyā eva grāhyatvābhidhānānna dūṣakatvamiti dvādaśanāḍīmitapañcamīviddhāyāmapi tatkāryam /",
    "GSD36mvir_sau:1363": " yattu--",
    "GSD36mvir_sau:1364": " ekādaśī tṛtīyā ca ṣaṣṭhī caiva trayodaśī /",
    "GSD36mvir_sau:1365": " pūrvaviddhāpi kartavyā yadi na syātpare 'hani //",
    "GSD36mvir_sau:1366": " iti vaśiṣṭhavacanaṃ tat na sarvadaivaviṣayam /",
    "GSD36mvir_sau:1367": " pūrvedyuḥ ṣaṇmuhūrtapañcamīviddhāyāḥ ṣaṣṭhyāstrimuhūrtādhikakṣayāsambhavena uttaradine 'pi trimuhūrtāyā avaśyambhāvitvāt “yadi na syāt';",
    "GSD36mvir_sau:1368": " ityāsyānupapatteḥ,",
    "GSD36mvir_sau:1369": " kintu ekabhaktādikāle madhyānhādau pare 'hani yadi na syāttadā yā skandavratātirikte savartra niṣiddhā pūrvaviddhā sāpi kartavyeti pratiprasavārtham",
    "GSD36mvir_sau:1370": " yuktaṃ caitat /",
    "GSD36mvir_sau:1371": " kālaśāstrasya prabalatvāt /",
    "GSD36mvir_sau:1372": " dvādaśanāḍyādivedhasya naktaikabhaktādivyatiriktaviṣayatvaṃ vadato hemādrerapyayamevābhiprāyo nirṇīyate /",
    "GSD36mvir_sau:1373": " bhādrapadakṛṣṇapakṣagataṣaṣṭhī candraṣaṣṭhī /",
    "GSD36mvir_sau:1374": " sā cadrodayayavyāpinī grāhyā /",
    "GSD36mvir_sau:1375": " tadvadbhādrapade māsi ṣaṣṭhī pakṣe sitetare /",
    "GSD36mvir_sau:1376": " candraṣaṣṭhīvrataṃ kuryāt pūrvavedhaḥ praśasyate //",
    "GSD36mvir_sau:1377": " candrodaye yadā ṣaṣṭhī pūrvāhṇe cāpare 'hani /",
    "GSD36mvir_sau:1378": " candrodaye 'site pakṣe saivopoṣyā prayatnataḥ //",
    "GSD36mvir_sau:1379": " iti vacanāt /",
    "GSD36mvir_sau:1380": " iti ṣaṣṭhīnirṇayaḥ /",
    "GSD36mvir_sau:1381": " atha saptamī nirṇīyate /",
    "GSD36mvir_sau:1382": " sā ca sarvatra daive pūrvaviddhaiva grāhyā /",
    "GSD36mvir_sau:1383": " ṣaṇmunyoriti yugmavākyāt /",
    "GSD36mvir_sau:1384": " ṣaṣṭhī tu saptamī tāta/",
    "GSD36mvir_sau:1385": " anyonyaṃ tu samāśritam /",
    "GSD36mvir_sau:1386": " pūrvaviddhā dvijaśreṣṭha/",
    "GSD36mvir_sau:1387": " kartavyā spatamī tithiḥ //",
    "GSD36mvir_sau:1388": " itibrahmapurāṇavacanātu:",
    "GSD36mvir_sau:1389": " pañcamī saptamī caiva daśamī ca trayodaśī /",
    "GSD36mvir_sau:1390": " pratipannavamī caiva kartavyā sammukhī tithiḥ //",
    "GSD36mvir_sau:1391": " iti paiṭhīnasivacanāt /",
    "GSD36mvir_sau:1392": " nanu--",
    "GSD36mvir_sau:1393": " ṣaṣṭhyekādaśyamāvāsyā pūrvaviddhā tathāṣṭamī /",
    "GSD36mvir_sau:1394": " saptamī paraviddhā ca nopoṣyaṃ tithipañcakam //",
    "GSD36mvir_sau:1395": " iti upavāsa eva viddhāyā niṣedhāttatraiva pūrvaviddhāyā grāhyatvamastu /",
    "GSD36mvir_sau:1396": " tatrāpi--",
    "GSD36mvir_sau:1397": " ṣaṣṭhīsametā kartavyā saptamī nāṣṭamīyutā /",
    "GSD36mvir_sau:1398": " (*) pataṅgopāsanāyeha ṣaṣṭhyāmāhurupoṣaṇam //",
    "GSD36mvir_sau:1399": " (*) pataṅgaḥ sūryaḥ",
    "GSD36mvir_sau:1400": " iti bhaviṣyatpurāṇavacanāt--",
    "GSD36mvir_sau:1401": " ṣaṣṭhyā yuktā saptamī ca kartavyā tāta/ sarvadā /",
    "GSD36mvir_sau:1402": " ṣaṣṭhī ca saptamī yatra tatra sannihito raviḥ //",
    "GSD36mvir_sau:1403": " itiskandapurāṇavacanācca sauropavāsaviṣayatvameva vāstu /",
    "GSD36mvir_sau:1404": " naitadyuktam /",
    "GSD36mvir_sau:1405": " saptamī nāṣṭamīyuktā na saptamyā yutāṣṭamī /",
    "GSD36mvir_sau:1406": " sarveṣu vratakalpeṣu aṣṭamī parataḥ śubhā //",
    "GSD36mvir_sau:1407": " itibrahmavaivartavākye sarvavrateṣu paraviddhāyā niṣedhāt /",
    "GSD36mvir_sau:1408": " pataṅgopāsanāyetyāderupalakṣaṇatayā pūrvaviddhāyāḥ sarvaviṣayatvopapatteḥ /",
    "GSD36mvir_sau:1409": " yadā tu pūrvedyuḥ astamayottaraṃ pravṛttā paredyuśca tithikṣayavaśena trimuhūrtayā aṣṭamyā viddhatvāt śuddhā pūrvaviddhā vā na labhyate /",
    "GSD36mvir_sau:1410": " tadā“guṇe tvanyāyyakalpanā“itinyāyāt guṇānurodhena pradhānatyāgāyogāt niṣedhamatikramyāpi va canābhāve 'pi guṇakālatvena aṣṭamīviddhāyā evopādānaṃ nyāyyam /",
    "GSD36mvir_sau:1411": " māghaśuklasaptamī cāruṇodayavyāpinī grāhyā /",
    "GSD36mvir_sau:1412": " sūryagrahaṇatulyā tu śuklamāghasya saptamī /",
    "GSD36mvir_sau:1413": " aruṇodayavelāyāṃ tatra snānaṃ vidhīyate //",
    "GSD36mvir_sau:1414": " iti vacanāt /",
    "GSD36mvir_sau:1415": " vaiśākhaśuklasaptamyāṃ gaṅgāpūjā tatra madhyānhavyāpinī grāhyā śiṣṭācārāt /",
    "GSD36mvir_sau:1416": " iti saptamīnirṇayaḥ /",
    "GSD36mvir_sau:1417": " athāṣṭamīnirṇayaḥ /",
    "GSD36mvir_sau:1418": " sā ca vratamātre śuklā parā kṛṣṇā pūrvā /",
    "GSD36mvir_sau:1419": " śuklapakṣe 'ṣṭamī caiva śuklapakṣe caturdaśī /",
    "GSD36mvir_sau:1420": " pūrvaviddhā na kartavyā kartavyā parasaṃyutā //",
    "GSD36mvir_sau:1421": " kṛṣṇapakṣe 'ṣṭamī caiva kṛṣṇapakṣe caturdaśī /",
    "GSD36mvir_sau:1422": " pūrvaviddhā tu kartavyā paraviddhā na kutracit //",
    "GSD36mvir_sau:1423": " upavāsādikāryeṣu eṣa dharmaḥ sanātanaḥ /",
    "GSD36mvir_sau:1424": " iti nigamokteḥ /",
    "GSD36mvir_sau:1425": " śivaśaktyutsave tu sarvā parā /",
    "GSD36mvir_sau:1426": " aṣṭamī navamīyoge mahotsāhe/",
    "GSD36mvir_sau:1427": " mahotsavaḥ /",
    "GSD36mvir_sau:1428": " śivaśaktyoḥ śivakṣetre pakṣayorubhayorapi //",
    "GSD36mvir_sau:1429": " iti pādmokteḥ /",
    "GSD36mvir_sau:1430": " upavāse tu pakṣadvaye 'pyaṣṭamī parayutaiva grāhyā /",
    "GSD36mvir_sau:1431": " upavāse saptamī tu vedhāddhantyuttaraṃ dinam /",
    "GSD36mvir_sau:1432": " pakṣayorubhayoreṣa upavāsavidhiḥ smṛtaḥ //",
    "GSD36mvir_sau:1433": " iti nāradīyavacane pakṣadvaye 'pi saptamīviddhāniṣedhāt /",
    "GSD36mvir_sau:1434": " yattu",
    "GSD36mvir_sau:1435": " “kṛṣṇapakṣe 'ṣṭamī caiva“itipūrvodāhṛtanigamavacane upavāsagrahaṇaṃ tadrudropavāsaviṣayam /",
    "GSD36mvir_sau:1436": " rudravrateṣu sarveṣu kartavyā sammukhī tithiḥ /",
    "GSD36mvir_sau:1437": " anyeṣu vratakalpeṣu yathohiṣṭāmupāvaset //",
    "GSD36mvir_sau:1438": " itivacanāt /",
    "GSD36mvir_sau:1439": " yattu--",
    "GSD36mvir_sau:1440": " kṛṣṇāṣṭamī skandaṣaṣṭhī śivarātriścaturdaśī /",
    "GSD36mvir_sau:1441": " etāḥ pūrvayutāḥ kāryāstithyante pāraṇaṃ bhavet //",
    "GSD36mvir_sau:1442": " iti brhanavaivartavacanaṃ tajjanmāṣṭamīparamiti madanaratne /",
    "GSD36mvir_sau:1443": " bādraśuklāṣṭamī dūrvāṣṭamī /",
    "GSD36mvir_sau:1444": " sā ca pūrvā grāhyā /",
    "GSD36mvir_sau:1445": " śrāvaṇī durganavamī dūrvā caiṃva hutāśanī /",
    "GSD36mvir_sau:1446": " pūrvaviddhā tu karttvayā śivarātrirbalerdiṃnam //",
    "GSD36mvir_sau:1447": " iti bṛhadyamokteḥ /",
    "GSD36mvir_sau:1448": " śuklāṣṭamī tithiryātu māsi bhādrapade bhavet /",
    "GSD36mvir_sau:1449": " dūrvāṣṭamī tu sā jñeyā nottarā sā vidhīyate //",
    "GSD36mvir_sau:1450": " iti purāṇasamuccayācca /",
    "GSD36mvir_sau:1451": " yattu--",
    "GSD36mvir_sau:1452": " muhūrte rauhiṇe 'ṣṭamyāṃ pūrvā vā yadi vā parā /",
    "GSD36mvir_sau:1453": " dūrvāṣṭamī tu sā kāryā jyeṣṭhāṃ mūlaṃ ca varjayet //",
    "GSD36mvir_sau:1454": " iti parābhidhānaṃ tat pūrvadine jyeṣṭhādiyoge veditavyam /",
    "GSD36mvir_sau:1455": " dūrvāṣṭamī sadā tyājyā jyeṣṭhāmūlarkṣasaṃyutā //",
    "GSD36mvir_sau:1456": " tathā--",
    "GSD36mvir_sau:1457": " aindrarkṣe pūjitā dūrvā hantyapatyāni nānyathā /",
    "GSD36mvir_sau:1458": " bhartturāyurharā mūle tasmāttāṃ parivarjayet //",
    "GSD36mvir_sau:1459": " itiniṣedhāt /",
    "GSD36mvir_sau:1460": " iyaṃ ca kanyārke agastyodaye ca na kāryā /",
    "GSD36mvir_sau:1461": " śukle bhādrapade māsi dūrvāsaṃjñā tathāṣṭamī /",
    "GSD36mvir_sau:1462": " siṃhārka eva kartavyā na kanyārke kadācana //",
    "GSD36mvir_sau:1463": " itiskāndokteḥ /",
    "GSD36mvir_sau:1464": " agastya udite tāta/",
    "GSD36mvir_sau:1465": " pūjayedamṛtodbhavām /",
    "GSD36mvir_sau:1466": " vaidhavyaṃ pūrvaśokaṃ ca daśavarṣāṇi pañca ca //",
    "GSD36mvir_sau:1467": " iti tatraiva doṣokteśca /",
    "GSD36mvir_sau:1468": " atraiva jyeṣṭhāvratamuktam--",
    "GSD36mvir_sau:1469": " laiṅge:",
    "GSD36mvir_sau:1470": " kanyārke yāṣṭamī śuklā jyeṣṭharkṣe mahatī smṛtā /",
    "GSD36mvir_sau:1471": " alakṣmīparihārāya jyeṣṭhāṃ tatra prapūjayet //",
    "GSD36mvir_sau:1472": " iti /",
    "GSD36mvir_sau:1473": " iyaṃ ca jyeṣṭharkṣayuktā grāhyā /",
    "GSD36mvir_sau:1474": " dinadvaye tathātve parā kāryā /",
    "GSD36mvir_sau:1475": " navamyā saha kāryā syādaṣṭamī nātra saṃśayaḥ /",
    "GSD36mvir_sau:1476": " māse bhādrapade śuklapakṣe jyeṣṭharkṣasaṃyutā //",
    "GSD36mvir_sau:1477": " rātriryasmindine kuryāt jyeṣṭhāyāḥ paripūjanam /",
    "GSD36mvir_sau:1478": " itiskāndokteḥ /",
    "GSD36mvir_sau:1479": " nakṣatrayogaśca madhyānhādūrddhvam /",
    "GSD36mvir_sau:1480": " maghyānhātpūrvaṃ cet pūrvaiva /",
    "GSD36mvir_sau:1481": " yasmin dine bhavejjyeṣṭhā madhyānhādūrddhvamapyadhaḥ /",
    "GSD36mvir_sau:1482": " tasmin haviṣyaṃ pūjā ca nyūnā cet pūrvavāsare //",
    "GSD36mvir_sau:1483": " itivacanāt /",
    "GSD36mvir_sau:1484": " etacca tithiprayuktaṃ nakṣatrābhāve kevalatithau kāryam /",
    "GSD36mvir_sau:1485": " nakṣatraprayuktaṃ tu kevalanakṣatre /",
    "GSD36mvir_sau:1486": " pratyābdikaṃ tithāvuktaṃ yajjyeṣṭhādaivataṃ vratam /",
    "GSD36mvir_sau:1487": " nīlajyeṣṭhāvrataṃ yacca vihitaṃ kevaloḍuni //",
    "GSD36mvir_sau:1488": " itimātsyoktaṃ nīlajyeṣṭhāvratamapi tithiprayuktameveti mādhavaḥ /",
    "GSD36mvir_sau:1489": " tatrāṣṭamyāṃ yadā vāro bhānornakṣatrameva ca /",
    "GSD36mvir_sau:1490": " nīlajyeṣṭheti sā proktā durlabhā bahukālikī //",
    "GSD36mvir_sau:1491": " ititallakṣaṇārthe skāndavacane tatreti saptamyā nirdiṣṭāyā aṣṭamyāstatra “jayāṃ juhuyāt'; (a 0 3 pā 04 adhi 0 13)",
    "GSD36mvir_sau:1492": " itivat prādhānyāvagateḥ /",
    "GSD36mvir_sau:1493": " madanaratnādayastu nakṣatravratamevetyāhuḥ /",
    "GSD36mvir_sau:1494": " nīljayeṣṭhāpadasya nakṣatraparatvāditi /",
    "GSD36mvir_sau:1495": " āśvinabahulāṣṭamī mahālakṣmīvratasamāptau candrodayavyāpinī grāhyā /",
    "GSD36mvir_sau:1496": " pūrvā vā paraviddhā vā grāhyā candrodaye sadā /",
    "GSD36mvir_sau:1497": " trimuhūrtāpi sā pūjyā parataścordhvagāminī //",
    "GSD36mvir_sau:1498": " itisaṅgrahokteḥ /",
    "GSD36mvir_sau:1499": " ūrdhvaṃgāminī = candrodayordhvagāminī trimuhūrtā cet parato 'nyathā tu pūrvā /",
    "GSD36mvir_sau:1500": " yattu--",
    "GSD36mvir_sau:1501": " kanyāgate 'rke prārabhya kartavyaṃ na śriyo 'rcanam /",
    "GSD36mvir_sau:1502": " hastaprāntadalasthe 'rke tadvrataṃ na samāpayet /",
    "GSD36mvir_sau:1503": " doṣaiśrcaturbhiḥ saṃtyaktā savesampatkarī tithiḥ //",
    "GSD36mvir_sau:1504": " putrasaubhāgyarājyāyurnāśinī samprakīrttitā /",
    "GSD36mvir_sau:1505": " tasmātsarvaprayatnena tyājyā kanyāgate ravau //",
    "GSD36mvir_sau:1506": " viśeṣeṇa parityājyā navamīdūṣitā yadi /",
    "GSD36mvir_sau:1507": " tridine cāvame caiva aṣṭamīṃ nopavāsayet //",
    "GSD36mvir_sau:1508": " putrahā navamīviddhā svaghnī hastārkage ravau /",
    "GSD36mvir_sau:1509": " iti navamīyuktāyā niṣedhakathanaṃ tadardharātrādūrdhvaṃ trimuhūrtatvābhāve trimuhūrtetyupādānāt /",
    "GSD36mvir_sau:1510": " trispṛgādiniṣedhaśca prathamārambhaviṣayaḥ /",
    "GSD36mvir_sau:1511": " prāravdhasya ṣoḍaśavārṣikavratasya madhye 'nuṣṭhāne lokavigarhaṇā syāditi /",
    "GSD36mvir_sau:1512": " iti mahālakṣmyaṣṭamī /",
    "GSD36mvir_sau:1513": " āśvinaśuklāṣṭamī tu durgāṣṭamī sā ca sāmānyanirṇayādeva navamīviddhā kāryā /",
    "GSD36mvir_sau:1514": " yadyapi ca",
    "GSD36mvir_sau:1515": " sāmānyanirṇayādevāsyā uttaraviddhatvaṃ tathāpi iyaṃ leśato 'pi saptamīviddhā na kartavyā /",
    "GSD36mvir_sau:1516": " tathā ca--",
    "GSD36mvir_sau:1517": " smṛtisaṅgrahe:",
    "GSD36mvir_sau:1518": " saptamīleśasaṃyuktāṃ mohādajñānato 'pivā /",
    "GSD36mvir_sau:1519": " mahāṣṭamīṃ prakurvāṇo narakaṃ pratipadyate //",
    "GSD36mvir_sau:1520": " saptamī kalayā yatra parataścāṣṭamī bhavet /",
    "GSD36mvir_sau:1521": " tena śalyamidaṃ proktaṃ putrapautrakṣayapradam //",
    "GSD36mvir_sau:1522": " putrān hanti paśūn hanti hanti rāṣṭraṃ sarājakam /",
    "GSD36mvir_sau:1523": " hanti jātānajātāṃśca saptamīsahitāṣṭamī //",
    "GSD36mvir_sau:1524": " itisaptamīmiśritāyā niṣedāt /",
    "GSD36mvir_sau:1525": " yacca--",
    "GSD36mvir_sau:1526": " saptamyāmudite sūrye parato yāṣṭamī bhavet //",
    "GSD36mvir_sau:1527": " tatra durgotsavaṃ kuryānna kuryādapare 'hani // iti,",
    "GSD36mvir_sau:1528": " tad yadāśvinakṛṣṇāṣṭamīmārabhya--",
    "GSD36mvir_sau:1529": " kanyāyāṃ kṛṣṇapakṣe tu pūjayitvāṣṭamīdine /",
    "GSD36mvir_sau:1530": " navamyāṃ bodhayeddevīṃ gītavāditranisvanaiḥ //",
    "GSD36mvir_sau:1531": " iti devīpurāṇe kṛṣṇapakṣāṣṭamyāṃ devībodhanamuktaṃ tadviṣayam /",
    "GSD36mvir_sau:1532": " yacca--",
    "GSD36mvir_sau:1533": " bhadrāyāṃ bhadrakālyāśca madye syādarcanakriyā /",
    "GSD36mvir_sau:1534": " tasmādvai saptamīviddhā kāryā durgāṣṭamī budhaiḥ //",
    "GSD36mvir_sau:1535": " iti /",
    "GSD36mvir_sau:1536": " yacca madanaratne--",
    "GSD36mvir_sau:1537": " mahāṣṭamyāśvine māsi śuklā kalyāṇakāriṇī /",
    "GSD36mvir_sau:1538": " saptamyādiyutā kāryā mūlena tu viśeṣataḥ //",
    "GSD36mvir_sau:1539": " tathā nirṇayāmūte--",
    "GSD36mvir_sau:1540": " ahaṃ bhadrā ca bhadrāhaṃ nāvayorantaraṃ kvacit /",
    "GSD36mvir_sau:1541": " sarvasiddhiṃ pradāsyāmi bhadrāyāmarcitā hyaham //",
    "GSD36mvir_sau:1542": " iti devīpurāṇam,",
    "GSD36mvir_sau:1543": " tathā tatraiva--",
    "GSD36mvir_sau:1544": " viṣṭiṃ tyaktvā mahārāja/",
    "GSD36mvir_sau:1545": " mama pūjāṃ karoti yaḥ /",
    "GSD36mvir_sau:1546": " kṛtsnaṃ tasya phalaṃ na syāttenāhamavamānitā //",
    "GSD36mvir_sau:1547": " ityanena saptamīviddhāyā api grāhyatvamuktam /",
    "GSD36mvir_sau:1548": " tadaparadine kalākāṣṭhādirūpāyā aṣṭamyā abhāve /",
    "GSD36mvir_sau:1549": " yattu--",
    "GSD36mvir_sau:1550": " yadāṣṭamīṃ tu samprāpya cāstaṃ yāti divākaraḥ /",
    "GSD36mvir_sau:1551": " tatra durgotsavaṃ kuryānna kuryādapare 'hani //",
    "GSD36mvir_sau:1552": " durbhikṣaṃ tatra jānīyānnavamyāṃ yatra pūjayet /",
    "GSD36mvir_sau:1553": " iti vacanaṃ taddaśamyāṃ navamyasattve /",
    "GSD36mvir_sau:1554": " yadā sūryodaye na syānnavamī cāpare 'hani /",
    "GSD36mvir_sau:1555": " tadāṣṭamīṃ prakurvīta saptamyā sahitāṃ nṛpa/ //",
    "GSD36mvir_sau:1556": " iti smṛtisaṅgrahāditi madanaratne /",
    "GSD36mvir_sau:1557": " vastutaḥ pūrvodāhṛtadevīpurāṇāt kṛṣṇapakṣāṣṭamīviṣayamidamiti",
    "GSD36mvir_sau:1558": " pratibhāti /",
    "GSD36mvir_sau:1559": " atra ca putravatā upavāso na kārya ityuktam--",
    "GSD36mvir_sau:1560": " kālikāpurāṇe:",
    "GSD36mvir_sau:1561": " upavāsaṃ mahāṣṭamyāṃ putravānna samācaret /",
    "GSD36mvir_sau:1562": " yathā tathā vā pūtātmā vratī devīṃ prapūjayet //",
    "GSD36mvir_sau:1563": " iti /",
    "GSD36mvir_sau:1564": " iyaṃ ca mūlayuktātipraśastetyuktaṃ hemādrau skandapurāṇe--",
    "GSD36mvir_sau:1565": " kanyāṃ gate savitari śuklapakṣe 'ṣṭamī tu yā /",
    "GSD36mvir_sau:1566": " mūlanakṣatrasaṃyuktā sā mahānavamī smṛtā //",
    "GSD36mvir_sau:1567": " navamyāṃ pūjitā devī dadātyabhimataṃ phalam /",
    "GSD36mvir_sau:1568": " iti /",
    "GSD36mvir_sau:1569": " iyamapi saptamīyuktā na kāryetyuktam--",
    "GSD36mvir_sau:1570": " nirṇayāmṛte durgotsave:",
    "GSD36mvir_sau:1571": " mūlenāpihi saṃyuktā sadā tyājyāṣṭamī budhaiḥ /",
    "GSD36mvir_sau:1572": " leśamātreṇa saptamyā api syād dūṣitā yadi /",
    "GSD36mvir_sau:1573": " iti /",
    "GSD36mvir_sau:1574": " iti durgāṣṭamīnirṇayaḥ /",
    "GSD36mvir_sau:1575": " pauṣaśuklāṣṭamī budhavārayutā mahābhadrā /",
    "GSD36mvir_sau:1576": " taduktam--",
    "GSD36mvir_sau:1577": " bhaviṣyottare:",
    "GSD36mvir_sau:1578": " puṣye māsi yadā devi/",
    "GSD36mvir_sau:1579": " śuklāṣṭamyāṃ budho bhavet /",
    "GSD36mvir_sau:1580": " tadā sā tu mahāpuṇyā mahābhadretikīrttitā //",
    "GSD36mvir_sau:1581": " iti /",
    "GSD36mvir_sau:1582": " iyameva bharaṇīsaṃyuktā jayantī /",
    "GSD36mvir_sau:1583": " tathāca--",
    "GSD36mvir_sau:1584": " tatraiva:",
    "GSD36mvir_sau:1585": " puṣye māsi yadā devi/",
    "GSD36mvir_sau:1586": " aṣṭamyāṃ nagaje / śubhe / /",
    "GSD36mvir_sau:1587": " nakṣatraṃ jāyate puṇyaṃ yalloke raudramucyate //",
    "GSD36mvir_sau:1588": " tadā tu sā mahāpuṇyā jayantī aṣṭamī śubhā //",
    "GSD36mvir_sau:1589": " iti /",
    "GSD36mvir_sau:1590": " raudraṃ = krūradaivatyatvādbharaṇī /",
    "GSD36mvir_sau:1591": " ārdreti kalpataruḥ /",
    "GSD36mvir_sau:1592": " tanna /",
    "GSD36mvir_sau:1593": " tatra tadyogāsambhavāt /",
    "GSD36mvir_sau:1594": " atha kṛṣṇajanmāṣṭamī nirṇīyate /",
    "GSD36mvir_sau:1595": " yadyapīyaṃ--",
    "GSD36mvir_sau:1596": " prājāpatyarkṣasaṃyuktā kṛṣṇā nabhasi cāṣṭamī /",
    "GSD36mvir_sau:1597": " iti viṣṇudharmottarāt,",
    "GSD36mvir_sau:1598": " māsi bhādrapade 'ṣṭamyāṃ kṛṣṇapakṣe 'rddharātrake /",
    "GSD36mvir_sau:1599": " iti bhaviṣyottarācca śrāvaṇabhādrayoḥ pratīyate /",
    "GSD36mvir_sau:1600": " tathāpyekamūlakalpanālāghavāt paurṇamāsyantaṃ māsamādāya bhādre amāvāsyāntamādāya śrāvaṇe grāhyā ityanusandheyam /",
    "GSD36mvir_sau:1601": " evaṃ ca“tithikṛtye ca kṛṣṇādim“iti vacanaṃ nātra śrāvaṇasya paurṇamāstantatvavidhāyakaṃ kintu etadatiriktaviṣayakalpanā lāghavāt /",
    "GSD36mvir_sau:1602": " bhādrastu yadyapi bhādraśrutyāmāvāsyānta eva prāpnoti mūlaśrutikalpanāgauravasya",
    "GSD36mvir_sau:1603": " phalamukhatvenādoṣatvāt tathāpi“tithikṛtye ca kṛṣṇādim“itivacanāt tithyantarakṛtyeṣu",
    "GSD36mvir_sau:1604": " tattanmāsapade lakṣaṇāśrayaṇavadihāpi lakṣaṇāśrayaṇamadoṣaḥ /",
    "GSD36mvir_sau:1605": " sā ca dvividhā śuddhā saptamīviddhā ca /",
    "GSD36mvir_sau:1606": " tatra dvividhā api sūryodayādūrdhvagāminī na veti dvividhā /",
    "GSD36mvir_sau:1607": " tādṛśyapi rohiṇīyogāyogabhedena dvividhā /",
    "GSD36mvir_sau:1608": " tatra",
    "GSD36mvir_sau:1609": " sūryodayordhvamasatyāṃ sarvasyāmapi na sandehaḥ /",
    "GSD36mvir_sau:1610": " pare 'hanyaṣṭamyabhāvāt /",
    "GSD36mvir_sau:1611": " sūryodayordhvagāminyāṃ tu śuddhāyāṃ viddhāyāṃ vā rohiṇīyogasyānyataratra sattve saiva /",
    "GSD36mvir_sau:1612": " prājāpatyarkṣasaṃyuktā kṛṣṇā nabhasi cāṣṭamī /",
    "GSD36mvir_sau:1613": " muhūrtamapi labhyeta sopoṣyā sā mahāphalā //",
    "GSD36mvir_sau:1614": " muhūrtamapyahorātre yasmin yuktaṃ hi labhyate /",
    "GSD36mvir_sau:1615": " aṣṭamyāṃ rohiṇīṛkṣaṃ tāṃ supuṇyāmupāvaset //",
    "GSD36mvir_sau:1616": " iti viṣṇurahasyokteḥ /",
    "GSD36mvir_sau:1617": " tenottaradina eva rohiṇīyoge pūrvaniśīthavyāpinī śuddhāpi tyājyeti hemādrimādhavādayaḥ /",
    "GSD36mvir_sau:1618": " śiṣṭāstu pūrvāmevopavasanti /",
    "GSD36mvir_sau:1619": " teṣāmayamāśayaḥ /",
    "GSD36mvir_sau:1620": " atrārddharātrasya vakṣyamāṇarītyā karmakālatvāt karmakālaśāstrasya ca sarvāpekṣayā balavattvāt parīdane ca tadabhāvāt pūrvaiveti /",
    "GSD36mvir_sau:1621": " na ca rohiṇīyogaśāstrānurodhenottareti vācyam /",
    "GSD36mvir_sau:1622": " tasya guṇaphalasambandhārthakatvena budhavārādiyogaśāstravanirṇāyakatvāt /",
    "GSD36mvir_sau:1623": " anyathā",
    "GSD36mvir_sau:1624": " pretayonigatānāṃ ca pretatvaṃ nāśitaṃ naraiḥ /",
    "GSD36mvir_sau:1625": " yaiḥ kṛtā śrāvaṇe māsi hyaṣṭamī rohiṇīyutā //",
    "GSD36mvir_sau:1626": " kiṃ punarbudhavāreṇa somenāpi viśeṣataḥ //",
    "GSD36mvir_sau:1627": " kiṃ punarnavamīyuktā kulakoyyāstu muktidā /",
    "GSD36mvir_sau:1628": " iti pādmāt pūrvejhurarddharātragatāṃ rohiṇīyutāmaṣyaṣṭamīṃ parityajya budhavārādiyutā parā kartavyā āpadyeta /",
    "GSD36mvir_sau:1629": " na ceṣṭāpattiḥ /",
    "GSD36mvir_sau:1630": " kulakoṭayāstu muktidā kiṃ punarbudhavāreṇetyādinā“yadi kāmayeta varṣukaḥ parjanyaḥ syāt“itivat (a0 3 pā0 8 adhi0 6)",
    "GSD36mvir_sau:1631": " guṇaphalasambandhārthakatvapratīteḥ /",
    "GSD36mvir_sau:1632": " etena ācāryacūḍāmaṇyuktaṃ budhāvārādiyogasya nirṇāyakatvaṃ pratyuktam /",
    "GSD36mvir_sau:1633": " tithitattvakārādayo 'pi budhavārādiyogasyānirṇāyakatvaṃ manyante /",
    "GSD36mvir_sau:1634": " evaṃ ca--",
    "GSD36mvir_sau:1635": " prājāpatyarkṣasaṃyuktā kṛṣṇā nabhasi cāṣṭamī /",
    "GSD36mvir_sau:1636": " muhūrtamapi labhyeta--",
    "GSD36mvir_sau:1637": " iti viṣṇurahasyavacanamapi guṇaphalasambandhaparaṃ vyākhyeyam /",
    "GSD36mvir_sau:1638": " yattu--",
    "GSD36mvir_sau:1639": " udaye cāṣṭamī kiñcit navamī sakalā yadi /",
    "GSD36mvir_sau:1640": " iti skāndavacane udayagrahaṇaṃ taccandrodayaparaṃ“tārāpatyudaye tathā“itivacanāntaraikavākyatvāt /",
    "GSD36mvir_sau:1641": " na ca--",
    "GSD36mvir_sau:1642": " divā vā yadi vā rātrau nāsti cedrohiṇī kalā /",
    "GSD36mvir_sau:1643": " rātriyuktāṃ prakurvīta viśeṣeṇendusaṃyutām //",
    "GSD36mvir_sau:1644": " itivacanāt paradine rohiṇīyogābhāva eva rātriyuktāṣṭamī grāhye ti vācyam /",
    "GSD36mvir_sau:1645": " tasya taddine svalpasyāpi rohiṇīyogasyābhāve 'pi nyāyaprāptaśuddhā ṣṭamīvratakartavyatānuvādakatvāt iti śiṣṭamatamanavadyam /",
    "GSD36mvir_sau:1646": " dinadvaye rohiṇīyoge 'yoge vā śuddhādhikā pūrvaiva tadatikrame kāraṇābhāvāt /",
    "GSD36mvir_sau:1647": " viddhādhikāyāṃ tvanyatarasminneva dine niśīthe rohiṇīyoge saiva rohiṇīyogaprāśastyāt /",
    "GSD36mvir_sau:1648": " pūrvatraiva yoge--",
    "GSD36mvir_sau:1649": " saptamīsaṃyutāṣṭamyāṃ niśīthe rohiṇī yadi /",
    "GSD36mvir_sau:1650": " bhavitā sāṣṭamī puṇyā yāvaccandradivākarau //",
    "GSD36mvir_sau:1651": " iti vakṣyamāṇasaptamīviddhāniṣedhapratiprasavārthakavahvipurāṇāt /",
    "GSD36mvir_sau:1652": " dinadvaye niśīthe rohiṇīyoge tūttaraiva /",
    "GSD36mvir_sau:1653": " varjanīyā prayatnena saptamīsaṃyutāṣṭamī /",
    "GSD36mvir_sau:1654": " saṛkṣāpi na kartavyā saptamīsaṃyutāṣṭamī //",
    "GSD36mvir_sau:1655": " iti brahmavaivartavacanāt /",
    "GSD36mvir_sau:1656": " ata eva viddhādhikāyāṃ dvinadvaye 'pi niśītha matikramya rohiṇīyoge 'ṣṭamyāśca dinadvaye niśīthe sattvāsattavayoḥ paraiva /",
    "GSD36mvir_sau:1657": " anyatarasminneva sattve saiva /",
    "GSD36mvir_sau:1658": " sarvathā rohiṇīyogarahitāyāmaṣṭamyāṃ niśīthe dinadvayasattvānyatarasattveṣvayameva nyāyo draṣṭavyaḥ /",
    "GSD36mvir_sau:1659": " na ca--",
    "GSD36mvir_sau:1660": " alābhe rohiṇībhasya kāryāṣṭamyastagāminī /",
    "GSD36mvir_sau:1661": " tatropavāsaṃ kṛtvaiva tithyante pāraṇaṃ bhavet //",
    "GSD36mvir_sau:1662": " iti gauḍadhṛtaviṣṇurahasyavacanāt rohiṇyalābhe sarvathā pūrvaiva grāhyā syāditivācyam /",
    "GSD36mvir_sau:1663": " vākyasya hemādryādibhiranibandhanānnirmūlatvāt /",
    "GSD36mvir_sau:1664": " samūlatve vā paradine niśīthe rohiṇīyogābhāvaviṣayatvāditi /",
    "GSD36mvir_sau:1665": " atra cārddharātrapūjopavāsaśca dvayaṃ pradhānam /",
    "GSD36mvir_sau:1666": " arddharātre tu rohiṇyāṃ yadā kṛṣṇāṣṭamī bhavet /",
    "GSD36mvir_sau:1667": " tasyāmabhyarcanaṃ śaurerhanti pāpaṃ trijanmajam //",
    "GSD36mvir_sau:1668": " iti bhaviṣyapurāṇāt“sopoṣyā sā mahāphalā“iti pūrvodāhṛtavacanācca /",
    "GSD36mvir_sau:1669": " trikālaṃ pūjayeddevaṃ divārātrau viśeṣataḥ /",
    "GSD36mvir_sau:1670": " ardharātrāvapi tathā puṣpainārnāvidhairapi //",
    "GSD36mvir_sau:1671": " iti bhaviṣyoktapūjā tvaṅgabhūtā phalasambandhābhāvāt /",
    "GSD36mvir_sau:1672": " na caivaṃ pūjopavāsayoḥ phalabhedāt samānaphalakatve 'pi vā nirapekṣavidhānāt citrodbhidādivadekaikasyāpyanuṣṭhānaprasaṅga iti vācyam /",
    "GSD36mvir_sau:1673": " sopavāso hareḥ pūjāṃ kṛtvā tatra na sīdati /",
    "GSD36mvir_sau:1674": " iti bhaviṣyavacanāt samuccayāvagateḥ“dvādaśarātre havīṃṣi nirvapet“itivacanādādhānapavamāneṣṭayoriva /",
    "GSD36mvir_sau:1675": " bhāṣyakāramatena ca phalaśruteḥ kāmyatvameva /",
    "GSD36mvir_sau:1676": " prājāpatyarkṣasaṃyuktā kṛṣṇā nabhasi cāṣṭamī /",
    "GSD36mvir_sau:1677": " varṣe varṣe tu kartavyā tuṣṭayarthaṃ cakrapāṇinaḥ //",
    "GSD36mvir_sau:1678": " iti vīpsāśravaṇānnityatvopapatteḥ /",
    "GSD36mvir_sau:1679": " na cātra tuṣṭayarthamitiphalaśravaṇāt phalanimittoddeśyadvayanimittavākyabhedaḥ syāditi vācyam /",
    "GSD36mvir_sau:1680": " vijātīyānekoddeśyadvayanimittavākyabhedaḥ syāditi vācyam /",
    "GSD36mvir_sau:1681": " vijātīyānekoddeśyatvanimittasya tasyādoṣatvāt /",
    "GSD36mvir_sau:1682": " na ca nityatve 'syākaraṇe prāyaścittaśravaṇaṃ syāditivācyam /",
    "GSD36mvir_sau:1683": " viśiṣya tadanuktāvapi prāṇāyāmaśataṃ kāryaṃ sarvapāpāpanuttaye /",
    "GSD36mvir_sau:1684": " ityādeḥ sāmānyataḥ śrutasyātrāpi prāpterityanavadyam /",
    "GSD36mvir_sau:1685": " iti janmaṣṭamīnirṇayaḥ /",
    "GSD36mvir_sau:1686": " athāsyāḥ pāraṇanirṇayaḥ /",
    "GSD36mvir_sau:1687": " tatra kevalāṣṭyamyupavāse pāraṇadine cāṣṭamyanuvṛttau tadante kāryam /",
    "GSD36mvir_sau:1688": " viṣṇudharmottare--",
    "GSD36mvir_sau:1689": " jayantī śivarātriśca kārye bhadrājayānvite /",
    "GSD36mvir_sau:1690": " kṛtvopavāsaṃ tithyante tathā kuryācca pāraṇam //",
    "GSD36mvir_sau:1691": " iti /",
    "GSD36mvir_sau:1692": " atra jayantīśabdo janmāṣṭamīmātravacanaḥ tithimātrānte pāraṇāvidhānāt /",
    "GSD36mvir_sau:1693": " rohiṇīsahitāṣṭamyupavāse tu pāraṇadine ubhayānuvṛttāvubhayānte tat kāryam /",
    "GSD36mvir_sau:1694": " kāryā viddhā tu saptamyā rohiṇīsahitāṣṭamī /",
    "GSD36mvir_sau:1695": " tatrovāsaṃ kuryāttu tithibhānte ca pāraṇam //",
    "GSD36mvir_sau:1696": " iti padmapurāṇāt /",
    "GSD36mvir_sau:1697": " idaṃ cobhayānte pāraṇaṃ mahāniśāto 'rvāgubha yānte bhojanaparyāptakālalābhe /",
    "GSD36mvir_sau:1698": " na rātrau pāraṇaṃ kuryādṛte vai rohiṇīvratāt /",
    "GSD36mvir_sau:1699": " atra niśyapi tatkuryāt varjayitvā mahāniśām //",
    "GSD36mvir_sau:1700": " iti gauḍanibandhodāhṛtabrahmāṇḍapurāṇāt /",
    "GSD36mvir_sau:1701": " mahāniśā ca sārddhayāmānantaraṃ yāmamātro rātribhāgaḥ /",
    "GSD36mvir_sau:1702": " mahāniśā tu vijñeyā madhyaṃ madhyamayāmayoḥ /",
    "GSD36mvir_sau:1703": " iti smṛteḥ rohiṇīvrataṃ cātra taduktāṣṭamīvratameva prakaraṇāt /",
    "GSD36mvir_sau:1704": " evaṃ ca--",
    "GSD36mvir_sau:1705": " sarveṣvevopavāseṣu divā pāraṇamiṣyate /",
    "GSD36mvir_sau:1706": " anyathā puṇyahāniḥ syādṛte dhāraṇapāraṇam //",
    "GSD36mvir_sau:1707": " anyatithyāgamo rātrau tāmasastaijaso divā /",
    "GSD36mvir_sau:1708": " tāmase pāraṇaṃ kuryāt tāmasīṃ gatimāpnuyāt //",
    "GSD36mvir_sau:1709": " iti garuḍapurāṇādau rātripāraṇaniṣedho janmāṣṭamīpāraṇātiriktaparaḥ /",
    "GSD36mvir_sau:1710": " yadā tu tādṛśe kāle ubhayānto na labhyate tadānyatarānte 'pi tat kāryam /",
    "GSD36mvir_sau:1711": " bhānte kuryāttithervāpi śastaṃ bhārata/ pāraṇam /",
    "GSD36mvir_sau:1712": " iti janmāṣṭamīṃ prakramya vanhipurāṇāt /",
    "GSD36mvir_sau:1713": " yadā tu mahāniśāyāḥ pūrvaṃ pāraṇāparyāptaḥ kālo na labhyate tadā tatrāpi kuryāt /",
    "GSD36mvir_sau:1714": " tithyarkṣayoryadā cchedo nakṣatrāntamathāpi vā /",
    "GSD36mvir_sau:1715": " arddharātre 'pi vā kuryāt pāraṇaṃ tvapare 'hani //",
    "GSD36mvir_sau:1716": " iti hemādridhṛtavacanāt /",
    "GSD36mvir_sau:1717": " arddhaṃrātre = mahāniśāyām /",
    "GSD36mvir_sau:1718": " tatraiva bhojananiṣedhāt pratiprasavasyocitatvāt /",
    "GSD36mvir_sau:1719": " nakṣatrāntamiti tithyantasyāpyupalakṣaṇam /",
    "GSD36mvir_sau:1720": " gauḍāstu arddharātrena tat kuryāt iti paṭhitvā yadyardharātre ubhayoranyatarasya vāntastadā nārddharātre pāraṇaṃ kintu divaiva /",
    "GSD36mvir_sau:1721": " varjayitvā mahāniśāmiti paryudāsaikavākyatālābhādityāhuḥ /",
    "GSD36mvir_sau:1722": " yattu--",
    "GSD36mvir_sau:1723": " tithyante votsavānte vā vratī kurvīṃta pāraṇam /",
    "GSD36mvir_sau:1724": " iti kālādarśavacanaṃ tadaśaktaviṣayamiti madanaratne /",
    "GSD36mvir_sau:1725": " hemādristu ubhayānte pāraṇaṃ śaktaviṣayamaśaktasya tu anyatarānte tato 'pyaśaktasyotsavānta ityāha /",
    "GSD36mvir_sau:1726": " iti śrīmatsakalasāmantacakracūḍāmaṇimarīcimañjarīnīrājitacaraṇakamala śrīmanmahārājādhirājapratāparudratanūjaśrīmanmahārājamadhukarasāhasūnu-caturudadhivalayayasundharāhṛdayapuṇḍarīkavikāśadinakara",
    "GSD36mvir_sau:1727": " śra śrīmanmahārājādhirājavīrasiṃhadevodyojita-śrīhaṃsapaṇḍitātmaja-śrīparaśurāmamiśrasunu-sakalavidyāpārāvārapārīṇadhurīṇajagaddāridrayamahāgajapārīndravidvañcanajīvātu-śrīmanmitramiśrakṛte",
    "GSD36mvir_sau:1728": " vīramitrodayanibandhe samayaprakāśe janmāṣṭamīnirṇayaḥ /",
    "GSD36mvir_sau:1729": " atha navamī nirṇīyate /",
    "GSD36mvir_sau:1730": " sā tu aṣṭamīsaṃyutā grāhyā /",
    "GSD36mvir_sau:1731": " vasurandhrayoritiyugmavākyāt /",
    "GSD36mvir_sau:1732": " padmapurāṇe 'pi--",
    "GSD36mvir_sau:1733": " aṣṭamī navamīviddhā navamyā cāṣṭamī yutā /",
    "GSD36mvir_sau:1734": " arddhanārīśvaraprāyā umāmāheśvarī tithiḥ //",
    "GSD36mvir_sau:1735": " iti /",
    "GSD36mvir_sau:1736": " bhaviṣyapurāṇe 'pi dvādaśīkalpe--",
    "GSD36mvir_sau:1737": " navamyā saha kāryā syādaṣṭamī navamī tathā /",
    "GSD36mvir_sau:1738": " tathā = aṣṭamyā sahetyarthaḥ /",
    "GSD36mvir_sau:1739": " niṣedhamukhenāpi navamyā aṣṭamīviddhatvaṃskandapurāṇādāvabhihitam--",
    "GSD36mvir_sau:1740": " na kāryā navamī tāta/",
    "GSD36mvir_sau:1741": " daśamyā tu kadācana /",
    "GSD36mvir_sau:1742": " iti skandapurāṇam",
    "GSD36mvir_sau:1743": " navamyekādaśī caiva diśā viddhā yadā bhavet /",
    "GSD36mvir_sau:1744": " tadā varjyā viśeṣeṇa gaṅgāmbhaḥ surayā yathā //",
    "GSD36mvir_sau:1745": " iti padmapurāṇaṃ ca /",
    "GSD36mvir_sau:1746": " dik daśamī /",
    "GSD36mvir_sau:1747": " navamyā aṣṭamīvedhavidhirdaśamīvedhaniṣedhaśca dvayaṃ brahmavaivartte darśitam /",
    "GSD36mvir_sau:1748": " aṣṭamyā navamī viddhā kartavyā phalakāṅkṣibhiḥ /",
    "GSD36mvir_sau:1749": " na kuryānnavamīṃ tāta/",
    "GSD36mvir_sau:1750": " daśamyā tu kadācana //",
    "GSD36mvir_sau:1751": " iti /",
    "GSD36mvir_sau:1752": " nanu kṛṣṇanavamyā aṣṭamīviddhatve 'pi śuklapakṣanavamyā daśamīviddhatvamastu /",
    "GSD36mvir_sau:1753": " śuklapakṣe tithirgrāhyā yasyāmabhyudito raviḥ /",
    "GSD36mvir_sau:1754": " iti vacanabalāditi cet, na /",
    "GSD36mvir_sau:1755": " pūrvokteṣu vacaneṣu dadhamīvedhasya sākṣānniṣiddhatvāt /",
    "GSD36mvir_sau:1756": " nanu pūrvoṃktaniṣedhasya kṛṣṇaśuklapakṣobhayasādhāraṇatvena sāmānyarūpasya kṛṣṇapakṣe saṅkoco 'stviti cet, maivam /",
    "GSD36mvir_sau:1757": " bhavadukto 'pi“śuklapakṣe tithirgrāhyā“ityayaṃ saṅkocaheturapi sāmānyarūpa eva tasmāt pakṣayorubhayorapi pūrvaviddhaiva navamīti siddham /",
    "GSD36mvir_sau:1758": " caitraśuklapakṣe navamī rāmanavamī sā ca madhyāhnavyāpinī grāhyā /",
    "GSD36mvir_sau:1759": " meṣe pūṣaṇi samprāpte lagne karkaṭakāhvaye /",
    "GSD36mvir_sau:1760": " āvirāsītsa kalayā kosalyāyāṃ paraḥ pumān //",
    "GSD36mvir_sau:1761": " ityagastyasaṃhitāvacanāt maghyāhnasya janmakālatvāt /",
    "GSD36mvir_sau:1762": " jayantīṣu ca janmakālasyaiva pūjārūpakarmakālatvāt /",
    "GSD36mvir_sau:1763": " janmāṣṭamyādau tathā darśanāt /",
    "GSD36mvir_sau:1764": " saiva madhyāhnayoginī yadi punarvasuyutā atīva puṇyatametyuktaṃ--",
    "GSD36mvir_sau:1765": " tatraiva:",
    "GSD36mvir_sau:1766": " caitraśuddhātra navamī punarvasuyutā yadi /",
    "GSD36mvir_sau:1767": " saiva madhyāhnayogena mahāpuṇyatamā bhavet //",
    "GSD36mvir_sau:1768": " iti /",
    "GSD36mvir_sau:1769": " sā rāmanavamī yadi dinadvaye 'pi madhyāhnasparśinī dinadvaye 'pi madhyāhnāsparśinī dinadvaye 'pi madhyāhnaikadeśasparśinī vā tadā punarvasuyutā grāhyā /",
    "GSD36mvir_sau:1770": " punarvasvṛkṣasaṃyogaḥ svalpo 'pi yadi dṛśyate /",
    "GSD36mvir_sau:1771": " caitraśuddhanavamyāṃ tu sā puṇyā sarvakāmadā //",
    "GSD36mvir_sau:1772": " ityagastyasaṃhitāvacanāt /",
    "GSD36mvir_sau:1773": " yadā tādṛśyā dinadvaye 'pi punarvasuyogastadā yā madhyāhne punarvasuyoginī sā grāhyā /",
    "GSD36mvir_sau:1774": " janmakāle ṛkṣayogasyarohiṇīyogavat praśastatvāt /",
    "GSD36mvir_sau:1775": " yadā dinadvaye 'pi madhyāhne vrattamānā dinadvaye 'pi ca madhyāhne punarvasuyogastadāpyuttaraiva /",
    "GSD36mvir_sau:1776": " yadā dinadvaye madhyāhne madhyāhnaṃ parihṛtya vā vartamānā punarvasuyogaśca madhyāhnaṃ parihṛtyaiva tadāpyuttaraiva /",
    "GSD36mvir_sau:1777": " yadā dinadvaye madhyāhnayoginī dinadvaye tadayoginī dinadvaye tadekadeśayoginī vā sarvathaiva punarvasuyogābhāvastadāṣyuttaraiva /",
    "GSD36mvir_sau:1778": " yadā tu uttaradine manyāhne vartamānā pūrvadine ṛkṣayogavatyapi tadāpi paraiva /",
    "GSD36mvir_sau:1779": " yadā tu pūrvadine madhyāhne vartamānāpi uttaradine ca punarvasuyogastadāpyuttaraiva /",
    "GSD36mvir_sau:1780": " sarvathāṣṭamīviddhāyā niṣiddhatvāditi /",
    "GSD36mvir_sau:1781": " navamī cāṣṭamīviddhā tyājyā viṣṇuparāyaṇaiḥ /",
    "GSD36mvir_sau:1782": " upoṣaṇaṃ navamyāṃ tu daśamyāṃ pāraṇaṃ bhavet //",
    "GSD36mvir_sau:1783": " ityagastyasaṃhitāvacanāt /",
    "GSD36mvir_sau:1784": " eteṣāṃ ca pakṣāṇāṃ spaṣṭatvārthamuktānāṃ nātīva paunaruktyaṃ śaṅkanīyam /",
    "GSD36mvir_sau:1785": " atraivaṃ kecit /",
    "GSD36mvir_sau:1786": " navamī cāṣṭamīviddhā tyājyā viṣṇuparāyaṇaiḥ /",
    "GSD36mvir_sau:1787": " ityatra viṣṇuparāyaṇānāṃ vaiṣṇavānām aṣṭamīviddhā navamī nopoṣyā daśamīviddhopoṣyā /",
    "GSD36mvir_sau:1788": " avaiṣṇavānāṃ tu aṣṭamīviddhāpyupoṣyeti manyante /",
    "GSD36mvir_sau:1789": " tadasat /",
    "GSD36mvir_sau:1790": " viṣṇuparāyaṇaiḥ sadbhiridaṃ sarvaṃ kartavyamityupadeśaparatvenāpi tasya viśeṣaṇasyopapattau avaiṣṇavānāmaṣṭamīviddhāvidhyāpādakakarttṛviśeṣaṇatvāṅgīkārasyānucitatvāt",
    "GSD36mvir_sau:1791": " vastutastu viṣṇupadasya prakṛtarāmātmakaviṣṇuparatvāt parāyaṇairityetattanmantradīkṣitaparaṃ saṅguṇavidhāvapi śrutam--",
    "GSD36mvir_sau:1792": " tasmin dine tu kartavyamupavāsavrataṃ sadā /",
    "GSD36mvir_sau:1793": " iti sadāśabdayukte nityaprayogāvadhyākāṅkṣitatvāt prakṛte 'nveti /",
    "GSD36mvir_sau:1794": " tena sadāśabdaprayogāt pratīyamānaṃ nityatvametahratasya rāmamantradīkṣitān pratyeva bhavati /",
    "GSD36mvir_sau:1795": " nanu--",
    "GSD36mvir_sau:1796": " prāpte śrīrāmanavamīdine marttyo vimūḍhadhīḥ /",
    "GSD36mvir_sau:1797": " upoṣaṇaṃ na kurute kummīpākeṣu pacyate //",
    "GSD36mvir_sau:1798": " akṛtvā rāmanavamīvrataṃ sarvavratottamam /",
    "GSD36mvir_sau:1799": " vratānyanyāni kurute na teṣāṃ phalabhāg bhavet //",
    "GSD36mvir_sau:1800": " ityādiṣu akaraṇe doṣapratipādanāt nityatvāvedakeṣu vacaneṣu martya ityādisāmānyaśabdaśravaṇāta sarvān pratyevedaṃ kuto neti cet, maivam /",
    "GSD36mvir_sau:1801": " tannityatvaṃ hi“viṣṇuparāyaṇaiḥ“ityanena“tasmin dine tu kartavyam“ityādinā ca rāmamantradīkṣitān pratyeva na sarvān prati /",
    "GSD36mvir_sau:1802": " loke 'pi rāmamantradīkṣārahitā rāmanavamyāmanupavasantaḥ śiṣṭā api bahuśo dṛṣṭā eva /",
    "GSD36mvir_sau:1803": " sūryagrahe kurukṣetre mahādānaiḥ kṛtairmuhuḥ /",
    "GSD36mvir_sau:1804": " yat phalaṃ tadavāpnoti śrīrāmanavamīvratāt //",
    "GSD36mvir_sau:1805": " ityādivākyavihitaḥ kāmyaprayogastu sarveṣāṃ bhavati /",
    "GSD36mvir_sau:1806": " nanu yathā viṣṇuparāyaṇairityasya nityādhikāravidhāvanvayastathā kāmādhikāravi dhāvapyanvayo 'stviticet, na /",
    "GSD36mvir_sau:1807": " khaṇḍatithau kāmyaprayogasya niṣiddhatvāt khaṇḍatithinirṇayavākyānāṃ nityaprayogavidhimātraśeṣatvāt",
    "GSD36mvir_sau:1808": " tadantargatasya viśnuparāyaṇairityetasya padasya nityaprayogamātrānvayasyaivocitatvāt iti /",
    "GSD36mvir_sau:1809": " atra pāraṇaṃ tu yadā pūrvaviddhāyāmupavāsastadā navamīmatikramyaiva kartavyaṃ sāmānyavacanāt daśamyāmeva pāraṇamiti viśeṣavacanācca /",
    "GSD36mvir_sau:1810": " na cātra rātripāraṇādiprasaktiḥ kāpi /",
    "GSD36mvir_sau:1811": " iti rāmanavamīnirṇayaḥ /",
    "GSD36mvir_sau:1812": " āśvinaśuklanavamī durgānavamī saiva mahānavamī /",
    "GSD36mvir_sau:1813": " tathā ca--",
    "GSD36mvir_sau:1814": " bhaviṣye:",
    "GSD36mvir_sau:1815": " āśvayukśuklapakṣe tu aṣṭamī mūlasaṃyutā /",
    "GSD36mvir_sau:1816": " sā mahānavamī nāma trailokye 'pi sudurlabhā //",
    "GSD36mvir_sau:1817": " iti /",
    "GSD36mvir_sau:1818": " mūlagrahaṇamupalakṣaṇam /",
    "GSD36mvir_sau:1819": " durgāpūjāṃ prakramya tatraiva--",
    "GSD36mvir_sau:1820": " durgāpūjāsu navamī mūlādyṛkṣatrayānvitā /",
    "GSD36mvir_sau:1821": " mahatī kīrtitā tasyāṃ durgāṃ mahiṣamarddinīm //",
    "GSD36mvir_sau:1822": " iya ca upavāsādiṣu aṣṭamīviddhaiva grāhyā /",
    "GSD36mvir_sau:1823": " tathāca--",
    "GSD36mvir_sau:1824": " padmapurāṇe:",
    "GSD36mvir_sau:1825": " śrāvaṇī durganavamī dūrvā caiva hutāśanī /",
    "GSD36mvir_sau:1826": " pūrvaviddhā prakartavyā śivarātrirbalerdinam //",
    "GSD36mvir_sau:1827": " iti /",
    "GSD36mvir_sau:1828": " na kuryānnavamīṃ tāta/",
    "GSD36mvir_sau:1829": " daśamyā tu kadācana /",
    "GSD36mvir_sau:1830": " iti skāndācca /",
    "GSD36mvir_sau:1831": " balidāne ca navamī sūryodayasambandhinī grāhyā /",
    "GSD36mvir_sau:1832": " sūryodaye paraṃ riktā pūrṇā syādaparā yadi /",
    "GSD36mvir_sau:1833": " balidānaṃ prakartavye tatra deśe śubhāvaham //",
    "GSD36mvir_sau:1834": " balidāne kṛte 'ṣṭamyāṃ putrabhaṅgo bhavennṛpa/ /",
    "GSD36mvir_sau:1835": " iti devīpurāṇāt /",
    "GSD36mvir_sau:1836": " yadapi tatra--",
    "GSD36mvir_sau:1837": " āśvayukśuklanavamī muhūrtaṃ vā kalā yadi /",
    "GSD36mvir_sau:1838": " sā dithiḥ sakalā jñeyā lakṣmīvidyājayārthibhiḥ //",
    "GSD36mvir_sau:1839": " iti saurapurāṇam /",
    "GSD36mvir_sau:1840": " tadapi balidānaparameveti /",
    "GSD36mvir_sau:1841": " yadapi",
    "GSD36mvir_sau:1842": " navamyāmaparāhṇe tu balidānaṃ praśasyate /",
    "GSD36mvir_sau:1843": " daśamīṃ varjayettatra nātra kāryā vicāraṇā //",
    "GSD36mvir_sau:1844": " iti nāradavacanaṃ tacchuddhādhikāniṣedhaparamiti madanaratne /",
    "GSD36mvir_sau:1845": " alamatiprasaṅgena /",
    "GSD36mvir_sau:1846": " vistarastu navarātranirṇaye draṣṭavyaḥ /",
    "GSD36mvir_sau:1847": " iti navamīnirṇayaḥ /",
    "GSD36mvir_sau:1848": " atha daśamī nirṇīyate /",
    "GSD36mvir_sau:1849": " tasyāṃ ca tithyantaravaddheyopādeyavibhāgavacanaṃ nāsti /",
    "GSD36mvir_sau:1850": " tithyantare hi tithiḥ kvacit pūrvaviddhā grāhyā kvaciduttaraviddhā daśamyāṃ ca tathā na kiñcit niyāmakaṃ vaco 'sti /",
    "GSD36mvir_sau:1851": " tena daśamī dinadvaye 'pi karmakālavyā pinī pūrvā parā vecchayā grāhyā /",
    "GSD36mvir_sau:1852": " sampūrṇā daśamī grāhyā parayā pūrvayāthavā /",
    "GSD36mvir_sau:1853": " yuktā na dūṣitā yasmāt tithiḥ sā sarvatomukhī //",
    "GSD36mvir_sau:1854": " iti skandapurāṇāt /",
    "GSD36mvir_sau:1855": " sampūrṇā karmakāle viśeṣāśravaṇāddinadvaye 'pi /",
    "GSD36mvir_sau:1856": " itareṣu pakṣeṣu pūrvā /",
    "GSD36mvir_sau:1857": " daśamī caiva kartavyā sadurgā dvijasattam/ /",
    "GSD36mvir_sau:1858": " iti skandapurāṇa evoktatvāditi /",
    "GSD36mvir_sau:1859": " sadurgā = navamīviddhā / nanu",
    "GSD36mvir_sau:1860": " sampūrṇā daśamī grāhyā parayā pūrvayātha vā /",
    "GSD36mvir_sau:1861": " ityanena avyavasthāyāṃ prāptāyāṃ vikalpaparyavasānāttasya cāṣṭadoṣaduṣṭatvāt kevalaṃ puruṣecchāprasarasyānucitatvādavaśyaṃ kiñcidāsthātavyaṃ vyavasthāpakaṃ śāstramiticet, satyam /",
    "GSD36mvir_sau:1862": " śuklapakṣe tithirgrāhyā yasyāmabyudito raviḥ /",
    "GSD36mvir_sau:1863": " kṛṣṇapakṣe tithirgrāhyā yasyāmastamito raviḥ //",
    "GSD36mvir_sau:1864": " iti mārkaṇḍeyoktāstyeva vyavasthā /",
    "GSD36mvir_sau:1865": " tena nāstyeva svacchandaṃ pumicchāprasaraḥ /",
    "GSD36mvir_sau:1866": " ata evoktaṃ vyatirekamukhena--",
    "GSD36mvir_sau:1867": " udāsīne tu śāstrārthe puruṣecchā niyāmikā /",
    "GSD36mvir_sau:1868": " iti /",
    "GSD36mvir_sau:1869": " evaṃ sati yāni paraviddhāniṣedhakāni--",
    "GSD36mvir_sau:1870": " nandāviddhā tu yā pūrṇā dvādaśī makare sitā /",
    "GSD36mvir_sau:1871": " bhṛguṇā naṣṭacandrā ca etā vai niṣphalāḥ smṛtāḥ //",
    "GSD36mvir_sau:1872": " iti kūrmapurāṇe /",
    "GSD36mvir_sau:1873": " pūrṇā = daśamī /",
    "GSD36mvir_sau:1874": " nandā = ekādaśī tadviddhā niṣphale ti gamyate /",
    "GSD36mvir_sau:1875": " pratipatū pañcamī bhūtasāvitrī vaṭapūrṇimā /",
    "GSD36mvir_sau:1876": " navamī daśamī caiva nopoṣyāḥ parasaṃyutāḥ //",
    "GSD36mvir_sau:1877": " iti brahmavaivarte:",
    "GSD36mvir_sau:1878": " nāgaviddhā tu yā ṣaṣṭhī śivaviddhā ca saptamī /",
    "GSD36mvir_sau:1879": " daśamyekādaśīviddhā nopoṣyāḥ syuḥ kathañcana //",
    "GSD36mvir_sau:1880": " iti śivarahasyasaurapurāṇādiṣu vacanāni tāni kṛṣṇapakṣaviṣayāṇyeva na vyāptayādipakṣaviṣayāṇi /",
    "GSD36mvir_sau:1881": " atropavāsagrahaṇaṃ mukhyatayā sarvakarmopalakṣaṇameva yuktamiti saṅkṣepaḥ /",
    "GSD36mvir_sau:1882": " iti daśamīsāmānyanirṇayaḥ /",
    "GSD36mvir_sau:1883": " jyeṣṭhaśukladaśamī daśaharā /",
    "GSD36mvir_sau:1884": " daśamī śuklapakṣe tu jyeṣṭhamāse kuje 'hani /",
    "GSD36mvir_sau:1885": " avatīrṇā sarit svargāddhastarkṣe sā yato 'malā //",
    "GSD36mvir_sau:1886": " harate daśa pāpāni tasmāddaśaharā smṛtā (*) /",
    "GSD36mvir_sau:1887": " (*) daśa pāpāni ca manunoktāni yathā--",
    "GSD36mvir_sau:1888": " pāruṣyamanṛtaṃ caiva paiśūnyaṃ cāpi sarvaśaḥ /",
    "GSD36mvir_sau:1889": " asambanaddhapralāpaśca vāṅmayaṃ syāccaturvidham //",
    "GSD36mvir_sau:1890": " adattānāmupādānaṃ hiṃsā caivāvidhānataḥ /",
    "GSD36mvir_sau:1891": " paradāropasevā ca kāyikaṃ trividhaṃ smṛtam //",
    "GSD36mvir_sau:1892": " paradravyeṣvabhidhyānaṃ manasāniṣṭacintanam /",
    "GSD36mvir_sau:1893": " vitathābhiniveśaśca trividhaṃ karma mānasam //",
    "GSD36mvir_sau:1894": " iti /",
    "GSD36mvir_sau:1895": " iti skandapurāṇāt /",
    "GSD36mvir_sau:1896": " atra yogaviśeṣa uktastatraiva--",
    "GSD36mvir_sau:1897": " jyeṣṭhe māsi site pakṣe daśamyāṃ budhahastayoḥ /",
    "GSD36mvir_sau:1898": " garānande vyatīpāte kanyācandre vṛṣe ravau //",
    "GSD36mvir_sau:1899": " daśayoge naraḥ snātvā sarvapāpaiḥ pramucyate /",
    "GSD36mvir_sau:1900": " atra ca yatraiva yogabāhulyaṃ saiva grāhyā /",
    "GSD36mvir_sau:1901": " āśvinaśukladaśamī vijayādaśamī /",
    "GSD36mvir_sau:1902": " tāṃ prakramya purāṇasamuccaye--",
    "GSD36mvir_sau:1903": " daśamyāṃ ca naraiḥ samyak pūjanīyāparājitā /",
    "GSD36mvir_sau:1904": " īśānīṃ diśamāśritya aparāhṇe ca yatnataḥ //",
    "GSD36mvir_sau:1905": " iyaṃ ca yadyuttaraiva śravaṇayutā tadā saiva grāhyā /",
    "GSD36mvir_sau:1906": " udaye daśamī kiñcit sampūrṇaikādaśī yadi /",
    "GSD36mvir_sau:1907": " śravaṇarkṣe yadā kāle sā tithirvijayābhidhā //",
    "GSD36mvir_sau:1908": " iti kaśyapokteḥ /",
    "GSD36mvir_sau:1909": " anyeṣu pakṣeṣu navamīyuktā grāhyā /",
    "GSD36mvir_sau:1910": " yā pūrṇā navamīyuktā tasyāṃ pūjyāparājitā /",
    "GSD36mvir_sau:1911": " iti purāṇasamuccayāt /",
    "GSD36mvir_sau:1912": " iti daśamīnirṇayaḥ /",
    "GSD36mvir_sau:1913": " athaikādaśī nirṇīyate /",
    "GSD36mvir_sau:1914": " sā ca sarvakāryeṣu parayutaiva grāhyā /",
    "GSD36mvir_sau:1915": " “rudeṇa dvādaśīyuktā“iti yugmavākyāt /",
    "GSD36mvir_sau:1916": " ekādaśī na kartavyā daśamīsaṃyutā vibho/",
    "GSD36mvir_sau:1917": " pūrvaviddhā na kartavyā tṛtīyā ṣaṣṭhireva ca /",
    "GSD36mvir_sau:1918": " aṣṭamyekādaśī bhūto dharmakāmārthavāñchibhiḥ //",
    "GSD36mvir_sau:1919": " iti skandapurāṇabhaviṣyapurāṇayoḥ pūrvaviddhāpratiṣedhācca /",
    "GSD36mvir_sau:1920": " caitraśuklaikādaśī vaiśyakartṛkavāstupūjane 'parāhṇavyāpinī grāhyā /",
    "GSD36mvir_sau:1921": " tatrāparāhṇe vāstuśca vaiśyānāṃ vaṃśadhārakaḥ /",
    "GSD36mvir_sau:1922": " arghyairmālyaiśca vastraiśca pūjyo raṅgairvicitritaiḥ //",
    "GSD36mvir_sau:1923": " iti tāṃ prakṛtya brahmapurāṇāt /",
    "GSD36mvir_sau:1924": " āṣāḍhaśuklaikādaśyādiṣu viṣṇuśayanādi kāryam /",
    "GSD36mvir_sau:1925": " tatra--",
    "GSD36mvir_sau:1926": " brahmapurāṇe:",
    "GSD36mvir_sau:1927": " ekādaśyāṃ tu śuklāyāmāṣāḍhe bhagavān hariḥ /",
    "GSD36mvir_sau:1928": " bhujaṅgaśayane śete tadā kṣīrārṇave sadā //",
    "GSD36mvir_sau:1929": " ekādaśyāṃ tu śuklāyāṃ kārttike māsi keśavam /",
    "GSD36mvir_sau:1930": " prasuptaṃ bodhayedrātrau śradvābhaktisamanvitaḥ //",
    "GSD36mvir_sau:1931": " bhaviṣyottare 'pi--",
    "GSD36mvir_sau:1932": " prāpte bhādrapade māsi ekādaśryāṃ dine site /",
    "GSD36mvir_sau:1933": " kaṭidānaṃ bhevadviṣṇormahāpātakanāśanam //",
    "GSD36mvir_sau:1934": " kaṭidānam = aṅgaparivṛttikaraṇam /",
    "GSD36mvir_sau:1935": " varāhapurāṇādau tu eteṣveva māseṣu śukladvādaśīṣu śayanādikamuktam /",
    "GSD36mvir_sau:1936": " āṣāḍhamāse dvādaśryāṃ sarvaśāntikaraṃ śubham /",
    "GSD36mvir_sau:1937": " ya etena vidhānena jñātvā me karma kārayet //",
    "GSD36mvir_sau:1938": " sa pumānna praṇaśyeta saṃsāreṣu yuge yuge /",
    "GSD36mvir_sau:1939": " tathā--",
    "GSD36mvir_sau:1940": " iyaṃ ca dvādaśī rājan/",
    "GSD36mvir_sau:1941": " prabodhārthaṃ vinirmitā /",
    "GSD36mvir_sau:1942": " mayaiṣā sarvalokānāṃ hitārthaṃ śeṣaśāyinā //",
    "GSD36mvir_sau:1943": " tathā hemādrayudāhṛte bhaviṣye 'pi--",
    "GSD36mvir_sau:1944": " dvādaśyāṃ śuklapakṣe tu prasvāpāvartanotsavāḥ /",
    "GSD36mvir_sau:1945": " iti /",
    "GSD36mvir_sau:1946": " na cātra dvādaśīpadasya ekādaśīparatvamiti kasya ciduktiryuktā /",
    "GSD36mvir_sau:1947": " tathātve pramāṇābhāvāt lakṣaṇāpatteśca /",
    "GSD36mvir_sau:1948": " pratipaddhanadasyoktā pavitrāropaṇe tithiḥ /",
    "GSD36mvir_sau:1949": " śriyo devyā dvitīyā tu tithīnāmuttamā smṛtā //",
    "GSD36mvir_sau:1950": " tṛtīyā syādbhavānyāstu caturthī tatsutasya ca /",
    "GSD36mvir_sau:1951": " pañcamī dharmarājasya tathā ṣaṣṭhī guhasya ca //",
    "GSD36mvir_sau:1952": " saptamī bhāskarasyoktā durgāyā aṣṭamī smṛtā /",
    "GSD36mvir_sau:1953": " mātṛṇāṃ navamī caiva daśamī vāsukeḥ smṛtā //",
    "GSD36mvir_sau:1954": " ekādaśī ṛṣīṇāṃ ca dvādaśī cakrapāṇinaḥ /",
    "GSD36mvir_sau:1955": " trayodaśī hyanaṅgasya śivasyoktā caturdaśī //",
    "GSD36mvir_sau:1956": " mama caiva maniśreṣṭha/",
    "GSD36mvir_sau:1957": " pauṇamāsī tithiḥ smṛtā /",
    "GSD36mvir_sau:1958": " yasya yasya ca devasya yannakṣatraṃ tithiśca yā //",
    "GSD36mvir_sau:1959": " tasya devasya tasmiṃstu śayanāvartanādikam.",
    "GSD36mvir_sau:1960": " iti matsyapurāṇavacanavirodhāpatteśca /",
    "GSD36mvir_sau:1961": " tasmāt kālāntaravidhānameva sādhīyaḥ /",
    "GSD36mvir_sau:1962": " kvacittu āṣāḍhakārttikapaurṇamāsyoḥ svāpaprabodhāvuktau /",
    "GSD36mvir_sau:1963": " tathā ca--",
    "GSD36mvir_sau:1964": " yamaḥ:",
    "GSD36mvir_sau:1965": " kṣīrāvdhau śeṣaparyaṅke āṣāḍhayāṃ saṃviśeddhariḥ /",
    "GSD36mvir_sau:1966": " nidrāṃ tyajati kārttikyāṃ tayoḥ sampūjjayetsadā //",
    "GSD36mvir_sau:1967": " brahmahatyādikaṃ pāpaṃ kṣiprameva vyapohati /",
    "GSD36mvir_sau:1968": " āṣāḍhī kārttikī cātra paurṇamāsī /",
    "GSD36mvir_sau:1969": " tatraiva pracurataraprayogāt /",
    "GSD36mvir_sau:1970": " āṣāḍhaśuklapakṣānte bhagavān madhusūdanaḥ /",
    "GSD36mvir_sau:1971": " bhogibhoge nijāṃ māyāṃ yoganidrāṃ samāpnuyāt //",
    "GSD36mvir_sau:1972": " śete 'sau caturo māsān yāvadbhavati kārttikī /",
    "GSD36mvir_sau:1973": " viśiṣṭā na pravartante tadā yajñādikāḥ kriyāḥ //",
    "GSD36mvir_sau:1974": " iti viṣṇudharmottare pakṣānta iti spaṣṭamabhidhānācca /",
    "GSD36mvir_sau:1975": " etenāṣāḍhasyeyamāṣāḍhī ekādaśī kārttikasyeyaṃ kārttikī ekādaśīti kalpataruvyākhyānamapāstam /",
    "GSD36mvir_sau:1976": " tena paurṇamāsyapi ekaḥ kāla iti siddham /",
    "GSD36mvir_sau:1977": " viṣṇudharmottare tu ekādaśīmārabhya dinapañcakaṃ śayanaprabodhāvuktau /",
    "GSD36mvir_sau:1978": " ekādaśyāmāṣāḍhasya śuklapakṣe janārdanam /",
    "GSD36mvir_sau:1979": " devāśca ṛṣayaścaiva gandharvāpsarasāṃ gaṇāḥ //",
    "GSD36mvir_sau:1980": " abhiṣṭuvanti te gatvā satataṃ dinapañcakam /",
    "GSD36mvir_sau:1981": " utsavaṃ caiva kurvanti gītanṛtyasamākulam //",
    "GSD36mvir_sau:1982": " tatastu caturo māsān yoganidrāmupāsate /",
    "GSD36mvir_sau:1983": " suptaṃ ca tamupāsante ṛṣayo brahmasammitāḥ //",
    "GSD36mvir_sau:1984": " karttikasya site pakṣe tadeva dinapañcakam /",
    "GSD36mvir_sau:1985": " vibodhayanti deveśaṃ gatvā sendrā sendrā divaukasaḥ //",
    "GSD36mvir_sau:1986": " tasmāttathaiva kurvīta tadāpi ca mahotsavam /",
    "GSD36mvir_sau:1987": " na cātra svāpaprabodhau ekādaśyāmeva dinacatuṣṭayaṃ tu pūjeti kasyaciduktiryuktā /",
    "GSD36mvir_sau:1988": " “tatastu caturo māsān“iti“vibodhayanti deveśam“iti ca pañcadinasādhyotsavānantaraṃ tayoḥ kartavyatvapratīteḥ /",
    "GSD36mvir_sau:1989": " tenedamapi ekaṃ kālāntaramiti yuktam /",
    "GSD36mvir_sau:1990": " ete ca kālāḥ śaktyanusāreṇa yathāsampradāyaṃ ca vyavasthitāḥ /",
    "GSD36mvir_sau:1991": " ete ca svāpaparivartanaprabodhāḥ rātrisandhyādineṣu kāryāḥ /",
    "GSD36mvir_sau:1992": " niśi svāpo divotthānaṃ sandhyāyāṃ parivartanam /",
    "GSD36mvir_sau:1993": " iti bhaviṣyokteḥ /",
    "GSD36mvir_sau:1994": " viṣṇurdivā na svapiti na ca rātrau vibudhyate /",
    "GSD36mvir_sau:1995": " iti viṣṇudharmottarācca /",
    "GSD36mvir_sau:1996": " evaṃ ca “prasuptaṃ bodhayedrātrau';",
    "GSD36mvir_sau:1997": " iti brahmapurāṇaṃ rātrau prasuptaṃ divā bodhayedityeva bhaviṣyavacanaikavākyatayā vyākhyeyam /",
    "GSD36mvir_sau:1998": " anyathā vikalpāpatteḥ /",
    "GSD36mvir_sau:1999": " tadapekṣayā ca padadharmasya sannidhānasyaiva bādhaucityāt /",
    "GSD36mvir_sau:2000": " anyathā tadvaśena padadharmasyāpyabādhe padasya sutarāmabādhāpatteḥ paryudāsocchedāpattiḥ /",
    "GSD36mvir_sau:2001": " kecittu niśi svāpa ityasminnanāśvāsādrātrāvapi prabodhamācaranti /",
    "GSD36mvir_sau:2002": " tattu vacanasya hemādrayādisakalanibandhādṛtatvādasamañjasam /",
    "GSD36mvir_sau:2003": " atra ca dvādaśyāṃ rātryādibhāgeṣu krameṇa anurādhāśravaṇarevatīnāmādimadyāvasāneṣu jāyamāneṣu prasvāpāvartanodbodhāḥ praśastāḥ /",
    "GSD36mvir_sau:2004": " tathā ca--",
    "GSD36mvir_sau:2005": " bhaviṣye:",
    "GSD36mvir_sau:2006": " maitrādyapāde svapitīha viṣṇuḥ śruteśca madhye parivartameti /",
    "GSD36mvir_sau:2007": " pauṣṇāvasāne ca surārihantā prabudhyate māsacatuṣṭayena //",
    "GSD36mvir_sau:2008": " ābhākādyeṣu māseṣu nṛpate/",
    "GSD36mvir_sau:2009": " mādhavasya ca /",
    "GSD36mvir_sau:2010": " dvādaśyā śuklapakṣe ca prasvāpāvartanotsavāḥ //",
    "GSD36mvir_sau:2011": " yadā dvāśyāṃ rātryādibhāgeṣu tattannakṣatrabāgānāmayogo nakṣatramātrasyaiva tu yogastadā nakṣatramātrayuktarātryādibhāgeṣveva śayanādikaṃ kāryam",
    "GSD36mvir_sau:2012": " pādayogo yadā na syādṛkṣeṇāpi tadā bhavet /",
    "GSD36mvir_sau:2013": " iti varāhapurāṇavacanāt /",
    "GSD36mvir_sau:2014": " viṣṇurdivā na svapiti na ca rātrau vibudhyate /",
    "GSD36mvir_sau:2015": " dvādaśyāmṛkṣasaṃyoge pādayogo na kāraṇam //",
    "GSD36mvir_sau:2016": " iti viṣṇudharmottarācca /",
    "GSD36mvir_sau:2017": " yadā dvādaśyāṃ rātryādibhāgeṣu nakṣatramātrasyāpyabhāvastadā dvādaśyāmeva sandhyāyāṃ śayanādikaṃ kāryam /",
    "GSD36mvir_sau:2018": " tathā ca--",
    "GSD36mvir_sau:2019": " varāhapurāṇe:",
    "GSD36mvir_sau:2020": " dvādaśyāṃ sandhisamaye nakṣatrāṇāmasambhave /",
    "GSD36mvir_sau:2021": " ābākāsitapakṣeṣu śayanāvartanādikam //",
    "GSD36mvir_sau:2022": " sandhisamaye iti śayanādāvanveti /",
    "GSD36mvir_sau:2023": " sandhisamayaḥ sandhyākālaḥ /",
    "GSD36mvir_sau:2024": " hemādyādisammato 'pyayamarthaḥ /",
    "GSD36mvir_sau:2025": " iti viṣṇuśayanakālaḥ /",
    "GSD36mvir_sau:2026": " asyāmevāṣāḍhaśuklaikādaśyāṃ cāturmāsyavratārambha ukto--",
    "GSD36mvir_sau:2027": " mahābhārate:",
    "GSD36mvir_sau:2028": " āṣāḍhe tu site pakṣe ekādaśyāmupoṣitaḥ /",
    "GSD36mvir_sau:2029": " cāturmāsyavrataṃ kuryādyatkiñcinniyato naraḥ //",
    "GSD36mvir_sau:2030": " asambhave tulārke 'pi kartavyaṃ tat prayatnataḥ /",
    "GSD36mvir_sau:2031": " athaikādaśīvrataṃ nirṇīyate /",
    "GSD36mvir_sau:2032": " tatra--",
    "GSD36mvir_sau:2033": " pakṣe pakṣe tu kartavyamekādaśyāmupoṣaṇam /",
    "GSD36mvir_sau:2034": " ityādināradīyādivacane tāvat yatropavāsaśravaṇaṃ tatrāṣṭayāmikābhojanasaṅkalpo vidhīyate /",
    "GSD36mvir_sau:2035": " upavāsapadasya vrataviśeṣaparyāyasya saṅkalpavācitvasyeṣṭatvāt /",
    "GSD36mvir_sau:2036": " yāni tu vrataṃ niyamo dharma ityādisamabhivyahāravanti nañyuktavākyāni yathā--",
    "GSD36mvir_sau:2037": " ekādaśyāṃ na bhuñjīta pakṣayorubhayorapi /",
    "GSD36mvir_sau:2038": " vanasthayatidharmo 'yam",
    "GSD36mvir_sau:2039": " ityādīni tatrāpi“nodyantamādityamīkṣeta“ityādāviva saṅkalpa eva lakṣaṇayā vidhīyate /",
    "GSD36mvir_sau:2040": " yā tu tatra bhojananindā sā“nahi nindā nindituṃ pravartata“iti nyāyena vratastutyarthā na tu svatantraniṣedhonnāyikā gauravāt /",
    "GSD36mvir_sau:2041": " na śaṅkhena pivettoyaṃ na khādet kūrṇmaṃśūkarau /",
    "GSD36mvir_sau:2042": " ekādaśyāṃ na bhuñjīta pakṣayorubhayorapi //",
    "GSD36mvir_sau:2043": " ityādau tu niṣedhaprāyapāṭhāt vratādipadasamabhivyāhārābhāvācca bho jananiṣedha eva /",
    "GSD36mvir_sau:2044": " tatra saṅkalpalakṣaṇāyāṃ pramāṇābhāvāt /",
    "GSD36mvir_sau:2045": " na caikamūlaka lpanālāghavārthaṃ setivācyam /",
    "GSD36mvir_sau:2046": " tasyottarakālanitvāt /",
    "GSD36mvir_sau:2047": " anyathā niṣādasthapatyadhikaraṇavirodhāpatteḥ /",
    "GSD36mvir_sau:2048": " (a. 6 pā. 1 adhi. 13) atra bhojanaṃ smṛtilokaprasiddho 'byavahāra eva niṣidhyate na tu sarvādananivṛttiḥ /",
    "GSD36mvir_sau:2049": " ata eva gṛhasthasya kṛṣṇaikādaśyādau vratabhojananiṣedhayoḥ prāptau--",
    "GSD36mvir_sau:2050": " upavāsaniṣedhe tu kiñcidbhakṣyaṃ prakalpayet /",
    "GSD36mvir_sau:2051": " iti kiñcidbhakṣaṇavidhānam /",
    "GSD36mvir_sau:2052": " na caitadvidhyanyathānupapattyaiva bhujeradanīyamātrādanaparateti vācyam /",
    "GSD36mvir_sau:2053": " asya ca vacanasya rāgadveṣādikṛtanirāhāravyāvṛttyā sārthakatvāt /",
    "GSD36mvir_sau:2054": " ayaṃ ca niṣedhaḥ kalañjabhakṣaṇaniṣedhādhikaraṇanyāyena nitya eva /",
    "GSD36mvir_sau:2055": " ayaṃ ca kṛṣṇe śukle ca sarvān prati pravartate /",
    "GSD36mvir_sau:2056": " aṣṭavarṣādhiko martyo hyaśītirna ca pūryate /",
    "GSD36mvir_sau:2057": " yo bhuṅkte māmake rāṣṭre viṣṇorahani pāpakṛt /",
    "GSD36mvir_sau:2058": " sa me vadyaśca daṇḍayaśca nirvāsyo deśataḥ sa me //",
    "GSD36mvir_sau:2059": " iti nāradokteḥ:",
    "GSD36mvir_sau:2060": " gṛhastho brahmacārī ca āhitāgnistathaiva ca /",
    "GSD36mvir_sau:2061": " ekādaśyāṃ na bhuñjīta pakṣayorubhayorapi //",
    "GSD36mvir_sau:2062": " ityagnipurāṇācca /",
    "GSD36mvir_sau:2063": " atra cāṣṭavarṣagrahaṇamupanayanopalakṣaṇam /",
    "GSD36mvir_sau:2064": " aśītigrahaṇaṃ ca śaktyupalakṣaṇamiti kecit /",
    "GSD36mvir_sau:2065": " tanna /",
    "GSD36mvir_sau:2066": " pramāṇābhāvāt /",
    "GSD36mvir_sau:2067": " na ca--",
    "GSD36mvir_sau:2068": " gṛhastho brhanacārī ca yo 'naśnaṃśca tapaścaret /",
    "GSD36mvir_sau:2069": " prāṇāgnihotralopena avakīrṇī bhavettu saḥ //",
    "GSD36mvir_sau:2070": " iti vacanavirodha iti vācyam /",
    "GSD36mvir_sau:2071": " asya-",
    "GSD36mvir_sau:2072": " ekabhaktena naktena tathaivāyācitena ca //",
    "GSD36mvir_sau:2073": " upavāsena caikena pādakṛcchraḥ prakīrttitaḥ //",
    "GSD36mvir_sau:2074": " etat triguṇitaṃ prājāpatyam",
    "GSD36mvir_sau:2075": " ityādivihitaprājāpatyānuṣṭhāne traiguṇyasampattyarthaṃ svasthānavivṛddhinyāyaprāptopavāsāvṛttinivṛttyarthatvāt /",
    "GSD36mvir_sau:2076": " ata eva“anaśnaṃstapaścaret“iti yāvattapaścaraṇamanaśanābhyāsārthako vartamānakālapratyayaḥ /",
    "GSD36mvir_sau:2077": " “prāṇāgnihotralopena';",
    "GSD36mvir_sau:2078": " iti tu“tena hyannaṃ kriyate“iti vadarthavādamātram /",
    "GSD36mvir_sau:2079": " prāṇāgnihotraṃ nāma tad“yadū bhaktaṃ prathamamāgacchet taddhomīyam“iti vihito bhojanāśrito niyamaviśeṣo nityatayā vihitaḥ /",
    "GSD36mvir_sau:2080": " na cāsya āśrayabhūtabhojanābhāve lopo doṣāya bhavati tasmādarthavādaḥ /",
    "GSD36mvir_sau:2081": " hemādristu brahmacārigṛhasthayormaraṇāntikānaśanarūpataponivṛttyarthamidaṃ vacanamityāha /",
    "GSD36mvir_sau:2082": " yadapi--",
    "GSD36mvir_sau:2083": " āhitāgniranaḍvāṃśca brahmacārī ca te trayaḥ /",
    "GSD36mvir_sau:2084": " aśnanta eva siddhyanti naiṣāṃ siddhiranaśnatām //",
    "GSD36mvir_sau:2085": " itisāṅkhyāyanavacanaṃ tat bhojanābhāve 'śattyādhyayanāgnihotrādilopaprasaktau tannivṛttyartham /",
    "GSD36mvir_sau:2086": " naiṣāṃ siddhiranaśnatāmitihetuvannigadāt /",
    "GSD36mvir_sau:2087": " agnihotrādeḥ śrautatvena smārttabhojananivṛttibādhaucityāt /",
    "GSD36mvir_sau:2088": " evaṃ cāgnihotrādyavirodhena nityopavāsavidhiḥ pravartate /",
    "GSD36mvir_sau:2089": " kāmyastu śrautasyāpi nityāgnihotrāderbādhaka eva pramāṇabalābalāpekṣayā prameyabalābalatvasya jyāyastvāt /",
    "GSD36mvir_sau:2090": " kāmyena tu śrautena kāmyasmārttanivṛttiriṣṭaiva śrautatvena balīyastvādhikyāt /",
    "GSD36mvir_sau:2091": " etena nityasya kāmyasya smārttopavāsasya śrautenāgnihotrādinā nivṛttiriti yat kaiściduktaṃ tannirastam /",
    "GSD36mvir_sau:2092": " ityalaṃ prasaktānuprasaktena /",
    "GSD36mvir_sau:2093": " tasmānniṣedhe pakṣadvaye 'pi sarveṣāmadhikāraḥ /",
    "GSD36mvir_sau:2094": " vrate tu nityaprayoge gṛhasthavyatiriktānāṃ pakṣadvaye 'pyadhikāraḥ /",
    "GSD36mvir_sau:2095": " gṛhasthasya tu śu klapakṣagata eva /",
    "GSD36mvir_sau:2096": " ekādaśyāṃ na bhūñjīta pakṣayorubhayorapi /",
    "GSD36mvir_sau:2097": " vanasthayatidharmo 'yaṃ śuklāmeva sadā gṛhī //",
    "GSD36mvir_sau:2098": " iti devalokteḥ /",
    "GSD36mvir_sau:2099": " ekādaśyāṃ na bhuñjīta pakṣayorubhayorapi /",
    "GSD36mvir_sau:2100": " brahmacārī ca nārī ca śuklāmeva sadā gṛhī //",
    "GSD36mvir_sau:2101": " iti bhaviṣyottarokteśca /",
    "GSD36mvir_sau:2102": " yathā śuklā tathā kṛṣṇā dvādaśī me sadā priyā /",
    "GSD36mvir_sau:2103": " śuklā gṛhasthaiḥ kartavyā bhogasantānavarddhinī //",
    "GSD36mvir_sau:2104": " mumukṣubhistathā kṛṣṇā tena tenopadarśitā /",
    "GSD36mvir_sau:2105": " iti bhaviṣyapurāṇācca /",
    "GSD36mvir_sau:2106": " yāni tu--",
    "GSD36mvir_sau:2107": " yathā śuklā tathā kṛṣṇā viśeṣo nāsti kaścana /",
    "GSD36mvir_sau:2108": " ityādisāmānyavacanāni tāni gṛhasthātiriktaviṣaya upasaṃharttavyāni /",
    "GSD36mvir_sau:2109": " evaṃ ca sāmānyavacanena gṛhasthaṃ prati upavāsāprāpteḥ śuklāmeva sadā gṛhītyanena gṛhasthaṃ prati śuklopavāsavidhiriti kecit /",
    "GSD36mvir_sau:2110": " anye tu evakāreṇa“na catustriṃśaditi brūyāt ṣaḍviṃśatirityeva brūyāt” (a. 9 pā. 4 aghi. 2)",
    "GSD36mvir_sau:2111": " itivat vidhiśa ktipratibandhādvākyabhedāpatteśca gṛhasthaṃ prati śuklopavāsavidhyasambhavādanyasya",
    "GSD36mvir_sau:2112": " ca vidherabhāvādanuvādatvānupapatterna sāmānyobhayaikādaśyupavāsavidhīnā vanasthayativiṣayatvenopasaṃhāraḥ,",
    "GSD36mvir_sau:2113": " kintu yat kṛṣṇāmapyupavasettadvanastho yatiścetyevaṃ tadantargatakṛṣṇopavāsasyaiva /",
    "GSD36mvir_sau:2114": " evaṃ ca sāmānyavidhita eva gṛhasthasya śuklāmātraprāpteḥ śuklāmevetyanuvāda ityāhuḥ /",
    "GSD36mvir_sau:2115": " apare tu sāmānyavacanebya eva gṛhasthaṃ pratyapi upavāsaprāpteḥ parisaṅkhayārthaṃ śuklāmeveti vacanam“atra hyevāvapantyata evodvapanti“itivadityāhuḥ",
    "GSD36mvir_sau:2116": " karvathā tāvadgṛhasthasya śuklaiveti siddhim /",
    "GSD36mvir_sau:2117": " yattu--",
    "GSD36mvir_sau:2118": " saṅkrāntyāmupavāsaṃ ca kṛṣṇaikādaśivāsare /",
    "GSD36mvir_sau:2119": " candrasūryagrahe caiva na kuryāt putravān gṛhī //",
    "GSD36mvir_sau:2120": " ityādikṛṣṇaikādaśyupavāsaniṣedhakaṃ vacanaṃ tad gṛhasthasāmānyapuraskāreṇa kṛṣṇāniṣedhe satyapi putravadgṛhasthasya doṣādhakyajñāpanārthamiti mādhavādayaḥ /",
    "GSD36mvir_sau:2121": " tanna /",
    "GSD36mvir_sau:2122": " sāmānyavidhegṛhamthavyatirikta pratyupasaṃhṛtatvāt śuklāmeva sadā gṛhītyasya ca gṛhasthaṃ",
    "GSD36mvir_sau:2123": " prāta śuklāvidhānārthatvenānuvādatvena vā sārthakyāt parisaṅkhayāpakṣasya ca vākyabhedanāyuktatvāt",
    "GSD36mvir_sau:2124": " gṛhasthaṃ prati kṛṣṇopavāsāprarpatīnaṣadhāsambhavāt putravadgṛhamthaṃ prati“kṛṣṇaikādaśivāsara“itivacanasya",
    "GSD36mvir_sau:2125": " doṣādhikyakhyāpanārthatvāyogāt /",
    "GSD36mvir_sau:2126": " vacanaṃ tu--",
    "GSD36mvir_sau:2127": " śayanībodhinīmadhye yā kṛṣṇaikādaśī bhavet /",
    "GSD36mvir_sau:2128": " saivopoṣyā gṛhasthena nānyā kṛṣṇā kadācana //",
    "GSD36mvir_sau:2129": " iti vacanena gṛhasthaṃ prati śayanībodhinīmadhyavarttinyāḥ kṛṣṇāyā vihitatvāttatra putravadgṛhasthaṃ prati paryudāsārthamiti hemādriprabhṛtayaḥ",
    "GSD36mvir_sau:2130": " idaṃ ca vaiṣṇavavyatiriktaparam /",
    "GSD36mvir_sau:2131": " nityaṃ bhaktisamāyuktairnarairviṣṇuparāyaṇaiḥ /",
    "GSD36mvir_sau:2132": " pakṣe pakṣe ca kartavyamekādaśyāmupoṣaṇam //",
    "GSD36mvir_sau:2133": " iti /",
    "GSD36mvir_sau:2134": " tathā:",
    "GSD36mvir_sau:2135": " yathā śuklā tathā kṛṣṇā yathā kṛṣṇā tathetarā /",
    "GSD36mvir_sau:2136": " tulye 'numanyate yastu sa vai vaiṣṇava ucyate //",
    "GSD36mvir_sau:2137": " iti nāradīyatatvasāgaravacanābhyāṃ tasya savakṛṣṇopavāsapratīteḥ /",
    "GSD36mvir_sau:2138": " evaṃ kāmyaikādaśīvrataṃ pakṣadvaye sarvaiḥ kāryama /",
    "GSD36mvir_sau:2139": " putravāṃśca gṛhasthaśca bandhuyuktastathaiva ca /",
    "GSD36mvir_sau:2140": " ubhayoḥ pakṣayoḥ kāmyaṃ vrataṃ kuryāttu vaiṣṇavam //",
    "GSD36mvir_sau:2141": " iti hemādrayudāhṛtavacanāt /",
    "GSD36mvir_sau:2142": " yattu--",
    "GSD36mvir_sau:2143": " ravivāre 'rkasaṅkrāntyāmekādaśyāṃ sitetare /",
    "GSD36mvir_sau:2144": " pāraṇaṃ copavāsaṃ ca na kuryāt putravān gṛhī //",
    "GSD36mvir_sau:2145": " ityādivacanairniṣedhena paryudāsena vā ravivārādāvupavāsanivṛttiḥ /",
    "GSD36mvir_sau:2146": " sā tatprayuktopavāsasya na tu",
    "GSD36mvir_sau:2147": " tadadhikaraṇakasyaikādaśryupavāsasyāpi /",
    "GSD36mvir_sau:2148": " tannimittopavāsasya niṣedho 'yamudāhṛtaḥ /",
    "GSD36mvir_sau:2149": " prayuttyantarayuktasya na vidhirna niṣedhanam //",
    "GSD36mvir_sau:2150": " iti jaiminivacanāt /",
    "GSD36mvir_sau:2151": " ata eva--",
    "GSD36mvir_sau:2152": " bhṛgubhānudinopetā sūryasaṅkrāntisaṃyutā /",
    "GSD36mvir_sau:2153": " ekādaśī sadopoṣyā putrapautrapravardhinī //",
    "GSD36mvir_sau:2154": " iti viṣṇudharmottaramapi saṅgacchate /",
    "GSD36mvir_sau:2155": " ravivārādiprayukta upavāsaśca saṃvartenoktaḥ--",
    "GSD36mvir_sau:2156": " amāvāsyā dvādaśī ca saṅkrāntiśca viśeṣataḥ /",
    "GSD36mvir_sau:2157": " etāḥ praśastāstithayo bhānuvārastathaiva ca //",
    "GSD36mvir_sau:2158": " atra snānaṃ japo homo devatānāṃ ca pūjanam /",
    "GSD36mvir_sau:2159": " upavāsastathā dānamekaikaṃ pāvanaṃ smṛtam //",
    "GSD36mvir_sau:2160": " iti /",
    "GSD36mvir_sau:2161": " pāraṇaṃ copavāsaṃ cetyatra samāptiparyāyapāraṇapadasamabhivyāhārādupavāsapadamupavāsopakramaparam /",
    "GSD36mvir_sau:2162": " tenopavāsavrataṃ ravivārādau putravadgṛhasthātiriktaḥ kuryādityeva tātparyārthaḥ /",
    "GSD36mvir_sau:2163": " na tu tannimittapāraṇāyā api pṛthaṅniṣedhaḥ /",
    "GSD36mvir_sau:2164": " ravivārādiprayuktapāraṇāyā abhāvāt /",
    "GSD36mvir_sau:2165": " na ca--",
    "GSD36mvir_sau:2166": " sapta vārānupoṣyaiva saptadhā saṃyatendriyaḥ /",
    "GSD36mvir_sau:2167": " saptajanmakṛtātpāpāttatkṣaṇādeva mucyate //",
    "GSD36mvir_sau:2168": " itivacanavihitaśanivāraprayuktopavāsapāraṇāyā ravivāranimittatā /",
    "GSD36mvir_sau:2169": " tathā:",
    "GSD36mvir_sau:2170": " nityaṃ dvayorayanayornityaṃ viṣuvatordvayoḥ /",
    "GSD36mvir_sau:2171": " candrārkayorgrahaṇayorvyatīpotaṣu parvasu //",
    "GSD36mvir_sau:2172": " ahorātroṣitaḥ snānaṃ śrāddhaṃ dānaṃ tathā japam /",
    "GSD36mvir_sau:2173": " yaḥ karoti prasannātmā tasya syādakṣyaṃ ca tat //",
    "GSD36mvir_sau:2174": " iti saṅkrānti pūrvadivasavihitopavāsapāraṇāyāśca saṅkrāntinimittateti vācyam /",
    "GSD36mvir_sau:2175": " pare 'hani tu pārayedityādivacanāduttaradinatvena ravivārāderadhikaraṇatvaṃ na tu tatprayuktā pāraṇā /",
    "GSD36mvir_sau:2176": " ravivāre pārayodityādivacanābhāvāt /",
    "GSD36mvir_sau:2177": " kṛṣṇaikādaśīprayuktapāraṇāyāstu daśamyupavāsavidhyadarśanena kathamapyasambhavācca",
    "GSD36mvir_sau:2178": " na ca tarhi tadadhikaraṇakapāraṇāyā eva niṣedhaḥ ata eva tannimittopavāsasyetyupavāsamātragrahaṇamiti vācyam /",
    "GSD36mvir_sau:2179": " dvādaśyāṃ ravivāre ekādaśīpāraṇābhāvaprasaṅghāt /",
    "GSD36mvir_sau:2180": " tasmād yathoktaiva vyākhyā yukteti /",
    "GSD36mvir_sau:2181": " yadapi ca-",
    "GSD36mvir_sau:2182": " vyatīpāte kṛte śrāddhe putrī nopavasedgṛhī /",
    "GSD36mvir_sau:2183": " itivacanena śrāddhadine upavāsaniṣedhanaṃ tat ekādaśīvyatiriktaviṣaya eva /",
    "GSD36mvir_sau:2184": " upavāso yadā nityaḥ śrāddhaṃ naimittikaṃ bhavet /",
    "GSD36mvir_sau:2185": " upavāsaṃ tadā kuryādāghrāya pitṛsevitam //",
    "GSD36mvir_sau:2186": " iti vṛddhayājñavalkyokteḥ /",
    "GSD36mvir_sau:2187": " yasmin dine pituḥ śrāddhaṃ māturvātha bhavedguha/ /",
    "GSD36mvir_sau:2188": " tasminneva dine tāta/",
    "GSD36mvir_sau:2189": " bhavedekādaśīvratam //",
    "GSD36mvir_sau:2190": " anyadvāpi vrataṃ skanda/",
    "GSD36mvir_sau:2191": " tadā kāryaṃ ca tacchṛṇu /",
    "GSD36mvir_sau:2192": " na lupyate yathā śrāddhaṃ tūpavāso 'thavā guha/ //",
    "GSD36mvir_sau:2193": " iti vipratipanne 'rthe upāyaḥ paramo mataḥ /",
    "GSD36mvir_sau:2194": " iṣṭo hitārthaṃ sarvoṣāṃ narāṇāṃ śikhivāhana/ //",
    "GSD36mvir_sau:2195": " śrāddhadinaṃ samāsādya upavāso yadā bhavet /",
    "GSD36mvir_sau:2196": " tadā kṛtvā tu vai śrāddhaṃ bhuktaśeṣaṃ ca yad bhavet //",
    "GSD36mvir_sau:2197": " tatsarvaṃ dakṣiṇe pāṇau gṛhītvānnaṃ śikhidhvaja/ /",
    "GSD36mvir_sau:2198": " avajighredanenātha tena śrāddhaṃ śikhidhvaja/ /",
    "GSD36mvir_sau:2199": " pitṝṇāṃ tṛptidaṃ jātaṃ vratabhaṅgo na vidyate //",
    "GSD36mvir_sau:2200": " iti skandapurāṇokteśca /",
    "GSD36mvir_sau:2201": " yadapi ca--",
    "GSD36mvir_sau:2202": " patyau jīvati yā nārī upavāsaṃ vrataṃ caret /",
    "GSD36mvir_sau:2203": " āyuṣyaṃ harate bhartturnarakaṃ caiva gacchati //",
    "GSD36mvir_sau:2204": " iti vacanaṃ tadapi bhartrananujñāviṣayam /",
    "GSD36mvir_sau:2205": " bhāryā bhartturmatenaiva vratādīnyācaret sadā //",
    "GSD36mvir_sau:2206": " iti kātyāyanokteḥ /",
    "GSD36mvir_sau:2207": " nārī khalvananujñātā bhartrā pitrā sutena vā /",
    "GSD36mvir_sau:2208": " niṣphalaṃ tu bhavettasyā yat karoti vratādikam //",
    "GSD36mvir_sau:2209": " iti mārkaṇḍeyapurāṇācca /",
    "GSD36mvir_sau:2210": " atra pitrādigrahaṇaṃ bhartrasannidhānāviṣayaṃ vidhavāviṣayaṃ ca na strī svātantryamarhatīti vacanāt /",
    "GSD36mvir_sau:2211": " etacca vidhavayā pakṣaddhaye 'pi kāryam /",
    "GSD36mvir_sau:2212": " ekādaśyā vinā raṇḍā yatiśca sumahāmate/ /",
    "GSD36mvir_sau:2213": " pacyate hyandhatāmisre yāvadābhūtasamplavam //",
    "GSD36mvir_sau:2214": " iti vacane raṇḍāyatisamabhivyāhārāt /",
    "GSD36mvir_sau:2215": " evaṃ ca sadhavāyā gṛhasthavacchuklāyāmevādhikāra ityanavadyam /",
    "GSD36mvir_sau:2216": " atha vrate ekādaśīdvaidhaṃ nirṇīyate /",
    "GSD36mvir_sau:2217": " sā ca dvividhā sampūrṇā viddhā ca /",
    "GSD36mvir_sau:2218": " tatra udayāt prāṅmuhūrtadvayamārabhya pravṛttāyāḥ punaḥ sūryodayaparyantasattve sampūrṇā /",
    "GSD36mvir_sau:2219": " ādityodayavelāyāḥ prāṅmuhūrtadvayanvitā /",
    "GSD36mvir_sau:2220": " ekādaśī tu sampūrṇā viddhānyā parikīrttitā //",
    "GSD36mvir_sau:2221": " iti bhaviṣyapurāṇāt /",
    "GSD36mvir_sau:2222": " ata eva--",
    "GSD36mvir_sau:2223": " pratipatprabhṛtayaḥ sarvā udayādodayādraveḥ /",
    "GSD36mvir_sau:2224": " sampūrṇā iti vikhyātā harivāsaravarjitāḥ //",
    "GSD36mvir_sau:2225": " iti skandapurāṇe sāmānyata uktasya sampūrṇatvasya harivāsaraparyāyaikādaśyāṃ paryudāsaḥ kṛtaḥ /",
    "GSD36mvir_sau:2226": " atra ca yat sāmānyataḥ siddhaṃ udayādārabhya pravṛttatvaṃ udayaparyantaṃ ca sattvamiti",
    "GSD36mvir_sau:2227": " dvayamabhihitaṃ sampūrṇatvaṃ tanmadhye pūrvameva ekādaśyāṃ paryudasyate nottaramapi",
    "GSD36mvir_sau:2228": " bhaviṣyaikavākyatvāt /",
    "GSD36mvir_sau:2229": " tena aruṇodayamārabhya punaḥ sūryodayaparyantaṃ sattva eva ekādaśī sampūrṇotisiddham /",
    "GSD36mvir_sau:2230": " yattu--",
    "GSD36mvir_sau:2231": " ādityodayavelāyā ārabhya ṣaṣṭināḍikā /",
    "GSD36mvir_sau:2232": " sampūrṇaikādaśī nāma",
    "GSD36mvir_sau:2233": " itivacanaṃ tadanukalpabhūtasampūrṇatvavidhāyakamiti vakṣyate /",
    "GSD36mvir_sau:2234": " viddhā tu daśamyā aruṇodayasparśe sati /",
    "GSD36mvir_sau:2235": " yā tu kṛtsnā aruṇodayavyāpinī dvitīyasūryodayādavārgeva samāptā sā na viddhā na sampūrṇā kintu khaṇḍamātram /",
    "GSD36mvir_sau:2236": " tasmādudayādarvāk muhūrtadvayānvitā sampūrṇeti yuktam /",
    "GSD36mvir_sau:2237": " yattu--",
    "GSD36mvir_sau:2238": " aruṇodayakāle tu diśāgandho bhaved yadi /",
    "GSD36mvir_sau:2239": " ityādivacaneṣu aruṇodayapadaṃ tadapi muhūrtadvayaparameva /",
    "GSD36mvir_sau:2240": " yattu brahmavaivartte--",
    "GSD36mvir_sau:2241": " catasro ghaṭikāḥ prātararuṇodaya iṣyate /",
    "GSD36mvir_sau:2242": " tathā--",
    "GSD36mvir_sau:2243": " aruṇodayavedhaḥ syāt sārddhaṃ tu ghaṭikātrayam /",
    "GSD36mvir_sau:2244": " iti /",
    "GSD36mvir_sau:2245": " atrāpi muhūrtadvayopalakṣaṇam /",
    "GSD36mvir_sau:2246": " ekamūlakalpanālāghavāt /",
    "GSD36mvir_sau:2247": " ayaṃ cāruṇodayabedho vaiṣṇavān pratyeva /",
    "GSD36mvir_sau:2248": " daśamīvedhasaṃyukto yadi syādaruṇodayaḥ /",
    "GSD36mvir_sau:2249": " naivopoṣyaṃ vaiṣṇavena taddhi naikādaśīvratam //",
    "GSD36mvir_sau:2250": " itigāruḍokteḥ /",
    "GSD36mvir_sau:2251": " yattu--",
    "GSD36mvir_sau:2252": " sūryodayaspṛśāpyeṣā daśamyā garhitā sadā /",
    "GSD36mvir_sau:2253": " itisūryodayavedhavacanaṃ tadvaiṣṇavātiriktaviṣayaṃ pariśeṣāt iti mādhavādayaḥ /",
    "GSD36mvir_sau:2254": " kecittu aruṇodayavedho 'pi sarvasādhāraṇaḥ /",
    "GSD36mvir_sau:2255": " vedhasāmānyavacanāt /",
    "GSD36mvir_sau:2256": " vaiṣṇavagrahaṇaṃ tu aruṇodayavedhasya vaiṣṇavān prati aruṇodayavedha eveti niyamārtham /",
    "GSD36mvir_sau:2257": " evaṃ ca sāmānyaprāptaṃ vedhadvayamapi vaiṣṇavetarān prati pravartate /",
    "GSD36mvir_sau:2258": " tatrāruṇodayavedhakṣtāvat kāmyavrataviṣayaḥ /",
    "GSD36mvir_sau:2259": " udayāt prāk trighaṭikāvyāpinyekādaśī yadi /",
    "GSD36mvir_sau:2260": " sandigdhaikādaśī nāma tyājyā vai dharmakāṅkṣibhiḥ //",
    "GSD36mvir_sau:2261": " putrarājyasamṛddhyarthaṃ dvādaśyāmupavāsayet /",
    "GSD36mvir_sau:2262": " tatra kratuśataṃ puṇyaṃ trayodaśyāṃ tu pāraṇam //",
    "GSD36mvir_sau:2263": " itigāruḍokteḥ /",
    "GSD36mvir_sau:2264": " na caitad vaiṣṇavān pratyevopasaṃhiyatāmitivācyam /",
    "GSD36mvir_sau:2265": " teṣāṃ“naivopoṣyaṃ“ityanenopavāsasāmānyaniṣedhāt /",
    "GSD36mvir_sau:2266": " ekādaśīvṛddhau dvādaśīvṛddhau sarveṣāṃ nityopavāsaviṣayo 'pi saḥ /",
    "GSD36mvir_sau:2267": " ekādaśīṃ diśā yuktāṃ vardhamāne vivarjayet /",
    "GSD36mvir_sau:2268": " kṣayamārgasthite some kurvīta daśamīyutām //",
    "GSD36mvir_sau:2269": " itibhaviṣyokteḥ /",
    "GSD36mvir_sau:2270": " sema = ekādaśī /",
    "GSD36mvir_sau:2271": " daśamīśeṣasaṃyuktā upoṣyaikādaśī tadā /",
    "GSD36mvir_sau:2272": " yadā na syāt trayodaśyāṃ muhūrtaṃ dvādaśī tithiḥ //",
    "GSD36mvir_sau:2273": " itiviṣṇurahasyokteḥ /",
    "GSD36mvir_sau:2274": " atra yadā na syādityukteryadi syāttadā daśamīviddhā na kāryetyarthāduktaṃ bhavati /",
    "GSD36mvir_sau:2275": " ekādaśyā dvādaśyā vā vidhyabhāve tu aruṇodayavedho na pravartate kintu sūryodayavedha eva /",
    "GSD36mvir_sau:2276": " anyathā sūryodayavedhānarthakyāpatteḥ /",
    "GSD36mvir_sau:2277": " tathā ca vṛddhyabhāve aruṇodayaviddhaiva śuddhā /",
    "GSD36mvir_sau:2278": " sūryodayavedhe tu vṛddhyabhāve uttaraiva /",
    "GSD36mvir_sau:2279": " kuryādalābhe saṃyuktā nālābhe 'pi praveśinīm /",
    "GSD36mvir_sau:2280": " itivacanāt /",
    "GSD36mvir_sau:2281": " saṃyuktā = aruṇodayaviddhā /",
    "GSD36mvir_sau:2282": " graveśinī = sūryodayaviddhetyāhuḥ /",
    "GSD36mvir_sau:2283": " sarvathāruṇodayaviddhā vaiṣṇavaiḥ",
    "GSD36mvir_sau:2284": " sarvadā tyājyetyavivādam /",
    "GSD36mvir_sau:2285": " śuddhāpyekādaśyā dvādaśyā vā vṛddhau tyājyā /",
    "GSD36mvir_sau:2286": " sampūrṇaikādaśī yatra dvādaśyāṃ vṛddhigāminī /",
    "GSD36mvir_sau:2287": " dvādaśyāṃ laṅghanaṃ kāryaṃ trayodaśyāṃ ca pāraṇam //",
    "GSD36mvir_sau:2288": " iti nāradokteḥ /",
    "GSD36mvir_sau:2289": " sampūrṇā--",
    "GSD36mvir_sau:2290": " udayātprāk yadā vipra/",
    "GSD36mvir_sau:2291": " muhūrtadvayasaṃyutā /",
    "GSD36mvir_sau:2292": " iti paribhāṣitā /",
    "GSD36mvir_sau:2293": " dvādaśīmātravṛddhau tu sampūrṇāṃ prakramya vāsaḥ--",
    "GSD36mvir_sau:2294": " ekādaśī yadā luptā parato dvādaśī bhavet /",
    "GSD36mvir_sau:2295": " upoṣyā dvādaśī tatra yadīcchet paramāṃ gatim //",
    "GSD36mvir_sau:2296": " iti /",
    "GSD36mvir_sau:2297": " macaitatsmārttaviṣayamiti vācyam /",
    "GSD36mvir_sau:2298": " teṣāmīddaśe viṣaye śuddhāyāmevopavāsavidhānasya vakṣyamāṇatvāt /",
    "GSD36mvir_sau:2299": " vaiṣṇavastu viṣṇumantradīkṣāvān /",
    "GSD36mvir_sau:2300": " vaikhānasādyāgamoktadīkṣāṃ prāpto hi vaiṣṇavaḥ /",
    "GSD36mvir_sau:2301": " ityādyukteḥ /",
    "GSD36mvir_sau:2302": " evaṃ ca vaiṣṇavasya putrādayo 'vaiṣṇavāścenna tān pratyayaṃ nirṇaya iti dhyeyam /",
    "GSD36mvir_sau:2303": " atra ca viddhāniṣedhaḥ saṃyogapṛthaktvanyāyena vratārthaḥ puruṣārthaśca /",
    "GSD36mvir_sau:2304": " vratārthatā tāvat prakaraṇāt /",
    "GSD36mvir_sau:2305": " puruṣārthatā tu--",
    "GSD36mvir_sau:2306": " daśamīśeṣasaṃyuktā gāndhāryā samupoṣitā /",
    "GSD36mvir_sau:2307": " tasyāḥ putraśataṃ naṣṭaṃ tasmāttāṃ parivarjayet //",
    "GSD36mvir_sau:2308": " daśamyanugatā yatra tithirekādaśī bhavet /",
    "GSD36mvir_sau:2309": " tatrāpatyavināśaḥ syāt paretya narakaṃ vrajet //",
    "GSD36mvir_sau:2310": " ityādinā puruṣagatāniṣṭasmaraṇāt /",
    "GSD36mvir_sau:2311": " jambhasyeyaṃ purā dattā daśamīśeṣasaṃyutā /",
    "GSD36mvir_sau:2312": " upoṣya tāṃ pramādena prāyaścittaṃ careddvijaḥ //",
    "GSD36mvir_sau:2313": " kṛcchrapādaṃ naraścīrtvā gāṃ ca dadyāt savatsikām /",
    "GSD36mvir_sau:2314": " suvarṇasyārddhakaṃ deyaṃ tiladroṇasamanvitam //",
    "GSD36mvir_sau:2315": " itiprāyaścittavidhānācceti keciti /",
    "GSD36mvir_sau:2316": " tattvaṃ tu“aṅge phalaśrutirarthavāda“iti nyāyena kratvarthaniṣedhātikrame narakādiśravaṇaṃ nindārthavāda eva /",
    "GSD36mvir_sau:2317": " prāyaścittamapi anārabyādhītamapi adhikārapaśunyāyenottaradinakriyamāṇavratārthamevābhyuditeṣṭivaditiyuktamityalaṃ prasaktānuprasattyā /",
    "GSD36mvir_sau:2318": " iti vaiṣṇavān gratyekādaśīnirṇayaḥ /",
    "GSD36mvir_sau:2319": " atha smārtān prati /",
    "GSD36mvir_sau:2320": " tatra śuddhābhedena dvividhāpi ekādaśī pratyekaṃ navavidhā /",
    "GSD36mvir_sau:2321": " śuddhā viddhā tathā tredhā bhinnā nyūnasamādhikaiḥ /",
    "GSD36mvir_sau:2322": " tridhaikaikā punarbhinnā dvādaśyūnasamādhikaiḥ //",
    "GSD36mvir_sau:2323": " itivacanāt /",
    "GSD36mvir_sau:2324": " atra nyūnasametyādau bhāvapradhāno nirddeśaḥ /",
    "GSD36mvir_sau:2325": " dvitīyasūryodayāvyavahitaprākkṣaṇe samāptā samā tato 'rvāksamāptānyūnā udayotta rabhāvinī adhikā /",
    "GSD36mvir_sau:2326": " atra ca viddhā sakalamate sūryodayavedhenaiva /",
    "GSD36mvir_sau:2327": " aruṇodayavedhamādāyāṣṭādaśabhedāsambhavāt /",
    "GSD36mvir_sau:2328": " tāvaddhrāsavṛddhyorasambhavāt /",
    "GSD36mvir_sau:2329": " te ca śuddhanyūnanyūnadvādaśikā 1 śuddhanyūnasamadvādaśikā 2 śuddhanyūnādhikadvādaśikā 3 śuddhasamanyūnadvādaśikā 4 śuddhasamasamadvādaśikā 5 śuddhasamādhikadvādaśikā 6",
    "GSD36mvir_sau:2330": " śuddhādhikanyūnadvādaśikā 7 śuddhādhikasamadvādaśikā 8 śuddhādhikādhikadvādaśikā 9 evaṃ viddhāyāmapītyaṣṭādaśa bhedāḥ /",
    "GSD36mvir_sau:2331": " tatra nirṇayasaṅgrāhakaślokau prācyanibandheṣu--",
    "GSD36mvir_sau:2332": " ādyāsu ṣaṭsu pūrvaiva vyavasthānantaradvaye /",
    "GSD36mvir_sau:2333": " gṛhamedhiyatīnāṃ syānnavamyāṃ syāt pare 'hani //",
    "GSD36mvir_sau:2334": " viddhātraye tu pūrvā syādvyavasthānantaradvaye /",
    "GSD36mvir_sau:2335": " apare 'hani śeṣāḥ syuḥ saptamī tu vyavasthayā //",
    "GSD36mvir_sau:2336": " iti /",
    "GSD36mvir_sau:2337": " mādhavastvaṣṭau bhedānāha--śuddhānadhikānadhikadvādaśikā 1 śuddhānadhikādhikadvādaśikā 2 śuddhādhikādhikadvādaśikā 3 śuddhādhikānadhikadvādaśikā 4 evaṃ viddhāpi /",
    "GSD36mvir_sau:2338": " ubhayathāpi nirṇayaḥ samāna eva /",
    "GSD36mvir_sau:2339": " anadhikatvasya sāmyena kṣayeṇa ca sambhavāt /",
    "GSD36mvir_sau:2340": " tatra prathame pakṣe sandeha eva nāsti /",
    "GSD36mvir_sau:2341": " dvitīye 'pyādyaiva /",
    "GSD36mvir_sau:2342": " śuddhā yadā samā hīnā samā hīnādhikottarā /",
    "GSD36mvir_sau:2343": " ekādaśīmupavasenna śuddhāṃ vaiṣṇavīmapi //",
    "GSD36mvir_sau:2344": " itiskāndokteḥ /",
    "GSD36mvir_sau:2345": " śuddhaikādaśī śuddhā satītyarthaḥ /",
    "GSD36mvir_sau:2346": " samā hīnā vā anadhiketiyāvat /",
    "GSD36mvir_sau:2347": " uttarā = vaiṣṇavī ca dvādaśī /",
    "GSD36mvir_sau:2348": " yāni tu--",
    "GSD36mvir_sau:2349": " ekādaśī bhavet pūrṇā parato dvādaśī yadi /",
    "GSD36mvir_sau:2350": " tadā hyekādaśīṃ tyaktvā dvādaśīṃ samupoṣayet //",
    "GSD36mvir_sau:2351": " ityādivacanāni tānyekādaśyā apyādhikye yojyāni /",
    "GSD36mvir_sau:2352": " pūrṇāpyekādaśī tyājyā varddhate dvitayaṃ yadi /",
    "GSD36mvir_sau:2353": " iti vākyāntaraikavākyatvāt,",
    "GSD36mvir_sau:2354": " vaiṣṇavaviṣayāṇi vā /",
    "GSD36mvir_sau:2355": " teṣāṃ dvādaśīmātravṛddhau paredyurupavāsasya sādhitatvāt /",
    "GSD36mvir_sau:2356": " anantabhaṭṭamādhavādīnāmatra vivāda eva /",
    "GSD36mvir_sau:2357": " hemādristu asmin dvitīye pakṣe śuddhaikādaśyupavāsavidhāyakānāṃ vacanānāṃ gṛhasthaviṣayakatvaṃ śuddhadvādaśyupavāsavidhāyakānāṃ tu yativiṣayatvam",
    "GSD36mvir_sau:2358": " sampūrṇaikādaśī yatra dvādaśī ca pare 'hani /",
    "GSD36mvir_sau:2359": " tatropoṣyā dvādaśī syād dvādaśyāmeva pāraṇam //",
    "GSD36mvir_sau:2360": " na garbhe viśate janturityāha bhagavān hariḥ /",
    "GSD36mvir_sau:2361": " iti vacanāt /",
    "GSD36mvir_sau:2362": " atra ca na garbhe viśate janturityato yatipratīterityāha /",
    "GSD36mvir_sau:2363": " atrārthe spaṣṭamūlavacanaṃ pṛṣvīcandrodaye nāradīyanāmnā likhitam /",
    "GSD36mvir_sau:2364": " sampūrṇaikādaśī śuddhā dvādaśyāṃ naiva kiñcana /",
    "GSD36mvir_sau:2365": " dvādaśī ca trayodaśyāmasti tatra kathaṃ bhavet //",
    "GSD36mvir_sau:2366": " pūrvā gṛhasthaiḥ kāryā syāduttarā yatibhistathā /",
    "GSD36mvir_sau:2367": " iti /",
    "GSD36mvir_sau:2368": " tṛtīyapakṣe tu sarveṣāṃ paraiva /",
    "GSD36mvir_sau:2369": " sampūrṇaikādaśī yatra prabhāte punareva sā /",
    "GSD36mvir_sau:2370": " sarvairevottarā kāryā parato dvādaśī yadā //",
    "GSD36mvir_sau:2371": " iti nāradokteḥ /",
    "GSD36mvir_sau:2372": " caturthapakṣe tu gṛhiyatibhedena vyasthā /",
    "GSD36mvir_sau:2373": " prathame 'hani sampūrṇā vyāpyāhorātramāsthitā /",
    "GSD36mvir_sau:2374": " dvādaśyāṃ ca tathā tāta/",
    "GSD36mvir_sau:2375": " dṛśyate punareva sā //",
    "GSD36mvir_sau:2376": " pūrvā kāryā gṛhasthaiśca yatibhiścottarā vibho/ /",
    "GSD36mvir_sau:2377": " iti nāradokteḥ /",
    "GSD36mvir_sau:2378": " yatigrahaṇaṃ gṛhibhinnopalakṣaṇam /",
    "GSD36mvir_sau:2379": " jaghanye lakṣaṇāyā nyāyyatvāt /",
    "GSD36mvir_sau:2380": " sampūrṇāṃ prakamya--",
    "GSD36mvir_sau:2381": " punaḥ prabhātasamaye ghaṭikaikā yadā bhavet /",
    "GSD36mvir_sau:2382": " tatropavāso vihito vanasthasya yatestathā //",
    "GSD36mvir_sau:2383": " vidhavāyāśca tatreva parato dvādaśī na cet /",
    "GSD36mvir_sau:2384": " itivacanāñca /",
    "GSD36mvir_sau:2385": " vidhavāyoścati cakārāt vidhuragrahaṇam /",
    "GSD36mvir_sau:2386": " ekāṅgavi kalatvasāmyāt /",
    "GSD36mvir_sau:2387": " kecittu gṛhasthayatigrahaṇaṃ sakāmaniṣkāmopalakṣaṇam /",
    "GSD36mvir_sau:2388": " sampūrṇaikādaśī yatra prabhāte punareva sā /",
    "GSD36mvir_sau:2389": " pūrvāmupavaset kāmī niṣkāmastūttarāṃ vaset //",
    "GSD36mvir_sau:2390": " iti mārkaṇḍeyokteḥ /",
    "GSD36mvir_sau:2391": " na ca prāgudāhṛtavacanānusārāt sakāmaniṣkāmapadaṃ gṛhiyatiparamastviti vācyam /",
    "GSD36mvir_sau:2392": " niṣkāmastu gṛhī kuryāduttaraikādaśīṃ sadā /",
    "GSD36mvir_sau:2393": " prātarbhavatu vā mā vā dvādaśī ca dvijottama/ //",
    "GSD36mvir_sau:2394": " iti skandapurāṇe gṛhiṇo 'pi niṣkāmasyottaratropavāsavidhānādityāhuḥ /",
    "GSD36mvir_sau:2395": " viṣṇuprītikāmanāyāṃ tu etādṛśe viṣaye dinadvaye 'pyupavāsaḥ kāryaḥ /",
    "GSD36mvir_sau:2396": " sampūrṇaikādaśī yatra prabhāte punareva sā /",
    "GSD36mvir_sau:2397": " trayodasī uṣaḥ kāle upoṣyā tatra kābhavet //",
    "GSD36mvir_sau:2398": " upoṣye dve tithī tatra viṣṇuprīṇanatatparaiḥ /",
    "GSD36mvir_sau:2399": " iti skandapurāṇokteḥ /",
    "GSD36mvir_sau:2400": " kecittu dve upoṣye ityanena naikasyopavāsasya āvṛtyā vidhānaṃ kintu kaiścitpūrvā kaiściduttareti tithidvayopoṣyatvapratipādanaparaṃ pūrvaikavākyatvādityāhuḥ",
    "GSD36mvir_sau:2401": " yā tu viddhānadhikānadhikadvādaśikā tasyāṃ viddhaivopāṣyā /",
    "GSD36mvir_sau:2402": " yadi daivāttu saṃsiddhyedekādaśyāṃ tithitrayam /",
    "GSD36mvir_sau:2403": " tatra kratuśataṃ puṇyaṃ dvādaśīpāraṇaṃ bhavet //",
    "GSD36mvir_sau:2404": " iti nāradokteḥ /",
    "GSD36mvir_sau:2405": " ekādaśī na labhyate dvādaśī sakalā bhavet /",
    "GSD36mvir_sau:2406": " upoṣyā daśamīviddhā ṛṣiruddālako 'bravīt //",
    "GSD36mvir_sau:2407": " iti ṛṣyaśṛṅgokteśca /",
    "GSD36mvir_sau:2408": " atra ca viddhāyā anādhikyaṃ sāmyena kṣayeṇa ca bhavati /",
    "GSD36mvir_sau:2409": " tatra kṣayeṇa tasmin putravadgṛhibhinnaiḥ sarvairviddhaivopoṣyā /",
    "GSD36mvir_sau:2410": " ekādaśīkṣayadina upavāsaṃ karoti yaḥ /",
    "GSD36mvir_sau:2411": " tasya putrā vinaśyanti maghāyāṃ piṇḍado yathā //",
    "GSD36mvir_sau:2412": " ityādivacane putravatāmupavāsaparyudāsāt /",
    "GSD36mvir_sau:2413": " evaṃ ca-",
    "GSD36mvir_sau:2414": " ekādaśī diśāviddhā parato 'pi na varddhate /",
    "GSD36mvir_sau:2415": " yatibhirgṛhibhiścaiva saivopoṣyā kṣaye tithiḥ //",
    "GSD36mvir_sau:2416": " iti pādme gṛhipadaṃ putravadbhinnagṛhiparaṃ draṣṭavyam /",
    "GSD36mvir_sau:2417": " teṣāṃtu dvādaśyāmeva",
    "GSD36mvir_sau:2418": " dinakṣaye tu samprāpte nopoṣyā daśamīyutā /",
    "GSD36mvir_sau:2419": " upoṣyā dvādaśī śuddhā trayodaśryāṃ ca pāraṇam //",
    "GSD36mvir_sau:2420": " itibhaviṣyokteḥ /",
    "GSD36mvir_sau:2421": " atraca dinakṣaye viddhāniṣedhasya putravadviṣayatvāt dvādaśyupavāso 'pi tadviṣaya eveti dhyeyam /",
    "GSD36mvir_sau:2422": " sāmyena anādhikye tu putra vatāmapi pūrvatraiva“dinakṣaya“ityādinā kṣaya evaiteṣāṃ viddhopavāsaparyudāsāt /",
    "GSD36mvir_sau:2423": " ata eva-",
    "GSD36mvir_sau:2424": " ekādaśī kalāpyekā parato na ca varddhate /",
    "GSD36mvir_sau:2425": " gṛhibhiḥ putravadbhiśca viddhopoṣyā tadā tithiḥ //",
    "GSD36mvir_sau:2426": " iti hemādrayudāhṛtaṃ bhaviṣyapurāṇavacaṃna saṅgacchate /",
    "GSD36mvir_sau:2427": " atra vṛddhiniṣedhāt sāmyapratītiḥ /",
    "GSD36mvir_sau:2428": " yatīnāṃ tu sāmyenānādhikye paraiva /",
    "GSD36mvir_sau:2429": " daśamīmiśritā pūrvā pūrṇā ca dvādaśī parā /",
    "GSD36mvir_sau:2430": " śuddhaiva dvādaśī rājannupoṣyā mokṣakāṅkṣibhiḥ //",
    "GSD36mvir_sau:2431": " iti viṣṇurahasyokteḥ /",
    "GSD36mvir_sau:2432": " kṣayeṇānādhikye tu pūrvaiva“yatibhirgṛhibhisca“iti pādmānusārāt /",
    "GSD36mvir_sau:2433": " yattu--",
    "GSD36mvir_sau:2434": " dinapayekṣa'pi śuddhaiva dbādasī mokṣakāṅkṣibhiḥ /",
    "GSD36mvir_sau:2435": " upoṣyā daśamīviddhā nopoṣyaikādaśī sadā //",
    "GSD36mvir_sau:2436": " iti sumantuvacanaṃ tat kṣayaśabdena vṛddhyabhāvalakṣaṇayā sāmyaparameva vyākhyeyam /",
    "GSD36mvir_sau:2437": " anyathā pādmasya nirviṣayatvāpatteḥ /",
    "GSD36mvir_sau:2438": " na caitadvacanānurodhāt pādmasyaiva lakṣaṇayā sāmyaparatvamastviti vācyam /",
    "GSD36mvir_sau:2439": " kṣaye parā sāmye pūrvetyanaucityāpatteḥ /",
    "GSD36mvir_sau:2440": " madanaratnastu sāmye kṣaye ca yatīnāṃ paraiva pūrvodāhṛtasumantuviṣṇurahasyavacanābhyām /",
    "GSD36mvir_sau:2441": " pādme yatigrahaṇaṃ tu niyamaparyāyayatiyuktāmumukṣunaiṣṭhikbarahnacārivānaprasthaparamityāha /",
    "GSD36mvir_sau:2442": " yattu tithitattvādau--",
    "GSD36mvir_sau:2443": " kuryādalābhe saṃyuktāṃ nālābhe 'pi praveśinīm /",
    "GSD36mvir_sau:2444": " iti kūrmapurāṇavacanānna kadācidapi viddhopavāsavidhirityuktam /",
    "GSD36mvir_sau:2445": " tadasat /",
    "GSD36mvir_sau:2446": " asya vacanasyācāryacūḍāmaṇiprabhṛtibhiranudāhṛtatvena nirmūlatvāt samūlatve vāmumukṣuviṣayatvenopapattiḥ /",
    "GSD36mvir_sau:2447": " anyathā--",
    "GSD36mvir_sau:2448": " aviddhāni niṣiddhaiścenna labyante dināni tu /",
    "GSD36mvir_sau:2449": " muhūrtaiḥ pañcabhirviddhā grāhyaivaikādaśī tithiḥ //",
    "GSD36mvir_sau:2450": " iti sūryodayaviddhāpratiprasavārthakasya ṛṣyaśṛṅgavacanasyācāryacūḍāmaṇiprabhṛtibhirapi udāhṛtasyānarthakyāpatteḥ /",
    "GSD36mvir_sau:2451": " yā tu viddhānadhikādhikadvādaśikā sā paraiva /",
    "GSD36mvir_sau:2452": " ekādaśī yadā luptā parato dvādaśī bhavet /",
    "GSD36mvir_sau:2453": " upāṣyo dvādaśī śuddhā yadīcchetparamaṃ padam //",
    "GSD36mvir_sau:2454": " iti brahmavaivarttokteḥ /",
    "GSD36mvir_sau:2455": " gauḍāstu--",
    "GSD36mvir_sau:2456": " pakṣahānau sthite some laṅghayeddaśamīyutām /",
    "GSD36mvir_sau:2457": " ityuttarārddhaṃ paṭhitvā śuklapakṣe daśamīviddhā tyājyā kṛṣṇapakṣe tu daśamīviddhā grāhyetyāhuḥ /",
    "GSD36mvir_sau:2458": " tatredaṃ vaktavyam /",
    "GSD36mvir_sau:2459": " kimatra viddhāniṣedhaḥ śuklapakṣa eveti vidhīyate kiṃ vā viddhāvidhiḥ kṛṣṇapakṣa eveti /",
    "GSD36mvir_sau:2460": " ādye kṛṣṇapakṣa ekādaśīdvādaśyorvṛddhāvapi viddhākartavyatāpattiḥ /",
    "GSD36mvir_sau:2461": " dvitīye tu śuklapakṣe tadanādhikye 'pi tyāgāpattiḥ /",
    "GSD36mvir_sau:2462": " na ceṣṭāpattisteṣāmapyasammatatvāt /",
    "GSD36mvir_sau:2463": " yattu madanaratne--",
    "GSD36mvir_sau:2464": " sarvatraikādaśī kāryā daśamīmiśritā naraiḥ /",
    "GSD36mvir_sau:2465": " prātarbhavatu vā mā vā yato nityamupoṣaṇam //",
    "GSD36mvir_sau:2466": " iti vacanaṃ prātastrayodaśīdine dvādaśī bhadhatu vā mā veti vyākhyāya trayodaśryāṃ dvādaśīsattve 'pi viddhāyāmevopavāsa ityuktam /",
    "GSD36mvir_sau:2467": " tadayuktam /",
    "GSD36mvir_sau:2468": " ekādaśī yadā luptetyādyudāhṛtavacanavirodhāpatteḥ /",
    "GSD36mvir_sau:2469": " prātapadena tṛtīyaprātaḥ kālānupasthiteśca /",
    "GSD36mvir_sau:2470": " vacanasya tvayamarthaḥ /",
    "GSD36mvir_sau:2471": " daśamīvedhe prātaḥ saṅkalpakāle ekādaśī bhavatu vā mā vā sarvathopavāsaḥ kartavya eveti /",
    "GSD36mvir_sau:2472": " vastutastu hemādṣādau“dvādaśīmiśritā naraiḥ“ityeva vākyamudāhṛtamiti na kaściddoṣaḥ /",
    "GSD36mvir_sau:2473": " yā tu viddhādhikādhikadvādaśikā sā sarveṣāṃ paraiva viddhāniṣedhavākyānāṃ niraṅkuśaṃ tatraiva pravṛtteḥ /",
    "GSD36mvir_sau:2474": " yā tu viddhādhikānadhikadvādaśikā sā sarvairapi paraivopoṣyā /",
    "GSD36mvir_sau:2475": " dvādaśīmilitā kāryā sarvatraikādaśī tithiḥ /",
    "GSD36mvir_sau:2476": " dvādaśī ca trayodaśyāṃ vidyate yadi vā navā //",
    "GSD36mvir_sau:2477": " iti pojhoktaḥ /",
    "GSD36mvir_sau:2478": " ekādaśī dvādaśī ca rātriśeṣe trayodaśī /",
    "GSD36mvir_sau:2479": " tatra kratuśataṃ puṇyaṃ trayodaśyāṃ ca pāraṇam //",
    "GSD36mvir_sau:2480": " iti kūrmokteśca /",
    "GSD36mvir_sau:2481": " asmiṃśca kṣayeṇa dvādaśyā anādhikye kaurmokteḥ putravadgṛhasthairnopavāsaḥ kāryaḥ /",
    "GSD36mvir_sau:2482": " ekādaśī dvādaśī ca rātriśeṣe trayodaśī /",
    "GSD36mvir_sau:2483": " upavāsaṃ na kurvīta putrapautrasamanvitaḥ //",
    "GSD36mvir_sau:2484": " iti kaurmokteḥ /",
    "GSD36mvir_sau:2485": " kintu naktameva /",
    "GSD36mvir_sau:2486": " ekādaśī yadā vṛddhā dbādaśī ca kṣayaṃ gatā /",
    "GSD36mvir_sau:2487": " kṣīṇā sā dvādaśī jñeyā naktaṃ tatra vidhīyate //",
    "GSD36mvir_sau:2488": " iti vṛddhaparāśarokteḥ /",
    "GSD36mvir_sau:2489": " kecittu dinakṣayanimittopavāsaniṣedha“upavāsaniṣedhe tu“itivacanāt kiñcidbhakṣayedityāhuḥ /",
    "GSD36mvir_sau:2490": " tanna /",
    "GSD36mvir_sau:2491": " naktādividhervi śeṣata āmnānāt /",
    "GSD36mvir_sau:2492": " yattu--",
    "GSD36mvir_sau:2493": " ekādaśī vivṛddhā cecchukle kṛṣṇe viśeṣataḥ /",
    "GSD36mvir_sau:2494": " uttarāṃ tu yatiḥ kuryāt pūrvāmupavasedgṛhī //",
    "GSD36mvir_sau:2495": " iti pracetovacanaṃ tat śuddhāviṣayaṃ“sampūrṇaikādaśī yatra“ityādibahuvākyaikavākyatvāt /",
    "GSD36mvir_sau:2496": " mādhavastu asmādvacanāt viddhāyāmapi iyaṃ vyavasthetyāha /",
    "GSD36mvir_sau:2497": " atra ca yeṣu pakṣeṣu viddhopavāsaprasaktistatra rātrau pūjāvratasaṅkalpāvanuṣṭheyau /",
    "GSD36mvir_sau:2498": " viddhopavāse 'naśrnaṃstu dinaṃ tyaktvā samāhitaḥ /",
    "GSD36mvir_sau:2499": " rātrau sampūjayedviṣṇuṃ saṅkalpaṃ ca tadācaret //",
    "GSD36mvir_sau:2500": " iti anantabhaṭṭodāhṛtasmṛtivacanāt /",
    "GSD36mvir_sau:2501": " yeṣu tu śuddhopavāsaprasaktistatra yadi pūrvadine madhyarātrāt pūrvaṃ daśamī tadā“prātaḥ",
    "GSD36mvir_sau:2502": " sahkalpayedvidvān” “pūrvāhne daivakāryāṇi“ityādisāmānyavacanebhyaḥ prātareva tāvanuṣṭhayau /",
    "GSD36mvir_sau:2503": " yadā tu madhyarātrottaraṃ daśamyā vedhastadā madhyāhnottaraṃ pūjāvratasaṅkalpā vanuṣṭheyau /",
    "GSD36mvir_sau:2504": " daśamyāḥ saṅgadoṣeṇa madhyarātrāt peraṇa tu /",
    "GSD36mvir_sau:2505": " varjayeccaturo māsān sahkalpārcanayostathā //",
    "GSD36mvir_sau:2506": " iti anantabhaṭṭodāhṛtavacanāt /",
    "GSD36mvir_sau:2507": " evaṃ ca--",
    "GSD36mvir_sau:2508": " ardharātrāt parā yatra ekādaśyāṃ tu labhyate /",
    "GSD36mvir_sau:2509": " tatropavasanaṃ kartuṃ na ceccheddaśamīkalā //",
    "GSD36mvir_sau:2510": " itismṛtivacane 'pyupavāsagrahaṇaṃ prātaḥsahkalparūpopavāsaniṣedhārthameva vyākhyeyaṃ na tūpavāsaniṣedhārthamityanantabhaṭṭaḥ /",
    "GSD36mvir_sau:2511": " hemādristu prathamārambhaviṣayamityāha /",
    "GSD36mvir_sau:2512": " na ceccheditīcchāniṣe vasya prathamaprayoga evāñjasyāt /",
    "GSD36mvir_sau:2513": " anye tu kapālavedhasyāpi aruṇodayavedhavannityavadeva dūṣakatvam asmād vacanāt /",
    "GSD36mvir_sau:2514": " ata eva kālanirṇayadīpikāvivaraṇakāreṇāpi etanna dūṣitam /",
    "GSD36mvir_sau:2515": " ataśca kapālavedho deśācārād vyavasthita ityāhuḥ /",
    "GSD36mvir_sau:2516": " vastutastu",
    "GSD36mvir_sau:2517": " ardharātre 'pi keṣāñciddaśamyā vedha iṣyate /",
    "GSD36mvir_sau:2518": " aruṇodayakāle tu nāvakāśo vicāraṇe //",
    "GSD36mvir_sau:2519": " kapālavedha ityāhurācāryā ye haripriyāḥ /",
    "GSD36mvir_sau:2520": " naitanmama mataṃ yasmāt triyāmā rātririṣyate //",
    "GSD36mvir_sau:2521": " itivacane kaimutikanyāyapradarśanāt kapālavedhavacanāni aruṇodayavedhastutyarthānyeveti yuktam /",
    "GSD36mvir_sau:2522": " atha pāraṇānirṇayaḥ /",
    "GSD36mvir_sau:2523": " sā cālpālpatarālpatamadvādaśyāmapi prātarmādhyāhnikaṃ karmoṣaḥkāle 'pakṛṣya kāryā /",
    "GSD36mvir_sau:2524": " yadā bhavati alpā tu dvādaśī pāraṇādine /",
    "GSD36mvir_sau:2525": " uṣaḥkāle dvayaṃ kuryāt prātarmādhyāhnikaṃ tadā //",
    "GSD36mvir_sau:2526": " iti pādmokteḥ /",
    "GSD36mvir_sau:2527": " na coṣaḥkālasyālpatvāt kathaṃ tāvat karmānuṣṭheyamiti vācyam /",
    "GSD36mvir_sau:2528": " vidhibalāt saṅkhyādibādhena tadanuṣṭhānopapatteḥ /",
    "GSD36mvir_sau:2529": " ata eva--",
    "GSD36mvir_sau:2530": " mahāhānikarī hyeṣā dvādaśī laṅghitā naraiḥ /",
    "GSD36mvir_sau:2531": " karoti dharmaharaṇam--",
    "GSD36mvir_sau:2532": " iti pādme dvādaśyatikrame doṣa uktaḥ /",
    "GSD36mvir_sau:2533": " apakarṣaśca smārttasyaiva na śrautasya tato balīyastvāt /",
    "GSD36mvir_sau:2534": " śrautakarmānīdhakṛtaviṣayatvena tasya sāvakāśatvācca /",
    "GSD36mvir_sau:2535": " evaṃ kāmyasyāpi nāpakarṣaḥ /",
    "GSD36mvir_sau:2536": " atra ca prātarmādhyāhnikagrahaṇānna naimittikasaṅkrāntivyatīpātādiyuktasya tattatkāle vihitasya snānādikarmaṇaḥ sāṃvatsarikādervāpakarṣaḥ /",
    "GSD36mvir_sau:2537": " evaṃ bhūyasyāmapi dvādaśryāṃ mādhyāhnikāpakarṣaḥ prātaḥ kārya eva /",
    "GSD36mvir_sau:2538": " sarveṣāmupavāsānāṃ prātareva hi pāraṇā /",
    "GSD36mvir_sau:2539": " iti mādhavodāhṛtavacanāt /",
    "GSD36mvir_sau:2540": " yadā tu prātaḥkālo dvādaśīprathamapādāntargato bhavati tadā tadante pāraṇā kāryā /",
    "GSD36mvir_sau:2541": " dvādaśyāḥ prathamaḥ pādo harivāsarasaṃjñitaḥ /",
    "GSD36mvir_sau:2542": " tamatikramya kurvīta pāraṇaṃ viṣṇutatparaḥ //",
    "GSD36mvir_sau:2543": " iti viṣṇudharmokteḥ /",
    "GSD36mvir_sau:2544": " ityekādaśīpāraṇānirṇayaḥ /",
    "GSD36mvir_sau:2545": " ityekādaśīnirṇayaḥ /",
    "GSD36mvir_sau:2546": " atha dvādaśīnirṇayaḥ /",
    "GSD36mvir_sau:2547": " sā tu ekādaśīyuktā grāhyā“rudreṇa dvādaśī yuktā“iti yugmavacanāt /",
    "GSD36mvir_sau:2548": " dvādaśī ca prakartavyā ekādaśyā yutā prabho/ /",
    "GSD36mvir_sau:2549": " sadā kāryā ca vidvadbhirviṣṇubhaktaiśca mānavaiḥ //",
    "GSD36mvir_sau:2550": " iti skandapurāṇācca /",
    "GSD36mvir_sau:2551": " ekādaśī tathā ṣaṣṭhī amāvāsyā caturthikā /",
    "GSD36mvir_sau:2552": " upoṣyāḥ parasaṃyuktāḥ parāḥ pūrveṇa saṃyutāḥ //",
    "GSD36mvir_sau:2553": " iti gārgyavacanācca /",
    "GSD36mvir_sau:2554": " sakalakarmopalakṣaṇaṃ cātropavāsagrahaṇam /",
    "GSD36mvir_sau:2555": " yadā caikādaśyupavāsadvādaśyupavāsayorekasmin dine prasaktistadopavāsadvayamapi tantreṇa kāryam /",
    "GSD36mvir_sau:2556": " yadā tu sampūrṇayostithyorbhedenopavāsadvayaprasaktistadā ekādaśyupavāsasaṃyuktāṃ pāraṇāṃ jalena kṛtvā dvādaśīvratamārabheteti mādhavaḥ /",
    "GSD36mvir_sau:2557": " ayameva ca nyāyaḥ sarvatra upavāsadvayaprasaktau dhyeyaḥ /",
    "GSD36mvir_sau:2558": " caitraśukladvādaśyāṃ damanotsava uktaḥ--",
    "GSD36mvir_sau:2559": " dvādaśyāṃ caitramāsasya śuklāyāṃ damanotsavaḥ /",
    "GSD36mvir_sau:2560": " ityādinā rāmārcaṃnacandrikāyām /",
    "GSD36mvir_sau:2561": " tatra ca pāraṇāhamātraṃ vivakṣitam /",
    "GSD36mvir_sau:2562": " pāraṇāhe na labhyeta dvādaśī ghaṭikāpi cet /",
    "GSD36mvir_sau:2563": " tadā trayodaśī grāhyā pavitradamanārpaṇe //",
    "GSD36mvir_sau:2564": " iti tatraivokteḥ /",
    "GSD36mvir_sau:2565": " pavitrāropaṇaṃ ca śrāvaṇaśukladvādaśyāṃ vihitam /",
    "GSD36mvir_sau:2566": " śrāvaṇasya site pakṣe karkasthe ca divākare /",
    "GSD36mvir_sau:2567": " dvādaśyāṃ vāsudevāya pavitrāropaṇaṃ smṛtam //",
    "GSD36mvir_sau:2568": " iti viṣṇudharmokteḥ /",
    "GSD36mvir_sau:2569": " atha śravaṇadvādaśīnirṇayaḥ /",
    "GSD36mvir_sau:2570": " tatra viṣṇudharmottare--",
    "GSD36mvir_sau:2571": " yā rāma/ śravaṇopetā dvādasī mahatī tu sā /",
    "GSD36mvir_sau:2572": " tasyāmupoṣitaḥ snātaḥ pūjayitvā janārdanam //",
    "GSD36mvir_sau:2573": " prāpnotyayatnāddharmajño dvādaśadvādaśīphalam /",
    "GSD36mvir_sau:2574": " ayaṃ ca svalpo 'pi yogaḥ phaladaḥ /",
    "GSD36mvir_sau:2575": " tithinakṣatrayoryogo yogasyaiva narādhipa/ /",
    "GSD36mvir_sau:2576": " dvikalo yadi labhyeta sa jñeyo hyāṣṭayāmikaḥ //",
    "GSD36mvir_sau:2577": " iti śravaṇadvādaśīṃ prakṛtya nāradīyokteḥ /",
    "GSD36mvir_sau:2578": " yogaḥ rohiṇīyogādiḥ /",
    "GSD36mvir_sau:2579": " tatra yā tāvadekasminneva dine śravaṇayogavatī śuddhā śuddhādhikā vā viddhā viddhādhikā vā tasyāṃ sandeha eva nāsti /",
    "GSD36mvir_sau:2580": " yadā viddhādhikāyāṃ dinadvaye 'pi śravaṇayogastadā ekādaśīyutā grāhyā /",
    "GSD36mvir_sau:2581": " dvādaśī śravaṇaspṛṣṭā spṛśedekādaśīṃ yadā /",
    "GSD36mvir_sau:2582": " sa eva vaiṣṇavo yogo viṣṇuśṛṅkhalasaṃjñitaḥ //",
    "GSD36mvir_sau:2583": " iti mātsyokteḥ /",
    "GSD36mvir_sau:2584": " hemādrau tu śravaṇāspṛṣṭeti pāṭhaḥ /",
    "GSD36mvir_sau:2585": " vaṇāśabdaśca strīliṅga itvyikhyātam /",
    "GSD36mvir_sau:2586": " tantreṇa ca tadopavāsadvayaṃ kāyam /",
    "GSD36mvir_sau:2587": " yadā tu śuddhādhikāyā dinadvaye śravaṇayogastadottaraiva /",
    "GSD36mvir_sau:2588": " udayavyāpinī grāhyā śradhaṇadvādaśī vrate /",
    "GSD36mvir_sau:2589": " iti bṛhannāradīyāta /",
    "GSD36mvir_sau:2590": " yadā tu dvādaśyāṃ śravaṇayoga eva nāsti tadā ekādaśyāmeva tadvatyāṃ śravaṇadvādaśīvrataṃ kāryam /",
    "GSD36mvir_sau:2591": " yadā na prāpyate ṛkṣaṃ dvādaśyāṃ śravaṇaḥ kvacit /",
    "GSD36mvir_sau:2592": " ekādaśī tadopoṣyā pāpaghnī śravaṇānvitā //",
    "GSD36mvir_sau:2593": " iti nāradīyokteḥ /",
    "GSD36mvir_sau:2594": " etasyāśca saṃjñāviśeṣo--",
    "GSD36mvir_sau:2595": " bhāviṣye--",
    "GSD36mvir_sau:2596": " ekādaśī yadā śuklā śravaṇena samanvitā /",
    "GSD36mvir_sau:2597": " vijayā sā tithiḥ proktā bhaktānāṃ vijayapradā //",
    "GSD36mvir_sau:2598": " iti /",
    "GSD36mvir_sau:2599": " viddhādhikye 'pi cottaradine śravaṇayogābhāve tādṛśī daśamīviddhāpi grāhyā /",
    "GSD36mvir_sau:2600": " daśamyekādaśī yatra sā nopoṣyā bhavettithiḥ /",
    "GSD36mvir_sau:2601": " śravaṇena tu saṃyukta /",
    "GSD36mvir_sau:2602": " sā śubhā sarvakāmadā //",
    "GSD36mvir_sau:2603": " iti vahnipurāṇāt /",
    "GSD36mvir_sau:2604": " yadā caikādaśīśravaṇadvādaśyupavāsau dinabhedena prāpnutastadā śaktena dvayamapi kāryam /",
    "GSD36mvir_sau:2605": " ekādaśīmupoṣyaiva dvādaśīṃ samupoṣayet /",
    "GSD36mvir_sau:2606": " na tatra vidhilopaḥ syādubhayordaivataṃ hariḥ //",
    "GSD36mvir_sau:2607": " iti bhaviṣyokteḥ /",
    "GSD36mvir_sau:2608": " svīkṛtaikādaśīvrataśravaṇadvādaśīvratobhayakaraṇāsāmarthye tu ekādaśīmupoṣya dvādaśyāṃ pūjāmātraṃ kāryam /",
    "GSD36mvir_sau:2609": " dvādaśyāṃ śuklapakṣe tu nakṣatraṃ śravaṇaṃ yadi /",
    "GSD36mvir_sau:2610": " upoṣyaikādaśīṃ tatra dvādaśyāṃ pūjayeddharim //",
    "GSD36mvir_sau:2611": " iti mātsyokteḥ /",
    "GSD36mvir_sau:2612": " agṛhītaikādaśīvratastu dvādaśyāmevopavaset /",
    "GSD36mvir_sau:2613": " upoṣya dvādaśīṃ puṇyāṃ vaiṣṇavarkṣeṇa saṃyutām /",
    "GSD36mvir_sau:2614": " ekādaśyudbhavaṃ puṇyaṃ naraḥ prāpnotyasaṃśayam //",
    "GSD36mvir_sau:2615": " iti nāradīyokteḥ /",
    "GSD36mvir_sau:2616": " atra ca yadā kadācicchravaṇayoge 'pi prātareva saṅkalpa iti hemādriḥ /",
    "GSD36mvir_sau:2617": " iyaṃ ca bhādrapade mahatyuktā /",
    "GSD36mvir_sau:2618": " māsi bhādrapade śuklā dvādaśī śravaṇānvitā /",
    "GSD36mvir_sau:2619": " mahatī nāma sā jñeyā upavāse mahāphalā //",
    "GSD36mvir_sau:2620": " iti skandapurāṇāt /",
    "GSD36mvir_sau:2621": " iyaṃ ca budhayuktātipraśastā /",
    "GSD36mvir_sau:2622": " śravaṇadvādaśīyoge budhavāro yadā bhavet /",
    "GSD36mvir_sau:2623": " atyantamahatī nāma dvādaśī sā prakīrttitā //",
    "GSD36mvir_sau:2624": " iti viṣṇudharmottarāt /",
    "GSD36mvir_sau:2625": " śravaṇadvādaśīvratanimittopavāsapāraṇaṃ tu pāraṇādine ubhayānuvṛttau tūbhayānte kartavyamiti mukhyaḥ kalpaḥ /",
    "GSD36mvir_sau:2626": " tithinakṣatrasaṃyogādupavāso bhavedyadā /",
    "GSD36mvir_sau:2627": " pāraṇaṃ tu na kartavyaṃ yāvannaikasya saṅkṣayaḥ //",
    "GSD36mvir_sau:2628": " iti nāradīyokteritikecit /",
    "GSD36mvir_sau:2629": " madanaratnastu atra yadyapi tithinakṣatrayoranyatarānte pāraṇaṃ pratīyate tathāpi tithyanta eva kāryam na tu tithimadhye 'pi nakṣatramātrānte",
    "GSD36mvir_sau:2630": " yāḥ kāścittithayaḥ proktāḥ puṇyā nakṣatrayogataḥ /",
    "GSD36mvir_sau:2631": " ṛkṣānte pāraṇaṃ kuryādvinā śravaṇarohiṇīm //",
    "GSD36mvir_sau:2632": " iti viṣṇudharmottare śravaṇāntasya pāraṇāyāṃ paryudastatvāt /",
    "GSD36mvir_sau:2633": " nacaivaṃ rohivyante 'pi sā na syāditivācyam /",
    "GSD36mvir_sau:2634": " “bhānte kuryāttithervāpi“iti rohiṇīyogaprayuktopavāsaprakaraṇasthavanhipurāṇavacanāttatra seṣṭaiva na tvatraivaṃ vacanamastītyāha /",
    "GSD36mvir_sau:2635": " iti śravaṇadvādaśīnirṇayaḥ /",
    "GSD36mvir_sau:2636": " atha taditaramahādvādaśīnirṇayaḥ /",
    "GSD36mvir_sau:2637": " tatra brahmavaivartte:",
    "GSD36mvir_sau:2638": " unmīlinī vañjulinī trispṛśā pakṣavarddhinī /",
    "GSD36mvir_sau:2639": " jayā ca vijayā caiva jayantī pāpanāśinī //",
    "GSD36mvir_sau:2640": " dvādaśyo 'ṣṭau mahāpuṇyāḥ sarvapāpaharā dvija/ /",
    "GSD36mvir_sau:2641": " tithiyogena jāyante catasraścāparāstathā //",
    "GSD36mvir_sau:2642": " nakṣatrayogātprabalapāpaṃ praśamayantitāḥ /",
    "GSD36mvir_sau:2643": " ekādaśī tu sampūrṇā varddhate punareva sā //",
    "GSD36mvir_sau:2644": " unmīlinī bhṛgṛśreṣṭha/",
    "GSD36mvir_sau:2645": " kathitā pāpaniśinī /",
    "GSD36mvir_sau:2646": " dvādaśyāmupavāsastu dvādaśyāmeva pāraṇam //",
    "GSD36mvir_sau:2647": " vañjulī nāma sā proktā hatyāyutavināśinī /",
    "GSD36mvir_sau:2648": " aruṇodaya ādyā syāddvādaśī sakalaṃ dinam /",
    "GSD36mvir_sau:2649": " ante trayodaśī bhadrā trispṛśā sā prakīrttitā //",
    "GSD36mvir_sau:2650": " kuhūrāke yadā vṛddhiṃ prayāte pakṣavarddhinīm /",
    "GSD36mvir_sau:2651": " vihāyaikādaśīṃ tatra dvādaśīṃ samupoṣayet /",
    "GSD36mvir_sau:2652": " puṣyaśravaṇapuṣyādyarohiṇīsaṃyutāstu tāḥ //",
    "GSD36mvir_sau:2653": " upoṣitāḥ samaphalā dvādasyo 'ṣṭau pṛthak pṛthak /",
    "GSD36mvir_sau:2654": " iti /",
    "GSD36mvir_sau:2655": " catasrastithiyogena catasro nakṣatrayogenetyaṣṭau /",
    "GSD36mvir_sau:2656": " ādyā ekādaśī /",
    "GSD36mvir_sau:2657": " aruṇodaye sūryodaya iti kecit /",
    "GSD36mvir_sau:2658": " pakṣavarddhinyāṃ copavāsadvayāsamarthaṃ prati dvādaśyupavāsamātravidhānaṃ śravaṇādvādaśīvratavat /",
    "GSD36mvir_sau:2659": " puṣyādyaṃ punarvasuḥ /",
    "GSD36mvir_sau:2660": " atra ca tithiprayuktāsu na ko 'pi vicāraḥ /",
    "GSD36mvir_sau:2661": " śravaṇadvādaśī tu nirṇītaiva /",
    "GSD36mvir_sau:2662": " itarāsu nakṣatraprayuktāsu tu na śravaṇadbādaśīvadalpayoge 'pi pūjyatvaṃ kintu sūryodayādārabhya punastatparyantamastamayaparyantaṃ vā sattva eva /",
    "GSD36mvir_sau:2663": " kṛttikādibharaṇyantaṃ tārāvāsarasaptakam /",
    "GSD36mvir_sau:2664": " naite saṃyogamātreṇa punanti sakalāṃ tithim //",
    "GSD36mvir_sau:2665": " iti sāmānyavākyāt /",
    "GSD36mvir_sau:2666": " śravaṇe viśeṣavacanāttathetyuktam /",
    "GSD36mvir_sau:2667": " etāścāṣṭau mahādvādaśyaḥ kāmyāḥ mahāpuṇyā ityādinā phalaśravaṇāt /",
    "GSD36mvir_sau:2668": " yattu--",
    "GSD36mvir_sau:2669": " na kariṣyanti ye loke dvādaśyo 'ṣṭau mamājñayā /",
    "GSD36mvir_sau:2670": " teṣāṃ yamapure vāso yāvadābhūtasamplavam //",
    "GSD36mvir_sau:2671": " ityakaraṇapratyavāyabodhakaṃ vacanaṃ tadanākaram /",
    "GSD36mvir_sau:2672": " iti taditaramahādvādaśīnirṇayaḥ /",
    "GSD36mvir_sau:2673": " kārttikakṛṣṇadvādaśyāmuktāyāṃ vatsapūjāyāṃ pradoṣavyāpinī tithirgrāhyā /",
    "GSD36mvir_sau:2674": " tasya tatkāla eva",
    "GSD36mvir_sau:2675": " vidhānāt /",
    "GSD36mvir_sau:2676": " dinadvaye tatkālavyāptau pūrvaiva /",
    "GSD36mvir_sau:2677": " vatsapūjā vaṭaścaiva kartavyā prathame 'hani /",
    "GSD36mvir_sau:2678": " iti smaraṇāt /",
    "GSD36mvir_sau:2679": " iti dvādaśīnirṇayaḥ /",
    "GSD36mvir_sau:2680": " atha trayodaśīnirṇayaḥ /",
    "GSD36mvir_sau:2681": " tatra śuklatrayodaśī pūrvaviddhā kāryā /",
    "GSD36mvir_sau:2682": " trayodaśī tu kartavyā dvādaśīsahitā mune/ /",
    "GSD36mvir_sau:2683": " iti brahmavaivarttokteḥ /",
    "GSD36mvir_sau:2684": " kṛṣṇapakṣatrayodaśyāṃ nigame--",
    "GSD36mvir_sau:2685": " ṣaṣṭhyaṣṭamī tvamāvāsyā kṛṣṇapakṣe trayodaśī /",
    "GSD36mvir_sau:2686": " etāḥ parayutāḥ kāryāḥ parāḥ pūrvayutāstathā //",
    "GSD36mvir_sau:2687": " iti viśeṣokteśca /",
    "GSD36mvir_sau:2688": " yattu vṛddhavaśiṣṭhenoktam--",
    "GSD36mvir_sau:2689": " dvitīyā pañcamī vedhāt daśamī ca trayodaśī /",
    "GSD36mvir_sau:2690": " caturdaśī copavāse hanyuḥ pūrvottare tithī // iti,",
    "GSD36mvir_sau:2691": " tattu śuklatrayodaśīviṣayam /",
    "GSD36mvir_sau:2692": " nigame “kṛṣṇapakṣe trayodaśī';",
    "GSD36mvir_sau:2693": " iti kṛṣṇapakṣapuraskāreṇa viśeṣābhidhānāt /",
    "GSD36mvir_sau:2694": " yadā tu paradine trayodaśī nāsti tadā pūrvaviddhā kāryā /",
    "GSD36mvir_sau:2695": " tadāha--",
    "GSD36mvir_sau:2696": " vaśiṣṭhaḥ:",
    "GSD36mvir_sau:2697": " ekādaśī tṛtīyā ca ṣaṣṭhī caiva trayodaśī /",
    "GSD36mvir_sau:2698": " pūrvaviddhāpi kartavyā yadi na syāt pare 'hani //",
    "GSD36mvir_sau:2699": " iti /",
    "GSD36mvir_sau:2700": " upavāse 'pyayameva nirṇayaḥ /",
    "GSD36mvir_sau:2701": " yattu--",
    "GSD36mvir_sau:2702": " ekādaśyaṣṭamī ṣaṣṭhī dvitīyā ca caturhaśī /",
    "GSD36mvir_sau:2703": " trayodaśī amāvāsyā tā upoṣyāḥ parānvitāḥ //",
    "GSD36mvir_sau:2704": " iti viṣṇudharmottaravacanaṃ tat kṛṣṇatrayodaśīviṣayam /",
    "GSD36mvir_sau:2705": " anyathā--",
    "GSD36mvir_sau:2706": " dvitīyā pañcamī vedhāt daśamī ca trayodaśī /",
    "GSD36mvir_sau:2707": " caturdaśī copavāse hanyuḥ pūrvottare tithī //",
    "GSD36mvir_sau:2708": " iti vṛddhavasiṣṭhavacanavirodhāt /",
    "GSD36mvir_sau:2709": " ataḥ kṛṣṇaśuklabhedenobhayorāñjasyam /",
    "GSD36mvir_sau:2710": " atra ca pūrvaviddhāyā grāhyatvaṃ na sāyāhnamātravyāpitve kintu aparāṅṇavyāpitve /",
    "GSD36mvir_sau:2711": " trayodaśī prakartavyā bhavedyā cāparāhṇikī /",
    "GSD36mvir_sau:2712": " iti skandapurāṇāt /",
    "GSD36mvir_sau:2713": " caitre madanatrayodaśī tu madhyāhnabyāpinī grāhyā /",
    "GSD36mvir_sau:2714": " tatprakaraṇe--",
    "GSD36mvir_sau:2715": " madhyāhne pūjayedbhattyā gandhapuṣpākṣatādibhiḥ /",
    "GSD36mvir_sau:2716": " ityukteḥ /",
    "GSD36mvir_sau:2717": " sā tu śuklapakṣagatatvāt pūrvaviddhā /",
    "GSD36mvir_sau:2718": " tathā śanitrathodaśī pūrvaviddhā pradoṣabyāpinī kāryā /",
    "GSD36mvir_sau:2719": " pradoṣalakṣaṇaṃ tu--",
    "GSD36mvir_sau:2720": " trimuhūrtaṃ pradoṣaḥ syādravāvastaṃ gate sati /",
    "GSD36mvir_sau:2721": " iti /",
    "GSD36mvir_sau:2722": " skandapurāṇe--",
    "GSD36mvir_sau:2723": " tatastu lohite bhānau snātvā saniyamo vratī /",
    "GSD36mvir_sau:2724": " pūjāsthānaṃ tato gatvā pradoṣe śivamarcayet //",
    "GSD36mvir_sau:2725": " iti /",
    "GSD36mvir_sau:2726": " dinadvaye pradoṣavyāpitve tadekadeśasparśe vā uttarā grāhyā /",
    "GSD36mvir_sau:2727": " prātaḥ saṅkalpayedvidbānupavāsavratādikam /",
    "GSD36mvir_sau:2728": " iti saṅkalpakālamārabhya pravṛtteḥ /",
    "GSD36mvir_sau:2729": " sadaiva tithyorubhayoḥ pradoṣabyāpinī tithiḥ //",
    "GSD36mvir_sau:2730": " tatrottaratra naktaṃ syādubhayatrāpi sā yataḥ /",
    "GSD36mvir_sau:2731": " iti jāvālivacanācca /",
    "GSD36mvir_sau:2732": " ekadeśasparśe 'pi yatrādhikyaṃ tatra grāhyā /",
    "GSD36mvir_sau:2733": " ādhikyaṃ devapūjanabhojanaparyāptakālavyāpitvam /",
    "GSD36mvir_sau:2734": " sābhye tūttaraiva /",
    "GSD36mvir_sau:2735": " mārgaśīrṣaśuklatrayodasī anaṅgatrayodaśī /",
    "GSD36mvir_sau:2736": " mārśaśīrṣe 'male pakṣe ityupakramya-",
    "GSD36mvir_sau:2737": " anaṅgena kṛtā tveṣā tenānaṅgatrayodaśī /",
    "GSD36mvir_sau:2738": " iti viṣṇupurāṇekteḥ /",
    "GSD36mvir_sau:2739": " yadyāpi cātra sāmānyanirṇayādaparāhṇavyāpinī pūrvaviddhā prāpyate tathāpi--",
    "GSD36mvir_sau:2740": " kṛṣṇāṣṭamī bṛhattapā sāvitrī vaṭapaitṛkī /",
    "GSD36mvir_sau:2741": " anaṅgatrayodasī rambhā upoṣyāḥ pūrvasaṃyutāḥ //",
    "GSD36mvir_sau:2742": " iti saṃvartavacanāt sāyānhavyāpinyā api pūrvaviddhāyā grahaṇam /",
    "GSD36mvir_sau:2743": " anyathā hi sāmānyanirṇayādeva prāpteretasya vacanasya nirarthakatvāpatteḥ /",
    "GSD36mvir_sau:2744": " evaṃ kārttikakṛṣṇatrayodaśī sāyāhnavyāpinī grāhyā /",
    "GSD36mvir_sau:2745": " kārttikasyāsite pakṣe trayodaśyāṃ niśāmukhe /",
    "GSD36mvir_sau:2746": " yamadīpaṃ bahirdadyādapamṛtyurvinaśyati //",
    "GSD36mvir_sau:2747": " iti skāndokteḥ /",
    "GSD36mvir_sau:2748": " iti trayodaśīnirṇayaḥ /",
    "GSD36mvir_sau:2749": " atha caturdaśīnirṇayaḥ /",
    "GSD36mvir_sau:2750": " tatra vyāsaḥ--",
    "GSD36mvir_sau:2751": " śuklā caturdaśī grāhyā paraviddhā sadā vrate /",
    "GSD36mvir_sau:2752": " iti /",
    "GSD36mvir_sau:2753": " padmapurāṇe--",
    "GSD36mvir_sau:2754": " ekādaśyaṣṭamī ṣaṣṭhī śuklapakṣe caturdaśī /",
    "GSD36mvir_sau:2755": " etāḥ parayutāḥ kāryāḥ parāḥ pūrveṇa saṃyutāḥ //",
    "GSD36mvir_sau:2756": " iti /",
    "GSD36mvir_sau:2757": " bhaviṣyapurāṇe--",
    "GSD36mvir_sau:2758": " sadā kāryā trayodaśyā na tu yuktā caturdaśī /",
    "GSD36mvir_sau:2759": " paurṇamāsīyutā sā syāccaturdaśyā ca pūrṇimā //",
    "GSD36mvir_sau:2760": " iti /",
    "GSD36mvir_sau:2761": " nāradīyapurāṇe--",
    "GSD36mvir_sau:2762": " tṛtīyaikādaśī ṣaṣṭhī paurṇamāsī caturdaśī /",
    "GSD36mvir_sau:2763": " pūrvaviddhā na kartavyā kartavyā parasaṃyutā //",
    "GSD36mvir_sau:2764": " iti /",
    "GSD36mvir_sau:2765": " vārāhapurāṇe--",
    "GSD36mvir_sau:2766": " ekādaśī daśamyā tu saptamyā cāṣṭamī tathā /",
    "GSD36mvir_sau:2767": " pañcamyā ca yadā ṣaṣṭhī trayodaśyā caturdaśī //",
    "GSD36mvir_sau:2768": " āsu kriyā na kurvīta pūrvaviddhāsu mānavaḥ /",
    "GSD36mvir_sau:2769": " nāgaviddhā tathā ṣaṣṭhī bhānuviddho maheśvaraḥ /",
    "GSD36mvir_sau:2770": " caturdaśī kāmaviddhā miśrāstā malināḥ smṛtāḥ //",
    "GSD36mvir_sau:2771": " iti /",
    "GSD36mvir_sau:2772": " maheśvaro 'ṣṭamī /",
    "GSD36mvir_sau:2773": " aṣṭamīcaturdaśyau śukle /",
    "GSD36mvir_sau:2774": " caitraśrāvaṇacaturdasyau śukle api rātrivyāpinyau grāhye /",
    "GSD36mvir_sau:2775": " tathāca--",
    "GSD36mvir_sau:2776": " baudhāyanaḥ-",
    "GSD36mvir_sau:2777": " madhoḥ śrāvaṇamāsasya śuklā yā tu caturdaśī /",
    "GSD36mvir_sau:2778": " sā rātrivyāpinī grāhyā parā pūrvāhnagāminī //",
    "GSD36mvir_sau:2779": " iti /",
    "GSD36mvir_sau:2780": " parā = māsāntaragatā /",
    "GSD36mvir_sau:2781": " niśi bhramanti bhūtāni śaktayaḥ śūlabhṛt/ yataḥ /",
    "GSD36mvir_sau:2782": " atastasyāṃ caturdaśyāṃ satyāṃ tatpūjanaṃ bhavet //",
    "GSD36mvir_sau:2783": " iti hemādrilikhitavacanācca /",
    "GSD36mvir_sau:2784": " bhādraśuklacaturdasī tu trimuhūrtavyāpinī /",
    "GSD36mvir_sau:2785": " dvimuhūrtavyāpinyapi sūryodayavyāpinī grāhyā /",
    "GSD36mvir_sau:2786": " “daive hyaudayikī grāhyā“iti vacānāt /",
    "GSD36mvir_sau:2787": " “caturdaśyā ca pūrṇimā“iti yugmavākyācca /",
    "GSD36mvir_sau:2788": " evaṃ sakalaśiṣṭācāraḥ /",
    "GSD36mvir_sau:2789": " kecittu madhyāhnavyāpinī grāhyetyāhuḥ /",
    "GSD36mvir_sau:2790": " bhaviṣyottaravacanagataṃ ca liṅgaṃ pramāṇamupanyasyanti /",
    "GSD36mvir_sau:2791": " yathā--",
    "GSD36mvir_sau:2792": " madhyāhne bhojyavelāyāṃ samuttīrya sarittaṭe /",
    "GSD36mvir_sau:2793": " dadarśa śīlā sā strīṇāṃ samūhaṃ raktavāsasām //",
    "GSD36mvir_sau:2794": " caturdaśryāmarcayantaṃ bhaktyā devaṃ pṛthakpṛthak //",
    "GSD36mvir_sau:2795": " iti /",
    "GSD36mvir_sau:2796": " tanna /",
    "GSD36mvir_sau:2797": " “madhyāhne pūjayennṛpa“iti vināyakavratavat atra vidhāyakāśravaṇāt /",
    "GSD36mvir_sau:2798": " liṅgasya ca arthavādagatatvāt,",
    "GSD36mvir_sau:2799": " tadupodbalakapramāṇāntarā darśanāt,",
    "GSD36mvir_sau:2800": " “daive hyaudayikī grāhyā“iti pratyakṣavacanavirodhāt audayikī grāhyā na madhyāhnagateti saṅkṣepaḥ /",
    "GSD36mvir_sau:2801": " śiṣṭā api audayikyāmeva vratamācaranti /",
    "GSD36mvir_sau:2802": " kṛṣṇacaturdaśī tu pūrvaviddhā grāhyā /",
    "GSD36mvir_sau:2803": " āpastambaḥ--",
    "GSD36mvir_sau:2804": " kṛṣṇapakṣe 'ṣṭamī caiva kṛṣṇapakṣe caturdaśī /",
    "GSD36mvir_sau:2805": " pūrvaviddhā tu kartavyā paraviddhā na karhicit //",
    "GSD36mvir_sau:2806": " iti /",
    "GSD36mvir_sau:2807": " yattu nāradīye--",
    "GSD36mvir_sau:2808": " aṣṭamyekādaśī ṣaṣṭhī kṛṣṇapakṣe caturdasī /",
    "GSD36mvir_sau:2809": " amāvāsyā tṛtīyā ca kartavyā parasaṃyutāḥ //",
    "GSD36mvir_sau:2810": " iti /",
    "GSD36mvir_sau:2811": " tathā brahmavaivartte,",
    "GSD36mvir_sau:2812": " caturdaśī darśayuktā paurṇamāsyā yutā vibho/ /",
    "GSD36mvir_sau:2813": " iti, tadupavāsaviṣayam /",
    "GSD36mvir_sau:2814": " ekādaśyaṣṭamī ṣaṣṭhī ube pakṣe caturdasī /",
    "GSD36mvir_sau:2815": " amāvāsyā tṛtīyā ca tā upoṣyāḥ parānvitāḥ //",
    "GSD36mvir_sau:2816": " iti padmapurāṇīyaviśeṣavacanaikavākyatvāt pūrvodāhṛtavacanavirodhācca /",
    "GSD36mvir_sau:2817": " ubhe pakṣe = = bhayapakṣagatetyarthaḥ /",
    "GSD36mvir_sau:2818": " śivavrate tu pakṣadvayagate caturdaśyau trayodaśīyute aparāhṇavyāpinyau grāhye /",
    "GSD36mvir_sau:2819": " tathā ca--",
    "GSD36mvir_sau:2820": " skandapurāṇe,",
    "GSD36mvir_sau:2821": " caturdaśī tu kartavyā trayodaśyā yutā vibho/ /",
    "GSD36mvir_sau:2822": " mama bhaktairmahābāho/",
    "GSD36mvir_sau:2823": " bhavedyā cāparāhṇikī //",
    "GSD36mvir_sau:2824": " darśaviddhā na karktavyā rākāviddhā kadācana /",
    "GSD36mvir_sau:2825": " iti /",
    "GSD36mvir_sau:2826": " mama bhaktairitīśvaravacanāt liṅgāt tadvratakiṣayatā jñāyate /",
    "GSD36mvir_sau:2827": " rudravrateṣu sarveṣu kartavyā saṃmukhī tithiḥ /",
    "GSD36mvir_sau:2828": " iti vacanācca /",
    "GSD36mvir_sau:2829": " yadapi-",
    "GSD36mvir_sau:2830": " kṛṣṇapakṣe 'ṣṭamī caiva kṛṣṇapakṣe caturdaśī /",
    "GSD36mvir_sau:2831": " pūrvaviddhā tu kartavyā paraviddhā na karhicit //",
    "GSD36mvir_sau:2832": " upavāsādikāryeṣu hyeṣa dharmaḥ sanātanaḥ / iti:",
    "GSD36mvir_sau:2833": " tadapi rudravrataviṣayam pūrvoditavacanaikavākyatayā /",
    "GSD36mvir_sau:2834": " taditaravrateṣu“ubhe pakṣe caturdaśī“iti prāgudāhṛtapadmapurāṇāt tādṛśavṛddhavaśiṣṭhavacanācca uttaraviddhā grāhyeti /",
    "GSD36mvir_sau:2835": " iti caturdaśīsāmānyanirṇayaḥ /",
    "GSD36mvir_sau:2836": " atha nṛsiṃhacaturdaṃśīnirṇayaḥ /",
    "GSD36mvir_sau:2837": " sā ca pradoṣavyāpinī grāhyā /",
    "GSD36mvir_sau:2838": " taduktaṃ hemādrau nṛsiṃhapurāṇe--",
    "GSD36mvir_sau:2839": " vaiśākhe śuklapakṣe tu caturdaśyāṃ niśāmukhe //",
    "GSD36mvir_sau:2840": " majjanmasambhavaṃ puṇyaṃ vrataṃ pāpapraṇāśanam /",
    "GSD36mvir_sau:2841": " varṣe barṣe tu kartavyaṃ mama santuṣṭikāraṇam //",
    "GSD36mvir_sau:2842": " dinadvaye tadvyāptau aṃśataḥ samavyāptau vā paraiva /",
    "GSD36mvir_sau:2843": " viṣamabyāptau tvadhikavyāptimatī /",
    "GSD36mvir_sau:2844": " dinadvaye 'pyavyāptau parā /",
    "GSD36mvir_sau:2845": " paradine gauṇavyāpteḥ sattvāt pūrvadine ca tadabhāvāt /",
    "GSD36mvir_sau:2846": " yattu--",
    "GSD36mvir_sau:2847": " tato madhyāhnavelāyāṃ nadyādau vimale jale /",
    "GSD36mvir_sau:2848": " ityupakramya--",
    "GSD36mvir_sau:2849": " paridhāya tato vāso vratakarma samārabhet //",
    "GSD36mvir_sau:2850": " iti tatroktam /",
    "GSD36mvir_sau:2851": " tat saṅkalparūpavratopakramaviṣayaṃ na tu pradhānasya madhyāhnakālatvajñāpakam /",
    "GSD36mvir_sau:2852": " pūrvodāhṛtavacanavirodhāt /",
    "GSD36mvir_sau:2853": " iyaṃ ca yogaviśeṣeṇātipraśastā /",
    "GSD36mvir_sau:2854": " svātīnakṣatnayoge ca śanivāre ca madvratam /",
    "GSD36mvir_sau:2855": " siddhiyogasya saṃyoge vaṇije karaṇe tathā //",
    "GSD36mvir_sau:2856": " puṃsāṃ saubhāgyayogena labhyate daivayogataḥ /",
    "GSD36mvir_sau:2857": " ebhiryogairviṃnāpi syāt maddinaṃ pāpanāśanam //",
    "GSD36mvir_sau:2858": " iti tatraivokteḥ /",
    "GSD36mvir_sau:2859": " idaṃ ca nṛsiṃhopāsakānāmeva nityam /",
    "GSD36mvir_sau:2860": " sarveṣāmeva varṇānāmādhikāro 'sti madvrate /",
    "GSD36mvir_sau:2861": " madbhaktaistu viśeṣeṇa kartavyaṃ matparāyaṇaiḥ //",
    "GSD36mvir_sau:2862": " iti tatraivokteḥ /",
    "GSD36mvir_sau:2863": " iti nṛsiṃhajayantīnirṇayaḥ /",
    "GSD36mvir_sau:2864": " athātraiva prasaṅgādanyā api jayantyo 'bhidhīyante /",
    "GSD36mvir_sau:2865": " purāṇasasuccaye--",
    "GSD36mvir_sau:2866": " matsyo 'bhūddhutabhugdine madhusite kūrmo vidhau mādhave",
    "GSD36mvir_sau:2867": " vārāho girijāsute nabhasi yadbhūte site mādhave //",
    "GSD36mvir_sau:2868": " siṃho bhādrapade site haritithau śrīvāmano mādhave",
    "GSD36mvir_sau:2869": " rāmo gauritithāvataḥ paramabhūdrāmo navamyāṃ madhoḥ //",
    "GSD36mvir_sau:2870": " kṛṣṇo 'ṣṭamyāṃ nabhasi sitapare cāśvine yaddaśamyāṃ",
    "GSD36mvir_sau:2871": " buddhaḥ kalkī nabhasi samabhūcchuklaṣaṣṭhyāṃ krameṇa //",
    "GSD36mvir_sau:2872": " ahno madhye vāmano rāmarāmau",
    "GSD36mvir_sau:2873": " matsyaḥ kroḍaścāparāhṇe vibhāge /",
    "GSD36mvir_sau:2874": " kūrmaḥ siṃho bauddhakalkī ca sāyaṃ",
    "GSD36mvir_sau:2875": " kṛṣṇo rātrau kālasāmye ca pūrve //",
    "GSD36mvir_sau:2876": " iti /",
    "GSD36mvir_sau:2877": " iti jayantīnirṇayaḥ /",
    "GSD36mvir_sau:2878": " jyeṣṭhaśuklacaturdaśyāṃ sarvasmin dine pañcāgnisādhanaṃ kṛtvā pradoṣe hemadhenurdeyā /",
    "GSD36mvir_sau:2879": " jyeṣṭhe pañcatapāḥ sāyaṃ hemadhenuprado divam /",
    "GSD36mvir_sau:2880": " yātyaṣṭamīcaturdaśyo rudravratamidaṃ smṛtam //",
    "GSD36mvir_sau:2881": " iti mātsyokteḥ /",
    "GSD36mvir_sau:2882": " kārttikakṛṣṇacaturdaśī dīpāvalī /",
    "GSD36mvir_sau:2883": " kārttike kṛṣṇapakṣe tu caturdaśyāṃ dinodaye /",
    "GSD36mvir_sau:2884": " avaśyameva kartavyaṃ srānaṃ narakabhīrubhiḥ //",
    "GSD36mvir_sau:2885": " iti bhāviṣyokteḥ /",
    "GSD36mvir_sau:2886": " kārttiko 'tra pūrṇimāntaḥ /",
    "GSD36mvir_sau:2887": " atra dinodaya iti śravaṇāt prātaḥkālavyāptitvamiti gauḍāḥ /",
    "GSD36mvir_sau:2888": " dākṣiṇātyāstu vidhūdaya iti pāṭhamāhuḥ /",
    "GSD36mvir_sau:2889": " tanmate candrodayavyāpinī grāhyā /",
    "GSD36mvir_sau:2890": " dinadvaye tadvyāptau tadavyāptau vā pūrvaiva /",
    "GSD36mvir_sau:2891": " pūrvaviddhacaturdhaśyāṃ kārttikasya sitetare /",
    "GSD36mvir_sau:2892": " pratyūṣasamaye snānaṃ kuryāttatra prayatnataḥ //",
    "GSD36mvir_sau:2893": " iti pṛṣvīcandrodayodāhṛtavacanāt /",
    "GSD36mvir_sau:2894": " asyāmeva ca rātrau dīpadānaṃ kāryam",
    "GSD36mvir_sau:2895": " tataḥ pradoṣasamaye dīpān dadyān manoharān /",
    "GSD36mvir_sau:2896": " iti vacanāt /",
    "GSD36mvir_sau:2897": " kārttikaśuklacaturdaśyāṃ pāṣāṇacaturdaśīvratam /",
    "GSD36mvir_sau:2898": " kārttike śuklapakṣe tu yā pāṣāṇacaturdaśī /",
    "GSD36mvir_sau:2899": " tasyāmārādhayedgaurīṃ naktaṃ pāṣāṇabhakṣakaḥ //",
    "GSD36mvir_sau:2900": " iti devīpurāṇokteḥ /",
    "GSD36mvir_sau:2901": " iyameva vaikuṇṭhacaturdaśī /",
    "GSD36mvir_sau:2902": " sā rātrivyāpinī grāhyā /",
    "GSD36mvir_sau:2903": " kārttikasya site pakṣe caturdaśyāṃ narādhipa/ /",
    "GSD36mvir_sau:2904": " sopavāsastu sampūjya hariṃ rātrau jitendriyaḥ //",
    "GSD36mvir_sau:2905": " iti bhaviṣyokteḥ /",
    "GSD36mvir_sau:2906": " asyā eva viśveśvarapratiṣṭhātiṣṭhādinatvāt tatprayuktapūjādāvaruṇodayavyāpinī grāhyā /",
    "GSD36mvir_sau:2907": " varṣe ca hemalambākhye māse śrīmati kārttike /",
    "GSD36mvir_sau:2908": " śuklapakṣe caturdaśyāmaruṇābhyudayaṃ prati //",
    "GSD36mvir_sau:2909": " mahādevatithau brāhme muhurtte maṇikarṇike /",
    "GSD36mvir_sau:2910": " snātvā viśverī devī viśveśvaramapūjayat //",
    "GSD36mvir_sau:2911": " iti sanatkumārasaṃhitokteḥ /",
    "GSD36mvir_sau:2912": " māghaśuklacaturdaśī āraṭantyākhyā /",
    "GSD36mvir_sau:2913": " sā aruṇodayaviddhā grāhyā /",
    "GSD36mvir_sau:2914": " māghaśuklacaturdaśyāṃ viṣṇordehānmarīcayaḥ /",
    "GSD36mvir_sau:2915": " niścerustilakākārāḥ śataśo 'tha sahasraśaḥ //",
    "GSD36mvir_sau:2916": " anarkābhyudite kāle satsu tārāṃśukeṣvapi /",
    "GSD36mvir_sau:2917": " rājā ca tatra sampūjyo yamaḥ pralayabhāskaraḥ /",
    "GSD36mvir_sau:2918": " iti brahmapurāṇāt /",
    "GSD36mvir_sau:2919": " atha śivarātrinirṇayaḥ /",
    "GSD36mvir_sau:2920": " tatsvarūpaṃ śivarahasye--",
    "GSD36mvir_sau:2921": " tatprabhṛtyatha devarṣe/",
    "GSD36mvir_sau:2922": " māghakṛṣṇacaturdaśī /",
    "GSD36mvir_sau:2923": " śivarātriḥ samākhyātā priyeyaṃ tripuradviṣaḥ //",
    "GSD36mvir_sau:2924": " iti /",
    "GSD36mvir_sau:2925": " atra ca rātriśabdastithilakṣakaḥ sivaśabdaśca śivavratalakṣakaḥ prakaraṇāt /",
    "GSD36mvir_sau:2926": " ataścāyaṃ śivarātriśabdo śivavrataviśeṣayogyatithiparaḥ /",
    "GSD36mvir_sau:2927": " skandapurāṇe tu--",
    "GSD36mvir_sau:2928": " māghaphālgunayormadhye asitā yā caturdaśī /",
    "GSD36mvir_sau:2929": " śivarātristu sā khyātā sarvayajñottamottamā //",
    "GSD36mvir_sau:2930": " iti /",
    "GSD36mvir_sau:2931": " yattu bhaviṣyapurāṇe--",
    "GSD36mvir_sau:2932": " caturdaśyāṃ tu kṛṣṇāyāṃ phālgune śivapūjanam /",
    "GSD36mvir_sau:2933": " tāmupoṣya prayatnena viṣayān parivarjayet //",
    "GSD36mvir_sau:2934": " iti /",
    "GSD36mvir_sau:2935": " tat paurṇamāsāntamāsābhiprāyaṃ pūrvodāhṛtavacanaikavākyatvāt /",
    "GSD36mvir_sau:2936": " tadetat śivarātrivratamupavāsapūjājāgaraṇātmakaṃ jñeyam /",
    "GSD36mvir_sau:2937": " tathā ca nāgarakhaṇḍe--",
    "GSD36mvir_sau:2938": " upavāsaprabhāveṇa balādapi ca jāgarāt /",
    "GSD36mvir_sau:2939": " śivarātrestathā tasyāṃ liṅgasyāpi prapūjayā //",
    "GSD36mvir_sau:2940": " akṣayān labhate bhogān śivasāyujyamāpnuyāt /",
    "GSD36mvir_sau:2941": " tathā sahyakhaṇḍe--",
    "GSD36mvir_sau:2942": " svayaṃ ca liṅgamabhyarcya sopavāsaḥ sajāgaraḥ /",
    "GSD36mvir_sau:2943": " ajānannapi niṣpāpo niṣādo gaṇatāṃ gataḥ //",
    "GSD36mvir_sau:2944": " iti /",
    "GSD36mvir_sau:2945": " brahmapurāṇe--",
    "GSD36mvir_sau:2946": " māghe kṛṣṇacaturdaśyāṃ kartavyaṃ vratamuttamam /",
    "GSD36mvir_sau:2947": " upoṣito varārohe/",
    "GSD36mvir_sau:2948": " caturdaśryāṃ varānane/ /",
    "GSD36mvir_sau:2949": " ityādyabhidhāya pratipraharaṃ pūjājāgaraṇādyuktam //",
    "GSD36mvir_sau:2950": " tathā skānde--",
    "GSD36mvir_sau:2951": " kṛṣṇapakṣe caturdaśyāṃ na kañcinmṛgamāptavān /",
    "GSD36mvir_sau:2952": " aṇvapi prāṇayātrārthaṃ kṣudhāsampīṇḍito 'vasat //",
    "GSD36mvir_sau:2953": " ityādyuktvā--",
    "GSD36mvir_sau:2954": " dhanuṣkoṭyā hatānyeva bilvapatrāṇi mānada/ /",
    "GSD36mvir_sau:2955": " pitatāni mahārāja/",
    "GSD36mvir_sau:2956": " śambhoḥ śirasi bhūtale //",
    "GSD36mvir_sau:2957": " tatraiva tasthau rājendra/",
    "GSD36mvir_sau:2958": " sarvarātramatandritaḥ /",
    "GSD36mvir_sau:2959": " rātriśeṣaṃ sthito vyādhaḥ stabdhadṛṣṭiranāmiṣaḥ //",
    "GSD36mvir_sau:2960": " prabhāte vimale jāte dṛṣṭvā tatraiva śaṅkaram /",
    "GSD36mvir_sau:2961": " bilvapatrairnaraśreṣṭha/",
    "GSD36mvir_sau:2962": " kandamūlaiśca pāritaḥ //",
    "GSD36mvir_sau:2963": " iti /",
    "GSD36mvir_sau:2964": " yattu kvacit ekasya dvayorvā śravaṇam /",
    "GSD36mvir_sau:2965": " yathā,",
    "GSD36mvir_sau:2966": " athavā śivarātriṃ tu pūjājāgaraṇairnayet /",
    "GSD36mvir_sau:2967": " iti /",
    "GSD36mvir_sau:2968": " tathāpi athavetyanukalpopakrameṇāśaktaviṣayatayopapādyam /",
    "GSD36mvir_sau:2969": " evamanyatrāpi--",
    "GSD36mvir_sau:2970": " akhaṇḍitavrato yo hi śivarātrimupoṣayet /",
    "GSD36mvir_sau:2971": " sarvān kāmānavāpnoti śivena saha modate //",
    "GSD36mvir_sau:2972": " tathānyatra--",
    "GSD36mvir_sau:2973": " kaścit pūṇyaviśeṣeṇa jalahīno 'pi yaḥ pumān /",
    "GSD36mvir_sau:2974": " jāgaraṃ kurute tatra sa rudrasamatāṃ vrajet //",
    "GSD36mvir_sau:2975": " ityādīni tāni aśaktaviṣayāṇi /",
    "GSD36mvir_sau:2976": " tadetat śivarātrivrataṃ janmāṣṭamīvat saṃyogamapṛthaktvanyāyena nityaṃ kāmyaṃ ca tatra nityatvaṃ tāvat skandapūrāṇe--",
    "GSD36mvir_sau:2977": " parātpataraṃ nāsti śivarātriḥ parātparam /",
    "GSD36mvir_sau:2978": " na pūjayati bhaktyeśaṃ rudraṃ tribhuvaneśvaram //",
    "GSD36mvir_sau:2979": " janturjanmasahasreṇa bhramate nātra saṃśayaḥ /",
    "GSD36mvir_sau:2980": " ityakaraṇe pratyavāyaśravaṇāt /",
    "GSD36mvir_sau:2981": " varṣe varṣe mahādevi/",
    "GSD36mvir_sau:2982": " naro nārī pativratā /",
    "GSD36mvir_sau:2983": " śivarātrau mahādevaṃ kāmaṃ bhattyā prapūjayet //",
    "GSD36mvir_sau:2984": " iti vīpsāśruteḥ,",
    "GSD36mvir_sau:2985": " arṇavo yadi vā śuṣyet kṣīyeta himavānapi /",
    "GSD36mvir_sau:2986": " merumandaralaṅkāśca śrīśailo vindhya eva ca //",
    "GSD36mvir_sau:2987": " calantyete kadācidvai niścalaṃ hi śivavratam /",
    "GSD36mvir_sau:2988": " iti vacanācca /",
    "GSD36mvir_sau:2989": " niścalaṃ nityakartavyamityarthaḥ /",
    "GSD36mvir_sau:2990": " phalaśravaṇātkāmyatāpi skandapurāṇa eva--",
    "GSD36mvir_sau:2991": " śivaṃ ca pūjayitvā yo jāgartti ca caturdaśīm /",
    "GSD36mvir_sau:2992": " mātuḥ payodhararasaṃ na pivetsa kadācana //",
    "GSD36mvir_sau:2993": " yadīcchedakṣayān bhogān divi deva/",
    "GSD36mvir_sau:2994": " manorathān /",
    "GSD36mvir_sau:2995": " āgamoktavidhiṃ kṛtvā prāpnoti maramaṃ padam /",
    "GSD36mvir_sau:2996": " mama bhaktastu deveśi/",
    "GSD36mvir_sau:2997": " śivarātrimupoṣakaḥ //",
    "GSD36mvir_sau:2998": " gaṇatvamakṣayaṃ divyamakṣayaṃ śivaśāsanam /",
    "GSD36mvir_sau:2999": " sarvān bhuktvā tato bhogān mṛto bhūpo 'bhijāyate //",
    "GSD36mvir_sau:3000": " kāmyavrate īśānasaṃhitāyāṃ viśeṣaḥ /",
    "GSD36mvir_sau:3001": " evametadvrataṃ kuryāt pratisaṃvatsaraṃ vratī /",
    "GSD36mvir_sau:3002": " dvādaśābdikameva syāccaturviśābdikaṃ tu vā //",
    "GSD36mvir_sau:3003": " sarvān kāmānavāpnoti pretya ceha ca mānavaḥ /",
    "GSD36mvir_sau:3004": " iti /",
    "GSD36mvir_sau:3005": " sarvādhikārikatvaṃ cāsya tatraivoktam-",
    "GSD36mvir_sau:3006": " śivarātrivrataṃ nāma sarvapāpapraṇāśanam /",
    "GSD36mvir_sau:3007": " ācāṇḍālamanuṣyāṇāṃ bhuktimuktipradāyakam //",
    "GSD36mvir_sau:3008": " iti /",
    "GSD36mvir_sau:3009": " adhikāriniyamāḥ skandapurāṇe--",
    "GSD36mvir_sau:3010": " mādhamāse tu yā kṛṣṇā phālgunādau caturdaśī /",
    "GSD36mvir_sau:3011": " sā ca puṇyā tithirjñeyā sarvapātakanāśinī //",
    "GSD36mvir_sau:3012": " ahiṃsā satyamakrodho brahmacaryaṃ kṣamā dayā /",
    "GSD36mvir_sau:3013": " śāntātmā krodhahīnaśca tapasvī hyanasūyakaḥ //",
    "GSD36mvir_sau:3014": " tasmai deyamidaṃ devi/",
    "GSD36mvir_sau:3015": " gurupādānugo yadi /",
    "GSD36mvir_sau:3016": " anyathā yo dadātīha sa dātā narakaṃ vrajet //",
    "GSD36mvir_sau:3017": " iti /",
    "GSD36mvir_sau:3018": " sā ceyaṃ śivarātrirarddharātravyāpinī trayodaśīyutā praśastā /",
    "GSD36mvir_sau:3019": " trayodasī yadā devi/",
    "GSD36mvir_sau:3020": " dinabhuktipramāṇataḥ /",
    "GSD36mvir_sau:3021": " jāgare śivarātriḥ syānniśi pūrṇā caturdaśī //",
    "GSD36mvir_sau:3022": " iti śivarahasyokteḥ /",
    "GSD36mvir_sau:3023": " ata evātra vedho 'pi na divāvedha eva kintu janmāṣṭamīvadrātrivedho 'pi bhavatyeva /",
    "GSD36mvir_sau:3024": " tathā ca skandapurāṇe--",
    "GSD36mvir_sau:3025": " niśi bhramanti bhūtāni śaktayaḥ śūlabhṛdyataḥ /",
    "GSD36mvir_sau:3026": " atastasyāṃ caturdaśyāṃ satyāṃ tatpūjanaṃ bhavet //",
    "GSD36mvir_sau:3027": " iti /",
    "GSD36mvir_sau:3028": " bhūtāni śaktayo yoginyo 'pi śūlabhṛcchaṅkaraśca yato rātrau bhramanti ataḥ satyāṃ tasyāṃ pūjanaṃ bhavediti hemādriḥ /",
    "GSD36mvir_sau:3029": " yadā dinadvaye niśīthavyāpinī tadā pūrvaiva grāhyā /",
    "GSD36mvir_sau:3030": " tathāca skandapurāṇe--",
    "GSD36mvir_sau:3031": " kṛṣṇāṣṭamī skandaṣaṣṭhī śivarātriścaturdaśī /",
    "GSD36mvir_sau:3032": " etāḥ pūrvayutāḥ kāryāstithyante pāraṇaṃ bhavet //",
    "GSD36mvir_sau:3033": " tatraiva--",
    "GSD36mvir_sau:3034": " janmāṣṭamī rohiṇī ca śivarātristathaiva ca /",
    "GSD36mvir_sau:3035": " pūrvaviddhaiva kartavyā tithibhānte ca pāraṇam //",
    "GSD36mvir_sau:3036": " iti /",
    "GSD36mvir_sau:3037": " tatraiva--",
    "GSD36mvir_sau:3038": " śrāvaṇī durganavamī tathā dūrvāṣṭamī tu yā /",
    "GSD36mvir_sau:3039": " pūrvaviddhaiva kartavyā śivarātrirbalerdinam //",
    "GSD36mvir_sau:3040": " jayantī śivarātriśca kārye bhadrājayānvite /",
    "GSD36mvir_sau:3041": " māghaphālgunayormadhye yā syācchivacaturdaśī //",
    "GSD36mvir_sau:3042": " anaṅgena samāyuktā kartavyā sā sadā tithiḥ /",
    "GSD36mvir_sau:3043": " iti /",
    "GSD36mvir_sau:3044": " tathā:",
    "GSD36mvir_sau:3045": " ādityāstamaye kāle asti cedyā caturdaśī /",
    "GSD36mvir_sau:3046": " tadrātriḥ śivarātriḥ syāt sā bhaveduttamottamā //",
    "GSD36mvir_sau:3047": " iti /",
    "GSD36mvir_sau:3048": " vāyupurāṇe-",
    "GSD36mvir_sau:3049": " trayodaśyastage sūrye catasṛṣveva nāḍiṣu /",
    "GSD36mvir_sau:3050": " bhūtaviddhā ca yā tatra śivarātrivrataṃ caret //",
    "GSD36mvir_sau:3051": " iti /",
    "GSD36mvir_sau:3052": " māghavodāhṛtasmṛtyantare-",
    "GSD36mvir_sau:3053": " pradoṣavyāpinī grāhyā śivarātricaturdaśī /",
    "GSD36mvir_sau:3054": " rātrau jāgaraṇaṃ yasmāttasmāttāṃ samupoṣayet //",
    "GSD36mvir_sau:3055": " iti /",
    "GSD36mvir_sau:3056": " atra rātrau jāgaraṇaṃ yasmāditi hetuvaśāt pradoṣaśabdo rātriparo 'vagantavyaḥ /",
    "GSD36mvir_sau:3057": " nāradīyasaṃhitāyām--",
    "GSD36mvir_sau:3058": " arddharātrayutā yatra māghakṛṣṇā caturdaśī /",
    "GSD36mvir_sau:3059": " śivarātrivrataṃ tatra so 'śvamedhaphalaṃ labhet //",
    "GSD36mvir_sau:3060": " iti /",
    "GSD36mvir_sau:3061": " mādhavatithitattvakārau tu īdṛśaviṣaye bahukālavyāpitvāt paraivetyāhatuḥ /",
    "GSD36mvir_sau:3062": " tadetat--",
    "GSD36mvir_sau:3063": " ardharātrātparastācca jayāyogo yadā bhavet /",
    "GSD36mvir_sau:3064": " pūrvaviddhaiva kartavyā śivarātriḥ śivapriyaiḥ //",
    "GSD36mvir_sau:3065": " iti padmapurāṇādivacanānāṃ nirviṣayatvāpattarayuktam /",
    "GSD36mvir_sau:3066": " yadā tu niśīthādūrdhvagā trayodaśī pera'hani ca niśīthāvyāpinyapi caturdaśī bhavati tadā paraiva grāhyā /",
    "GSD36mvir_sau:3067": " tathāca hemādrimādhavodāhṛtapurāṇavacanam--",
    "GSD36mvir_sau:3068": " māghāsite bhūtadinaṃ hi rājannupaiti yogaṃ yadi pañcadaśyā /",
    "GSD36mvir_sau:3069": " jayāprayuktāṃ na tu jātu kuryācchivasya rātriṃ priyakṛcchivasya //",
    "GSD36mvir_sau:3070": " iti /",
    "GSD36mvir_sau:3071": " jayāprayuktāṃ jayayā trayodaśyā prakarṣeṇa niśīthādūrdhvaṃ yuktāṃ na kuryāt nopavaset kintu sakaladinabhūyorātrilābhāt parāmevetyarthaḥ /",
    "GSD36mvir_sau:3072": " tathāca yat śivarātrivrate bhūtāṃ kāmaviddhāṃ vivarjayet /",
    "GSD36mvir_sau:3073": " itivacanaṃ,",
    "GSD36mvir_sau:3074": " yacca kāmikavacanam--",
    "GSD36mvir_sau:3075": " niśādvayacaturddraśyāṃ pūrvā tyājyā parā śubhā / iti,",
    "GSD36mvir_sau:3076": " tadetādṛśaviṣayameva jñeyam /",
    "GSD36mvir_sau:3077": " anyathā pūrvāpādakabahuvacanavirodhaḥ syāt /",
    "GSD36mvir_sau:3078": " pūrvasyā eva niśīthavyāptau uttarāyā eva vā niśīthavyāptau tatkālavyāpinī grāhyetyuktam--",
    "GSD36mvir_sau:3079": " nāradīyeśānasaṃhitayoḥ:",
    "GSD36mvir_sau:3080": " mādhakṛṣṇacaturdaśyāmādidevo mahāniśi /",
    "GSD36mvir_sau:3081": " śivaliṅgatayodbhūtaḥ koṭisūryasamaprabhaḥ //",
    "GSD36mvir_sau:3082": " tatkālavyāpinī grāhyā śivarātrivrate tithiḥ /",
    "GSD36mvir_sau:3083": " arddharātriyutā yatra māghakṛṣṇacaturdaśī /",
    "GSD36mvir_sau:3084": " śivarātrivrataṃ tatra so 'śvamedhaphalaṃ labhet //",
    "GSD36mvir_sau:3085": " tatretyatra kurvan ityadhyāhāraḥ /",
    "GSD36mvir_sau:3086": " pūrvedyurvā paredyurvā mahāniśi caturdaśī /",
    "GSD36mvir_sau:3087": " vyāptā sā dṛśyate yasyāṃ tasyāṃ kuryāt vrataṃ naraḥ //",
    "GSD36mvir_sau:3088": " iti /",
    "GSD36mvir_sau:3089": " mahāniśāsvarūpaṃ tu devalenoktam--",
    "GSD36mvir_sau:3090": " mahāniśā dve ghaṭike rātrermadhyamayāmayoḥ /",
    "GSD36mvir_sau:3091": " iti /",
    "GSD36mvir_sau:3092": " yadapi skandapurāṇe--",
    "GSD36mvir_sau:3093": " ādau mārgaśire māsi dīpotsavadine 'pi vā /",
    "GSD36mvir_sau:3094": " gṛhṇīyānmāghamāse vā dvādaśaivamupoṣayet //",
    "GSD36mvir_sau:3095": " iti kāmyaṃ pratimāsaṃ śivarātrivrataṃ tatrāpi pūjopavāsajāgaraṇavidhānāt tasya ca sakalarātrisādhyatvāt bahurātrivyāpinyāmanuṣṭhānam /",
    "GSD36mvir_sau:3096": " ubhayatra rātrivyāptisāmye tu--",
    "GSD36mvir_sau:3097": " rudravrateṣu sarveṣu kartavyā sammukhī tithiḥ /",
    "GSD36mvir_sau:3098": " anyathā vratakalpeṣu yathoddiṣṭāmupāvaset //",
    "GSD36mvir_sau:3099": " iti pūrvodāhṛtavacanānuguṇyācca pūrvaiva grāhyā /",
    "GSD36mvir_sau:3100": " asyāśca mahāśiva rātreḥ ravibhaumavārānyatarayoge praśastataratvaṃ śivayogayoge praśastatamatvaṃ ca skandapurāṇe--",
    "GSD36mvir_sau:3101": " māghakṛṣṇacaturdaśyāṃ ravivāro yadā bhavet /",
    "GSD36mvir_sau:3102": " bhaumo vātha bhaveddevi/",
    "GSD36mvir_sau:3103": " kartavyaṃ vratamuttamam //",
    "GSD36mvir_sau:3104": " śivayogasya yoge ca tadbhaveduttamottamam /",
    "GSD36mvir_sau:3105": " iti /",
    "GSD36mvir_sau:3106": " tathā trispṛśātipraśastā purāṇāntare--",
    "GSD36mvir_sau:3107": " trayodaśī kalāpyekā madhye caiva caturdaśī /",
    "GSD36mvir_sau:3108": " ante caiva śinīvālī trispṛśyāṃ śivamarcayet //",
    "GSD36mvir_sau:3109": " iti /",
    "GSD36mvir_sau:3110": " śivarātripūjāprakāraśca rudravrateṣūkta iti na likhyate /",
    "GSD36mvir_sau:3111": " athaitatpāraṇaṃ tu skandapurāṇa eva dvidhoktam--",
    "GSD36mvir_sau:3112": " kṛṣṇāṣṭamī skandaṣaṣṭhī śivarātriścaturdaśī /",
    "GSD36mvir_sau:3113": " etāḥ pūrvayutāḥ kāryāstithyante pāraṇaṃ bhavet //",
    "GSD36mvir_sau:3114": " itivacanāt paradine yadi divā tithyantastadā tatraiva /",
    "GSD36mvir_sau:3115": " no cet divaiva /",
    "GSD36mvir_sau:3116": " tathā ca skandapurāṇe--",
    "GSD36mvir_sau:3117": " upoṣaṇaṃ caturdasyāṃ caturdaśyāṃ ca pāraṇam /",
    "GSD36mvir_sau:3118": " kṛtaiḥ sukṛtalakṣaiśca labhyate vāthavā navā //",
    "GSD36mvir_sau:3119": " brahmā svayaṃ caturvaktraiḥ pañcavaktraistathā hyaham /",
    "GSD36mvir_sau:3120": " sikthe sikthe phalaṃ tasya vastuṃ śakto na pārvati/ //",
    "GSD36mvir_sau:3121": " brahmāṇḍodaramadhye tu yāni tīrthāni santi vai /",
    "GSD36mvir_sau:3122": " saṃsthitāni bhavantīha bhūtāyāṃ pāraṇe kṛte //",
    "GSD36mvir_sau:3123": " itivacanāt /",
    "GSD36mvir_sau:3124": " sā tvastamayaparyantavyāpinī cetpare 'hani /",
    "GSD36mvir_sau:3125": " divaiva pāraṇaṃ kuryāt pāraṇānnaiva doṣabhāk //",
    "GSD36mvir_sau:3126": " iti /",
    "GSD36mvir_sau:3127": " śivarātriprakaraṇapaṭhitakālādarśamadanaratnamādhavādilikhitasmṛtivacanāt /",
    "GSD36mvir_sau:3128": " anyatithyāgamo rātrau tāmasastaijaso divā /",
    "GSD36mvir_sau:3129": " tāmase pāraṇaṃ kurvan tāmasīṃ gatimāpnuyāt /",
    "GSD36mvir_sau:3130": " ityādinindāvacanācca /",
    "GSD36mvir_sau:3131": " mādhavācāryāstu yāmatrayordhvagāminyāṃ prātareva pāraṇamāhuḥ /",
    "GSD36mvir_sau:3132": " iti śivarātrinirṇayaḥ /",
    "GSD36mvir_sau:3133": " atha paurṇamāsīnirṇayaḥ /",
    "GSD36mvir_sau:3134": " sā ca sāvitrīvratātirikte kārye paraiva /",
    "GSD36mvir_sau:3135": " bhūtaviddhā na kartavyā darśaḥ pūrṇā kadācana /",
    "GSD36mvir_sau:3136": " varjayitvā muniśreṣṭha/",
    "GSD36mvir_sau:3137": " sāvitrīvratamuttamam /",
    "GSD36mvir_sau:3138": " itibrahmavaivarttokteḥ /",
    "GSD36mvir_sau:3139": " evaṃ yat“caturdaśyā ca pūrṇimā“itiyugmavākyaṃ tat sāvitrīvrataviṣayam /",
    "GSD36mvir_sau:3140": " yattu “pratipadyapyamāvāsyā“ityamāyugmavākyaṃ tat sāvitrīvratātiriktaviṣayaṃ draṣṭavyam /",
    "GSD36mvir_sau:3141": " atra ca na pūrvaviddhāniṣedhastasyāstrimuhūrtasattve kiṃ tvaṣṭādaśanāḍīmitacaturdaśīsattve /",
    "GSD36mvir_sau:3142": " bhūto 'ṣṭādaśanāḍībhirdūṣayatyuttarāṃ tithim /",
    "GSD36mvir_sau:3143": " itiviśeṣavacanāt /",
    "GSD36mvir_sau:3144": " mādhavastu idaṃ vacanaṃ yatra bhūtaviddhā kartavyā yathā sāvatrīvrate tatrāṣṭādaśanāḍīmitā na grāhyetyevaṃparamityāha /",
    "GSD36mvir_sau:3145": " tattu nirastaṃ prāk /",
    "GSD36mvir_sau:3146": " jyeṣṭhapañcadaśyorvaṭasāvitrīvratam /",
    "GSD36mvir_sau:3147": " tatra pūrvaviddhā grāhyā /",
    "GSD36mvir_sau:3148": " kṛṣṇāṣṭamī bṛhattapā sāvitrī vaṭapaitūkī /",
    "GSD36mvir_sau:3149": " anaṅgatrayodaśī rambhā upoṣyāḥ pūrvasaṃyutāḥ //",
    "GSD36mvir_sau:3150": " iti nigamokteḥ /",
    "GSD36mvir_sau:3151": " sāvitrī = tadvratasambadhinī paurṇamāsī /",
    "GSD36mvir_sau:3152": " vaṭapaitṛkī = tatsambadhinyevāmāvāsyā /",
    "GSD36mvir_sau:3153": " jyeṣṭhe māsi site pakṣe pūrṇimāyāṃ tayā vratam /",
    "GSD36mvir_sau:3154": " cīrṇaṃ purā mahābhaktyā kathitaṃ te mayā nṛpa/ //",
    "GSD36mvir_sau:3155": " iti sāvitrīvrataṃ prakramya skāndokteḥ /",
    "GSD36mvir_sau:3156": " amāyāṃ ca tathā jyeṣṭhe vaṭamūle tathā satī /",
    "GSD36mvir_sau:3157": " trirātropoṣitā nārī vidhinānena pūjayayet //",
    "GSD36mvir_sau:3158": " iti bhaviṣyokteśca /",
    "GSD36mvir_sau:3159": " hemādrau tu bhādrapadapūrṇimāyāmapīdamuktam /",
    "GSD36mvir_sau:3160": " gauḍāstu--",
    "GSD36mvir_sau:3161": " meṣe vā vṛṣabhe vāpi sāvitrīṃ tāṃ vinirdiśet /",
    "GSD36mvir_sau:3162": " jyeṣṭhakṛṣṇacaturdaśyāṃ sāvitrīmarcayanti yāḥ //",
    "GSD36mvir_sau:3163": " vaṭamūle sopavāsā na tā vaidhavyamāpnuyuḥ /",
    "GSD36mvir_sau:3164": " iti parāśaravākyāccaturdaśyāmityāhuḥ /",
    "GSD36mvir_sau:3165": " śrāvaṇīṃ paurṇamāsīṃ prakṛtyāmnāte rakṣābandhane tu aparāhṇavyāpinī grāhyā /",
    "GSD36mvir_sau:3166": " tato 'parāhṇasamaye rakṣāpoṭalikāṃ śubhām /",
    "GSD36mvir_sau:3167": " kārayedakṣataiḥ śastaiḥ siddhārthairhemabhūṣitaiḥ //",
    "GSD36mvir_sau:3168": " iti bhaviṣyokteḥ /",
    "GSD36mvir_sau:3169": " atra ca tata iti śravaṇātpūrvānuṣṭhitopākarmāṅgatvametasya /",
    "GSD36mvir_sau:3170": " ataśca yathā tatra grahasaṅkrātyādivarjanamevamatrāpīti kecit /",
    "GSD36mvir_sau:3171": " anye tu aṅgatve pramāṇābāvāt tata ityasya cākhaṇḍaparvāṇi arthasiddhatvenāvidheyatvānna grahasaṅkrāntyādivarjanamityāhuḥ /",
    "GSD36mvir_sau:3172": " idaṃ ca bhadrāyāṃ na kāryam /",
    "GSD36mvir_sau:3173": " bhadrāyāṃ dve na kartavye śrāvaṇī phālgunī tathā /",
    "GSD36mvir_sau:3174": " iti saṅgrahokteḥ /",
    "GSD36mvir_sau:3175": " asyāmeva hayagrīvotpattiḥ /",
    "GSD36mvir_sau:3176": " śrāvaṇyāṃ śravaṇe jātaḥ pūrvaṃ hayaśirā hariḥ /",
    "GSD36mvir_sau:3177": " iti vacanāt /",
    "GSD36mvir_sau:3178": " asyāmeva śravaṇākarmoktam /",
    "GSD36mvir_sau:3179": " tatrāstamayavyāpinī grāhyā /",
    "GSD36mvir_sau:3180": " “śrāvaṇyāṃ paurṇamāsyāṃ śravaṇākarma“iti tatprakṛtya“astamite sthālīpākaṃ śrapayitvā';",
    "GSD36mvir_sau:3181": " ityāśvalāyanasūtrāt /",
    "GSD36mvir_sau:3182": " yājñikāstu etasya vikṛtitvāccheṣaparvaṇi anuṣṭhānamāhuḥ /",
    "GSD36mvir_sau:3183": " asyāmevopākarma /",
    "GSD36mvir_sau:3184": " tatra--",
    "GSD36mvir_sau:3185": " yājñavalkyaḥ:",
    "GSD36mvir_sau:3186": " adhyāyānāmupākarma śrāvaṇyāṃ śraveṇena vā /",
    "GSD36mvir_sau:3187": " hastenauṣadhibhāve vā pañcamyāṃ śrāvaṇasya tu //",
    "GSD36mvir_sau:3188": " adhīyata ityaghyāyo vedaḥ /",
    "GSD36mvir_sau:3189": " upākarmeṃti vedasaṃskārakarmaṇo nāmadheyam /",
    "GSD36mvir_sau:3190": " śrāvaṇyāṃ śrāvaṇapaurṇamāsyām /",
    "GSD36mvir_sau:3191": " yadyapi“nakṣatreṇa yuktaḥ kāla” (4 / 3 /",
    "GSD36mvir_sau:3192": " 2) ityataḥ sūtrāt yā kācicchravaṇayuktā tithirlabhyate tathāpi śrāvaṇapauṇemāsyevātra vivakṣitā /",
    "GSD36mvir_sau:3193": " pāraskarādivākyeṣu viśiṣyopādānāt /",
    "GSD36mvir_sau:3194": " tathāca pāraskaraḥ:",
    "GSD36mvir_sau:3195": " athāto 'dhyāyopākarma oṣadhīnāṃ prādurbhāve śravaṇena śrāvaṇyāṃ paurṇamāsyāṃ śrāvaṇasya pañcamīṃ hastena veti /",
    "GSD36mvir_sau:3196": " śravaṇeneti śravaṇasya pṛthagupādānācca /",
    "GSD36mvir_sau:3197": " evam āṣāḍhyāṃ prauṣṭhapadyāmityādiṣvapi bodhyam /",
    "GSD36mvir_sau:3198": " hasteneti /",
    "GSD36mvir_sau:3199": " hastayukte kasmiṃściddivase /",
    "GSD36mvir_sau:3200": " kecittu hastenetyato nakṣatrarūpakālajñāne 'pi titherākāṅkṣitatvāttatra yāvadanirṇītaṃ kiñciddinamityupasthitaṃ bhavati tāvatsannidhānāt pañcamyevopasthitānveti",
    "GSD36mvir_sau:3201": " tena hastayuktapañcamyāmityāhuḥ /",
    "GSD36mvir_sau:3202": " oṣadhirbhāve iti śrāvaṇasya tviti ca sarvatra sambadhyate /",
    "GSD36mvir_sau:3203": " kālāntaramapyāha--",
    "GSD36mvir_sau:3204": " baudhāyanaḥ:",
    "GSD36mvir_sau:3205": " śrāvaṇyāṃ paurṇamāsyāmā pāḍhyāṃ vopākṛtya chandāṃsyadhīyīta /",
    "GSD36mvir_sau:3206": " manurapi--",
    "GSD36mvir_sau:3207": " śrāvaṇyāṃ prauṣṭhapadyāṃ vāpyupākṛtya yathāvidhi /",
    "GSD36mvir_sau:3208": " yuktaśchandāṃsyadhīyīta māsān vipro 'rddhapañcamān //",
    "GSD36mvir_sau:3209": " iti /",
    "GSD36mvir_sau:3210": " apiśabdādbhādrapadaśravaṇahastapañcamīnāmupādānam /",
    "GSD36mvir_sau:3211": " kātyāyano 'pi--",
    "GSD36mvir_sau:3212": " upākṛtyodagayane tato 'dhīyīta dharmavit /",
    "GSD36mvir_sau:3213": " iti /",
    "GSD36mvir_sau:3214": " gobhilo 'pi-prauṣṭhapadīṃ hasteneti /",
    "GSD36mvir_sau:3215": " prauṣṭhapadīmityataḥ prāpyetiśeṣaḥ /",
    "GSD36mvir_sau:3216": " tena bhādrapadamāsi hastayukte kasmiṃściddina ityarthaḥ /",
    "GSD36mvir_sau:3217": " āśvalāyanastu--athāto 'dhyāyopākaraṇamauṣadhīnāṃ prādurbāve śrāvaṇasya pañcamyāṃ hastena vā /",
    "GSD36mvir_sau:3218": " ityupākarma prakṛtakya--",
    "GSD36mvir_sau:3219": " tadvārṣikamityācakṣata iti /",
    "GSD36mvir_sau:3220": " anena varṣāsambandhinoḥ śrāvaṇabhādrapadayormadhye śrāvaṇasya pūrvaṃ vihitatvāt saṃjñākaraṇasiddhaṃ bhādrapade 'nuṣṭhānaṃ stavayati /",
    "GSD36mvir_sau:3221": " bhādrapade 'pi śravaṇahastapañcamīṣveva yata āśvalāyanasūtre māsanakṣatratithīnabhidhāya",
    "GSD36mvir_sau:3222": " māsāntarābhidhāne pūrvoktamāsasyaiva bādho yujyate avāntarasājātye na tasya śīghropasthitikatvāt na nakṣatrādīnām /",
    "GSD36mvir_sau:3223": " ākāṅkṣitatvācca teṣāmeva grahaṇam /",
    "GSD36mvir_sau:3224": " ete ca kālāḥ svasvagṛhnānusārā vyava sthitāḥ /",
    "GSD36mvir_sau:3225": " yeṣāṃ ca śākhāyāmaneke kālā uktāsteṣāmākāṅkṣāvaśāt pā ukrameṇopādānam /",
    "GSD36mvir_sau:3226": " pāṭhakramasya prayojanāntarābhāvāt /",
    "GSD36mvir_sau:3227": " tathā ca bahavṛcaiḥ śrāvaṇamāse śravaṇayukte",
    "GSD36mvir_sau:3228": " kasmiṃściddine /",
    "GSD36mvir_sau:3229": " (*) tatra ca saṅkrāntigrahaṇasū takādau hastayuktapañcamyāṃ tadasambhave kevalapañcamyāṃ",
    "GSD36mvir_sau:3230": " kevalahaste vā tadasambhave auṣadhiprādurbhāvābhāve ca īdṛśanakṣatrādiyukte bhādrapade 'pi kartavyam /",
    "GSD36mvir_sau:3231": " (*) tatra ca tasmin dine cetyarthaḥ /",
    "GSD36mvir_sau:3232": " tathā ca bahvṛcagṛhyakārikāyām--",
    "GSD36mvir_sau:3233": " avṛṣṭayauṣadhayastasmin māse tu na bhavanti cet /",
    "GSD36mvir_sau:3234": " tadā bhādrapade māsi śravaṇena tadiṣyate //",
    "GSD36mvir_sau:3235": " iti /",
    "GSD36mvir_sau:3236": " evaṃ śrāvaṇe grahaṇādisattve bhādreṇa prathamārambhaḥ /",
    "GSD36mvir_sau:3237": " tasya tadabhāve vihitatvena gauṇatvāt /",
    "GSD36mvir_sau:3238": " yājuṣaistu śrāvaṇapaurṇamāsyādikrameṇa /",
    "GSD36mvir_sau:3239": " sāmagānā hastādikramaḥ /",
    "GSD36mvir_sau:3240": " sūtre kvacidviparyāsenopādāne 'pi--",
    "GSD36mvir_sau:3241": " upākarma prakurvaṃnti kramāt sāmargyajurvidaḥ /",
    "GSD36mvir_sau:3242": " grahasaṅkrāntyayukteṣu hastaśravaṇaparvasu //",
    "GSD36mvir_sau:3243": " itivacanādeṣa eva krama upādeyaḥ /",
    "GSD36mvir_sau:3244": " saṅkrāntau grahaṇe āśauce ca doṣo madanaratnādibahnunibandhodāhṛta smṛtau--",
    "GSD36mvir_sau:3245": " saṅkrāntau grahaṇe caiva sūtake mṛtake tathā /",
    "GSD36mvir_sau:3246": " gaṇaśrāddhaṃ na kurvīta nāradasya vaco yathā //",
    "GSD36mvir_sau:3247": " prathame doṣasaṃyukte parvaṇi syādupākriyā /",
    "GSD36mvir_sau:3248": " duḥkhaśokāmayagrastā rāṣṭre tasmin dvijātayaḥ //",
    "GSD36mvir_sau:3249": " iti /",
    "GSD36mvir_sau:3250": " atra viśeṣo gārgye--",
    "GSD36mvir_sau:3251": " ardharātrādadhastāccet saṅkrāntigrahaṇaṃ tathā /",
    "GSD36mvir_sau:3252": " upākarma prakurvīta parataścenna doṣakṛt //",
    "GSD36mvir_sau:3253": " tathā--",
    "GSD36mvir_sau:3254": " yadyardharātrādarvāk cet grahaḥ saṅkrama eva ca /",
    "GSD36mvir_sau:3255": " nopākarma tadā kuryāt āvaṇyāṃ śravaṇe 'pi vā //",
    "GSD36mvir_sau:3256": " yāni tu--",
    "GSD36mvir_sau:3257": " trayodaśyādikaṃ varjyaṃ dinānāṃ navakaṃ dhruvam /",
    "GSD36mvir_sau:3258": " māṅgalyeṣu samasteṣu grahaṇe candrasūryayoḥ //",
    "GSD36mvir_sau:3259": " tathā--",
    "GSD36mvir_sau:3260": " dvādaśyādistṛtīyānto vedha indugrahe smṛtaḥ /",
    "GSD36mvir_sau:3261": " ekādaśyādikaḥ saure caturthyantaḥ prakīrttitaḥ //",
    "GSD36mvir_sau:3262": " khaṇḍagrahe tayoḥ prokta ubhayatra dinatrayam /",
    "GSD36mvir_sau:3263": " ityādīni niṣedhavacanāni tāni māṅgalyakarmāntaraviṣayāṇi /",
    "GSD36mvir_sau:3264": " tathāca smṛtiḥ:",
    "GSD36mvir_sau:3265": " nitye naimittike japye homayajñakriyāsu ca /",
    "GSD36mvir_sau:3266": " upākarmaṇi cotsarge grahabhedo na vidyate //",
    "GSD36mvir_sau:3267": " iti /",
    "GSD36mvir_sau:3268": " evaṃ ca grahaṇapūrvottaradine śravaṇasattve tatroyākarma na tyājyam /",
    "GSD36mvir_sau:3269": " yadā ca grahaṇasaṅkrāntiduṣṭaṃ parva tadā kālaniyama uktaḥ smṛtimahārṇave--",
    "GSD36mvir_sau:3270": " saṅkrāntirgrahaṇaṃ vāpi yadi parvaṇi jāyate /",
    "GSD36mvir_sau:3271": " tanmāse hastayuktāyāṃ pañcamyāṃ ca tadiṣyate //",
    "GSD36mvir_sau:3272": " tathā--",
    "GSD36mvir_sau:3273": " saṅkrāntirgrahaṇaṃ vāpi paurṇamāsyāṃ yadā bhavet /",
    "GSD36mvir_sau:3274": " upākṛtistu pañcamyāṃ kāryā vājasaneyibhiḥ //",
    "GSD36mvir_sau:3275": " iti /",
    "GSD36mvir_sau:3276": " vājasaneyibhirityanena yeṣāṃ pañcamī gṛhya uktā ta upalakṣyante /",
    "GSD36mvir_sau:3277": " “saṅkrāntirgrahaṇaṃvā pi';",
    "GSD36mvir_sau:3278": " “yadi parvaṇi';",
    "GSD36mvir_sau:3279": " ityādisāmānyavākyaikavākyatālāmāt /",
    "GSD36mvir_sau:3280": " anyathā vājasaneyibhiḥ pañcamyāmeveti cetyubhayavidhāne vākyabhedaḥ syāt /",
    "GSD36mvir_sau:3281": " na ca“saṅkrāntirgrahaṇaṃ vāpi yadi parvaṇi jāyate“ityasyānenopasaṃhāro yukto natu lakṣaṇā lakṣaṇāta upasaṃhārasya nyāyyatvāt,",
    "GSD36mvir_sau:3282": " anyathā“puroḍāśaṃ caturdhā karoti“ityetatsamānārthakatvārthamāgneyavākye 'pi lakṣaṇā syāditi vācyam /",
    "GSD36mvir_sau:3283": " prakṛte hi upasaṃhāre śuddhapañcamyā api vidheyatvena vākyabhedāpattyā lakṣaṇaiva yuktā tasmādyeṣāṃ gṛhye papañcamī noktā taiḥ pūrvodāhṛtamanuvākyāt,",
    "GSD36mvir_sau:3284": " śrāvaṇasya tu māsasya paurṇamāsyāṃ dvijottama/ /",
    "GSD36mvir_sau:3285": " āṣāḍhyāṃ prauṣṭhapadyāṃ vā vedopākaraṇaṃ smṛtam //",
    "GSD36mvir_sau:3286": " iti kūrmapurāṇācca prauṣṭhapadyāmāṣāḍhyāṃ vā kāryam /",
    "GSD36mvir_sau:3287": " baudhāyanaistu āṣāḍhyāmevā teṣāṃ kevalāyā evāṣāḍhyā uktatvāt /",
    "GSD36mvir_sau:3288": " sāmagaistu siṃhasthe sūrye hastanakṣatre kāryam /",
    "GSD36mvir_sau:3289": " prauṣṭhapadīṃ hastenetipūrvodāhṛtagobhilāt /",
    "GSD36mvir_sau:3290": " prauṣṭhapadīmityatra proṣṭhapadaḥ saura eva siṃhārkirūpaḥ /",
    "GSD36mvir_sau:3291": " siṃhe ravau tu puṣyarkṣe pūrvāhṇe vicaredbahiḥ /",
    "GSD36mvir_sau:3292": " chandogā militāḥ kuryurutsargaṃ sarvachandasām //",
    "GSD36mvir_sau:3293": " śuklapakṣe tu hastena upākarmāparāhṇikam /",
    "GSD36mvir_sau:3294": " iti gārgyavacanāt /",
    "GSD36mvir_sau:3295": " idaṃ ca chandogānāmeva /",
    "GSD36mvir_sau:3296": " yadapi",
    "GSD36mvir_sau:3297": " upākarmāparāhṇe syādutsargaḥ prātareva hi / iti,",
    "GSD36mvir_sau:3298": " tadapi chandogaviṣayameva /",
    "GSD36mvir_sau:3299": " anyeṣāṃ tu daivakarmatvāt pūrvāhṇa eva /",
    "GSD36mvir_sau:3300": " bhavedupākṛtiḥ paurṇamāsyāṃ pūrvāhṇa eva tu /",
    "GSD36mvir_sau:3301": " iti pracetovacanena pūrvāhṇasyāpi vihitatvāt /",
    "GSD36mvir_sau:3302": " yujyate cāsya gārgyavākyaparyālocanayā cchandogātiriktaviṣayatvam /",
    "GSD36mvir_sau:3303": " prayogapārijāte tu sarvairaparāhṇa evetyuktam /",
    "GSD36mvir_sau:3304": " atra parvaṇaḥ sakhaṇḍatve audayikasyaiva grahaṇam /",
    "GSD36mvir_sau:3305": " tathā ca--",
    "GSD36mvir_sau:3306": " kālikāpurāṇe:",
    "GSD36mvir_sau:3307": " caturdaśyāṃ samutpannāvasurau madhukaiṭabhau /",
    "GSD36mvir_sau:3308": " vedān svīkurvataḥ padmayonestau jahratuḥ śrutīḥ //",
    "GSD36mvir_sau:3309": " hatvā tāvasurau devaḥ pātālatalavāsinau /",
    "GSD36mvir_sau:3310": " āhṛtya tāḥ śrutīstasmai dadau lokaguruḥ svayam //",
    "GSD36mvir_sau:3311": " abhūllabdha śrutirbrahmā parvaṇyaudayike punaḥ /",
    "GSD36mvir_sau:3312": " ato bhūtayute tasminnopākaraṇamiṣyate //",
    "GSD36mvir_sau:3313": " āsuraṃ varjayet kālaṃ vedāharaṇaśahkayā /",
    "GSD36mvir_sau:3314": " bhaviṣyottare 'pi--",
    "GSD36mvir_sau:3315": " samprāpte śrāvaṇasyānte paurṇamāsyāṃ dinodaye /",
    "GSD36mvir_sau:3316": " snānaṃ kurvīta matimān śrutismṛtividhānataḥ //",
    "GSD36mvir_sau:3317": " tato devān pitṝṃścaiva tarpayet paramāmbhasā /",
    "GSD36mvir_sau:3318": " upākarma divaivoktamṛṣīṇāṃ caiva tarpaṇam //",
    "GSD36mvir_sau:3319": " śrāvaṇasyānta iti gauṇacāndrābhiprāyeṇa /",
    "GSD36mvir_sau:3320": " hastaśravaṇe api sakhaṇḍe audayike eva grāhye /",
    "GSD36mvir_sau:3321": " tathā ca--",
    "GSD36mvir_sau:3322": " gṛhyapariśiṣṭe:",
    "GSD36mvir_sau:3323": " dhaniṣṭhāpratipadyuktaṃ tvāṣṭraṛkṣasamanvitam /",
    "GSD36mvir_sau:3324": " śrāvaṇaṃ karma kurvīta ṛgyajuḥ sāmapāṭhakaḥ //",
    "GSD36mvir_sau:3325": " tvāṣṭraṃ citrā /",
    "GSD36mvir_sau:3326": " na ca śrāvaṇamiti naitasya karmaṇo nāmadheyaṃ kintu śravaṇākarmaṇa iti vācyam /",
    "GSD36mvir_sau:3327": " vyāsenaiva tasyāpi saṃjñākaraṇāt /",
    "GSD36mvir_sau:3328": " tathā ca--",
    "GSD36mvir_sau:3329": " vyāsaḥ:",
    "GSD36mvir_sau:3330": " śravaṇena tu yatkarma uttarāṣāḍhasaṃyutam /",
    "GSD36mvir_sau:3331": " saṃvatsarakṛto 'dyāyastatkṣaṇādeva naśyati //",
    "GSD36mvir_sau:3332": " dhaniṣṭhāsaṃyutaṃ kuryāt śrāvaṇaṃ karma yadbhavet /",
    "GSD36mvir_sau:3333": " tatkarma saphalaṃ vidyādupākaraṇasaṃjñitam //",
    "GSD36mvir_sau:3334": " iti /",
    "GSD36mvir_sau:3335": " idaṃ ca karmakālabyāptyasambhave audayikaśāstram /",
    "GSD36mvir_sau:3336": " atra ca parvaudayikatvavidhiḥ sarvayajuḥśākhiviṣayaḥ /",
    "GSD36mvir_sau:3337": " pūrvoktairdhaniṣṭhāpratipadyuktamityādivakyairyajuḥ śākhimātraṃ prati audayikaparvaṇa uktatvāt /",
    "GSD36mvir_sau:3338": " na ca--",
    "GSD36mvir_sau:3339": " parvaṇyaudayike kuryuḥ śrāvaṇīṃ taittirīyakāḥ /",
    "GSD36mvir_sau:3340": " bahvṛcāḥ śravaṇe kuryurgrahasaṅkrāntivarjite //",
    "GSD36mvir_sau:3341": " ityanena bahvṛcapariśiṣṭavākyena taittirīyāṇāmevoktatvāttaittirīyamātraparatvamiti vācyam /",
    "GSD36mvir_sau:3342": " atra taittirīyagrahaṇasya upalakṣaṇārthatvāt /",
    "GSD36mvir_sau:3343": " kathamanyathātulyakakṣatayā bahvṛcānāmupādānaṃ kriyeta tulyakakṣāṇāmeva hi samabhivyāhāro yujyate /",
    "GSD36mvir_sau:3344": " na hi sambhavati brāhmaṇairidaṃ kartavyaṃ kṣatriyairidaṃ kaṭhairidamiti yujyate ca vaiśyairidaṃ karttabyamiti /",
    "GSD36mvir_sau:3345": " evaṃ ca bahvṛcaiḥ śravaṇa iti samabhivyāhāro yujyate yājuṣaiḥ parvaṇīti /",
    "GSD36mvir_sau:3346": " kiṃ ca bahvṛcagṛhyapariśiṣṭakāro bahvṛcānāmeva karmasambandhidharmavidhānārthaṃ pravṛtto na tu taittirīyāṇām /",
    "GSD36mvir_sau:3347": " evaṃ ca yat tatra taittirīyasambandhitatkālādikaṃ śrūyate tadaṃśe 'nuvāda eva /",
    "GSD36mvir_sau:3348": " anuvādaśca yathāprāptasyaiva prāptiśca prakṛte parvaudayikatvavidhāyakakālikāpurāṇādivākyāt /",
    "GSD36mvir_sau:3349": " kālikāpurāṇamapi svasvagṛhyaprāptaparvaṇyevaudayikatvaṃ vidadhāti /",
    "GSD36mvir_sau:3350": " parvaprāptiścāviśeṣeṇa sarvayājuṣāṇāmeveti /",
    "GSD36mvir_sau:3351": " evaṃ ca teṣāmevānuvādo yujyate /",
    "GSD36mvir_sau:3352": " yadapi--",
    "GSD36mvir_sau:3353": " śrāvaṇī durganavamī dūrvā caiva hutāśanī /",
    "GSD36mvir_sau:3354": " pūrvaviddhaiva kartavyā śivarātrirbalerdinam //",
    "GSD36mvir_sau:3355": " iti /",
    "GSD36mvir_sau:3356": " tadapi na taittirīyātiriktānāṃ pūrvaviddhāvidhāyakaṃ kintu upākarmātiriktaviṣayam /",
    "GSD36mvir_sau:3357": " athavā chandogakarttṛkopākarmaviṣayam /",
    "GSD36mvir_sau:3358": " api cātra parvagataviśeṣasyaivaudayikasya vidhānaṃ yuktam apekṣitatvāt samabhivyāhārācca /",
    "GSD36mvir_sau:3359": " na ca yadaudayike parvaṇyupākuryuḥ taittarīyakā eveti vacanavyaktirastviti vācyam /",
    "GSD36mvir_sau:3360": " evaṃ hi viśiṣṭānuvāde vākyabhedaḥ syāt /",
    "GSD36mvir_sau:3361": " na ca yadaudayike taittirīyakā ityeva vacanavyaktiḥ parvaudayikatvaṃ ca sannidhilabhyamiti vācyam /",
    "GSD36mvir_sau:3362": " upākarmaṇaḥ sannihitatve 'pi parvaṇaḥ",
    "GSD36mvir_sau:3363": " sannidhilabyatvāsambhavāt /",
    "GSD36mvir_sau:3364": " tathā sati sannidhita eva śravaṇopasthityā tatrāpyaudayikatvalābhe uttarārddhaṃ nirarthakaṃ syāt /",
    "GSD36mvir_sau:3365": " na ca tavāpi parvauṃdayikatvagrahaṇasaṅkrāntirahitvarūpaviśeṣaṇadvayavidhāne vākyabhedāpattiritivācyam /",
    "GSD36mvir_sau:3366": " ekahāyanītvapiṅgākṣitvayordvayorapi yaugikatvena dravyavacanayorviśiṣṭadravyavidhivadatrāpi",
    "GSD36mvir_sau:3367": " yaugikābhyāmanyataḥ prasiddhārthābhyāṃ padābhyāṃ viśiṣṭaṃ parvaiva vidhīyate iti",
    "GSD36mvir_sau:3368": " na kiñcidanupapannam /",
    "GSD36mvir_sau:3369": " anye tu taittirīyakarttṛkaparvaudayikatvaviśiṣṭopākarmavidhimevacchanti /",
    "GSD36mvir_sau:3370": " na ca viśiṣṭavidhau gauravāpattestaittirīyakapade lakṣaṇā /",
    "GSD36mvir_sau:3371": " tathā sati“rājā rājasūyenayajeta“ityādāvapi traivarṇikalakṣaṇāprasaṅgāditi /",
    "GSD36mvir_sau:3372": " gṛhyoktasya ca punarvidhiḥ karttṛbhedāt,",
    "GSD36mvir_sau:3373": " anyathā ekaviṣayānekasmṛtyucchedāpatteriti vadanti /",
    "GSD36mvir_sau:3374": " tanna /",
    "GSD36mvir_sau:3375": " smṛtayo hi svātantryeṇaiva pravṛttāḥ yuktaṃ yat prati smṛtividhiriti,",
    "GSD36mvir_sau:3376": " pariśiṣṭaṃ punaḥ śeṣapūraṇarūpaṃ śeṣiṇamupajīvyaiva pravṛttamiti na tatra tadananuvādena vidhāyakatvamiti /",
    "GSD36mvir_sau:3377": " atra audayikamapi saṅgava prāpi grāhyam /",
    "GSD36mvir_sau:3378": " tathā ca--",
    "GSD36mvir_sau:3379": " gārgyaḥ--",
    "GSD36mvir_sau:3380": " śrāvaṇī paurṇamāsī tu saṅgavātparato yadi /",
    "GSD36mvir_sau:3381": " tadaivaudayikī grāhyā nānyadaudayikī bhavet //",
    "GSD36mvir_sau:3382": " nigame 'pi--",
    "GSD36mvir_sau:3383": " śrāvaṇyāṃ prauṣṭhapadyāṃ vā pratipat ṣaṇmuhūrtakaiḥ /",
    "GSD36mvir_sau:3384": " viddhā syācchandasāṃ tatropākarmotsarjanaṃ bhavet //",
    "GSD36mvir_sau:3385": " iti /",
    "GSD36mvir_sau:3386": " parveti hastaśravaṇayorupalakṣaṇam /",
    "GSD36mvir_sau:3387": " udaye saṅgavasparśe śrutau parvaṇi cārkabhe /",
    "GSD36mvir_sau:3388": " kuryurnabhasyupākarma ṛgyajuḥsāmagāḥ kramāt //",
    "GSD36mvir_sau:3389": " iti pṛṣvīcandrodayadhṛtavacanāt /",
    "GSD36mvir_sau:3390": " etaccopākarma malamāse na kāryam tathā ca--",
    "GSD36mvir_sau:3391": " kātyāyanaḥ:",
    "GSD36mvir_sau:3392": " utkarṣaḥ kālavṛddhau syādupākaraṇakarmaṇi /",
    "GSD36mvir_sau:3393": " iti /",
    "GSD36mvir_sau:3394": " evaṃ ca--",
    "GSD36mvir_sau:3395": " daśahārāsu notkarṣaścaturṣvapi yugādiṣu /",
    "GSD36mvir_sau:3396": " upākarmamahāṣaṣṭhyorhyetaduktaṃ vṛṣāditaḥ //",
    "GSD36mvir_sau:3397": " iti vākye sauramānavihitatvarūpahetūpanyāsapūrvakamanutkarṣavidhānācchandogānāṃ sauramānena vihitatvāt tadviṣayamidamṛṣyaśṛṅgavacanami ti /",
    "GSD36mvir_sau:3398": " kecittu śukramauḍhyādivat dvitīyopākarmāviṣayatvāmiti /",
    "GSD36mvir_sau:3399": " tathā ca--",
    "GSD36mvir_sau:3400": " smṛtisaṅgrahe:",
    "GSD36mvir_sau:3401": " gurubārgavayormauḍhye bālye vā vārddhake 'pi vā /",
    "GSD36mvir_sau:3402": " tathādhimāsasaṃsarpamalamāsādiṣu dvijāḥ //",
    "GSD36mvir_sau:3403": " prathādhimāsasaṃsarpamalamāsādiṣu dvijāḥ //",
    "GSD36mvir_sau:3404": " prathamopākṛtirna syāt kṛtā karmavināśakṛt / iti",
    "GSD36mvir_sau:3405": " ādipadāt vakrāticārasaṅgrahaḥ /",
    "GSD36mvir_sau:3406": " vistarastu malamāsanirūpaṇe draṣṭavyaḥ /",
    "GSD36mvir_sau:3407": " atra viśeṣo mādhavīye--",
    "GSD36mvir_sau:3408": " vedopākaraṇe prāpte kulīre saṃsthite ravau /",
    "GSD36mvir_sau:3409": " upākarma na kartavyaṃ kartavyaṃ siṃhayuktake //",
    "GSD36mvir_sau:3410": " iti /",
    "GSD36mvir_sau:3411": " nanu--",
    "GSD36mvir_sau:3412": " śrāvaṇyāṃ śrāvaṇīkarma yathāvidhi samācaret /",
    "GSD36mvir_sau:3413": " upākarma tu kartavyaṃ karkaṭasthe divākare //",
    "GSD36mvir_sau:3414": " ityanena nigamavacanena karkaṭasthe vidhānāt kathaṃ niṣedha iti /",
    "GSD36mvir_sau:3415": " satyam /",
    "GSD36mvir_sau:3416": " nāyaṃ niṣedhaḥ /",
    "GSD36mvir_sau:3417": " kintu siṃhavidhiviśeṣa eva“na girāgiretibrūyāt“iti vat (*) (a. 9 pā. 1 adhi. 18) /",
    "GSD36mvir_sau:3418": " (*)jyotiṣṭome śrūyate“yajñāyajñīyena stuvīta“iti /",
    "GSD36mvir_sau:3419": " tatra yajñāyajñīyamityanena“yajñāyajñā vo girāgirā ca dakṣase“iti yajñāyajñapadaghaṭitāyāmṛci samutpannaṃ sāmābhidhīyate /",
    "GSD36mvir_sau:3420": " tatra ca girāśabdasya pāṭhaḥ /",
    "GSD36mvir_sau:3421": " tatra yonigānamaghīyānaiḥ sāmagairgakāreṇa sahitaṃ “gāyīrā girā iti gīyate /",
    "GSD36mvir_sau:3422": " “airaṃ kṛtvodgeyam';",
    "GSD36mvir_sau:3423": " iti brāhmaṇavākyena tu girāśabde gakāralopapūrvakamirāśabdena gānaṃ vidhīyate /",
    "GSD36mvir_sau:3424": " tathā ca yonigānabrāhmaṇagānayosaktulyabalatvena viṣeṣābhāvādvikalpena prayoge prāpte“nagirā gireti brūyāt,",
    "GSD36mvir_sau:3425": " yadgirāgireti brūyādātmānameva tadudghātā giret“iti gakārarahitagāne bādhamuktvā gakārarahitamirāpadaṃ geyatvena vidhīyate /",
    "GSD36mvir_sau:3426": " evamatrāpi “vedopākareṇe';",
    "GSD36mvir_sau:3427": " “śrāvaṇyāṃ';",
    "GSD36mvir_sau:3428": " iti vacanayoḥ samānabalatvena siṃhe karkaṭe ca vikalyenopākarmaṇaḥ prāptau “narmadottara';",
    "GSD36mvir_sau:3429": " iti vacanena deśabhedādvayavasthāpyata ityāśayaḥ /",
    "GSD36mvir_sau:3430": " evaṃ ca siṃhakarkaṭayorubhayorapi prāptatvādavyavasthāyāṃ deśabhedena vyavasthāmāha--",
    "GSD36mvir_sau:3431": " prayogaparijāte bṛhaspatiḥ:",
    "GSD36mvir_sau:3432": " narmadottarabhāge tu kartavyaṃ siṃhayuktake /",
    "GSD36mvir_sau:3433": " karkaṭe saṃsthite bhānāvupākuryācca dakṣiṇe //",
    "GSD36mvir_sau:3434": " iti /",
    "GSD36mvir_sau:3435": " asyārthaḥ /",
    "GSD36mvir_sau:3436": " sarvatropākaraṇe prāpte dakṣiṇadeśe 'pi upākaraṇaṃ prāptam evaṃ sati tatrānena vākyena yaddakṣiṇe upākuryāt tat karkaṭe yaduttare tta siṃhe",
    "GSD36mvir_sau:3437": " yattu--",
    "GSD36mvir_sau:3438": " siṃhe ravau tu puṣyarkṣe pūrvāhṇe vicaredvahiḥ (*) /",
    "GSD36mvir_sau:3439": " (*) pūrvāhṇe 'vivare bahiḥ iti pāṭho nirṇayasindhvādau /",
    "GSD36mvir_sau:3440": " avivare grahaṇādidoṣarahite iti ca vyākhyātam /",
    "GSD36mvir_sau:3441": " chandogā militāḥ kuryurutsargaṃ sarvacchandasām //",
    "GSD36mvir_sau:3442": " śuklapakṣe tu hastena upākarmāparāhṇikam /",
    "GSD36mvir_sau:3443": " ityatra siṃhe ravāvityetasyobhayatra sambandhena yat sāmagānāṃ siṃhārkavidhānaṃ taddeśabhedaprāpakakarkasiṃhavyavasthānivṛttiphalakatayā",
    "GSD36mvir_sau:3444": " nityavat prāptyarthamiti na kiñcidanupapannam /",
    "GSD36mvir_sau:3445": " etaccopākarma brahmacārigṛhasthavānaprasthaiḥ kāryaṃ nityatvāt /",
    "GSD36mvir_sau:3446": " nityatvaṃ ca brahmayajñarūpanityakarmāṅgamantrāpyāyakatvāt /",
    "GSD36mvir_sau:3447": " āpyāyakatvaṃ coktam--",
    "GSD36mvir_sau:3448": " kātyāyanena:",
    "GSD36mvir_sau:3449": " pratyabdaṃ yadupākarma sotsargaṃ vidhivahvijaiḥ /",
    "GSD36mvir_sau:3450": " kriyate chandasāṃ tena punarāpyāyanaṃ bhavet //",
    "GSD36mvir_sau:3451": " ayātayāmaiśchandobhiryat karma kriyate dvijaiḥ /",
    "GSD36mvir_sau:3452": " krīḍamānairapi sadā tatteṣāṃ siddhikāraṇam //",
    "GSD36mvir_sau:3453": " upākṛtyādhīyītetyato nityādhyayanārthatvenāpi sarveṣāmavaśyakartavyatvam /",
    "GSD36mvir_sau:3454": " adhyayanaṃ ca sarveṣām /",
    "GSD36mvir_sau:3455": " tatra brahmacāriṇāṃ brahmacaryasya tadarthatvādeva siddham /",
    "GSD36mvir_sau:3456": " gṛhasthānāṃ tu grahaṇādhyayanamuktamāśvalāyanena--",
    "GSD36mvir_sau:3457": " samāvṛtto brahmacārikalpena yathānyāyamitare jāyopeyītyeke prājāpatyaṃ taditi /",
    "GSD36mvir_sau:3458": " brahmacārikalpenauyena niyamaviśeṣeṇa brahmacāryadhīyīta tenaiva yuktaḥ samāvṛtto 'pyadhīyīta /",
    "GSD36mvir_sau:3459": " itare brahmacāriṇastu yathānyāyaṃ = svavidhyuktaprakāreṇa adhīyīran /",
    "GSD36mvir_sau:3460": " tathā jāyopeyī = gṛhastho 'pi brahmacārikalpoktaniyamena natu bhikṣādidharmeṇetyarthaḥ /",
    "GSD36mvir_sau:3461": " dhāraṇādhyayanārthatvādapi sarvān prati niyatānuṣṭhānamuktam--",
    "GSD36mvir_sau:3462": " gobhilena:",
    "GSD36mvir_sau:3463": " uvākarmotsarjanaṃ ca vanasthānāmapīṣyate /",
    "GSD36mvir_sau:3464": " dhāraṇādhyayanāṅgatvādgṛhiṇāṃ brahmacāriṇām //",
    "GSD36mvir_sau:3465": " iti /",
    "GSD36mvir_sau:3466": " brahmacāriṇo naiṣṭhikāḥ /",
    "GSD36mvir_sau:3467": " upakurvāṇānāmadhyayanārthatvādeva prāptatvāt /",
    "GSD36mvir_sau:3468": " “adhyāpyeranvāravdha“ityato 'pyadhyāpakasya gṛhasthasyānuṣṭhānamuktamiti /",
    "GSD36mvir_sau:3469": " ityupākarmakālaḥ /",
    "GSD36mvir_sau:3470": " athotsarjanam /",
    "GSD36mvir_sau:3471": " tatra manuḥ--",
    "GSD36mvir_sau:3472": " puṣye tu cchandasāṃ kuryādvahirutsarjanaṃ dvijaḥ /",
    "GSD36mvir_sau:3473": " māghaśuklasya vā prāpte pūrvāhṇe prathame 'hani //",
    "GSD36mvir_sau:3474": " (a. 4 ślo. 96)",
    "GSD36mvir_sau:3475": " puṣye = pauṣe /",
    "GSD36mvir_sau:3476": " bahiḥ grāmāditi śeṣaḥ /",
    "GSD36mvir_sau:3477": " utsarjanaṃ kṛṣṇapakṣādhyayanarāhityam /",
    "GSD36mvir_sau:3478": " na tu sarvathānadhyayanam /",
    "GSD36mvir_sau:3479": " yathāśāstraṃ tu kṛtvaivamutsargaṃ chandasāṃ bahiḥ /",
    "GSD36mvir_sau:3480": " viramet pakṣiṇīṃ rātriṃ yadvāpyekamaharniśam // (4 / 97)",
    "GSD36mvir_sau:3481": " ata ūrdhvaṃ tu chandāṃsi śukleṣu niyataḥ paṭhet /",
    "GSD36mvir_sau:3482": " vedāṅgāni rahasyaṃ ca kṛṣṇapakṣeṣu sampaṭhet // (4 / 98)",
    "GSD36mvir_sau:3483": " iti manūkteḥ /",
    "GSD36mvir_sau:3484": " prathame 'hanīti puṣya ityatrāpi sambadhyate /",
    "GSD36mvir_sau:3485": " yadā śrāvaṇyāmupākarma tadā puṣyamāsasya śuklapratipadi pūrvāhṇe,",
    "GSD36mvir_sau:3486": " yadā prauṣṭhapadyāṃ tadā māgha iti vyavasthito vikalpaḥ /",
    "GSD36mvir_sau:3487": " śrāvaṇyāṃ prauṣṭhapadyāṃ vāpyupākṛtya yathāvidhi /",
    "GSD36mvir_sau:3488": " yuktaścandāṃsyadhīyīta māsān vipro 'rdhapañcamāna // (4 / 95)",
    "GSD36mvir_sau:3489": " iti manunaiva arddhapañcamamāsādhyayanasya vihitatvāt /",
    "GSD36mvir_sau:3490": " arddhapañcamān iti ardhaḥ pañcamo yeṣu te sārddhāṃścatura iti yāvat /",
    "GSD36mvir_sau:3491": " yājñavalkyastu kālāntare 'pyāha--",
    "GSD36mvir_sau:3492": " pauṣamāsasya rauhiṇyāmaṣṭakāyāmathāpi vā /",
    "GSD36mvir_sau:3493": " jalānte chandasāṃ kuryādutsargaṃ vidhivadvahiḥ //",
    "GSD36mvir_sau:3494": " iti /",
    "GSD36mvir_sau:3495": " pauṣamāsarohiṇī ca śuklapakṣagataiva /",
    "GSD36mvir_sau:3496": " manuvihitaśuklapakṣabādhe pramāṇābhāvāt /",
    "GSD36mvir_sau:3497": " aṣṭakāyāmityatrāpi pauṣamāsasyeti sambadhyate /",
    "GSD36mvir_sau:3498": " tena pauṣakṛṣṇāṣṭamyāmityarthaḥ /",
    "GSD36mvir_sau:3499": " āpastambaḥ--",
    "GSD36mvir_sau:3500": " taiṣyāṃ paurṇamāsyāṃ rohiṇyāṃ vā viramate /",
    "GSD36mvir_sau:3501": " taiṣyāmiti rohiṇyāmityanenāpi sambadhyate pūrvoktayājñavalkyavākyāt /",
    "GSD36mvir_sau:3502": " baudhāyanaḥ- śrāvaṇyāmāṣāḍhayāṃ vopākṛtya taiṣyāṃ mādhyāṃ votsṛjet /",
    "GSD36mvir_sau:3503": " āṣāḍhyāmupākṛtya taiṣyāṃ śrāvaṇyāmupākṛtya māghyāmiti bodhyam /",
    "GSD36mvir_sau:3504": " etacca“ṣaṇmāsānadhīyīta“iti āśvalāyanoktamurarīkṛtya /",
    "GSD36mvir_sau:3505": " utsarjanaṃ prakṛtya āśvalāyanaḥ--",
    "GSD36mvir_sau:3506": " madhyamāṣṭakāyāmetābhyo devatābyo 'nnena hutvāpo 'bhyavayantīti /",
    "GSD36mvir_sau:3507": " anena yadyapi māghakṛṣṇāṣṭamī pratīyate /",
    "GSD36mvir_sau:3508": " tathāpyatra sāmīpyasaptamīvivakṣayā māgyevoktā“agnīṣomīyeṇa carantyuttaravedyām“iti vaditi vṛttikṛtā vyākhyātam /",
    "GSD36mvir_sau:3509": " ata eva baḍvṛcagṛhyakārikāyāṃ māghyevoktā /",
    "GSD36mvir_sau:3510": " adhyāyotsarjanaṃ māghyāṃ paurṇamāsyāṃ vidhīyate /",
    "GSD36mvir_sau:3511": " iti /",
    "GSD36mvir_sau:3512": " ete ca pakṣāḥ svasvagṛhyānusārādvyavasthitāḥ /",
    "GSD36mvir_sau:3513": " sāmagānāṃ tūtsarjanakālamāha--",
    "GSD36mvir_sau:3514": " gārgyaḥ",
    "GSD36mvir_sau:3515": " siṃhe ravau tu puṣyarkṣe pūrvāṅṇe vicaredvahiḥ /",
    "GSD36mvir_sau:3516": " chandogā militāḥ kuryurutsargaṃ sarvacchandasām //",
    "GSD36mvir_sau:3517": " iti /",
    "GSD36mvir_sau:3518": " yadā tu siṃhasthe sūrye hasta eva prathamastataḥ puṣyastadā karkaṭasthe puṣye utsarjanaṃ kāryamityuktam--",
    "GSD36mvir_sau:3519": " chandogagṛhyapariśiṣṭe:",
    "GSD36mvir_sau:3520": " māse prauṣṭhapade hastāt puṣyaḥ pūrvo bhavedyadā /",
    "GSD36mvir_sau:3521": " tadā tu śrāvaṇe kuryādutsargaṃ chandasāṃ dvijaḥ //",
    "GSD36mvir_sau:3522": " iti /",
    "GSD36mvir_sau:3523": " prauṣṭhapade yo hastastasmāt pūrvaḥ puṣyo yadi śrāvaṇagato bhavet tadā śrāvaṇa evotsargaṃ kuryādityarthaḥ /",
    "GSD36mvir_sau:3524": " proṣṭhapadaśrāvaṇau mīnādisauramāsābhi prāyeṇa karkasiṃhayorevābhidhāyakau /",
    "GSD36mvir_sau:3525": " teṣāṃ sauramānenaivopākarmavidhānāt /",
    "GSD36mvir_sau:3526": " atyantādhyayanaśīlānāṃ tu kālāntaramuktam--",
    "GSD36mvir_sau:3527": " khādiragṛhye:",
    "GSD36mvir_sau:3528": " puṣye tūtsarjanaṃ kuryādupākarmadine 'tha vā /",
    "GSD36mvir_sau:3529": " iti /",
    "GSD36mvir_sau:3530": " eṣa ca pakṣo“yat svādhyāyamadhīte 'bdam“itimādhavopadarśitaśruteḥ śrautaḥ /",
    "GSD36mvir_sau:3531": " etacca daivatvātpūrvodāhṛtavacanebhyaśca sarvaiḥ pūrvāhṇa eva kāryam /",
    "GSD36mvir_sau:3532": " parvaṇaḥ sakhaṇḍatve saṅgavavyāpyeva grāhyamityuktamupākarmakālanirūpaṇe /",
    "GSD36mvir_sau:3533": " asya vedādhyayanārthaṃ pratyabdakartavyatāmāha--",
    "GSD36mvir_sau:3534": " kātyāyanaḥ:",
    "GSD36mvir_sau:3535": " pratyabdaṃ yadupākarma sotsargaṃ vidhivat dvijaiḥ /",
    "GSD36mvir_sau:3536": " kriyate chandasāṃ tena punarāpyāyanaṃ bhavet //",
    "GSD36mvir_sau:3537": " ayātayāmaiśchandobhiryatkarma kriyate dvijaiḥ /",
    "GSD36mvir_sau:3538": " krīcmānairapi sadā tatteṣāṃ siddhikārakam //",
    "GSD36mvir_sau:3539": " iti /",
    "GSD36mvir_sau:3540": " ityutsarjanakālanirṇayaḥ /",
    "GSD36mvir_sau:3541": " darśāntāśvināmāvāsyā tu abhyaṅge prātaḥ kālavyāpinī grāhyā /",
    "GSD36mvir_sau:3542": " iṣe bhūte ca darśe ca kārttikaprathame dine /",
    "GSD36mvir_sau:3543": " yadā svātī tadābhyaṅgasnānaṃ kuryādinodaye //",
    "GSD36mvir_sau:3544": " iti brāhmokteḥ /",
    "GSD36mvir_sau:3545": " dīpadāne tu prabhātavyāpinī grāhyā /",
    "GSD36mvir_sau:3546": " evaṃ prabhātasamaye tvamāvāsyāṃ narādhipa/ /",
    "GSD36mvir_sau:3547": " kṛtvā tu pārvaṇaśrāddhaṃ dadhikṣīraghṛtādibhiḥ //",
    "GSD36mvir_sau:3548": " dīpān dattvā pradoṣe tu lakṣmīṃ pūjya yathāvidhi /",
    "GSD36mvir_sau:3549": " svalaṅkṛtena bhoktavyaṃ sitavastropaśobhinā //",
    "GSD36mvir_sau:3550": " itibhaviṣyokteḥ /",
    "GSD36mvir_sau:3551": " dinadvayasattve parā /",
    "GSD36mvir_sau:3552": " daṇḍaikarajanīyoge darśaḥ syāttu pare 'hani /",
    "GSD36mvir_sau:3553": " tadā vihāya pūrvedyuḥ paredyuḥ sukharātrikā /",
    "GSD36mvir_sau:3554": " itijyotirvacanāt /",
    "GSD36mvir_sau:3555": " asyāmevāpararātrāvalakṣmīniḥsāraṇaṃ kāryam /",
    "GSD36mvir_sau:3556": " evaṅgate niśīthe tu jane nidrārddhalocane /",
    "GSD36mvir_sau:3557": " tāvannagaranārībhiḥ śūrpaṇḍiḍimavādanaiḥ //",
    "GSD36mvir_sau:3558": " niṣkāśyate prahṛṣṭābhiralakṣmīḥ svagṛhāṅgaṇāt /",
    "GSD36mvir_sau:3559": " iti bhaviṣyokteḥ /",
    "GSD36mvir_sau:3560": " kārttikapaurṇamāsī tripuradāhe sandhyāvyāpinī grāhyā /",
    "GSD36mvir_sau:3561": " paurṇamāsyāṃ tu sandhyāyāṃ kartavyastripurotsavaḥ /",
    "GSD36mvir_sau:3562": " itibrāhmokteḥ /",
    "GSD36mvir_sau:3563": " phālgunapaurṇamāsyāṃ holākā /",
    "GSD36mvir_sau:3564": " tasyāṃ ca pradoṣavyāpinī grāhyā /",
    "GSD36mvir_sau:3565": " niśāgame tu pūjyeta holākā sarvatomukhī /",
    "GSD36mvir_sau:3566": " itivacanāt /",
    "GSD36mvir_sau:3567": " iyaṃ ca bhadrāyāṃ na kartavyā“bhadrāyāṃ dve na kartavye“itipūrvodāhṛtavacanāt /",
    "GSD36mvir_sau:3568": " evaṃ ca--",
    "GSD36mvir_sau:3569": " bhadrāyāṃ vihitaṃ kāryaṃ holāyāśca prapūjanam /",
    "GSD36mvir_sau:3570": " itinibandhābhāsavacanaṃ heyam /",
    "GSD36mvir_sau:3571": " tatra dinadvaye pradoṣasattve parā pūrvasya bhadrāyuktatvāt /",
    "GSD36mvir_sau:3572": " yadā tu pūrvasyāmeva pradoṣavyāptirbhadrāyogaśca bhavati,",
    "GSD36mvir_sau:3573": " sūryodayāt pūrvaṃ ca yadi holākādīpanāya kiyānapi bhadrārahitaḥ kālo 'vaśiṣyate /",
    "GSD36mvir_sau:3574": " tadā pradoṣātikrame 'pi tatraiva kāryam /",
    "GSD36mvir_sau:3575": " ekā yāmadvayādūrdhvaṃ caturdaśyāṃ yadā bhavet /",
    "GSD36mvir_sau:3576": " holāṃ bhadrāvasāne ca niśīthānte 'pi dīpayet //",
    "GSD36mvir_sau:3577": " iti bhaviṣyottarāt /",
    "GSD36mvir_sau:3578": " yāni--",
    "GSD36mvir_sau:3579": " madhyarātramatikramya viṣṭeḥ pucchaṃ yadā bhavet /",
    "GSD36mvir_sau:3580": " pradoṣe jvālayedvahniṃ sukhasaubhāgyadāyakam //",
    "GSD36mvir_sau:3581": " ityādivākyāni tāni nirmūlāni /",
    "GSD36mvir_sau:3582": " yadā tu pūrvatra bhadrārihataḥ kālo na labhyate paratopi ca na pradoṣavyāptiḥ tadā pūrvatraiva bhadrāpucche kāryam /",
    "GSD36mvir_sau:3583": " pṛthivyāṃ yāni kāryāṇi śubhāni tvaśubhāni ca /",
    "GSD36mvir_sau:3584": " tāni sarvāṇi sidhyanti viṣṭipucche na saṃśayaḥ //",
    "GSD36mvir_sau:3585": " iti lallavacanāt /",
    "GSD36mvir_sau:3586": " idaṃ ca yadottaratra sārddhayāmātrayāt pūrvameva paurṇa māsīsamāptistadā jñeyam /",
    "GSD36mvir_sau:3587": " yadā tu tanmitā tato 'dhikā vā paurṇamāsī pratipacca dvitīyadine vṛddhigāminī tadā pratipatpradoṣe 'pi sā kāryā /",
    "GSD36mvir_sau:3588": " sārddhayāmatrayaṃ pūrṇā dvitīye divase yadā /",
    "GSD36mvir_sau:3589": " pratipad varddhamānā tu tadā sā holikā smṛtā //",
    "GSD36mvir_sau:3590": " itibhaviṣyokteḥ /",
    "GSD36mvir_sau:3591": " yāni tu--",
    "GSD36mvir_sau:3592": " śrāvaṇī durganavamī dūrvā caiva hutāśanī /",
    "GSD36mvir_sau:3593": " pūrvaviddhaiva kartavyā śivarātrirbalerddinam //",
    "GSD36mvir_sau:3594": " ityādīni pūrvaviddhāvidhāyakāni tāni pūrvadine bhadrābhāve jñeyāni /",
    "GSD36mvir_sau:3595": " yadā tu pūrvadine bhadrā dvitīyadine candragrahaṇaṃ tadā pūrvatraiva bhadrāpucche holākā kāryeti divodāsaḥ /",
    "GSD36mvir_sau:3596": " anye tu grahaṇakāla evala kāryā /",
    "GSD36mvir_sau:3597": " sarveṣāmeva varṇānāṃ sūtakaṃ rāhudarśane /",
    "GSD36mvir_sau:3598": " snātvā karmāṇi kurvīta śṛtamannaṃ virjayet //",
    "GSD36mvir_sau:3599": " iti vacanena snānottarakartavyatvapratīterityāhuḥ /",
    "GSD36mvir_sau:3600": " iti holākānirṇayaḥ /",
    "GSD36mvir_sau:3601": " atha parvanirṇayaḥ /",
    "GSD36mvir_sau:3602": " yadyapi“paurṇamāsyāṃ paurṇamāsyā yajetāmāvāsyāyāmamāvāsyayā yajeta“itivākyābhyāṃ",
    "GSD36mvir_sau:3603": " sāṅgau darśapūrṇamāsau parvaṇi vihitau iti pratīyate tathāpi“pūrvamahardevatā gṛhṇantyuttaramaharyajeta”",
    "GSD36mvir_sau:3604": " “pakṣādayoyaṣṭavyāḥ pakṣāntā upavastavyā“itivākyāntaraikavākyatayā parvaṇyupakramamātraṃ",
    "GSD36mvir_sau:3605": " tābhyāṃ vidhīyate samāptistu pratipadyeva /",
    "GSD36mvir_sau:3606": " atra devatāgrahaṇamanvādhānaṃ devatāsaṅkalpaśca /",
    "GSD36mvir_sau:3607": " pakṣāntāḥ = paurṇamāsyaḥ pakṣādayaḥ = pratipadaḥ /",
    "GSD36mvir_sau:3608": " vyattyabhiprāyaṃ bahuvacanam /",
    "GSD36mvir_sau:3609": " upavāsaḥ kratvaṅgabhūtayamaniyamasaṅkalpaḥ /",
    "GSD36mvir_sau:3610": " athavā paurṇamāsyamāvāsyāśabdayoḥ sandhivācitvasya vakṣyamāṇatvāt tasya cātisūkṣmatvenopakramasyāpi",
    "GSD36mvir_sau:3611": " tatra kartumaśakyatvādatra lakṣaṇayā paurṇamāsyamāvāsyāśabdābhyāṃ parvapratipadrūpaṃ",
    "GSD36mvir_sau:3612": " sandhipārsvadvayavartti tithidvayaṃ kṛtsnaprayogārthatvena vidhīyate /",
    "GSD36mvir_sau:3613": " evaṃ ca“sandhau yajeta“ityatrāpi sandhiśabdena tādṛśatithidbayameva lakṣyate /",
    "GSD36mvir_sau:3614": " tathā ca sandhimabhito yajetetyapyanugṛhyate /",
    "GSD36mvir_sau:3615": " etadevābhipretyāha--",
    "GSD36mvir_sau:3616": " baudhāyanaḥ:",
    "GSD36mvir_sau:3617": " sūkṣṇatvāt sandhikālasya sandherviṣaya ucyate /",
    "GSD36mvir_sau:3618": " sāmīpyaṃ viṣayaṃ prāhuḥ pūrveṇānhā pareṇa vā //",
    "GSD36mvir_sau:3619": " iti /",
    "GSD36mvir_sau:3620": " ubhayathā parvaṇyanvādhānam /",
    "GSD36mvir_sau:3621": " tatrāpi na sampūrṇaṃ parvānvādhānakālaḥ kintu ādyaṃ bhāgatrayam /",
    "GSD36mvir_sau:3622": " yāgakālastu parvacaturthāṃśaḥ pratipada ādyamaṃśatrayaṃ ca /",
    "GSD36mvir_sau:3623": " tathāca--",
    "GSD36mvir_sau:3624": " laugākṣiḥ:",
    "GSD36mvir_sau:3625": " trīnaṃśānaupavastasya yāgasya caturo viduḥ /",
    "GSD36mvir_sau:3626": " dvāvaṃśāvutsṛjedantyau yāge ca vratakarmaṇi //",
    "GSD36mvir_sau:3627": " iti /",
    "GSD36mvir_sau:3628": " aupavastasyānvādhānasya /",
    "GSD36mvir_sau:3629": " antyau = parvapratipadorantyau bhāgauḥ yāge pratipado 'ntyo bhāgo varjyaḥ,",
    "GSD36mvir_sau:3630": " vratakarmaṇi anvādhāne parvaṇo 'ntyo bhāgo varjya ityarthaḥ /",
    "GSD36mvir_sau:3631": " etacca dvyahasādhyatve /",
    "GSD36mvir_sau:3632": " sadyaskālatve tu",
    "GSD36mvir_sau:3633": " parvacaturthe 'śe 'pyanvādhānamiti vakṣyate /",
    "GSD36mvir_sau:3634": " taccānvādhānaṃ prātareva /",
    "GSD36mvir_sau:3635": " “yadaharupavasatho bhavati tadahaḥ pūrvāhṇa eva prātarāhutiṃ hutvā“iti gobhilokteḥ /",
    "GSD36mvir_sau:3636": " evaṃ yāgo 'pi prātareva /",
    "GSD36mvir_sau:3637": " parvaṇo yaścaturthāṃśa ādyāḥ pratipadastrayaḥ /",
    "GSD36mvir_sau:3638": " yāgakālaḥ sa vijñeyaḥ prātarukto manīṣibhiḥ //",
    "GSD36mvir_sau:3639": " itivacanāt /",
    "GSD36mvir_sau:3640": " prātaryajadhvamityādiśruteśca /",
    "GSD36mvir_sau:3641": " prātakālasca pañcadhāvibhāgena /",
    "GSD36mvir_sau:3642": " lekhāprabhṛtyathāditye ghaṭikāstraya eva tu /",
    "GSD36mvir_sau:3643": " prātaḥkāla iti prokto bhāgaścānhaḥ sa pañcamaḥ //",
    "GSD36mvir_sau:3644": " itivacanāt /",
    "GSD36mvir_sau:3645": " caturādivibhāgeṣu--",
    "GSD36mvir_sau:3646": " sa evādhyarddhasaṃyuktaḥ prātarityabhidhīyate //",
    "GSD36mvir_sau:3647": " iti /",
    "GSD36mvir_sau:3648": " ādhunikānāṃ tacchabdavyavahārastu bhākto 'nekārthatvasyānyāyyatvāt /",
    "GSD36mvir_sau:3649": " evaṃ yāgānvādhānakāle nirūpite yadā tāvat parvapratipadoḥ sampūrṇatvaṃ tadā na kaścit sandehaḥ /",
    "GSD36mvir_sau:3650": " yadā tu tayoḥ khaṇḍatvaṃ tadā prakāracatuṣṭayam /",
    "GSD36mvir_sau:3651": " āvartanāt prāk āvartane vā tadūrddhvaṃ vā rātrau vā /",
    "GSD36mvir_sau:3652": " tatrādye pakṣadvaye taddine yāgastatpūrvedyuranvādhānam /",
    "GSD36mvir_sau:3653": " pūrvāhṇe vātha madhyāhne yadi parva samāpyate /",
    "GSD36mvir_sau:3654": " upoṣya tatra pūrvedyustadaharyāga iṣyate //",
    "GSD36mvir_sau:3655": " itilaugākṣivacanāt /",
    "GSD36mvir_sau:3656": " atra pūrvāhṇamadhyānhaśabdāvāvartanapūrvabhāgāvartanaparau /",
    "GSD36mvir_sau:3657": " āvartanāttu pūrvāhṇo hyaparāhṇastataḥ paraḥ /",
    "GSD36mvir_sau:3658": " madhyāhnastu tayoḥ sandhiryadāvartanamucyate //",
    "GSD36mvir_sau:3659": " iti tatprakaraṇapaṭhitavacanāt /",
    "GSD36mvir_sau:3660": " evaṃ caitatprakaraṇapaṭhito 'parāhṇaśabdo 'pyāvartanottarabhāgavacano 'smādvacanādavagantavyaḥ /",
    "GSD36mvir_sau:3661": " antyapakṣadvaye tu yadyapi--",
    "GSD36mvir_sau:3662": " aparāhṇe 'thavā rātrau yadi parva samāpyate /",
    "GSD36mvir_sau:3663": " upoṣya tasminnahani śvobhūte yāga iṣyate //",
    "GSD36mvir_sau:3664": " itilaugakṣivākyāt sandhidine 'nvādhāya prātaryāga iti aviśeṣeṇa pratīyate tathāpi aparāhṇasandhau tāvatparedyuścandradarśanābhāve sandhidine 'nvādhānaṃ prātaryāgaḥ /",
    "GSD36mvir_sau:3665": " dvitīyā vimuhūrtā cet pratipadyāparāhṇikī /",
    "GSD36mvir_sau:3666": " anvādhānaṃ caturdaśyāṃ parataḥ somadarśanāt //",
    "GSD36mvir_sau:3667": " itibaudhāyanavacanena candradarśane sandhidine yāgasya vihitatvāt /",
    "GSD36mvir_sau:3668": " atra caturdaśyāmanvādhānaṃ caturdaśīdine kiñcidamāvāsyāpraveśa eva bodhyam /",
    "GSD36mvir_sau:3669": " yadā caturdaśī yāmaṃ turīyamanupūrayet /",
    "GSD36mvir_sau:3670": " amāvāsyā kṣīyamāṇā tadaiva śrāddhamiṣyate //",
    "GSD36mvir_sau:3671": " iti baudhāyanokteḥ /",
    "GSD36mvir_sau:3672": " śrāddhamanvādhānasyāpyupalakṣaṇam /",
    "GSD36mvir_sau:3673": " ata eva mādhavena--",
    "GSD36mvir_sau:3674": " caturdaśyāṃ cutaryāme amā yatra na dṛśyate /",
    "GSD36mvir_sau:3675": " śvobhūte pratipad yatra bhūte kavyādikī kriyā //",
    "GSD36mvir_sau:3676": " iti baudhāyanavākye amā sampūrṇā na dṛśyate kintu svalpā dṛśyata iti vyākhyātamiti kecit /",
    "GSD36mvir_sau:3677": " hemādristu--",
    "GSD36mvir_sau:3678": " caturdaśī ca sampūrṇā dvitīyā kṣayagāminī /",
    "GSD36mvir_sau:3679": " caruriṣṭiramāyāṃ syādbhūte kavyādikī kriyā //",
    "GSD36mvir_sau:3680": " itivacanāccaturdaśyāmamāvāsyānanupraveśe 'pi pratipadi candradarśaṃne caturdaśyāmanvādhāya paredyuriṣṭirityāha /",
    "GSD36mvir_sau:3681": " dvitīyā kṣayagāminīti candradarśanopalakṣaṇam /",
    "GSD36mvir_sau:3682": " rātrisandhau tu sarvadānvādhānameva /",
    "GSD36mvir_sau:3683": " “aparāhṇe 'thavā rātrau“itilaugākṣivacanāt /",
    "GSD36mvir_sau:3684": " na caitasyāparāhṇasandheriva candradarśanābhāvaviṣayatvam /",
    "GSD36mvir_sau:3685": " candradarśanābhāve sati aparāhṇasandhāvanvādhānaṃ cet kimu vaktavyaṃ rātrisandhāviti kaimutikanyāyenaiva",
    "GSD36mvir_sau:3686": " prāpte rātrisandhiśāstrānarthakyāpatteḥ /",
    "GSD36mvir_sau:3687": " ata eva na paurṇamāsīmātraviṣayatvamapi /",
    "GSD36mvir_sau:3688": " aparāhṇagrahaṇenaiva siddheḥ /",
    "GSD36mvir_sau:3689": " atra ca sandhistithisāmye tāvadyathāsthita eva /",
    "GSD36mvir_sau:3690": " vṛddhikṣayayostu parvasandhimupakramya viśeṣamāha--",
    "GSD36mvir_sau:3691": " laugākṣiḥ:",
    "GSD36mvir_sau:3692": " titheḥ parasyā ghaṭikāstu yāḥ syurnyūnāstathaivābhyadhikāśca tāsām /",
    "GSD36mvir_sau:3693": " arddhaṃ viyojyaṃ ca tathā prayojyaṃ hāse ca vṛddhau prathame dine tat //",
    "GSD36mvir_sau:3694": " iti /",
    "GSD36mvir_sau:3695": " asyārtho mādhavena spaṣṭīkṛtaḥ /",
    "GSD36mvir_sau:3696": " vṛddhiḥ pratipado yāsti tadarddhaṃ parvaṇi kṣipet /",
    "GSD36mvir_sau:3697": " kṣayasyārddhaṃ tatā kṣiṣtvā sandhirnirṇīyatāṃ sadā //",
    "GSD36mvir_sau:3698": " iti /",
    "GSD36mvir_sau:3699": " kṣiptvā nyūnaṃ kṛtvetyarthaḥ /",
    "GSD36mvir_sau:3700": " nanu evaṃ yadā pūrvedyuraparāhṇasandhiḥ paredyuśca pratipadaścaturtha eva bhāgo 'vaśiṣyate tadā kathaṃ sandhiśāstrānnirṇayaḥ paredyuryāgakālābhāvāt iticet, satyam /",
    "GSD36mvir_sau:3701": " sandhiryatrāparāhṇe syādyāgaṃ prātaḥ pare 'hani /",
    "GSD36mvir_sau:3702": " kurvāṇaḥ pratipadbhāge caturthe 'pi na duṣyati //",
    "GSD36mvir_sau:3703": " itivṛddhaśātātapena doṣābhāvottyā caturthe 'pi bhāge prayogavidhānāt /",
    "GSD36mvir_sau:3704": " etacca paurṇamāsyāmū /",
    "GSD36mvir_sau:3705": " amāvāsyāyāṃ tu candradarśane yāgasya niṣedhādaparāhṇasandhau yāga evetyuktam /",
    "GSD36mvir_sau:3706": " hemādristu “sandhiryatrāparāhṇe syāt“ityetannārṣavacanaṃ kintu maṇḍanakārikeyamiti",
    "GSD36mvir_sau:3707": " kṛtvā paurṇamāsyāmapi aparāhṇasandhau yadi paredyuryāgakālo 'sti tadaiva tatra yāgastadabhāve",
    "GSD36mvir_sau:3708": " tu pūrvedyurevetyuktavān /",
    "GSD36mvir_sau:3709": " amāvāsyāyā tu candradarśaneneṣṭiriti sarvasammatam /",
    "GSD36mvir_sau:3710": " ata eva tatra prāyaścittamuktamū--",
    "GSD36mvir_sau:3711": " kātyāyanena:",
    "GSD36mvir_sau:3712": " yajanīye 'hni somaścedvāruṇyāṃ diśi dṛśyate /",
    "GSD36mvir_sau:3713": " tatra vyāhṛtibhirhutvā daṇḍaṃ dadyāddvijātaye //",
    "GSD36mvir_sau:3714": " iti /",
    "GSD36mvir_sau:3715": " na caivaṃ caturdaśyāmapi candradarśanasambhavāttatra ca“yadaivainaṃ na purastāt paśyat,",
    "GSD36mvir_sau:3716": " tarhyevopavaset“iti gobhilenānvādhānasya paryudastatbāt kathaṃ tatra tadanuṣṭhānamiti vācyam /",
    "GSD36mvir_sau:3717": " “aṅgaguṇavirodhe ca tādarthyāt” (a. 12 pā. 2 adhi. 9)",
    "GSD36mvir_sau:3718": " iti nyāyenaitādṛśe viṣaye tatrāpyaṅgabhūtānvādhānānuṣṭhānaucityāt /",
    "GSD36mvir_sau:3719": " ata eva śrutiḥ“taddhaike dṛṣṭvopavasanti“iti /",
    "GSD36mvir_sau:3720": " āpastambo 'pi upavasedityanuvṛttau--",
    "GSD36mvir_sau:3721": " yadaharna dṛśyate tadaharamāvāsyāṃ śvo na draṣṭāra iti veti /",
    "GSD36mvir_sau:3722": " na ca taittirīyabrāhmaṇe:",
    "GSD36mvir_sau:3723": " eṣā vai sumanānāmeṣṭiryamabhiyajānaṃ paścāccandmābhyudetyasminnevāsmai loke 'rdhukaṃ bhavati iti /",
    "GSD36mvir_sau:3724": " tathā aitareyibrāhmaṇe--",
    "GSD36mvir_sau:3725": " purastādamāvāsyāyāṃ candramasaṃ yudapaiti tadyajate /",
    "GSD36mvir_sau:3726": " iti candrodaye yāgavidhānasya prāśastyāvagamāt kathaṃ tatra yāganiṣedha iti vācyam /",
    "GSD36mvir_sau:3727": " atrābhyudayamātraśravaṇāttasya ca pratipadyapi sambhavānnaitasya candradarśanadine yāgakartavyatāparatvamiti kecit /",
    "GSD36mvir_sau:3728": " tanna /",
    "GSD36mvir_sau:3729": " abhipūrvasya udayateḥ pratyakṣadarśanaparatvāt /",
    "GSD36mvir_sau:3730": " ata eva śrutyantare 'pi“sa eṣa āhutibhyo",
    "GSD36mvir_sau:3731": " jātaḥ paścāddadṛśe“itispaṣṭaṃ candradarśane 'pi yāgapratītistasmācchāstrīyadarśanābhiprāyāṇyetānīti hemādriḥ /",
    "GSD36mvir_sau:3732": " vastutastu rātrisandhau candradarśanadine 'pi yāgānuṣṭhānasya pūrvaṃ sādhitatvāttadviṣayāṇīti yuktam /",
    "GSD36mvir_sau:3733": " mādhavāpastambabhāṣyārthasaṅgrahakārādayastu pūrvodāhṛtataittirīyaitareyivākyābhyāmāpastambāsvalāyanaśākhināmaparāhṇasandhau candradarśana eva yāgaḥ /",
    "GSD36mvir_sau:3734": " tadanyeṣāṃ tu baudhāyanakātyāyanādīnāṃ candradarśane yāgo na bhavatye vetyāhuḥ /",
    "GSD36mvir_sau:3735": " smṛtyarthasāre tu sandhiśāstreṇaiva sarvadā nirṇayastenāparāhṇasandhāvapi sarvadānvādhānameva /",
    "GSD36mvir_sau:3736": " yāni tu candradarśanadine yāganiṣedhavacanāni tāni tasyaivopolabdakāni na tu nirṇāyakānītyuktam /",
    "GSD36mvir_sau:3737": " nanvevaṃ yāgakālanirṇaye kriyamāṇe tithivṛddhyā kadācit pakṣavṛddhau pūrvayajanīyadinātsaptadaśe 'hanyapi yāgaḥ prasajyate /",
    "GSD36mvir_sau:3738": " tacca--",
    "GSD36mvir_sau:3739": " ṣoḍaśe 'hanyabhīṣṭeṣṭirmadhyā pañcadaśe 'hani /",
    "GSD36mvir_sau:3740": " caturdaśe jaghanyeṣṭiḥ pāpā saptadaśe 'hani //",
    "GSD36mvir_sau:3741": " ityāpastambavavacanena viruddhamiti cet, na /",
    "GSD36mvir_sau:3742": " iṣṭigrahaṇasyānvādhānaparatvāt /",
    "GSD36mvir_sau:3743": " yāgaparatve caturdaśe 'hani yāgāprāptestatra jaghanyottyanupapatteḥ /",
    "GSD36mvir_sau:3744": " ataśca vṛddhisāmānyakṣayeṣu ṣoḍaśapañcadaśacaturdaśadineṣu krameṇānvādhānamitivākyārthaḥ /",
    "GSD36mvir_sau:3745": " saptadaśe 'nvādhānaniṣedhastu nityānuvādastatra tasya kathamapyaprāpteḥ /",
    "GSD36mvir_sau:3746": " ata eva baudhāyanaḥ--",
    "GSD36mvir_sau:3747": " atrāpavasathasya sthānāni caturdaśī pañcadaśī ṣoḍaśī na tu trayodaśī saptadaśīti /",
    "GSD36mvir_sau:3748": " yatraupavasathaṃ karma yajanīyāt trayādaśam /",
    "GSD36mvir_sau:3749": " bhavet saptadaśaṃ vāpi tatprayatnena varjayet //",
    "GSD36mvir_sau:3750": " iti /",
    "GSD36mvir_sau:3751": " idaṃ ṣoḍaśādidineṣu anvādhānaṃ hyahakālatve boddhavyam /",
    "GSD36mvir_sau:3752": " sadyaskālatve tu saptadaśe 'pi dine 'nvādhānaṃ bhavatyeva /",
    "GSD36mvir_sau:3753": " tacca sadyaskālatvaṃ paurṇamasīviśeṣe ityuktaṃ--",
    "GSD36mvir_sau:3754": " kātyāyanena:",
    "GSD36mvir_sau:3755": " sandhiścet saṅgavādūrddhvaṃ prākparyāvartanādraveḥ /",
    "GSD36mvir_sau:3756": " sā paurṇamāsī vijñeyā sadyaskālavidhau tithiḥ //",
    "GSD36mvir_sau:3757": " idaṃ ca sadyaskālatvaṃ vaikalpikam /",
    "GSD36mvir_sau:3758": " anvāhitiścāstaraṇopavāsau pūrvedyurete khalu paurṇamāsyām /",
    "GSD36mvir_sau:3759": " āvartanāt prāk yadi parvasandhiḥ sadyastadā vā kriyate samastaḥ //",
    "GSD36mvir_sau:3760": " iti saṅgrahokteḥ /",
    "GSD36mvir_sau:3761": " evaṃ ca“pūrvo paurṇamāsīmuttarāṃ vopavaset“ityupakramya“sadyo vā prātaḥ“iti",
    "GSD36mvir_sau:3762": " sāmānyataḥ paurṇamāsyāmuktaṃ sadyastvamāvartanaprāksandhiviṣayamevopasaṃharttavyam ekaśrutikalpanālāghavāt /",
    "GSD36mvir_sau:3763": " etacca vājasaneyivyatiriktaviṣayam /",
    "GSD36mvir_sau:3764": " teṣāṃ tu--",
    "GSD36mvir_sau:3765": " madhyandināt syādahanīha yasmin prāk parvaṇaḥ sandhiriyaṃ tṛtīyā /",
    "GSD36mvir_sau:3766": " sā kharviṃkā vājaseneyimatyā tasyāmupoṣyātha paredyuriṣṭiḥ //",
    "GSD36mvir_sau:3767": " iti bāṣyārthasaṅgrahakāreṇa tatrāpi dvyahakālatokteḥ /",
    "GSD36mvir_sau:3768": " iyaṃ tṛtīyeti /",
    "GSD36mvir_sau:3769": " atreyamiti paurṇamāsyevocyate na tvamāvāsyā asyā evāparāhṇarātrisandhibhyāṃ pūrvaṃ dvaividhyābidhānāt /",
    "GSD36mvir_sau:3770": " ata eva pairṃṇamāsīmevopakramya--",
    "GSD36mvir_sau:3771": " kharvikāṃ tṛtīyāṃ vājaseneyinaḥ samāmananti /",
    "GSD36mvir_sau:3772": " ityāpastambenoktam /",
    "GSD36mvir_sau:3773": " idamapi dvyahakālatve pratipattṛtīyāṃśalābha eva na caturthāṃśalābhe tasyāparāhṇasandhāveva“sandhiryadyaparāhṇe syāt“itivākyena vihitatvāditi",
    "GSD36mvir_sau:3774": " atra ca yadā parvasandhau iṣṭistadā antimaḥ padārthaḥ pratipadyeva anuṣṭheyaḥ /",
    "GSD36mvir_sau:3775": " pratipadyapraviṣṭāyāṃ yadi ceṣṭiḥ samāpyate /",
    "GSD36mvir_sau:3776": " punaḥ praṇīya kṛtsneṣṭiḥ kartavyā yāgavittamaiḥ //",
    "GSD36mvir_sau:3777": " iti gārgyokteḥ praṇīya agnimitiśeṣaḥ /",
    "GSD36mvir_sau:3778": " iti prakṛteḥ kālanirṇayaḥ /",
    "GSD36mvir_sau:3779": " atha vikṛteḥ /",
    "GSD36mvir_sau:3780": " tatra darśapūrṇamāsavikṛtīnāmiṣṭipaśubandhādīnāmatideśato dvyahakālaprāptau--",
    "GSD36mvir_sau:3781": " yadaṣṭyi paśunā somena vā yajeta so 'māvāsyāṃ paurṇamāsyāṃ vā yajeta /",
    "GSD36mvir_sau:3782": " iti vacanena sadyaskālatā vidhīyate /",
    "GSD36mvir_sau:3783": " tathā darśavikṛtau paurṇamāsyapi pūrṇamāsavikṛtāvamāvāsyāpi ityavyavasthā ca vidhīyata iti vyutpāditaṃ pañcamopāntye /",
    "GSD36mvir_sau:3784": " baudhāyanastu nakṣatre vetyadhikaṃ nakṣatramapyāha /",
    "GSD36mvir_sau:3785": " tacca kṛttikādiviśākhāntam /",
    "GSD36mvir_sau:3786": " kṛttikāḥ prathamaṃ viśākhe uttamaṃ tāni devanakṣatrāṇi teṣu kurvīta yatkārī syāt /",
    "GSD36mvir_sau:3787": " iti taittirīyaśruteḥ /",
    "GSD36mvir_sau:3788": " revatī ca /",
    "GSD36mvir_sau:3789": " “yatkiñcārvācīnaṃ somāttadrevatyāṃ kurvīta“iti tatraivokteḥ /",
    "GSD36mvir_sau:3790": " etacca na darśapūrṇamāsau prati pravartate prākaraṇikena niravakāśena paurṇamāsyādikālenānārabhyādhītasya",
    "GSD36mvir_sau:3791": " sāvakāśasya nakṣatrasya pāñcadaśyena sāptadaśyasya dīkṣaṇīyāsvareṇopāṃśutvasyeva bādhitvāt /",
    "GSD36mvir_sau:3792": " tatra parvaṇi viśeṣaḥ /",
    "GSD36mvir_sau:3793": " paurṇamāsyamāvāsyāśabdayoḥ /",
    "GSD36mvir_sau:3794": " yaḥ paramo viprakarṣaḥ sūryācandramasauḥ sā paurṇamāsī yaḥ paraḥ sannikarṣaḥ sāmāvāsyā /",
    "GSD36mvir_sau:3795": " iti gobilavacanāt paramasannikarṣaviprakarṣakṣaṇavācitvāgateḥ,",
    "GSD36mvir_sau:3796": " tatra ca sāṅgaprayogānuṣṭhānāsambhavād“yadīṣṭyā“iti vākyena paurṇamāsyamāvāsyāpadalakṣitayoḥ sandhimadahorātrayorvikṛtervidhānādāvartane tataḥ prāgvā /",
    "GSD36mvir_sau:3797": " parvasandhau ca prakṛterapi tatraiva vidhānādyugapatprakṛtivikṛtyoḥ prasaktau prakṛteḥ",
    "GSD36mvir_sau:3798": " pūrvedyuḥ prārabdhatvādantarā karmāntarānuṣṭhānāsambhavāt prakṛtau ca prātaḥkālasyaupadeśikatvāt",
    "GSD36mvir_sau:3799": " prakṛtiṃ kṛtvā vikṛtiḥ kartavyeti yājñikā āhuḥ /",
    "GSD36mvir_sau:3800": " nyāyamūlakameva vākyaṃ codāharanti--",
    "GSD36mvir_sau:3801": " āvartanātprāk yadi parvasandhiḥ",
    "GSD36mvir_sau:3802": " kṛtvā tu tasmin prakṛtiṃ vikṛtyāḥ /",
    "GSD36mvir_sau:3803": " tadaiva yāgaḥ parato yadi syā-",
    "GSD36mvir_sau:3804": " ttasmin vikṛtyāḥ prakṛteḥ paredyuḥ //",
    "GSD36mvir_sau:3805": " iti /",
    "GSD36mvir_sau:3806": " na cāvartanāt parataḥ sandhau vikṛteḥ prāthamye prakṛteraupadeśikānvādhānakālabādhaḥ syāditi vācyam /",
    "GSD36mvir_sau:3807": " anvādhānasyāṅgatvena tatkālasya pradhānāśritena vikṛtikālena“aṅgaguṇavirodhe ca tādarthyāt” (a. 12 pā. 2 adhi. 9)",
    "GSD36mvir_sau:3808": " itinyāyena bādhasyocitatvāt /",
    "GSD36mvir_sau:3809": " evaṃ sutyā yadyapyapūrvā tathāpi tadahareva kartavyā yadīṣṭyaṃtivacanāt /",
    "GSD36mvir_sau:3810": " āgrayaṇaṃ tu paurṇamāsātprāk darśāttu param /",
    "GSD36mvir_sau:3811": " yasmin kāle 'māvāsyā sampadyeta tayeṣṭvāthaitayā yajeta yadi paurṇa māsī syāttayeṣṭyātha pūrṇamāsena yajate /",
    "GSD36mvir_sau:3812": " iti śruteḥ /",
    "GSD36mvir_sau:3813": " etayā āgrayaṇeṣṭayā /",
    "GSD36mvir_sau:3814": " paurṇamāsātprāk āgrayaṇaṃ tu sadyaskālapaurṇaṃmāsīviṣayamiti hemādriḥ /",
    "GSD36mvir_sau:3815": " mīmāṃsakāstu vikṛtikālamanyathā vadanti /",
    "GSD36mvir_sau:3816": " tathā hi--",
    "GSD36mvir_sau:3817": " somasya vai rājño 'rdhamāsasya rātrayaḥ patnaya āsan tāsāmamāvāsyāṃ paurṇamāsīṃ ca nopait /",
    "GSD36mvir_sau:3818": " itiśrutau tacchabdanirdiṣṭarātryoḥ paurṇamāsyamāvāsyāśabdaprayogā dāgopālāṅganaṃ tathāprasiddheśca tithivācakatvāvagateḥ /",
    "GSD36mvir_sau:3819": " gobhilasūtrasya tvekadeśavṛttinimittapratipādanārthatvenāpyupapatteḥ kṣaṇābhidhānaparatvābhāvādāvartanatatpūrvasādhyaudayikaparvaṇaḥ",
    "GSD36mvir_sau:3820": " prakṛtyavaruddhatvāt pūrvaparvaṇi prātastadabhāve 'pi audayikapradhānakālenātideśikaprātaḥ",
    "GSD36mvir_sau:3821": " kālabādhasyocitatvāt pūrvaparvaṇyeva vikṛtyanuṣṭhānamiti /",
    "GSD36mvir_sau:3822": " iti śrīmatsakalasāmantacakracūḍāmaṇimarīcimañjarīnīrājitacaraṇakamala-śrīmanmahārājādhirājapratāparudratanujaśrīmanmadhukarasāhusūnucaturudadhivalayavasundharāhṛdayapuṇḍarīkavikāsadinakaraśrīmanmahārājādhirājaśrīvirasiṃ",
    "GSD36mvir_sau:3823": " hodyojitahaṃsapaṇḍitātmajaparaśurāmaṇiśrasūnusakalavidvyāpārāvārapārīṇadhurīṇajagaddāridvyamahāgajapārīndrav",
    "GSD36mvir_sau:3824": " idvajjanajīvātuśrīmanmitramiśrakṛte vīramitrodayanibandhe samayaprakāśe parvanirṇayaḥ /",
    "GSD36mvir_sau:3825": " atha grahaṇakālanirṇayaḥ /",
    "GSD36mvir_sau:3826": " tatra grahaṇasvarūpaṃ sūryasiddhānte--",
    "GSD36mvir_sau:3827": " chādako bhāskarasyenduradhaḥ stho ghanavadbhavet /",
    "GSD36mvir_sau:3828": " bhūcchāyāṃ prāṅmukhaścandro viśatyasya bhavedasau //",
    "GSD36mvir_sau:3829": " asyaubāskarasya /",
    "GSD36mvir_sau:3830": " asau = uparāgaḥ /",
    "GSD36mvir_sau:3831": " yadādho 'vasthita indurbhāskarasya chādako bhavettadā sūryoparāgaḥ /",
    "GSD36mvir_sau:3832": " yadā prācyāṃ gacchaṃścandraḥ pratyagavasthitasūryaprayuktabhūcchāyāṃ praviśati tadā candroparāga ityarthaḥ /",
    "GSD36mvir_sau:3833": " barāhasaṃhitāyāmapi:",
    "GSD36mvir_sau:3834": " bhūcchāyāṃ svagrahaṇe bhāskaramarkagrahe ca praviśatīnduḥ /",
    "GSD36mvir_sau:3835": " iti /",
    "GSD36mvir_sau:3836": " svagrahaṇe = candragrahaṇe /",
    "GSD36mvir_sau:3837": " bhāskaraṃ praviśati = bhāskaraṃ chādayatītyarthaḥ /",
    "GSD36mvir_sau:3838": " grahaṇakālamāha--",
    "GSD36mvir_sau:3839": " vṛddhagārgyaḥ:",
    "GSD36mvir_sau:3840": " pūrṇimāpratipatsandhau rāhuḥ sampūrṇamaṇḍalaḥ /",
    "GSD36mvir_sau:3841": " grasate candramarkaṃ ca darśapratipadantare //",
    "GSD36mvir_sau:3842": " iti /",
    "GSD36mvir_sau:3843": " kālavibhāgo brahmasiddhānte--",
    "GSD36mvir_sau:3844": " yāvān kālaḥ parvaṇo 'nte tāvān pratipadādimaḥ /",
    "GSD36mvir_sau:3845": " ravīndugrahaṇānehā supuṇyo miśraṇādbhavet //",
    "GSD36mvir_sau:3846": " iti /",
    "GSD36mvir_sau:3847": " grahaṇamardhaṃ parvāntabhāge arghaṃ pratipadādibhāge bhavati /",
    "GSD36mvir_sau:3848": " parvapratipatsandhau grahaṇasya madhya ityarthaḥ /",
    "GSD36mvir_sau:3849": " anehā = kālaḥ /",
    "GSD36mvir_sau:3850": " atra snānamāvaśyakam--",
    "GSD36mvir_sau:3851": " candrasūryagrahe snāyātsūtake mṛtake 'pi ca /",
    "GSD36mvir_sau:3852": " asnāyī mṛtyumāpnoti snāyī pāpaṃ na vindati //",
    "GSD36mvir_sau:3853": " iti laiṅgāt /",
    "GSD36mvir_sau:3854": " prahaṇe saṅkrame caiva na snāyādyadi mānavaḥ /",
    "GSD36mvir_sau:3855": " saptajanmāni kuṣṭhī syāt duḥkhabhāgī ca jāyate //",
    "GSD36mvir_sau:3856": " iti vṛddhavaśiṣṭhenākaraṇe doṣokteśca /",
    "GSD36mvir_sau:3857": " snānajalaniyamo--",
    "GSD36mvir_sau:3858": " mahābhārate:",
    "GSD36mvir_sau:3859": " gaṅgāsnānaṃ prakurvīta grahaṇe candrasūryayoḥ /",
    "GSD36mvir_sau:3860": " mahānadīṣu cānyāsu snānaṃ kuryādyathāvidhi //",
    "GSD36mvir_sau:3861": " iti /",
    "GSD36mvir_sau:3862": " atra yathāvidhītigrahaṇāt yat smṛtiratnāvalyāmuktametadamantrakaṃ snānamiti tat parāstam /",
    "GSD36mvir_sau:3863": " gaṅgāstisraḥ /",
    "GSD36mvir_sau:3864": " tisro nadyo mahāpuṇyā veṇī godā ca jāhnavī /",
    "GSD36mvir_sau:3865": " (*)gāṃ harīśāṅgataḥ prāptā gaṅgā iti hi kīrttitāḥ //",
    "GSD36mvir_sau:3866": " (*) kālamādhave tu gāṃ harīśāṅghikāt iti pāṭhaḥ /",
    "GSD36mvir_sau:3867": " hariśceśaśca harīśau /",
    "GSD36mvir_sau:3868": " aṅghriḥ pādaḥ kaṃ śiraḥ /",
    "GSD36mvir_sau:3869": " aṅghriśca kaṃ ca aṅghrikam /",
    "GSD36mvir_sau:3870": " hareḥ padādīśvarasya śiraso gāṃ bhūmiṃ prāptā gaṅgā /",
    "GSD36mvir_sau:3871": " yadyapi jāhnavyeva tādṛsī,",
    "GSD36mvir_sau:3872": " na tu veṇīgode /",
    "GSD36mvir_sau:3873": " tathāpi “chatriṇo yānti';",
    "GSD36mvir_sau:3874": " nyāyena jāhavyā sahanirdiṣṭayostayorapi gaṅgātvamaviruddhamiti vyākhyātaṃ ca /",
    "GSD36mvir_sau:3875": " iti brahmapurāṇāt /",
    "GSD36mvir_sau:3876": " gāṃ pṛthvīm /",
    "GSD36mvir_sau:3877": " gaṅgādharāṃsata iti kvaciduttarārddhādiḥ /",
    "GSD36mvir_sau:3878": " mahānadyaḥ = samudragāminyaḥ sarasvatīnarmadādyāḥ /",
    "GSD36mvir_sau:3879": " mahānadyaḥ samudragāḥ iti vacanāt /",
    "GSD36mvir_sau:3880": " śaṅkhaḥ--",
    "GSD36mvir_sau:3881": " vāpīkūpatāḍāgeṣu giriprasravaṇeṣu ca /",
    "GSD36mvir_sau:3882": " nadyāṃ nade devakhāte sarasīṣu dhṛtāmbuni //",
    "GSD36mvir_sau:3883": " uṣṇodakena vā kuryāhnrahaṇe candrasūryayoḥ /",
    "GSD36mvir_sau:3884": " iti /",
    "GSD36mvir_sau:3885": " uṣṇodakamāturasya /",
    "GSD36mvir_sau:3886": " ādityakiraṇaiḥ pūtaṃ punaḥ pūtaṃ ca vahninā /",
    "GSD36mvir_sau:3887": " ato vyādhyāturaḥ snāyāhnrahaṇe 'pyuṣṇavāriṇā //",
    "GSD36mvir_sau:3888": " iti vyāghrokteḥ /",
    "GSD36mvir_sau:3889": " apirbhinnakramaḥ /",
    "GSD36mvir_sau:3890": " uṣṇavāriṇāpītyarthaḥ /",
    "GSD36mvir_sau:3891": " atha vā vakṣyamāṇayamavacane uparāgaprākpaṭhitajananādisamuccayārthaḥ /",
    "GSD36mvir_sau:3892": " yattu--",
    "GSD36mvir_sau:3893": " mṛte janmani saṅkrāntau grahaṇe candrasūryayoḥ /",
    "GSD36mvir_sau:3894": " aspṛśyasparśane caiva na snāyāduṣṇavāriṇā //",
    "GSD36mvir_sau:3895": " iti yamavacanaṃ tadanāturaviṣayam /",
    "GSD36mvir_sau:3896": " vyāsaḥ--",
    "GSD36mvir_sau:3897": " sarvaṃ gaṅgāsamaṃ toyaṃ sarve brahmasamā dvijāḥ /",
    "GSD36mvir_sau:3898": " sarvaṃ bhūmisamaṃ dānaṃ grahaṇe candrasūryayoḥ //",
    "GSD36mvir_sau:3899": " iti /",
    "GSD36mvir_sau:3900": " atra jalamātrasya gaṅgāsamatvoktyā prāśastyābhidhānenāvihitasya stutyānarthakyādarthavādeva yena kenāpi jalena snāyāditi vidhirunneyaḥ /",
    "GSD36mvir_sau:3901": " jale puṇyātiśayakramamāha--",
    "GSD36mvir_sau:3902": " mārkaṇḍeyaḥ:",
    "GSD36mvir_sau:3903": " bhūmiṣṭhamuddhṛtāt puṇyaṃ tataḥ prasravaṇodakam /",
    "GSD36mvir_sau:3904": " tato 'pi sārasaṃ puṇyaṃ tataḥ puṇyaṃ nadījalam //",
    "GSD36mvir_sau:3905": " tīrthatoyaṃ tataḥ puṇyaṃ mahānadyambu pāvanam /",
    "GSD36mvir_sau:3906": " tatastu paramaṃ gāṅgaṃ puṇyaṃ puṇyastato 'mbudhiḥ //",
    "GSD36mvir_sau:3907": " śītamuṣṇodakāt puṇyamapārakyaṃ parodakāt /",
    "GSD36mvir_sau:3908": " iti /",
    "GSD36mvir_sau:3909": " atra bhūmiṣṭhādeḥ puṇyātiśayatvastutirbhūmiṣṭhādyasambhava uddhṛtādividhyunnayanārthā na tu guṇaphalasambandhaḥ /",
    "GSD36mvir_sau:3910": " snānaphalamātrārthino gaṅgākūpasamavāye kūpe 'pi snānaprasaṅgāt /",
    "GSD36mvir_sau:3911": " māsaviśeṣe tarthiviśeṣāt puṇyātiśayo--",
    "GSD36mvir_sau:3912": " devīpurāṇe:",
    "GSD36mvir_sau:3913": " kārttike grahaṇaṃ śreṣṭhaṃ gaṅgāyamunasaṅgame /",
    "GSD36mvir_sau:3914": " mārge tu grahaṇaṃ śastaṃ devikāyāṃ mahāmune/ //",
    "GSD36mvir_sau:3915": " pauṣe tu narmadā puṇyā māghe sannihitā śubhā /",
    "GSD36mvir_sau:3916": " phālgune varuṇā puṇyā caitre puṇyā sarasvatī //",
    "GSD36mvir_sau:3917": " vaiśākhe tu mahāpuṇyā candrabhāgā saridvarā /",
    "GSD36mvir_sau:3918": " jyeṣṭhaṃ tu kauśikī puṇyā āṣāḍhe tāpikā nadī //",
    "GSD36mvir_sau:3919": " śrāvaṇe sindhunāmā tu tathā bhādre tu gaṇḍakī /",
    "GSD36mvir_sau:3920": " āśvine sarayūḥ śreṣṭheti /",
    "GSD36mvir_sau:3921": " gaṅgāyamunamityatraikavadbhāvaḥ /",
    "GSD36mvir_sau:3922": " “sarvo dvandvo vibhāṣaikavadbhavati“iti vavacanāt /",
    "GSD36mvir_sau:3923": " devikā devaheti ayodhyāmaṇḍale prasiddhā /",
    "GSD36mvir_sau:3924": " sannihatyā = kurukṣetram /",
    "GSD36mvir_sau:3925": " yadyapi pauṣe tu narmadā puṇyetyādau deśaprādhānyaṃ pratīyate tathāpi“kārttike grahaṇaṃ śreṣṭhaṃ“ityupakramānurodhāt sarvatra grahaṇasyaiva prādhānyamanusandheyam /",
    "GSD36mvir_sau:3926": " uparāgaviśeṣe tīrthaviśeṣastatraiva--",
    "GSD36mvir_sau:3927": " godāvarī mahāpuṇyā candre rāhusamanvite /",
    "GSD36mvir_sau:3928": " sūrye ca rāhuṇā graste tamobhūte mahāmune/ //",
    "GSD36mvir_sau:3929": " narmadātoyasaṃsparśāt kṛtakṛtyā bhavanti te /",
    "GSD36mvir_sau:3930": " iti /",
    "GSD36mvir_sau:3931": " mātsye--",
    "GSD36mvir_sau:3932": " gaṅgā kanakhalaṃ puṇyaṃ prayāgaḥ puṣkaraṃ tathā /",
    "GSD36mvir_sau:3933": " kurukṣetraṃ tathā puṇyaṃ rāhugraste divākare //",
    "GSD36mvir_sau:3934": " tatraiva--",
    "GSD36mvir_sau:3935": " daśajanmakṛtaṃ pāpaṃ gaṅgāsāgarasaṅgame",
    "GSD36mvir_sau:3936": " janmanāṃ tu sahasreṇa yatpāpaṃ samupārjitam /",
    "GSD36mvir_sau:3937": " tannaśyet sannihatyāyāṃ rāhugraste divākare /",
    "GSD36mvir_sau:3938": " iti /",
    "GSD36mvir_sau:3939": " vāraviśeṣe grahaṇe cūcamaṇiyogamāha--",
    "GSD36mvir_sau:3940": " vyāsaḥ:",
    "GSD36mvir_sau:3941": " sūryaṃvāre ravergrāsaḥ some somagrahastathā /",
    "GSD36mvir_sau:3942": " cacamaṇiriti khyātastatrānantaphalaṃ labhet //",
    "GSD36mvir_sau:3943": " prabhāsakhaṇḍe--",
    "GSD36mvir_sau:3944": " gāvo nāgāstilā dhānyaṃ ratnāni kanakaṃ mahīm /",
    "GSD36mvir_sau:3945": " sampradāya kurukṣetre yatphalaṃ labhyate naraiḥ //",
    "GSD36mvir_sau:3946": " tadindugrahaṇe 'mbhodhau snānādbhavati ṣaḍguṇam /",
    "GSD36mvir_sau:3947": " atra kurukṣetre yat phalaṃ labhyate iti siddhavannirdeśānupapattyā kurukṣetre gavādi dadyāditi vidhirunneyaḥ /",
    "GSD36mvir_sau:3948": " uparāge ca śrāddhamāvaśyakam /",
    "GSD36mvir_sau:3949": " sarvasvenāpi kartavyaṃ śrāddhaṃ vai rāhudarśane /",
    "GSD36mvir_sau:3950": " akurvāṇastu nāstikyāt paṅke gauriva sīdati //",
    "GSD36mvir_sau:3951": " iti mahābhāratokteḥ /",
    "GSD36mvir_sau:3952": " yattu--",
    "GSD36mvir_sau:3953": " viśiṣṭe brāhmaṇe prāpte sūryendugrahaṇe 'yane /",
    "GSD36mvir_sau:3954": " janmarkṣagrahapīḍāsu śrāddhaṃ kurvanti cecchayā //",
    "GSD36mvir_sau:3955": " iti vacanaṃ taduktavacanavirodhādicchayā cetyanvayena“śrāddhaṃ prati ruciśca“ityetatsvatantrecchākālapratipādakavacanasamānārthamityavirodhaḥ",
    "GSD36mvir_sau:3956": " śrāddhaṃ prakṛtya--",
    "GSD36mvir_sau:3957": " kūrmapurāṇe 'pi:",
    "GSD36mvir_sau:3958": " naimittikaṃ tu kartavyaṃ grahaṇe candrasūryayoḥ /",
    "GSD36mvir_sau:3959": " bāndhavānāṃ ca maraṇe nārakī syāttato 'nyathā //",
    "GSD36mvir_sau:3960": " iti /",
    "GSD36mvir_sau:3961": " dānamapyāvaśyakam--",
    "GSD36mvir_sau:3962": " ayanādau sadā deyaṃ dravyamiṣṭaṃ gṛhe ca yat /",
    "GSD36mvir_sau:3963": " ṣaḍaśītimukhe caiva vimokṣe candrasūryayoḥ //",
    "GSD36mvir_sau:3964": " itiśātātapīye sadāśruteḥ /",
    "GSD36mvir_sau:3965": " etacca snānādi rātrāvapi kāryam /",
    "GSD36mvir_sau:3966": " yathā snānaṃ ca dānaṃ ca sūryasya grahaṇe divā /",
    "GSD36mvir_sau:3967": " somasyāpi tathā rātrau snānaṃ dānaṃ vidhīyate /",
    "GSD36mvir_sau:3968": " itidevalokteḥ /",
    "GSD36mvir_sau:3969": " dānaṃ ca śrāddhasyāpyupalakṣaṇam /",
    "GSD36mvir_sau:3970": " naktaṃ tu varjayecchrāddhaṃ rāhoranyatra sūtake /",
    "GSD36mvir_sau:3971": " iti vāyupurāṇāt /",
    "GSD36mvir_sau:3972": " snānaṃ dānaṃ tapaḥ śrāddhamanantaṃ rāhudarśane /",
    "GSD36mvir_sau:3973": " āsurī rātriranyatra tasmāttāṃ parivarjayet //",
    "GSD36mvir_sau:3974": " sandhyārātryorna kartavyaṃ śrāddhaṃ khalu vicakṣaṇaiḥ /",
    "GSD36mvir_sau:3975": " dvayorapi ca kartavyaṃ yadi syādrāhudarśanam //",
    "GSD36mvir_sau:3976": " itiśātātapaviṣṇuvacanābhyāṃ ca /",
    "GSD36mvir_sau:3977": " etaccha malamāse 'pi kāryam /",
    "GSD36mvir_sau:3978": " candrasūryagrahe caiva maraṇe putrajanmani /",
    "GSD36mvir_sau:3979": " malamāse 'pi deyaṃ syāddattamakṣayakārakam //",
    "GSD36mvir_sau:3980": " iti mātsyokteḥ /",
    "GSD36mvir_sau:3981": " atra ca kāmyamapi snānādikaṃ kāryam /",
    "GSD36mvir_sau:3982": " uṣasyuṣasi yat snānaṃ sandhyāyāmudite ravau /",
    "GSD36mvir_sau:3983": " candrasūryoparāge ca prājāpatyena tatsamam //",
    "GSD36mvir_sau:3984": " iti dakṣokteḥ /",
    "GSD36mvir_sau:3985": " rāhudarśanadattaṃ hi śrāddhamācandratārakam /",
    "GSD36mvir_sau:3986": " guṇavat sarvakāmīyaṃ pitṝṇāmupatiṣṭhate //",
    "GSD36mvir_sau:3987": " iti viṣṇūkteḥ /",
    "GSD36mvir_sau:3988": " bhūmirgāṃvaḥ suvarṇaṃ vā dhānyaṃ vā yadyadīpsitam /",
    "GSD36mvir_sau:3989": " tatsarvaṃ grahaṇe deyamātmanaḥ śreya icchatā //",
    "GSD36mvir_sau:3990": " itimahābhāratokteśca /",
    "GSD36mvir_sau:3991": " eteṣāṃ kālaviśeṣaḥ smṛtyantare--",
    "GSD36mvir_sau:3992": " grasyamāne bhavetsnānaṃ graste homo vidhīyate /",
    "GSD36mvir_sau:3993": " mucyamāne bhaveddānaṃ muktau snānaṃ vidhīyate //",
    "GSD36mvir_sau:3994": " iti /",
    "GSD36mvir_sau:3995": " homaḥ surārcanasyāpyupalakṣaṇam /",
    "GSD36mvir_sau:3996": " snānaṃ syāduparāgādau madhye homasurārcane /",
    "GSD36mvir_sau:3997": " iti brahmavaivartat /",
    "GSD36mvir_sau:3998": " śrāddhaṃ ca homottaraṃ kāryam /",
    "GSD36mvir_sau:3999": " snānaṃ vidhāya gaṅgādau prāṇāyāmaṃ ca tarpaṇam /",
    "GSD36mvir_sau:4000": " gāyatryāśca japaṃ kṛtvā tilahomaṃ samācaret //",
    "GSD36mvir_sau:4001": " vyāhṛtigrahamantraiśca svaśākhoktaistu śaktitaḥ /",
    "GSD36mvir_sau:4002": " āmaśrāddhaṃ tataḥ kāryaṃ ṣaḍdaivatyaṃ viśeṣataḥ //",
    "GSD36mvir_sau:4003": " dānaṃ dadyādyathāśaktihiraṇyānnagavāṃ bhuvaḥ /",
    "GSD36mvir_sau:4004": " iti candraprakāśe smṛtyantarokteḥ /",
    "GSD36mvir_sau:4005": " yattu brahmapurāṇe snānādi prakṛtya--",
    "GSD36mvir_sau:4006": " upamarde lakṣaguṇaṃ grahaṇe candrasūryayoḥ /",
    "GSD36mvir_sau:4007": " puṇyaṃ koṭiguṇaṃ madhye muktikāle tvanantakam //",
    "GSD36mvir_sau:4008": " iti /",
    "GSD36mvir_sau:4009": " tata ādimadhyāvasāneṣu yadyad vihitaṃ tasya tasya phalādiśayārthamiti mādhavaḥ /",
    "GSD36mvir_sau:4010": " yattu vyāsavacanam--",
    "GSD36mvir_sau:4011": " tridaśāḥ sparśasamaye tṛpyanti pitarastathā /",
    "GSD36mvir_sau:4012": " manuṣyā madhyakāle tu mokṣakāle tu rākṣasāḥ //",
    "GSD36mvir_sau:4013": " iti /",
    "GSD36mvir_sau:4014": " tat snānādyapekṣayottamamadhyamādhamakālaparam /",
    "GSD36mvir_sau:4015": " upamarde lakṣaguṇamiti kālāntaramityanye /",
    "GSD36mvir_sau:4016": " snānākaraṇe karmāntarānadhikāroṃ brahmapurāṇe--",
    "GSD36mvir_sau:4017": " āśaucaṃ jāyate nṝṇāṃ grahaṇe candrasūryayoḥ /",
    "GSD36mvir_sau:4018": " rāhusparśe dvayoḥ snātvā dānādau kalpate naraḥ //",
    "GSD36mvir_sau:4019": " iti /",
    "GSD36mvir_sau:4020": " kalpate = adhikārībhavatītyarthaḥ /",
    "GSD36mvir_sau:4021": " sarveṣāmeva varṇānāṃ sūtakaṃ rāhudarśane /",
    "GSD36mvir_sau:4022": " snātvā karmāṇi kurvīta-",
    "GSD36mvir_sau:4023": " itiṣaṭrtriśanmatācca /",
    "GSD36mvir_sau:4024": " snānaṃ ca sacailam /",
    "GSD36mvir_sau:4025": " sarveṣāmeva varṇānāṃ sūtakaṃ rāhusūtake /",
    "GSD36mvir_sau:4026": " sacailaṃ tu bhavetsnānam--",
    "GSD36mvir_sau:4027": " itivṛddhavaśiṣṭhokteḥ /",
    "GSD36mvir_sau:4028": " rāhusūtake = = parāge /",
    "GSD36mvir_sau:4029": " sacailatvaṃ muktisnāne 'pyaviśeṣāt /",
    "GSD36mvir_sau:4030": " grahaṇe śāvamāśaucaṃ vimuktau sautikaṃ smṛtam /",
    "GSD36mvir_sau:4031": " tayoḥ samparkamātreṇa upaspṛśya kriyākramaḥ //",
    "GSD36mvir_sau:4032": " iti brahmāṇḍapurāṇe saṃsparśavimuktyoḥ śāvajananāśaucottyā tannimittasanacailasnānādidharmaprāptyavagateśca /",
    "GSD36mvir_sau:4033": " etena muktisnānameva sacailamiti madanaratnamataṃ",
    "GSD36mvir_sau:4034": " pratyuktam /",
    "GSD36mvir_sau:4035": " rajasvalāpi tīrthoddhṛtavāriṇā snāyāt /",
    "GSD36mvir_sau:4036": " na sūtakādidoṣo 'sti graste homajapādiṣu /",
    "GSD36mvir_sau:4037": " graste snāyādudasyāpi tīrthāduddhṛtya vāriṇā //",
    "GSD36mvir_sau:4038": " itibhārgavārcanadīpikāyāṃ sūryodayanivandhavacanāt /",
    "GSD36mvir_sau:4039": " snānavidhistu--",
    "GSD36mvir_sau:4040": " snāne naimittike prāpte nārī yadi rajasvalā /",
    "GSD36mvir_sau:4041": " pātrāntaritatoyena snānaṃ kṛtvā vrataṃ caret //",
    "GSD36mvir_sau:4042": " ityādirmitākṣarāyām /",
    "GSD36mvir_sau:4043": " tadahaḥ pratyābdikaptāptau madanapārijāte--",
    "GSD36mvir_sau:4044": " gobhilaḥ:",
    "GSD36mvir_sau:4045": " daśeṃ ravigrahe pitroḥ pratyābdikamupasthitam /",
    "GSD36mvir_sau:4046": " annenāsambhave hemnā kuryādāmena vā sutaḥ //",
    "GSD36mvir_sau:4047": " iti /",
    "GSD36mvir_sau:4048": " atra darśaravipitṛsutaśabdāḥ pradarśanārthāḥ /",
    "GSD36mvir_sau:4049": " nyāyasāmyāt /",
    "GSD36mvir_sau:4050": " tena candragrahaṇe 'pi sapiṇḍādivārṣikamannādinā taddina eva kāryamiti madanapārijāta eva vyākhyātam /",
    "GSD36mvir_sau:4051": " evameva pṛthvīcandrodayanirṇayāmṛtaprayogapārijāteṣu /",
    "GSD36mvir_sau:4052": " yāni tu kaiścitpaṭhayante--",
    "GSD36mvir_sau:4053": " grastodaye yadā candre pratyabdaṃ samupasthitam /",
    "GSD36mvir_sau:4054": " taddine copavāsaḥ syāt pratyabdaṃ tu pare 'hani //",
    "GSD36mvir_sau:4055": " tathā--",
    "GSD36mvir_sau:4056": " grastāvevāstamānaṃ tu ravīndū prāpnuto yadi /",
    "GSD36mvir_sau:4057": " pratyabdaṃ tu tadā kāryaṃ pare 'hanyeva sarvadā //",
    "GSD36mvir_sau:4058": " grahaṇāttu dvitīye 'nhi rajodoṣāttu pañcame /",
    "GSD36mvir_sau:4059": " iti /",
    "GSD36mvir_sau:4060": " teṣāṃ dṛśyamānasmṛtiṣu nibandheṣu cādarśanādyāvanmūlopalambhanamananuṣṭhānalakṣaṇamaprāmāṇyam /",
    "GSD36mvir_sau:4061": " darśasaṅkrāntyādiśrāddhakāle uparāge tu upa rāgaśrāddhenaiva siddhiḥ prasaṅgāt kāmyena ca nityasya /",
    "GSD36mvir_sau:4062": " etaccoparāgati mittaṃ snānādi jananādyāśaucamadye 'pi kāryam /",
    "GSD36mvir_sau:4063": " sūtake matake caiva na doṣo rāhudarśane /",
    "GSD36mvir_sau:4064": " tāvadeva bhavecchuddhiryāvanmuktirna dṛśyate //",
    "GSD36mvir_sau:4065": " iti laiṅgokteḥ /",
    "GSD36mvir_sau:4066": " na caivam--",
    "GSD36mvir_sau:4067": " candrasūryagrahe snāyātsūtake mṛtake 'pi vā /",
    "GSD36mvir_sau:4068": " asnāyī mṛtyumāpnoti snāyī pāpaṃ na vindati //",
    "GSD36mvir_sau:4069": " iti laiṅga eva pūrvavacanānarthakyamiti vācyam /",
    "GSD36mvir_sau:4070": " gobalīvardanyāyena vā jananamaraṇayorapi",
    "GSD36mvir_sau:4071": " pṛthaṅnimittatvapratipādanaparatayā vā snānākaraṇe 'niṣūviśeṣapratipādanaparatayā vā sārthakatvāt /",
    "GSD36mvir_sau:4072": " etenāśauca uparāge snānameva kāryaṃ na dānaśrāddhādīti jīmūtavāhanamatamapāstam /",
    "GSD36mvir_sau:4073": " aviśeṣeṇa śuddhyabhidhānāt /",
    "GSD36mvir_sau:4074": " yāvattāvacchabdābhyāṃ sparśādimokṣāntavyāpiśuddhyabhi dhānaṃ snānamātrārthatve 'narthakaṃ syāt snānasya sparśakālīnatvāt /",
    "GSD36mvir_sau:4075": " sarve varṇāḥ sūtake 'pi mṛtake rāhudarśane /",
    "GSD36mvir_sau:4076": " snātvā śrāddhaṃ prakurvīṃrandānaṃ śāṭhyavivarjitam //",
    "GSD36mvir_sau:4077": " itikālādarśamadanaparijātacandraprakāśalikhitavacanavirodhācca /",
    "GSD36mvir_sau:4078": " grahaṇe śāvamāśaucaṃ vimuktau sautikaṃ smṛtam /",
    "GSD36mvir_sau:4079": " tayoḥ samparkamātreṇa upaspṛśya kriyākramaḥ //",
    "GSD36mvir_sau:4080": " ityanekasāpekṣakramavidhyanupapatteśca /",
    "GSD36mvir_sau:4081": " yattu saṃvatsarapradīpādiṣu vacanam--",
    "GSD36mvir_sau:4082": " sūtake mṛtake caiva na dauṣo rāhudarśane /",
    "GSD36mvir_sau:4083": " snānamātraṃ tu kartavyaṃ dānaśrāddhavivarjitam //",
    "GSD36mvir_sau:4084": " iti /",
    "GSD36mvir_sau:4085": " tadā yadi samūlaṃ tarhiṃ vikalpaḥ /",
    "GSD36mvir_sau:4086": " vastuto nirmūlam prayogapārijāte 'pyalisranāt dānaśrāddhavivarjitamitivaiyarthyācca /",
    "GSD36mvir_sau:4087": " kāmyaṃ mahādānādi āśaice na bhavati /",
    "GSD36mvir_sau:4088": " tasyānaimittikatvāt /",
    "GSD36mvir_sau:4089": " na hyuparāge nimitte mahādānādi vidhīyate kintu saṅkrāntyādāvivāṅnabhūta uparāgakāle /",
    "GSD36mvir_sau:4090": " kālasandaṃśaprāyapāṭhāduparāgasya /",
    "GSD36mvir_sau:4091": " “sarve varṇā“ityaṅgirovacanena sūtakamṛtakanimittāśuddhiṣyudāsena śuddheḥ karmaviśeṣārthatvāvadhāraṇācca /",
    "GSD36mvir_sau:4092": " atra viśiṣṭasampradānābhāve jātimātrabrāhmaṇe 'pi deyamityāha--",
    "GSD36mvir_sau:4093": " baudhāyanaḥ:",
    "GSD36mvir_sau:4094": " aśrotriyaḥ śrotriyo vā pātraṃ vāpātrameva vā /",
    "GSD36mvir_sau:4095": " viprabruvo 'pi vā vipro grahaṇe dānamarhati //",
    "GSD36mvir_sau:4096": " iti /",
    "GSD36mvir_sau:4097": " aśrotriyo 'na dhītavedaḥ /",
    "GSD36mvir_sau:4098": " “śrotriyaṃśchando 'dhīta” (5 / 2 /",
    "GSD36mvir_sau:4099": " 84) iti tadadhyetari śrotriyamitinipātanāt /",
    "GSD36mvir_sau:4100": " pātraṃ“na vidyayā“ityādi prasiddham (*) /",
    "GSD36mvir_sau:4101": " (*) na vidyayā kevalayā tapasā vāpi pātratā /",
    "GSD36mvir_sau:4102": " yatra vṛttamime cobhe taddhi pātraṃ prakīrtitam //",
    "GSD36mvir_sau:4103": " itiyājñavalkyoktam /",
    "GSD36mvir_sau:4104": " viprabuvalakṣaṇaṃ ṣaḍtriṃśanmate--",
    "GSD36mvir_sau:4105": " garbhādhānādisaṃskāravedopanayanairyutaḥ /",
    "GSD36mvir_sau:4106": " nādhyāpayati nādhīte sa bhavedbrāhmaṇabruvaḥ //",
    "GSD36mvir_sau:4107": " iti /",
    "GSD36mvir_sau:4108": " vedagrahaṇottarabhāvisaṃskāralopādadhyāpanādāvaniyamāccāsya śrotriyājjaghanyatvam /",
    "GSD36mvir_sau:4109": " atra vipro jātimātrabrāhmaṇaḥ /",
    "GSD36mvir_sau:4110": " gāyatrīsāramātrā ye sandhyāmātrayutāśca ye /",
    "GSD36mvir_sau:4111": " ajñānāḥ kṛṣikarmāṇo brāhmaṇā nāmadhārakāḥ //",
    "GSD36mvir_sau:4112": " iti caturviśatimatāt /",
    "GSD36mvir_sau:4113": " atra ca na tulyavadvikalpaḥ /",
    "GSD36mvir_sau:4114": " samamabrāhmaṇe dānaṃ dviguṇaṃ brāhmaṇabruve /",
    "GSD36mvir_sau:4115": " śrotriye śatasāhasraṃ pātre tvānantyamaśnute //",
    "GSD36mvir_sau:4116": " iti dakṣeṇa phalatāratamyokteḥ /",
    "GSD36mvir_sau:4117": " yattu--",
    "GSD36mvir_sau:4118": " ayane viṣuve caiva grahaṇe candrasūryayoḥ /",
    "GSD36mvir_sau:4119": " pātrabhūtāya viprāya bhūrmi dadyāt sadakṣiṇām //",
    "GSD36mvir_sau:4120": " ityuparāge pātravidhānaṃ tat kāmyadānaparam /",
    "GSD36mvir_sau:4121": " kābhyadānaṃ prakramyābhidhānāt bhūmigrahaṇasyopalakṣaṇatvāt /",
    "GSD36mvir_sau:4122": " bhūmidānaṃ pātra eveti niyamaparaṃ vā vacanam /",
    "GSD36mvir_sau:4123": " anyathā lakṣaṇāpatteḥ /",
    "GSD36mvir_sau:4124": " uparāgakāle pakvamannaṃ parityājyam /",
    "GSD36mvir_sau:4125": " “sūtakānnaṃ ca varjayet“iti grahaṇaṃ prakamya vṛddhavaśiṣṭokteḥ /",
    "GSD36mvir_sau:4126": " annamupavkam /",
    "GSD36mvir_sau:4127": " sarveṣāmeva varṇānāṃ sūtakaṃ rāhudarśane /",
    "GSD36mvir_sau:4128": " snātvā karmāṇi kurvīta śṛtamannaṃ vivarjayet //",
    "GSD36mvir_sau:4129": " iti ṣaṅtriṃśanmatāt /",
    "GSD36mvir_sau:4130": " uparāgāntaritamapi varjyam /",
    "GSD36mvir_sau:4131": " navaśrāddheṣu yacchiṣṭaṃ grahaparyuṣitaṃ ca yat /",
    "GSD36mvir_sau:4132": " iti mitākṣarāyāṃ smṛteḥ /",
    "GSD36mvir_sau:4133": " kvacit pratiprasavamāha--",
    "GSD36mvir_sau:4134": " medhātithiḥ:",
    "GSD36mvir_sau:4135": " āranālaṃ payastakraṃ kīlāṭaṃ ghṛtasaktavaḥ /",
    "GSD36mvir_sau:4136": " snehapakvaṃ ca tailaṃ ca na kadācit praduṣyati //",
    "GSD36mvir_sau:4137": " iti /",
    "GSD36mvir_sau:4138": " atra saktusnehapavkayoḥ pratiprasavaḥ /",
    "GSD36mvir_sau:4139": " anyattu nityaprāptānuvādaḥ /",
    "GSD36mvir_sau:4140": " dharmaviśeṣo vacanāntare--",
    "GSD36mvir_sau:4141": " āranālaṃ ca takraṃ ca hyādeyaṃ ghṛtapācitam /",
    "GSD36mvir_sau:4142": " udakaṃ ca kuśacchannaṃ na duṣyedrāhudarśane //",
    "GSD36mvir_sau:4143": " iti /",
    "GSD36mvir_sau:4144": " kvacittu pāṭhaḥ--",
    "GSD36mvir_sau:4145": " vāritakrāranālādi tiladarbhairna duṣyati /",
    "GSD36mvir_sau:4146": " iti /",
    "GSD36mvir_sau:4147": " atra yuktamityadhyāhāraḥ /",
    "GSD36mvir_sau:4148": " tiladarbhāḥ samuccitā upādeyatvāt /",
    "GSD36mvir_sau:4149": " tena rāhudarśane vāritakrādi tilakuśayutaṃ kuryāditi vidhīyate na duṣyatīti doṣābhāvastu nityanuvādaḥ tilakuśāyoge doṣaḥ syāditikhyāpanāyetyarthaḥ",
    "GSD36mvir_sau:4150": " varjanaṃ ca bhojane /",
    "GSD36mvir_sau:4151": " pretaśrāddhe yaducchiṣṭaṃ grahe paryuṣitaṃ ca yat /",
    "GSD36mvir_sau:4152": " dampatyorbhuktaśeṣaṃ ca na bhuñjīta kadācana //",
    "GSD36mvir_sau:4153": " iti vacanāt /",
    "GSD36mvir_sau:4154": " tatraiva prāyaścittāmnānācca /",
    "GSD36mvir_sau:4155": " ata eva vihitakarmaṇyapi varjanīyam /",
    "GSD36mvir_sau:4156": " “yadāryāṇāmabhojanīyaṃ syānna tena yajeta“ityāpastambavacanāt /",
    "GSD36mvir_sau:4157": " yajirvihitakarmopalakṣaṇam /",
    "GSD36mvir_sau:4158": " grahaṇe svāpabhojananiṣedhaḥ /",
    "GSD36mvir_sau:4159": " śivarahasye--",
    "GSD36mvir_sau:4160": " sūryendugrahaṇaṃ yāvattāvat kuryājjapādikam /",
    "GSD36mvir_sau:4161": " na svapenna ca bhuñjīta snātvā bhuñjīta muktayoḥ //",
    "GSD36mvir_sau:4162": " iti /",
    "GSD36mvir_sau:4163": " atra śātātape viśeṣaḥ /",
    "GSD36mvir_sau:4164": " mukte śaśini bhuñjīta yadi na syānmahāniśā /",
    "GSD36mvir_sau:4165": " iti /",
    "GSD36mvir_sau:4166": " mahāniśā mārkaṇḍeyenoktā--",
    "GSD36mvir_sau:4167": " mahāniśā dve ghaṭike rātrimadhyamayāmayoḥ /",
    "GSD36mvir_sau:4168": " iti /",
    "GSD36mvir_sau:4169": " ubhayato dve dve militvā vā dve ekaikamubhayata ityarthaḥ /",
    "GSD36mvir_sau:4170": " sārddhapraharottaraṃ muhūrtacatuṣṭayaṃ mahāniśeti kalpataruḥ /",
    "GSD36mvir_sau:4171": " bhojanaṃ svagṛha eva /",
    "GSD36mvir_sau:4172": " nāśrnīyādatha tatkāle grastayoścandrasūryayoḥ /",
    "GSD36mvir_sau:4173": " muktayośca kṛtasnānaḥ paścād bhuñjyāt svaveśmani //",
    "GSD36mvir_sau:4174": " iti brahmapurāṇāt /",
    "GSD36mvir_sau:4175": " tena parānnanivṛttiḥ /",
    "GSD36mvir_sau:4176": " uparāgāt prāgapi bhojanaṃ niṣedhati--",
    "GSD36mvir_sau:4177": " bṛddhagautamaḥ:",
    "GSD36mvir_sau:4178": " sūryagrahe tu nāśnīyāt pūrvaṃ yāmacatuṣṭayam /",
    "GSD36mvir_sau:4179": " candragrahe tu yāmāṃstrīn bālavṛddhāturairvinā //",
    "GSD36mvir_sau:4180": " iti /",
    "GSD36mvir_sau:4181": " pūrvatvaṃ coparāgayāmāvadhikam /",
    "GSD36mvir_sau:4182": " grahaṇaṃ tu bhavedindoḥ prathamādadhiyāmataḥ /",
    "GSD36mvir_sau:4183": " bhuñjītāvartanāt pūrvaṃ prathame prathamādadhaḥ //",
    "GSD36mvir_sau:4184": " iti mārkaṇḍeyenendugrahe tathokteḥ /",
    "GSD36mvir_sau:4185": " prathamādadhi = prathamayāmādūrdhvaṃ dvitīye prahara ityarthaḥ /",
    "GSD36mvir_sau:4186": " prathame = rātriprathamayāme /",
    "GSD36mvir_sau:4187": " prathamādadhaḥ divasasya prathamayāma ityarthaḥ /",
    "GSD36mvir_sau:4188": " kālādarśe tu grahaṇaṃ tu bhavedindorityasyānantaram--",
    "GSD36mvir_sau:4189": " svestvāvartanādūrdhvamarvāgeva niśīthataḥ /",
    "GSD36mvir_sau:4190": " caturthaprahare catsyāt caturthapraharādadhaḥ //",
    "GSD36mvir_sau:4191": " iti ca vākyaṃ vasiṣṭhanāmnā paṭhitam /",
    "GSD36mvir_sau:4192": " ūrdhvaṃ cehnrahaṇaṃ rātreścaturthapraharādadho bhuñjītetyarthaḥ /",
    "GSD36mvir_sau:4193": " atra ca na bhojanaṃ vidhīyate kintu rāgataḥ prāpte bhojane kālo nithamyate /",
    "GSD36mvir_sau:4194": " na vā so 'pi /",
    "GSD36mvir_sau:4195": " mādhyāhnikakriyāpakarṣāpatteḥ /",
    "GSD36mvir_sau:4196": " kintu mūlakalpanālāghavāduktakālādūrddhvaṃ bhojanaṃ niṣidhyate /",
    "GSD36mvir_sau:4197": " atha vā“nādyāt sūryagrahāt pūrvaṃ“iti niravadhikabhojananiṣedhasyāvadhisamarpaṇametat /",
    "GSD36mvir_sau:4198": " “rathantare prastūyamāne 'bhiṇī sammīlayet“iti vihitasammīlanasya“svardṛśaṃ prati vīkṣeta“iti svardṛśapadāvadhisamarpaṇavat /",
    "GSD36mvir_sau:4199": " (a. 1 pā. 6 adhi. 2) bhujistvanuvādo vīkṣaṇavat /",
    "GSD36mvir_sau:4200": " bālādīnāmannaṃ vināsthātumaśaktānāṃ viśeṣo mātsyamārkaṇḍeyayoḥ /",
    "GSD36mvir_sau:4201": " sāyāhne grahaṇaṃ cet syādaparāhṇe na bhojanam /",
    "GSD36mvir_sau:4202": " aparāhṇe na madhyāhne madhyāhne na tu saṅgave /",
    "GSD36mvir_sau:4203": " bhuñjīta saṅgave cet syānna pūrvaṃ bhojanakriyā /",
    "GSD36mvir_sau:4204": " iti /",
    "GSD36mvir_sau:4205": " grahaṇaṃ cediti aparāhṇa ityādau,",
    "GSD36mvir_sau:4206": " bhojanamiti na madhyāhna ityādāvanuṣañjanīyam /",
    "GSD36mvir_sau:4207": " sāyāhnādau grahaṇe 'śaktānāṃ krameṇāparāhṇādāveva bhojananiṣedhastato 'rvāṅ na doṣa ityarthaḥ /",
    "GSD36mvir_sau:4208": " etacca sūryoparāge na candroparāge tasyāparāhṇādāvasambhavāt /",
    "GSD36mvir_sau:4209": " anenaiva nyāyena candroparāge 'pi bālādīnāṃ śeṣivirodho mābhūditi rātriṃ pañcadhā vibhajya pañcamabhāga uparāge caturthe na bhoktavyaṃ caturtha uparāge tṛtīye netyeva kalpanīyam /",
    "GSD36mvir_sau:4210": " sūryoparāge tathā darśanāt /",
    "GSD36mvir_sau:4211": " (*) “arthādvā kalpanaikadeśatvāt” (a. 1 pā. 4 adhi. 2 sū. 3)iti nyāyāt /",
    "GSD36mvir_sau:4212": " (*) suveṇāvadyati,",
    "GSD36mvir_sau:4213": " svadhitināvadyati,",
    "GSD36mvir_sau:4214": " hastenāvadyati,",
    "GSD36mvir_sau:4215": " ityādiṣvavadeyeṣu ājyapaśupuroḍāśeṣu haviḥṣu avadānahetavaḥ sruvādyā avyavasthitā",
    "GSD36mvir_sau:4216": " aviśeṣaśravaṇāditi prāpta ucyate-aśakyārthavidhyasambhavādavaśyaṃ vidhāyakasya śaktiḥ",
    "GSD36mvir_sau:4217": " sahakāriṇītyaṅgīkartavyaṃ tasmācchaktisahāyo vidhireva yathāsāmarthyaṃ vidheyaṃ vyavasthāpayati /",
    "GSD36mvir_sau:4218": " tataśca dravadravyasyājyasya sruvo yogyaḥ chedanīyamāṃsasya svadhitiḥ śasraviśeṣaḥ,",
    "GSD36mvir_sau:4219": " saṃkṛtasya puroḍāśasya hasta iti vyavasyā /",
    "GSD36mvir_sau:4220": " tadvadatrāpi /",
    "GSD36mvir_sau:4221": " arthātusāmarthyāt vidheḥ kalpanā = vyavasthitārthatvakalpanā syāt ekadeśatvātusāmarthyakalpitaśabdasya vidhivākyaikadeśatvāditi sūtrārthaḥ /",
    "GSD36mvir_sau:4222": " mādhave skānde--",
    "GSD36mvir_sau:4223": " yadā candragrahastāvanniśīthāt parato bhavet /",
    "GSD36mvir_sau:4224": " bhoktavyaṃ tatra pūrvāhṇe na madhyāhne kathañcana //",
    "GSD36mvir_sau:4225": " pūrvaṃ niśīthāhnrahaṇaṃ yadā candrasya ve bhavet /",
    "GSD36mvir_sau:4226": " tadā divā na kartavyaṃ bhojanaṃ śikhivāhana/ //",
    "GSD36mvir_sau:4227": " iti /",
    "GSD36mvir_sau:4228": " yacca hemādriṇā brahanavaivartte--",
    "GSD36mvir_sau:4229": " candrasūryagrahe nādyādādyaṃ yāmacatuṣṭayam /",
    "GSD36mvir_sau:4230": " kecitritayamityāhurmunayo bhṛgunandana/ //",
    "GSD36mvir_sau:4231": " iti /",
    "GSD36mvir_sau:4232": " tacchaktāśaktaparatayā vyavasthāpanīyam /",
    "GSD36mvir_sau:4233": " grastacandrodaye nāharmojanam /",
    "GSD36mvir_sau:4234": " grastodaye vidhoḥ pūrvaṃ nāharbhojanamācaret /",
    "GSD36mvir_sau:4235": " iti vṛddhavaśiṣṭhokteḥ /",
    "GSD36mvir_sau:4236": " yattu--",
    "GSD36mvir_sau:4237": " sandhyākāle yadā rāhurgrasate śaśibhāskarau /",
    "GSD36mvir_sau:4238": " tadā divā na bhoktavyamāturastrīśiśūnvinā //",
    "GSD36mvir_sau:4239": " iti candragrahe 'harbhojananiṣedhakaṃ tad grastodayaviṣayam /",
    "GSD36mvir_sau:4240": " ekamūlakalpanālāghavāt /",
    "GSD36mvir_sau:4241": " atrāpyāturādīnāṃ pūrvavadeva vyavasthā jñeyā /",
    "GSD36mvir_sau:4242": " dvayorgrastāste--",
    "GSD36mvir_sau:4243": " śātātapaḥ:",
    "GSD36mvir_sau:4244": " snātvā dṛṣṭvā pare 'hnayadyādgrastāstamitayostayoḥ /",
    "GSD36mvir_sau:4245": " iti /",
    "GSD36mvir_sau:4246": " tayoḥ = candrasūryayoḥ /",
    "GSD36mvir_sau:4247": " yattu--",
    "GSD36mvir_sau:4248": " ahorātraṃ tu nāśnīyāccandrasūryagraho yadā /",
    "GSD36mvir_sau:4249": " mukti dṛṣṭvā tu bhuñjīta snānaṃ kṛtvā vidhānataḥ //",
    "GSD36mvir_sau:4250": " iti /",
    "GSD36mvir_sau:4251": " tadapi grastāstaviṣayameva /",
    "GSD36mvir_sau:4252": " kintu candragrahe sā rātristaduttaraṃ dinamityahorātramiti draṣṭavyam /",
    "GSD36mvir_sau:4253": " atra dṛśirudayalakṣaṇārthaḥ /",
    "GSD36mvir_sau:4254": " grastāvevāstamānaṃ tu ravīndū prāpnuto yadi /",
    "GSD36mvir_sau:4255": " tadā paredyurudaye snātvābhyavaharennaraḥ //",
    "GSD36mvir_sau:4256": " iti bhṛguṇodaye bhojanokteḥ /",
    "GSD36mvir_sau:4257": " kālādarśe 'pi--",
    "GSD36mvir_sau:4258": " gārgyaḥ:",
    "GSD36mvir_sau:4259": " sandhyākāle yadā rāhurgrasate śaśibhāskarau /",
    "GSD36mvir_sau:4260": " tadaharnaiva bhuñjīta rātrāvapi kadācana //",
    "GSD36mvir_sau:4261": " iti /",
    "GSD36mvir_sau:4262": " atra kadācaneti dhāraṇaparāṇavratasya paurṇamāsyāditithinakṣatrādiprayuktopavāsapāraṇasya ca niṣedhārtham /",
    "GSD36mvir_sau:4263": " uparāgakāle tadvedhe ca bhojane prāyaścittamuktaṃ mādhavīye--",
    "GSD36mvir_sau:4264": " kātyāyanena:",
    "GSD36mvir_sau:4265": " candrasūryagrahe bhuttkā prājāpatyena śudhyati /",
    "GSD36mvir_sau:4266": " tasminneva dine bhutrtkā trirātreṇa viśudhyati //",
    "GSD36mvir_sau:4267": " iti /",
    "GSD36mvir_sau:4268": " atra dinagrahaṇamuparāgātiriktabhojananiṣedhakālopalakṣaṇam /",
    "GSD36mvir_sau:4269": " grastāstasamaye bhojanaṃ vinā sarvamāhnikaṃ kāryam /",
    "GSD36mvir_sau:4270": " graste cāstaṅgate tvindau jñātvā muttyavadhāraṇam /",
    "GSD36mvir_sau:4271": " snānahomādikaṃ kāryaṃ bhṛñjītandūdaye punaḥ //",
    "GSD36mvir_sau:4272": " iti madanaratne śātātapokteḥ /",
    "GSD36mvir_sau:4273": " atrendugrahaṇamavivakṣitaṃ grastāstamātreṇoddeśyaparyavasānāt /",
    "GSD36mvir_sau:4274": " evaṃ ca raverapi grastāste prātaḥkālīnaṃ snānādi kāryam /",
    "GSD36mvir_sau:4275": " atropavāsaḥ kāmyo brahmapurāṇe--",
    "GSD36mvir_sau:4276": " nityaṃ dvayorayanayostathā viṣuvatordvayoḥ /",
    "GSD36mvir_sau:4277": " candrārkayorgrahaṇayorbyatīpāteṣu parvasu //",
    "GSD36mvir_sau:4278": " ahorātroṣitaḥ snānaṃ śrāddhaṃ dānaṃ tathā japam /",
    "GSD36mvir_sau:4279": " yaḥ karoti prasannātmā tasya syādakṣayaṃ ca tat //",
    "GSD36mvir_sau:4280": " iti /",
    "GSD36mvir_sau:4281": " laiṅge 'pi--",
    "GSD36mvir_sau:4282": " ekarātrimupoṣyaiva snātvā dattvā ca śaktitaḥ /",
    "GSD36mvir_sau:4283": " kañcukādiva sarpasya nivṛttiḥ pāpakośataḥ //",
    "GSD36mvir_sau:4284": " iti /",
    "GSD36mvir_sau:4285": " atropoṣita iti niṣṭhayopoṣyeti ca pūrvakālavihitapratyayācca pūrvedyurupavāsa iti kecit /",
    "GSD36mvir_sau:4286": " apare tvayanādiprāyapāṭhāt ktamādikarmaṇilyapaṃ(*)",
    "GSD36mvir_sau:4287": " ca “mukhaṃ vyādāya svapiti';",
    "GSD36mvir_sau:4288": " itivat samānakarttṛkatāmātre 'bhipretya tadaharevopavāsamāhuḥ /",
    "GSD36mvir_sau:4289": " (*) ktam ktagratyayamityarthaḥ /",
    "GSD36mvir_sau:4290": " etadeva yuktam /",
    "GSD36mvir_sau:4291": " grahaṇe 'rkasya cendorvā bhujiḥ pūrvamupoṣitaḥ /",
    "GSD36mvir_sau:4292": " iti puraścaraṇe pūrvamupavāsavidhānāt /",
    "GSD36mvir_sau:4293": " ayaṃ ca putravadgṛhasthabhinnasya /",
    "GSD36mvir_sau:4294": " saṅkrāntyāmupavāsaṃ ca kṛṣṇaikādaśivāsare /",
    "GSD36mvir_sau:4295": " candrasūryagrahe caiva na kuryāt putravān gṛhī //",
    "GSD36mvir_sau:4296": " iti nāradena paryudāsokteriti /",
    "GSD36mvir_sau:4297": " atredaṃ vaktavyam /",
    "GSD36mvir_sau:4298": " nāyaṃ paryudāsaḥ /",
    "GSD36mvir_sau:4299": " “na hotāraṃ vṛṇīta“itivadekavākyatvābhāvāt /",
    "GSD36mvir_sau:4300": " (a. 1 pā. 8 adhi. 2)pratyuta“na tau paśau karoti“itivadasannihitatvācca /",
    "GSD36mvir_sau:4301": " (a. 1 pā. 8 adhi. 3)bhavatu vā paryudāsastathāpi saṅkrāntyādiprayukte svatantropavāsa eva yuktaḥ /",
    "GSD36mvir_sau:4302": " anyathā śuklaikādaśyādāvayanapāta ekādaśyupavāsa uparāge mahādānāṅgabhūtopavāse cāndrāyaṇādyupavāse 'pi paryudāsaḥ syāt /",
    "GSD36mvir_sau:4303": " aṅgatvaṃ cāsyāhorātroṣita itikarttṛsaṃskāratayopavāsāvagamāt /",
    "GSD36mvir_sau:4304": " “yo dīkṣito yadagnīṣomīyaṃ paśumālabhate“ityatra pūrvapakṣe dīkṣāyā iva karttṛsaṃskāradvārā srānārthatvāvagamāt /",
    "GSD36mvir_sau:4305": " ata evaikādaśīprakaraṇa uktaṃ saṅkrāntyādāvupavāsaniṣedhastu tatprayuktopavāsasyeti /",
    "GSD36mvir_sau:4306": " ata eva puraścaraṇāṅgabhṛtamupavāsaṃ putravanto 'pi gṛhasthā ācaranto dṛśyante śiṣṭā avigonana /",
    "GSD36mvir_sau:4307": " tammādahorātroṣitaḥ snātvetyādyaṅgabhūta upavāsaḥ putravadgṛ hasthasyāpi bhavatyeva /",
    "GSD36mvir_sau:4308": " yastvekādaśyādāviva",
    "GSD36mvir_sau:4309": " ekarātramupoṣyaiva rāhuṃ dṛṣṭvākṣayaṃ naraḥ /",
    "GSD36mvir_sau:4310": " puṇyamāpnoti kṛtvā ca snānaśrāddhaṃ vidhānataḥ //",
    "GSD36mvir_sau:4311": " iti mārkaṇḍeyoktaḥ svatantrastatprayukta upavāsastatraivāsya /",
    "GSD36mvir_sau:4312": " paryudāsa iti /",
    "GSD36mvir_sau:4313": " grahaṇaprayukto bhojananiṣedhastvasya kṛṣṇaikādaśyāmiva bhavatyeva bādhakābhāvāt /",
    "GSD36mvir_sau:4314": " etacca snānādi sarvaṃ cākṣuṣa evoparāge /",
    "GSD36mvir_sau:4315": " na tvabhrā dicchanne na cāndhānām /",
    "GSD36mvir_sau:4316": " candrasūryoparāge tu yāvaddarśanagocare /",
    "GSD36mvir_sau:4317": " iti /",
    "GSD36mvir_sau:4318": " rāhudarśanadattaṃ hi śrāddhamācandratārakam /",
    "GSD36mvir_sau:4319": " snānaṃ dānaṃ tapaḥ śrāddhamanantaṃ rāhudarśane /",
    "GSD36mvir_sau:4320": " dṛṣṭvā snāyādityādinaimittikavidhiṣu cākṣuṣajñānavācidṛśeḥ prayogāt /",
    "GSD36mvir_sau:4321": " anyathā tadānarthakyāt",
    "GSD36mvir_sau:4322": " nimittottyaiva jñānamātralābhāt naimittike nimittaniścayavato 'dhikārāt /",
    "GSD36mvir_sau:4323": " darśanaṃ ca snānādikarttṛgataṃ,",
    "GSD36mvir_sau:4324": " ktvāśruteḥ /",
    "GSD36mvir_sau:4325": " yatrāpi“rāhudarśana“ityādau na tttkāśrutiḥ kintu svaparasādhāraṇadarśanamātravācī dṛśistatrāpi“ekatra dṛṣṭa“iti nyāyena karttṛgatadarśanalābhaḥ",
    "GSD36mvir_sau:4326": " ata eva rātrau revardine candrasya grahaṇe na snānādiprāptiḥ /",
    "GSD36mvir_sau:4327": " ata eva--",
    "GSD36mvir_sau:4328": " rātrau ravigrahaḥ syācceddivā candagrahastathā /",
    "GSD36mvir_sau:4329": " nadiśyamubhayaṃ rājñe yacca śūkṣmatamaṃ bhavet //",
    "GSD36mvir_sau:4330": " iti jyautiṣikāṇāmanādeśyatvoktiḥ /",
    "GSD36mvir_sau:4331": " anyathā dṛśerjñānamātravācitve deśāntarīyoparāge",
    "GSD36mvir_sau:4332": " snānādiprasaṅgo durvāraḥ svāt /",
    "GSD36mvir_sau:4333": " “nādeśyamubhayaṃ rājñe“ityatrānādeśavacanamadṛrṣṭāthakaṃ syāt /",
    "GSD36mvir_sau:4334": " manmate tu dṛṣṭārtham ayogyasya rājanivedanamaphalamityarthasiddhānādeśyatvānuvādāt /",
    "GSD36mvir_sau:4335": " naca--",
    "GSD36mvir_sau:4336": " sūryagraho yadā rātrau divā candragrahastathā /",
    "GSD36mvir_sau:4337": " tatra snānaṃ na kurvīta dadyāddānaṃ ca na kvacit //",
    "GSD36mvir_sau:4338": " iti vacanānnivṛttiriti vācyam /",
    "GSD36mvir_sau:4339": " niṣedhaparyudāsayorvikalpalakṣaṇāpatteḥ. tena nityānuvādaḥ saḥ /",
    "GSD36mvir_sau:4340": " atha darśanaśabdena cākṣuṣajñānaviṣyatvayogyatā vivakṣyate tathā ca na rātridinoparāge 'tiprasaṅgastathāpi grahaṇadeśīyacākṣuṣatvena deśāntarīyāṇāmadhikārāpattiḥ",
    "GSD36mvir_sau:4341": " samānakarttṛkatvasya paramate 'vivakṣitatvāt /",
    "GSD36mvir_sau:4342": " na ca yasmin deśe yaścandrasūryoparāgaścākṣuṣajñānayogyaḥ sa tasmin deśe uditahome sūryodayavat karmanimittamiti vācyam /",
    "GSD36mvir_sau:4343": " aśābdadeśasyāvacchedakatvakalpanātaḥ śābdasya samānakartṛkatvasya tadaucityāt /",
    "GSD36mvir_sau:4344": " atha samānakartṛkacākṣuṣajñānaviṣayatvayogyatā vivakṣyate tarhi tadviṣayataivāstu viśeṣaṇatvena pūrvopasthiteḥ kiṃ yogyatayā jaghanyopasthitayā,",
    "GSD36mvir_sau:4345": " tāvataiva deśāntarīyoparāge 'tiprasaṅgavāraṇāt /",
    "GSD36mvir_sau:4346": " tasmāccākṣuṣa evoparāge snānādi kāryaṃ nāndhādibhirabhracchane voparāgaiti prācyāḥ /",
    "GSD36mvir_sau:4347": " ta evaṃ vācyāḥ /",
    "GSD36mvir_sau:4348": " “dṛṣṭvā snāyāt';",
    "GSD36mvir_sau:4349": " ityatra dhātusambandhādhikāravihitaktvāpratyayena darśanasnānayoḥ “yāvajjīvamagnihotraṃ juhoti';",
    "GSD36mvir_sau:4350": " ityatra ṇamulā jīvanahomayoriva sākṣātsambandhaḥ pratīyate /",
    "GSD36mvir_sau:4351": " sa na tāvannimittatvena ghaṭādidarśane 'tiprasaṅgādārttivat /",
    "GSD36mvir_sau:4352": " (a. 6 pā. 4 adhi. 6)na ca“mṛṣyāmahe haviṣā viśeṣaṇam“itinyāyena haviṣārttirivoparāgeṇa",
    "GSD36mvir_sau:4353": " darśanaṃ viśeṣyata itivācyam prativasantaṃ somayāgāvṛttivat“amedhyaṃ dṛṣṭvā japatyavaddhaṃ",
    "GSD36mvir_sau:4354": " mana“ityamedhyadarśanāvṛttau japāvṛttivacca pratidarśanaṃ snānādyāvṛttiprasaṅgāt /",
    "GSD36mvir_sau:4355": " noparaktamādityamīkṣetetyanīkṣaṇavratapālayitṝṇāṃ bahvāyāsasnānādibhiyā buddhipūrvaṃ darśanamakurvatāṃ duṣṭagrahaṇamapaśyatāṃ cānadhikāraprasaṅgācca",
    "GSD36mvir_sau:4356": " kiñca “nāśucī rāhutārakā';",
    "GSD36mvir_sau:4357": " iti aśucerdarśananiṣedhānna tasya nimittatā /",
    "GSD36mvir_sau:4358": " aśucitvaṃ ca sarveṣāmuparāgakāle /",
    "GSD36mvir_sau:4359": " grahaṇe śāvamāśaucaṃ vimuktau sautikaṃ smṛtam /",
    "GSD36mvir_sau:4360": " tayoḥ samparkamātreṇa upaspṛśya kriyākramaḥ //",
    "GSD36mvir_sau:4361": " iti brahmāṇḍokteḥ /",
    "GSD36mvir_sau:4362": " naca niṣedhasya rāgaprāptaviṣayatvenopapatterna vaidhe darśane pravṛttiriti vācyam /",
    "GSD36mvir_sau:4363": " nimittasyāvidheyatvāt /",
    "GSD36mvir_sau:4364": " nanu na brhanāṇḍapurāṇāduparāgasvarūpaṇaśucitvāpādakaṃ vaktuṃ śakyaṃ deśāntarīyoparāgeṇa deśāntarīyāṇāmāśaucāpatteḥ /",
    "GSD36mvir_sau:4365": " kintu darśanameva /",
    "GSD36mvir_sau:4366": " sarveṣāmeva varṇānāṃ sūtakaṃ rāhudarśane /",
    "GSD36mvir_sau:4367": " itivacanāt /",
    "GSD36mvir_sau:4368": " brahmāṇḍavacanaṃ tu samparkamātreṇāśucitvaṃ kimut taddarśanenetyevaṃparam ata eva mātracprayogāḥ /",
    "GSD36mvir_sau:4369": " tathā cāśucitvāsyāpi sānānāderiva darśananimittakatvāt prāk darśanādaśucitvābhāvānniṣedhāpravṛttyāsti darśanaprasaktiriti syādeva nimittateticet",
    "GSD36mvir_sau:4370": " tathāpi jananamaraṇanimittāśaucavato darśananiṣedhāt snānādāvanadhikārasya duṣpariharatvāt /",
    "GSD36mvir_sau:4371": " na ceṣṭāpattiḥ /",
    "GSD36mvir_sau:4372": " candrasūryagrahe snāyāt sūtake mṛtake 'pi ca /",
    "GSD36mvir_sau:4373": " asnāyī mṛtyumāpyanoti snāyī pāpaṃ na vindati //",
    "GSD36mvir_sau:4374": " iti laiṅgavacanavirodhāt /",
    "GSD36mvir_sau:4375": " nanu“nāśucī rāhutārakā“iti āśaucasāmānye niṣiddhasyāpi darśanasya--",
    "GSD36mvir_sau:4376": " sūtake mṛtake caiva na doṣo rāhudarśane /",
    "GSD36mvir_sau:4377": " ityanena jananamaraṇāśauce darśanapratiprasavadarśanādāśauce 'pi adhikārāvighāt iti cet, na /",
    "GSD36mvir_sau:4378": " na hyetena darśanaṃ pratiprasūyate kintu tannimittaṃ snānādi /",
    "GSD36mvir_sau:4379": " tāvadeva bhavecchaddhiryāvanmuktirna dṛsyate /",
    "GSD36mvir_sau:4380": " iti vākyaśeṣe karmādhikārarūpaśuddhipratipādanāt /",
    "GSD36mvir_sau:4381": " evaṃ ca jananādyāśauce niṣedhapravṛttyā darśanāprasakterna doṣo rāhudarśane ityanuvādānupapattiranadhikāraśca pūrvokta eva /",
    "GSD36mvir_sau:4382": " na cāśaucinau darśananiṣedhe 'pi--",
    "GSD36mvir_sau:4383": " candrasūryagrahe snāyāt sūtake mṛtake 'pi ca /",
    "GSD36mvir_sau:4384": " itivacanādadhikāro bhaviṣyatītivācyam /",
    "GSD36mvir_sau:4385": " meghacchanne 'pyandhāderapi aśucinastadāpatteḥ /",
    "GSD36mvir_sau:4386": " śūdrasparśādināśucestādṛśavacanābhāvāttadaprasakteśca deśāntarīye 'tiprasaṅgācca /",
    "GSD36mvir_sau:4387": " tatra samānadeśīyadarśanayogyatvādinā viśeṣaṇe tatra tatroparāgasvarūpsaya nimittatvāvagateḥ sarvatra dadevāstu kimardhajaratyā /",
    "GSD36mvir_sau:4388": " kiñca kvaciduparāga sya kvaciddarśanasya nimittatā śrūyate tatrāvaśyambhāvinyanyatarasya",
    "GSD36mvir_sau:4389": " nimittatve uparāgasya darśanādarśanayoranugatatvena nityasya“ya etena“itinyāyena",
    "GSD36mvir_sau:4390": " (a. 5 pā. 3 adhi. 13 sū. 37)",
    "GSD36mvir_sau:4391": " nimittatvaṃ yuktaṃ na tvanityasya darśanasya /",
    "GSD36mvir_sau:4392": " ata eva“iḍānta ātithya“ityatra nityayā pūrveḍayaiva tadantatā nānityayottarayeḍayetyuktam /",
    "GSD36mvir_sau:4393": " (a. 1 pā. 7 adi. 13) kiñca grahaṇasyāsambandhikatvānnimittatā yuktā na tu darśanasya sasambandhikasya /",
    "GSD36mvir_sau:4394": " uktaṃ caitaduttarādhikaraṇe uttarāśabde /",
    "GSD36mvir_sau:4395": " (9 pā. 2 adhi. 5) kiñcoparāgasvarūpasya nimittatve“na doṣo rāhudarśane“ityanuvādānupapattiḥ /",
    "GSD36mvir_sau:4396": " na ca pramādādbuddhipūrvaṃ vā niṣedhātikramāt sañjāte darśane naimittikaṃ snānādi vidhīyata iti vācyam /",
    "GSD36mvir_sau:4397": " niṣedhātikramajanitapratyavāyaparihārasyopāyāpekṣatvāt snānādeśca prayojanāpekṣatvāt aśvapratigraheṣṭimantrānuvacanayoḥ“na keśariṇo dadāti” (a. 3 pā. 4 adhi. 14)",
    "GSD36mvir_sau:4398": " “yūpaṃ nopaspṛśet” (a. 9 pā. 3 adhi. 3)",
    "GSD36mvir_sau:4399": " iti niṣedhātikramajanitapratyavāyaparihārārthatvavat snānāderapi tadarthatvāpatteḥ /",
    "GSD36mvir_sau:4400": " tathāca niṣadhaikavākyatvena tadatikrama eva snānādividyāpattyoparāgasāmānye snānādividhirdurlabhaḥ syāt /",
    "GSD36mvir_sau:4401": " nanu dvitīyapūrvapakṣe aśvapratigraheṣṭerarthavādena doṣanirghātārthatvāvagamāddoṣasya",
    "GSD36mvir_sau:4402": " ca niṣiddhaviṣayatvānmantravacanasya ca“tasmādūyūpo nopaspṛśya“iti prakramya vidhānādyuktaṃ",
    "GSD36mvir_sau:4403": " pratyavāyaparihārārthatvam /",
    "GSD36mvir_sau:4404": " iha tu niṣedhamanārabhya darśane nimittanaimittikavidhānānniṣedhaikavākyatvābhāvānna tadatikramajanyapratyavāyaparihārārthatā /",
    "GSD36mvir_sau:4405": " kintu kathañcidapi vidhito niṣedhābhāvādvā niṣedhātikramādvā prasaktaṃ darśanamanūdya yo darśanavān sa snāyaditividhānāt sulabhataraḥ sāmānyavidhiḥ syāditi cet, na /",
    "GSD36mvir_sau:4406": " tathāpyanatikrāntaniṣedhasyāśaucino 'nadhikārasya duṣpariharatvāt /",
    "GSD36mvir_sau:4407": " tathā ca laiṅgavacanavirodhaḥ /",
    "GSD36mvir_sau:4408": " tasmād yadi darśanamāśaucajanakaṃ tata āśaucino 'nadhikāraḥ,",
    "GSD36mvir_sau:4409": " yadi svarūpasannuparāga āśau",
    "GSD36mvir_sau:4410": " cajanakastataḥ sarveṣāmanadhikāraprasaṅgaḥ /",
    "GSD36mvir_sau:4411": " kiṃ bahunā buddhipūrvakārī balānnimittaṃ sampādya na ko 'pi duḥkhākare snānādau pravartteteti sakalo vidhirapramāṇīkṛtaḥ syāt /",
    "GSD36mvir_sau:4412": " kiñca saṅkrame pūrvottarakālayoḥ puṇyatvam uparāge tu yāvaddarśanaviṣayatā tāvadeva /",
    "GSD36mvir_sau:4413": " cākṣuṣajñānaviṣayatāsamakālaṃ snānādyanuṣṭheyamityarthaḥ sampadyate /",
    "GSD36mvir_sau:4414": " na caitat sambhavati darśanasnānayorūrdhvādhomukhasādhyatvena virodhāt /",
    "GSD36mvir_sau:4415": " na ca dṛśerbhramapramāsādhāraṇatvājjale pratibimbabhramavataḥ sa evāyaṃ candra iti bimbapratyabhijñāpramāvato vā snānāvirodha iti vācyam /",
    "GSD36mvir_sau:4416": " śrāddhādivirodhasya duṣpariharatvāt /",
    "GSD36mvir_sau:4417": " “noparaktaṃ na vāristham“iti niṣedhācca /",
    "GSD36mvir_sau:4418": " ata eva nopaghātāgnivaddarśa naviśiṣṭa uparāgo nimittaṃ pūrvoktadoṣānativṛtteḥ /",
    "GSD36mvir_sau:4419": " viśiṣṭoddeśe vākyabhedācca /",
    "GSD36mvir_sau:4420": " na coddeśyaviśeṣaṇaṃ darśanaṃ vivakṣitaṃ havirubhayatvavadavi vakṣitatvāt /",
    "GSD36mvir_sau:4421": " nanvitthaṃ vyākulayato darśanasya māstu nimittatvaṃ kintu nīhārakarttṛkasandhyāharaṇe",
    "GSD36mvir_sau:4422": " darśanaviśaiṣṭajapavidhivaduparāga eva nimitte darśanaviśiṣṭaṃ snānādi tattadvākyavihitasnānādyanuvādena",
    "GSD36mvir_sau:4423": " darśanamātraṃ vā vidhīyate /",
    "GSD36mvir_sau:4424": " nimittaniścayastu bhavadiṣṭa evāstu /",
    "GSD36mvir_sau:4425": " naimittikasvarūpālocanenaiva cāndhodinivṛttiḥ ekaikāgnyādināśa ivāgnyādhānasya bhaviṣyati /",
    "GSD36mvir_sau:4426": " atha vāvagate 'ṅgatve dṛṣṭārthatvādāruṇyasyaikahāyanīparicchedakatayeva darśanasyaiva nimittaniścayatvenādhikārasampādanopayogitā bhaviṣyati,",
    "GSD36mvir_sau:4427": " noparaktamityādiniṣedhasya vaidhe 'pravṛtternāśucī rāhutārakā iti niṣedhasyai tanmate darśanottaraṃ pravṛtteḥ sarveṣāmadhikāro bhaviṣyatīti yukto 'yaṃ panthā iti cet, na yuktaḥ /",
    "GSD36mvir_sau:4428": " tatra tāvanna darśanaśabdaścākṣuṣajñānavacanaḥ ṣaḍdarśanāni yājñikadarśanamityāderniścayamātre 'pyabhiyuktaprayogāt /",
    "GSD36mvir_sau:4429": " “ātmā vāre draṣṭavya“iti śruteśca /",
    "GSD36mvir_sau:4430": " “sa īkṣāñcakre” “ikṣaternośabdam“itīśvarajñānasya dṛśyarthekṣatinābhidhānācca /",
    "GSD36mvir_sau:4431": " aitareye 'pi-",
    "GSD36mvir_sau:4432": " ṛtā vā yasya rodasī iti śaṃsati cakṣurvākṣataṃ tasmādyataro vivadamānayorāhāhamanuṣṭayā cakṣuṣādarśamiti tasya śraddadhati /",
    "GSD36mvir_sau:4433": " ityatra cakṣurgrahaṇānarthakyācca /",
    "GSD36mvir_sau:4434": " adarśamityetāvataiva cākṣuṣajñānalābhāt itthambhūtalakṣaṇe tṛtīyāvidhānāt chātreṇopādhyāyamadrākṣīdityudāharaṇāt /",
    "GSD36mvir_sau:4435": " tasmāt jñānamātramapi dṛśyarthaḥ /",
    "GSD36mvir_sau:4436": " ata eva--",
    "GSD36mvir_sau:4437": " rajaso darśane nārī trirātramaśucirbhavet /",
    "GSD36mvir_sau:4438": " iti dharmaśāstram /",
    "GSD36mvir_sau:4439": " cākṣuṣaprayogaprācuryaṃ tu pūrvapūrvaprayogāt gośabdasyeva paśugavi /",
    "GSD36mvir_sau:4440": " astu vā cākṣuṣajñānavācitā tathāpi na darśane vidhiḥ sambhavati tasya pakṣaprāptatve 'pūrvavidhyasambhavāt,",
    "GSD36mvir_sau:4441": " anekoddeśena vidhāne vākyabhedācca /",
    "GSD36mvir_sau:4442": " atha darśananiyamaviśiṣṭasnānādi vidhīyata iti matam,",
    "GSD36mvir_sau:4443": " tathāpi nāndhādinivṛttiḥ suvacā /",
    "GSD36mvir_sau:4444": " tān pratyapi naimittikavidhipravṛtteḥ /",
    "GSD36mvir_sau:4445": " na hi kāmya iva naimittikeṣu sarvāṅgopasaṃhāraḥ nimittatvavyāghātāt /",
    "GSD36mvir_sau:4446": " tadeva hi nimittaṃ yat svasattāyāmavaśyamanuṣṭhāpayati /",
    "GSD36mvir_sau:4447": " ananuṣṭhāpakasya nimittatvānupapatteḥ /",
    "GSD36mvir_sau:4448": " na hi sarvadā sarvaḥ sāṅgamanuṣṭhātuṃ samarthaḥ /",
    "GSD36mvir_sau:4449": " tasmāt kiñcidaṅgahānenāpi naimittikādhikārādandhādīnāṃ meghacchanne vā darśanarūpāṅgalope 'pi snānādyadhikāro durnirvāraḥ /",
    "GSD36mvir_sau:4450": " ata eva na naimittikānurodhena nimittasaṅkocaḥ nimittaśrutivyāghātāt /",
    "GSD36mvir_sau:4451": " “yasyobhāvagnī” (a. 6 pā. 4 adhi. 8)",
    "GSD36mvir_sau:4452": " ityatra tu agnyanugamanamātrasya nimittatve ubhayāgniniṣpādakatayā kḷptasyāgnyādheyasyaikaikāgnijananasāmarthyābhāvena",
    "GSD36mvir_sau:4453": " pradhānasyaiva vidhyayogādākhyātāsamānādhikaraṇasubantasya ca vyavahitaparāmarśakatvena",
    "GSD36mvir_sau:4454": " prakaraṇāntarābhāvena karmabhedābhāvādagatyā nimittasaṅkocaḥ /",
    "GSD36mvir_sau:4455": " na ceha pradhānabhūtasnānādināndhādervirodho yena tadatiriktaviṣayatā kalpyeta /",
    "GSD36mvir_sau:4456": " na caivamandhāderapyādhānādhikāraḥ syāditi vācyam /",
    "GSD36mvir_sau:4457": " tasya svarūpato nityatvābhāvāttathātve veṣṭāpatteḥ /",
    "GSD36mvir_sau:4458": " vyutpāditaṃ caitadbhaṭṭasomeśbareṇa /",
    "GSD36mvir_sau:4459": " kiñca pratipradhānanyāyena snānaśrāddhādyarthaṃ darśanāvṛttiprasaṅgaḥ /",
    "GSD36mvir_sau:4460": " uparāgamahākālaikye 'pi dvyahakālāmnātasākamedhāvayavānāmanīkavatyādīnāṃ prātarādikāleṣu",
    "GSD36mvir_sau:4461": " sāṅgaprayogavidhivat“grasyamāne bhavet snānaṃ“ityādikālabhedabhinnasnānādiprayogavidhiparigṛhītatvāt /",
    "GSD36mvir_sau:4462": " na cādhānayūpanyāyena tantratā /",
    "GSD36mvir_sau:4463": " “vasante brāhmaṇo 'gnīnādadhīta” “dīkṣāsu yūpaṃ chinatti“itivat (a. 11 pā. 3 adhi. 3)",
    "GSD36mvir_sau:4464": " svatantrakālānāmnānāt /",
    "GSD36mvir_sau:4465": " na ca yūpāhutivattantraṃ (a. 11 pā. 2 adhi. 7)",
    "GSD36mvir_sau:4466": " “yūpasyāntike 'gniṃ mathitvā yūpāhutiṃ juhoti“ityatra yūpaikādaśinyāmantikadeśaikyena tathā,",
    "GSD36mvir_sau:4467": " iha tu pradhānadeśabhedādvaiṣamyam /",
    "GSD36mvir_sau:4468": " na ca svarunyāyaḥ /",
    "GSD36mvir_sau:4469": " (a. 11 pā. 3 adhi 5) tatra yūpasya tantratvena tadanuniṣpādiprathamaśakalasyaikatvāt tadrūpatvāt svarostantratā yuktā /",
    "GSD36mvir_sau:4470": " iha tu na tathā hetvabhāvāt /",
    "GSD36mvir_sau:4471": " tasmādāvṛttirduṣpariharā /",
    "GSD36mvir_sau:4472": " na ca darśanasya snānamātrāṅgatvācchrāddhādau ca taduttarakālatvasya snānottaratvenārthasiddhatvādanāvṛttiriti vācyam /",
    "GSD36mvir_sau:4473": " snānaṃ dānaṃ tapaḥ śrāddhamanantaṃ rāhudarśane /",
    "GSD36mvir_sau:4474": " iti śrāddhādyaṅgatvāvagamāt /",
    "GSD36mvir_sau:4475": " nanu darśanasya nimittaniścayatvenādhikārasampādanopayogitayāṅgatvāt sakṛddarśane 'pi tanniścayasya jātatvādanāvṛttiriticet, na, /",
    "GSD36mvir_sau:4476": " anuṣṭhānakālīnasya nimittaniscayasyāpokṣitatvādanuṣṭheyārthasmaraṇavat /",
    "GSD36mvir_sau:4477": " anyathā madhyāhnakālīnajīvanavato 'pyagnihotrādhikārāpatteḥ /",
    "GSD36mvir_sau:4478": " atha tatra sāyaṅkālāvacchinnajīvananiścayavato 'dhikārastadā prakṛte 'pi grasyamānādikālāvacchinnoparāgadarśanavataḥ snānādāvadhikāra iti tulyaḥ",
    "GSD36mvir_sau:4479": " kiñca sphayasya bhaktāśleṣanimittejyāyāṃ pūrvakartavyāvāhana iva jyotiḥśāstrādinā",
    "GSD36mvir_sau:4480": " prayatnānapaneyapratibandhakarāhityarūpayogyatāyā aniścayāttadviśiṣṭa darśananiścayābhāvāduparāgapūrvakālakartavyamahādānāṅgabhūtādhivāsanādau",
    "GSD36mvir_sau:4481": " trirātropavāsādau ca niṣkampaṃ na ko 'pi pravartteta /",
    "GSD36mvir_sau:4482": " kiñca darśanasya nimittatve uparāge snāyādityādau uparāgādipade darśanalakṣaṇāprasaṅgaḥ /",
    "GSD36mvir_sau:4483": " uparāgasya nimittatve darśane 'pi sā tulyaiveticet, satyam /",
    "GSD36mvir_sau:4484": " rāhudarśane snāyāditi saptamīyuktavākyeṣu“yasya ca bhāvena bhāvalakṣaṇam” (2 / 3 /",
    "GSD36mvir_sau:4485": " 37) iti bhāvalakṣaṇavihitasaptamyā “goṣu duhyamānāsu gata';",
    "GSD36mvir_sau:4486": " ityatra dohanasya gamanakālalakṣakatvavat dṛśeḥ kālalakṣaṇārthatvāvaśyambhāvāttatkāle",
    "GSD36mvir_sau:4487": " ca snānādeḥ kartumaśakyatvāt“sakṛtpravṛttāyā“itinyāyena yogyatālakṣaṇāyā api tatraiva ucitatvāt /",
    "GSD36mvir_sau:4488": " yasya gorbhāvena dohanakriyārūpadhātvarthena bhāvasya gamanasya lakṣaṇamupalakṣaṇaṃ gamanaparicchedakālādipratipādanaṃ tatra saptamī syāditi sūtrārthaḥ /",
    "GSD36mvir_sau:4489": " ata eva saptamyantadṛśiyukteṣu na darśanavidhiḥ prasiddhasya lakṣaṇatvādaprasiddhasya tadayogāt abhiśabdādivadbhāvalakṣaṇavihitasaptamyā vidhiśaktipratibandhāt",
    "GSD36mvir_sau:4490": " evaṃ ca ktvānteṣvapyuparāgadarśanapadayuktavākyakḷptanyāyena yogyatāviśiṣṭoparāgalakṣaṇā sulabhā ekamūlakalpanālāghavāt /",
    "GSD36mvir_sau:4491": " kiñca na ktvānteṣu darśanavidhiḥ ktvo 'vidhāyakatvātsnātyādeḥ parasya tu vidheḥ snānādividhāyakatvādviśiṣṭavidhau",
    "GSD36mvir_sau:4492": " ca lakṣaṇā patterārthikānekadarśanatduttarakālatvasamānakarttṛkatvavidhyantarakalpanāpatteśca /",
    "GSD36mvir_sau:4493": " uparāgalakṣaṇāyāṃ tu lakṣaṇaiva kevalā /",
    "GSD36mvir_sau:4494": " nimittabalādevottarakālatvādilābhāt /",
    "GSD36mvir_sau:4495": " tataścāyamarthaḥ,",
    "GSD36mvir_sau:4496": " anuvādasyātyantānarthakyaparihārāya--",
    "GSD36mvir_sau:4497": " sūryagraho yadā rātrau divā candragrahastathā /",
    "GSD36mvir_sau:4498": " tatra snānaṃ na kurvīta dadyāddānaṃ na ca kvacit //",
    "GSD36mvir_sau:4499": " itideśāntarīyoparāgasya paryudāsāt samāne deśe cākṣuṣatvayogyamuparāgaṃ śāstrato jñātvā tattatkāle snānādi kuryāditi /",
    "GSD36mvir_sau:4500": " janmarāśyādau grahaṇe doṣastatra ca śāntikāni śāntiprakāśe draṣṭavyāni /",
    "GSD36mvir_sau:4501": " atra mantradīkṣāgrahaṇe",
    "GSD36mvir_sau:4502": " māsarkṣādi na śodhyam /",
    "GSD36mvir_sau:4503": " sattīrthe 'rkavidhugrāse tantudāmanaparvaṇoḥ /",
    "GSD36mvir_sau:4504": " mantradīkṣāṃ prakurvāṇo māsarkṣādīnna śodhayet //",
    "GSD36mvir_sau:4505": " candrasūryagrahe tīrthe siddhakṣetre śivālaye /",
    "GSD36mvir_sau:4506": " mantramātraprakathanamupadeśaḥ sa ucyate //",
    "GSD36mvir_sau:4507": " iti sārasaṅgrahādau vacanāt /",
    "GSD36mvir_sau:4508": " atra puraścaraṇavidhiḥ puraścaraṇacāndrikāyām--",
    "GSD36mvir_sau:4509": " grahaṇe 'rkasya cendorvā śuciḥ pūrvamupoṣitaḥ /",
    "GSD36mvir_sau:4510": " tathā samudragāminyā nābhimātre jale sthitaḥ //",
    "GSD36mvir_sau:4511": " yadvā puṇyodake snātvā śuciḥ pūrvamupoṣitaḥ /",
    "GSD36mvir_sau:4512": " grahaṇādivimokṣāntaṃ japenmatraṃ samāhitaḥ //",
    "GSD36mvir_sau:4513": " anantaraṃ daśāṃśena kramāddhomādikaṃ caret /",
    "GSD36mvir_sau:4514": " tadante mahatīṃ pūjāṃ kuryādbrāhmaṇatarpaṇam //",
    "GSD36mvir_sau:4515": " tato mantraprasiddhyarthaṃ guruṃ sampūjya toṣayet /",
    "GSD36mvir_sau:4516": " evaṃ ca mantrasiddhiḥ syāddevatā ca prasīdati //",
    "GSD36mvir_sau:4517": " iti /",
    "GSD36mvir_sau:4518": " tatraiva-",
    "GSD36mvir_sau:4519": " homāśaktau japaṃ kuryāddhomasaṅkhyācaturguṇam /",
    "GSD36mvir_sau:4520": " ṣaḍguṇaṃ cāṣṭaguṇitaṃ yathāsaṅkhyaṃ dvijātayaḥ //",
    "GSD36mvir_sau:4521": " homasthānāpanno japo homakāla eva sthānāpatterdharmalābhāt /",
    "GSD36mvir_sau:4522": " grahaṇādimokṣāntakālaparicchinnasya japasya cāturguṇyavidhānāttasya ca tatrāsambhavācca /",
    "GSD36mvir_sau:4523": " puraścaraṇaṃ ca na grastodaye grastāste ca bhavati /",
    "GSD36mvir_sau:4524": " sparśādimokṣaparyantatvāsiddheḥ /",
    "GSD36mvir_sau:4525": " sparśamokṣayośca darśanayogyayoreva prayojakatvāt /",
    "GSD36mvir_sau:4526": " “yāvaddarśanagocara“iti vacanāt /",
    "GSD36mvir_sau:4527": " ata eva naśrāddhādyapi puraścaraṇānuṣṭhātṝṇā bhavati kāmyena nityasya bādhācceti kaścit /",
    "GSD36mvir_sau:4528": " vastutastu kāmyavidheḥ śrāddhādyanadhikāriṇaṃ pratyapi caritārthatvānna nityabādhakatvam /",
    "GSD36mvir_sau:4529": " godohanokthyādestu praṇayanajyotiṣṭomāśritatvāccamasāgniṣṭomasaṃsthābādhaṃ vinā niveśāsambhavādvādhakateti vaiṣamyam /",
    "GSD36mvir_sau:4530": " atra maṅgalakṛtye kālaniṣedho hemādrau--",
    "GSD36mvir_sau:4531": " trayodaśyādikaṃ varjyaṃ dinānāṃ navakaṃ dhruvam /",
    "GSD36mvir_sau:4532": " maṅgalyeṣu samasteṣu grahaṇe candrasūryayoḥ //",
    "GSD36mvir_sau:4533": " tathā--",
    "GSD36mvir_sau:4534": " dvādaśyāditṛtīyānto vedha indugrahe smṛtaḥ /",
    "GSD36mvir_sau:4535": " ekādaśyādikaḥ saure caturthyantaḥ prakīrttitaḥ //",
    "GSD36mvir_sau:4536": " iti /",
    "GSD36mvir_sau:4537": " ayaṃ cāvaśyakānavaśyakakāryaviṣayatayā vyavasthāpanīyaḥ /",
    "GSD36mvir_sau:4538": " iti grahaṇakālanirṇayaḥ /",
    "GSD36mvir_sau:4539": " athaikabhaktanirṇayaḥ /",
    "GSD36mvir_sau:4540": " tatsvarūpaṃ coktaṃ skandapurāṇe--",
    "GSD36mvir_sau:4541": " dinārdhasamaye 'tīte bhujyate niyamena yat /",
    "GSD36mvir_sau:4542": " ekabhaktamiti proktamatastatsyāddivaiva hi //",
    "GSD36mvir_sau:4543": " atra ekabhaktamitiyaugikena nāmnā dvitīyabhojananivṛttiḥ /",
    "GSD36mvir_sau:4544": " niyameneti sāmānyato vihitavratadharmaprāptyartham /",
    "GSD36mvir_sau:4545": " tena dvitīyabhojanābhāvasahakṛtaṃ divābhojanam ekabhaktaśabdārthaḥ /",
    "GSD36mvir_sau:4546": " atra viśeṣamāha--",
    "GSD36mvir_sau:4547": " devalaḥ:",
    "GSD36mvir_sau:4548": " dinārddhasamaye 'tīte bhujyate niyamena yat /",
    "GSD36mvir_sau:4549": " ekabhaktaṃ tu tatproktaṃ nyūnaṃ grāsatrayeṇa tu //",
    "GSD36mvir_sau:4550": " iti /",
    "GSD36mvir_sau:4551": " asya ca madhyāhno mukhyaḥ kālaḥ /",
    "GSD36mvir_sau:4552": " madhyāhnavyāpinī grāhyā ekabhakte sadā tithiḥ //",
    "GSD36mvir_sau:4553": " iti pādmokteḥ /",
    "GSD36mvir_sau:4554": " so 'pi na sampūrṇaḥ /",
    "GSD36mvir_sau:4555": " kintu dinārddhettarasamaya eva“dinārddhasamaye 'tīte“itivacanāt /",
    "GSD36mvir_sau:4556": " madhyāhno 'tra tredhāvibhāgenetihemādriḥ pañcadhāvibhāgeneti tu mādhavaḥ /",
    "GSD36mvir_sau:4557": " anyetu vinigamanāvirahāt pañcadhātredhāvibhāgānyataravibhāgenāvartanottarakālo mukhyakāla ityāhuḥ /",
    "GSD36mvir_sau:4558": " gauṇakālastu tato 'stamayāvadhi divaivetyabhyanujñānāt /",
    "GSD36mvir_sau:4559": " tatra dinadvaye tadvyāpto tadasparśe vā pūrvaiva /",
    "GSD36mvir_sau:4560": " gauṇakālavyāpteḥ sattvāt /",
    "GSD36mvir_sau:4561": " mukhyakālāsparśe 'pi caikabhaktānuṣṭhānaṃ mukhyakāla eva--",
    "GSD36mvir_sau:4562": " tithyādiṣu bhavedyāvān hrāso vṛddhiḥ pare 'hani /",
    "GSD36mvir_sau:4563": " tāvān grāhyaḥ sa pūrvedyuradṛṣṭo 'pi svakarmasu //",
    "GSD36mvir_sau:4564": " iti hemādridhṛtavacanāt /",
    "GSD36mvir_sau:4565": " pūrvedyuḥ pūrvatithyādiṣu /",
    "GSD36mvir_sau:4566": " kṣayavṛddhisāmyāni ca sarvatra ṣaṣṭhighaṭikāpekṣayā na tu pūrvatithyādyapekṣayeti kecit /",
    "GSD36mvir_sau:4567": " hemādristu dinadvaye karmakālavyāptau yugmavākyānnirṇayaḥ /",
    "GSD36mvir_sau:4568": " dvitīyādikayugmānā pūjyatāniyamādiṣu /",
    "GSD36mvir_sau:4569": " ekoddiṣṭādivṛddhyādau dvāsavddhyādicodanā //",
    "GSD36mvir_sau:4570": " itivacanena niyamādiṣvityādiśabdenekabhaktopādānādekabhakte 'pi yugmavākyapravṛttervaktuṃ śakyatvāt /",
    "GSD36mvir_sau:4571": " asparśaikadaśasamavyāptyostu gauṇakālavyāptyā nirṇaya ityāha /",
    "GSD36mvir_sau:4572": " tanna /",
    "GSD36mvir_sau:4573": " arddhajaratīyatāpattaḥ /",
    "GSD36mvir_sau:4574": " na cāyaṃ yugmavākyasya viṣayaḥ /",
    "GSD36mvir_sau:4575": " kālaśāstrasya prābalyāt /",
    "GSD36mvir_sau:4576": " yathā hi mukhyakālavyāptyanurodhena nirṇayaḥ sambhavati na yugmavākyādaraḥ /",
    "GSD36mvir_sau:4577": " evaṃ gauṇakālavyāptayāpi /",
    "GSD36mvir_sau:4578": " anyathā hi--",
    "GSD36mvir_sau:4579": " khakālāduttaraḥ kālo gauṇaḥ pūrvasya karmaṇaḥ /",
    "GSD36mvir_sau:4580": " iti sāmānayvākyādeva gauṇakālaprāpto punarekabhakte tadvidhānānarthakyāpatteḥ /",
    "GSD36mvir_sau:4581": " tena yatra viśiṣya gauṇakālavidhistatra tadvyāptyāpi nirṇaya iti siddham /",
    "GSD36mvir_sau:4582": " anyāṅgabhūtamekabhaktaṃ tat pradhāne nirṇītāyāṃ tithau madhyāhne kāryam /",
    "GSD36mvir_sau:4583": " pradhānaṃ madhyāhnakālikaṃ tatraikabhaktaṃ gauṇakāle 'pi kāryam /",
    "GSD36mvir_sau:4584": " “aṅgaṇaguvirodhe ca tādarthyat“itinyāyāt /",
    "GSD36mvir_sau:4585": " (a. 12 pā. 2 adhi. 9 sū. 25) ata eva yatra",
    "GSD36mvir_sau:4586": " pradhānaṃ sāyāhnādikālikaṃ tatra rātrāvapyekabhaktānuṣṭhānamaviruddham /",
    "GSD36mvir_sau:4587": " yattūpavāsapratinidhibhūtamekabhaktaṃ tat tadyogyatithau madhyāhne kāryam /",
    "GSD36mvir_sau:4588": " ityekabhaktanirṇayaḥ /",
    "GSD36mvir_sau:4589": " atha naktanirṇayaḥ /",
    "GSD36mvir_sau:4590": " tacca divābhojanābhāvaviśiṣṭarātribhojanarūpam /",
    "GSD36mvir_sau:4591": " kecittu na naktasya bhojanarūpatvaniyamaḥ /",
    "GSD36mvir_sau:4592": " kintu prāyikaṃ tasya bhojanarūpatvam /",
    "GSD36mvir_sau:4593": " ata eva navarātravratasyāpi naktavratatvaṃ mādhavādyuktaṃ saṅgacchata ityāhuḥ /",
    "GSD36mvir_sau:4594": " tatra ca pradoṣavyāpinī prāhyā /",
    "GSD36mvir_sau:4595": " pradoṣavyapinī grāhyā tithirnaktavrate sadā /",
    "GSD36mvir_sau:4596": " iti vatsavacanāt /",
    "GSD36mvir_sau:4597": " pradoṣaśca sūryāstottaratrimuhūrtātmakaḥ /",
    "GSD36mvir_sau:4598": " trimuhūrtaḥ pradoṣaḥ syādbhānāvastaṃ gate sati /",
    "GSD36mvir_sau:4599": " naktaṃ tatra prakurvīta iti śāstraviniścayaḥ //",
    "GSD36mvir_sau:4600": " iti vyāsokteḥ /",
    "GSD36mvir_sau:4601": " yastu--",
    "GSD36mvir_sau:4602": " yadā tu dviguṇā cchāyāṃ kurvaṃstapati bhāskaraḥ /",
    "GSD36mvir_sau:4603": " tatra naktaṃ vijānīyānna naktaṃ niśi bhojanam //",
    "GSD36mvir_sau:4604": " iti sauradharmādiṣu dināntyamuhūrtātmakau dviguṇacchāyopalakṣitaḥ kālo vihitaḥ sa gauṇaḥ /",
    "GSD36mvir_sau:4605": " muhūrtonaṃ dinaṃ naktaṃ pravadanti manīṣiṇaḥ /",
    "GSD36mvir_sau:4606": " nakṣatradarśanānnaktamahaṃ manye gaṇādipa/ //",
    "GSD36mvir_sau:4607": " iti bhaviṣyavacane nakṣatradarśanarūpakālasya svasammatatvena mukhyatvapratīteḥ /",
    "GSD36mvir_sau:4608": " antimamuhūrta pūrvabhāvimuhūrtaṃdvayaṃ ca gauṇataraḥ kālaḥ /",
    "GSD36mvir_sau:4609": " pradoṣabyāpinī yatra trimuhūrtā divā yadi /",
    "GSD36mvir_sau:4610": " tadā naktavrataṃ kuryāt /",
    "GSD36mvir_sau:4611": " iti kaurmokteḥ /",
    "GSD36mvir_sau:4612": " etasyāpi gauṇatvaṃ pūrvoktayuktereva /",
    "GSD36mvir_sau:4613": " gauṇataratvaṃ tu mukhyakālaviprakarṣāt /",
    "GSD36mvir_sau:4614": " mukhyakāle 'pi ādyamuhūrtadvayaṃ mukhyataram /",
    "GSD36mvir_sau:4615": " niśānaktaṃ tu vijñeyaṃ yāmārddhe prathame sadā /",
    "GSD36mvir_sau:4616": " iti vacanāt /",
    "GSD36mvir_sau:4617": " yastu--",
    "GSD36mvir_sau:4618": " catvārīmāni karmāṇi sandhyāyāṃ parivarjayet /",
    "GSD36mvir_sau:4619": " āhāraṃ maithunaṃ nidrāṃ svādhyāyaṃ ca caturthakam //",
    "GSD36mvir_sau:4620": " iti sandhyāyāṃ bhojananiṣedhastatra sandhyāśabdo nakṣatradarśanaparyantakālaparaḥ /",
    "GSD36mvir_sau:4621": " nakṣatradarśanāt sandhyā sāyaṃ tatparataḥ sthitam /",
    "GSD36mvir_sau:4622": " iti vacanāntaraikavākyatvāt /",
    "GSD36mvir_sau:4623": " sāyaṃ sandhyā trighaṭikā astādupari bhāsvataḥ /",
    "GSD36mvir_sau:4624": " iti ghaṭikātraye 'pi sandhyāśabdaḥ sa sandhyāgarjitādau bodhyaḥ /",
    "GSD36mvir_sau:4625": " anye tu niṣedhasya rāgaprāptabhojanaviṣayatvānnaktabhojanasya vihitatvānna niṣedhaviṣayatvam /",
    "GSD36mvir_sau:4626": " ata eva ravivārādiprayuktarātribhojananiṣedhe satyapi tatra naktānuṣṭhānamuktaṃ hemādriprabhṛtibhiḥ /",
    "GSD36mvir_sau:4627": " ataśca trighaṭikātmakasandyāyāmapi naktaṃ kāryamevetyāhuḥ /",
    "GSD36mvir_sau:4628": " vastutastu vidhiniṣedhayoravirodhāt tridhaṭikottarameva naktaṃ kāryaṃ mukhyakālalābhāt /",
    "GSD36mvir_sau:4629": " anyathā“na kesariṇodadāti“ityasyāpi vihitāśvadāne 'pravṛtteraśvānāmapi“tasya dvādaśaśataṃ“ityatra tasyeti tacchabdena parāmarṣāt dvādaśaśatāpattiḥ",
    "GSD36mvir_sau:4630": " parvaravivārādau vidhiniṣedhayorvirodhāttathaiva yuktam /",
    "GSD36mvir_sau:4631": " yattu--",
    "GSD36mvir_sau:4632": " ye tvādityadine brahmannaktaṃ kurvanti mānavāḥ /",
    "GSD36mvir_sau:4633": " dinānte te 'pi bhuñjīranniṣedhādrātribhojane //",
    "GSD36mvir_sau:4634": " iti bhaviṣyapurāṇavacanaṃ tad bhānusaptamyādivihitasauranaktaviṣayam /",
    "GSD36mvir_sau:4635": " trimuhūrtaspṛgevāhni niśi caitāvatī tithiḥ /",
    "GSD36mvir_sau:4636": " tasyāṃ sauraṃ carennaktamahanyeva tu bhojanam //",
    "GSD36mvir_sau:4637": " itisumantunā evakāreṇa sauranakte sāmānyataḥ prāptarātribhojanasya niṣedhāt /",
    "GSD36mvir_sau:4638": " mādhavastu“ye tvādityadina“iti vākyādādityavārādau divaiva gauṇakāle naktamityāha /",
    "GSD36mvir_sau:4639": " evaṃ yatividhavādhikārikamapi naktaṃ divaiva kāryam /",
    "GSD36mvir_sau:4640": " naktaṃ niśāyā kurvīta gṛhastho vidhisaṃyutaḥ /",
    "GSD36mvir_sau:4641": " yatiśca vidhavā caiva kuryāt tat sadivākaram //",
    "GSD36mvir_sau:4642": " iti vacanāt /",
    "GSD36mvir_sau:4643": " tadevaṃ gṛhasthānāṃ pradoṣa eva mukhyo naktakālaḥ /",
    "GSD36mvir_sau:4644": " tatra dinadvaye mukhyakālavyāpitve tadasparśe vā parā /",
    "GSD36mvir_sau:4645": " gauṇakālalābhāt /",
    "GSD36mvir_sau:4646": " asparśa ca naikabhaktavanmukhyakāle bhojanaṃ kintu sāyāhna eva /",
    "GSD36mvir_sau:4647": " pradoṣe yadi na syācceddivānaktaṃ vidhīyate /",
    "GSD36mvir_sau:4648": " ātmano dviguṇā cchāyā mandībhavati bhāskare //",
    "GSD36mvir_sau:4649": " tannaktaṃ naktamityāhurna naktaṃ niśi bhojanam /",
    "GSD36mvir_sau:4650": " evaṃ jñātvā tato vidvān sāyāhne tu bhujikriyām //",
    "GSD36mvir_sau:4651": " kuryānnaktavratī naktaṃ phalaṃ bhavati niścitam /",
    "GSD36mvir_sau:4652": " itiskāndokteḥ /",
    "GSD36mvir_sau:4653": " evaṃ saurayatinakte 'pi sāyāhnasya mukhyakālatvāttadvyāpinī grāhyā /",
    "GSD36mvir_sau:4654": " dinadvaye tadvyāptau tadasparśe vā pūrvaiva /",
    "GSD36mvir_sau:4655": " tatra sāyānharūpasya mukhyasya pradoṣarūpasya ca gauṇasya kālasya sattvāt /",
    "GSD36mvir_sau:4656": " ayaṃ ca nirṇayo na bhojanarūpa eva nakte kintu pūjādirūpe 'pi draṣṭavyaḥ /",
    "GSD36mvir_sau:4657": " nyāyāviśeṣāt /",
    "GSD36mvir_sau:4658": " anyāṅga upavāsapratinidhau vā nakte tu ekabhaktavadeva nirṇayaḥ /",
    "GSD36mvir_sau:4659": " iti naktanirṇayaḥ /",
    "GSD36mvir_sau:4660": " atha naktaikabhaktasannipāte nirṇayaḥ /",
    "GSD36mvir_sau:4661": " tatra yadekabhaktanaktādiviruddhaṃ tithidvayaprayuktamekasmin dine prāpnoti tatra pūrvaprārabdhayordvayoḥ pūrvatithiprayuktamanupasañjātavirodhitvānmukhyakalpena",
    "GSD36mvir_sau:4662": " itarattu anukalpayet /",
    "GSD36mvir_sau:4663": " idaṃ ca yadyuttaradine dvitīyagauṇakālo na labhyate tadā /",
    "GSD36mvir_sau:4664": " tallābhe tu tatraiva /",
    "GSD36mvir_sau:4665": " kālasyātyantabādhābhāve kartranurodhasyāpi nyāyyatvāt /",
    "GSD36mvir_sau:4666": " iti naktaikabhaktādisannipāte nirṇayaḥ /",
    "GSD36mvir_sau:4667": " athāyācitanirṇayaḥ /",
    "GSD36mvir_sau:4668": " tacca yācñārāhityena labdhasya sakṛdbhojanam /",
    "GSD36mvir_sau:4669": " anye tu yācñābarjanasaṅkalpa evāyācitamityāhuḥ /",
    "GSD36mvir_sau:4670": " tasya copavāsavadahorātrasādhyatvāttadubhayayoginī tithirgrāhyā /",
    "GSD36mvir_sau:4671": " anyataratra sattve tvaharvyāpinī grāhyā /",
    "GSD36mvir_sau:4672": " “ahaḥsu tithayaḥ puṇyā“ityādijāvālivacanāt /",
    "GSD36mvir_sau:4673": " ayācitānnabhojanaṃ tu yadaiva labhyate tadaiva divā",
    "GSD36mvir_sau:4674": " rātrau vāniṣiddhakāle sakṛdeva kāryam /",
    "GSD36mvir_sau:4675": " alābhe tu na kāpi kṣatiḥ /",
    "GSD36mvir_sau:4676": " ityayācitanirṇayaḥ /",
    "GSD36mvir_sau:4677": " atha nakṣatropavāsanirṇayaḥ /",
    "GSD36mvir_sau:4678": " taccāstamayasambandhi grāhyam /",
    "GSD36mvir_sau:4679": " upoṣitavyaṃ yenāstaṃ yāti caiva tu bhāskaraḥ /",
    "GSD36mvir_sau:4680": " yatra vā yujyate rāma/",
    "GSD36mvir_sau:4681": " niśīthaḥ śaśinā saha //",
    "GSD36mvir_sau:4682": " itiviṣṇudharmottarāt /",
    "GSD36mvir_sau:4683": " dinadvaye 'stamayasambandhe vā pūrvameva niśīthavyāpteḥ sattvāt /",
    "GSD36mvir_sau:4684": " iti nakṣatropavāsanirṇayaḥ /",
    "GSD36mvir_sau:4685": " atha saṅkrāntinirṇayaḥ /",
    "GSD36mvir_sau:4686": " tatra saṅkramasvarūpaṃ tāvat ravibimbamadhyaparamāṇormeṣādirāśyādya paramāṇāśce sambandhaḥ /",
    "GSD36mvir_sau:4687": " saca jyotiḥśātre prasiddhaḥ /",
    "GSD36mvir_sau:4688": " ataśca rāśīnāṃ dvādaśatvātte 'pi dvādaśa bhavanti /",
    "GSD36mvir_sau:4689": " tathā ca--",
    "GSD36mvir_sau:4690": " devīpurāṇe--",
    "GSD36mvir_sau:4691": " dvādaśaiva samākhyātāḥ samāḥ saṅkrāntikalpanāḥ /",
    "GSD36mvir_sau:4692": " kalpanā = bhedāḥ /",
    "GSD36mvir_sau:4693": " te ca saṅkrāntisāmānyanimittakeṣu vidhipratiṣadheṣu samāḥ sādhāraṇā ityarthaḥ /",
    "GSD36mvir_sau:4694": " māghavīye tu samā saṅkrāntikalpaneti pāṭhaḥ /",
    "GSD36mvir_sau:4695": " tadā samā varṣam ekaikavarṣasambandhinya ityarthaḥ /",
    "GSD36mvir_sau:4696": " malamāsādhikye 'pi saṅkrāntyo dvādaśaivetyevamarthamevakāraḥ /",
    "GSD36mvir_sau:4697": " etāsāṃ ca puṇyakālaviśeṣa pratipādanārthamavāntarasaṃjñā vasiṣṭhenoktāḥ /",
    "GSD36mvir_sau:4698": " ayane dve viṣuve dvecatasraḥ ṣaḍaśītayaḥ /",
    "GSD36mvir_sau:4699": " catasro viṣṇupadyaśca saṅkrāntyo dvādaśa smṛtāḥ //",
    "GSD36mvir_sau:4700": " jhaṣakarkaṭasaṅkrāntī dve udagdadakṣiṇāyane /",
    "GSD36mvir_sau:4701": " viṣuve tu tulāmeṣau tayormadhye tato 'parāḥ //",
    "GSD36mvir_sau:4702": " vṛṣadṛścikakumbheṣu siṃhe caiva yadā raviḥ /",
    "GSD36mvir_sau:4703": " etadviṣṇupadaṃ nāma viṣuvādadhikaṃ phale //",
    "GSD36mvir_sau:4704": " kanyāyāṃ mithune mīne dhanuṣyapi ravergatiḥ /",
    "GSD36mvir_sau:4705": " ṣaḍaśītimukhī proktā ṣaḍaśītiguṇā phale //",
    "GSD36mvir_sau:4706": " jhaṣo makaraḥ /",
    "GSD36mvir_sau:4707": " tayoḥ ayanaviṣuvatormadhye /",
    "GSD36mvir_sau:4708": " aparāḥ ṣaḍaśītiviṣṇupadyaḥ /",
    "GSD36mvir_sau:4709": " kālādarśādau tu golamadhye tato 'paretipāṭhaḥ /",
    "GSD36mvir_sau:4710": " golaṃ ca viṣuvāyanābhyāṃ yuktaṃ rāśicakraṃ tanmadhye 'parā ityarthaḥ /",
    "GSD36mvir_sau:4711": " ayaṃ ca niṣkṛṣṭo 'rthaḥ /",
    "GSD36mvir_sau:4712": " karkamakarayoḥ krameṇa dakṣiṇāyanottarāyaṇa iti saṃjñā,",
    "GSD36mvir_sau:4713": " tulāmeṣayorviṣuva iti,",
    "GSD36mvir_sau:4714": " vṛṣavṛścikakumbhasiṃheṣu viṣṇupadamiti,",
    "GSD36mvir_sau:4715": " kanyāmithunadhanurmīneṣu ṣaḍaśītimukhamiti /",
    "GSD36mvir_sau:4716": " etā eva ca vārabhedena (nakṣatrabhedena)",
    "GSD36mvir_sau:4717": " ca jātāḥ pratyekaṃ saptasaṃjñā bhavanti /",
    "GSD36mvir_sau:4718": " tathāca--",
    "GSD36mvir_sau:4719": " devīpurāṇe:",
    "GSD36mvir_sau:4720": " sūrye ghorā vidhau dvāṅkṣī bhaume caiva mahodarī /",
    "GSD36mvir_sau:4721": " budhe mandākinī nāma mandā surapurohite //",
    "GSD36mvir_sau:4722": " miśritā śukravāre syādrākṣasī ca śanaiścare /",
    "GSD36mvir_sau:4723": " mandā dhruveṣu vijñeyā mṛdau mandākinī tathā //",
    "GSD36mvir_sau:4724": " kṣipre dhyāṅkṣīṃ vijānīyādugre ghorā prakīrttiṃtā /",
    "GSD36mvir_sau:4725": " carairmahodarī jñeyā krūrai ṛkṣaistu rākṣasī //",
    "GSD36mvir_sau:4726": " miśritā caiva nirddiṣṭā miśritairyadi saṅkramaḥ //",
    "GSD36mvir_sau:4727": " iti /",
    "GSD36mvir_sau:4728": " dhruvāṇi = uttarātrayaṃ rohiṇī ca /",
    "GSD36mvir_sau:4729": " mṛdūni = anurādhācitrārevatīmṛgaśīrṣāṇi /",
    "GSD36mvir_sau:4730": " kṣiprāṇi = abhijiddhastāśvinīpuṣyāḥ /",
    "GSD36mvir_sau:4731": " ugrāṇi = pūrvātrayaṃ bharaṇī maghā ca /",
    "GSD36mvir_sau:4732": " carāṇi = punarvasuśravaṇadhaniṣṭhāsvātīśatabhiṣāḥ /",
    "GSD36mvir_sau:4733": " krūrāṇi = mūlajyeṣṭhārdrāśleṣāḥ /",
    "GSD36mvir_sau:4734": " miśrāṇi = kṛttikāviśākhā ca /",
    "GSD36mvir_sau:4735": " etatsaṃjñāprayuktaḥ puṇyakālaviśeṣastu vakṣyate /",
    "GSD36mvir_sau:4736": " atra ca ravibimbamadhyaparamāṇormeṣādirāśyādyaparamāṇusaṃyogasyātisūkṣmakālīnatvena",
    "GSD36mvir_sau:4737": " durjñeyatvāttatraikasyāpi vihitasya snānādikarmaṇo 'nuṣṭhātumaśakyatvena bahūnāṃ sutarāmaśakyatvāt /",
    "GSD36mvir_sau:4738": " sannihitakāla anuṣṭhānamarthasiddhaṃ yathā sandhikālavihitayordarśapūrṇamāsayoḥ sandhāvanuṣṭhātumaśakyatvena sannihitakāle karaṇam /",
    "GSD36mvir_sau:4739": " sa ca sannihitakālaḥ kimubhayataḥ kiṃvānyatarataḥ kiyāṃścetyapekṣāyām--",
    "GSD36mvir_sau:4740": " devalaḥ:",
    "GSD36mvir_sau:4741": " saṅkrāntisamayaḥ sūkṣmo durjñeyaḥ piśitekṣaṇaiḥ /",
    "GSD36mvir_sau:4742": " tadyogāccāpyadhaścorddhaṃ triṃśannāḍyaḥ pavitritāḥ //",
    "GSD36mvir_sau:4743": " tadyogātusaṅkrāntiyuktātsūkṣmakālādadha urdhvaṃ ca militvā triṃśannāḍyo 'tra śāstrakāraiḥ pāvitritāḥ snānādyanuṣṭhānayogyāḥ kṛtā ityarthaḥ /",
    "GSD36mvir_sau:4744": " idaṃ ca ubhayataḥ pañcadaśaghaṭikāpuṇyatvavacanaṃ ravibimbaparimāṇānāṃ jyotiḥ--śāstre matabhedena bhinnatvādyanmate spaṣṭabhuktyarddhaṃ ravibimbaṃ tanmatābhiprāyeṇa draṣṭavyam /",
    "GSD36mvir_sau:4745": " etanmate sūkṣmakālātpūrvāṃpañcadaśabhirghaṭikābhī ravibimbapūrvabhāgasya meṣādirāśicakrānupraveśaḥ /",
    "GSD36mvir_sau:4746": " taduttarakālaṃ ca tāvatībhireva ghaṭikābiruttarabhāgasyāpi meṣādirāśicakrānupraveśo jyotiḥśāstre grasiddhaḥ /",
    "GSD36mvir_sau:4747": " ayameva ca bhoga ityucyate /",
    "GSD36mvir_sau:4748": " tathā ca--",
    "GSD36mvir_sau:4749": " devīpurāṇe:",
    "GSD36mvir_sau:4750": " atītānāgato bhogo nāḍyaḥ pañcadaśa smṛtāḥ /",
    "GSD36mvir_sau:4751": " iti /",
    "GSD36mvir_sau:4752": " yāni tu--",
    "GSD36mvir_sau:4753": " arvāk ṣoḍaśa vijñeyā nāḍyaḥ paścācca ṣoḍaśa /",
    "GSD36mvir_sau:4754": " kālaḥ puṇyo 'rkasaṅkrāntervidvadbhiḥ parikīrttitaḥ //",
    "GSD36mvir_sau:4755": " tathā:",
    "GSD36mvir_sau:4756": " nāḍyaḥ ṣoḍaśa pūrveṇa saṅkrānteruttareṇa ca /",
    "GSD36mvir_sau:4757": " rāhordarśanamātraṇa puṇyakālaḥ prakīrttitaḥ //",
    "GSD36mvir_sau:4758": " tathā:",
    "GSD36mvir_sau:4759": " saṅkrāntau puṇyakālastu ṣoḍaśobhayataḥ kalāḥ /",
    "GSD36mvir_sau:4760": " ityādīni śātātapamarīcijābālivākyāni tāni yanmate nijapañcadaśāṃśayuktabhuktyarthaṃ ravibimbaṃ tanmatābhiprāyeṇa vyākhyeyāni /",
    "GSD36mvir_sau:4761": " ataśca bimbaparimāṇabhedena ṣoḍaśa pañcadaśa vā ghaṭikā ubhayataḥ pratyekaṃ puṇyakāla iti siddham /",
    "GSD36mvir_sau:4762": " hemādriratnākarādisammato 'pyayamarthaḥ /",
    "GSD36mvir_sau:4763": " mādhavamadanaratnādayastu--",
    "GSD36mvir_sau:4764": " tadyogāccāpyadhaścorddhaṃ triṃśannāḍyaḥ prakīrttitāḥ /",
    "GSD36mvir_sau:4765": " iti devalavacanāt saṅkrāntikālāt pūrvaṃ triṃśannāḍyaḥ puṇyāḥ paścācca triṃśannāḍyaḥ puṇyāḥ / yāni",
    "GSD36mvir_sau:4766": " tu pūrvoktaṣoḍaśapañcadaśaghaṭikāpuṇyatvapratipādakāni vacanāni tāni puṇyādhikyapratipādanārthānītyāhuḥ /",
    "GSD36mvir_sau:4767": " idaṃ ca pūrvottarakālayoḥ puṇyatvavacanaṃ sarvasaṅkrāntisādhāraṇam /",
    "GSD36mvir_sau:4768": " aviśeṣāt /",
    "GSD36mvir_sau:4769": " yāni tu kvaciduttaratra kkacit pūrvatra kvacidubhayatretyevaṃ saṅkrāntiviśeṣakālavidhāyakāni vakṣyamāṇavacanāni tāni puṇyādhikyapratipādanārthāni",
    "GSD36mvir_sau:4770": " hemādrimādhavādisakalanibandhṛsvaraso 'pyevam /",
    "GSD36mvir_sau:4771": " yattvatra śrīdattaratnā karādiprabhṛtibhirmaithilaiḥ smārttādibhiśca gauḍairuktam-“pūrvodāhṛtobhayataḥ",
    "GSD36mvir_sau:4772": " ṣoḍaśaghaṭikāpuṇyatvapratipādakānāṃ śātātapādivacanānāṃ viṣṇupadīmātraviṣayatvam",
    "GSD36mvir_sau:4773": " itarasaṅkrāntiṣu vakṣyamāṇarītyā sarvatra",
    "GSD36mvir_sau:4774": " viśeṣasyoktatvāt pariśeṣeṇa ṣoḍaśaghaṭīpuṇyatvabodhakasāmānyavākyānāṃ tanmātraviṣayatvasyaiva yuktatvāt /",
    "GSD36mvir_sau:4775": " ataśca--",
    "GSD36mvir_sau:4776": " puṇyaḥ kālo 'rkasaṅkrānteḥ prāk paścādapi ṣoḍaśa /",
    "GSD36mvir_sau:4777": " iti skandapurāṇavacanenāpyamīṣāmupaṃsahāro lāghavāt“iti, tanna /",
    "GSD36mvir_sau:4778": " śātātapena--",
    "GSD36mvir_sau:4779": " ayanādau sadā deyaṃ dravyamiṣṭaṃ gṛheṣu yat /",
    "GSD36mvir_sau:4780": " ṣaḍaśītimukhe caiva vimokṣe candrasūryayoḥ //",
    "GSD36mvir_sau:4781": " ityupakrame ayanādāvityādiśabdena viṣuvadviṣṇupadyorupasaṅgrahāt sarvasaṅkrāntiṣu",
    "GSD36mvir_sau:4782": " dānādividhipratīteḥ sūkṣmakāle ca dānādyanupapatteḥ sthūlakālāpekṣāyām“arvāk ṣoḍaśa",
    "GSD36mvir_sau:4783": " vijñeyā“ityādyuparitanena vacanena ubhayataḥ ṣoḍaśaghaṭikārūpasthūlakālavidheḥ sarvasaṅkrāntiviṣayatvasya spaṣṭatvāt /",
    "GSD36mvir_sau:4784": " na ca spaṣṭasya sāmānyavidherupasaṃhāro yujyate /",
    "GSD36mvir_sau:4785": " yathoktaṃ bhaṭṭapādaiḥ--",
    "GSD36mvir_sau:4786": " sāmānyavidhiraspaṣṭaḥ saṃhiyeta viśeṣataḥ /",
    "GSD36mvir_sau:4787": " iti /",
    "GSD36mvir_sau:4788": " ataścopasaṃhārāyogāt sarvaviṣayatvameva yuktam /",
    "GSD36mvir_sau:4789": " evaṃ ca sarvasaṅkrāntisādhāraṇyena ubhayataḥṣoḍaśaghaṭikāpuṇyatvavacanaiḥ ubhayataḥ puṇyatve sthite viśeṣavacanāni puṇyātiśayārthāni /",
    "GSD36mvir_sau:4790": " tatra--",
    "GSD36mvir_sau:4791": " vaśiṣṭhaḥ:",
    "GSD36mvir_sau:4792": " madhye tu viṣuve puṇyaṃ prāgviṣṇau dakṣiṇāyane /",
    "GSD36mvir_sau:4793": " ṣaḍaśītimukhe 'tīte atīte cottarāyaṇe //",
    "GSD36mvir_sau:4794": " madhye ubhayata iti yāvat /",
    "GSD36mvir_sau:4795": " prācyāstu--",
    "GSD36mvir_sau:4796": " ṣāḍhītimukhe 'tīte vṛtte ca viṣuvadvaye /",
    "GSD36mvir_sau:4797": " iti devīpurāṇavākyāt vṛtta ityāhuḥ /",
    "GSD36mvir_sau:4798": " vastutastu vṛttaṃ vartanaṃ bhāve ktaḥ vartamānakāle iti anantabhaṭṭavyākhyaiva yuktā /",
    "GSD36mvir_sau:4799": " vaśiṣṭavacanaikavākyatālābhāt /",
    "GSD36mvir_sau:4800": " viṣṇau = viṣṇupadyām /",
    "GSD36mvir_sau:4801": " idaṃ ca viṣṇupadīṣu prāk puṇyatvavacanaṃ praśastataratvadyotanārtham /",
    "GSD36mvir_sau:4802": " puṇyakālo viṣṇupadyāḥ prāk paścādapi ṣoḍaśa /",
    "GSD36mvir_sau:4803": " iti skandapurāṇavacanena pūrvāparaṣoḍaśaghaṭikārūpapuṇyakālasyāṣyuktatvāt /",
    "GSD36mvir_sau:4804": " ataśca viṣṇupadyāṃ parāḥ ṣoḍaśa ghaṭikā itarasaṅkrāntyepakṣayā puṇyatarāḥ pūrvāḥ ṣoḍaśa puṇyatamā iti vyavasthā /",
    "GSD36mvir_sau:4805": " hemādrimadanatnādisammatāpyayamarthaḥ /",
    "GSD36mvir_sau:4806": " anye tu viṣṇupadīpūrvakālapuṇyatvaprātapādavākyasya nirmulatvāt skāndavacanādubhayata eva ṣāḍaśa ghāṭakāḥ puṇyakāla ityāhnuḥ /",
    "GSD36mvir_sau:4807": " ṣaḍaśītimukhe 'tīte puṇyatamatvam /",
    "GSD36mvir_sau:4808": " tatrāpi--",
    "GSD36mvir_sau:4809": " ṣaḍaśītyāṃ vyatītāyāmaṣṭiruktāstu nāḍikāḥ /",
    "GSD36mvir_sau:4810": " puṇyākhyā viṣṇupadyāśca prākpaścādapi ṣoḍaśa //",
    "GSD36mvir_sau:4811": " iti vacane cabdena itarasaṅkrāntyapekṣayā ubhayataḥ puṇyataratvasya sūcitatvāt /",
    "GSD36mvir_sau:4812": " tathā--",
    "GSD36mvir_sau:4813": " vṛddhavaśiṣṭho 'pi:",
    "GSD36mvir_sau:4814": " atītānāgate puṇye dve udagdakṣiṇāyane /",
    "GSD36mvir_sau:4815": " triṃśat karkaṭake nāḍyo makare viṃśatiḥ parā //",
    "GSD36mvir_sau:4816": " brahmavaivartte tu makare tu daśādhikā iti caturthapādaḥ /",
    "GSD36mvir_sau:4817": " bṛhaspatirapi--",
    "GSD36mvir_sau:4818": " ayane viṃśatiḥ pūrvā makare viṃśatiḥ parā /",
    "GSD36mvir_sau:4819": " ayane = dakṣiṇāyane /",
    "GSD36mvir_sau:4820": " atra sarvatra viruddhānāṃ vacanānāṃ puṇyādhikyaparatvena vyavasthā draṣṭavyā /",
    "GSD36mvir_sau:4821": " ataśca viṃśatyapekṣayā sāmānyavacanasiddhaṣoḍaśaghaṭikārūpakālasyāpi puṇyataratvaṃ siddhaṃ bhavati /",
    "GSD36mvir_sau:4822": " sannikṛṣṭatvāt /",
    "GSD36mvir_sau:4823": " viṣuvaviṣaye punaḥ--",
    "GSD36mvir_sau:4824": " sa eva--",
    "GSD36mvir_sau:4825": " vartamāne tulāmeṣe nāḍyastūbhayato daśa /",
    "GSD36mvir_sau:4826": " ṣaḍaśītiviṣaye vṛddhavaśiṣṭhaḥ--",
    "GSD36mvir_sau:4827": " ṣaḍaśītyāṃ vyātītāyāmaṣṭiruktāstu nāḍikāḥ /",
    "GSD36mvir_sau:4828": " aṣṭiḥ ṣoḍaśa /",
    "GSD36mvir_sau:4829": " aṣṭicchandasaḥ ṣoḍaśākṣaratvāt /",
    "GSD36mvir_sau:4830": " madanaratnādisammataścāyaṃ pāṭhaḥ /",
    "GSD36mvir_sau:4831": " hemādrimādhavādau tu ṣaṣṭiriti pāṭhaḥ /",
    "GSD36mvir_sau:4832": " taṃ ca hemādriḥ pratyekaṃ pañcadaśeti militvā ṣaṣṭiriti vyākhyātavān /",
    "GSD36mvir_sau:4833": " viṣṇupadyāṃ tu saṅkhayāviśeṣasya aśravaṇāt sāmānyavacanoktā eva ṣoḍaśaghaṭikāḥ pūrvaṃ puṇyāḥ /",
    "GSD36mvir_sau:4834": " atra cāyaṃ niṣkṛṣṭo 'rthaḥ /",
    "GSD36mvir_sau:4835": " tulāmeṣayoḥ prāgūrcvaṃ daśa daśa ghaṭikāḥ puṇyāḥ,",
    "GSD36mvir_sau:4836": " karke viṃśatiḥ pūrvaṃ makare urddhvaṃ,",
    "GSD36mvir_sau:4837": " ṣaḍaśītyāṃ ṣoḍaśa parāḥ,",
    "GSD36mvir_sau:4838": " viṣṇupadyāṃ pūrvā iti /",
    "GSD36mvir_sau:4839": " evaṃ vāranakṣatraprayuktamandādisaprasaṃjñāsu saṅkrāntiṣu yat--",
    "GSD36mvir_sau:4840": " tricatuḥpañcasaptāṣṭanavadvādaśa eva ca /",
    "GSD36mvir_sau:4841": " krameṇa ghaṭikā hyetāstatpuṇyaṃ pāramārthikam //",
    "GSD36mvir_sau:4842": " iti devīpurāṇavacanaṃ tadapi puṇyādhikyapratipādanārthaṃ draṣṭavyam /",
    "GSD36mvir_sau:4843": " atra caitāḥ pūrvabhoginya uttarabhoginyo ubhayatobhoginyo vā yadi divāmadhryāhnādiṣu jāyante tadā divaiva tatra tatroktapraśastakālalābhāt sapteva",
    "GSD36mvir_sau:4844": " yadā pūrvabhoginyāṃ sūryodayottaram avyavadhānena jāyamānāyāmuttara,",
    "GSD36mvir_sau:4845": " bhoginyāṃ vā astāt pūrvaṃ jāyamānāyāṃ divā pūrvottarau praśastakālau na labhyate",
    "GSD36mvir_sau:4846": " tadā sāmānyavacanaprāptasya pūrvabhoginyāmuttarasya uttarabhoginyāṃvā pūrvasyaiva",
    "GSD36mvir_sau:4847": " kālasya grahaṇaṃ na punaḥ praśastakālabhrāntyā rātreriti /",
    "GSD36mvir_sau:4848": " tathā ca--",
    "GSD36mvir_sau:4849": " vaśiṣṭhaḥ:",
    "GSD36mvir_sau:4850": " ahni saṅkramaṇe puṇyamahaḥ kṛtsnaṃ prakīrttitam /",
    "GSD36mvir_sau:4851": " rātrau saṅkramaṇe bhānordinārddhaṃ snānadānayoḥ //",
    "GSD36mvir_sau:4852": " atra hi pūrvārddham ahni madhyāhnādau saṅkramaṇe 'haḥpuṇyatvasya pūrvottaranāḍīpuṇyavacanaireva",
    "GSD36mvir_sau:4853": " siddhatvānna yathāśrutārthaparaṃ kintu uktaviṣaye praśastakālalābhena prasaktasya",
    "GSD36mvir_sau:4854": " rātripuṇyasya pratiṣedhārtham /",
    "GSD36mvir_sau:4855": " ataścodayānantarame va pūrvabhoginyāmastāt pūrvaṃ vottarabhoginyāṃ jāyamānāyāmahanyeva snānādyanuṣṭhayam /",
    "GSD36mvir_sau:4856": " yāsu tu ubhayatobhoginīṣu ubhayorapi kālayoḥ sāmyaṃ tāsu divāpi praśastakālalābhāt na rātrāvanuṣṭhānaprasaṅgaḥ /",
    "GSD36mvir_sau:4857": " mādhavamadanaratnādayo 'pyevam /",
    "GSD36mvir_sau:4858": " rātrisaṅkrame tu yadyapi--",
    "GSD36mvir_sau:4859": " yā yāḥ sannihitā nāḍyastāstāḥ puṇyatamāḥ smṛtāḥ /",
    "GSD36mvir_sau:4860": " iti vacanāt,",
    "GSD36mvir_sau:4861": " rāhudarśanasaṅkrāntivivāhātyayavṛddhiṣu /",
    "GSD36mvir_sau:4862": " snānadānādikaṃ kāryaṃ niśi kāmyavrateṣu ca //",
    "GSD36mvir_sau:4863": " iti vacanācca rātrerapi puṇyakālatvaṃ prāpnoti, tathāpi--",
    "GSD36mvir_sau:4864": " rātrau saṅkramaṇe bhānordivā kuryāttu tat kriyām //",
    "GSD36mvir_sau:4865": " iti gobhilavacanena divaiva puṇyakālaḥ /",
    "GSD36mvir_sau:4866": " sa ca na sampūrṇaṃ dinaṃ kintu rātrau saṅkramaṇe bhānorddinārddhaṃ snānadānayoḥ /",
    "GSD36mvir_sau:4867": " iti vaśiṣṭhavacanāt arddhameva /",
    "GSD36mvir_sau:4868": " tadāpi ca yadyarddharātrāt pūrvaṃ saṅkramastadā pūrvadinasya yadyūrdhvaṃ tadottarasya yadā tu ardharātre tadobhayoriti vyavasthitamityāha--",
    "GSD36mvir_sau:4869": " sa eva--",
    "GSD36mvir_sau:4870": " addharātrādadhastasmin madhyāhnasyopari kriyā /",
    "GSD36mvir_sau:4871": " ūrdhvaṃ saṅkramaṇe cordhvamudayāt praharadvayam //",
    "GSD36mvir_sau:4872": " sampūrṇe arddharātre tu yadā saṅkramate raviḥ /",
    "GSD36mvir_sau:4873": " prāhurdinadvayaṃ puṇyaṃ muktvā makarakarkaṭau //",
    "GSD36mvir_sau:4874": " madhyāhnaḥ = āvartanam /",
    "GSD36mvir_sau:4875": " tacca pūrvadinasya,",
    "GSD36mvir_sau:4876": " udayaścottaradinasya sannidhānāt /",
    "GSD36mvir_sau:4877": " sampūrṇe = arddharātridaladvayasandhau /",
    "GSD36mvir_sau:4878": " mādhavastu tṛtīyapraharasya prathamaghaṭikā dvitīyasya cāntyetyevaṃ ghaṭikādvayamarddharātramityāha /",
    "GSD36mvir_sau:4879": " dinadvayaṃ ca na sampūrṇaṃ kintu arddhāvacchinnameva /",
    "GSD36mvir_sau:4880": " rātrau saṅkramaṇe bhānordinārddhaṃ snānadānayoḥ /",
    "GSD36mvir_sau:4881": " iti sāmānyato rātrisaṅkrame dinārddhapuṇyatvasyaivopakrame abhidhānāt /",
    "GSD36mvir_sau:4882": " anantabhaṭṭahemādrimadanaratnādayo 'pyevam /",
    "GSD36mvir_sau:4883": " kālādarśamādhavādayastu--",
    "GSD36mvir_sau:4884": " saṅkramastu niśīthe syāt ṣaḍyāmāḥ pūrvapaścimāḥ /",
    "GSD36mvir_sau:4885": " saṅkrāntikālo vijñeyastatra snānādikaṃ caret //",
    "GSD36mvir_sau:4886": " iti bhabiṣyottarapurāṇavacanādarddharātrasaṅkrame kṛtsnaṃ dinadvayamityāhuḥ /",
    "GSD36mvir_sau:4887": " vastutastu etasya anantabhaṭṭena nirmūlatvasyoktatvāt hemādpyādivyākhyaiva jyāyasī bahusammatā ca /",
    "GSD36mvir_sau:4888": " tasmāt pūrṇe arddharātre saṅkrame pūrvadinottarārddhamuttaradinapūrvārddhaṃ ca puṇyaṃ sannidhānāt /",
    "GSD36mvir_sau:4889": " tadapi na samuccayena kintu vikalpena anyathā pradhānāvṛttyāpatteḥ,",
    "GSD36mvir_sau:4890": " so 'pi pūrvadinottarārddhavarttitithyā yadyabhinnā saṅkramakālīnā tithirbhavet tadā pūrvadinottarārddham,",
    "GSD36mvir_sau:4891": " yadā tu dvitīyadinapūrvārddhatithyā abhinnā tadottaradinapūrvārddhaṃ grāhyamityevaṃ vyavasthitaḥ /",
    "GSD36mvir_sau:4892": " tathā ca--",
    "GSD36mvir_sau:4893": " devīpurāṇe:",
    "GSD36mvir_sau:4894": " ādau puṇyaṃ vijānīyāt yadyabhinnā tithirbhavet /",
    "GSD36mvir_sau:4895": " arddharātre vyatīte tu vijñeyamapare 'hani //",
    "GSD36mvir_sau:4896": " pūrvārddhasya ayamarthaḥ /",
    "GSD36mvir_sau:4897": " arddharātrasaṅkrame yadi pūrvadinottarārddhe saṅkramakāle ca ekaiva tithirbhavet tadādau",
    "GSD36mvir_sau:4898": " pūrvadinottarārdhe puṇyaṃ jānīyāditi /",
    "GSD36mvir_sau:4899": " yadi tu uttaradinapūrvārdhatithyābhinnā tadottaradinapūrvārdhamityarthasiddham /",
    "GSD36mvir_sau:4900": " ardharātrottaraṃ sakraṅme tu bhinnāyāmabhinnā tadottaradinapūrvārdhamityarthasiddham /",
    "GSD36mvir_sau:4901": " ardharātrottaraṃ sakraṅme tu bhinnāyāmabhinnāyāṃ vā pūrvadinatithau pare 'hanyevetyuttarārdhārthaḥ /",
    "GSD36mvir_sau:4902": " yadā tu ardharātrasaṅkramakālīnā tithirdinadvayārdhayorapi bhavati tadā pūrvabhīginīṣu",
    "GSD36mvir_sau:4903": " pūrvadinottarārdham uttarabhoginīṣu uttaradinapūrvārdham ubhayatobhoginīṣu aicchiko",
    "GSD36mvir_sau:4904": " vikalpa iti vyavasthā /",
    "GSD36mvir_sau:4905": " anantabhaṭṭamadanaratnādayo 'pyevam /",
    "GSD36mvir_sau:4906": " yattvatra śrīdattenoktam--abhinnāyāṃ tithau pūrvadinapūrvārdhe puṇyaṃ,",
    "GSD36mvir_sau:4907": " bhede tu“sampūrṇe tūbhayordeyam“iti devīpurāṇavacanādubhayatreti /",
    "GSD36mvir_sau:4908": " tanna /",
    "GSD36mvir_sau:4909": " “sampūrṇe tūbhayordeyam“iti devīpurāṇenobhayatradeyatve vihite pradhānāvṛttyāpatteḥ",
    "GSD36mvir_sau:4910": " samuccayāyogāt avyavasthitavikalpe prāpte“ādau puṇyaṃ vijānīyāt“ityuttaravacanena",
    "GSD36mvir_sau:4911": " vyavasthāmātrakaraṇe lāghavāt /",
    "GSD36mvir_sau:4912": " tadayamatra niṣkṛṣṭārthaḥ /",
    "GSD36mvir_sau:4913": " ardharātrāt pūrvaṃ saṅkrame pūrvadinottarārdhaṃ taduttaraṃ saṅkrame uttaradinapūrvārdhe",
    "GSD36mvir_sau:4914": " niśīthasaṅkrame tu yadi pūrvadinottarārdhavarttitithyābhinnāyāṃ tithau saṅkramaḥ",
    "GSD36mvir_sau:4915": " tadā pūrvādanottarārdhaṃ yadi tu uttaradinapūrvārdhavarttitithyābhinnāyāṃ tithau",
    "GSD36mvir_sau:4916": " saṅkramastadā uttaradinapūvārdhaṃ yadā tu dinadvayārdhavarttitithyābhinnāyāṃ tithau",
    "GSD36mvir_sau:4917": " saṅkramastadā pūrvabhogirnāṣu pūrvadinottarārdham uttarabhoginīṣu uttaradinapūrvārdhama",
    "GSD36mvir_sau:4918": " ubhayabhoginīṣu aicchiko vikalpa iti /",
    "GSD36mvir_sau:4919": " yattu--",
    "GSD36mvir_sau:4920": " viṣṇupadyāṃ dhanurmīnanṛyukkanyāsu vai yadā /",
    "GSD36mvir_sau:4921": " pūrvottaragataṃ rātrau bhānoḥ saṅkramaṇaṃ bhavet //",
    "GSD36mvir_sau:4922": " pūrvāhne pañca nāḍyastu puṇyāḥ proktā manīṣibhiḥ /",
    "GSD36mvir_sau:4923": " aparāhṇe ca pañcaiva śraute smārtte ca karmaṇi //",
    "GSD36mvir_sau:4924": " iti pūrvāparadinagatāstamayodayapūrvottaranāḍīpuvyatvapratipādakaṃ nigamavacanaṃ tat atiśayapradarśanārthaṃ draṣṭavyam /",
    "GSD36mvir_sau:4925": " madanaratne 'pyevam /",
    "GSD36mvir_sau:4926": " iyaṃ ca rātrisaṅkramavyavasthā ayanabhinnaviṣayā pūrvodāhṛtavaśiṣṭhavacanena sakalasya rātrinirṇayasya ayane“muktvā makarakarkaṭau“iti paryudāsāt",
    "GSD36mvir_sau:4927": " ataśca tayoḥ kathamityapekṣāyāṃ mādhavamadanaratnau tāvat--",
    "GSD36mvir_sau:4928": " mithunāt karkasaṅkrāntiryadi syādaṃśumālinaḥ /",
    "GSD36mvir_sau:4929": " prabhāte vā niśīthe vā kuryādahani pūrvataḥ //",
    "GSD36mvir_sau:4930": " kārmukaṃ tu parityajya jñaṣaṃ saṅkramate raviḥ /",
    "GSD36mvir_sau:4931": " pradoṣe vārdharātre vā snānaṃ dānaṃ pare 'hani //",
    "GSD36mvir_sau:4932": " ityādibhaviṃṣyottaravacanānusārādarddharātratadūrdhvasaṅkrame 'pi karke 'hanyeva puṇyaṃ pūrvaṃ makare tu arddharātratadadhaḥsaṅkrame 'pi pare 'hanyeva /",
    "GSD36mvir_sau:4933": " evaṃ ca rātrisaṅkrame 'pi divāpuṇyatvavidhānādarthādrātrau snānādipratiṣedha unnīyate /",
    "GSD36mvir_sau:4934": " keṣu cittu vacaneṣu rātrikartavyatāpi /",
    "GSD36mvir_sau:4935": " yathātraiva tāvadvaśiṣṭhavacane sarvasaṅkrāntisādhāraṇarātrisaṅkramaṇanimittakadivākartavyatvasyāyane--“muktvā makarakarkaṭau“iti paryudāsāttatra rātrāvapi kartavyatā /",
    "GSD36mvir_sau:4936": " ata eva--",
    "GSD36mvir_sau:4937": " rāhudarśanasaṅkrāntivivāhātyayavṛddhiṣu /",
    "GSD36mvir_sau:4938": " snānadānādikaṃ kāryaṃ niśi kāmyavrateṣu ca //",
    "GSD36mvir_sau:4939": " iti sāmānyato yājñavalkyavacanamapi ayanaviṣayam,",
    "GSD36mvir_sau:4940": " anyathā itarasaṅkrāntiṣu divaiva puṇyatvavidhānādetasya nirviṣayatvāpatteḥ /",
    "GSD36mvir_sau:4941": " yadyapi codāhṛtabhabiṣyottarādivacanāt tatrāpi",
    "GSD36mvir_sau:4942": " divāpuṇyatvavidhirastyeva tathāpi“muktvā makarakarkaṭau“itiparyudāsādrātripuṇyatvamapyasti /",
    "GSD36mvir_sau:4943": " ataśca yuktaṃ sāmānyavacanasyāyanaviṣayatvam /",
    "GSD36mvir_sau:4944": " evaṃ cāyane rātripuṇyatvadivāpuṇyatvayorvikalpe deśācārādvyavastheti /",
    "GSD36mvir_sau:4945": " hemādristu--",
    "GSD36mvir_sau:4946": " prāhurdinadvayaṃ puṇyaṃ muttkā makarakarkaṭau /",
    "GSD36mvir_sau:4947": " itiparyudāso na sakalasya rātrinirṇayasya kintu sannihitasyārddharātrasaṅkramaṇanimittakasya dinadvayasyaiva /",
    "GSD36mvir_sau:4948": " ataścāyamarthaḥ /",
    "GSD36mvir_sau:4949": " yathā itarasaṅkrāntiṣu arddharātre jāyamānāsu dinadvayaṃ puṇyaṃ na tathā ayane tasmiṃstu",
    "GSD36mvir_sau:4950": " arddharātre jāyamāne pūrvodāhṛtabhaviṣyottaravacanānmakare uttaraṃ dinaṃ karke pūrvaṃ puṇyam /",
    "GSD36mvir_sau:4951": " bhaviṣyottaravākye hi na pradoṣa arddharātre vā jāyamānāyā makarasaṅkrānteḥ paradine puṇyaṃ prabhāte 'rddharātre vā jāyamānāyāḥ karkasaṅkrānteḥ pūrvadine puṇyamiti pratipādyate /",
    "GSD36mvir_sau:4952": " tathā sati--",
    "GSD36mvir_sau:4953": " dhanurmīnāvatikramya kanyāṃ ca mithunaṃ tathā /",
    "GSD36mvir_sau:4954": " dinānte pañca nāḍyastu tadā puṇyatamāḥ smṛtāḥ //",
    "GSD36mvir_sau:4955": " udaye ca tathā pañca daive pitrye ca karmaṇi /",
    "GSD36mvir_sau:4956": " itiskandapurāṇavacanavirodhāpatteḥ /",
    "GSD36mvir_sau:4957": " ataśca bhaviṣyottaravacanamevaṃ vyākhyeyam“pradoṣe vārddharātre vā“ityatra vāśabdau yathātathārthe“vopamānavikalpayoḥ“iti nighaṇṭusmaraṇāt /",
    "GSD36mvir_sau:4958": " tenāyamarthaḥ /",
    "GSD36mvir_sau:4959": " yathā pradoṣe jāyamānāyā makarasaṅkrānteḥ pūrvadinārddhe puṇyaṃ tathā ardadharātre jāyamānāyāḥ pare 'hanīti /",
    "GSD36mvir_sau:4960": " evaṃ prabhātavākye 'pi /",
    "GSD36mvir_sau:4961": " ataścārddharātrasaṅkrame makare uttaraṃ dinaṃ karke pūrvam,",
    "GSD36mvir_sau:4962": " ardharātrādadhaḥ paścādvā saṅkrame tu ubhayatrāpi itarasaṅkrāntisarūpa eva nirṇayaḥ /",
    "GSD36mvir_sau:4963": " na caivaṃ rātripuṇyatvapratipādakānāṃ yājñavalkyādivacanānāṃ nirviṣayatvāpattiḥ sarvasaṅkrāntiṣu rātrisaṅkrame divaiva puṇyakālābhidhānāditivācyam",
    "GSD36mvir_sau:4964": " ubhayavidhavacanadarśanādrātrisaṅkrame rātrau divā ca puṇyakālaḥ /",
    "GSD36mvir_sau:4965": " “pāpāḥ sannihitā“itivacanāttu rātreḥ puṇyataratvamiti hemādrigrabhṛtayaḥ /",
    "GSD36mvir_sau:4966": " anantabhaṭṭastu divā pramādādinā asambhave rātrāvanuṣṭheyamityāha /",
    "GSD36mvir_sau:4967": " prācyāstu rātrisannihitadinabhāgasaṅkrāntau ṣoḍaśaghaṭikādirūpavihitasamayena rātrerapi vyāvṛttatvā ttadviṣayatayā rātripuṇyatvavacanānāmupapattirityāhuḥ",
    "GSD36mvir_sau:4968": " atra ca vihitaṃ snānaśrāddhadānādi niṣiddhaṃ ca yātrāmaithunādi anyato 'nusandheyam /",
    "GSD36mvir_sau:4969": " rave rāśisaṅkramavannakṣatrasaṅkrame grahāntarāṇāṃ ca rāśinakṣatrasaṅkrame snānādyanuṣṭhānam /",
    "GSD36mvir_sau:4970": " tatkālaṃ cāha--",
    "GSD36mvir_sau:4971": " jaiminiḥ:",
    "GSD36mvir_sau:4972": " nakṣatrarāśyo ravisaṅkrame syurarvāk paratrāpi rasendunāḍhyaḥ /",
    "GSD36mvir_sau:4973": " puṇyāstathendostridharāpalairyuge ekaiva nāḍī munibhiḥ śubhoktā //",
    "GSD36mvir_sau:4974": " nāḍyaścatasraḥ sapalāḥ kujasya budhasya tisno manavaḥ palāni /",
    "GSD36mvir_sau:4975": " sārddhāścatasraḥ palasaptayuktā gurośca śukre sapalāścatasraḥ //",
    "GSD36mvir_sau:4976": " dvināganāḍhyaḥ palasaptayuktā śanaiścarasyābhihitāḥ supuṇyāḥ /",
    "GSD36mvir_sau:4977": " ādyantamadhye japahomadānaṃ kurvannavāpnoti surendradhāma //",
    "GSD36mvir_sau:4978": " arvāk paratrāpīti sarvatra sambadhyate /",
    "GSD36mvir_sau:4979": " rasendunāḍyaḥ = ṣoḍaśa ghaṭikāḥ /",
    "GSD36mvir_sau:4980": " tridharāpalaiḥ = trayodaśapalaiḥ /",
    "GSD36mvir_sau:4981": " sapalā = ekapalādhikāḥ /",
    "GSD36mvir_sau:4982": " manavaścaturdaśapalāni /",
    "GSD36mvir_sau:4983": " nāgā aṣṭau dviguṇitāḥ ṣoḍaśa /",
    "GSD36mvir_sau:4984": " grahāntarasaṅkrame ca rātrau jāyamāne rātrāveva snānādi kāryaṃ ravisaṅkramavat",
    "GSD36mvir_sau:4985": " divāpuṇyatvavacanābhāvāt /",
    "GSD36mvir_sau:4986": " kāmyaṃ cedaṃ tatra snānādiphalaśravaṇāt /",
    "GSD36mvir_sau:4987": " ravisaṅkramaṇe prāpte na snāyādyastu mānavaḥ /",
    "GSD36mvir_sau:4988": " saptajanma bhavadrogī nirdhanaścaiva jāyate //",
    "GSD36mvir_sau:4989": " itivannityatvāśravaṇācca /",
    "GSD36mvir_sau:4990": " itisaṅkrāntinirṇayaḥ /",
    "GSD36mvir_sau:4991": " atha malamāso nirṇīyate /",
    "GSD36mvir_sau:4992": " malamāsatvaṃ ca ekamātrasaṅkrāntirāhitye sati śuklādimāsatvam /",
    "GSD36mvir_sau:4993": " ekamātrarāhityaṃ",
    "GSD36mvir_sau:4994": " cāsaṅkrāntatvena saṅkrāntidvayavattvena ca bhavatīti dvedhāmalamāsaḥ adhikamāsaḥ kṣayamāsaśceti /",
    "GSD36mvir_sau:4995": " tathāca--",
    "GSD36mvir_sau:4996": " kāṭhakagṛhye:",
    "GSD36mvir_sau:4997": " yasmin māse na saṅkrāntiḥ saṅkrāntidvayameva vā /",
    "GSD36mvir_sau:4998": " malamāsaḥ sa vijñeyo māsaḥ syāttu trayodaśaḥ //",
    "GSD36mvir_sau:4999": " iti /",
    "GSD36mvir_sau:5000": " na saṅkrāntirityanenādhimāsasya grahaṇam /",
    "GSD36mvir_sau:5001": " saṅkrāntidvayamityanena kṣayasya /",
    "GSD36mvir_sau:5002": " tatrādhimāsasvarūpamāha--",
    "GSD36mvir_sau:5003": " bhṛguḥ:",
    "GSD36mvir_sau:5004": " ekarāśisthite sūrye yadā darśadvayaṃ bhavet /",
    "GSD36mvir_sau:5005": " havyakavyakriyāhantā tadā jñeyo 'dhimāsakaḥ //",
    "GSD36mvir_sau:5006": " iti /",
    "GSD36mvir_sau:5007": " darśadvayaṃ = darśānatdvayam /",
    "GSD36mvir_sau:5008": " “darśaḥ sūryendusaṅgame“itidarśaśabdasya saṅgame mukhyatvāt /",
    "GSD36mvir_sau:5009": " saṅgamasya cāmāvāsyāntyakṣaṇa eva jyotiḥśāstre prasiddhatvāt /",
    "GSD36mvir_sau:5010": " māsaścātra cāndra eva malamāsaprayojakaḥ /",
    "GSD36mvir_sau:5011": " cāndro māso hyasaṅkrānto malamāsaḥ prakīrttitaḥ /",
    "GSD36mvir_sau:5012": " iti brahmasiddhāntāt /",
    "GSD36mvir_sau:5013": " so 'pi ca śuklādireva /",
    "GSD36mvir_sau:5014": " indrāgnī yatra hūyete māsādiḥ sa prakīrttitaḥ /",
    "GSD36mvir_sau:5015": " agnīṣomau smṛtau madhye samāptau pitṛsomakau //",
    "GSD36mvir_sau:5016": " tamatikramya tu raviryadi gacchet kadācana /",
    "GSD36mvir_sau:5017": " ādyo malimluco jñeyo dvitīyaḥ prākṛtaḥ smṛtaḥ //",
    "GSD36mvir_sau:5018": " iti laghuhārītokteḥ /",
    "GSD36mvir_sau:5019": " ādyadvitīyaśabdābhyāṃ tasyetaramāsāpekṣayā dvaiguṇyam uttaramāsasaṃjñatvaṃ ca sūcayati /",
    "GSD36mvir_sau:5020": " ata eva--",
    "GSD36mvir_sau:5021": " jyotiḥ pitāmahaḥ:",
    "GSD36mvir_sau:5022": " ṣaṣṭayā tu divasairmāsaḥ kathito bādarāyaṇaiḥ /",
    "GSD36mvir_sau:5023": " pūrvamarddhaṃ parityajya kartavyā cottare kriyā //",
    "GSD36mvir_sau:5024": " iti /",
    "GSD36mvir_sau:5025": " “trayodaśamāsāḥ saṃvatsara“iti śrutivacanaṃ tat triṃśaddivasamāsābhiprāyeṇa /",
    "GSD36mvir_sau:5026": " māsaviśeṣasaṃjñatvaṃ cāsya caitrādilakṣaṇākrāntatvāt /",
    "GSD36mvir_sau:5027": " tathāhi--",
    "GSD36mvir_sau:5028": " mīnādistho raviryeṣāmārambhaprathame kṣaṇe /",
    "GSD36mvir_sau:5029": " bhavette 'nde cāndramāsāścaitrādyā dvādaśa smṛtāḥ //",
    "GSD36mvir_sau:5030": " iti vyāsena mīnādisthe ravau pratipadādyalakṣaṇasambandhena caitrādilakṣaṇamuktam /",
    "GSD36mvir_sau:5031": " śakyate",
    "GSD36mvir_sau:5032": " cedamadhimāse 'pi yojāyatum /",
    "GSD36mvir_sau:5033": " yattu--",
    "GSD36mvir_sau:5034": " meṣagaravisaṅkrāntiḥ śasimāse bhavati yatra taccaitram /",
    "GSD36mvir_sau:5035": " evaṃ vaiśākhādyā vṛṣādisaṅkrāntiyogena //",
    "GSD36mvir_sau:5036": " itibrahmaguptoktaṃ caitrādilakṣaṇaṃ tacchuddhamāsābhiprāyeṇa prāyikam na tu mukhyaṃ malamāsāvyāpakatvāt /",
    "GSD36mvir_sau:5037": " anyathā vṛddhavyavahāre malamāse caitrādiśabdaprayogānupapatteḥ /",
    "GSD36mvir_sau:5038": " yā tu--",
    "GSD36mvir_sau:5039": " vatsarāntargataḥ pāpo pajñānāṃ phalanāśakṛt /",
    "GSD36mvir_sau:5040": " nairṛtairyātudhānādyaiḥ samākrānto vināmakaḥ //",
    "GSD36mvir_sau:5041": " iti jyotiḥśāstre tasya nāmaśūnyatvoktiḥ sā viruddhamalimlucādināmakatvāt /",
    "GSD36mvir_sau:5042": " vidyamānasyāpi vā nāmnastatprayuktakarmānarhatvenāsatkalpatvāt /",
    "GSD36mvir_sau:5043": " atha vā brahmaguptoktameva lakṣaṇaṃ mukhyaṃ na tu vyāsoktaṃ kṣaye 'sambhavāt /",
    "GSD36mvir_sau:5044": " adhikasya ca ṣaṣṭidinātmakatvāt tena ca meṣadisaṅkrāntisambhavāt /",
    "GSD36mvir_sau:5045": " tena sambhavanti malamāsasya caitrādayaḥ saṃjñāḥ /",
    "GSD36mvir_sau:5046": " adhikamāsasya malatvaṃ cādhikyāt /",
    "GSD36mvir_sau:5047": " ata eva--",
    "GSD36mvir_sau:5048": " gṛhyapariśiṣṭe:",
    "GSD36mvir_sau:5049": " malaṃ vadanti kālasya māsaṃ kālavido 'dhikam /",
    "GSD36mvir_sau:5050": " etasya ca napuṃsakasaṃjñā jyotiḥśāstre--",
    "GSD36mvir_sau:5051": " asaṅkrānto hi yo māsaḥ kadācittithivṛddhitaḥ /",
    "GSD36mvir_sau:5052": " kālāntarātsamāyāti sa napuṃsaka ucyate //",
    "GSD36mvir_sau:5053": " atra sphuṭamānāgatāsaṅkrānta evādhimāsatvena grāhyaḥ /",
    "GSD36mvir_sau:5054": " na tu madhyamamānāgataḥ,",
    "GSD36mvir_sau:5055": " tasya śrautasmārttavyavahārānupayogāt /",
    "GSD36mvir_sau:5056": " tathāhi“indrāgnī yatra hūyete“ityādivacanena śuklapratipadādidarśāntāsaṅkrāntamāsasya vidhiniṣedhayogyādhimāsatvamavagamyate /",
    "GSD36mvir_sau:5057": " na ca madhyamamānāgatāsaṅkāntayo niyamena śuklapratipadādidarśāntāḥ /",
    "GSD36mvir_sau:5058": " asya niyato bhavanakālo vaśiṣṭhasiddhānte darśitaḥ--",
    "GSD36mvir_sau:5059": " dvātriṃśadbhirgatairmāsairdinaiḥ ṣoḍaśabhistathā /",
    "GSD36mvir_sau:5060": " ghaṭikānāṃ catuṣkeṇa patatyeko 'dhimāsakaḥ //",
    "GSD36mvir_sau:5061": " iti pūrvādhimāsānantarametāvati kāle 'tīte sati dvitīyo 'dhimāso madhyamamānena bhavatītyasyārthaḥ /",
    "GSD36mvir_sau:5062": " atra ca vākye darśāntamāsavivakṣāyāṃ kṛṣṇadvitīyāyāṃ ghaṭikācatuṣṭaye gate 'dhimāsopakramaḥ prāpnoti /",
    "GSD36mvir_sau:5063": " aniyatopakramāvasānadvātriṃśanmāsavivakṣāyāṃ cāniyatatithyupakramatvamadhimāsasya prasajyeta /",
    "GSD36mvir_sau:5064": " tataścobhayathāpyadhimāsasya śuklapratipadādiniyamabhaṅgaprasaṅgaḥ /",
    "GSD36mvir_sau:5065": " tasmātsphuṭamānāgataśuklapratipadādidarśāntāsaṅkrāntasyaivādhimāsaviṣayaśrautasmārttavyavahāreṣu upayogaḥ /",
    "GSD36mvir_sau:5066": " ata evoktaṃ siddhāntaśiromaṇau,",
    "GSD36mvir_sau:5067": " asaṅkrāntamāso 'dhimāsaḥ sphuṭaḥ syāditi /",
    "GSD36mvir_sau:5068": " sphuṭaḥ = sphuṭamānāgataḥ /",
    "GSD36mvir_sau:5069": " madhyamamānāgatāsahkrāntasya tu jyotiḥśāstrīyavyavahāra evopayogaḥ /",
    "GSD36mvir_sau:5070": " ayaṃ cādhimāso na madhyamamānāgatādhimālavanniyataḥ /",
    "GSD36mvir_sau:5071": " yāni tu“māse triṃśattame bhavet“ityādivacanāni tāni sambhavābhiprāyeṇa na tu niyatāni vyabhicārasya sphuṭatvāt /",
    "GSD36mvir_sau:5072": " kṣayamāsastu dvisaṅkrāntiḥ śuklapratipadādiścāndraḥ /",
    "GSD36mvir_sau:5073": " “dvisaṅkrāntimāsaḥ kṣayākhyaḥ kadācit“itisiddhāntasiromaṇivacanāt /",
    "GSD36mvir_sau:5074": " sa ca kārttikādiṣu triṣveva bhavati nānyeṣu /",
    "GSD36mvir_sau:5075": " yadā cāyaṃ tadā varṣamadhye kṣayamāsasyobhayato 'dhikamāsadvayaṃ bhavati /",
    "GSD36mvir_sau:5076": " ata eva siddhānataśiromaṇau--",
    "GSD36mvir_sau:5077": " kṣayaḥ kārttikāditraye nānyataḥ syāttadā varṣamadhye 'dhimāsadvayaṃ ca /",
    "GSD36mvir_sau:5078": " iti /",
    "GSD36mvir_sau:5079": " varṣaṃ cātra pūrvāsaṅkrāntādikaṃ cāndramāsadvādaśakaṃ na tu caitrādikam /",
    "GSD36mvir_sau:5080": " kṣayamāsottaracaitrādike ṣaṭke kadācidapi dvitīyādhimāsāsambhavāt /",
    "GSD36mvir_sau:5081": " tatsambhavakālaśca tatraiva--",
    "GSD36mvir_sau:5082": " gato 'bdhyadrinandairmite śākakāle",
    "GSD36mvir_sau:5083": " tithīśairbhaviṣyatyathāṅgākṣasūryaiḥ /",
    "GSD36mvir_sau:5084": " gajādrathagnibhūmistathā prāyaśo 'yaṃ",
    "GSD36mvir_sau:5085": " (*) kuvedenduvarṣaiḥ kavidgokubhiśca //",
    "GSD36mvir_sau:5086": " iti /",
    "GSD36mvir_sau:5087": " (*) etatpratipādyā saṅkhyā ca vyavadhānakālabodhikā /",
    "GSD36mvir_sau:5088": " klacit goku bhiḥ 19 hīnaiḥ kuvedendubhi (141)",
    "GSD36mvir_sau:5089": " arthāt kvacit 141 varṣaiḥ kvacicca 122 varṣairvyavadhānaṃ bhavatīti māvaḥ /",
    "GSD36mvir_sau:5090": " tathāca pūrvokta 974 saṅkhyāyāṃ 141 saṅkhyāyā melane 1115 jāyate tatra tanmelena 1256 jāyate tatra 122 melane 1378 jāyate ityavadheyam /",
    "GSD36mvir_sau:5091": " abdhayaḥ = catvāraḥ /",
    "GSD36mvir_sau:5092": " adrayaḥ = sapta /",
    "GSD36mvir_sau:5093": " nandā = nava eṣāṃ prātilomyena pātaḥ /",
    "GSD36mvir_sau:5094": " 974 ebhirmitairvarṣaiḥ pūrvaṃ kṣayo jāta ityarthaḥ /",
    "GSD36mvir_sau:5095": " tithayaḥ = pañcadaśa /",
    "GSD36mvir_sau:5096": " īśā = ekādaśa 1115 ebhirmiṃte kadācid bhaviṣyati /",
    "GSD36mvir_sau:5097": " aṅgaṃ = ṣaṭaḥ akṣāḥ = pañca /",
    "GSD36mvir_sau:5098": " sūryāḥ = dvādaśa /",
    "GSD36mvir_sau:5099": " ekatra sarve 1256 /",
    "GSD36mvir_sau:5100": " gajā = aṣṭau /",
    "GSD36mvir_sau:5101": " adrayaḥ = sapta /",
    "GSD36mvir_sau:5102": " agnyaḥ = trayaḥ /",
    "GSD36mvir_sau:5103": " bhūḥ = ekā /",
    "GSD36mvir_sau:5104": " ekatra 1378 /",
    "GSD36mvir_sau:5105": " kuḥ = ekaḥ /",
    "GSD36mvir_sau:5106": " vedāḥ = catvāraḥ /",
    "GSD36mvir_sau:5107": " induḥ = ekaḥ /",
    "GSD36mvir_sau:5108": " ekatra 141 /",
    "GSD36mvir_sau:5109": " gāvaḥ = nava /",
    "GSD36mvir_sau:5110": " kuḥ = ekaḥ /",
    "GSD36mvir_sau:5111": " ekatra 19 /",
    "GSD36mvir_sau:5112": " ebhirmite varṣe kaścidbhavīṣyatī tyarthaḥ /",
    "GSD36mvir_sau:5113": " ayaṃ ca kṣayamāso meṣagaravisaṅkrāntirityādimāsalakṣaṇaprayojakasaṅkrāntidvayayuktatvānmāsadvayātmakaḥ /",
    "GSD36mvir_sau:5114": " ata eva ratnamālāyām--",
    "GSD36mvir_sau:5115": " yatra māsi ravisaṅkramadvayaṃ tatra māsayugalaṃ kṣayāhvayam /",
    "GSD36mvir_sau:5116": " iti /",
    "GSD36mvir_sau:5117": " ata eva pūrvasaṅkrāntyupalakṣitasya kārttikāderuttarasaṅkrāntyupalakṣitamārgaśīrṣādyapekṣayā pṛthagavasthānābhāvāt dvisaṅkrāntaḥ kṣaya ityucyate",
    "GSD36mvir_sau:5118": " anye tu--",
    "GSD36mvir_sau:5119": " meṣādisthe savitari yo yo māsaḥ prapūryate cāndraḥ /",
    "GSD36mvir_sau:5120": " caitrādiḥ sa tu vijñeyaḥ-",
    "GSD36mvir_sau:5121": " iti vacanoktalakṣaṇānusārāt kṣaye pūrvarāśisthe ravau darśāntyasamāptyabhāvāduttararāśistharavāveva tatsamāpteruttaramāsarūpatvamevetyāhuḥ /",
    "GSD36mvir_sau:5122": " kṣayamāsasya aṃhaspatisaṃjñatvaṃ tatpūrvottarabhāvinoścādhimāsayoḥ saṃsarpādhimāsasaṃjñatvaṃ coktam--",
    "GSD36mvir_sau:5123": " bārhaspatyasaṃhitāyām:",
    "GSD36mvir_sau:5124": " yasmin māse na saṅkrāntiḥ saṅkrāntidvayameva ca /",
    "GSD36mvir_sau:5125": " saṃsarpāṃhaspatī etāvadhimāsaśca ninditaḥ //",
    "GSD36mvir_sau:5126": " iti /",
    "GSD36mvir_sau:5127": " atra pūrvāsaṅkrāntadvisaṅkrāntayoḥ saṃsarpaṃhaspatisaṃjñā uttarāsaṅkrāntatyādhimāsatvaṃ krameṇābhidhānādavagamyate iti madanaratnaḥ /",
    "GSD36mvir_sau:5128": " saṃsarpaśca na malamāsaḥ kintu śuddhaḥ uttarastvaśuddhaḥ /",
    "GSD36mvir_sau:5129": " ekasminnapi varṣe cet dvau māsāvadhimāsakau /",
    "GSD36mvir_sau:5130": " pūrvo māsaḥ praśastaḥ syāpadarastu malimlucaḥ //",
    "GSD36mvir_sau:5131": " iti jāvalivacanāt /",
    "GSD36mvir_sau:5132": " yadāśvinādiṣaṭke malamāsa ekaḥ aparaśca caitrādiṣaṭke tadā pūrvasya śuddhatvapratipādakaṃ vacanāntaramapi--",
    "GSD36mvir_sau:5133": " brahmasiddhānte:",
    "GSD36mvir_sau:5134": " caitrādarvāṅnādhimāsaḥ paratastvadhiko bhavet /",
    "GSD36mvir_sau:5135": " jyotiḥsiddhānte 'pi--",
    "GSD36mvir_sau:5136": " dhaṭakanyāgate sūrye vṛścike vātha dhanvini /",
    "GSD36mvir_sau:5137": " makare vātha kumbhe vā nādhimāso vidhīyate //",
    "GSD36mvir_sau:5138": " dhaṭaḥ = tulā /",
    "GSD36mvir_sau:5139": " na caitadvākyadvayaṃ kadācidapi tatrādhimāsapātābhāvaparam /",
    "GSD36mvir_sau:5140": " māsaḥ kanyāgate bhānāvasaṅkrānto bhavedyadi /",
    "GSD36mvir_sau:5141": " daivaṃ pitryaṃ tadā karma tulāsthe karturakṣayam //",
    "GSD36mvir_sau:5142": " iti pitāmahādivacanavirodhāt /",
    "GSD36mvir_sau:5143": " idaṃ ca saṃsarpasya śuddhatvapratipādanaṃ vivāhādivyatiriktakṣayāhādiśrāddhādiviṣayam /",
    "GSD36mvir_sau:5144": " yadvarṣamadhye 'dhimāsayugmaṃ tatra kārttikāditritaye kṣayākhyaḥ /",
    "GSD36mvir_sau:5145": " māsatrayaṃ tyājyamidaṃ prayatnādvivāhayajñotsavamaṅgaleṣu /",
    "GSD36mvir_sau:5146": " iti jyotiḥśāstravacanāt /",
    "GSD36mvir_sau:5147": " iti malamāsanirṇayaḥ /",
    "GSD36mvir_sau:5148": " atha malamāse kāryākāryanirṇayaḥ /",
    "GSD36mvir_sau:5149": " tajña pauṭhīnasiḥ--",
    "GSD36mvir_sau:5150": " śrautasmārttakriyāḥ sarvā dvādaśe māsi kīrttitāḥ /",
    "GSD36mvir_sau:5151": " tasmāt trayodaśe māsi niṣphalāstāḥ prakīrttitāḥ //",
    "GSD36mvir_sau:5152": " atra ca malamāsasya trayodaśatvaṃ saṅkrāntiyuktaśuddhadvādaśamāsāpekṣayā na tu vāstavam /",
    "GSD36mvir_sau:5153": " atra yadyapi sarvā ityupādānāt sarvakarmaṇāṃ nivṛttipratītistathāpi--",
    "GSD36mvir_sau:5154": " iṣṭyādi sarvaṃ kāmyaṃ tu malamāse vivarjayet /",
    "GSD36mvir_sau:5155": " ityādivakṣyamāṇavacanānusārāt /",
    "GSD36mvir_sau:5156": " nityanaimittike kuryāt prayataḥ san malimluce //",
    "GSD36mvir_sau:5157": " ityādipratiprasavavacanebhyaśca kāmyānāmeva nivṛttiḥ na tu nityanaimittikānām /",
    "GSD36mvir_sau:5158": " teṣāmapi cānanyagatikānāmeva tatrānuṣṭhānaṃ na sagatikānām /",
    "GSD36mvir_sau:5159": " tathāca--",
    "GSD36mvir_sau:5160": " kāṭhakagṛhye:",
    "GSD36mvir_sau:5161": " male 'nanyagatiṃ kuryānnityāṃ naimittikīṃ kriyām /",
    "GSD36mvir_sau:5162": " bṛhaspatirapi--",
    "GSD36mvir_sau:5163": " nityanaimittike kuryāt prayataḥ san malimluce /",
    "GSD36mvir_sau:5164": " iti /",
    "GSD36mvir_sau:5165": " ananyagatikāni nityanaimittikāni udāhṛtāni--",
    "GSD36mvir_sau:5166": " gṛhyapariśiṣṭādau:",
    "GSD36mvir_sau:5167": " avaṣaṭkārahomāśca parva cāgrayaṇaṃ tathā /",
    "GSD36mvir_sau:5168": " malamāse 'pi kartavyaṃ kāmyā iṣṭīśca varjayet //",
    "GSD36mvir_sau:5169": " avaṣaṭkārahomā = agnihotraupāsanavaiśvadevādayaḥ /",
    "GSD36mvir_sau:5170": " idaṃ cārabdhaviṣayam /",
    "GSD36mvir_sau:5171": " ārambhaṃ darśapūrṇeṣṭayoragnihotrasya cādimam /",
    "GSD36mvir_sau:5172": " iti madanaratne ārambhasyaiva niṣedhāt /",
    "GSD36mvir_sau:5173": " parvaudarśapūrṇamāsau sthālīpākaśca /",
    "GSD36mvir_sau:5174": " āgrayaṇaṃ = purāṇānnālābhe /",
    "GSD36mvir_sau:5175": " eteṣāṃ ca nityatvamakaraṇe pratyavāyaśrava ṇādinā bodhyam /",
    "GSD36mvir_sau:5176": " ananyagatikatvaṃ caiteṣāṃ malamāsamadhye vihitakālasamāpteḥ /",
    "GSD36mvir_sau:5177": " darśapūrṇamāsādīnāṃ hi tattatkālāvacchinne jīvane nimitte vihitānāṃ malamāsa eva kālasamāptiḥ /",
    "GSD36mvir_sau:5178": " yeṣāṃ tu jyotiṣṭomādīnāṃ vihitakālasya vasantādermalamāse 'samāpti,",
    "GSD36mvir_sau:5179": " śuddhe 'pyanuvṛttestāni na tasmin kāryāṇi /",
    "GSD36mvir_sau:5180": " ata evāgrayaṇasyāpi māsadvayātmakavarṣākālavihitasya śuddhamāse 'pi kālalābhād vakṣyamāṇamalamāsakartavyatāniṣedhakavacanasyopapattiḥ /",
    "GSD36mvir_sau:5181": " idaṃ cāgre nirūpayiṣyāmaḥ /",
    "GSD36mvir_sau:5182": " yamaḥ--",
    "GSD36mvir_sau:5183": " candrasūryagrahe snānaṃ śrāddhadānajapādikam /",
    "GSD36mvir_sau:5184": " kāryāṇi malamāse 'pīti /",
    "GSD36mvir_sau:5185": " atra candrasūryagrahaṇaṃ kapilaṣaṣṭhyādyalabhyayogopalakṣaṇam /",
    "GSD36mvir_sau:5186": " roge cālabhyayoge ca sīmante puṃsave 'pi vā /",
    "GSD36mvir_sau:5187": " itimarīcivacanena tatrāpi malamāse kartavyatvapratīteḥ /",
    "GSD36mvir_sau:5188": " idaṃ cātra kartavyatāvacanaṃ tannimittakasya snānādereva na tu kāmyasya“kāmyaṃ naiva kadācana“iti niṣedhāt /",
    "GSD36mvir_sau:5189": " tathā--",
    "GSD36mvir_sau:5190": " garbhe vārdhuṣike bhṛtye śrāddhakarmaṇi māsike /",
    "GSD36mvir_sau:5191": " sapiṇḍīkaraṇe nitye nādhimāsaṃ vivarjayet //",
    "GSD36mvir_sau:5192": " tīrthasnānaṃ japo homo yavavrīhitilādibhiḥ /",
    "GSD36mvir_sau:5193": " jātakarmāntyakarmāṇi navaśrāddhaṃ tathaiva ca //",
    "GSD36mvir_sau:5194": " maghātrayodaśīśrāddhaṃ śrāddhānyapi ca ṣoḍaśa /",
    "GSD36mvir_sau:5195": " iti /",
    "GSD36mvir_sau:5196": " garbhe = garbhasaṃskāre puṃsavanādau /",
    "GSD36mvir_sau:5197": " vārdhuṣike = vārdhuṣikakṛtye vṛddhigrahaṇe /",
    "GSD36mvir_sau:5198": " bhṛtye = tatkṛtye bhṛtigrahaṇe /",
    "GSD36mvir_sau:5199": " māsike śrāddhakarmaṇi amāvāsyāśrāddhādau /",
    "GSD36mvir_sau:5200": " ṣoḍaśaśrāddhānāmatraiva pūthagupādānāt /",
    "GSD36mvir_sau:5201": " jātakarmaṇi yacchrāddhaṃ darśaśrāddhaṃ tathaiva ca /",
    "GSD36mvir_sau:5202": " malamāse 'pi tatkāryaṃ vyāsasya vacanaṃ yathā //",
    "GSD36mvir_sau:5203": " itivyāsavacanena darśaśrāddhasyāpi malamāsakartavyatāpratīteśca /",
    "GSD36mvir_sau:5204": " yattu--",
    "GSD36mvir_sau:5205": " saṃvatsarātirekeṇa yo māsaḥ syāt trayodaśaḥ /",
    "GSD36mvir_sau:5206": " tasmin trayodaśe śrāddhaṃ na kuryādindusaṅkṣaye //",
    "GSD36mvir_sau:5207": " itikauthumivacanaṃ tat kārttikādimāsaviśeṣasambandhyamāvāsyāvihitaphalaviśeṣārthaśrāddhaviṣayam /",
    "GSD36mvir_sau:5208": " āmāyāmeva sarvakāmārthavihitakāmyaśrāddhaviṣayaṃ vā /",
    "GSD36mvir_sau:5209": " na tu nityadarśaśrāddhaviṣayam /",
    "GSD36mvir_sau:5210": " tasya prāguktavyāsavacanāt,",
    "GSD36mvir_sau:5211": " nityanaimittike kuryāt prayataḥ san malimluce /",
    "GSD36mvir_sau:5212": " tīrthasnānaṃ gajacchāyāṃ pretaśrāddhaṃ tathaiva ca //",
    "GSD36mvir_sau:5213": " ityādisāmānyavacanācca malamāse kartavyatvapratīteḥ /",
    "GSD36mvir_sau:5214": " dākṣiṇātyasakalanibandhasvaraso 'pyevam /",
    "GSD36mvir_sau:5215": " gauḍāstu na nityapadenāvaśyakartavyapārvaṇaśrāddhādigrahaṇaṃ tathā sati pretaśrāddhāderapi tata eva kartavyatāsiddhau teṣāṃ pṛthaggrahaṇavaiyarthyāpatteḥ",
    "GSD36mvir_sau:5216": " kintvaharahaḥ kriyamāṇasnānasandhyādiparam /",
    "GSD36mvir_sau:5217": " ataśca pārvaṇaśrāddhasya sāmānyataḥ pratiprasavābhāvādudāhṛtakauthumivacanānmalamāse niṣedha eva /",
    "GSD36mvir_sau:5218": " yattu vyāsavacanaṃ tat piṇḍapitṛyajñākhyaśrāddhaparam //",
    "GSD36mvir_sau:5219": " indrāgnī yatra hūyete māsādiḥ sa prakīrttitaḥ /",
    "GSD36mvir_sau:5220": " agnīṣomau smṛtau madhye samāptau pitṛsomakau //",
    "GSD36mvir_sau:5221": " tamatikramya tu raviryadi gacchet kadācana /",
    "GSD36mvir_sau:5222": " ādyo malimluco jñeyo dvitīyaḥ prākṛtaḥ smṛtaḥ //",
    "GSD36mvir_sau:5223": " itilaghuhārītavacane“samāptau pitṛsomakau“ityabhidhāya tamatikramyetyanena malamāsasvarūpābhidhānāt",
    "GSD36mvir_sau:5224": " pitṛviśiṣṭasomadaivatyapiṇḍapitṛyajñasya malamāsakartavyatāpratītestadekavākyatālābhāya",
    "GSD36mvir_sau:5225": " vyāsavacanasyāpyetatparatvaucityādityāhuḥ /",
    "GSD36mvir_sau:5226": " nitye = nityadāne /",
    "GSD36mvir_sau:5227": " varṣe cāharahaḥśrāddhaṃ dānaṃ ca prativāsaram /",
    "GSD36mvir_sau:5228": " gobhūtilahiraṇyānāṃ māse 'pi syānmalimluce //",
    "GSD36mvir_sau:5229": " itimātsyānusārāt /",
    "GSD36mvir_sau:5230": " varṣe = prathamavarṣe /",
    "GSD36mvir_sau:5231": " aharahaḥśrāddham = aharaharvihitamudakumbhaśrāddham /",
    "GSD36mvir_sau:5232": " tathā ca--",
    "GSD36mvir_sau:5233": " kauthumiḥ:",
    "GSD36mvir_sau:5234": " abdamambughaṭaṃ dadhyādannaṃ cāpi susasañcitam /",
    "GSD36mvir_sau:5235": " saṃvatsare vivṛddhe 'pi pratimāsaṃ ca māsikam //",
    "GSD36mvir_sau:5236": " tathā ca triṃśatsodakumbhānnadānānyekaṃ māsikamadhikaṃ bhavati /",
    "GSD36mvir_sau:5237": " ata eva--",
    "GSD36mvir_sau:5238": " vaśiṣṭhaḥ, saṃvatsaramadhye yadyadhimāso bhavet māsikārthaṃ dinamekaṃ vṛddhiṃ nayet /",
    "GSD36mvir_sau:5239": " yattvatra jīmūtavāhanenoktam-amāvāsyāmṛtasya tadadhikaraṇakaṃ māsikaṃ na māsavṛddhau varddhanīyaṃ“saṃvatsarātirekeṇa“iti pūrvodāhṛtakauthumivacanāditi, tanna /",
    "GSD36mvir_sau:5240": " asmin vacane māsikānupādānenaitasya tatparatve pramāṇābhāvāduktayuktyā pārvarṇaviṣayatvasyaiva yuktatvāt, /",
    "GSD36mvir_sau:5241": " tīrthasnānam āvṛttam /",
    "GSD36mvir_sau:5242": " anāvṛttaniṣedhasya vakṣyamāṇatvāt /",
    "GSD36mvir_sau:5243": " tadapi tīrthādhikaraṇakaṃ tīrthanimittakasya nimittavaśādeva prāpteḥ /",
    "GSD36mvir_sau:5244": " homo 'traupāsanahomo yavavrīhitilādibhiriti dravyopādānāt /",
    "GSD36mvir_sau:5245": " jātakarmagrahaṇaṃ nāmakaraṇādisaṃskāropalakṣaṇam /",
    "GSD36mvir_sau:5246": " tathāca mādhavodāhṛtāyāṃ smṛtau--",
    "GSD36mvir_sau:5247": " śrāddhajātakanāmāni ye ca saṃskārasavratāḥ /",
    "GSD36mvir_sau:5248": " malimluce 'pi kartavyāḥ kāmyā iṣṭīśca varjayet //",
    "GSD36mvir_sau:5249": " śrāddhaṃ = janananimittakaṃ jananasamabhivyāhārāt /",
    "GSD36mvir_sau:5250": " tasya jātakarmānaṅgatvena tatpratiprasavena tasyāpratiprasavāt pṛthagabhidhānopapattiḥ /",
    "GSD36mvir_sau:5251": " jātakaṃ = jātakarma /",
    "GSD36mvir_sau:5252": " saṃskārā = niṣkramaṇānnaprāśanādayo ye caturthādimāsaviśeṣaniyatāḥ / ḥ--",
    "GSD36mvir_sau:5253": " nāmānnaprāśanaṃ caulaṃ vivāhaṃ mauñjibandhanam /",
    "GSD36mvir_sau:5254": " niṣkramaṃ jātakarmāpi kāmyaṃ vṛṣavisarjanam //",
    "GSD36mvir_sau:5255": " astaṃ gate gurau śukre bāle vṛddhe malimluce /",
    "GSD36mvir_sau:5256": " upāyanamupārambhaṃ vratānāṃ naiva kārayet //",
    "GSD36mvir_sau:5257": " iti gargavākyaṃ jātakarmādīnāṃ niṣedhakaṃ,",
    "GSD36mvir_sau:5258": " tanmukhyakālākṛtānāṃ veditabyam /",
    "GSD36mvir_sau:5259": " yathā ca sa eva--",
    "GSD36mvir_sau:5260": " nāmakarmādijātaṃ ca yathākālaṃ samācaret /",
    "GSD36mvir_sau:5261": " atipāte tu kartavyaṃ praśaste māsi puṣyade //",
    "GSD36mvir_sau:5262": " antyakarmaudāhāsthisañcayādi /",
    "GSD36mvir_sau:5263": " navaśrāddhaṃ = maraṇadināccaturthāṃdidinakṛtyam /",
    "GSD36mvir_sau:5264": " bahuspatiḥ--",
    "GSD36mvir_sau:5265": " nityanaimittike kuryāt prayataḥ san malimluce /",
    "GSD36mvir_sau:5266": " tīrthaśrāddhaṃ gajacchāyāṃ pretaśrāddhaṃ tathaiva ca //",
    "GSD36mvir_sau:5267": " atra gajacchāyā--",
    "GSD36mvir_sau:5268": " paramānnaṃ tu yo dadyāt pitṝṇāṃ madhunā saha /",
    "GSD36mvir_sau:5269": " chāyāyāṃ ca gajendrasya pūrvasyāṃ dakṣiṇāmukhaḥ //",
    "GSD36mvir_sau:5270": " itiviśvāmitroktā gajasyaiva chāyā grāhyā /",
    "GSD36mvir_sau:5271": " na tu--",
    "GSD36mvir_sau:5272": " yadenduḥ pitṛdaivatye haṃsaścaiva kare sthitaḥ /",
    "GSD36mvir_sau:5273": " yāmyā tithirbhavet sāhi gajacchāyā prakīrttitā //",
    "GSD36mvir_sau:5274": " iti tenaivoktā /",
    "GSD36mvir_sau:5275": " sūryasya haste 'vathāne kanyāsaṅkrānteravaśyaṃbhāvena malamāsāsambhavāt /",
    "GSD36mvir_sau:5276": " dākṣiṇātyā apyevam /",
    "GSD36mvir_sau:5277": " smārttāstu--",
    "GSD36mvir_sau:5278": " saiṃhikeyo yadā bhānuṃ grasate parvasandhiṣu /",
    "GSD36mvir_sau:5279": " gajacchāyā tu sā proktā tatra śrāddhaṃ prakalpayet //",
    "GSD36mvir_sau:5280": " iti vārāhoktā grāhyetyāhuḥ /",
    "GSD36mvir_sau:5281": " atra dākṣiṇātyamate gajacchāyādeḥ sagatitve 'pi vacanātkartavyatā bodhyā /",
    "GSD36mvir_sau:5282": " evamananyagatikatvena nityanaimittikānāṃ malamāse kartavyatoktā /",
    "GSD36mvir_sau:5283": " yāni tu sagatikāni tāni nityānyapi na tatra kāryāṇi /",
    "GSD36mvir_sau:5284": " tāni ca kānicit kāṭhakagṛhyapariśiṣṭe darśitāni /",
    "GSD36mvir_sau:5285": " somayāgādikarmāṇi nityānyapi malimluce /",
    "GSD36mvir_sau:5286": " putreṣṭayāgrayaṇādhānacāturmāsyādikāni ca //",
    "GSD36mvir_sau:5287": " mahālayāṣṭakāśrāddhopākarmādyapi karma yat /",
    "GSD36mvir_sau:5288": " spaṣṭamāsaviśeṣākhyāvihitaṃ varjayenmale //",
    "GSD36mvir_sau:5289": " atra hi somayāgādermāsadvayātmakavasantādikālikatvena śuddhe 'pi vihitakālalābhātsagatikatvam /",
    "GSD36mvir_sau:5290": " evamanyatrāpyanusanedheyam /",
    "GSD36mvir_sau:5291": " putreṣṭirjāteṣṭiḥ /",
    "GSD36mvir_sau:5292": " tasyā naimittikatve 'pi śeṣivirodhānnimittānantarakālabādhe jāte parvopasaṅgrahavacchuddhakālopasaṅgrahasya nyāyyatvāt sagatikatvam /",
    "GSD36mvir_sau:5293": " āgrayaṇasya tu māsadvayātmakavarṣākālikatvena spaṣṭameva sagatikatvam /",
    "GSD36mvir_sau:5294": " yattu kartavyatāvacanaṃ tat purāṇānnālābhaviṣyamityuktaṃ prāk /",
    "GSD36mvir_sau:5295": " mahālayāddirvakṣyate /",
    "GSD36mvir_sau:5296": " kāmyānyapi yāni śeṣivirodhādvilambaṃ na sahante yathā kārīryādīni tāni malamāse 'pi bhavantyeva /",
    "GSD36mvir_sau:5297": " naimittikāni kāmyāni nipatanti yathā yathā /",
    "GSD36mvir_sau:5298": " tathā tathaiva kāryāṇi na kālastu vidhīyate //",
    "GSD36mvir_sau:5299": " iti dakṣavacanāt /",
    "GSD36mvir_sau:5300": " atra naimittikāni kāmyānīti sāmānādhikaraṇyam tathā ca duḥsvapnādinimittena kartavyatayopasthitāni kāmyānītyarthaḥ /",
    "GSD36mvir_sau:5301": " śuddhakāmyānāmapi varjanamārambhasamāptyoreva /",
    "GSD36mvir_sau:5302": " asūryo nāma ye māsā na teṣu mama sammatāḥ /",
    "GSD36mvir_sau:5303": " vratānāṃ caiva yajñānāmārambhaśca samāpanam //",
    "GSD36mvir_sau:5304": " itibrahmasiddhāntāt /",
    "GSD36mvir_sau:5305": " anuvṛttistu tatrāpi kartavyaiva /",
    "GSD36mvir_sau:5306": " prārabdhaṃ karma yat kiñcit tat kāryaṃ syānmalimluce /",
    "GSD36mvir_sau:5307": " iti tatraivokteḥ /",
    "GSD36mvir_sau:5308": " ata eva kāmyacāturmāsyavratopakramasamāptikālayormadhye 'dhimāsapāte tatra",
    "GSD36mvir_sau:5309": " tasyāvicchedenānuṣṭhānamuktam /",
    "GSD36mvir_sau:5310": " adhimāsanipāte 'pi hyeṣa eva vidhiḥ smṛtaḥ /",
    "GSD36mvir_sau:5311": " iti /",
    "GSD36mvir_sau:5312": " yattu--",
    "GSD36mvir_sau:5313": " pravṛttaṃ malamāsāt prāk yatkāmyamasamāpitam //",
    "GSD36mvir_sau:5314": " āgate malamāse 'pi tatsamāpyamasaṃśayam /",
    "GSD36mvir_sau:5315": " iti malamāse 'pi kāmyakarmaṇaḥ samāptipratipādakaṃ kāṭhakagṛhyaṃ tat sāvanamānopajīvikṛcchracāndrāyaṇāhīnasatrādiviṣayam /",
    "GSD36mvir_sau:5316": " kālamādhavo 'pyevam /",
    "GSD36mvir_sau:5317": " hemādristu prārambhamātraṃ",
    "GSD36mvir_sau:5318": " kāmyakarmaṇo malamāse niṣiddham /",
    "GSD36mvir_sau:5319": " samāptistu tasya malamāse 'pi kartavyaiva prāgudāhṛtakāṭhakagṛhyāt /",
    "GSD36mvir_sau:5320": " yastu khamāpanamiti brahmasiddhāntavacane samāptiniṣedhaḥ sa malamāsa eva mohāt prārabdhasya tasya tatraiva samāpane doṣātiśayapradarśanārtha ityādda /",
    "GSD36mvir_sau:5321": " tadevaṃ saṅkṣepato varjyatve siddhe prapañcārthaṃ vacanānyudāhiyante /",
    "GSD36mvir_sau:5322": " jyotiḥparāśaraḥ--",
    "GSD36mvir_sau:5323": " agnyādheyaṃ pratiṣṭhāṃ ca yajñadānavratāni ca /",
    "GSD36mvir_sau:5324": " vedavratavṛṣotsargacūḍākaraṇameva ca //",
    "GSD36mvir_sau:5325": " māṅgalyamabhiṣekaṃ ca malamāse vivarjayet /",
    "GSD36mvir_sau:5326": " bāle vā yadi vā śukre vṛddhe vāstamupāgate //",
    "GSD36mvir_sau:5327": " malamāsa ivaitāni varjayeddevadarśanam /",
    "GSD36mvir_sau:5328": " agnyādhānaṃ ca prathamam /",
    "GSD36mvir_sau:5329": " agnyanugamanimittaṃ tu punarādhānaṃ naimittikatvāt kartavyameva /",
    "GSD36mvir_sau:5330": " pratiṣṭhāpyapūrvaiva /",
    "GSD36mvir_sau:5331": " caṇḍālādisparśanimittā tu punaḥpratiṣṭhā tatra kāryaiva /",
    "GSD36mvir_sau:5332": " yajñadānāni sagatikāni /",
    "GSD36mvir_sau:5333": " agatikānāṃ pratiprasavokteḥ /",
    "GSD36mvir_sau:5334": " yattu--",
    "GSD36mvir_sau:5335": " vāpīkūpataḍāgādipratiṣṭhāṃ yajñakarma ca /",
    "GSD36mvir_sau:5336": " na kṛryānmalamāse tu mahādānavratāni ca //",
    "GSD36mvir_sau:5337": " iti nāradavacena mahādānānāmeva pratiṣedhaḥ sa pratyavāyātiśayārthaḥ /",
    "GSD36mvir_sau:5338": " yattvanantabhaṭṭahemādrijīmṛtavāhanaśūlapāṇyādibhirdānapadaṃ mahādānaparamataśca teṣāmevātra niṣedha ityuktaṃ, tanna /",
    "GSD36mvir_sau:5339": " anyeṣāmapi sagatikatvena gratiṣedhasyocitatvāt /",
    "GSD36mvir_sau:5340": " aste sandhyāgate bāle bhṛgau māsi malimluce /",
    "GSD36mvir_sau:5341": " devatādarśanaṃ dānaṃ mahādānaṃ vivarjayet //",
    "GSD36mvir_sau:5342": " ityādilaghuhārītavacaneṣu dānamahādānapadayorupādānenopasaṃhārāsambhavācca /",
    "GSD36mvir_sau:5343": " na caiteṣāṃ nirmūlatvaṃ jīmūtavāhanakālavivekasmārttapustakādāvupalambhāt /",
    "GSD36mvir_sau:5344": " tasmāt pratyavāyātiśayārthameva pṛthaṅmahādānaniṣedha iti yuktam /",
    "GSD36mvir_sau:5345": " anye tu śeṣibādhāpatteravaśyakartavye dānādāvanyeṣāmeva pratiprasavo na mahādānānāṃ teṣāṃ punarniṣedhādityāhuḥ /",
    "GSD36mvir_sau:5346": " nārāyaṇopādhyāyāstu dānāntarāṇi mumukṣoḥ phalābhisandhiviraheṇa kurvāṇasya malamāse 'pi bhavanti mahādānāni tu na tathā punarniṣedhādityāhuḥ",
    "GSD36mvir_sau:5347": " kṛtyacintāmaṇau tu dānamityatra yānamiti pāṭhaḥ /",
    "GSD36mvir_sau:5348": " vedavratāni mahānāmnīvratāni /",
    "GSD36mvir_sau:5349": " vṛṣotsargaḥ kāmyaḥ /",
    "GSD36mvir_sau:5350": " ekādaśāhikasya ṣoḍaśaśrāddhavadagatikatvena niṣedhāyogāt /",
    "GSD36mvir_sau:5351": " māṅgalyam anyadapi vivāhādi /",
    "GSD36mvir_sau:5352": " ata eva bhīmaparākrame--",
    "GSD36mvir_sau:5353": " adhimāsake vivāhaṃ yātrāṃ cūḍāṃ tathopanayanādi /",
    "GSD36mvir_sau:5354": " kuryānna sāvakāśaṃ māṅgalyaṃ na tu viśeṣejyām //",
    "GSD36mvir_sau:5355": " iti /",
    "GSD36mvir_sau:5356": " atra sāvakāśamityanenaiva siddhe punarvivāhādigrahaṇaṃ nivakāśatve 'pi pratiṣedhārthamiti smārttaḥ /",
    "GSD36mvir_sau:5357": " abhiṣeko rājñaḥ sa ca prathamaḥ /",
    "GSD36mvir_sau:5358": " rājño 'bhiṣekaḥ prathamaḥ śuddhaṃ kālaṃ pratīkṣate /",
    "GSD36mvir_sau:5359": " pratyābdikastu nitvatvāt kālamātre 'pi vā bhavet //",
    "GSD36mvir_sau:5360": " iti madanaratnodāhṛtavacanāt /",
    "GSD36mvir_sau:5361": " vastutastu dvitīyādirapi malamāse niṣiddha eva sagatikatvāt /",
    "GSD36mvir_sau:5362": " vacanaṃ",
    "GSD36mvir_sau:5363": " tu śukrāstādikāle 'pi kartavyatāparam /",
    "GSD36mvir_sau:5364": " devadarśanamapi purāṇādiprasiddhānāmanādidevatānāṃ prathamam /",
    "GSD36mvir_sau:5365": " anādidevatāṃ dṛṣṭvā śucaḥ syurnaṣṭabhārgave /",
    "GSD36mvir_sau:5366": " malamāse 'pyanāvṛtta tīrthasnānaṃ vivarjayet //",
    "GSD36mvir_sau:5367": " iti skandapurāṇāt /",
    "GSD36mvir_sau:5368": " atra hi pūrvārddhagatanindāpokṣito niṣedho na svatantraḥ kalpyaḥ /",
    "GSD36mvir_sau:5369": " yenānāvṛttapadasyottaratraivānvayāddevadarśanamāvṛttamapi niṣidhyeta kintūpasthi tatvāttyajedityayameva /",
    "GSD36mvir_sau:5370": " ata eva varjanavidhau tīrthasnānadevadarśanayoḥ samuccitatvādapiśabdopapattiḥ /",
    "GSD36mvir_sau:5371": " ataścobhayorapi varjanakriyākarmatvāviśeṣādanāvṛttapadārthasyobhayaparicchedakatvopapatterdevadarśanasyāpi prathamasyaiva malamāse niṣedhaḥ",
    "GSD36mvir_sau:5372": " kiñcāvṛttadevadarśananiṣedhe tāvatkālamanādidevatāpūjyatāpattiḥ /",
    "GSD36mvir_sau:5373": " na ceṣṭāpattiḥ /",
    "GSD36mvir_sau:5374": " anādidevatārcārthaṃ kāladoṣo na vidyate /",
    "GSD36mvir_sau:5375": " nityāsvabhyāsayogena tathaivaikādaśīvratam //",
    "GSD36mvir_sau:5376": " iti jyotiḥparāśaravacanavirodhāpatteḥ /",
    "GSD36mvir_sau:5377": " atra ca skānde tīrthasnānagrahaṇaṃ tīrthayātrāderupalakṣaṇam /",
    "GSD36mvir_sau:5378": " ata eva tīrthayātrāṃ vivarjayediti gārgyavacane pāṭhaḥ /",
    "GSD36mvir_sau:5379": " asya ca pratiprasavo gayāyām /",
    "GSD36mvir_sau:5380": " tathāca--",
    "GSD36mvir_sau:5381": " vāyupurāṇe:",
    "GSD36mvir_sau:5382": " gayāyāṃ sarvakāleṣu piṇḍaṃ dadyādvicakṣaṇaḥ /",
    "GSD36mvir_sau:5383": " adhimāse janmadine aste ca guruśukrayoḥ //",
    "GSD36mvir_sau:5384": " na tyaktavyaṃ gayāśrāddhaṃ siṃhasthe ca bṛhaspatau /",
    "GSD36mvir_sau:5385": " satyavrataḥ--",
    "GSD36mvir_sau:5386": " varṣe varṣe tu yacchrāddhaṃ mātāpitrormṛte 'hani /",
    "GSD36mvir_sau:5387": " malamāse na kartavyaṃ vyāghrasya vacanaṃ yathā /",
    "GSD36mvir_sau:5388": " mātāpitrorityupalakṣaṇam /",
    "GSD36mvir_sau:5389": " tena vārṣikaṃ śrāddhaṃ malamāse na kāryamityeva vivakṣitam /",
    "GSD36mvir_sau:5390": " yuktaṃ caitat /",
    "GSD36mvir_sau:5391": " “māsapakṣatithispṛṣṭa“iti vacanena tattanmāsīyatattattithau vidhānāt /",
    "GSD36mvir_sau:5392": " spaṣṭamāsaviśeṣākhyāvihitaṃ varjayenmale /",
    "GSD36mvir_sau:5393": " ityanena niṣedhāt /",
    "GSD36mvir_sau:5394": " yāni tu--",
    "GSD36mvir_sau:5395": " pratisaṃvatsaraśrāddhe nādhimāsaṃ vidurbudhāḥ /",
    "GSD36mvir_sau:5396": " jātakarmaṇi yacchrāddhaṃ navaśrāddhaṃ tathaiva ca //",
    "GSD36mvir_sau:5397": " pratisaṃvatsaraṃ śrāddhaṃ malamāse 'pi tat smṛtam /",
    "GSD36mvir_sau:5398": " ityādiśātātapādivacanāni tāni malamāsamṛtānāṃ punarmalamāse tatraiva pratyāvdikaṃ kāryaṃ na śuddha ityevaṃparāṇi /",
    "GSD36mvir_sau:5399": " varṣe varṣe tu yacchrāddhaṃ mṛtāhe tanmalimluce /",
    "GSD36mvir_sau:5400": " kuryāttatra pramītānāmanyeṣāmuttaratra tu //",
    "GSD36mvir_sau:5401": " iti śātātapenaiva viṣayadānāt /",
    "GSD36mvir_sau:5402": " malimluce tu samprāpte brāhmaṇo bhriyate yadi /",
    "GSD36mvir_sau:5403": " ūnābhidheyamāso 'sau kathaṃ kuryāttadābdikam //",
    "GSD36mvir_sau:5404": " yasmin rāśigate bhānau vipattiḥ syāddvijanmanaḥ /",
    "GSD36mvir_sau:5405": " tasminneva prakurvīta piṇḍadānodakakriyāḥ /",
    "GSD36mvir_sau:5406": " adhimāse vipannānāṃ sauraṃ mānaṃ samāśrayet /",
    "GSD36mvir_sau:5407": " sa eva divasastasya śrāddhapiṇḍodakādiṣu //",
    "GSD36mvir_sau:5408": " iti vyāsavacanenaikavākyatvācca /",
    "GSD36mvir_sau:5409": " na cedaṃ vacanaṃ malamāsamṛtasya saureṇaiva māsena sarvadā pratyābdikakartavyatāparamiti samayaprakāśakṛdvyākhyānaṃ yuktam /",
    "GSD36mvir_sau:5410": " malamāsamṛtasyābdāntare kadācinmṛtāhāprāptau śrāddhalopāpatteḥ /",
    "GSD36mvir_sau:5411": " tasmānmalaṃmāsamṛtasya punarmalamāse tatraiva pratyābdikaṃ kāryaṃ na śuddha ityeva vyākhyā jyāyasī bahusammatā ca /",
    "GSD36mvir_sau:5412": " śuddhamāsamṛtānāṃ tu dvitīyādyābdikaṃ śuddha eva kāryaṃ prathamābdikaṃ tu mala eva /",
    "GSD36mvir_sau:5413": " tathāca--",
    "GSD36mvir_sau:5414": " hārītaḥ:",
    "GSD36mvir_sau:5415": " asaṅkrānte 'pi kartavyamābdikaṃ prathamaṃ dvijaiḥ /",
    "GSD36mvir_sau:5416": " tathaiva māsikaṃ śrāddhaṃ sapiṇḍīkaraṇaṃ tathā //",
    "GSD36mvir_sau:5417": " asaṅkrānte ravau malamāse ityarthaḥ /",
    "GSD36mvir_sau:5418": " yamo 'pi--",
    "GSD36mvir_sau:5419": " ābdikaṃ prathamaṃ yat syāttat kurvīta malimluce /",
    "GSD36mvir_sau:5420": " trayodaśe tu samprāpte kurvīta punarābdikam //",
    "GSD36mvir_sau:5421": " asyārthaḥ /",
    "GSD36mvir_sau:5422": " prathamābdikaṃ mala eva syāt /",
    "GSD36mvir_sau:5423": " punarābdikaṃ dvitīyādyābdikaṃ tu yadi taddine malamāsapātastadā trayodaśe śuddhe kurvītetyarthaḥ /",
    "GSD36mvir_sau:5424": " laghuhārīto 'pi--",
    "GSD36mvir_sau:5425": " pratyabdaṃ dvādaśe māsi kāryā piṇḍakriyā sutaiḥ /",
    "GSD36mvir_sau:5426": " kvacittrayodaśe 'pi syādādyaṃ muktvā tu vatsaram //",
    "GSD36mvir_sau:5427": " pratyabdaṃ dvādaśe māsītyutsargo malamāsābhāve /",
    "GSD36mvir_sau:5428": " kvacid dvitīyābdikādau nalamāsapāte trayodaśe śuddhe kāryam /",
    "GSD36mvir_sau:5429": " ādyābdikaṃ malamāsapāte 'pi dvādaśa eva māse kāryamityarthaḥ /",
    "GSD36mvir_sau:5430": " iyaṃ ca malamāsapāte dvādaśe māsi kartavyatā na saṃvatsaramadhye malamāsapāte /",
    "GSD36mvir_sau:5431": " tathāca sati dvādaśe māsi mṛtatithyalābhena sapiṇḍanānupapatteḥ /",
    "GSD36mvir_sau:5432": " kārttikamṛtasyāśvine pratyābdikaprasaṅgāt /",
    "GSD36mvir_sau:5433": " kintvantimasyaiva malamāsatve ādyābdikasya tatra karttabyatā /",
    "GSD36mvir_sau:5434": " tadayamarthaḥ /",
    "GSD36mvir_sau:5435": " malamāsamṛtānāṃ yadā kālakrameṇa kadācinmṛtimāsa eva malamāsastadā tadīyamābdikaṃ tatraiva kāryam /",
    "GSD36mvir_sau:5436": " śuddhamāsamṛtānāṃ tu dvitīyādyābdikaṃ śuddha eva prathamābdikaṃ tu mala eveti /",
    "GSD36mvir_sau:5437": " evaṃ ca--",
    "GSD36mvir_sau:5438": " śrāddhīyāhani samprāpte adhimāso bhavedyadi /",
    "GSD36mvir_sau:5439": " śrāddhadvayaṃ prakuvīṃta evaṃ kurvanna muhyati //",
    "GSD36mvir_sau:5440": " iti vaśiṣṭhavacanaṃ māsikaviṣayaṃ vyākhyeyam /",
    "GSD36mvir_sau:5441": " yāni tu“māsadvaye 'pi tatkāryaṃ vyāghrasya vacanaṃ yathā“",
    "GSD36mvir_sau:5442": " “pitṛkāryāṇi cobhayoḥ“ityādīni gālavādivacanāni tānyapyevameva vyavasthāpanīyāni /",
    "GSD36mvir_sau:5443": " kauthumiḥ--",
    "GSD36mvir_sau:5444": " varṣavṛddhyābhiṣekādi kartavyamadhike na tu /",
    "GSD36mvir_sau:5445": " varṣavṛddhiḥ = vardhāṃpanaṃ prativarṣaṃ kriyamāṇam /",
    "GSD36mvir_sau:5446": " hārītaḥ--",
    "GSD36mvir_sau:5447": " adhimāse na kartavyaṃ śrāddhamabhyudayaṃ tathā /",
    "GSD36mvir_sau:5448": " tathaiva kāmyaṃ yat karma vatsarāt prathamādṛte //",
    "GSD36mvir_sau:5449": " sapiṇḍīkaraṇādūrdhvaṃ yatkiñcit śrāddhikaṃ bhavet /",
    "GSD36mvir_sau:5450": " iṣṭaṃ vāpyathatrā pūrvaṃ tanna kuryānmalimluce //",
    "GSD36mvir_sau:5451": " atra cābhyudayaniṣedhadvārā tadaṅgakasya caulopanayanādereva niṣedho draṣṭabyaḥ /",
    "GSD36mvir_sau:5452": " “cūḍāṃ mauñjībandhanaṃ ca“ityādiprāgudāhṛtavākyaikavākyatvāt /",
    "GSD36mvir_sau:5453": " tatrāpi prathamavatsarasambandhimalamāsakartavyanāmakarmādiprayuktamābhyudayikaṃ mala eva kāryamiti “vatsarātprathamādṛta';",
    "GSD36mvir_sau:5454": " ityasyārthaḥ /",
    "GSD36mvir_sau:5455": " kecittu prathamasamvatsare sapiṇḍīkaraṇottaradine kriyamāṇamābhyudayikaṃ malamāse 'pi kāryamityarthamāhuḥ /",
    "GSD36mvir_sau:5456": " hemādristu vatsarāt prathamādṛta iti sapiṇḍīkaraṇādūrdhvamityatrānveti /",
    "GSD36mvir_sau:5457": " tathā ca sapiṇḍīkaraṇādūrdhvaṃ yāni prathamasaṃvatsarasambandhīni punarmāsikāni kriyante tāni malamāse 'pi kāryāṇi ityāha /",
    "GSD36mvir_sau:5458": " śūlapāṇistu--",
    "GSD36mvir_sau:5459": " asaṅkrānte 'pi kartavyamābdikaṃ prathamaṃ dvijaiḥ /",
    "GSD36mvir_sau:5460": " tathaiva māsikaṃ pūrvaṃ sapiṇḍīkaraṇaṃ tathā //",
    "GSD36mvir_sau:5461": " iti laghuhārītavacane pūrvapadaṃ sapiṇḍanottarabhāvimāsikaśrāddhaniṣedhārtham /",
    "GSD36mvir_sau:5462": " ataścatāni malamāse kartavyānītyāha /",
    "GSD36mvir_sau:5463": " ayaṃ ca sapiṇḍīkaraṇottarabhāviśrāddhaniṣedho yugādiśrāddhabhinnaviṣayaḥ /",
    "GSD36mvir_sau:5464": " te tu malamāsa eva kāryāḥ /",
    "GSD36mvir_sau:5465": " daśaharāsu notkarṣaścaturṣvapi yugādiṣu /",
    "GSD36mvir_sau:5466": " ḍapākarmaṇi cotsarge hyetadiṣṭaṃ vṛṣāditaḥ //",
    "GSD36mvir_sau:5467": " iti vacanāt /",
    "GSD36mvir_sau:5468": " atra hi vṛṣādita ityabhidhānādvṛṣasthāravāvevadaśaharā,",
    "GSD36mvir_sau:5469": " tulāmakarameṣasiṃheṣveva yugādaya iti pratīteḥ /",
    "GSD36mvir_sau:5470": " yacca“jyeṣṭhemāsi site pakṣe“ityādivacaneṣu daśaharādau cāndramāsavācijyeṣṭhādipadaśravaṇaṃ tadagatyā lakṣaṇayā sauramāsaparam /",
    "GSD36mvir_sau:5471": " ataśca tulādistharaveḥ śuddhamāse asambhavāt malamāsa eva yugādiprāpteranutkarṣasiddhiḥ /",
    "GSD36mvir_sau:5472": " atra yat upākarmotsarjanayoranutkarṣavacanaṃ tat chandogaviṣayam /",
    "GSD36mvir_sau:5473": " teṣāmeva--",
    "GSD36mvir_sau:5474": " siṃhe ravau tu puṣyarkṣe pūrvāhṇe vicaredbahiḥ /",
    "GSD36mvir_sau:5475": " chandogā militāḥ kuryurutsargaṃ sarvacchandasām //",
    "GSD36mvir_sau:5476": " śuklapakṣe ca hastena upākarmāparāhṇikam /",
    "GSD36mvir_sau:5477": " iti gārgyavacanena siṃhasthe ravāvupākarmotsarjanavidhānāt /",
    "GSD36mvir_sau:5478": " ata eva“śravaṇena śrāvaṇasya“ityādāvāśvalāyanasūtre śrāvaṇapadaṃ na sauramāsaparam /",
    "GSD36mvir_sau:5479": " vṛṣādita ityasya prasiddhasauramāsopajīvicchandogaparatvenāpyupapattau śrāvaṇapadasya lākṣaṇikatve pramāṇābhāvāt / ataḥ",
    "GSD36mvir_sau:5480": " sāmagānyairupākarmotsarjane male na kārye /",
    "GSD36mvir_sau:5481": " ata eva--",
    "GSD36mvir_sau:5482": " utkarṣaḥ kālavṛddhau syādupākramādikarmaṇām /",
    "GSD36mvir_sau:5483": " abhiṣekādivṛddhīnāṃ na tūtkarṣo yugādiṣu //",
    "GSD36mvir_sau:5484": " ityādikātīyādivacanānāmapyupapattiḥ /",
    "GSD36mvir_sau:5485": " anyathā sarveṣāmapi sauramāsopajīvane vacanānarthakyāpatteḥ /",
    "GSD36mvir_sau:5486": " tasmāduktaiva vyavasthāśrayaṇīyā /",
    "GSD36mvir_sau:5487": " yattu smṛtisaṅgrahe--",
    "GSD36mvir_sau:5488": " bhṛgubhārgavayormauḍhye bālye vā vārddhake 'pi vā /",
    "GSD36mvir_sau:5489": " tathādhimāsasarṃpamalamāsādiṣu dvijāḥ //",
    "GSD36mvir_sau:5490": " prathamopākṛtirna syātkṛtā karmavināśakṛt //",
    "GSD36mvir_sau:5491": " iti vacanaṃ tat sāmagānāmeva prathamopākṛtiniṣedhakam /",
    "GSD36mvir_sau:5492": " mādhavādayastu daśaharāsu neti vacanasthaṃ vṛṣādita iti hetuvacanamanādṛtya--",
    "GSD36mvir_sau:5493": " pratimāsaṃ mṛtāhe ca śrāddhaṃ yat prativatsaram /",
    "GSD36mvir_sau:5494": " manvādau ca yugādau ca māsayorubhayorapi //",
    "GSD36mvir_sau:5495": " yaugādikaṃ māsikaṃ ca śrāddhaṃ cāparapākṣikam /",
    "GSD36mvir_sau:5496": " manvādikaṃ tairthikaṃ ca kuryānmāsadvaye 'pi vā //",
    "GSD36mvir_sau:5497": " iti marīcyādivacanāt yugādiśrāddhasyobhayatrakartavyatāmāhuḥ /",
    "GSD36mvir_sau:5498": " tairthikasyobhayatrakartavyatā tu yadaiva tīrthaprāptiḥ śuddhe male vā tadaiva śrāddhaṃ kuryāditivyavasthā draṣṭavyā /",
    "GSD36mvir_sau:5499": " vastutastu manvādivākyena vairūpyāpatteḥ etadvacanabalāt tīrthaśrāddhamubhayatra kāryamitiyuktam /",
    "GSD36mvir_sau:5500": " āparapākṣikaṃ kṛṣṇapakṣasāmānyanimittakaṃ māsadvaye kāryam /",
    "GSD36mvir_sau:5501": " mahālayanimittasya tu yadi śrāvaṇabhādrayoradhimāsapātastadā--",
    "GSD36mvir_sau:5502": " nabho vātha nabhasyo vā malamāso yadā bhavet /",
    "GSD36mvir_sau:5503": " saptamaḥ pitṛpakṣaḥ syādanyatraiva tu pañcamaḥ //",
    "GSD36mvir_sau:5504": " iti nāgarakhaṇḍavacanenāṣāḍhītaḥ saptame pakṣe vihitatvāt malamāse niṣedhaḥ spaṣṭa eva /",
    "GSD36mvir_sau:5505": " yadā tvāśvinasyādhimāsatvaṃ tadāpi na kanyāsambandhabhrāntyā malināśvine mahālayaḥ kāryaḥ kintu bhādrāparapakṣa eva“anyatrava tu pañcamaḥ“ityabhidhānāt",
    "GSD36mvir_sau:5506": " na ca kanyāyogābhāve kathaṃ tatra śrāddhamiti vācyam /",
    "GSD36mvir_sau:5507": " sakalasya pakṣasya kanyāyogābhāve kathaṃ tatra śrāddhamiti vācyam /",
    "GSD36mvir_sau:5508": " sakalasya pakṣasya kanyāsambandhābhāve 'pi bhādrapadakṛṣṇapakṣasya kanyāsaṅkrāntisparśavattvena tatra śrāddhasyānuṣṭhānaṃ śakyatvāt /",
    "GSD36mvir_sau:5509": " ata eva--",
    "GSD36mvir_sau:5510": " ante vā yadi vā madhye yatra kanyāṃ ravirvrajet /",
    "GSD36mvir_sau:5511": " sa pakṣaḥ sakalaḥ pūjyaḥ śrāddhaṃ tatra vidhīyate //",
    "GSD36mvir_sau:5512": " iti kārṣṇājinivacane 'pi sakalasya pakṣasya kanyāyogābhāve 'pi tatra śrāddhamuktam /",
    "GSD36mvir_sau:5513": " śūlapāṇyādimate tu kanyāsambandhanirapekṣasya pañcamapakṣasyaiva śrāddhakālatvādyuktameva tatra śrāddhānuṣṭhānam /",
    "GSD36mvir_sau:5514": " yattu tanmate kanyāgatāparapakṣe sakṛtkriyamāṇaśrāddhāntara tat kanyāgatāparapakṣasya",
    "GSD36mvir_sau:5515": " pañcamatvāsambhavānmalināśvine prāptamapi vakṣyamāṇavacanānusārāttulāgatāparapakṣa eva kāryam /",
    "GSD36mvir_sau:5516": " vastutastu kanyāgatāparapakṣaśrāddhaṃ na pañcamapakṣaśrāddhādbhinnaṃ śrāddhabhede vidhikalpanāgauravāpatteḥ /",
    "GSD36mvir_sau:5517": " pañcamapakṣasya“ante vā yadi vā madhya“iti vacanena kanyopalakṣitasyaiva śrāddhakālatvapratīteśca /",
    "GSD36mvir_sau:5518": " na ca kanyāsambandhābhāve pañcamapakṣe",
    "GSD36mvir_sau:5519": " śrāddhakaraṇāpattiḥ /",
    "GSD36mvir_sau:5520": " tasmin kanyāsambandhasyāvaśyakatvāt /",
    "GSD36mvir_sau:5521": " śrāvaṇabhādrayorhi malamāsatve pañcamapakṣasya kanyāsambandho na bhavet /",
    "GSD36mvir_sau:5522": " tadā ca saptamapakṣasya vihitatvāt kanyopalakṣita eva śrāddhaprāptiriti na kāpi kṣatiḥ /",
    "GSD36mvir_sau:5523": " yadā tu āśvinasya malinatvaṃ tadāpi pañcamapakṣasya kanyāsambandho 'styeva amāyāmeva kanyāpraveśāt tena ekameva śrāddhamiti yuktaṃ bahusammataṃ ca /",
    "GSD36mvir_sau:5524": " tadapi cāśvinasya malinatve 'pi kanyopalakṣitasya mukhyasyaiva pañcamapakṣasya lābhāttatraiva kāryam /",
    "GSD36mvir_sau:5525": " yattu--",
    "GSD36mvir_sau:5526": " māsaḥ kanyāgate bhānāvasahkrānto bhavedyadi /",
    "GSD36mvir_sau:5527": " daivaṃ pitryaṃ tadā karma tulāsthe karturakṣayam //",
    "GSD36mvir_sau:5528": " iti jyotiḥ pitāmahavacanaṃ tulāstharavau kartavyatvabodhakaṃ tanmahālayātiriktavrīhipākādiśrāddhaparam /",
    "GSD36mvir_sau:5529": " athavā mahālayasya“yāvadvṛścikadarśanam“iti gauṇakāle 'pi vihitatvād gauṇakālabhrāntyā malināśvine kriyamāṇasya niṣedhadvārā tulāstharavau kartavyatābodhakam",
    "GSD36mvir_sau:5530": " yattu kālādarśena--",
    "GSD36mvir_sau:5531": " ābdodakumbhamanvādimahālayayugādiṣu /",
    "GSD36mvir_sau:5532": " iti kartavyeṣu mahālayaparigaṇanaṃ kṛtaṃ tat mahālayākhyatīrthaparam /",
    "GSD36mvir_sau:5533": " mādhavasammato 'pyayamarthaḥ /",
    "GSD36mvir_sau:5534": " atra ca jyotiḥ pitāmahavākye daivasyāpi kanyākartavyasya tulāyāṃ kartavyatvapratīterdurgāsthāpanādikamapi tatraiva kāryam /",
    "GSD36mvir_sau:5535": " yaduktam--",
    "GSD36mvir_sau:5536": " jyotiṣe:",
    "GSD36mvir_sau:5537": " sampūrṇe mithune 'dhiko yadi bhavenmāsastadā karkaṭe",
    "GSD36mvir_sau:5538": " śete buddhyati vṛścike sa bhagavān māsaiścaturbhirhariḥ /",
    "GSD36mvir_sau:5539": " kanyāyāṃ tu śacīpatiḥ surageṇairvandyastadottiṣṭhate",
    "GSD36mvir_sau:5540": " durgā caiva tulāgame samadhike śeṣāstadanye surāḥ //",
    "GSD36mvir_sau:5541": " pariśiṣṭe 'pi--",
    "GSD36mvir_sau:5542": " dvirāṣāḍhe samutpanne karkaṭe śayane harau /",
    "GSD36mvir_sau:5543": " ākhaṇḍalastu kanyāyāṃ tulāyāṃ pārvatī tathā //",
    "GSD36mvir_sau:5544": " dvirāṣāḍhaścātra--",
    "GSD36mvir_sau:5545": " mithunastho yadā bhānuramāvāsyādvayaṃ spṛśet /",
    "GSD36mvir_sau:5546": " dvirāṣāḍhaḥ sa vijñeyo viṣṇuḥ svapiti karkaṭe //",
    "GSD36mvir_sau:5547": " itivacanokto mukhya eva grāhyaḥ /",
    "GSD36mvir_sau:5548": " mādhavādyeṣu ṣaṭṣvekamāsi darśadvayaṃ bhavet /",
    "GSD36mvir_sau:5549": " dvirāṣāḍhaḥ sa vijñeya--",
    "GSD36mvir_sau:5550": " ityādistu gauṇo 'tra na grāhya iti bahavaḥ /",
    "GSD36mvir_sau:5551": " kṣayamāsamṛtasya pratyābdike viśeṣo--",
    "GSD36mvir_sau:5552": " hemādrau bhaviṣye:",
    "GSD36mvir_sau:5553": " tithyardhe prathame pūrvo dvitīye 'rddhe tathottaraḥ /",
    "GSD36mvir_sau:5554": " māsāviti budhaiścintyau kṣayamāsasya madhyamau //",
    "GSD36mvir_sau:5555": " iti /",
    "GSD36mvir_sau:5556": " ābdikavadvardhāpane 'pi jñeyam /",
    "GSD36mvir_sau:5557": " iti malamāse kāryākāryanirṇayaḥ /",
    "GSD36mvir_sau:5558": " atha guruśukrādimaujhayādau kāryāṃkāryanirṇayaḥ /",
    "GSD36mvir_sau:5559": " bṛhaspatiḥ--",
    "GSD36mvir_sau:5560": " bāle vā yadi vā vṛddhe śukre vāstaṃ gate ravau /",
    "GSD36mvir_sau:5561": " malamāsa ivaitāni varjayeddevadarśanam //",
    "GSD36mvir_sau:5562": " anādidevatāṃ dṛṣṭvā śucaḥ syurnaṣṭabhārgave /",
    "GSD36mvir_sau:5563": " malamāse 'pyanāvṛttatīrthayātrāṃ vivarjayet //",
    "GSD36mvir_sau:5564": " āvṛttatīrthadoṣābhāvamātraṃ na tu phalamiti miśrāḥ /",
    "GSD36mvir_sau:5565": " tanna /",
    "GSD36mvir_sau:5566": " bādhakābhāvāt /",
    "GSD36mvir_sau:5567": " lallo 'pi--",
    "GSD36mvir_sau:5568": " nīcasthe vakrasaṃsthe 'pyaticaraṇagate bālavṛddhāstage vā",
    "GSD36mvir_sau:5569": " sannyāso devayātrāvrataniyamavidhiḥ karṇavedhastu dīkṣā /",
    "GSD36mvir_sau:5570": " mauñjībandho 'ṅganānāṃ pratiniyamavidhirvāstudevapratiṣṭhā",
    "GSD36mvir_sau:5571": " varjyāḥ sadbhiḥ prayatnāt tridaśapatigurau siṃharāśisthiteca //",
    "GSD36mvir_sau:5572": " iti /",
    "GSD36mvir_sau:5573": " asyāpavādo brāhme--",
    "GSD36mvir_sau:5574": " muṇḍanaṃ copavāsaṃ ca gautamyāṃ siṃhage ravau /",
    "GSD36mvir_sau:5575": " kanyāgate tu kṛṣṇāyāṃ na tu tattīravāsinām //",
    "GSD36mvir_sau:5576": " bālyādilakṣaṇānyuktāni brahmasiddhānte--",
    "GSD36mvir_sau:5577": " raviṇāsattiranyeṣāṃ grahāṇāmasta ucyate /",
    "GSD36mvir_sau:5578": " tato 'rvāk bārdhakaṃ mauḍhyādūrdhvaṃ bālyaṃ prakīrttitam //",
    "GSD36mvir_sau:5579": " etatparimāṇamapyuktaṃ tatraiva--",
    "GSD36mvir_sau:5580": " pakṣaṃ prāgdiśi vṛddhatvaṃ paścātpañcadinaṃ kaveḥ /",
    "GSD36mvir_sau:5581": " śaiśavaṃ prāk tu pañcāhaṃ paścāddaśadinaṃ smṛtam /",
    "GSD36mvir_sau:5582": " śaiśavaṃ vārddhakaṃ pakṣaṃ prāk paścācca bṛhaspateḥ //",
    "GSD36mvir_sau:5583": " bārhaspatye 'pi--",
    "GSD36mvir_sau:5584": " prākpaścāduditaḥ śukraḥ pañcasaptadinaṃ śiśuḥ /",
    "GSD36mvir_sau:5585": " viparītaṃ tu vṛddhatvaṃ tadvaddevagurorapi //",
    "GSD36mvir_sau:5586": " atra parimāṇavirodhe deśabhedādāpatkṛtā vā vyavasthā /",
    "GSD36mvir_sau:5587": " ata eba--",
    "GSD36mvir_sau:5588": " mihiraḥ:",
    "GSD36mvir_sau:5589": " bahavau darśitāḥ kālā ye bālye vārddhake 'pi ca /",
    "GSD36mvir_sau:5590": " grāhyāstatrādhikāḥ śeṣā deśabhedādutāpadi //",
    "GSD36mvir_sau:5591": " deśabhedaśca gārgyeṇektaḥ /",
    "GSD36mvir_sau:5592": " yathā--",
    "GSD36mvir_sau:5593": " śukro guruḥ prāk parataśca bālo",
    "GSD36mvir_sau:5594": " vindhye daśāvantiṣu saptarātram /",
    "GSD36mvir_sau:5595": " vaṅgeṣu hūṇeṣu ca ṣaṭ ca pañca",
    "GSD36mvir_sau:5596": " śeṣe ca deśe tridinaṃ vadanti //",
    "GSD36mvir_sau:5597": " gaṅgāyāṃ viśeṣo vāyupurāṇe--",
    "GSD36mvir_sau:5598": " gaṅgāyāṃ sarvakāleṣu piṇḍaṃ dadyādvicakṣaṇaḥ /",
    "GSD36mvir_sau:5599": " adhimāse janmadine aste ca śuruśukrayoḥ //",
    "GSD36mvir_sau:5600": " na tyaktavyaṃ gayāśrāddhaṃ siṃhasthe ca bṛhaspatau /",
    "GSD36mvir_sau:5601": " tathā--",
    "GSD36mvir_sau:5602": " godāvaryāṃ gayāyāṃ ca śrīśaile grahaṇadvaye /",
    "GSD36mvir_sau:5603": " surāsuragurūṇāṃ ca mauḍhyadoṣo na vidyate /",
    "GSD36mvir_sau:5604": " grahaṇe = grahaṇanimittakakurukṣetrayātrādau /",
    "GSD36mvir_sau:5605": " ata eva lallaḥ--",
    "GSD36mvir_sau:5606": " upaplave śītalabhānubhānvorardhodaye vā kapilākhyaṣaṣyām /",
    "GSD36mvir_sau:5607": " surāsurejyāstamaye 'pi tīrthe yātrāvidhiḥ saṅkramaṇe ca śastaḥ //",
    "GSD36mvir_sau:5608": " iti /",
    "GSD36mvir_sau:5609": " iti guruśukrādimauḍhyādinirṇayaḥ /",
    "GSD36mvir_sau:5610": " atha śrāddhakālaḥ /",
    "GSD36mvir_sau:5611": " tatra tāvadamāvāsyā kālaḥ /",
    "GSD36mvir_sau:5612": " tatra śātātapaḥ--",
    "GSD36mvir_sau:5613": " darśaśrāddhaṃ tu yat proktaṃ pārvaṇaṃ tat prakīrttitam /",
    "GSD36mvir_sau:5614": " aparāhṇe pitṝṇāṃ ca tatra dānaṃ praśasyate //",
    "GSD36mvir_sau:5615": " yamaḥ--",
    "GSD36mvir_sau:5616": " pakṣānte nirvapettebhyo hyaparāhṇe tu paitṛkam /",
    "GSD36mvir_sau:5617": " kātyāyanaḥ--",
    "GSD36mvir_sau:5618": " piṇḍānvāhāryakaṃ śrāddhaṃ kṣīṇe rājani śasyate /",
    "GSD36mvir_sau:5619": " vāsarasya tṛtīyeṃ'śe nātisandhyāsamīpataḥ //",
    "GSD36mvir_sau:5620": " piṇḍānvahāryakasaṃjñā caitasya piṇḍapitṛyajñottaraṃ kriyamāṇatvāt /",
    "GSD36mvir_sau:5621": " ata eva--",
    "GSD36mvir_sau:5622": " manuḥ--",
    "GSD36mvir_sau:5623": " pitṛyajñaṃ tu nirvatya vipraścandrakṣaye 'gnimān /",
    "GSD36mvir_sau:5624": " piṇḍānvāhāryakaṃ śrāddhaṃ kuryānmāsānumāsikam //",
    "GSD36mvir_sau:5625": " (a. 3 ślo. 122)",
    "GSD36mvir_sau:5626": " aparāhṇaścātra tredhāvibhaktadinatṛtīyāṃśaḥ /",
    "GSD36mvir_sau:5627": " vāsarasya tṛtīyeṃ'śa ityabhidhānāt /",
    "GSD36mvir_sau:5628": " candrakṣaye = amāvāsyāyām /",
    "GSD36mvir_sau:5629": " na ca pitṛyajñapadena--",
    "GSD36mvir_sau:5630": " pitṛyajñaṃ tu nirvartya tarpaṇākhyaṃ dvijo 'gnimān /",
    "GSD36mvir_sau:5631": " piṇḍānvāhāryakaṃ kuryācchrāddhamindukṣaye sadā //",
    "GSD36mvir_sau:5632": " iti mātsyānusārāttarpaṇamevocyate na tu piṇḍapitṛyajña iti vācyam /",
    "GSD36mvir_sau:5633": " manuvacane pitṛyajñapadena tarpaṇasya grahaṇe piṇḍānvāhāryapadasya nāmadheyatvānupapatteḥ /",
    "GSD36mvir_sau:5634": " taddhi tatprakhyanyāyena nāmadheyam /",
    "GSD36mvir_sau:5635": " na ca piṇḍapitṛyajñottarakālatvasyāvidhāne tatsambhavati /",
    "GSD36mvir_sau:5636": " tena pitṛyajñapadaṃ piṇḍapitṛyajñaparam /",
    "GSD36mvir_sau:5637": " mātsyavacane tu pitṛyajñapadena tarpaṇamevācyate /",
    "GSD36mvir_sau:5638": " tacca na medhātithyuktaṃ pañcamahāyajñāntargatapitṛyajñarūpaṃ tarpaṇaṃ tasya śrāddhadine prasaṅgasiddhatvana tatpaścādbhāvavidhānānupapatteḥ",
    "GSD36mvir_sau:5639": " kintu jalatarpaṇameva /",
    "GSD36mvir_sau:5640": " tatpaścāddhāvo 'pi ca yadyapi snātasya śrāddhavidhānāttarpaṇasya ca snānāṅgatvāt prāpta eva tathāpi--",
    "GSD36mvir_sau:5641": " pitṛyajñastu tarpaṇam /",
    "GSD36mvir_sau:5642": " śrāddhaṃ vā pitṛyajñaḥ syāt pitryo balirathāpi vā /",
    "GSD36mvir_sau:5643": " iti vacanoktatriprakārapitṛyajñaprāptau jalatarpaṇapunarvacanaṃ sāgnikasya śrāddhadine pitṛyajñāntaravyāvṛttyarthamiti gauḍāḥ /",
    "GSD36mvir_sau:5644": " anye tu snānaprayogāntargatasya tarpaṇasya kātīyānāmeva prāpteranyeṣāṃ snānaprayogāntarbhāve pramāṇābhāvāt prasajyeta kadācicchrāddhottaraṃ tarpaṇam /",
    "GSD36mvir_sau:5645": " ataśca tanniyamārthatve sambhavati parisaṅkhayāvidhyayogājjalatarpaṇottarabhāva eva matsyapurāṇavākye niyamyata",
    "GSD36mvir_sau:5646": " ityāhuḥ /",
    "GSD36mvir_sau:5647": " sarvathā manuvākye pitṛyajñaśabdaḥ piṇḍapitṛyajñapara eva /",
    "GSD36mvir_sau:5648": " ataśca tannimittakameva darśaśrāddhasya piṇḍānvāhāryakasamākhyānamiti siddham /",
    "GSD36mvir_sau:5649": " tādṛśaṃ ca tat piṇḍapitṛyajñādhikāriṇaḥ sāgnikasyaiva sambhavatīti tadbiṣayamevedaṃ jhandogapariśiṣṭavacanaṃ manuvacanaṃ ca /",
    "GSD36mvir_sau:5650": " na tu sarvaviṣayam itarān prati tatsamākhyāsambhavāt /",
    "GSD36mvir_sau:5651": " ata eva pariśiṣṭokto vāsaratṛtīyāṃśarūpo 'parāṅṇaḥ piṇḍapitṛyajñādhikāriṇa āhitāgnereva /",
    "GSD36mvir_sau:5652": " “nātisandhyāsamīpata“ityapi ca dināntyamuhūrta eva taṃ prati niṣidhyate na tu sāyāhnarūpastrimuhūrtaḥ //",
    "GSD36mvir_sau:5653": " tathātve pañcamamuhūrtātmakadinatṛtīyabhāgarūpāparāhṇamadhye 'vaśiṣṭayorekādaśadvādaśayoḥ piṇḍapitṛyajñaśrāddhayoranuṣṭhānāsambhavāt /",
    "GSD36mvir_sau:5654": " piṇḍapitṛyajñasyāpi tredhāvibhaktāparāhṇa eva vihitatvāt /",
    "GSD36mvir_sau:5655": " etena“nātisandhyāsamīpata“ityasya sāyāhnaniṣedhaparatvamiti mādhavoktirnirastā /",
    "GSD36mvir_sau:5656": " ayaṃ ca pariśiṣṭoktaḥ kālavidhiryeṣāṃ candradarśanavati pratipaddine darśeṣṭerniṣedhasteṣāmeveti pariśiṣṭaprakāśakāraḥ /",
    "GSD36mvir_sau:5657": " tena tādṛśānuṣṭhānakarttṝn sāgnikān prati yā gakālānurodhenāmāvāsyā parisiṣṭānusāreṇa mirṇīyate /",
    "GSD36mvir_sau:5658": " tatra ca tredhāvibhaktāparāhṇa eva kālaḥ /",
    "GSD36mvir_sau:5659": " candrakṣaye tu prāśastyamātraṃ“kṣīṇe rājani śasyate“iti vacanāt /",
    "GSD36mvir_sau:5660": " candraśakṣayaśca tatraivoktaḥ--",
    "GSD36mvir_sau:5661": " aṣṭameṃ'śe caturdaśyāḥ kṣīṇo bhavati candramāḥ /",
    "GSD36mvir_sau:5662": " amāvāsyāṣṭameṃ'śe ca punaḥ kila bhavedaṇuḥ //",
    "GSD36mvir_sau:5663": " iti /",
    "GSD36mvir_sau:5664": " kṣīṇaḥ = caturthabhāgonakalāvaśiṣṭaḥ /",
    "GSD36mvir_sau:5665": " tathaivāgre paramasūkṣmatābhidhānāt /",
    "GSD36mvir_sau:5666": " amāsaptamāṃse ca kṛtsnakṣayaḥ tenobhayaṃ kṣayaśabdavācyam /",
    "GSD36mvir_sau:5667": " mārgaśīrṣajyeṣṭhāmāvāsyayostu amāṣṭamāṃśa eva kṣaya ityuktam--",
    "GSD36mvir_sau:5668": " tatraiva:",
    "GSD36mvir_sau:5669": " āgrahāyaṇyamāvāsyā tathā jyeṣṭhasya yā bhavet /",
    "GSD36mvir_sau:5670": " viśeṣa ābhyāṃ bruvate candravāravido janāḥ //",
    "GSD36mvir_sau:5671": " atrendurādye prahare 'vatiṣṭhate caturthabhāgonakalāvaśiṣṭaḥ /",
    "GSD36mvir_sau:5672": " tadanta eva kṣayameti kṛtsna eva jyotiścakravido vadanti //",
    "GSD36mvir_sau:5673": " ābhyām = anayoḥ /",
    "GSD36mvir_sau:5674": " tadanta eva amānta eva /",
    "GSD36mvir_sau:5675": " malamāsayuktābde tvanayorapītaratulya eva kṣaya ityuktam--",
    "GSD36mvir_sau:5676": " tatraiva:",
    "GSD36mvir_sau:5677": " yasminnabde dvādaśaikaśca pavyayastasmiṃstṛtīyāparidṛśyo nopajāyeteti /",
    "GSD36mvir_sau:5678": " pavyo = māsaḥ /",
    "GSD36mvir_sau:5679": " tṛtīyayā caturthabhāgonatvāt tribhāgamātrāvaśiṣṭayā kalayā paridṛśyo 'nayorapi amāvāsyayorādyayāme na jāyeta kintu itaramāsavadatrānayoraṇyāmāvāsyayoḥ kṣaya ityarthaḥ /",
    "GSD36mvir_sau:5680": " atra paurṇamāsyantau jyeṣṭhamārgaśīrṣāviti pariśiṣṭaprakāśakāraḥ /",
    "GSD36mvir_sau:5681": " tadevaṃ tredhāvibhaktāparāhṇa eva mukhyaḥ",
    "GSD36mvir_sau:5682": " kālaḥ /",
    "GSD36mvir_sau:5683": " candrakṣaye tu prāśastyamātramiti siddham /",
    "GSD36mvir_sau:5684": " atrāparāhṇavyāptau trimuhūrtādhikavṛttikṣayābhāvena dine kṛtsnakālavyāptiritaradine",
    "GSD36mvir_sau:5685": " tadasparśena ekadeśavyāptyā vā bhavati tatra tadasparśacaturdaśyapekṣayāmāvāsyāyāḥ",
    "GSD36mvir_sau:5686": " sāmyena vṛddhyā kṣayeṇa vā /",
    "GSD36mvir_sau:5687": " tatra yā tāvat pūrvedyureva kṛtsnakālavyāpinī paredyuśca tadekadeśamapi na spṛśāti sā pūrvaiva /",
    "GSD36mvir_sau:5688": " yāpi tādṛsyevottaratra tade kadeśavyāpinī sāpi pūrvaiva /",
    "GSD36mvir_sau:5689": " paraṃ yadi yajanīyadine candradarśanādekadeśa vyāptidina eva yāgaḥ /",
    "GSD36mvir_sau:5690": " yadi tu tithivṛddhyā candrādarśanāt pratipadyeva yāgastadā ekadeśavyāptidina eva kāryam /",
    "GSD36mvir_sau:5691": " anyathā trayāṇāmanāvādhānādīnāmekakālatvānupapatteḥ gobhilabhāṣyasavaraso 'pyavaṃm /",
    "GSD36mvir_sau:5692": " yā tu",
    "GSD36mvir_sau:5693": " pūrvedyurevaikadeśabyāpina sā sutarā pūrvā /",
    "GSD36mvir_sau:5694": " yadā caturdaśī yāmaṃ turīyamanuprayet /",
    "GSD36mvir_sau:5695": " amāvāsyā kṣīyamāṇā tadaiva śrāddhamiṣyate //",
    "GSD36mvir_sau:5696": " iti pariśiṣṭavacanācca /",
    "GSD36mvir_sau:5697": " yā tu paredyureva kutsnakālavyāpinī pūrvedyustadekadeśasparśena tadasparśena vā vidyamānā sottaraiva /",
    "GSD36mvir_sau:5698": " yā tu dinadvaye 'pi vaiṣamyeṇaikadeśavyāpinī sā yaivādhikā saiva grāhyā /",
    "GSD36mvir_sau:5699": " yā tu dinadvaye sāmyenaikadeśavyāpinī sā yadi kṣayeṇa tādṛśī tadā“yadā caturdaśīyāmaṃ“iti pūrvādāhṛtakṣīyamāṇavākyāt pūrvaiva,",
    "GSD36mvir_sau:5700": " yadi tu vṛddhyā tādṛśī tadottarā /",
    "GSD36mvir_sau:5701": " varddhamānāmamāvāsyāṃ labheccedapare 'hani /",
    "GSD36mvir_sau:5702": " yāmāṃstrīnadhikānvāpi pitṛyajñastatato bhavet //",
    "GSD36mvir_sau:5703": " iti pariśiṣṭavacanāt /",
    "GSD36mvir_sau:5704": " candradarśanādarśanakṛtastayorapavādastu pūrvamevoktaḥ /",
    "GSD36mvir_sau:5705": " evaṃ yadā sāmyena tādṛsī tadāpi darśanādarśanakṛta eva nirṇayaḥ /",
    "GSD36mvir_sau:5706": " yadā ca keṣucitpakṣeṣu caturdaśīmiśrāmāyāmanuṣṭhānaṃ prāpnoti tadā yadi amāpratīkṣayā sarvānuṣṭhānaṃ sambhavati tadā sā pratīkṣaṇīyā no ceccatuddeśyāmapi sarvamanuṣṭheyam /",
    "GSD36mvir_sau:5707": " atha niragnikānāṃ sāgnikānāmapi ekadine tritayānuṣṭhānaniyamarahitānāmāpastambāsvālayādīnāmamāvāsyānirṇayaḥ /",
    "GSD36mvir_sau:5708": " atra ca pañcadhāvibhaktāparāhṇavyāpinī grāhyā /",
    "GSD36mvir_sau:5709": " dinadvaye 'pyarāhṇavyāptau kṣaye pūrvā vṛddhau sāmye ca parā /",
    "GSD36mvir_sau:5710": " amāvāsyā tu yāhi syādaparāhṇadvaye 'pi sā /",
    "GSD36mvir_sau:5711": " kṣaye pūrvā parā vṛddhau sāmya'pi ca parā smṛtā //",
    "GSD36mvir_sau:5712": " itimādhavodāhṛtavacanāt /",
    "GSD36mvir_sau:5713": " kṣayādayaścātra paratithereva /",
    "GSD36mvir_sau:5714": " tattitherevetikecit /",
    "GSD36mvir_sau:5715": " dinadvaye sāmyenaikadeśavyāptāvapyayameva nirṇayaḥ /",
    "GSD36mvir_sau:5716": " dinadvaye 'pyavarāhṇasparśinyāṃ tu sāgniniragnikabhedena vyavasthā /",
    "GSD36mvir_sau:5717": " aparāhṇadvayāvyāpī yadi darśastithikṣaye /",
    "GSD36mvir_sau:5718": " āhitāgnaḥ sinīvālī niragnyādeḥ kuhūḥ smṛtā //",
    "GSD36mvir_sau:5719": " iti jābālivacanāt /",
    "GSD36mvir_sau:5720": " ādiśabdena ca strīśūdrayorgrahaṇam /",
    "GSD36mvir_sau:5721": " strībhiḥ śūdraiḥ kuhūḥ kāryā tathā cānagnikairdvijaḥ /",
    "GSD36mvir_sau:5722": " itilaugākṣivacanāt /",
    "GSD36mvir_sau:5723": " āhitāgnipadaṃ cātra smārttāgnerapyupalakṣaṇamiti madanapārijātaḥ /",
    "GSD36mvir_sau:5724": " sinīvālyādilakṣaṇamuktam--",
    "GSD36mvir_sau:5725": " vyāsena:",
    "GSD36mvir_sau:5726": " dṛṣṭacandrā sinīvālī naṣṭacandrā kuhūḥ smṛtā / iti",
    "GSD36mvir_sau:5727": " hemādristu niragnikaiḥ kutupakālavyāpinī grāhyā /",
    "GSD36mvir_sau:5728": " dinadvaye tadvyāptau kṣaye pūrvaiva sāmyavṛddhyostūttaraivetyāha /",
    "GSD36mvir_sau:5729": " ityamāvāsyānirṇayaḥ /",
    "GSD36mvir_sau:5730": " athāṣṭakākālanirṇayaḥ /",
    "GSD36mvir_sau:5731": " tatrāśvalāyanaḥ--hemantaśiśirayoścaturṇāmaparapakṣāṇāmaṣṭamīṣvaṣṭakā iti",
    "GSD36mvir_sau:5732": " hemantaśiśirau ṛtū tau cātra darśāntamārgādicatuṣṭayamāsarūpau /",
    "GSD36mvir_sau:5733": " aparapakṣāḥ = kṛṣṇapakṣāḥ /",
    "GSD36mvir_sau:5734": " caturṣviti ca",
    "GSD36mvir_sau:5735": " malamāse 'nuṣṭhānaniṣedhārtham /",
    "GSD36mvir_sau:5736": " etaduktaṃ bhavati-mārgaśīrṣādicaturṣu māseṣu kṛṣṇāṣṭamyaścatasrastāsvaṣṭakārḥ kattavyāḥ /",
    "GSD36mvir_sau:5737": " aṣṭakā ityetaccāśvalāyanamate śrāddhahomayoḥ kātyāyanamate ca homamātrasya nāmadheyam /",
    "GSD36mvir_sau:5738": " aṣṭamīṣvaṣṭakā ityutpattividhau kāle aṣṭakārūpakarmavidhānāt /",
    "GSD36mvir_sau:5739": " “aṣṭakā pitṛdaivatye“ityato 'pi vyākaraṇāt karmaparatvam /",
    "GSD36mvir_sau:5740": " evañca yadyapi yājñavalkye“amāvāsyāṣṭakā“ityupakramya“śrāddhakālāḥ prakīrttitā“ityatrāpātataḥ kālavācako 'pyaṣṭakāśabdaḥ pratīyate /",
    "GSD36mvir_sau:5741": " tathāpi sa“dravyaṃ brāhmaṇasampattiḥ“iti vadāśvalāyanoktasya kālasya lakṣaṇayā bodhakaḥ /",
    "GSD36mvir_sau:5742": " padmapurāṇe tu:",
    "GSD36mvir_sau:5743": " prauṣṭhapadyaṣṭakā bhūyaḥ pitṛloke bhaviṣyati /",
    "GSD36mvir_sau:5744": " ityanena bhādrapadakṛṣṇāṣṭamyām aparāpyaṣṭakā uktā /",
    "GSD36mvir_sau:5745": " evañca varṣe pañca aṣṭakā iti siddham /",
    "GSD36mvir_sau:5746": " āśvalāyanastu bhādrāṣṭakāyā māghyāvarṣamiti saṃjñāntaraṃ paraṃ kṛtavān /",
    "GSD36mvir_sau:5747": " tatra ca aṣṭakāgharmātideśādaṣṭakātaḥ karmāntaramitibhāṣyakārādibhirvyākhyātam /",
    "GSD36mvir_sau:5748": " evañcāśvalāyanīyairbhādrakṛṣṇāṣṭamyāṃ paurāṇāṣṭakā mādhyāvarṣaṃ ca tantreṇānuṣṭheyamiti nyāyavidaḥ /",
    "GSD36mvir_sau:5749": " gobhilastu“caturaṣṭako hemantastāḥ sarvāḥ samāṃsāścikīrṣet“ityabhidhāyāgre aṣṭakapakṣamapyuktavān /",
    "GSD36mvir_sau:5750": " caturaṣṭako hemanta ityetacca triṛtuḥ saṃvatsara itye tatpakṣābhiprāyeṇa /",
    "GSD36mvir_sau:5751": " yadvā“hemantaśiśirayoḥ samāsena“ityataḥ pañcarttusaṃvatsarābhiprāyeṇa bodhyam /",
    "GSD36mvir_sau:5752": " viṣṇvādismṛtau yatra tisro 'ṣṭakāstisro 'nvaṣṭakā ityetattrayāṇāmupādānaṃ tatra taddhemantagatānāmeva /",
    "GSD36mvir_sau:5753": " avyavadhānena tāsāmatropasthitisambhavāt /",
    "GSD36mvir_sau:5754": " yadyapi--",
    "GSD36mvir_sau:5755": " brahmāṇḍapurāṇe--",
    "GSD36mvir_sau:5756": " aindṣāṃ tu prathamāyāṃ ca śākaiḥ santarpayetpitṝn /",
    "GSD36mvir_sau:5757": " prājāpatyāṃ dgitīyāyāṃ māṃsaiḥ śuddhaiśca tarpayet //",
    "GSD36mvir_sau:5758": " vaiśvadevyāṃ tṛtīyāyāmapūpaiśca yathākramam /",
    "GSD36mvir_sau:5759": " varṣāsu medhyaśākaiśca caturthyāmeva sarvadā //",
    "GSD36mvir_sau:5760": " ityatra māsaviśeṣo noktastathāpi--",
    "GSD36mvir_sau:5761": " pauṣe kṛṣṇāṣṭakāyāṃ tu śākaiḥ santarpayet pitṝn /",
    "GSD36mvir_sau:5762": " itibrahmapurāṇavacanāntarāt pauṣakṛṣṇāṣṭakāyāṃ śākasantarpaṇokteḥ pauṣamāghaphālgunagatā eva tisra uktā bhavanti /",
    "GSD36mvir_sau:5763": " kūrmapurāṇe tu pauṣādigā eva tisra iti spaṣṭamuktam /",
    "GSD36mvir_sau:5764": " amāvāsyāṣṭakāstisraḥ pauṣamāsādiṣu triṣu /",
    "GSD36mvir_sau:5765": " iti /",
    "GSD36mvir_sau:5766": " pauṣaścātra śuklādimāsābhiprāyeṇa /",
    "GSD36mvir_sau:5767": " āgrahāyaṇyatikrāntau kṛṣṇāstisro 'ṣṭakāstathā /",
    "GSD36mvir_sau:5768": " itiviṣṇudharmottarāt /",
    "GSD36mvir_sau:5769": " evaṃ ca brahmapurāṇaviṣṇudharmottarayoḥ phālgunakṛṣṇāṣṭamīvyatiriktā hemantaśiśirayostisraḥ uktā iti /",
    "GSD36mvir_sau:5770": " brahmavaivartavāyupurāṇayostu--",
    "GSD36mvir_sau:5771": " putradānāya mūlaṃ syuraṣṭakāstisra eva ca /",
    "GSD36mvir_sau:5772": " kṛṣṇapakṣe variṣṭhā hi pūrvā caindrī vibhāvyate //",
    "GSD36mvir_sau:5773": " prājāpatyā dvitīyā syāt tṛtīyā vaiśvadevakī /",
    "GSD36mvir_sau:5774": " ādyāpūpaiḥ sadā kāryā māṃsairanyā bhavettathā //",
    "GSD36mvir_sau:5775": " śākaiḥ kāryā tṛtīyā syādeṣa dravyagato vidhiḥ /",
    "GSD36mvir_sau:5776": " yā cāpyanyā caturthī syāttāṃ ca kuryādviśeṣataḥ //",
    "GSD36mvir_sau:5777": " iti /",
    "GSD36mvir_sau:5778": " yadyapyatrāpi māso noktastathāpyatra śākāṣṭakātvenoktāyāstṛtīyāyāḥ--",
    "GSD36mvir_sau:5779": " śākaṃ tu phālgunāṣṭamyāṃ svayaṃ patnyapi vā pacet /",
    "GSD36mvir_sau:5780": " ityanena phālgunāṣṭamyāḥ śākāṣṭakātvena pratyabhijñānānmārgaśīrṣāṣṭakāparityāgena tisra uktāḥ /",
    "GSD36mvir_sau:5781": " “yā cāpyanyā caturthī syāt“ityanena bhādrakṛṣṇāṣṭamyevābhihitā /",
    "GSD36mvir_sau:5782": " varṣāsu medhyaśākaiśca caturthyāmeva sarvadā /",
    "GSD36mvir_sau:5783": " ityatra tasyā eva caturthītvena parāmarśāt /",
    "GSD36mvir_sau:5784": " anye tu mārgakṛṣṇāṣṭamīmārabhya tisraḥ /",
    "GSD36mvir_sau:5785": " evaṃ ca pūrvodāhṛtabrahmāṇḍapurāṇaikavākyatāsambhavenaikaśrutikalpanālāghave sati pṛthak śrutikalpanamanucitameva /",
    "GSD36mvir_sau:5786": " caturthī tu bhādrakṛṣṇāṣṭamyeva na tu phālgunakṛṣṇāṣṭamī kathamanyathā“etāstisra“iyaṃ caturthī“iti brūyāt /",
    "GSD36mvir_sau:5787": " gobhilavat prathamata eva catasra iti na vadediti /",
    "GSD36mvir_sau:5788": " tadevaṃ paurāṇamate 'pi varṣe catasro 'ṣṭakāḥ kāryāḥ /",
    "GSD36mvir_sau:5789": " aśaktau tu“ekasyāṃ vā“ityāśvalāyanasūtroktaikā purāṇoktā ca bhādrakṛṣṇāṣṭamīti dve /",
    "GSD36mvir_sau:5790": " tatrāpi sūtroktāsu phālgunāṣṭamyeva /",
    "GSD36mvir_sau:5791": " “yā māghyāḥ paurṇamāsyā upariṣṭāt dvyaṣṭakā tasyāmaṣṭamī jyeṣṭhayā sambadhyate tāmekāṣṭaketyācakṣate“ityāpastambenai kasyā eva phālgunāṣṭamyā uktatvāt /",
    "GSD36mvir_sau:5792": " dvyaṣṭakā dinadvayasambandhāt /",
    "GSD36mvir_sau:5793": " sā prakāradvayena vyākhyātā tadbhāṣyakṛtā malamāsatvena khaṇḍatithisattvena vā /",
    "GSD36mvir_sau:5794": " jyeṣṭhayā sambadhyata iti pradarśanārthaṃ na tu yadaiva jyeṣṭhāyuktā tadaivopādeyā nānyadetyevamarthamiti /",
    "GSD36mvir_sau:5795": " ityaṣṭakā /",
    "GSD36mvir_sau:5796": " athānvaṣṭakā /",
    "GSD36mvir_sau:5797": " tatrāśvalāyanaḥ-aparedyuranvaṣṭakyamiti /",
    "GSD36mvir_sau:5798": " aparedyuraṣṭakādināt /",
    "GSD36mvir_sau:5799": " viṣṇurapi tisro 'nvaṣṭakā iti tisraḥ pūrvedyuriti /",
    "GSD36mvir_sau:5800": " pūrvedyuḥ = aṣṭakātaḥ pūrvedyuriti /",
    "GSD36mvir_sau:5801": " tadapi karmanāmadheyam /",
    "GSD36mvir_sau:5802": " aṣṭakāyā nityatvamuktam--",
    "GSD36mvir_sau:5803": " vāyupurāṇe:",
    "GSD36mvir_sau:5804": " yasya tu pratigaccheyuraṣṭakābhirapūjitāḥ /",
    "GSD36mvir_sau:5805": " moghastasya bhavelloko labdhaṃ cāsya vinaśyati //",
    "GSD36mvir_sau:5806": " iti /",
    "GSD36mvir_sau:5807": " āsvalāyanena ca pūrvedyuḥ pitṛbhyo dadyāditi aṣṭakāśrāddhātpūrvedyuḥ śrāddhāntaramuktam /",
    "GSD36mvir_sau:5808": " etattrayamapi",
    "GSD36mvir_sau:5809": " pradhānamiti kecit /",
    "GSD36mvir_sau:5810": " pūrvedyuḥ śrāddhamaṅgamityapare /",
    "GSD36mvir_sau:5811": " ityanvaṣṭakā /",
    "GSD36mvir_sau:5812": " atha vṛddhiśrāddhakālaḥ /",
    "GSD36mvir_sau:5813": " brāhme--",
    "GSD36mvir_sau:5814": " janmanyathopanayane vivāhe putrakasya ca /",
    "GSD36mvir_sau:5815": " pitṝnnāndīmukhānnāma tarpayedvidhipūrvakam //",
    "GSD36mvir_sau:5816": " vedavrateṣu cādhānayajñapuṃsavaneṣu ca /",
    "GSD36mvir_sau:5817": " navānnabhojane snāne ūḍhāyāḥ prathamārttave //",
    "GSD36mvir_sau:5818": " devārāmataḍāgādipratiṣṭhāsūtsaveṣu ca /",
    "GSD36mvir_sau:5819": " rājābiṣeke bālānnabhojane vṛddhisaṃjñakam //",
    "GSD36mvir_sau:5820": " vanasthādyāśramaṃ gacchanpūrvedyuḥ sadya eva yā /",
    "GSD36mvir_sau:5821": " pitṝn pūrvoktavidhinā tarpayetkarmasiddhaye //",
    "GSD36mvir_sau:5822": " viṣṇupurāṇe--",
    "GSD36mvir_sau:5823": " yajñodvāhapratiṣṭhāsu mekhalābandhamokṣayoḥ /",
    "GSD36mvir_sau:5824": " putrajanmavṛṣotsarge vṛddhiśrāddhaṃ samācaret //",
    "GSD36mvir_sau:5825": " chandogapariśiṣṭe--",
    "GSD36mvir_sau:5826": " svapitṛbhyaḥ pitā dadyātsutasaṃskārakarmasu /",
    "GSD36mvir_sau:5827": " piṇḍānodvāhanātteṣāṃ tasyābhāve tu tatkramāt //",
    "GSD36mvir_sau:5828": " sutagrahaṇaṃ sutāyā apyupalakṣaṇam /",
    "GSD36mvir_sau:5829": " “āvṛtaiva kumāryā“ityāśvalāyanokteḥ /",
    "GSD36mvir_sau:5830": " āvṛt kartavyatāprakāraḥ /",
    "GSD36mvir_sau:5831": " odvāhanādvivāhaparyantam /",
    "GSD36mvir_sau:5832": " tasyābhāve = saṃskāryapiturabhāve /",
    "GSD36mvir_sau:5833": " tatkramātusaṃskāryapitṛkramādityarthaḥ /",
    "GSD36mvir_sau:5834": " idaṃ ca putrasyādyo dvāha eva /",
    "GSD36mvir_sau:5835": " tasyaiva saṃskārakatvāt /",
    "GSD36mvir_sau:5836": " dvitīyādau tu /",
    "GSD36mvir_sau:5837": " putraḥ svayameva kuryāt",
    "GSD36mvir_sau:5838": " nāniṣṭvā tu pitṝn śrāddhe karma vaidikamārabhet /",
    "GSD36mvir_sau:5839": " iti śātātapokteḥ /",
    "GSD36mvir_sau:5840": " atra nāniṣṭvetivacanenaiva sarvatra nāndīśrāddhaprāptau yajñodvāhapratiṣṭhāsvityādipunarvacanaṃ niyamārtham /",
    "GSD36mvir_sau:5841": " na copasaṃhāraḥ“nāniṣṭvā“ityasyānarthakyāpatteḥ /",
    "GSD36mvir_sau:5842": " na cotpattiviniyogābhyāṃ sāptadaśya iva sārthakatobhayorapi viniyojakatvāt /",
    "GSD36mvir_sau:5843": " tenoktādanyatrāniyamaḥ /",
    "GSD36mvir_sau:5844": " asyāpavādaḥ---",
    "GSD36mvir_sau:5845": " chandogapariśiṣṭe:",
    "GSD36mvir_sau:5846": " nāṣṭakāsu bhavecchrāddhaṃ na śrāddhe śrāddhamiṣyate /",
    "GSD36mvir_sau:5847": " na soṣyatījātakarmaproṣitāgatakarmasu //",
    "GSD36mvir_sau:5848": " atra jātakarmaṇi śrāddhaṃ niṣidhyate /",
    "GSD36mvir_sau:5849": " janananimittaṃ tu tadbhavatyeva /",
    "GSD36mvir_sau:5850": " kālaviśeṣamāha--",
    "GSD36mvir_sau:5851": " hemādrau vaśiṣṭhaḥ:",
    "GSD36mvir_sau:5852": " pūrvedyurmātṛkaṃ śrāddhaṃ karmāhe paitṛkaṃ tathā /",
    "GSD36mvir_sau:5853": " uttaredyuḥ prakurvīta mātāmahagaṇasya tu //",
    "GSD36mvir_sau:5854": " vṛddhaśātātapaḥ--",
    "GSD36mvir_sau:5855": " pṛthagdineṣvaśaktaścedekasminpūrvavāsare /",
    "GSD36mvir_sau:5856": " śrāddhatrayaṃ tu kurvīta vaiśvadevaṃ ca tāntrikam //",
    "GSD36mvir_sau:5857": " tatrāpi kālabhedamāha--",
    "GSD36mvir_sau:5858": " sa eva:",
    "GSD36mvir_sau:5859": " pūrvāhṇe mātṛkaṃ śrāddhamaparāhṇe ca paitṛkam /",
    "GSD36mvir_sau:5860": " tato mātāmahānāṃ ca vṛddhau śrāddhatrayaṃ smṛtam //",
    "GSD36mvir_sau:5861": " etadasambhave vṛddhamanuḥ--",
    "GSD36mvir_sau:5862": " alābhe bhinnakālānāṃ nāndīśrāddhatrayaṃ budhaḥ /",
    "GSD36mvir_sau:5863": " pūrvedyurvai prakurvīta pūrvāhṇe mātṛpūrvakam //",
    "GSD36mvir_sau:5864": " tatrāpi prātareva /",
    "GSD36mvir_sau:5865": " prātarvṛddhinimittakamitiśātātapokteḥ /",
    "GSD36mvir_sau:5866": " etatputrajanmano 'nyatra /",
    "GSD36mvir_sau:5867": " pūrvāhṇe vai bhavedvṛddhirvinā janmanimittakam /",
    "GSD36mvir_sau:5868": " putrajanmani kurvīta śrāddhaṃ tātkālikaṃ budhaḥ //",
    "GSD36mvir_sau:5869": " ityatrivacanāt /",
    "GSD36mvir_sau:5870": " putrajanmetyaniyatanimittopalakṣaṇam /",
    "GSD36mvir_sau:5871": " niyateṣu nimitteṣu prātarvṛddhinimittakam /",
    "GSD36mvir_sau:5872": " teṣāmaniyatatve tu tadānantaryamiṣyate //",
    "GSD36mvir_sau:5873": " iti laugākṣivacanāt /",
    "GSD36mvir_sau:5874": " atra prātaritidinatrayādipakṣopalakṣaṇam /",
    "GSD36mvir_sau:5875": " niyatanimittatvena śakyānuṣṭhānatvāt /",
    "GSD36mvir_sau:5876": " karmāṅgaśrāddhe 'pyeta eva kālāḥ /",
    "GSD36mvir_sau:5877": " niṣekakāle some ca sīmantonnayane tathā /",
    "GSD36mvir_sau:5878": " jñeyaṃ puṃsavane śrāddhaṃ karmāṅgaṃ vṛddhivatkṛtam //",
    "GSD36mvir_sau:5879": " iti pāraskaravacane vṛddhiśrāddhakālātideśāt /",
    "GSD36mvir_sau:5880": " iti vṛddhiśrāddhakālāḥ /",
    "GSD36mvir_sau:5881": " atha kṛṣṇapakṣaśrāddhakālaḥ /",
    "GSD36mvir_sau:5882": " tatra yājñavalkyaḥ--",
    "GSD36mvir_sau:5883": " pratipatprabhṛtiṣvekāṃ varjayitvā caturdaśīm /",
    "GSD36mvir_sau:5884": " śastreṇa tu hatā ye vai tebhyastatra pradīyate //",
    "GSD36mvir_sau:5885": " iti /",
    "GSD36mvir_sau:5886": " (a. 1 ślo. 264)",
    "GSD36mvir_sau:5887": " asamarthaṃ pratyāha gautamaḥ-pañcamīprabhṛti vāparapakṣasyeti /",
    "GSD36mvir_sau:5888": " tato 'pyasāmarthye manuḥ:",
    "GSD36mvir_sau:5889": " kṛṣṇapakṣe daśamyādau varjayitvā caturdaśīm /",
    "GSD36mvir_sau:5890": " śrāddhe praśastāstithayo yathaitā na tathetarāḥ //",
    "GSD36mvir_sau:5891": " iti /",
    "GSD36mvir_sau:5892": " (a. 3 ślo. 276)",
    "GSD36mvir_sau:5893": " tatrāpyasāmarthye kātyāyanaḥ,",
    "GSD36mvir_sau:5894": " aparapakṣe kurvītorddhvraṃ vā caturthyā yadahaḥ sampadyeteti /",
    "GSD36mvir_sau:5895": " sampadyetauśrāddhasādhanam /",
    "GSD36mvir_sau:5896": " yadāpyekadine tadāmāvāsyāśrāddhātpṛthak kāryam“amāvāsyāṣṭakā vṛddhiḥ kṛṣṇapakṣe“iti pṛthaṅnirddeśāt /",
    "GSD36mvir_sau:5897": " amāvāsyāyāmapi tantreṇetyapare /",
    "GSD36mvir_sau:5898": " atrāpyasāmarthye samvatsaramadhye caturvāramityāha devalaḥ /",
    "GSD36mvir_sau:5899": " pārvaṇamadhikṛtya--",
    "GSD36mvir_sau:5900": " anena vidhinā śrāddhaṃ kuryātsaṃvatsare sakṛt /",
    "GSD36mvir_sau:5901": " dviścaturvā yathāśrāddhaṃ māse māse dine dine //",
    "GSD36mvir_sau:5902": " catuḥpakṣe kanyākumbhavṛṣatulārke triḥkaraṇapakṣe nirjñātatvātpraśastatvācca /",
    "GSD36mvir_sau:5903": " atrāpyasāmarthye saṃvatsaramadhye trivāram /",
    "GSD36mvir_sau:5904": " tatrāpi kanyākumbhavṛṣārke",
    "GSD36mvir_sau:5905": " anena vidhinā śrāddhaṃ trirabdasyeha nirvapet /",
    "GSD36mvir_sau:5906": " kanyākumbhavṛṣasthe 'rke kṛṣṇapakṣe ca sarvadā //",
    "GSD36mvir_sau:5907": " iti mātsyokteḥ /",
    "GSD36mvir_sau:5908": " tato 'pi hīnaśakterdvivāramudāhṛtadevalavacanāt /",
    "GSD36mvir_sau:5909": " tacca kanyāyāṃ kumbhavṛṣayoranyatare vā praśastatvāt /",
    "GSD36mvir_sau:5910": " tatrāpyasāmarthye sakṛt devalavacanādeva /",
    "GSD36mvir_sau:5911": " tadapi kanyāyāmevātipraśastatvāt /",
    "GSD36mvir_sau:5912": " etacca nityaṃ “śākenāpyaparapakṣaṃ nātikrāmet“itikātyāyanokteḥ /",
    "GSD36mvir_sau:5913": " ata eva gautamenānekān kālānabhidhāyoktam--kālanithamaḥ śaktita iti /",
    "GSD36mvir_sau:5914": " kāmyaṃ ca /",
    "GSD36mvir_sau:5915": " “pratipaddhanalābhāya“ityādimārkaṇḍeyapurāṇāt /",
    "GSD36mvir_sau:5916": " etallope prāyaścittameva gauṇakālānāmnānāt /",
    "GSD36mvir_sau:5917": " iti kṛṣṇapakṣaśrāddhakālaḥ /",
    "GSD36mvir_sau:5918": " atha kanyāgatāparapakṣaḥ /",
    "GSD36mvir_sau:5919": " brāhme--",
    "GSD36mvir_sau:5920": " aśvayukkṛṣṇapakṣe tu śrāddhaṃ kuryāddine dine /",
    "GSD36mvir_sau:5921": " tribhāgahīnaṃ pakṣaṃ vā tribhāgaṃ tvarddhameva vā //",
    "GSD36mvir_sau:5922": " aśvayukpadaṃ paurṇamāsyantāśvinaparam /",
    "GSD36mvir_sau:5923": " prauṣṭhapadyāḥ paraḥ pakṣa iti yāvat /",
    "GSD36mvir_sau:5924": " dinaśabdo 'tra tithiparaḥ pakṣasya tithighaṭitatvāt /",
    "GSD36mvir_sau:5925": " ata eva--",
    "GSD36mvir_sau:5926": " viṣṇudharmottare:",
    "GSD36mvir_sau:5927": " tithinaikena divasaścāndre māne prakīrtitaḥ /",
    "GSD36mvir_sau:5928": " ahorātreṇa caikena sāvano divasaḥ smṛtaḥ //",
    "GSD36mvir_sau:5929": " iti /",
    "GSD36mvir_sau:5930": " evaṃ caikasminneva dine śrāddhayogyatithidvayalābhe śrāddhadvayaṃ tithivṛddhau ca śrāddhāvṛttiḥ kṛtatvāt /",
    "GSD36mvir_sau:5931": " etenāhanyahanīti kalpatarūktiḥ parāstā /",
    "GSD36mvir_sau:5932": " pārijātapradīpagrakāśabhāṣyaśrāddhīvavekaprītahastakabhānūpādhyāyādayo 'pyevam /",
    "GSD36mvir_sau:5933": " tribhāgahīnaṃ = tṛtīyabhāgahīnaṃ pañcamīmārabhya,",
    "GSD36mvir_sau:5934": " tribhāgaṃ = tṛtīyabhāgaṃ daśamīmārabhya",
    "GSD36mvir_sau:5935": " pañcamīṃ tithimārabhya yāvaccandrārkasaṅgamam /",
    "GSD36mvir_sau:5936": " kṛṣṇapakṣe daśamyādau--",
    "GSD36mvir_sau:5937": " iti vākyāditi kalpataruprabhṛtayaḥ /",
    "GSD36mvir_sau:5938": " śrāddhavivekastu tribhāgahīnamiti ṣaṣṭhyādikalpaḥ tribhāgamityekādaśyādikalpaḥ /",
    "GSD36mvir_sau:5939": " prauṣṭhapadyāḥ paraḥ pakṣastatrāpi ca viśeṣataḥ /",
    "GSD36mvir_sau:5940": " pañcamyūrdhvaṃ ca tatrāpi daśamyūrddhvaṃ tato 'pyati //",
    "GSD36mvir_sau:5941": " iti biṣṇudharmottarāditi /",
    "GSD36mvir_sau:5942": " tasmādubhayavākyadarśanādyukto vikalpaḥ sa ca vyavasthitaḥ /",
    "GSD36mvir_sau:5943": " yeṣāṃ caturdaśyāṃ śrāddhaṃ nāsti teṣāṃ pañcamyādidaśamyā dikalpau /",
    "GSD36mvir_sau:5944": " yeṣāṃ tadasti teṣāṃ ṣaṣṭhyādyekādaśyādikalpāviti /",
    "GSD36mvir_sau:5945": " bhānūpādhyāryanīlāmbarācāryādayo 'pyevamāhuḥ /",
    "GSD36mvir_sau:5946": " arddhamaveti /",
    "GSD36mvir_sau:5947": " arddhaṃ pakṣasyāṣṭamīmārabhyeti kalpataruprabhṛtayaḥ /",
    "GSD36mvir_sau:5948": " arddhaṃ tṛtīyabhāgasyaivottarottaralaghukālopadeśātsannidhānācceti vivekakūt bhānūpādhyāyaśca /",
    "GSD36mvir_sau:5949": " tatra",
    "GSD36mvir_sau:5950": " trayodaśyādikalpa iti vivekakāraḥ /",
    "GSD36mvir_sau:5951": " bhānūpādhyāyastu yeṣāṃ caturdaśyāṃ śrāddhaṃ nāsti teṣāṃ dvādaśyādiḥ kalpaḥ yeṣāṃ tadasti teṣāṃ trayodaśyādirityāha /",
    "GSD36mvir_sau:5952": " vastutastu asya vākyasyānekakālopadeśamātre tātparyādgurulaghukālopadeśasyārthikatvāduttarottaralaghukālopadeśakatvābhāvāt tribhāgamityatra bhāgitayā buddhisthīkṛtasya",
    "GSD36mvir_sau:5953": " pakṣasyārdhamityatra parityāge hetvabhāvāttribhāgapadārthasya sannidhāne 'pi bhāgitayānupasthiteḥ",
    "GSD36mvir_sau:5954": " pakṣaviśeṣaṇatvāccārdhapadārthenānvayāyogāt “athāparapakṣe śrāddhaṃ pitṛbhyo dadyātpañcamyādidarśāntamaṣṭamyādidaśamyādi sarvasmiṃśca';",
    "GSD36mvir_sau:5955": " iti gautamaikavākyatayā mūlaśrutikalpanālāghavācca ardhaṃ pakṣārdhamityeva vyākhyānamucitam /",
    "GSD36mvir_sau:5956": " atra pakṣaśrāddhādikalpānāṃ gurulaghukalpatvenecchāvikalpāsambhavādekādayo tisro deyā itivatphalatāratamyamiti śrāddhavivekaḥ /",
    "GSD36mvir_sau:5957": " nitye phalābhāvānna phale tāratamyaṃ kintu śaktyapekṣayā vyavatthito vikalpaḥ /",
    "GSD36mvir_sau:5958": " ekakalpāśrayaṇe ca tadanirvāhena kalpāntarāśrayaṇe tasminprayoge tasyaiva pakṣasya kathañcinnirvāhyatvādvrīhiyavādivaditimiśrāḥ /",
    "GSD36mvir_sau:5959": " vastutastu ṣoḍaśigrahaṇādāviva phalabhūmaiva kalpayituṃ yuktaḥ /",
    "GSD36mvir_sau:5960": " nityasyāpi kathāñcitphalavattvācchaktasya laghukalpāśrayaṇe phalābhāvakalpanāyā anyāyyatvāt ṣoḍaśigrahaṇādāvatiprasakteśca /",
    "GSD36mvir_sau:5961": " atra ca dine dina iti vīpsāśravaṇāccaturdaśyāmapi pārvaṇaṃ kāryaṃ“vajeyitvā caturdaśīm“iti niṣedhastu aparapakṣāntaracaturdaśīviṣaya iti pradīpavivekau",
    "GSD36mvir_sau:5962": " tanna /",
    "GSD36mvir_sau:5963": " śrāddhaṃ śasrahatasyaiva caturdaśyāṃ mahālaye /",
    "GSD36mvir_sau:5964": " iti vākyavirodhāt /",
    "GSD36mvir_sau:5965": " klapatarubhānūpāghyāyanīlāmbarācāryādayo 'pyevamāhuḥ /",
    "GSD36mvir_sau:5966": " tatrāśaktaṃ prati sakṛtkaraṇamuktaṃ hemādrau nāgarakhaṇḍe--",
    "GSD36mvir_sau:5967": " āṣāḍhyāḥ pañcame pakṣe kanyāsaṃsthe divākare /",
    "GSD36mvir_sau:5968": " yo vai śrāddhaṃ naraḥ kuryādekasminnapi vāsare //",
    "GSD36mvir_sau:5969": " tasya saṃvatsaraṃ yāvatsantṛptāḥ pitaro dhruvam /",
    "GSD36mvir_sau:5970": " iti /",
    "GSD36mvir_sau:5971": " atra kanyāsaṃsthatvavacanaṃ prāśastyārthaṃ na tu tasyaiva śrāddhakālatvam /",
    "GSD36mvir_sau:5972": " āṣāḍhamivadhiṃ kṛtvā yaḥ syātpakṣastu pañcamaḥ /",
    "GSD36mvir_sau:5973": " śrāddhaṃ tatra prakurvīta kanyāṃ gacchatu vā na vā //",
    "GSD36mvir_sau:5974": " ityādityapurāṇe tadanādarokteḥ /",
    "GSD36mvir_sau:5975": " bṛhanmanuḥ--",
    "GSD36mvir_sau:5976": " madhye vā yadi vāpyante yatra kanyāṃ ravirvrajet /",
    "GSD36mvir_sau:5977": " sa pakṣaḥ sakalaḥ pūjyaḥ śrāddhaṃ tatra vidhīyate //",
    "GSD36mvir_sau:5978": " iti /",
    "GSD36mvir_sau:5979": " pakṣo 'rdhamāsaḥ /",
    "GSD36mvir_sau:5980": " tena śrāvaṇasyādhimāsatve 'pyaparapakṣasya na pañcamatvakṣatiriti kecit /",
    "GSD36mvir_sau:5981": " vastutastu--",
    "GSD36mvir_sau:5982": " nabho vātha nabhasyo vā malamāso yadā bhavet /",
    "GSD36mvir_sau:5983": " saptamaḥ pitṛpakṣaḥ syādanyatraiva tu pañcamaḥ //",
    "GSD36mvir_sau:5984": " iti nāgarakhaṇḍokteḥ saptamapakṣa eva tat nyāyyamityuktaṃ malamāsakartavyanirṇaye /",
    "GSD36mvir_sau:5985": " atra sarvatra pakṣaḥ śrāddhakāla uktaḥ /",
    "GSD36mvir_sau:5986": " śāṭhyāyaninā tu--",
    "GSD36mvir_sau:5987": " nabhasyasyāpare pakṣe tithiṣoḍaśakastu yaḥ /",
    "GSD36mvir_sau:5988": " kanyāgatānvitaścetsyātsa kālaḥ śrāddhakarmaṇi //",
    "GSD36mvir_sau:5989": " iti ṣoḍaśadināni śrāddhakāla uktaḥ /",
    "GSD36mvir_sau:5990": " pakṣastu pañcadaśatithyātmakaḥ /",
    "GSD36mvir_sau:5991": " “pañcadaśa vā ardhamāsasya",
    "GSD36mvir_sau:5992": " rātraya“itiśruteḥ /",
    "GSD36mvir_sau:5993": " tatkathamaparapakṣe ṣoḍaśaśrāddhasaṅkhayāsampattiḥ /",
    "GSD36mvir_sau:5994": " paurṇamāsyā saheti kecit /",
    "GSD36mvir_sau:5995": " nāndīmukhānāṃ pratyabdaṃ kanyārāśigate ravau /",
    "GSD36mvir_sau:5996": " paurṇamāsyāṃ tu kurvīta varāhavacanaṃ yathā //",
    "GSD36mvir_sau:5997": " iti dhanañjayahalāyudhādilikhitavākyāt /",
    "GSD36mvir_sau:5998": " ata eva brahmavāyupurāṇayoḥ paurṇamāsyāditithiṣoḍaśakasya phalamuktamityuktaṃ kāmarūpanibandhe /",
    "GSD36mvir_sau:5999": " atha vā yadā tithivṛddhyā ṣoḍaśadinātmakaḥ pakṣaḥ syāttadā vṛddhidine 'pi śrāddhaṃ",
    "GSD36mvir_sau:6000": " kāryamityevamarthaṃ ṣoḍaśagrahaṇamiti hemādriḥ ījyasvamātāmahasannyāsiputrīdhikārikaśrāddhābhiprāyamityanye /",
    "GSD36mvir_sau:6001": " tasyāpi",
    "GSD36mvir_sau:6002": " jīvatpitṛkatvenāmāvāsyottarapratipadi mātāmahaśrāddhavidhānāt /",
    "GSD36mvir_sau:6003": " vastutastu--",
    "GSD36mvir_sau:6004": " ahaḥṣoḍaśakaṃ yattu śuklapratipadā saha /",
    "GSD36mvir_sau:6005": " candrakṣayāviśeṣeṇa sāpi darśātmikā smṛtā //",
    "GSD36mvir_sau:6006": " iti devaloktestatrāpi śrāddhavidhānāditi /",
    "GSD36mvir_sau:6007": " sakṛnmahālaye tithyādi śodhyam /",
    "GSD36mvir_sau:6008": " sakṛnmahāle kāmye punaḥ śrāddhe 'khileṣu ca /",
    "GSD36mvir_sau:6009": " atītaviṣaye caiva sarvametadvicintayet //",
    "GSD36mvir_sau:6010": " iti pṛṣvīcandrodaye nāradokteḥ /",
    "GSD36mvir_sau:6011": " etatuniṣiddhatithyādi /",
    "GSD36mvir_sau:6012": " tadevāha vasiṣṭhaḥ-",
    "GSD36mvir_sau:6013": " nandāyāṃ bhārgavadine caturdaśyāṃ trijanmasu /",
    "GSD36mvir_sau:6014": " eṣu śrāddhaṃ na kurvīta gṛhī putradhanakṣayāt //",
    "GSD36mvir_sau:6015": " trijanmasu rohiṇyādinakṣatratrayeṣu /",
    "GSD36mvir_sau:6016": " tadāha vṛddhagārgyaḥ--",
    "GSD36mvir_sau:6017": " prājāpatye ca pauṣṇe ca pitryarkṣe bhārgave tathā /",
    "GSD36mvir_sau:6018": " yastu śrāddhaṃ prakurvīta tasya putro vinaśyati //",
    "GSD36mvir_sau:6019": " iti /",
    "GSD36mvir_sau:6020": " prājāpatyaṃ = rohiṇī,",
    "GSD36mvir_sau:6021": " pauṣṇe = revatī,",
    "GSD36mvir_sau:6022": " pitryaṃ = maghā kvacidasyāpavādo--",
    "GSD36mvir_sau:6023": " hemādrimādhavayoḥ:",
    "GSD36mvir_sau:6024": " amāpāte bharaṇyāṃ ca dvādaśyāṃ pakṣamadhyake /",
    "GSD36mvir_sau:6025": " tathā tithiṃ ca nakṣatraṃ vāraṃ ca na vicārayet /",
    "GSD36mvir_sau:6026": " iti /",
    "GSD36mvir_sau:6027": " sakṛtkaraṇaṃ ca piturmṛtāhe tatra vacanavārādipiṇḍadānaniṣedhavintetyāha--",
    "GSD36mvir_sau:6028": " kātyāyanaḥ:",
    "GSD36mvir_sau:6029": " yā tithiryasya māsasya mṛtāhe tu pravartate /",
    "GSD36mvir_sau:6030": " sā tithiḥ pitṛpakṣe tu pūjanīyā prayatnataḥ //",
    "GSD36mvir_sau:6031": " tithicchedo na kartavyo vināśaucaṃ yadṛcchayā /",
    "GSD36mvir_sau:6032": " piṇḍaśrāddhaṃ ca kartavyaṃ vicchitiṃ naiva kārayet //",
    "GSD36mvir_sau:6033": " aśaktaḥ pitṛpakṣe tu karotyekadine yadā /",
    "GSD36mvir_sau:6034": " niṣiddhe 'pi dine kuryātpiṇḍadānaṃ yathāvidhi //",
    "GSD36mvir_sau:6035": " iti /",
    "GSD36mvir_sau:6036": " atra pratidinaṃ śrāddhakaraṇe nandādi na varjyam /",
    "GSD36mvir_sau:6037": " nabhasyasyāpare pakṣe śrāddhaṃ kuryāddine dine /",
    "GSD36mvir_sau:6038": " naiva nandādi varjyaṃ syānnaiva varjyā caturdaśī //",
    "GSD36mvir_sau:6039": " iti kārṣṇājinivacanāt /",
    "GSD36mvir_sau:6040": " itarapakṣeṣu caturdaśī varjanīyā /",
    "GSD36mvir_sau:6041": " viṣasarpaśvāpadāhitiryagbrāhmaṇaghātinām /",
    "GSD36mvir_sau:6042": " caturdaśyāṃ kriyā kāryā anyeṣāṃ tu vigarhitā //",
    "GSD36mvir_sau:6043": " itimarīcinā:",
    "GSD36mvir_sau:6044": " śrāddhaṃ śastrahatasyaiva caturdaśyāṃ mahālaye /",
    "GSD36mvir_sau:6045": " iti kālādarśādyudāhṛtavacanena ca śastrahatatiriktaśrāddhaniṣedhāt ityuktam /",
    "GSD36mvir_sau:6046": " śastrahatasya pitrādestu tatra bhavatyeva /",
    "GSD36mvir_sau:6047": " śastreṇa tu hatā yevai tebhyastatra pradīyate /",
    "GSD36mvir_sau:6048": " (a. 1 ślo. 264)",
    "GSD36mvir_sau:6049": " itiyājñavalkyokteḥ /",
    "GSD36mvir_sau:6050": " nandādivarjanaṃ tu pañcamyādipakṣeṣu na bhavati vibhāgādiparimāṇahāniprasaṅgāt /",
    "GSD36mvir_sau:6051": " ata eva ṣaṣṭhyādipakṣe na caturdaśīvarjanam /",
    "GSD36mvir_sau:6052": " yattu sūryasiddhānte--",
    "GSD36mvir_sau:6053": " ṣaḍviṃśe dhanuṣo bhāge dvāviṃśe 'nimiṣasya ca /",
    "GSD36mvir_sau:6054": " mithunāṣṭādaśe bhāge kanyāyāśca caturdaśe //",
    "GSD36mvir_sau:6055": " ityuktvā--",
    "GSD36mvir_sau:6056": " ata ūrddhvaṃ tu kanyāyā yānyahāni tu ṣoḍaśa /",
    "GSD36mvir_sau:6057": " kratubhistāni tulyāni pitṛbhyo dattamakṣayam //",
    "GSD36mvir_sau:6058": " itiṣoḍaśadināni śrāddhakālatvenoktāni tāniṃ kāmyaśrāddhāntaraviṣayāṇīti śūlapāṇiprabhṛtayaḥ /",
    "GSD36mvir_sau:6059": " yattu--",
    "GSD36mvir_sau:6060": " sūrye kanyāsthite śrāddhaṃ yo na kuryādgṛhāśramī /",
    "GSD36mvir_sau:6061": " kutastasya dhanaṃ putrāḥ pitṛniśvāsapīḍitāḥ //",
    "GSD36mvir_sau:6062": " ityādivacanaiḥ pañcamapakṣanirapekṣameva kanyānimittakaṃ śrāddhāntaraṃ vidhīyate tasya cāparapakṣa eva kanyāsaṅkramaṇe tantraṃ,",
    "GSD36mvir_sau:6063": " bhede tu pṛthageva,",
    "GSD36mvir_sau:6064": " kanyāyāṃ sakṛdevānuṣṭhānamiti śūlapāṇinoktaṃ,",
    "GSD36mvir_sau:6065": " tat vidhimede gauravātpañcamapakṣe ca kanyā saṅkramaṇāvaśyambhāvātkanyopalakṣitasyaiva",
    "GSD36mvir_sau:6066": " pañcamapakṣasya śrāddhakālatvopapatteḥ“ādau vā yadi vā madhye“ityudāhṛtavākyaikavākyatayaikaśrutimūlakalpanālāghavāccāyuktam /",
    "GSD36mvir_sau:6067": " atra--",
    "GSD36mvir_sau:6068": " nabhasyasyāpare pakṣe tithiṣoḍaśakastu yaḥ /",
    "GSD36mvir_sau:6069": " kanyāgatānvitaścetsyātsa kālaḥ śrāddhakarmaṇi //",
    "GSD36mvir_sau:6070": " ityutpattivākye śrāddhakarmaṇītyevacananirddeśādevameva śrāddhaṃ saṅkhyāyuktatithisamuccayavaśādāgneyavadyāvattithyabhayasyate /",
    "GSD36mvir_sau:6071": " yattu--",
    "GSD36mvir_sau:6072": " sa pakṣaḥ sakalaḥ pūjyaḥ śrāddhaṣoḍaśakaṃ prati /",
    "GSD36mvir_sau:6073": " iti karmaṇi saṅkhyāśravaṇaṃ na tadbhedakaṃ tasyaikadeśakanyāsambandhamātreṇāpi sakalapakṣapūjyatvaguṇaparatvena karmotpattiparatvā bhāvāt /",
    "GSD36mvir_sau:6074": " utpattigatāyā eva saṅkhyāyā bhedakatvāt /",
    "GSD36mvir_sau:6075": " śrāddhaṣoḍaśakamitidvitīyānimittabhūtalakṣaṇārthakarmapravacanīyapratiyogena śrāddhānāmuddeśyatvācca “dinedine';",
    "GSD36mvir_sau:6076": " itivīpsāvaśāt“tribhāgahīnaṃ pakṣaṃ vā“ityādiṣu atyantasaṃyogadvitīyāvaśāt“sa pakṣaḥ sakalaḥ pūjya“itisakalādiśabdavaśādabhyasapratīteśca /",
    "GSD36mvir_sau:6077": " evaṃ ca kālabhedātsāyamprātaḥ kālayoḥ sāṅgahomaprayogāvṛttivatsarvāsu tithiṣu sāṅgaśrāddhāvṛttiḥ /",
    "GSD36mvir_sau:6078": " kāryakālasya prayogāvacchedakatvena kālasamuccaye prayogāvṛtteravaśyambhāvāt /",
    "GSD36mvir_sau:6079": " evaṃ ca yadabhyāsapakṣe 'ntedakṣiṇādānaṃ brāhmaṇaikyaṃ ceti hemādriṇoktaṃ taccintyam /",
    "GSD36mvir_sau:6080": " anyeṣāmapyārādupakārakāṇāṃ pradhānapūrvottarabhāvināmaṅgānāṃ sutarāṃ",
    "GSD36mvir_sau:6081": " tantratāpatteśca /",
    "GSD36mvir_sau:6082": " evañca pakṣaśrāddhe nirvighnatārthaṃ sakṛdeva brāhmaṇaiḥ sahopasaṃvāde kṛte 'pi yadi brāhmaṇānāmāśaucaprāptistadā teṣāṃ tyāga eve /",
    "GSD36mvir_sau:6083": " śāstrīyanimantraṇābhāvāt /",
    "GSD36mvir_sau:6084": " tathā karturapi kenacidapyabhyāsapakṣeṇa pravṛttasyāntarā yadyāśaucanipātastadāpi “śrāddhe pākaparikriyā';",
    "GSD36mvir_sau:6085": " ityuktamukhyaprārambhābhāvātsaṅkalpābhāvācca“prārabdhe sūtakaṃnāsti“ityasyāpravṛtteḥ prārabdhābhyāsapakṣatyāga eva /",
    "GSD36mvir_sau:6086": " kintvāśaucāpagamottaraṃ sakṛdādipakṣeṇa yathāvanmahālayaśrāddhaṃ kāryaṃ kenāpi pakṣeṇa tasyājātatvāt /",
    "GSD36mvir_sau:6087": " pūrvakṛtaprayoṃgāṇāṃ tu sahakāryantarābhāvānniṣphalatvameva /",
    "GSD36mvir_sau:6088": " āśaucātiriktapratibandhe tu pratinidhinā kartavyamityalaṃ prasaṅgena /",
    "GSD36mvir_sau:6089": " mahālaye śrāddākaraṇe gauṇakāla",
    "GSD36mvir_sau:6090": " ukto hemādrau--",
    "GSD36mvir_sau:6091": " yamaḥ--",
    "GSD36mvir_sau:6092": " haṃse varṣāsu kanyāsthe śākenāpi gṛhe vasan /",
    "GSD36mvir_sau:6093": " pañcamyorantare kuryādubhayorapi pakṣayoḥ //",
    "GSD36mvir_sau:6094": " iti /",
    "GSD36mvir_sau:6095": " kṛṣṇaśuklapakṣasambandhinyoḥ pañcamyorantarā /",
    "GSD36mvir_sau:6096": " atra prāptāprāptavivekenāmāvāsyāyā ūrdhvamarvāk pañcamyā gauṇakālavidhāne tātparyam /",
    "GSD36mvir_sau:6097": " tatrāpyasambhave vṛścikasaṅkrāntiṃ yāvatkasmiṃściddine /",
    "GSD36mvir_sau:6098": " yāvacca kanyātulayoḥ kramādāste divākaraḥ /",
    "GSD36mvir_sau:6099": " tāvacchrāddhasyā kālaḥ syācchūnyaṃ pretapuraṃ tadā //",
    "GSD36mvir_sau:6100": " iti brahmapurāṇāt /",
    "GSD36mvir_sau:6101": " atra kramācchrāddhasya kāla ityanvayaḥ /",
    "GSD36mvir_sau:6102": " kanyāyāmasambhave tulāyāmityarthaḥ /",
    "GSD36mvir_sau:6103": " ata eva--",
    "GSD36mvir_sau:6104": " nāgarakhaṇḍe:",
    "GSD36mvir_sau:6105": " pretapakṣe 'pyatikrānte yāvatkanyāgato raviḥ /",
    "GSD36mvir_sau:6106": " tāvacchrāddhaṃ pravāñchanti dattaṃ vai pitaraḥ sutaiḥ //",
    "GSD36mvir_sau:6107": " tatastulāgate 'pyeke sūrye vāñchanti pārthiva/ /",
    "GSD36mvir_sau:6108": " śrāddhaṃ svavaṃśajairdattaṃ kṣutpipāsāsamākulāḥ //",
    "GSD36mvir_sau:6109": " māsadvayaṃ pratīkṣante gṛhadvāraṃ samāśritāḥ /",
    "GSD36mvir_sau:6110": " vāyubhūtāḥ pipāsārttāḥ kṣutkṣāmāḥ pitaro nṝṇām //",
    "GSD36mvir_sau:6111": " yāvatkanyāgataḥ sūryastulāsthaśca mahīpate/ //",
    "GSD36mvir_sau:6112": " iti /",
    "GSD36mvir_sau:6113": " tatrāpi kārttikāmāvāsyāyāṃ viśeṣaḥ /",
    "GSD36mvir_sau:6114": " yeyaṃ dīpānvitā rājan/",
    "GSD36mvir_sau:6115": " khyātā pañcadaśī bhuvi /",
    "GSD36mvir_sau:6116": " tasyāṃ dadyānna ceddattaṃ pitṝṇāṃ vai mahālaye //",
    "GSD36mvir_sau:6117": " iti bhaviṣyokteḥ /",
    "GSD36mvir_sau:6118": " atra yadyapi kārttikapaurṇamāsyāmapi dīpadānaṃ vihitaṃ tathāpyamāvāsyaiva pañcadaśīśabdena grāhyā /",
    "GSD36mvir_sau:6119": " kṛṣṇapakṣasya pitrye praśastatvāt dīpāvalītvena tasyā eva khyātatvācca /",
    "GSD36mvir_sau:6120": " mahālayo bhādrāparapakṣaḥ pitṝṇāṃ tatrātiśayena layāt /",
    "GSD36mvir_sau:6121": " pitṝṇāṃ mahasyotsavasyālayatayā vā /",
    "GSD36mvir_sau:6122": " atha tatraiva bharaṇyāṃ śrāddhaṃ mahāphalam /",
    "GSD36mvir_sau:6123": " bharaṇī pitṛpakṣe tu mahatī parikīrttitā /",
    "GSD36mvir_sau:6124": " asyāṃ śrāddhaṃ kṛtaṃ yena sa gayāśrāddhakṛdbhavet //",
    "GSD36mvir_sau:6125": " iti matsyapurāṇāt /",
    "GSD36mvir_sau:6126": " atha trayodaśī /",
    "GSD36mvir_sau:6127": " atra--",
    "GSD36mvir_sau:6128": " prauṣṭhapadyāmatītāyāṃ maghāyuktāṃ trayodaśīm /",
    "GSD36mvir_sau:6129": " prāpya śrāddhaṃ hi kartavyaṃ madhunā pāyasena ca //",
    "GSD36mvir_sau:6130": " tathā--",
    "GSD36mvir_sau:6131": " yo vā sambardhayeddehaṃ pratyahaṃ svātmavikrayāt /",
    "GSD36mvir_sau:6132": " śrāddhaṃ tenāpi kartavyaṃ taistairdravyaiḥ susañcitaiḥ //",
    "GSD36mvir_sau:6133": " trayodaśyāṃ prayatnena varṣāsu ca maghāsu ca /",
    "GSD36mvir_sau:6134": " nāsmātparataraḥ kālaḥ śrāddheṣvanyatra vidyate //",
    "GSD36mvir_sau:6135": " tathā, (a. 3 ślo. 273)",
    "GSD36mvir_sau:6136": " yatkiñcinmadhunā miśraṃ pradadyāttu trayodaśīm /",
    "GSD36mvir_sau:6137": " tadapyakṣayameva syādbarṣāsu ca maghāsu ca //",
    "GSD36mvir_sau:6138": " ityādi śaṅkhabrahmapurāṇamanvādivacaneṣu maghāyuktaiva trayodaśī śrāddhakālatvena yadyapi śrūyate tathāpi kevalāpi sā śrāddhakālaḥ /",
    "GSD36mvir_sau:6139": " prauṣṭhapadyāmatītāyāṃ tathā kṛṣṇā trayodaśī /",
    "GSD36mvir_sau:6140": " prauṣṭhapadyūrddhaṃ kṛṣṇatrayodaśīti /",
    "GSD36mvir_sau:6141": " api jāyeta so 'smākaṃ kule kaścinnarottamaḥ //",
    "GSD36mvir_sau:6142": " prāvṛṭkāle site pakṣe trayodaśyāṃ samāhitaḥ /",
    "GSD36mvir_sau:6143": " madhuplatena yaḥ śrāddhaṃ pāyasena samācaret //",
    "GSD36mvir_sau:6144": " tathā-- (a. 3 ślo. 274)",
    "GSD36mvir_sau:6145": " api naḥ sa kule bhūyādyo no dadyāttrayodaśīm /",
    "GSD36mvir_sau:6146": " pāyasaṃ madhusarpibhyāṃ prākchāye kuñjarasya ca //",
    "GSD36mvir_sau:6147": " iti viṣṇumanvādismṛtiṣu kevalāyā api śravaṇāt /",
    "GSD36mvir_sau:6148": " yogavacanaṃ tu prāśastyārtham /",
    "GSD36mvir_sau:6149": " tathā varṣātrayodaśyāṃ maghāsu ca viśeṣataḥ /",
    "GSD36mvir_sau:6150": " (a. 1 śrā. pra. ślo. 261)",
    "GSD36mvir_sau:6151": " iti yogiyājñavalkyena viśeṣata ityanena prāśastyārthatvokteḥ /",
    "GSD36mvir_sau:6152": " trayodaśī bhādrapadī kṛṣṇā mukhyā pitṛpriyā /",
    "GSD36mvir_sau:6153": " tṛpyanti pitarastasyāṃ svayaṃ pañcaśataṃ samāḥ //",
    "GSD36mvir_sau:6154": " maghāyutāyāṃ tasyāṃ tu jalādyairapi toṣitāḥ /",
    "GSD36mvir_sau:6155": " tṛpyanti pitarastadvadvarṣāṇāmayutāyutam //",
    "GSD36mvir_sau:6156": " iti candrikāsthavākyena śuddhāmabhidhāya maghāyoge prāśastyābhidhā nācca /",
    "GSD36mvir_sau:6157": " “varṣāsu ca maghāsu ca“ityādau cakārastu na tithyā sahetaretarayogārthaḥ kintu parasparanipekṣaikakriyānvayalakṣaṇasamuccayārthaḥ /",
    "GSD36mvir_sau:6158": " madhumāṃsaiśca śākaiśca payasā pāyasena ca /",
    "GSD36mvir_sau:6159": " eṣa no dāsyati śrāddhaṃ varṣāsu ca maghāsu ca //",
    "GSD36mvir_sau:6160": " iti vasiṣṭhavākye kevalamaghāyā api śrāddhakālatvokteḥ /",
    "GSD36mvir_sau:6161": " na caivaṃ",
    "GSD36mvir_sau:6162": " trayodaśyāṃ prayatnena varṣāsu maghāsu ca /",
    "GSD36mvir_sau:6163": " ityādau varṣāyā api pṛthakśrāddhakālatā syāditi vācyam /",
    "GSD36mvir_sau:6164": " “prāvṛṭkāle site pakṣe trayodaśyāṃ'; iti,",
    "GSD36mvir_sau:6165": " tathā“varṣātrayodaśyām“ityādau viśeṣaṇatvāvagateḥ /",
    "GSD36mvir_sau:6166": " atra śūlapāṇiḥ--",
    "GSD36mvir_sau:6167": " prauṣṭhapadyāmatītāyāṃ maghāyuktāṃ trayodaśīm /",
    "GSD36mvir_sau:6168": " prāpya śrāddhaṃ hi kartavyaṃ madhunā pāyasena ca //",
    "GSD36mvir_sau:6169": " iti śaṅkhavākye pratyakṣavidhiśravaṇāt /",
    "GSD36mvir_sau:6170": " api naḥ sakule bhūyādyo no dadyāttrayodaśīm //",
    "GSD36mvir_sau:6171": " tathā--",
    "GSD36mvir_sau:6172": " api jāyeta so 'smākaṃ kule kaścinnarottamaḥ /",
    "GSD36mvir_sau:6173": " prāvṛṭkāle site pakṣe trayodaśyāṃ samāhitaḥ //",
    "GSD36mvir_sau:6174": " madhuplutena yaḥ śrāddhaṃ pāyasena samācaret /",
    "GSD36mvir_sau:6175": " itikevalatrayodaśīpratipādakayormanuviṣṇuvākyayoḥ tathā--",
    "GSD36mvir_sau:6176": " eṣa no dāsyati śrāddhaṃ varṣāsu ca maghāsu ca /",
    "GSD36mvir_sau:6177": " iti kevalamaghāpratipādakavasiṣṭhavākyasya cārthavādatvātkathaṃcitpratyakṣavidhyekavākyatve",
    "GSD36mvir_sau:6178": " ca sambhavati svatantravidhyantarakalpanānaicityā tkevalavākyānāṃ lakṣaṇayā śrutikalpanālāghavāya",
    "GSD36mvir_sau:6179": " yogaviṣayatvakalpanamevocitam /",
    "GSD36mvir_sau:6180": " gajacchāyākuñjaracchāyāyogau tu trayodasīśrāddha eva phalātiśayārthāvanyamunyuktatvādityāha /",
    "GSD36mvir_sau:6181": " tadayuktam /",
    "GSD36mvir_sau:6182": " yadyekavidhikalpanālāghavāya svārasikanairapekṣyabādhenāpyanākāṅkṣitetaropalakṣaṇamāśrīyate /",
    "GSD36mvir_sau:6183": " tarhi tata eva lāghavādgajacchāyākhyayogayuktāyāmeva trayodaśyāṃ kuñjaraprākchāya eva ca deśe śrāddhaṃ syānnānyatra /",
    "GSD36mvir_sau:6184": " sarvopasaṃhāreṇa viśiṣṭaviṣayiṇyā eva śruteḥ kalpane lāghavāt /",
    "GSD36mvir_sau:6185": " atha--",
    "GSD36mvir_sau:6186": " rūpato hi nirākāṅkṣabhinnatvenāvadhāritāḥ /",
    "GSD36mvir_sau:6187": " anyonyānādareṇaiva prārthayante prayojanam //",
    "GSD36mvir_sau:6188": " itinyāyena tattadṛṣivacanānurūpanānāśritikalpanamapi prāmāṇikam /",
    "GSD36mvir_sau:6189": " tataḥ kevalamaghātrayodaśīpratipādakavākyānāmapi niṣparipanthitattadarthaśrutikalpakatvamityalam /",
    "GSD36mvir_sau:6190": " etacca śrāddhaṃ mahālayādiśrāddhebhyo bhinnam /",
    "GSD36mvir_sau:6191": " prauṣṭhapadyāmatītāyāṃ tathā kṛṣṇatrayodaśīm /",
    "GSD36mvir_sau:6192": " tathā“prauṣṭhapadyūrdhvaṃ kṛṣṇatrayodaśī“ityādivaṃcaneṣu mahālayādiśrāddhānupasthiteḥ /",
    "GSD36mvir_sau:6193": " etacca nityam /",
    "GSD36mvir_sau:6194": " prauṣṭhapadyāmatītāyāṃ tathā kṛṣṇatrayodaśīm /",
    "GSD36mvir_sau:6195": " ityupakramya--",
    "GSD36mvir_sau:6196": " etāṃstu śrāddhakālānvai nityānāha prajāpatiḥ /",
    "GSD36mvir_sau:6197": " śrāddhameteṣvakurvāṇo narakaṃ pratipadyate //",
    "GSD36mvir_sau:6198": " iti viṣṇudharmottarāt /",
    "GSD36mvir_sau:6199": " kāmyaṃ ca /",
    "GSD36mvir_sau:6200": " etadupakramya--",
    "GSD36mvir_sau:6201": " prajāmiṣṭāṃ yaśaḥ svargamārogyaṃ ca dhanaṃ tathā /",
    "GSD36mvir_sau:6202": " nṝṇāṃ śrāddhe sadā prītāḥ prayacchanti pitāmahāḥ //",
    "GSD36mvir_sau:6203": " itiśaṅkhokteḥ /",
    "GSD36mvir_sau:6204": " yastvatra śrāddhaniṣedho jyotirbṛhaspatinā:",
    "GSD36mvir_sau:6205": " kṛṣṇapakṣe trayodaśyāṃ yaḥ śrāddhaṃ kurute naraḥ /",
    "GSD36mvir_sau:6206": " pañcatvaṃ tasya jānīyāt jyeṣṭhaputrasya niścitam //",
    "GSD36mvir_sau:6207": " iti darśitaḥ sa ekavargaviṣayaḥ /",
    "GSD36mvir_sau:6208": " ta thā ca--",
    "GSD36mvir_sau:6209": " kārṣṇājiniḥ:",
    "GSD36mvir_sau:6210": " śrāddhaṃ naivaikavargasya trayodaśyāmupakramet /",
    "GSD36mvir_sau:6211": " na tṛptāstatra ye yasya prajāṃ hiṃsanti tasya te //",
    "GSD36mvir_sau:6212": " iti /",
    "GSD36mvir_sau:6213": " etadvacanaṃ hemādriṇā dvedhā vyākhyātam /",
    "GSD36mvir_sau:6214": " ekaśabdaḥ kevalaparaḥ /",
    "GSD36mvir_sau:6215": " pitṛvargamātrasya na kuryātkintu mātāmahavargasyāpi kuryāt /",
    "GSD36mvir_sau:6216": " darśādāvasamarthasya pitṛvargaśrāddhamātreṇāpi nityaśāstrārthasiddherāpastambasūtrādau darśanādekavar gayajanaprasaktiḥ /",
    "GSD36mvir_sau:6217": " yadvā naiṃkavargasya pārvaṇamātraṃ na kartavyaṃ kintu sarveṣāṃ pitṛpitṛvyādīnāmapi pārvaṇaikoddiṣṭāni kāryāṇītyarthaḥ /",
    "GSD36mvir_sau:6218": " na tṛptā iti vākyaśeṣāt /",
    "GSD36mvir_sau:6219": " athavā sapiṇḍakaśrāddhaviṣayo niṣedhaḥ /",
    "GSD36mvir_sau:6220": " ayanadvitaye śrāddhaṃ viṣuvadvitaye tathā /",
    "GSD36mvir_sau:6221": " yugādiṣu ca sarvāsu piṇḍanirvapaṇādṛte //",
    "GSD36mvir_sau:6222": " itipulastyokteḥ /",
    "GSD36mvir_sau:6223": " mahālayatrayodaśīśrāddhaṃ ca yugādiśrāddhādabhinnaṃ yugāditvāvinābhāvena tadupasthiteriti kecit /",
    "GSD36mvir_sau:6224": " astu vā bhedastathāpi--",
    "GSD36mvir_sau:6225": " maghāyuktatrayodaśyāṃ piṇḍanirvapaṇaṃ dvijaḥ /",
    "GSD36mvir_sau:6226": " sasantāno naiva kuryānnityaṃ te kavayo viduḥ //",
    "GSD36mvir_sau:6227": " itibṛhatparāśareṇa viśiṣyāparapakṣatrayodaśīśrāddhe piṇḍaniṣedhāttadviṣayaḥ śrāddhaniṣedha ityadoṣaḥ kāmyaśrāddhaviṣayo vā /",
    "GSD36mvir_sau:6228": " āpastambena--",
    "GSD36mvir_sau:6229": " trayodaśyāṃ bahuputro bahumitro darśanīyāpatyoyuvamāriṇastu bhavanti /",
    "GSD36mvir_sau:6230": " iti kāmyaśrāddhaṃ prakṛtya doṣokteḥ putravadgṛhasthaviṣayo vā /",
    "GSD36mvir_sau:6231": " trayodaśyāṃ tu vai śrāddhaṃ na kuryāt putravāngṛhī /",
    "GSD36mvir_sau:6232": " iti taṃ prati smṛtyā niṣedhāt /",
    "GSD36mvir_sau:6233": " asantānastu yastasya śrāddhe proktā trayodaśī /",
    "GSD36mvir_sau:6234": " santānayukto yaḥ kuryāttasya vaṃśakṣayo bhavet /",
    "GSD36mvir_sau:6235": " itihemādrau nāgarakhaṇḍe santānavato doṣokteśca /",
    "GSD36mvir_sau:6236": " atra santānaśabdaḥ putraparaḥ“nakuryātputravāngṛhī“itismṛteḥ /",
    "GSD36mvir_sau:6237": " atra trayodaśīmahālayamadhāśrāddhānāṃ tantraṃ yugādiśrāddhabhede tu tasyāpi /",
    "GSD36mvir_sau:6238": " anyo viśeṣaḥ śrāddhaprakāśe draṣṭavyaḥ /",
    "GSD36mvir_sau:6239": " iti trayodaśī /",
    "GSD36mvir_sau:6240": " atha caturdaśī /",
    "GSD36mvir_sau:6241": " mariciḥ:",
    "GSD36mvir_sau:6242": " viṣasarpaśvāpadāhitiryagbrāhmaṇaghātinām /",
    "GSD36mvir_sau:6243": " caturdaśyāṃ kriyāḥ kāryā anyeṣāṃ tu vigarhitāḥ //",
    "GSD36mvir_sau:6244": " viṣadibhirbrāhmaṇāntairghāto yeṣāmiti vigrahaḥ /",
    "GSD36mvir_sau:6245": " nāgarakhaṇḍe:",
    "GSD36mvir_sau:6246": " apamṛtyurbhavedyeṣāṃ śastramṛtyurathāpi vā /",
    "GSD36mvir_sau:6247": " upasargamṛtānāṃ ca viṣamṛtyumupeyuṣām /",
    "GSD36mvir_sau:6248": " vahninā ca pradagdhānāṃ jalamṛtyumupeyuṣām //",
    "GSD36mvir_sau:6249": " śrāddhaṃ teṣāṃ prakartavyaṃ caturdaśyāṃ narādhipa/ /",
    "GSD36mvir_sau:6250": " mārkaṇḍeyuparāṇe--",
    "GSD36mvir_sau:6251": " yuvānaḥ pitaro yasya mṛtāḥ śastreṇa vā hatāḥ /",
    "GSD36mvir_sau:6252": " tena kāryaṃ caturdaśyāmiti /",
    "GSD36mvir_sau:6253": " yuvatvaṃ ca ṣoḍaśavarṣādūrdhvaṃ triṃśadvarṣaparyantamiti śrāddhavivekādayaḥ /",
    "GSD36mvir_sau:6254": " atra sarvatra liṅgamavivakṣitamuddeśryaviśeṣaṇatvāt /",
    "GSD36mvir_sau:6255": " atra cāpamṛtyurbhavedityādiśravaṇādrogaṃ vinā mṛtatvaṃ catuddarśīśrāddhaprayojakam /",
    "GSD36mvir_sau:6256": " evaṃ ca kṛtapatyanugamanāyā api caturdaśīśrāddhaṃ bhavatyeveti gauḍāḥ /",
    "GSD36mvir_sau:6257": " anye tu avaidhamaraṇaṃ caturdaśīśrāddhaprayojakaṃ prāyo 'naśanābhyāṃ tu vidhito 'pi vipannānāṃ bhavatyeva /",
    "GSD36mvir_sau:6258": " prāyo 'naśanaśastrāgniviṣodvandhanināṃ tathā /",
    "GSD36mvir_sau:6259": " itibrahmapurāṇāt /",
    "GSD36mvir_sau:6260": " tathā yuddhahatānāmapi /",
    "GSD36mvir_sau:6261": " “yuddhahatānāṃ śrāddhakarmaṇi caturdaśī praśastā“iti viṣṇusmaraṇādityāhuḥ etaccaikoddiṣṭarūpam /",
    "GSD36mvir_sau:6262": " caturdaśyāṃ tu yacchrāddhaṃ sapiṇḍīkaraṇātparam /",
    "GSD36mvir_sau:6263": " ekoddiṣṭavidhānena tatkāryaṃ śastraghātinaḥ /",
    "GSD36mvir_sau:6264": " iti gārgyoṃkteḥ /",
    "GSD36mvir_sau:6265": " anyo 'tra vistaraḥ śrāddhaprakāśe boghyaḥ /",
    "GSD36mvir_sau:6266": " iti caturdaśī /",
    "GSD36mvir_sau:6267": " athāśvinaśuklapratipadi dauhitrakartṛkaṃ mātāmahaśrāddham /",
    "GSD36mvir_sau:6268": " saṅgrahe:",
    "GSD36mvir_sau:6269": " jātamātro 'pi dauhitro vidyamāne 'pi mātule /",
    "GSD36mvir_sau:6270": " kuryānmātāmahaśrāddhaṃ pratipadyāśvine site //",
    "GSD36mvir_sau:6271": " iti /",
    "GSD36mvir_sau:6272": " iyaṃ saṅgavavyāpinī grāhyeti nirṇayadīpe--",
    "GSD36mvir_sau:6273": " pratipadyāśvine śukle dauhitrastvekapārvaṇam /",
    "GSD36mvir_sau:6274": " śrāddhaṃ mātāmahaṃ kuryātsapitā saṅgave sadā //",
    "GSD36mvir_sau:6275": " jātamātro 'pi dauhitrau jīyatyapi ca mātule /",
    "GSD36mvir_sau:6276": " prātaḥ saṅgavayormadhye āryasya pratipadbhavet //",
    "GSD36mvir_sau:6277": " itivacanāt /",
    "GSD36mvir_sau:6278": " atha prakīrṇakanityaśrāddhakālāḥ /",
    "GSD36mvir_sau:6279": " tatra viṣṇudharmottare--",
    "GSD36mvir_sau:6280": " śrāddhe saṅkramaṇaṃ bhānoḥ praśastaṃ pṛthivīpate/ /",
    "GSD36mvir_sau:6281": " viṣuvādvitayaṃ tatra ayane dve viśeṣataḥ //",
    "GSD36mvir_sau:6282": " āvaśyakama--",
    "GSD36mvir_sau:6283": " upaplave candramaso raveśca triṣvaṣṭakāsvapyayanadvaye ca /",
    "GSD36mvir_sau:6284": " pānīyamapyatra tilairvimiśraṃ dadyātpitṛbhyaḥ prayato manuṣyaḥ //",
    "GSD36mvir_sau:6285": " śrāddhaṃ kṛtaṃ tena samāḥ sahasraṃ rahasyametat pitaro vadanti /",
    "GSD36mvir_sau:6286": " itiviṣṇupurāṇāt /",
    "GSD36mvir_sau:6287": " kāmyatvam--ādityasaṅkramaṇamityādiviṣṇuvākyāt /",
    "GSD36mvir_sau:6288": " dravyabrāhmaṇasampattyupalakṣitaḥ kālaḥ śrāddhakālaḥ /",
    "GSD36mvir_sau:6289": " tathāca--",
    "GSD36mvir_sau:6290": " nigamaḥ, aparaṇkṣe yadahaḥ sampadyetāmāvāsyā yā tu viśeṣeṇāṣṭakā tīrthatithidrabyabrāhmaṇasampatsu cikīrṣediti /",
    "GSD36mvir_sau:6291": " vṛddhisaṅkramadravyabrāhmaṇasampattyādinimittavihitānāṃ naimittikatvenāvaśyakatvam /",
    "GSD36mvir_sau:6292": " hārītavacānādapi:",
    "GSD36mvir_sau:6293": " tīrthadravyopapattau ca na kālamavadhārayet /",
    "GSD36mvir_sau:6294": " pātraṃ ca brāhmaṇaṃ prāpya sadyaḥ śrāddhaṃ vidhīyate //",
    "GSD36mvir_sau:6295": " sadya iti āvaśyakam /",
    "GSD36mvir_sau:6296": " yamaḥ--",
    "GSD36mvir_sau:6297": " rāhudarśanadattaṃ ca śrāddhamānantyamucyate /",
    "GSD36mvir_sau:6298": " viṣṇuḥ--",
    "GSD36mvir_sau:6299": " rāhudarśanadattaṃ hi śrāddhamānantyamucyate /",
    "GSD36mvir_sau:6300": " guṇavatsarvakāmīyaṃ pitṝṇāmupatiṣṭhati //",
    "GSD36mvir_sau:6301": " sarvakāmīyaṃ = sarvakāmavihitam /",
    "GSD36mvir_sau:6302": " liṅgapurāṇe--",
    "GSD36mvir_sau:6303": " sarvasvenāpi kartavyaṃ śrāddhaṃ vai rāhudarśane /",
    "GSD36mvir_sau:6304": " sarvasvenāpītyanenāvaśyakatvam /",
    "GSD36mvir_sau:6305": " śrāddhecchopalakṣitaśca kālaḥ śrāddhakālaḥ /",
    "GSD36mvir_sau:6306": " mārkaṇḍeyapurāṇe--",
    "GSD36mvir_sau:6307": " viśiṣṭabrāhmaṇaprāptau sūryendugrahaṇe 'yane /",
    "GSD36mvir_sau:6308": " viṣuve sati saṅkrāntyāṃ vyatīpāte ca putrakāḥ //",
    "GSD36mvir_sau:6309": " śrāddhārhadravyasampattau tathā duḥsvapnadarśane /",
    "GSD36mvir_sau:6310": " janmarkṣagrahapīḍāsu śrāddhaṃ kurvīta cecchayā //",
    "GSD36mvir_sau:6311": " caśabdo bhinnakramaḥ /",
    "GSD36mvir_sau:6312": " iccayā cetyarthaḥ /",
    "GSD36mvir_sau:6313": " āvaśyakatvamicchāyāṃ nimitte vidhānāt /",
    "GSD36mvir_sau:6314": " brahmapurāṇe--",
    "GSD36mvir_sau:6315": " paurṇamāsīṣu yacchrāddhaṃ kartavyamṛkṣagocare /",
    "GSD36mvir_sau:6316": " māsanakṣatrasaṃyoge /",
    "GSD36mvir_sau:6317": " bhādrapadapaurṇamāsyāṃ viśeṣo brahmapurāṇe--",
    "GSD36mvir_sau:6318": " nāndīmukhānāṃ pratyabdaṃ kanyārāśigate ravau /",
    "GSD36mvir_sau:6319": " paurṇamāsyāṃ tu kartavyaṃ varāhavacanaṃ yathā //",
    "GSD36mvir_sau:6320": " ye syuḥ pitāmahādūrddhvaṃ te tu nāndīmukhāstrayaḥ /",
    "GSD36mvir_sau:6321": " prasannamukhasaṃjñāstu maṅgalāyatanāstu te //",
    "GSD36mvir_sau:6322": " pitāmahātupituḥpitāmahādityarthaḥ /",
    "GSD36mvir_sau:6323": " yamaḥ--",
    "GSD36mvir_sau:6324": " āṣāḍhyāmatha karttikyāṃ māghyāṃ trīn pañca vā dvijān /",
    "GSD36mvir_sau:6325": " tarpayetpitṛpūrvaṃ tu tadasyākṣayamucyate //",
    "GSD36mvir_sau:6326": " matsyapurāṇe--",
    "GSD36mvir_sau:6327": " vaiśākhyāmuparāge ca tathā vatsa/ mahālaye /",
    "GSD36mvir_sau:6328": " eṣu vacaneṣu paurṇamāsīviśeṣāṇāṃ grahaṇamāvaśyakatvārthamatiśayārthaṃ vā /",
    "GSD36mvir_sau:6329": " viṣṇudharmottare--",
    "GSD36mvir_sau:6330": " āśvinasyāpare pakṣe prathame kārttikasya ca /",
    "GSD36mvir_sau:6331": " yastu śrāddhaṃ sadā kuryātso 'śvamedhaphalaṃ labhet //",
    "GSD36mvir_sau:6332": " nidrāṃ tyajati sarvātmā tasminkāle janārdanaḥ /",
    "GSD36mvir_sau:6333": " tatra śrāddhamathānantaṃ nātra kāryā vicāraṇā //",
    "GSD36mvir_sau:6334": " debalaḥ--",
    "GSD36mvir_sau:6335": " ayugmāstithayaḥ sarvā yugmābhyaḥ pratipūjitāḥ /",
    "GSD36mvir_sau:6336": " kālataḥ pūjitau māsau māghaprauṣṭhapadāvubhau //",
    "GSD36mvir_sau:6337": " pakṣayoḥ śuklapakṣaśca bahulaḥ śrāddhapūjitaḥ /",
    "GSD36mvir_sau:6338": " uktā tithiparīkṣeyaṃ na nakṣatreṣu pracakṣyate //",
    "GSD36mvir_sau:6339": " uttarāḥ śravaṇastiṣyo mṛgaśīrṣaṃ prajāpatiḥ /",
    "GSD36mvir_sau:6340": " hastaḥ śatabhiṣakū svātiścitrā pitryamathāśvinam //",
    "GSD36mvir_sau:6341": " nakṣatrāṇi praśastāni sadaivaitāni paitṛke /",
    "GSD36mvir_sau:6342": " aparāṇi ca nakṣatrāṇyucyante kāraṇaiḥ kvacit //",
    "GSD36mvir_sau:6343": " yasmin guṇoditaṃ vipraṃ pātrabhūtamathāpnuyāt /",
    "GSD36mvir_sau:6344": " śrāddhasya pūjitaḥ kālo bhavetsa eva vā punaḥ //",
    "GSD36mvir_sau:6345": " kāraṇaiḥ = māghapañcadaśīyogādibhiḥ /",
    "GSD36mvir_sau:6346": " atha kāmyaśrāddhakālāḥ /",
    "GSD36mvir_sau:6347": " tatra kātyāyanaḥ--atha kāmyāni bhavanti striyo 'pratirūpāḥ pratipadi,",
    "GSD36mvir_sau:6348": " dvitīyāyāṃ strījanma,",
    "GSD36mvir_sau:6349": " aśvāstṛtīyāyāṃ,",
    "GSD36mvir_sau:6350": " caturthyāṃ kṣudrapaśavaḥ,",
    "GSD36mvir_sau:6351": " putrāḥ pañcamyāṃ,",
    "GSD36mvir_sau:6352": " ṣaṣṭhyāṃ dyūtarddhiḥ,",
    "GSD36mvir_sau:6353": " kṛṣiḥ saptamyām,",
    "GSD36mvir_sau:6354": " aṣṭamyāṃ vāṇijyam,",
    "GSD36mvir_sau:6355": " ekaśaphaṃ navamyāṃ,",
    "GSD36mvir_sau:6356": " gāvo daśamyāṃ,",
    "GSD36mvir_sau:6357": " paricārakā ekādaśyāṃ,",
    "GSD36mvir_sau:6358": " dvādaśyāṃ dhanadhānye kupyam,",
    "GSD36mvir_sau:6359": " jñātiśraiṣṭhayaṃ trayodaśyāṃ yuvānastasminmriyante śastrahatasya caturdaśyāmamāvāsyāyāṃ sarvam /",
    "GSD36mvir_sau:6360": " manuḥ--(a. 3 ślo. 277)",
    "GSD36mvir_sau:6361": " yukṣu kurvan dinarkṣeṣu sarvānkāmānsamaśnute /",
    "GSD36mvir_sau:6362": " ayukṣu tu pitṝnarcanprajāṃ prāpnoti puṣkalām /",
    "GSD36mvir_sau:6363": " yājñavalkyaḥ--(a. 1 śrā. pra. 265-268)",
    "GSD36mvir_sau:6364": " svargaṃ hyapatyamojaśca śauryaṃ kṣetraṃ balaṃ tathā /",
    "GSD36mvir_sau:6365": " putrānśraiṣṭyaṃ sasaubhāgyaṃ samṛddhiṃ mukhyatāṃ sutān //",
    "GSD36mvir_sau:6366": " pravṛttacakratāṃ caiva vāṇijyaprabhṛtīṃstathā /",
    "GSD36mvir_sau:6367": " arogitvaṃ yaśo vītaśokatāṃ paramāṃ gatim //",
    "GSD36mvir_sau:6368": " vidyāṃ dhanaṃ bhiṣaksiddhiṃ kupyaṃ gā apyajāvikam /",
    "GSD36mvir_sau:6369": " aśvānāyuśca vidhivadyaḥ śrāddhaṃ sampradāsyati //",
    "GSD36mvir_sau:6370": " kṛttikādibharaṇyantaṃ sa kāmānāpnuyādimān /",
    "GSD36mvir_sau:6371": " āstikaḥ śraddadhānaśca vyapetamadamatsaraḥ //",
    "GSD36mvir_sau:6372": " pravṛttacakratā = sarvatrāpratihatājñāśālitā /",
    "GSD36mvir_sau:6373": " viṣṇuḥ--satatamādityāhni śrāddhaṃ kurvannārogyamāpnoti,",
    "GSD36mvir_sau:6374": " saubhāgyaṃ cāndre,",
    "GSD36mvir_sau:6375": " samaravijayaṃ kauje:",
    "GSD36mvir_sau:6376": " sarvānkāmānbaudhe,",
    "GSD36mvir_sau:6377": " vidyāmabhīṣṭāṃ jaive,",
    "GSD36mvir_sau:6378": " dhanaṃ śaukre,",
    "GSD36mvir_sau:6379": " jīvitaṃ śanaiścare /",
    "GSD36mvir_sau:6380": " iti kāmyaśrāddhakālāḥ /",
    "GSD36mvir_sau:6381": " atha yugādathaḥ /",
    "GSD36mvir_sau:6382": " viṣṇupurāṇe--",
    "GSD36mvir_sau:6383": " vaiśākhamāsasya sitatṛtīyā navamyasau kārttikaśuklapakṣe /",
    "GSD36mvir_sau:6384": " nabhasyamāsasya tamisrapakṣe trayodaśī pañcadaśī ca māghe //",
    "GSD36mvir_sau:6385": " etā yugādyāḥ kathitāḥ purāṇairanantapuṇyāstithayaścatasraḥ /",
    "GSD36mvir_sau:6386": " pānīyamapyatra tilairvimiśraṃ dadyāt pitṛbhyaḥ prayato manuṣyaḥ //",
    "GSD36mvir_sau:6387": " śrāddhaṃ kṛtaṃ tena samāḥ sahasraṃ rahasyametanmunayo vadanti /",
    "GSD36mvir_sau:6388": " nāgarakhaṇḍe--",
    "GSD36mvir_sau:6389": " adhunā śṛṇu rājendra/",
    "GSD36mvir_sau:6390": " yugādyāḥ pitṛvallabhāḥ /",
    "GSD36mvir_sau:6391": " yāsāṃ saṅkīrttanenaiva kṣīyate pāpasañcayaḥ //",
    "GSD36mvir_sau:6392": " navamī kārttike śuklā tṛtīyā mādhave sitā /",
    "GSD36mvir_sau:6393": " amāvāsyā tapasye ca nabhasye ca trayodaśī //",
    "GSD36mvir_sau:6394": " tretākṛtakalīnāṃ tu dvāparasyādayaḥ smṛtāḥ /",
    "GSD36mvir_sau:6395": " snāne dāne jape home viśeṣātpitṛtarpaṇe //",
    "GSD36mvir_sau:6396": " kṛtasyākṣayakāriṇyaḥ sukṛtasya mahāphalāḥ /",
    "GSD36mvir_sau:6397": " iti /",
    "GSD36mvir_sau:6398": " tapasye = māgha ityarthaḥ /",
    "GSD36mvir_sau:6399": " matsyapurāṇe--",
    "GSD36mvir_sau:6400": " vaiśākhasya tṛtīyā yā navamī kārttikasya tu /",
    "GSD36mvir_sau:6401": " pañcadaśyapi māghasya nabhasye tu trayodaśī //",
    "GSD36mvir_sau:6402": " yugādayaḥ smṛtā hyetā dattasyākṣayakārakāḥ /",
    "GSD36mvir_sau:6403": " iti /",
    "GSD36mvir_sau:6404": " atra nakṣatraviśeṣātprāśastyaviśeṣamāha--",
    "GSD36mvir_sau:6405": " devalaḥ:",
    "GSD36mvir_sau:6406": " tṛtīyā rohiṇīyuktā vaiśākhasya sitā śubhā /",
    "GSD36mvir_sau:6407": " maghābhiḥ sahitā yā tu nabhasye tu trayodaśī //",
    "GSD36mvir_sau:6408": " yugādayaḥ smṛtā hyetā dattasyākṣayakārakāḥ /",
    "GSD36mvir_sau:6409": " iti /",
    "GSD36mvir_sau:6410": " brahmapurāṇe--",
    "GSD36mvir_sau:6411": " vaiśākhaśuklapakṣasya tṛtīyāyāṃ kṛtaṃ yugam /",
    "GSD36mvir_sau:6412": " ityādyupakramya--",
    "GSD36mvir_sau:6413": " etāścatasrastithayo yugādyā dattaṃ kulaṃ cākṣayamāsu vindyāt /",
    "GSD36mvir_sau:6414": " yuge yuge varṣaśatena yacca yugādikāle divasena tadbhavet //",
    "GSD36mvir_sau:6415": " iti /",
    "GSD36mvir_sau:6416": " bhaviṣye--",
    "GSD36mvir_sau:6417": " vaiśākhasya tṛtīyā yā samā kṛtayugena tu /",
    "GSD36mvir_sau:6418": " navamī kārttike yā tu tretāyugasamā tu sā //",
    "GSD36mvir_sau:6419": " māghe pañcadaśī rājan/",
    "GSD36mvir_sau:6420": " kalikālasamā tu sā /",
    "GSD36mvir_sau:6421": " etāścatasro rājendra/",
    "GSD36mvir_sau:6422": " yugānāṃ prabhavāḥ śubhāḥ //",
    "GSD36mvir_sau:6423": " yugādayastu kathyante tenaitāḥ pūrvasūribhiḥ /",
    "GSD36mvir_sau:6424": " upavāsastato dānaṃ śrāddhaṃ homo japastathā //",
    "GSD36mvir_sau:6425": " tadā tu kriyate kiñcitsarvaṃ koṭiguṇaṃ bhavet /",
    "GSD36mvir_sau:6426": " iti /",
    "GSD36mvir_sau:6427": " kṛtayugena sameti sampūrṇakṛtayugadharmaprāptirasyāmekasyāṃ tithau bhavatītyāha hemādriḥ /",
    "GSD36mvir_sau:6428": " arthavādamātramityanye /",
    "GSD36mvir_sau:6429": " prabhāsakhaṇḍe--",
    "GSD36mvir_sau:6430": " yadā candraśca sūryaśca yadā tiṣyabṛhaspatī /",
    "GSD36mvir_sau:6431": " ekārāśau sameṣyanti pravekṣyati tadā kṛtam //",
    "GSD36mvir_sau:6432": " iti /",
    "GSD36mvir_sau:6433": " atra ca paurṇamāsī tu māghasyeti bhaviṣyavacanāt,",
    "GSD36mvir_sau:6434": " māghe ca paurṇamāsyāṃ tu ghoraṃ kaliyugaṃ tathā /",
    "GSD36mvir_sau:6435": " iti brahmavaivarttāt“amāvāsyā ca tapasa“iti nāgarakhaṇḍāt“māghe candrakṣaye 'hani”",
    "GSD36mvir_sau:6436": " “darśe tu māghamāsasya“itibrahmapurāṇādivacanāt māghāmāvāsyāpaurṇamāsyoryugabhedena",
    "GSD36mvir_sau:6437": " vyavastheti jñeyam /",
    "GSD36mvir_sau:6438": " atra ca--",
    "GSD36mvir_sau:6439": " śrāddhaṃ kṛtaṃ tena samāḥ sahasraṃ rahasyametanmunayo vadanti /",
    "GSD36mvir_sau:6440": " iti viṣṇupurāṇāt pitṛkarmaprādhānyāt",
    "GSD36mvir_sau:6441": " ābdike pitṛkārye ca māsaścandramasaḥ smṛtaḥ /",
    "GSD36mvir_sau:6442": " iti smṛtestasya ca śuklakṛṣṇādibhedena ubhayathopapatteḥ /",
    "GSD36mvir_sau:6443": " māghāsite pañcadaśī kadācidupaiti yogaṃ yadi vāruṇena /",
    "GSD36mvir_sau:6444": " ṛkṣeṇa kālaḥ sa paraḥ pitṝṇāṃ na hyalpapuṇyairnṛpa/",
    "GSD36mvir_sau:6445": " labhyate 'sau //",
    "GSD36mvir_sau:6446": " itimakarāditye tadasambhavāt kumbhāditye ca sambhavāt asminpakṣe ca pūrṇimāmāvāsyayorapi yugāditvasambhavāt cāndramāsayugādayo grāhyā iti pūrvapakṣamupanyasya-",
    "GSD36mvir_sau:6447": " daśaharāsu notkarṣaḥ caturṣvapi yugādiṣu /",
    "GSD36mvir_sau:6448": " upākarma mahāṣaṣṭhyāṃ hyetaduktaṃ vṛṣāditaḥ //",
    "GSD36mvir_sau:6449": " iti ṛṣyaśṛṅgavacanātsauramāsagatā eva grāhyā iti hemādriḥ /",
    "GSD36mvir_sau:6450": " etāstu pitṛkarmasu aparāhṇavyāpinyo grāhyā daivike pūrvāhnavyāpinyaḥ /",
    "GSD36mvir_sau:6451": " kṛṣṇapakṣe tithirgrāhyā yasyāmastaṃ gato raviḥ /",
    "GSD36mvir_sau:6452": " śuklapakṣe tithirgrāhyā yasyāmabhyudito raviḥ //",
    "GSD36mvir_sau:6453": " itismṛteḥ /",
    "GSD36mvir_sau:6454": " śuklakṛṣṇabhedena vyavasthetyanye /",
    "GSD36mvir_sau:6455": " ata eva--",
    "GSD36mvir_sau:6456": " nāradīyabhaviṣyottarayoḥ:",
    "GSD36mvir_sau:6457": " dve śukle dve tathā kṛṣṇe yugādyāḥ kavayo viduḥ /",
    "GSD36mvir_sau:6458": " śukle pūrvāhnike grāhye kṛṣṇe caivāparāhṇike //",
    "GSD36mvir_sau:6459": " iti /",
    "GSD36mvir_sau:6460": " iti yugādayaḥ /",
    "GSD36mvir_sau:6461": " atha yugāntāḥ /",
    "GSD36mvir_sau:6462": " ādityapurāṇe--",
    "GSD36mvir_sau:6463": " dinarkṣaṃ revatī yatra gamanaṃ caiva rāśiṣu /",
    "GSD36mvir_sau:6464": " yugāntadivasaṃ tatra tatra dānamanantakam //",
    "GSD36mvir_sau:6465": " rāśiṣu gamanaṃ saṅkrāntirityarthaḥ /",
    "GSD36mvir_sau:6466": " grahaṇaṃ viṣuve caiva saumye vā mihiro yadi /",
    "GSD36mvir_sau:6467": " saptamī śuklakṛṣṇā vā yugāntadivasaṃ viduḥ //",
    "GSD36mvir_sau:6468": " iti /",
    "GSD36mvir_sau:6469": " saumya udagayane yadi śuklā kṛṣṇā vā saptamī grahaṇaviṣuvottarāyaṇopetā sūryavāropetā tadā yugāntadivasa ityarthaḥ /",
    "GSD36mvir_sau:6470": " brahmapurāṇe viśeṣaḥ--",
    "GSD36mvir_sau:6471": " sūryasya siṃhasaṅkrāntyāmantaḥ kṛtayugasya tu /",
    "GSD36mvir_sau:6472": " atha vṛścikasaṅkrāntyāmantastretāyugasya tu //",
    "GSD36mvir_sau:6473": " jñeyastu vṛṣasaṅkrāntyāṃ dvāparāntastu saṅkhyayā /",
    "GSD36mvir_sau:6474": " tathāca kumbhasaṅkrāntyāmantaḥ kaliyusya tu //",
    "GSD36mvir_sau:6475": " padmapurāṇe--",
    "GSD36mvir_sau:6476": " yugādiṣu yugānteṣu snānadānajapādikam /",
    "GSD36mvir_sau:6477": " yatkiñcit kriyate tasya yugāntaphalamucyate //",
    "GSD36mvir_sau:6478": " brahmapurāṇe 'pi--",
    "GSD36mvir_sau:6479": " yugādiṣu yāgānteṣu śrāddhamakṣayamucyate /",
    "GSD36mvir_sau:6480": " iti /",
    "GSD36mvir_sau:6481": " iti yugāntāḥ /",
    "GSD36mvir_sau:6482": " atha manvantarādayaḥ /",
    "GSD36mvir_sau:6483": " mātsye--",
    "GSD36mvir_sau:6484": " aśvayukśuklanavamī dvādaśī kārttike tathā /",
    "GSD36mvir_sau:6485": " tṛtīyā caiva māghasya tathā bhādrapadasya ca //",
    "GSD36mvir_sau:6486": " phalgunasyāpyamāvāsyā pauṣasyaikādaśī tathā /",
    "GSD36mvir_sau:6487": " āṣāḍhasyāpi daśamī tathā māghasya saptamī //",
    "GSD36mvir_sau:6488": " śrāvaṇe cāṣṭamī kṛṣṇā tathāṣāḍhe ca pūrṇimā /",
    "GSD36mvir_sau:6489": " kārttikī phālganī caitrī jyeṣṭhā pañcadaśīṃ sitā //",
    "GSD36mvir_sau:6490": " manvantarādayastvetā dattasyākṣayakārakāḥ /",
    "GSD36mvir_sau:6491": " āsu toyamapi snātvā tiladarbhavimiśritam //",
    "GSD36mvir_sau:6492": " pitṝnuddisya yo dadyātsa gatiṃ paramāṃ labhet /",
    "GSD36mvir_sau:6493": " snānaṃ dānaṃ japo homaḥ svādhyāyaḥ pitṛtarpaṇam //",
    "GSD36mvir_sau:6494": " sarvamevākṣayaṃ vidyāt kṛtaṃ manvantarādiṣu /",
    "GSD36mvir_sau:6495": " amāvāsyātiriktāḥ sarvāḥ śuklā grāhyāḥ /",
    "GSD36mvir_sau:6496": " āsāṃ ca toyamapi ityapiśabdānnityatvam /",
    "GSD36mvir_sau:6497": " śūlapāṇistvetasya nirmūlatvātkāmyatvamevetyāha /",
    "GSD36mvir_sau:6498": " hemādrau purāṇāntare--",
    "GSD36mvir_sau:6499": " āśvine daśamī śuklā śrāvaṇī kārttikī tathā /",
    "GSD36mvir_sau:6500": " manvantarādayo hyetā dattasyākṣayakārakāḥ //",
    "GSD36mvir_sau:6501": " iti /",
    "GSD36mvir_sau:6502": " iti manvantarādayaḥ /",
    "GSD36mvir_sau:6503": " atha kalpādayaḥ /",
    "GSD36mvir_sau:6504": " nāgarakhaṇḍe--",
    "GSD36mvir_sau:6505": " atha kalpādayo rājan/",
    "GSD36mvir_sau:6506": " kathyante tithayaḥ śumāḥ /",
    "GSD36mvir_sau:6507": " yāsu śrāddhe kṛte tṛptiḥ pitṝṇāmakṣayā bhavet //",
    "GSD36mvir_sau:6508": " caitraśuklapratipadi śvetakalpaḥ purābhavat /",
    "GSD36mvir_sau:6509": " tasya śuklatrayodaśyāmudānaḥ samajāyata /",
    "GSD36mvir_sau:6510": " kalpastu nārasiṃhākhyaḥ kṛṣṇāyāṃ pratipadyabhūt //",
    "GSD36mvir_sau:6511": " atha kṛṣṇatrayodaśyāṃ gaurīkalpo 'pyakalpata /",
    "GSD36mvir_sau:6512": " vaiśākhasya tṛtīyāyāṃ śuklāyāṃ nīlalohitaḥ //",
    "GSD36mvir_sau:6513": " caturdaśyāṃ tu śuklāyāṃ pravṛtto garuḍābhidhaḥ /",
    "GSD36mvir_sau:6514": " samānastu dvitīyāyāṃ kṛṣṇāyāmudapadyata //",
    "GSD36mvir_sau:6515": " māheśvaraṃ caturdaśyāṃ kṛṣṇapakṣe samāgamat /",
    "GSD36mvir_sau:6516": " jyeṣṭhaśuklatṛtīyāyāṃ vāmadevasya sambhavaḥ //",
    "GSD36mvir_sau:6517": " paurṇamāsyāṃ tu tasyaiva kaurmaḥ pravavṛte nṛpa/ /",
    "GSD36mvir_sau:6518": " kṛṣṇapakṣe tṛtīyāyāmāgneyaḥ samajāyata //",
    "GSD36mvir_sau:6519": " pitṛkalpastvamāvāsyāṃ tasyaivāśritya paprathe /",
    "GSD36mvir_sau:6520": " śucau śuklacaturthyāṃ tu kalpo rāthantaro 'bhavat //",
    "GSD36mvir_sau:6521": " tasyāṃ tasyaiva kṛṣṇāyāṃ somakalpaḥ samāpatat /",
    "GSD36mvir_sau:6522": " śrāvaṇe śuklapañcamyāṃ rauravaḥ samavartata //",
    "GSD36mvir_sau:6523": " tasyaiva kṛṣṇapañcamyāṃ mānavaḥ samapadyata /",
    "GSD36mvir_sau:6524": " ṣaṣṭhīṃ prauṣṭhapade śukle prāpya prāṇābhidho 'bhavat //",
    "GSD36mvir_sau:6525": " sitetarāyāṃ ṣaṣṭhyāṃ tu tasyāsītpuṣkarāhvayaḥ /",
    "GSD36mvir_sau:6526": " bṛhatkalpastu saptamyāṃ nabhasaḥ pratyapadyata //",
    "GSD36mvir_sau:6527": " ṣaṣṭhyāṃ prauṣṭhapade 'ṣṭamyāṃ śuklāyāmāśvinasya tu /",
    "GSD36mvir_sau:6528": " kṛṣṇāyāmapi vaikuṇṭhaḥ praviveśa viśāṃpate/ //",
    "GSD36mvir_sau:6529": " kārttikasya sitāṣṭasyāṃ kalpaḥ kandarpasaṃjñakaḥ /",
    "GSD36mvir_sau:6530": " asitāyāṃ punaryajñe lakṣmīkalpasya kalpanā //",
    "GSD36mvir_sau:6531": " mārgaśuklanavamyāṃ ca kalpaḥ sadyo 'nvapadyata /",
    "GSD36mvir_sau:6532": " asitāyāṃ ca sāvitrīkalpaḥ prārambhamabhyagāt //",
    "GSD36mvir_sau:6533": " puṣye daśamyāṃ śuklāyāmīśānaḥ prādurāsa ha /",
    "GSD36mvir_sau:6534": " asitāyāmaghorasya kalpasyopakramo 'bhavat //",
    "GSD36mvir_sau:6535": " ekādaśyāṃ tu śuklāyāṃ māghe vyānaḥ prajagmivān /",
    "GSD36mvir_sau:6536": " tasyāmeva tamisrāyāṃ varāhaḥ prāpa bhūpate/ //",
    "GSD36mvir_sau:6537": " sārasvatastu dvādaśyāṃ śuklāyāṃ phālgunasya tu /",
    "GSD36mvir_sau:6538": " kṛṣṇāyāmapi vairājo virarāja mahāmate/ //",
    "GSD36mvir_sau:6539": " iti triṃśadamī kalpāstithayaḥ parameṣṭhinaḥ /",
    "GSD36mvir_sau:6540": " ārambhatithayasteṣāmuktāḥ puṇyatamā mayā //",
    "GSD36mvir_sau:6541": " tāsu śrāddhe kṛte puṇyamākalpasthāyi kalpate /",
    "GSD36mvir_sau:6542": " matsyapurāṇe tu anyāstithayaḥ kalpāditvenoktāḥ /",
    "GSD36mvir_sau:6543": " yathā:",
    "GSD36mvir_sau:6544": " brahmaṇo hi dinādiryaḥ kalpasyādiḥ prakīrttitaḥ /",
    "GSD36mvir_sau:6545": " vaiśākhasya tṛtīyāyāṃ kṛṣṇāyāṃ phālgunasya ca //",
    "GSD36mvir_sau:6546": " pañcamī caitramāsasya tasyaivāntyā tathāparā /",
    "GSD36mvir_sau:6547": " śuklā trayodaśī māghe kārttikasya tu saptamau //",
    "GSD36mvir_sau:6548": " navamī mārgaśīrṣasya spataivaitāḥ smarāmyaham /",
    "GSD36mvir_sau:6549": " kalpānāmādayo hyetā dattasyākṣayakārakāḥ //",
    "GSD36mvir_sau:6550": " tasyaivāntyeti /",
    "GSD36mvir_sau:6551": " tasya caitrasya antyā amāvāsyetyarthaḥ /",
    "GSD36mvir_sau:6552": " vaiśākhaphālgunayoḥ kṛṣṇatṛtīyā caitrapañcamī tadamāvāsyeti catasraḥ kṛṣṇāḥ /",
    "GSD36mvir_sau:6553": " māghatrayodaśīkārttikadaśamīmārgaśīrṣanavamīti tisraḥ śuklāḥ /",
    "GSD36mvir_sau:6554": " evaṃ sapta /",
    "GSD36mvir_sau:6555": " saptaiva smarāmītyukternānyasmṛtakalpādiparisaṅkhayā /",
    "GSD36mvir_sau:6556": " prāśastyadyotanārtho vā evaśabdaḥ /",
    "GSD36mvir_sau:6557": " iti kalpādayaḥ /",
    "GSD36mvir_sau:6558": " atha vyatīpātaḥ /",
    "GSD36mvir_sau:6559": " vārāhapurāṇe--",
    "GSD36mvir_sau:6560": " darśe śataguṇaṃ dānaṃ tacchataghnaṃ dinakṣaye /",
    "GSD36mvir_sau:6561": " śataghnaṃ tattu saṅkāntyāṃ śataghnaṃ viṣuve tataḥ //",
    "GSD36mvir_sau:6562": " yugādau tacchataguṇamayane tacchatāhatam /",
    "GSD36mvir_sau:6563": " somagrahe tacchataghnaṃ tacchatagnaṃ ravigrahe //",
    "GSD36mvir_sau:6564": " asaṅkhyeyaṃ vyatīpāte dānaṃ vedavido viduḥ /",
    "GSD36mvir_sau:6565": " ghnaṃ = guṇitam /",
    "GSD36mvir_sau:6566": " viṣkumbhādiyogeṣu saptadaśo yogo vyatīpāta iti /",
    "GSD36mvir_sau:6567": " asya ghaṭikāsu viśeṣo jyotiḥśāstre--",
    "GSD36mvir_sau:6568": " viṃśatirdviyutotpattau bhramaṇe caikaviṃśatiḥ /",
    "GSD36mvir_sau:6569": " tapane daśanāḍyastu patane saptanāḍikāḥ //",
    "GSD36mvir_sau:6570": " utpattyādayo bhāgāḥ /",
    "GSD36mvir_sau:6571": " dviyutā viṃśatiḥ dvāviṃśatirityarthaḥ /",
    "GSD36mvir_sau:6572": " tatra phalaṃ narasiṃhapurāṇe--",
    "GSD36mvir_sau:6573": " phalaṃ lakṣaghnamutpattau bhramaṇe koṭirucyate /",
    "GSD36mvir_sau:6574": " tapane daśakoṭyastu patane dattamakṣayam //",
    "GSD36mvir_sau:6575": " hemādrī yājñavavalkyaḥ--",
    "GSD36mvir_sau:6576": " utpattau lakṣaguṇaṃ koṭiguṇaṃ bhramaṇanāḍikāyāṃ tu /",
    "GSD36mvir_sau:6577": " arvudaguṇitaṃ patane japadānādyakṣayaṃ patite //",
    "GSD36mvir_sau:6578": " vṛddhamanunā anyathoktam--",
    "GSD36mvir_sau:6579": " śravaṇāsvidhaniṣṭhārdrā nāgadaivatamastake /",
    "GSD36mvir_sau:6580": " yadyamā ravivāreṇa vyatīpātaḥ sa ucyate //",
    "GSD36mvir_sau:6581": " nāgadaivatam = aśleṣā /",
    "GSD36mvir_sau:6582": " mastakam = ādicaraṇaḥ /",
    "GSD36mvir_sau:6583": " etannakṣatrānyatamanakṣatraprathamacaraṇayuktā amāvāsyā ravivāravatī vyatīpāta iti /",
    "GSD36mvir_sau:6584": " kecittu mastakaṃ mṛgaśira ityāhuḥ /",
    "GSD36mvir_sau:6585": " sūryācandramasoḥ krāntisāmyaṃ jyotiḥśāstragamyaṃ vyatīpāta iti kalpataruḥ /",
    "GSD36mvir_sau:6586": " bhṛguḥ--",
    "GSD36mvir_sau:6587": " krāntisāmyasamayaḥ samīritaḥ sūryaparvasadṛśo munīśvaraiḥ /",
    "GSD36mvir_sau:6588": " tatra dattahutajāpapūjanaṃ koṭikoṭiguṇamāha bhārgavaḥ //",
    "GSD36mvir_sau:6589": " iti /",
    "GSD36mvir_sau:6590": " hemādrau smatyantare--",
    "GSD36mvir_sau:6591": " pañcānanasthau gurubhūmiputrau meṣe raviḥ syādyadi śuklapakṣe /",
    "GSD36mvir_sau:6592": " pāśābhidhānā karabheṇa yuktā tithirvyatīpāta itīha yogaḥ //",
    "GSD36mvir_sau:6593": " asmin hi gobhūmihiraṇyavāsasāṃ dānena sarvaṃ ca vihāya pāpam /",
    "GSD36mvir_sau:6594": " suratvamindratvamanāmayatvaṃ martyādhipatvaṃ labhate manuṣyaḥ //",
    "GSD36mvir_sau:6595": " pañcānanasthau = siṃhasthau /",
    "GSD36mvir_sau:6596": " pāśābhidhānā = dvādaśīti hemādriḥ /",
    "GSD36mvir_sau:6597": " karabheṇa = hasteneti /",
    "GSD36mvir_sau:6598": " atha vaidhṛtiḥ /",
    "GSD36mvir_sau:6599": " viṣṇuḥ:",
    "GSD36mvir_sau:6600": " vaidhutau ca vyatīpāte dattamakṣayakṛdbhavet /",
    "GSD36mvir_sau:6601": " bhāradvājo 'pi--",
    "GSD36mvir_sau:6602": " vyatīpāte vaidhṛtau ca dattasyānto na vidyate /",
    "GSD36mvir_sau:6603": " vaidhṛtiśca vyatīpātavatkrāntisāmyamiti kecit /",
    "GSD36mvir_sau:6604": " yogaviśeṣa ityanye /",
    "GSD36mvir_sau:6605": " iti vaidhūtiḥ /",
    "GSD36mvir_sau:6606": " athāvamadinam /",
    "GSD36mvir_sau:6607": " tatra śrāddhakālaṃ prakramya vaśiṣṭaḥ--",
    "GSD36mvir_sau:6608": " ekasminsāvasāne 'hni tithīnāṃ tritayaṃ yadā /",
    "GSD36mvir_sau:6609": " tadā dinakṣayaḥ proktastatra sāhasrikaṃ phalam //",
    "GSD36mvir_sau:6610": " atha navānnaśraddhakālaḥ /",
    "GSD36mvir_sau:6611": " viṣṇudharmottare--",
    "GSD36mvir_sau:6612": " vrīhipāke ca kartavyaṃ yavapāke tathaivaca /",
    "GSD36mvir_sau:6613": " (*)na tau vāhyau mahārāja/",
    "GSD36mvir_sau:6614": " vinā śrāddhaṃ kathaṃcana //",
    "GSD36mvir_sau:6615": " (*) vāhyau yāpyāvityarthaḥ /",
    "GSD36mvir_sau:6616": " vrīhiḥ = śaratpavkadhānyaṃ ṣaṣṭikādi /",
    "GSD36mvir_sau:6617": " ata eva--",
    "GSD36mvir_sau:6618": " vrīhayaḥ śālayo mudgā godhūmāḥ sarṣapāstilāḥ /",
    "GSD36mvir_sau:6619": " yavāścauṣadhayaḥ sapta vipado ghnanti dhāvitāḥ //",
    "GSD36mvir_sau:6620": " iti pariśiṣṭe haimantikadhānyādibhyastasya pṛthagupādānaṃ kṛtam /",
    "GSD36mvir_sau:6621": " idaṃ ca śuklapakṣe kāryam /",
    "GSD36mvir_sau:6622": " tathā ca--",
    "GSD36mvir_sau:6623": " brahmapurāṇe:",
    "GSD36mvir_sau:6624": " śuklapakṣe navaṃ dhānyaṃ pakvaṃ jñātvā suśobhanam /",
    "GSD36mvir_sau:6625": " gacchet kṣetrīvidhānena gītavādyapuraḥsaram //",
    "GSD36mvir_sau:6626": " ityukramya--",
    "GSD36mvir_sau:6627": " tena daivān pitṝṃścaiva tarpayedarcayettathā /",
    "GSD36mvir_sau:6628": " kṛṣṇāpakṣaniṣedhaḥ kāmadhenau--",
    "GSD36mvir_sau:6629": " kṛṣṇapakṣe navānnaṃ tu na kuryānmānavo yataḥ /",
    "GSD36mvir_sau:6630": " pitarastaṃ na gṛhṇanti dātā ca narakaṃ vrajet //",
    "GSD36mvir_sau:6631": " jyotiṣe--",
    "GSD36mvir_sau:6632": " nandāyāṃ bhārgavadine trayodaśyāṃ trijanmani /",
    "GSD36mvir_sau:6633": " navaśrāddhaṃ na kurvīta putradāradhanakṣayāt //",
    "GSD36mvir_sau:6634": " trijanmani = janmatithau janmanakṣatre janmacandre veti kāmarūpīye /",
    "GSD36mvir_sau:6635": " apare tu trijanmani prathamadaśamaikonaviṃśatinakṣatreṣu /",
    "GSD36mvir_sau:6636": " tathā dīpikāyāmapi--",
    "GSD36mvir_sau:6637": " trayodaśīṃ janmadinaṃ ca nandāṃ janmarkṣatārāṃ sitavāsaraṃ ca /",
    "GSD36mvir_sau:6638": " tyaktvā harījyendukarāntyamaitradhruveṣu ca śrāddhavidhānamiṣṭam //",
    "GSD36mvir_sau:6639": " hariḥ = śravaṇaḥ /",
    "GSD36mvir_sau:6640": " ijyaḥ = puṣyaḥ /",
    "GSD36mvir_sau:6641": " indurmṛgaśirāḥ /",
    "GSD36mvir_sau:6642": " karo = hastaḥ /",
    "GSD36mvir_sau:6643": " antyo = revatī /",
    "GSD36mvir_sau:6644": " maitramanurādhā /",
    "GSD36mvir_sau:6645": " dhruvamuttarātrayarohiṇyaḥ /",
    "GSD36mvir_sau:6646": " grāhyatithinakṣatrāṇyapi jyautiṣa eva--",
    "GSD36mvir_sau:6647": " hastasvātipunarvasū mṛgaśiraḥpuṣyānurādhā tathā",
    "GSD36mvir_sau:6648": " mūlāyāṃ śravaṇe ca revatidhane citrānale vāruṇe /",
    "GSD36mvir_sau:6649": " brāhme śakraviśākhayośca turage saumyendujīvādike",
    "GSD36mvir_sau:6650": " candre śobhanatārake ca śubhadaṃ śrāddhaṃ navānne kṛtam //",
    "GSD36mvir_sau:6651": " asya ca gauṇakāla uktaḥ smṛtau--",
    "GSD36mvir_sau:6652": " śyāmākairvrīhibhiścaiva yavaiścānyonyakālataḥ /",
    "GSD36mvir_sau:6653": " prāgyaṣṭuṃ yujyate 'vaśyaṃ na hyatrāgrayaṇātyayaḥ //",
    "GSD36mvir_sau:6654": " śyāmākairityetadvānaprasthaparam“gṛhamedhī hi yavābhyāṃ śaradvasantayoryajeta śyāmākairvanī varṣāsu“iti śruteriti kāmarūpīye /",
    "GSD36mvir_sau:6655": " iti navānnakālaḥ /",
    "GSD36mvir_sau:6656": " atha navodakādiśrāddhakālaḥ /",
    "GSD36mvir_sau:6657": " navodake navānne ca gṛhapracchādane tathā /",
    "GSD36mvir_sau:6658": " pitaraḥ spṛhantyannamaṣṭakāsu maghāsu ca //",
    "GSD36mvir_sau:6659": " tasmāddadyātsadodyukto vidvatsu brāhmaṇeṣu ca /",
    "GSD36mvir_sau:6660": " navodake = varṣopakrame /",
    "GSD36mvir_sau:6661": " ārdrāstharavāviti yāvat /",
    "GSD36mvir_sau:6662": " gṛhapracchādane = navagṛha karaṇe /",
    "GSD36mvir_sau:6663": " iti navodakanavagṛhakaraṇaśrāddhakālaḥ /",
    "GSD36mvir_sau:6664": " atha kṣayāhakālanirṇayaḥ /",
    "GSD36mvir_sau:6665": " tatra brahmapurāṇe--",
    "GSD36mvir_sau:6666": " pratisaṃvatsaraṃ kāryaṃ mātāpitrormṛtāhani /",
    "GSD36mvir_sau:6667": " pitṛvyasyāpyaputrasya bhrāturjyeṣṭhasya caiva hi /",
    "GSD36mvir_sau:6668": " atra mātrādisampradānakaśrāddhakavidhau pratisambandhiputrāderarthātkarttṛtvalābho 'dhyavaseyaḥ /",
    "GSD36mvir_sau:6669": " bhrāturityatrāpi madyapaṭhitatvādaputrasyeti padaṃ sambadhyate /",
    "GSD36mvir_sau:6670": " jyeṣṭhasyetyanenāputrasyāpi kaniṣṭhasya bhrāturnāvaśyakaṃ śrāddhamiti gamyate na punaḥ sarvathā niṣedhaḥ /",
    "GSD36mvir_sau:6671": " na putrasya pitā kuryānnānujasya tathāgrajaḥ /",
    "GSD36mvir_sau:6672": " api snehena kuryātāṃ sapiṇḍīkaraṇaṃ vinā //",
    "GSD36mvir_sau:6673": " iti hemādridhṛtavacanaikavākyatvāt /",
    "GSD36mvir_sau:6674": " atra mṛtāhaśabdena maraṇādhikaraṇakatithisajātīyā tithirvivakṣitā /",
    "GSD36mvir_sau:6675": " saṃvatsarāntatithau mṛtisambandhābhāvāt /",
    "GSD36mvir_sau:6676": " sajātīyatvaṃ ca titherna pratipadāditvamātreṇa kintu tanmāsapakṣasajātīyamāsapakṣagatatvena ca /",
    "GSD36mvir_sau:6677": " māsapakṣatithispṛṣṭe yo yasmin mriyate 'hani /",
    "GSD36mvir_sau:6678": " pratyakṣaṃ tu tathābhūtaṃ kṣayāhaṃ tasya taṃ viduḥ //",
    "GSD36mvir_sau:6679": " iti vyāsavacanāt /",
    "GSD36mvir_sau:6680": " atra ca ahaḥpadam ahorātraparam /",
    "GSD36mvir_sau:6681": " atra ca--",
    "GSD36mvir_sau:6682": " mṛte 'hani pituryastu na kuryāt śrāddhamādarāt /",
    "GSD36mvir_sau:6683": " mātuśca khagaśārdūla/",
    "GSD36mvir_sau:6684": " vatsarānte mṛtāhani //",
    "GSD36mvir_sau:6685": " iti bhaviṣyapurāṇe vatsarāntagrahaṇānna maraṇāghikaraṇakatitheḥ śrāddhādhikaraṇatvaṃ kintu vatsarāntatithisajātīyatvanirūpakatvameva /",
    "GSD36mvir_sau:6686": " tena yatkena ciducyate pratisaṃvatsaramityaviśeṣaśravaṇādvarṣe bhavaṃ vārṣikamitivyutpannasamākhyābalācca",
    "GSD36mvir_sau:6687": " maraṇādhikaraṇakatitherapi śrāddhādhikaraṇātvam ataśca sāṃvatsarikaṃ maraṇādhikaraṇatithāvapi prāptam /",
    "GSD36mvir_sau:6688": " “ādyamekādaśe 'hani“itivacanādekādaśāhe kartavyamiti,",
    "GSD36mvir_sau:6689": " tannirastaṃ veditavyam /",
    "GSD36mvir_sau:6690": " uktavākye vatsarāntagrahaṇena maraṇatithau śrāddhaprāpterabhāvāt /",
    "GSD36mvir_sau:6691": " “ādyamekādaśe 'hani“itivacanaṃ tu māsikaviṣayam /",
    "GSD36mvir_sau:6692": " tasya hi--",
    "GSD36mvir_sau:6693": " mṛte 'hani tu kartavyaṃ pratimāsaṃ tu vatsaram /",
    "GSD36mvir_sau:6694": " itivacanāttattanmāsādyabhūtāyāṃ mṛtatithāveva kartavyatvāt /",
    "GSD36mvir_sau:6695": " sarvādyamaraṇādhikaraṇakatithāvapi prāptasya yuktam“ādyemekādaśe 'hani“ityanenotkarṣavidhānam /",
    "GSD36mvir_sau:6696": " ata eva tatraiva māse bhavaṃ māsikamityeva samākhyāvyutpattiḥ /",
    "GSD36mvir_sau:6697": " sāṃvatsarike tu uktavākye vatsarāntagrahamādvarṣānte bhavaṃ vārṣikamityeva samākhyāvyutpattiḥ /",
    "GSD36mvir_sau:6698": " atra ca“vatsarānte mṛtāhani“ityatra savatsarānte jāte mṛtāhanītyartho bodhyaḥ /",
    "GSD36mvir_sau:6699": " tathāhi /",
    "GSD36mvir_sau:6700": " atra hi na saṃvatsarasya grahaṇaṃ tithivṛddhihra /",
    "GSD36mvir_sau:6701": " sābhyāṃ mṛtāhakālatvānupapatteḥ /",
    "GSD36mvir_sau:6702": " kintu cāndratya /",
    "GSD36mvir_sau:6703": " ata eva--",
    "GSD36mvir_sau:6704": " ābdike pitṛkārye ca māsaścāndramasaḥ smṛtaḥ /",
    "GSD36mvir_sau:6705": " itivyāsavacanam /",
    "GSD36mvir_sau:6706": " ataśca cāndrasaṃvatsarasya pūrvatithyantatvena dvitayivatsarādyabhūtāyā mṛtatitheḥ",
    "GSD36mvir_sau:6707": " pūrvavatsarāntatvābhāvānna vatsarānte mṛtāhanītisāmānādhikaraṇyaṃ kintu vatsarānte",
    "GSD36mvir_sau:6708": " jāte mṛtāhanītyeva vacanārthaḥ /",
    "GSD36mvir_sau:6709": " tena dvitīyavatsarādyamṛtatithau śrāddhaṃ kāryam iti dākṣiṇātyasammato 'rthaḥ /",
    "GSD36mvir_sau:6710": " śūlapāṇistu māse bhavaṃ varṣe bhavamityeva samākhyāvyutpattiḥ na caivaṃ sarvādyamṛtatithau māsikasāṃvatsarikādikaraṇāpattiḥ /",
    "GSD36mvir_sau:6711": " mṛtatithermṛtatithiṃ yāvaccāndrasya māsasaṃvatsarādervivakṣitatvāt /",
    "GSD36mvir_sau:6712": " mṛtatitheriti cāvadhau pañcamī darśāddarśaścāndra itivat /",
    "GSD36mvir_sau:6713": " ataśca antyamṛtatithereva pūrvamāsavarṣaśabdārthatvaṃ nottaramāsavarṣaśabdārthatvaṃ pūrvamṛtatitheḥ /",
    "GSD36mvir_sau:6714": " tena prathamavarṣāntargatāsu",
    "GSD36mvir_sau:6715": " dvitīyādimṛtitithiṣu prathamādimāsikāni prathamasaṃvatsarānte ca prathamavārṣikam“ādyamekādaśo",
    "GSD36mvir_sau:6716": " 'hani“iti tu māsikādbhinnameva sarvaikodiṣṭaprakṛtibhūtaṃ śrāddhaṃ vidhatte na punarādyamāsikasyotkarṣamityāha /",
    "GSD36mvir_sau:6717": " dhanañjapaśupatihalāyudhabhānūpāghyāyajīmūtavāhanadhavaleśvarādayastu--",
    "GSD36mvir_sau:6718": " yasminrāśigate bhānau vipattiṃ yānti mānavāḥ /",
    "GSD36mvir_sau:6719": " teṣāṃ tatraiva deyā syātpiṇḍadānodakakriyā //",
    "GSD36mvir_sau:6720": " itivacanātsāṃvatsarikasya sauramāsena kartavyatā /",
    "GSD36mvir_sau:6721": " na cedaṃ malamāsamṛtābdikaparaṃ saṅkoce mānābhāvāt /",
    "GSD36mvir_sau:6722": " na ca hrāsavaśāttithilope śrāddhalopāpattiḥ /",
    "GSD36mvir_sau:6723": " śrāddhavighne samutpanne tithilope ca vā punaḥ /",
    "GSD36mvir_sau:6724": " ekādaśyāṃ prakarvīta kṛṣṇapakṣe viśeṣataḥ //",
    "GSD36mvir_sau:6725": " itivacanenaikādaśyāṃ tatsambhavāt /",
    "GSD36mvir_sau:6726": " cāndramāsapratipādake vacane ābdikagrahaṇaṃ tat pratyabdakriyamāṇadurgotsarvādiparamityāhuḥ /",
    "GSD36mvir_sau:6727": " atra ca---",
    "GSD36mvir_sau:6728": " yāṃ tithiṃ samanuprāpya udayaṃ yāti bhāskaraḥ /",
    "GSD36mvir_sau:6729": " sā tithiḥ sakalā jñeyā dānādhyanakarmasu //",
    "GSD36mvir_sau:6730": " yāṃ tithi samanuprāpya astaṃ yāti divākaraḥ /",
    "GSD36mvir_sau:6731": " sā tithiḥ sakalā jñeyā dānādhyayanakarmasu //",
    "GSD36mvir_sau:6732": " itidevalādivacanādyathā karmakāleṣvavidyamānāyā api titheḥ sampūr ṇatvakalpanayā",
    "GSD36mvir_sau:6733": " grahaṇaṃ na tathā naraṇādhikaraṇāhorātre trimuhūrtādirūpeṇa udayāstamayavarttinyāstithermaraṇasambandhitayā grahaṇam, kintu--",
    "GSD36mvir_sau:6734": " pāraṇe maraṇe nṝṇāṃ tithistātkālikī smṛtā /",
    "GSD36mvir_sau:6735": " itivaśiṣṭhavacanena maraṇakālikyā eveti /",
    "GSD36mvir_sau:6736": " atha kṣayāhādyajñāne sāṃvatsarikakālanirṇayaḥ /",
    "GSD36mvir_sau:6737": " tatra yasya maraṇatithirmaraṇapakṣaśca na jñāyate tanmāsastu jñāyate /",
    "GSD36mvir_sau:6738": " tasya sāṃvatsarikaṃ tanmāsagatāmāvāsyāyāṃ kartavyam /",
    "GSD36mvir_sau:6739": " tathāca--",
    "GSD36mvir_sau:6740": " bṛhaspatiḥ:",
    "GSD36mvir_sau:6741": " na jñāyate mṛtāhaścetpramīte proṣite sati /",
    "GSD36mvir_sau:6742": " māsaścetprativijñātastaddarśe syānmṛtāhani //",
    "GSD36mvir_sau:6743": " mṛtāhani yadvihitaṃ taditiśeṣaḥ /",
    "GSD36mvir_sau:6744": " atra ca yadyapi mṛtāhasyaivājñānamuktaṃ tathāpi pakṣajñāne vakṣyamāṇarītyā tattyāgasyānunitatvāt śuklapakṣagataikādaśyāmeva sāṃvatsarikaśrāddhaprāpteḥ pakṣājñāne 'pyetasya",
    "GSD36mvir_sau:6745": " nirṇāyakatvādatra mṛtāhagrahaṇaṃ pakṣasyāpyupalakṣaṇārtham /",
    "GSD36mvir_sau:6746": " proṣita iti mṛtati thyajñānakāraṇopalakṣaṇam /",
    "GSD36mvir_sau:6747": " ata eva--",
    "GSD36mvir_sau:6748": " bhaviṣyapurāṇe:",
    "GSD36mvir_sau:6749": " pravāsamantareṇāpi syātāṃ tau vismṛtau yadā /",
    "GSD36mvir_sau:6750": " ityādi /",
    "GSD36mvir_sau:6751": " atra ca sāmānyavacanātpitṛvyādīnāmapi mṛtāhādyajñāne ayameva nirṇaya ucitatvāt /",
    "GSD36mvir_sau:6752": " evañca--",
    "GSD36mvir_sau:6753": " na jānāti dinaṃ yastu māsaṃ vātha narādhipa/ /",
    "GSD36mvir_sau:6754": " mṛtayostu mahāprājña/",
    "GSD36mvir_sau:6755": " pitrostu sa kathaṃ naraḥ //",
    "GSD36mvir_sau:6756": " iti bhaviṣyapurāṇīyapraśnavākye pitṛpadamupalakṣaṇārthaṃ draṣṭavyam /",
    "GSD36mvir_sau:6757": " kālāntaramāha--",
    "GSD36mvir_sau:6758": " marīciḥ:",
    "GSD36mvir_sau:6759": " śrāddhavighne samutpanne avijñāte mṛtāhani /",
    "GSD36mvir_sau:6760": " ekādaśyāṃ tu kartavyaṃ kṛṣṇapakṣe viśeṣataḥ //",
    "GSD36mvir_sau:6761": " atra viśeṣata itiśravaṇāt śuklaikādaśyāmapi śrāddhaṃ bhavatīti gacchuklapakṣaikādaśyā eva mukhyatvam /",
    "GSD36mvir_sau:6762": " yadi tu sa na jñāyate tadā kṛṣṇapakṣasya pitrye praśastatvena viśeṣata ityuktyā ca kṛṣṇaikādaśyeva mukhyaḥ kālaḥ /",
    "GSD36mvir_sau:6763": " tadabhāve tu śuklaikādaśyāḥ kālatvamiti vivekaḥ /",
    "GSD36mvir_sau:6764": " hemādrādisakaladākṣiṇātyamaithilasvaraso 'pyevam /",
    "GSD36mvir_sau:6765": " smārttabhaṭṭastu prāgudāhṛtabṛhaspativacanoktāmāvātyāpekṣayā kṛṣṇaikādaśyā mukhyatvamabhipretya viśeṣata ityuktam /",
    "GSD36mvir_sau:6766": " na caivaṃ“śrāddhavighne” “viśeṣata“ityasyānupapattistatrāmāvāsyāyā /",
    "GSD36mvir_sau:6767": " avihi tatvāt iti vācyam /",
    "GSD36mvir_sau:6768": " śrāddhavighne samutpanne tvantarā mṛtasūtake /",
    "GSD36mvir_sau:6769": " amāvāsyāṃ prakurvīta śuddhe caike manīṣiṇaḥ //",
    "GSD36mvir_sau:6770": " itivyāsavacanena tatrāmāvāsyāyā vihitatvādityāha /",
    "GSD36mvir_sau:6771": " yadā tu maraṇamāso na jñāyate dinaṃ tu jñāyate tadā--",
    "GSD36mvir_sau:6772": " bhaviṣyapurāṇe:",
    "GSD36mvir_sau:6773": " dinameva tu jānāti māsaṃ naiva tu yo naraḥ /",
    "GSD36mvir_sau:6774": " mārgaśīrṣe 'tha vā bhādre māghe 'vātha samācaret //",
    "GSD36mvir_sau:6775": " bṛhaspatismṛtāvapi:",
    "GSD36mvir_sau:6776": " tadā hyāṣāḍhake māsi māghe vā taddinaṃ bhavet /",
    "GSD36mvir_sau:6777": " atrāpi śuklapakṣajñāne tadgatā tattithirgrāhyā /",
    "GSD36mvir_sau:6778": " no cetkṛṣṇapakṣagataiva tasya pitrye 'tipraśastatvāt /",
    "GSD36mvir_sau:6779": " yadā tu trayāṇāmapi maraṇasambandhimāsapakṣatithīnāmajñānaṃ tadā yadi prasthānottarameva jīvanavārttā na jñātā tatra prasthānatithyādisajātīyamāsatithipakṣā grāhyāḥ /",
    "GSD36mvir_sau:6780": " yathāha--",
    "GSD36mvir_sau:6781": " bṛhaspatiḥ:",
    "GSD36mvir_sau:6782": " dinamāsau na vijñātau maraṇasya yadā punaḥ /",
    "GSD36mvir_sau:6783": " prasthānadinamāsau tu grāhyau pūrvoktayā diśā //",
    "GSD36mvir_sau:6784": " dinamāsagrahaṇaṃ pakṣasyāpyupalakṣaṇaṃ pūrvavat /",
    "GSD36mvir_sau:6785": " pūrvoktayetyasyāyamarthaḥ /",
    "GSD36mvir_sau:6786": " māsamātrājñāne bhādrapadādigatatatpakṣatithyoḥ,",
    "GSD36mvir_sau:6787": " pakṣamātrājñāne tanmāsīyakṛṣṇapakṣagatatattithau,",
    "GSD36mvir_sau:6788": " tithimātrājñāne tanmāsīyaśuklaikādaśyāṃ,",
    "GSD36mvir_sau:6789": " māsapakṣayorajñāne bhādrapadādimāsīyakṛṣṇapakṣagatatithau,",
    "GSD36mvir_sau:6790": " pakṣatithyorajñāne",
    "GSD36mvir_sau:6791": " tanmāsīyakṛṣṇaikādaśyādau,",
    "GSD36mvir_sau:6792": " māsatithyorajñāne tu bhādrādimāsīyaśuklaikādaśyāmiti /",
    "GSD36mvir_sau:6793": " yadā tu trayāṇāmapi prasthānatithyādisamānajātīyānāṃ māsapakṣatithīnāmajñānaṃ yasya",
    "GSD36mvir_sau:6794": " ca prasthānottaraṃ bahukālaṃ jīvanavārttā śrutā paścācca maraṇaniścayaśravaṇaṃ tasyākṛtapretakāryasya",
    "GSD36mvir_sau:6795": " śravaṇatithyādisajātīyamāsapakṣatithayo grāhyāḥ /",
    "GSD36mvir_sau:6796": " tathā ca",
    "GSD36mvir_sau:6797": " bhaviṣyottare:",
    "GSD36mvir_sau:6798": " mṛtavārttāśrutergrāhyau tau pūrvoktakrameṇa tu /",
    "GSD36mvir_sau:6799": " pūrvoktakrameṇa tvityasyāyamarthaḥ /",
    "GSD36mvir_sau:6800": " ekadvyajñānakṛto yo nirṇayaḥ pūrvamuktaḥ so 'trāpi draṣṭavya iti /",
    "GSD36mvir_sau:6801": " atra ca yaddine maraṇaniścayaśravaṇaṃ taddine 'pi kṛtapretakāryasya ābdikakaraṇaṃ",
    "GSD36mvir_sau:6802": " veditavyam. akṛtapretakāryasya tu maraṇaniścayaśravaṇottaraṃ pratikṛtidāhādipūrvakamaurdhvadaihikaṃ",
    "GSD36mvir_sau:6803": " nirvartya dvitīyasaṃvatsare śravaṇatithau kāryamitivivekaḥ /",
    "GSD36mvir_sau:6804": " yadā tu trayāṇāmapi śravaṇatithyādisajātīyamāsatithipakṣāṇāmajñānam atha vā pretakāryakaraṇaniścayastasyābdikaviṣaye--",
    "GSD36mvir_sau:6805": " prabhāsakhaṇḍam--",
    "GSD36mvir_sau:6806": " mṛtasyāharna jānāti māsaṃ vāpi kathaṃcana /",
    "GSD36mvir_sau:6807": " tena kāryamaṃmāyāṃ tu śrāddhaṃ māghe 'tha mārgake /",
    "GSD36mvir_sau:6808": " vāśabdaḥ pakṣasyāpyanugrahārthaḥ /",
    "GSD36mvir_sau:6809": " ata eva cāmāvāsyāgrahaṇamupapadyate /",
    "GSD36mvir_sau:6810": " anyathā tu--",
    "GSD36mvir_sau:6811": " māsapakṣatithispṛṣṭe yo yasmin mriyate 'hani /",
    "GSD36mvir_sau:6812": " pratyavdaṃ tu tathābhūtaṃ kṣayāhaṃ tasya taṃ viduḥ //",
    "GSD36mvir_sau:6813": " iti vyāsavacanena pakṣasyāpi mṛtāhopapādakatvena pakṣajñāne tattyāgasya kartumaśakyatvāt bhādrādimāsīyaśuklaikādaśyāmeva prāpteramāgrahaṇānupapattiḥ",
    "GSD36mvir_sau:6814": " ayaṃ ca tritayājñāne 'pūrvakālāntaravidhirgauravāt /",
    "GSD36mvir_sau:6815": " kintu anyatarājñāne 'pi vihitasya amāvāsyādikālasyārthādeva ubhayājñāne 'pi prāpteranuvādamātram /",
    "GSD36mvir_sau:6816": " anuvādakatvādeva ca mukhyakṛṣṇaikādaśīrūpagauṇaśuklaikādaśīrūpakālāntaropalakṣakatvamamāśabdasya māghādipadasya ca bādrādyupalakṣakatvaṃ na doṣāya /",
    "GSD36mvir_sau:6817": " ata eva smārttena svamatānusāreṇa eta dvacanavyākhyānāvasare kṛṣṇaikādaśyabhāve evāmāvasyā grāhyetyuktam /",
    "GSD36mvir_sau:6818": " athaṃ ca neti maraṇapravāsamaraṇaśravaṇādinā kenāpi cihnenetyarthaḥ /",
    "GSD36mvir_sau:6819": " evaṃ ca maraṇasambandhimāsajñāne ca maraṇamāsīyapravāsatithirgrāhyetyādyapi sūcitaṃ bhavati /",
    "GSD36mvir_sau:6820": " atra ca maraṇasambandhitithyādyajñāne prasthānasambandhino maraṇaśravaṇasambandhinaśca tithyāderjñāne prasthānasambandhitithyādikameva grāhyam",
    "GSD36mvir_sau:6821": " prāgudāhṛtabṛhaspativacane maraṇasambandhitithyādyajñāne prasthānasambandhitityādīnāmeva grāhyatvāvagamāt /",
    "GSD36mvir_sau:6822": " prasthānasya śravaṇāpekṣayā prāthamyācceti bahavaḥ /",
    "GSD36mvir_sau:6823": " vastutastu śravaṇadine maraṇasya paramparayā mṛtāhasambandhāvagateḥ mukyatayāvagatasya",
    "GSD36mvir_sau:6824": " sāvatsarikatithisajātīyatiṣyavacchedakatvarūpasya sambandhaviśeṣasya bādhe 'pi arthādavagatasya",
    "GSD36mvir_sau:6825": " sambandhasāmānyasya sati sambhave ānubandhyāgnīṣomayoḥ sādyaske prakṛtidṛṣṭapaurvāparyamātrasyeva",
    "GSD36mvir_sau:6826": " tyāgāyogāt maraṇasambandhitithyādyajñāne śravaṇasanbandhitithyādikameva grāhyam /",
    "GSD36mvir_sau:6827": " na ca bṛhaspativacanavirodhaḥ /",
    "GSD36mvir_sau:6828": " maraṇasyeti ṣaṣṭhyāḥ sambandhamātravācitvena śravaṇadvārakatve 'pi na kadācit kṣātiḥ“saptadaśāratnirvājapeyasya“itivat /",
    "GSD36mvir_sau:6829": " (a. 3 pā. 1 adhi. 9) tasmāt maraṇasambandhitithyādyajñāne śravaṇasambandhitithyādigrahaṇaṃ tadajñāne ca prasthānasambandhitithyādigrahaṇaṃ",
    "GSD36mvir_sau:6830": " tasyāpyajñāne prabhāsakhaṇḍoktakālagrahaṇamiti vivekaḥ /",
    "GSD36mvir_sau:6831": " yattvatra vācaspatinā māsasyājñānena kāryaṃ mūlābhāvādityuktaṃ,",
    "GSD36mvir_sau:6832": " tat kālārdaśehamādrismārttabhaṭṭācāryādidhṛtapūrvoktabṛhaspatyādivacanairmāsājñāne bhādrādimāsānāṃ vihitatvādupekṣyam /",
    "GSD36mvir_sau:6833": " yasya tu ajñātadeśagatasya jīvanamaraṇānyatarānirdhāraṇātpañcadaśavarṣāṇi pratīkṣya",
    "GSD36mvir_sau:6834": " paścātpratikṛtidāhādyaurdhvadehikaṃ kriyate tasya dāhasambandhitithyādisajāṃtīyā",
    "GSD36mvir_sau:6835": " māsapakṣatithathayo grāhyāḥ /",
    "GSD36mvir_sau:6836": " tathā ca--",
    "GSD36mvir_sau:6837": " jātukarṇyaḥ:",
    "GSD36mvir_sau:6838": " pitari proṣite yasya na vārttā naiva cāgatiḥ /",
    "GSD36mvir_sau:6839": " ūrdhvaṃ pañcadaśādbarṣātkṛtvā tu pratirūpakam //",
    "GSD36mvir_sau:6840": " kuryāttasya ca saṃskāraṃ yathoktavidhinā tathā /",
    "GSD36mvir_sau:6841": " tadānīmiva sarvāṇi śeṣakāryāṇi sañcaret /",
    "GSD36mvir_sau:6842": " tadānīmiva = tadānīṃ mṛtasyeva /",
    "GSD36mvir_sau:6843": " śeṣakāryāṇi = māsikābdikādīni /",
    "GSD36mvir_sau:6844": " yattu--",
    "GSD36mvir_sau:6845": " yasya na śrūyate vārttā yāvaddvādaśavatsaram /",
    "GSD36mvir_sau:6846": " kuśaputrakadāhena tasya syādavadhāraṇam //",
    "GSD36mvir_sau:6847": " iti bṛhaspativacanam:",
    "GSD36mvir_sau:6848": " proṣitasya yadā kālo gataśceddvādaśādvikaḥ /",
    "GSD36mvir_sau:6849": " prāpte trayodaśe varṣe pretakāryāṇi kārayet //",
    "GSD36mvir_sau:6850": " jīvan yadi sa āgacchet ghṛtakumbhe niyojayet /",
    "GSD36mvir_sau:6851": " uddhṛtya snāpayitvā tu jātakarmādi kārayet //",
    "GSD36mvir_sau:6852": " dvādaśāhaṃ vratacaryā trirātramathavāsya tu /",
    "GSD36mvir_sau:6853": " snātvodvaheta tāṃ bhāryāmanyāṃ vā tadabhāvataḥ //",
    "GSD36mvir_sau:6854": " agnīnādhāya vidhivadvrātyastomena vā yajet /",
    "GSD36mvir_sau:6855": " athaindrāgnena paśunā giriṃ gatvātha tatra tu //",
    "GSD36mvir_sau:6856": " iṣṭīmāyuṣmatīṃ kuryādīpsitāṃśca kratūṃstataḥ /",
    "GSD36mvir_sau:6857": " itivṛddhamanuvacanaṃ ca dvādaśavarṣapratīkṣāvidhāyakaṃ tat pitratiriktaparam /",
    "GSD36mvir_sau:6858": " prāgudāhṛtajātūkarṇyāvākye pitarītiviśeṣopādānāt /",
    "GSD36mvir_sau:6859": " kecittu pañcāśardvaṣanyūnavayaskasya pañcadaśavarṣapratīkṣā tadadhikavayaskasya dvādaśeti vyavasthāmāhuḥ /",
    "GSD36mvir_sau:6860": " tanna /",
    "GSD36mvir_sau:6861": " vākyānārūḍhatayāsyā nirmūlatvāt /",
    "GSD36mvir_sau:6862": " jīvannityādi tu pitaryapi bhavatyeva /",
    "GSD36mvir_sau:6863": " vratacaryā brahmacaryarūpā /",
    "GSD36mvir_sau:6864": " iti mṛtāhājñāne sāṃvatsarikakālanirṇayaḥ /",
    "GSD36mvir_sau:6865": " atha śrāddhavighne nirṇayaḥ /",
    "GSD36mvir_sau:6866": " tatrāśaucena tāvatkṣayāhaśrāddhapratibandhe āśaucāntyadinottaradine tatkartavyam /",
    "GSD36mvir_sau:6867": " tathā ca--",
    "GSD36mvir_sau:6868": " ṛṣyaśṛṅgaḥ:",
    "GSD36mvir_sau:6869": " deye pitṝṇāṃ śrāddhe tu āśaucaṃ jāyate yadi /",
    "GSD36mvir_sau:6870": " tadāśauce vyatīte tu teṣāṃ śrāddhaṃ vidhīyate //",
    "GSD36mvir_sau:6871": " śucībhūtena dātavyaṃ yā tithiḥ pratipadyate /",
    "GSD36mvir_sau:6872": " sā tithistasya kartavyā na tvanyā vai kadācana //",
    "GSD36mvir_sau:6873": " iti /",
    "GSD36mvir_sau:6874": " deya itiviśeṣaṇaṃ mṛtāhātiriktaśrāddhavyāvṛttyartham /",
    "GSD36mvir_sau:6875": " teṣāmāśauce śaṅkhavacanenādeyatvāvagamāt /",
    "GSD36mvir_sau:6876": " yathā:",
    "GSD36mvir_sau:6877": " dānaṃ pratigraho homaḥ svādhyāyaḥ pitṛkarma ca /",
    "GSD36mvir_sau:6878": " pretapiṇḍakriyāvarjamāśauce vinivartate //",
    "GSD36mvir_sau:6879": " iti /",
    "GSD36mvir_sau:6880": " nanu pitṛkarmatvāviśeṣānmṛtāhaśrāddhasyāpi paryudastatvenādeyatvātkathaṃ mṛtāhaśrāddhavyatiriktaśrāddhasyaivādeyatvam /",
    "GSD36mvir_sau:6881": " atra kecidāhuḥ /",
    "GSD36mvir_sau:6882": " pretapiṇḍakriyāpadasya pretaikoddiṣṭaparatvātpretaikoddiṣṭasyāśaiṃce deyatvasiddho tadvikāre sāṃvatsarikaikoddiṣṭe 'pi atideśena",
    "GSD36mvir_sau:6883": " deyatve prāpte ṛṣyaṅgavacanenāśaucāntakālavidhiriti /",
    "GSD36mvir_sau:6884": " tanna /",
    "GSD36mvir_sau:6885": " sāgnikaurasakarttṛkasya pārvaṇavidhinā kriyamāṇasya pratyābdikaśrāddhasyaikoddiṣṭadharmānatideśāddeyatvāprasakterāśaucāntakartavyatā na syāt",
    "GSD36mvir_sau:6886": " na ceṣṭāpattiḥ śiṣṭācāravirodhāpatteḥ /",
    "GSD36mvir_sau:6887": " kiñca śaṅkhavacanātpretaikoddiṣṭavyatiriktapitṛkarmaṇo deyatve siddhe sāṃvatsarikaikoddiṣṭasyāpi upadeśenādeyatvaprāpternātideśāvagatadeyatvaprasaktiḥ",
    "GSD36mvir_sau:6888": " vastutastu pretapiṇḍakriyāpadaṃ na pretaikoddiṣṭaparaṃ tatparatve lakṣaṇāpatteḥ /",
    "GSD36mvir_sau:6889": " kintu piṇḍadānamātraparam /",
    "GSD36mvir_sau:6890": " ataśca pretaikoddiṣṭasyāpi āśauce adeyatvānnātideśena sāṃvatsarikaikoddiṣṭe deyatvaprasaktirasti /",
    "GSD36mvir_sau:6891": " tasmānnedṛkvyākhyānaṃ yuktam /",
    "GSD36mvir_sau:6892": " anye tu na deya itiviśeṣaṇena pārvaṇādīnāmāśaucānte akattevyatā kintu kāmadhenau",
    "GSD36mvir_sau:6893": " mṛtāhaprakaraṇa evaitasya ṛṣyaśṛṅgavacanasya likhitatvādākare 'pi mṛtāhaprakaraṇa",
    "GSD36mvir_sau:6894": " evaitadityunnīyate /",
    "GSD36mvir_sau:6895": " ataśca prakaraṇānmṛtāhakartavyaśrāddhasyaivāśaucāntakartavyatānena vidhīyate na pārvaṇādīnāmityāhuḥ /",
    "GSD36mvir_sau:6896": " tanna /",
    "GSD36mvir_sau:6897": " deyapadasyānarthakyāpatteḥ /",
    "GSD36mvir_sau:6898": " kāmadhenulikhanamātreṇākare mṛtāhaprakaraṇasthatvakalpanasyānyāyyatvācca /",
    "GSD36mvir_sau:6899": " tasmāddeya itiviśeṣaṇavaśādeva pārvaṇādivyāvṛttiḥ katham /",
    "GSD36mvir_sau:6900": " teṣāṃ tāvadadeyatvaṃ śaṅkhavacanātspaṣṭameva /",
    "GSD36mvir_sau:6901": " mṛtāhaśrāddhasya deyatvaṃ tu--",
    "GSD36mvir_sau:6902": " śrāddhavighne samutpanne mṛtāhe 'vidite tathā /",
    "GSD36mvir_sau:6903": " ekādaśyāṃ prakurvīta kṛṣṇapakṣe viśeṣataḥ //",
    "GSD36mvir_sau:6904": " itilaghuhārītavacanena /",
    "GSD36mvir_sau:6905": " atra hi mṛtāhapadaṃ śrāddhavighne ityasyāpi viśeṣaṇaṃ madhyagatatvena viśeṣāgrahaṇātsākāṅkṣatvācca /",
    "GSD36mvir_sau:6906": " atha vā yadyapi mṛtāhapadamavijñāt ityanenaiva sambadhyate tathāpi upasthitatvāttatratya eva vighno bodhyaḥ /",
    "GSD36mvir_sau:6907": " ataśca vighnamātre mṛtāhaśrāddhasya deyatvāvagamādāśaucavighne 'pi deyatvaprasaktiḥ /",
    "GSD36mvir_sau:6908": " na caikādaśyādikālapuraskāreṇātra deyatvāvagamānna ṛṣyaśṛṅgavacanenāśau cāntakālavidhisambhava itivācyam /",
    "GSD36mvir_sau:6909": " asya satyapi deyatāviśeṣaparatve ārthikasya deyatāsāmānyasyopajīvanenātra kālāntaravidhiḥ sambhavatyeva /",
    "GSD36mvir_sau:6910": " yathā satyapi āgneyyāḥ stotrādiviśeṣasambandhe 'rthasiddhaṃ kratusāmānyasambandhaṃ lāghavādupajīvya“āgneyyāgnīdhramupatiṣṭhate“ityatrāgnidhropasthānāṅgatvena vidhiḥ /",
    "GSD36mvir_sau:6911": " evaṃ ca atratyasya ekādaśyādikālasya“na tvanyā vai kadācana“iti ṛṣyaśṛṅgavacanena niṣedhānmṛtāhapratyāsannamukhyāśaucānantaradināpekṣayā gauṇatvam",
    "GSD36mvir_sau:6912": " niṣedhārthamupajīvyasya tasya sarvathā pratiṣeddhumaśakyatvena pratiṣedhasya sambhavadviṣayatvāt /",
    "GSD36mvir_sau:6913": " ata eva smṛticandrikākālādarśahemādripramukhairlaghuhārītavacanamāśaucavighne 'pi vyākhyāyāśaucāntakālāpekṣayā ekādaśyādikālasya gauṇatvamuktam",
    "GSD36mvir_sau:6914": " etena yatkenaciduktamāśaucavighne āśaucāntatithau deyaṃ na kṛṣṇaikādaśī pratīkṣaṇīyā tasyā“na tvanyā vai kadācana“ityanena pratiṣedhāt vignāntaraviṣayatvamiti",
    "GSD36mvir_sau:6915": " yacca gauḍaikadeśinoktam--",
    "GSD36mvir_sau:6916": " śrāddhavighne samutpanne tvantarā mṛtasūtake /",
    "GSD36mvir_sau:6917": " ekādaśyāṃ na karttvayaṃ darśe vāpi vicakṣaṇaiḥ //",
    "GSD36mvir_sau:6918": " itibahunibandhadhṛtavacanādāśaucānta eva kāryamiti,",
    "GSD36mvir_sau:6919": " tadapyapāstaṃ voditabyam /",
    "GSD36mvir_sau:6920": " udāhṛtavacanaṃ tu sambhavadviṣayaṃ vyākhyeyam /",
    "GSD36mvir_sau:6921": " anyathā--",
    "GSD36mvir_sau:6922": " prāpte pratyābdike śrāddhe tvantarā mūtasūtake /",
    "GSD36mvir_sau:6923": " āśaucānantaraṃ kuryāttanmāsendukṣaye 'pi vā //",
    "GSD36mvir_sau:6924": " itikālādarśadhṛtagobhilavacanasya nirviṣayatvāpatteḥ /",
    "GSD36mvir_sau:6925": " tasmādāśaucena śrāddhapratibandhe āśaucānte kāryam /",
    "GSD36mvir_sau:6926": " tatra pramādādinā śrāddhāsambhave amāvāsyāyāṃ,",
    "GSD36mvir_sau:6927": " tasyāḥ prāgudāhṛtakālādarśaṃdhṛtagobhilavacanenāśaucapuraskāreṇa vihitatvāt /",
    "GSD36mvir_sau:6928": " tatrāpyasambhave kṛṣṇekādaśyāṃ laghuhārītavacane vighnasāmānye tasyā vihitatvāt /",
    "GSD36mvir_sau:6929": " tatrāpyasambhave śuklaikādaśyāṃ tasyā api viśeṣata i tyuttyānukalpatvena sūcitatvāt /",
    "GSD36mvir_sau:6930": " yattvatra vācaspatinā laghuhārītavacanasya āśaucātiriktamṛtāhapratibandhaviṣayatvamuktaṃ tat“na tvanyā vai kadācana“ityaprāptakālapratiṣedhānupapatterayuktam",
    "GSD36mvir_sau:6931": " śūlapāṇirapyevam /",
    "GSD36mvir_sau:6932": " iyaṃ cāśaucavighne tadantakartavyatā puraṣaprayatnānapaneyāśaucavighne na tu puruṣaprayatnāpaneye tasya śrāddhāharvihitaśaucādevāpagamāt /",
    "GSD36mvir_sau:6933": " tathā ca kṣatāśaucasyāpi puruṣaprayatnānapaneyatvāt kṣatāśaucena vighne tadanta eva kāryamititi kecit /",
    "GSD36mvir_sau:6934": " anyetu kṣatāśaucasya āśaucatve pramāṇābhāvāt āśaucitve 'pi vā--",
    "GSD36mvir_sau:6935": " śrāddhavighne samutpanne tvantarā mṛtasūtake /",
    "GSD36mvir_sau:6936": " itipūrvodāhṛtavacanena jananamaraṇāśauca eva tadantakartavyatāvidhānāt na kṣatāśauce tadante kāryaṃ kintu ekādaśyādāvevetyāhuḥ /",
    "GSD36mvir_sau:6937": " evañca yanmate tadantakartavyatā tanmate pūrvadinakartavyaniyamasyāpi uttaredyurevānuṣṭhānaṃ pūrvadine nirvraṇībhāvasaṃśayena pradhānakartavyatvāniścayāt",
    "GSD36mvir_sau:6938": " na cottaredyurapi pūrvāhṇarūpakālābhāvādananuṣṭhānamiti vācyam /",
    "GSD36mvir_sau:6939": " aṅgānurodhena pradhānalopasyānyāyyatvāt /",
    "GSD36mvir_sau:6940": " na vākāle kṛtamakṛtamiti vācyam /",
    "GSD36mvir_sau:6941": " gauṇakālasya vidyamānatvāt /",
    "GSD36mvir_sau:6942": " anyathā aśatkyā sadyaskālāyāmamāvāsyāyāṃ pūrvadinasādhyānvādhānādilopāpatteḥ /",
    "GSD36mvir_sau:6943": " evañca yadbācaspatinoktaṃ vraṇāśaucasthale pūrvadinakṛtyamanaṅgemeva nirvraṇībhāvasaṃśayena",
    "GSD36mvir_sau:6944": " pūrvadine pradhānakartavyatvāniścayāduttaradine ca tanniścaye pūrvāhṇarūpakālābhāvātsphyāśleṣe",
    "GSD36mvir_sau:6945": " jyāyāmāvāhanasyeva bādha iti,",
    "GSD36mvir_sau:6946": " tannirastam /",
    "GSD36mvir_sau:6947": " gauṇakālasattvenāṅgalopasyānyāyyatvāt /",
    "GSD36mvir_sau:6948": " yadapi ca dṛṣṭāntakathanaṃ tadapi daśame āvāhanasya nimittānantaraṃ kartavyatvābhidhānāt ākarājñānamūlam /",
    "GSD36mvir_sau:6949": " evañca jananamaraṇāśaucāntyadinottaradine śrāddhakaraṇe taddina eva pūrvadinakṛtyānuṣṭhānaṃ pūrvadine āśaucasattvena anadhikārāt /",
    "GSD36mvir_sau:6950": " yāni tu arthaluptāni ekabhaktādīni teṣāṃ lopa eva /",
    "GSD36mvir_sau:6951": " vācaspatistu pūrvadina eva kāryaṃ tatra śaucasyātantratvāt ekādaśāhaśrāddhavadityāha /",
    "GSD36mvir_sau:6952": " atra ca“deye pitṝṇāṃ“ityatra mṛtāhanirūpyaśrāddhasya tasminnahani āśauce tadantakartavyatā bodhyate /",
    "GSD36mvir_sau:6953": " ataśca māsikonaṣāṇmāsikatraipakṣikādīnāmapi lābhaḥ /",
    "GSD36mvir_sau:6954": " tena māsikasāṃvatsarikayorāśaucavighne tadante kartavyatā tadasambhave tu amāvāsyādau /",
    "GSD36mvir_sau:6955": " āśaucātiriktavighne tu māsikaikoddiṣṭaṃ māsikāntaradine kāryam /",
    "GSD36mvir_sau:6956": " tathācātriḥ--",
    "GSD36mvir_sau:6957": " tadahaścetpraduṣyeta kena citsūtakādinā /",
    "GSD36mvir_sau:6958": " sūtakānantaraṃ kuryātpunastadahareva vā //",
    "GSD36mvir_sau:6959": " iti /",
    "GSD36mvir_sau:6960": " atra ca prathamasya kālasya sūtakavighnaviṣayatvaṃ ṛṣyaśṛṅgabacanaikavākyatvāt /",
    "GSD36mvir_sau:6961": " dvitīyasya tu ādiśabdoktasūtakātiriktavighnaviṣayatvam /",
    "GSD36mvir_sau:6962": " ṛṣyaśṛṅgavacanasya sāmānyavacanatve 'pi anayoḥ pakṣayorvikalpasya aṣṭadoṣaduṣṭatvādbhinnaviṣayatvaṃ yuktameva /",
    "GSD36mvir_sau:6963": " na caitasya māsikaikoddiṣṭaviṣayatve mānābhāvaḥ /",
    "GSD36mvir_sau:6964": " māsikaṃ codakumbhaṃ ca yadyadantaritaṃ bhavet /",
    "GSD36mvir_sau:6965": " tattaduttarasātantryādanuṣṭheyaṃ pracakṣate //",
    "GSD36mvir_sau:6966": " itivacanaikavākyatālābhena tathā niścayāt /",
    "GSD36mvir_sau:6967": " ata eva hemādrau devalavacanam--",
    "GSD36mvir_sau:6968": " ekoddiṣṭe tu samprāpte yadi vighnaḥ grajāyate /",
    "GSD36mvir_sau:6969": " māse 'nyasmistiṃthau tasminśrāddhaṃ kuryātprayatnataḥ //",
    "GSD36mvir_sau:6970": " iti /",
    "GSD36mvir_sau:6971": " yadyapi cātra nimittakathanabelāyāmekoddiṣṭapadaṃ māsikābdikasādhāraṇaṃ pratīyate tathāpi māse 'nyasminnitivacanānmāsikaikoddiṣṭaparameva /",
    "GSD36mvir_sau:6972": " anyathā abde 'nyasminniti brūyāt /",
    "GSD36mvir_sau:6973": " idaṃ ca māsikāntaradinarūpakālavidhānaṃ na kṛṣṇaikādaśyādyasambhave tasya māsikapuraskāreṇa viśeṣavihitatvāt /",
    "GSD36mvir_sau:6974": " ata eva smṛticandrikākāreṇa“amāvāsyāyāṃ prakurvīta“itivacanaṃ sāṃvatsarikaśrāddhaviṣayamityuktam /",
    "GSD36mvir_sau:6975": " gauḍanibandhe tu ekādaśyādāvakaraṇe māsikāntaradine kāryamityuktam /",
    "GSD36mvir_sau:6976": " atra coktavacane ekoddiṣṭagrahaṇādekoddiṣṭarūpeṣveva māsikeṣu dināntarakālavidhānaṃ na pārvaṇarūpeṣu anumāsikeṣviti candrikākāraḥ /",
    "GSD36mvir_sau:6977": " atra ca patitamāsikaṃ kṛtvā paścāttaddinamāsikaṃ kāryaṃ kḷptakramatyāge pramāṇābhāvāt iti gauḍāḥ /",
    "GSD36mvir_sau:6978": " tatra eka kālakarttṛkatvena tantrasyaiva yuktatvāt /",
    "GSD36mvir_sau:6979": " śrāddhakramasya ārthikatvena tadvādhe 'pyavaiguṇyāt /",
    "GSD36mvir_sau:6980": " astu vā kramasyāṅgatvaṃ tathāpi anupādeyakālānurodhena tadbādho yukta eva /",
    "GSD36mvir_sau:6981": " na ca aparāṅṇādeḥ atiśayamātrārthatvāttadbādhe 'pi na śrāddhakālabādha iti vācyam /",
    "GSD36mvir_sau:6982": " tādṛśāparāṅṇādyanurodhenāpi tantrasya yuktatvāt /",
    "GSD36mvir_sau:6983": " anyathā kālabādhābhāve bhinnaprayogavacanaparigṛhītatvāt saṅkāntyamāvāsyādiśrāddhānāmapi bhedena karaṇāpattiḥ /",
    "GSD36mvir_sau:6984": " tasmāttantrameva yuktam /",
    "GSD36mvir_sau:6985": " ata eva“tattaduttarasātantryāt“itipūrvodāhṛtavacane tantramuktam /",
    "GSD36mvir_sau:6986": " taccāṅgānāṃ na tu pradhānasyāpi ṣoḍaśasaṅkhyāvyāghātāpattaḥ /",
    "GSD36mvir_sau:6987": " tasmātpatitamāsikaṃ māsikāntaradine taddinamāsikena saha tantreṇa kāryam /",
    "GSD36mvir_sau:6988": " ābdikaṃ tu āśaucātirikte pākāsambhavādinā vighne taduttarāmāvāsyādiṣu kāryaṃ na tu āmena /",
    "GSD36mvir_sau:6989": " vyāpanno 'pyābdikaṃ naiva kuryādāmena karhicit /",
    "GSD36mvir_sau:6990": " annenedamamāyāṃ tu kṛṣṇe vā harivāsare //",
    "GSD36mvir_sau:6991": " iti kārṣṇāṃjinivacanāt /",
    "GSD36mvir_sau:6992": " vyāpannaḥ = pākāsambhavādinā /",
    "GSD36mvir_sau:6993": " āmaniṣedhasāhacaryāt /",
    "GSD36mvir_sau:6994": " vyādhyādinā aśaktena tu putrādidvārā taddina evānnena karaṇīyam /",
    "GSD36mvir_sau:6995": " anupādeyakālānurodhenopādeyakarttṛpratinidhernyāyyatvāt /",
    "GSD36mvir_sau:6996": " yattu--",
    "GSD36mvir_sau:6997": " śrāddhavighne dvijātīnāmāmaśrāddhaṃ prakīrttitam /",
    "GSD36mvir_sau:6998": " amāvāsyādiniyataṃ māsasaṃvatsarādṛte //",
    "GSD36mvir_sau:6999": " ekohiṣṭaṃ tu kartavyaṃ pākenaiva sadā svayam /",
    "GSD36mvir_sau:7000": " abhāve pākapātrāṇāṃ tadahaḥ samupoṣayet //",
    "GSD36mvir_sau:7001": " iti laghuhārītavacanaṃ,",
    "GSD36mvir_sau:7002": " tanna pratinidhimātrasya niṣedhakaṃ kintu asagotrapratinidhiniṣedhakam /",
    "GSD36mvir_sau:7003": " tathā ca pretakriyāmadhikṛtya brahmapurāṇe--",
    "GSD36mvir_sau:7004": " na kadācitsagotrāya śrāddhaṃ deyamagautrajaiḥ /",
    "GSD36mvir_sau:7005": " agotrajaiḥ = dvārabhūtaiḥ na tu sakṛtkarttṛbhiḥ sagotrāyetyananvayāpatteḥ /",
    "GSD36mvir_sau:7006": " ataśca pretaśrāddhavikṛtitvātsāṃvatsarike 'pi asagotrapratinidhiniṣedhāttadaikavākyatayā laghuhārītavacanasthasvayaṃpadamasagotrapratiṣedhakameva",
    "GSD36mvir_sau:7007": " śūlapāṇyādinibandhā apyevam /",
    "GSD36mvir_sau:7008": " kecittu svayaṃ pākenetyanvayamāhuḥ /",
    "GSD36mvir_sau:7009": " abhāva iti pākapātrābhāvo 'tra pākasāmagrayabhāvopalakṣakaḥ /",
    "GSD36mvir_sau:7010": " tadahaḥsamupoṣayet",
    "GSD36mvir_sau:7011": " iti mukyakālākaraṇanimittaṃ prāyaścittarūpamupoṣaṇaṃ tadahni kartavyamityarthaḥ /",
    "GSD36mvir_sau:7012": " śrāddhaṃ punaḥ kṛṣṇaikādaśyādau kāryam /",
    "GSD36mvir_sau:7013": " anyathā pūrvodāhṛtakārṣṇājinivacanavirodhāpatteḥ /",
    "GSD36mvir_sau:7014": " upanayanādikālātipāte 'pi prāyaścittaṃ kṛtvā upanayanādyakaraṇāpatteśca /",
    "GSD36mvir_sau:7015": " tasmāttadahni upoṣaṇarūpaṃ prāyaścittaṃ kṛtvā kṛṣṇaikādaśyādau punaḥ śrāddhaṃ kāryameva /",
    "GSD36mvir_sau:7016": " maithilāstu upoṣaṇameva śrāddhasthānīyamāhuḥ /",
    "GSD36mvir_sau:7017": " tasmādvyādhyādināsambhave putrādidvārā kāryam /",
    "GSD36mvir_sau:7018": " bhāryārajoyoge tu tadaharevātmādipavkenānnena māsikādi kāryam /",
    "GSD36mvir_sau:7019": " yattu--",
    "GSD36mvir_sau:7020": " mṛtāhani tu samprāpte yasya bhāryā rajasvalā /",
    "GSD36mvir_sau:7021": " śrāddhaṃ tadā na kartavyaṃ kartavyaṃ pañcame 'hani //",
    "GSD36mvir_sau:7022": " itihemādrimādhavādilikhitaṃ vacanaṃ,",
    "GSD36mvir_sau:7023": " tat yasya mṛtasya śrāddhakartrī bhāryā rajasvaleti vyākhyeyam /",
    "GSD36mvir_sau:7024": " na tu śrāddhakarturbhāryā rajasvaleti /",
    "GSD36mvir_sau:7025": " hemādristu gṛhasthasya bhāryayā sahaiva śrāddhe 'dhikārādrajasvalādaśāyāṃ srayanadhi",
    "GSD36mvir_sau:7026": " kārāt vyāsajyavṛtterbharttṛgatasyāpyadhikārasya nivṛttatvāttasyāstaddaśāpagama eva śrāddhaṃ kāryam /",
    "GSD36mvir_sau:7027": " etannyāyamūlakaṃ ca mṛtāhanītivacanam /",
    "GSD36mvir_sau:7028": " yattu--",
    "GSD36mvir_sau:7029": " puṣpavatsvapi dāreṣu videśastho 'pyanagnikaḥ /",
    "GSD36mvir_sau:7030": " annenaivobdikaṃ kuryāddhemnā vāmena na kvacit //",
    "GSD36mvir_sau:7031": " iti laugākṣivacanaṃ tadadhikṛtabhāryāntarasadbhāvaviṣayamityāha /",
    "GSD36mvir_sau:7032": " tanna /",
    "GSD36mvir_sau:7033": " dampatyoḥ śrāddhe sahādhikāre pramāṇābhāvāt /",
    "GSD36mvir_sau:7034": " na ca“pāṇigrahaṇāddhi sahatvaṃ sarvakarmasu“iti vacanaṃ mūlamitivācyam /",
    "GSD36mvir_sau:7035": " etasya yatra śrautasmārttāgnisādhyeṣu karmasu pramāṇāntareṇa ubhayādhikāro 'vagatastadanuvādakatvena pūrttādiṣviva śrāddhe ubhayādhikāravidhāyakatvābhāvāt",
    "GSD36mvir_sau:7036": " na ca śrāddhasyāpi agnisādhyatvādubhayādhikārikatvamiti vācyam /",
    "GSD36mvir_sau:7037": " agnisādhyatve 'pi adhikārasya vaktumaśakyatvāt /",
    "GSD36mvir_sau:7038": " mṛtapitrādikasya amāvāsyādāvakaraṇapratyavāyaparihārārthe pitṛpitāmahādigatatṛptyuddhārādiphalārthe vā śrāddhe pitṛtvādyanirūpikāyāstasyā mṛtapitṛkatvābhāvena adhikārāsambhavāt /",
    "GSD36mvir_sau:7039": " na cādhānagatātmanepadavirodhaḥ /",
    "GSD36mvir_sau:7040": " ātmanepadāddhi agnisvāmigataṃ phalaṃ janayantyagnisādhyāni karmāṇi na asvāmigatamityetāvadavagamyate na tu sarvasvāmigataṃ phalaṃ janayanti iti /",
    "GSD36mvir_sau:7041": " dampatyormadhye ekasya rogādipīḍitasya tatparihārārthamiṣṭau kriyamāṇāyāṃ tadasambhavāt /",
    "GSD36mvir_sau:7042": " na ca śrāddhāṅgapākasya madhyamapiṇḍaprāśanasya ca patnīsādhyatvāt patnīśabdasya ca yajñasvāmivacanatvāttasyā adhikārābhāve kathaṃ tatkarttṛkatvopapattiritivācyam",
    "GSD36mvir_sau:7043": " uktarītyā adhikārāsambhave patnīśabdasya lakṣaṇayā yajamānabhāryāmātraparatnāt /",
    "GSD36mvir_sau:7044": " tasmādadhikārasadbhāve pramāṇābhāvāttasyāṃ rajasvalāyāmātmādipavkenānnena tadahareva śrāddhaṃ kāryam /",
    "GSD36mvir_sau:7045": " iti śrāddhavighne nirṇayaḥ /",
    "GSD36mvir_sau:7046": " atha pretaśraddhānāṃ kālāḥ /",
    "GSD36mvir_sau:7047": " tatra tāvat dvividhāni pretaśrāddhāni navāni navamiśrāṇi ca /",
    "GSD36mvir_sau:7048": " navaśrāddhaṃ daśāhāni navamiśraṃ tu ṣaḍṛtūn /",
    "GSD36mvir_sau:7049": " iti smṛteḥ /",
    "GSD36mvir_sau:7050": " tena antardaśāhaṃ kriyamāṇānāṃ śrāddhānāṃ navānītisaṃjñā /",
    "GSD36mvir_sau:7051": " saṃjñākaraṇaṃ tu “cāndrāyaṇaṃ navaśrāddhaṃ';",
    "GSD36mvir_sau:7052": " iti prāyaścittādyupayogārtham tānyanekavidhānyuktāni hemādyudāhṛtanāgarakhaṇḍe bhartṛyajñena /",
    "GSD36mvir_sau:7053": " trīṇi sañcayanasyārthe tāni vai śṛṇu sāmpratam /",
    "GSD36mvir_sau:7054": " yatra sthāne bhavenmṛtyustatra śrāddhaṃ tu kārayet //",
    "GSD36mvir_sau:7055": " ekoddiṣṭaṃ tato mārge viśrāmo yatra kāritaḥ /",
    "GSD36mvir_sau:7056": " tataḥ sañcayanasthāne tṛtīyaṃ śrāddhamiṣyate //",
    "GSD36mvir_sau:7057": " paṃñcame saptame tadvadaṣṭame navame tathā /",
    "GSD36mvir_sau:7058": " daśamaikādaśe caiva navaśrāddhāni tāni vai //",
    "GSD36mvir_sau:7059": " atra caikādaśāhikasyāpi navamitisaṃjñā /",
    "GSD36mvir_sau:7060": " uktaṃ ca--",
    "GSD36mvir_sau:7061": " kātyāyanena:",
    "GSD36mvir_sau:7062": " caturthe pañcame caiva navamaikādaśe 'hani /",
    "GSD36mvir_sau:7063": " yattu vai dīyate jantostannavaśrāddhamucyate //",
    "GSD36mvir_sau:7064": " aṅgirāḥ--",
    "GSD36mvir_sau:7065": " prathame 'hni tṛtīye 'hni pañcame saptame tathā /",
    "GSD36mvir_sau:7066": " navamaikādaśe caiva ṣaṇnavaśrāddhamucyate //",
    "GSD36mvir_sau:7067": " navamaṃ caikādaśaṃ cetidvandva iti kālādarśaḥ /",
    "GSD36mvir_sau:7068": " brahmapurāṇe--",
    "GSD36mvir_sau:7069": " tṛtīye 'hani kartavyaṃ pretadāhāvanau dvijāḥ/ /",
    "GSD36mvir_sau:7070": " sūtakānte gṛhe śrāddhamekoddiṣṭaṃ pracakṣate // iti",
    "GSD36mvir_sau:7071": " vyāsaḥ--",
    "GSD36mvir_sau:7072": " prathame saptame caiva navamaikādaśe 'hani /",
    "GSD36mvir_sau:7073": " yattu vai dīyate jantostannavaśrāddhamucyate //",
    "GSD36mvir_sau:7074": " iti /",
    "GSD36mvir_sau:7075": " yadyapyetānyanekavidhāni tathāpi vṛddhavaśiṣṭhoktānyeva /",
    "GSD36mvir_sau:7076": " prathame 'hni tṛtīye 'hni saptame navame tathā /",
    "GSD36mvir_sau:7077": " ekādaśe pañcame 'hni navaśrāddhāni ṣaṭ tathā //",
    "GSD36mvir_sau:7078": " iti sāmprataṃ śiṣṭācāragocarāṇi /",
    "GSD36mvir_sau:7079": " baudhāyanena tu pañcaivoktāni /",
    "GSD36mvir_sau:7080": " tatrāpi navamadivasakartavyasya navaśrāddhasya vighnādinā vicchede tadekādaśe 'hni kartavyamityuktam /",
    "GSD36mvir_sau:7081": " maraṇādviṣameṣu dineṣu ekaikaṃ navaśrāddhaṃ kuryādānavamāt /",
    "GSD36mvir_sau:7082": " yatra navamaṃ vicchidyetaikādaśe 'hni tatkuryāditi /",
    "GSD36mvir_sau:7083": " kāṇvastu yasya kasyāpi navaśrāddhasyāntarāye uttarasamānatantratākartavyatāmāha--",
    "GSD36mvir_sau:7084": " navaśrāddhaṃ māsikaṃ ca yadyantaritaṃ bhavet /",
    "GSD36mvir_sau:7085": " tattaduttarasātantryādanuṣṭheyaṃ pracakṣate //",
    "GSD36mvir_sau:7086": " iti /",
    "GSD36mvir_sau:7087": " śivasvāmī tu--",
    "GSD36mvir_sau:7088": " navaśrāddhāni pañcāhurāśvalāyanaśākhinaḥ /",
    "GSD36mvir_sau:7089": " āpastambāḥ ṣaḍityāhurvibhāṣāmaitareyiṇaḥ //",
    "GSD36mvir_sau:7090": " iti āśvalāyanaśākhināṃ pañca,",
    "GSD36mvir_sau:7091": " āpastambānāṃ ṣaḍiti dvayoḥ pakṣayorvyavasthitiḥ /",
    "GSD36mvir_sau:7092": " aitareyiṇāṃ ca pañca ṣaḍ vetivikalpaṃ ca vakti /",
    "GSD36mvir_sau:7093": " varṇato 'pi vyavasthoktā--",
    "GSD36mvir_sau:7094": " bhaviṣyapurāṇe:",
    "GSD36mvir_sau:7095": " nava sapta viśāṃ rājñāṃ navaśrāddhānyanukramāt /",
    "GSD36mvir_sau:7096": " ādyantayorvarṇayostu ṣaḍityāhurmaharṣayaḥ //",
    "GSD36mvir_sau:7097": " viśāṃ nava rājñāṃ sapta vipraśūdrayoḥ ṣaḍiti /",
    "GSD36mvir_sau:7098": " navaśrāddhanimittaṃ tu ekamekādaśe 'hani /",
    "GSD36mvir_sau:7099": " iti atriṇā tvekamevoktam /",
    "GSD36mvir_sau:7100": " hemādrau kālakāṇḍe tu--",
    "GSD36mvir_sau:7101": " ādyaṃ śrāddhamaśuddho 'pi kuryādekādase 'hani /",
    "GSD36mvir_sau:7102": " kartustātkālikī śuddhiraśuddhaḥ punareva saḥ //",
    "GSD36mvir_sau:7103": " iti śaṅkhavacane yat ādyaṃ tadapi navamiti vyākhyātam /",
    "GSD36mvir_sau:7104": " kātyāyanagṛhye 'pi idaṃ nāvamityuktaṃ tadapi svārthe 'ṇukaraṇānnavameva nāvamiti /",
    "GSD36mvir_sau:7105": " navaśrāddhānāṃ ca yadyapi--",
    "GSD36mvir_sau:7106": " navaśrāddhāni kurvanti pretoddeśena yatnataḥ /",
    "GSD36mvir_sau:7107": " ekoddiṣṭavidhānena nānyathā tu kadācana //",
    "GSD36mvir_sau:7108": " iti brahmāṇḍapurāṇāt sapiṇḍanapūrvabhāvitvāccaikoddiṣṭarūpatvam /",
    "GSD36mvir_sau:7109": " tathā pi tatra brāhmaṇā yugmasaṅkhyākāḥ kāryāḥ /",
    "GSD36mvir_sau:7110": " pretāya ca gṛhadvāri caturthe bhojayet dvijān /",
    "GSD36mvir_sau:7111": " dvitīye 'hani kartavyaṃ kṣurakarma ca bāndhavaiḥ //",
    "GSD36mvir_sau:7112": " caturthe bāndhavaiḥ sarvairasthnāṃ sañcayanaṃ bhavet /",
    "GSD36mvir_sau:7113": " pūrvān viprānniyuñjīta yugmāṃstu śraddhayā śucīn //",
    "GSD36mvir_sau:7114": " pañcame navame caiva tathaivaikādaśe 'hani /",
    "GSD36mvir_sau:7115": " yugmāṃstu bhojayedviprān navaśrāddhaṃ tu tadviduḥ //",
    "GSD36mvir_sau:7116": " iti kūrmapurāṇāt /",
    "GSD36mvir_sau:7117": " śūlapāṇau tu--",
    "GSD36mvir_sau:7118": " ayugmānbhojayedviprāṃstannavaśrāddhamucyate itipāṭhaḥ /",
    "GSD36mvir_sau:7119": " yattvatra brahmapurāṇādyūktam--",
    "GSD36mvir_sau:7120": " caturthe brāhmaṇānāṃ tu pañcame 'hani bhūbhṛtām /",
    "GSD36mvir_sau:7121": " navame vaiśyajātīnāṃ śūdrāṇāṃ daśamātparam //",
    "GSD36mvir_sau:7122": " iti /",
    "GSD36mvir_sau:7123": " caturthe 'hani viprebyo deyamanna hi bāndhavaiḥ /",
    "GSD36mvir_sau:7124": " yadiṣṭaṃ jīvataścāsīttaddadyāttasya yatnataḥ //",
    "GSD36mvir_sau:7125": " caturthe 'hani--sañcayāhanītyarthaḥ /",
    "GSD36mvir_sau:7126": " tasya pretasya jīvato yatkiñcidabhīṣṭamāsīttaddadyādityarthaḥ /",
    "GSD36mvir_sau:7127": " gāvaḥ suvarṇaṃ vittaṃ ca gretamuddiśya śaktitaḥ /",
    "GSD36mvir_sau:7128": " iti bṛhaspatyuktaṃ ca dharmajātaṃ tat savistaramanyatra jñeyam /",
    "GSD36mvir_sau:7129": " yadyapi caikādaśe 'hni navaśrāddhamapi",
    "GSD36mvir_sau:7130": " vihitam /",
    "GSD36mvir_sau:7131": " tathāca-- (a. 1 śrā. pra. ślo. 256)",
    "GSD36mvir_sau:7132": " mṛte 'hani tu kartavyaṃ pratimāsaṃ tu vatsaram /",
    "GSD36mvir_sau:7133": " ityabhidhāya--ādyamekādaśe 'hani /",
    "GSD36mvir_sau:7134": " iti yājñavalkyenādyamāsikasya mṛtadine prāptasyaikādaśe 'hani utkarṣābhidhānādādyamāsikaṃ ca tatra prasaktam /",
    "GSD36mvir_sau:7135": " tathāpi vakṣyamāṇatadvākyaparyālocanayā ekādaśe 'hani kriyamāṇaṃ mahaikoddiṣṭaṃ tābhyāṃ bhinnameva /",
    "GSD36mvir_sau:7136": " tathāhi--",
    "GSD36mvir_sau:7137": " ekādaśāhe yacchrāddhaṃ tatsāmānyamudāhṛtam /",
    "GSD36mvir_sau:7138": " ekādaśabhyo viprebhyo dadyādekādaśe 'hani //",
    "GSD36mvir_sau:7139": " itibhaviṣyottare /",
    "GSD36mvir_sau:7140": " varāhapurāṇe ca--",
    "GSD36mvir_sau:7141": " ekādaśāhi karṃttavyaṃ śrāddhaṃ pretāya yatnataḥ /",
    "GSD36mvir_sau:7142": " śvaḥ kariṣya iti jñātvā brāhmaṇāmantraṇakriyā //",
    "GSD36mvir_sau:7143": " ityatra ca vidhīyamānaṃ pretoddeśena śrāddhaṃ tābhyāṃ bhinnameva /",
    "GSD36mvir_sau:7144": " navaśrāddhamāsikayoratrātyantamabuddhisthatvāt /",
    "GSD36mvir_sau:7145": " kūrmapurāṇe 'pi--“ekādaśe 'hni kurvīta pretamuddiśya“ityādinā sadharmakasya prakṛtibhūtasyaikādaśāhikasyaikoddiṣṭasyaiva dharmātideśo māsikeṣu dṛṣṭaḥ /",
    "GSD36mvir_sau:7146": " matsyapurāṇe 'pi--",
    "GSD36mvir_sau:7147": " tatastvekādaśāhe tu dvijānekādaśaiva tu /",
    "GSD36mvir_sau:7148": " kṣatrādiḥ sūtakānte tu bhojayedayujo dvijān /",
    "GSD36mvir_sau:7149": " ityādinā sadharmakaṃ vidhāya--",
    "GSD36mvir_sau:7150": " anena vidhinā sarvamanumāsaṃ samācaret /",
    "GSD36mvir_sau:7151": " iti tathaivaikoddiṣṭaṃ prakṛtitvena vidhāyānumāsikādīnā vikṛtitvenābhidhānam /",
    "GSD36mvir_sau:7152": " bṛhaspatirapi--",
    "GSD36mvir_sau:7153": " ekoddiṣṭavidhānena yadekasya pradīyate /",
    "GSD36mvir_sau:7154": " āvāhanāgnaukaraṇarahitaṃ daivavarjitam //",
    "GSD36mvir_sau:7155": " vastrālahkāraśayyādyaṃ pituryadvāhanāyudham /",
    "GSD36mvir_sau:7156": " gandhamālyaiḥ samabhyarcya śrāddhabhokre tadarpayet //",
    "GSD36mvir_sau:7157": " bhojanaṃ vānekavidhaṃ kārayet byañjanāni ca /",
    "GSD36mvir_sau:7158": " yathāśatkyā pradadyācca gobhūhemādikaṃ tathā //",
    "GSD36mvir_sau:7159": " iti /",
    "GSD36mvir_sau:7160": " atrāpi navaśrāddhamāsikayoranupasthiterakoddiṣṭameva nānādharmaviśiṣṭaṃ bhinnameva tābhyāmiti kiṃ bhūyasā /",
    "GSD36mvir_sau:7161": " tatra ca pūrvodāhṛtamatsyapurāṇavacanādekasminneva pretasthāne ekādaśa brāhmaṇā iti mukhyaḥ kalpaḥ /",
    "GSD36mvir_sau:7162": " satyavrato 'pyevamāha--prātararutthāya pretabrāhmaṇānekādaśāmantrya aparāhne nānābhakṣyānnarasavinyāsairityādinā /",
    "GSD36mvir_sau:7163": " athāśaucavyapagame prātaḥ suprakṣālitapāṇipādaḥ svācāntaḥ evaṃ vidhāneva brāhmaṇān yathāśaktyudahmukhān gandhamālyavastrālaṅkārādibhiḥ pūjitān bhojayet /",
    "GSD36mvir_sau:7164": " iti viṣṇunā yathāśakti (ityanena)",
    "GSD36mvir_sau:7165": " bahavo 'pyuktāḥ /",
    "GSD36mvir_sau:7166": " varāhapurāṇe tu ekasyaiva brāhmaṇasya tatra tatra parāmarśādekasyāpi niyojanam /",
    "GSD36mvir_sau:7167": " yathā--",
    "GSD36mvir_sau:7168": " gato 'si divyalokaṃ tvaṃ kṛtāntavihitātpathaḥ /",
    "GSD36mvir_sau:7169": " manasā vāyubhūtena vipre tvāhaṃ niyojaye //",
    "GSD36mvir_sau:7170": " pūjayiṣyāmi bhogena evaṃ vipraṃ nimantrayet / iti,",
    "GSD36mvir_sau:7171": " snāpanābhyañjane dadyādviprāya vidhipūrvakam / iti,",
    "GSD36mvir_sau:7172": " brāhmaṇaṃ śīghramānayet /",
    "GSD36mvir_sau:7173": " āgataṃ ca dvijaṃ dṛṣṭvā kartavyā svāgatakriyā //",
    "GSD36mvir_sau:7174": " iti /",
    "GSD36mvir_sau:7175": " āvaraṇārthaṃ chatraṃ tadbrāhmaṇāya pradīyate /",
    "GSD36mvir_sau:7176": " paścādupānahau dadyātpādasparśakare śubhe //",
    "GSD36mvir_sau:7177": " santaptavālukāṃ bhūmiṃ mahākaṇṭakitā tathā /",
    "GSD36mvir_sau:7178": " santārayati durgāṇi pretaṃ dadadupānahau //",
    "GSD36mvir_sau:7179": " iti /",
    "GSD36mvir_sau:7180": " yadāpi bahubrāhmaṇapakṣastadāpi pretopabhuktavastraśayyādikamekasmā eva guṇavate deyamitarebhyo yathāśakti dakṣiṇāmātramityuktam--",
    "GSD36mvir_sau:7181": " bhaviṣyottare,",
    "GSD36mvir_sau:7182": " ekādaśe 'hanītyanantaram--",
    "GSD36mvir_sau:7183": " bhojanaṃ tatra caikasmai brāhmaṇāya mahātmane /",
    "GSD36mvir_sau:7184": " vastrālaṅkāraśayyādyaṃ pituryadvāhanādikam //",
    "GSD36mvir_sau:7185": " gogṛhāsanadāsāṃstu dadyātsampūjya bhaktitaḥ /",
    "GSD36mvir_sau:7186": " pradadyāddakṣiṇāṃ teṣāṃ sarveṣāmanurūpataḥ //",
    "GSD36mvir_sau:7187": " ityādivistāro 'nyatra jñeyaḥ /",
    "GSD36mvir_sau:7188": " iha ca bahuṣu vākyeṣu ekādaśāhagrahaṇaṃ na āśaucottaradinopalakṣakam /",
    "GSD36mvir_sau:7189": " ekādaśe 'hni yacchrāddhaṃ tatsāmānyamudāhṛtam /",
    "GSD36mvir_sau:7190": " sarveṣāṃmeva varṇānāṃ sūtakaṃ tu pṛthak pṛthak //",
    "GSD36mvir_sau:7191": " iti paiṭhīnasivacanāt,",
    "GSD36mvir_sau:7192": " ādyaṃ śrāddhamaśuddho 'pi kuryādekādaśe 'hani /",
    "GSD36mvir_sau:7193": " kartustātkālikī śuddhiraśuddhaḥ punareva saḥ //",
    "GSD36mvir_sau:7194": " iti śaṅkhavacanācca /",
    "GSD36mvir_sau:7195": " kṣatriyādibirapi vacanādāśauce satyapi maraṇādekādaśāha evādyaśrāddhaṃ kartavyam /",
    "GSD36mvir_sau:7196": " tathā ekāhatryahāśaucibhirapi /",
    "GSD36mvir_sau:7197": " sadyaḥśauce 'pi dātavyaṃ pretasyaikādaśe 'hani /",
    "GSD36mvir_sau:7198": " sa eva divasastasya śrāddhaśayyāśanādiṣu //",
    "GSD36mvir_sau:7199": " iti śahkhavacanādekādaśāha eva /",
    "GSD36mvir_sau:7200": " śūlapāṇyādayastu--“athāśaucavyapagame“iti,",
    "GSD36mvir_sau:7201": " tathā:",
    "GSD36mvir_sau:7202": " kṣatrādiḥ sūtakānte tu bhojayedayujo dvijān /",
    "GSD36mvir_sau:7203": " iti vaiṣṇavamātsyavacanataḥ kṣatrādibhirapi svasvāśaucānte ekāhatryahāśaucibhirapi tanmadhye daśāhakṛtyānuṣṭhāne tadanta evaikādaśāhaśrāddhaṃ naikādaśe 'hnīti vadanti /",
    "GSD36mvir_sau:7204": " tanmate“sadyaḥ śauce 'pi",
    "GSD36mvir_sau:7205": " dātavyam“iti śaṅkhavacanasya kā gatiriti vivektavyamiti /",
    "GSD36mvir_sau:7206": " asminpakṣe viṣṇuvacanena virodhastāvannāstyeva /",
    "GSD36mvir_sau:7207": " tasya brāhmaṇābhiprāyeṇāpyupapatteḥ /",
    "GSD36mvir_sau:7208": " saṅkocamātraṃ hi tadā na tu kasyacillakṣaṇā /",
    "GSD36mvir_sau:7209": " ekādaśāhaśabdasyāśaucāntamātraparatayopalakṣaṇatve ekādaśāhaśabde vidhau lakṣaṇā syāt /",
    "GSD36mvir_sau:7210": " na ca mātsyavacovirodha iti śaṅkanīyam /",
    "GSD36mvir_sau:7211": " avirodhopapādanārthaṃ tasyāyamarthaḥ /",
    "GSD36mvir_sau:7212": " brāhmaṇa ekādaśāhe tatkurvanna pavkena bhojayet kintu tatra tyaktena yathāsaṅkhayabrāhmaṇabhojanaparyāptenāmena sūtakānte paktvā bhojayediti",
    "GSD36mvir_sau:7213": " evaṃ ca sati ekādaśāhasūtakāntarūpakāladvayopetaṃ brāhmaṇakṣātriyādiviṣayaṃ vidhidvayamarthavadbhavati anyathā viṣṇuvacanādeva sūtakāntarūpakālopetenaikenaiva",
    "GSD36mvir_sau:7214": " vidhinā sarvavarṇasādhāraṇādyaśrāddhavidhisiddhau mātsyamanarthakaṃ syāt /",
    "GSD36mvir_sau:7215": " ayujo dvijāniti ayugmasaṅkhayā ca navasaptatrayodaśādirūpā /",
    "GSD36mvir_sau:7216": " āha bṛhaspatiḥ--",
    "GSD36mvir_sau:7217": " śrotriyā bhojanīyāstu nava sapta trayodaśa /",
    "GSD36mvir_sau:7218": " iti /",
    "GSD36mvir_sau:7219": " atriḥ--",
    "GSD36mvir_sau:7220": " pretārthaṃ sūtakānte tu brāhmaṇān bhojayettataḥ /",
    "GSD36mvir_sau:7221": " navaśrāddhanimittaṃ tu ekamekādaśāhe 'hani //",
    "GSD36mvir_sau:7222": " evañca satyekādaśāhikānnavaśrāddhādāśaucānte vidhīyamānaṃ brāhmaṇabhojanaṃ karmāntaramiti gamyate iti hemādriḥ /",
    "GSD36mvir_sau:7223": " yadā ca“brāhmaṇe daśa piṇḍāḥ syuḥ“iti pāraskaravacanātprativarṇaṃ daśadvādaśapañcadaśatriṃśatpiṇḍāḥ,",
    "GSD36mvir_sau:7224": " yadā vā“sarvebhya“iti vākyāt dvitīyo daśaiva piṇḍā iti pakṣaḥ,",
    "GSD36mvir_sau:7225": " sarveṣāṃ ca khasvāśaucāntyadine daśamaḥ piṇḍastadāpi kṣatriyavaiśyaśūdrādīnāmekādaśe",
    "GSD36mvir_sau:7226": " 'hni pretatvanivṛttyarthaṃ kṛtenāpi śrāddhena antyadinakriyamāṇadaśamapiṇḍasahitenaiva",
    "GSD36mvir_sau:7227": " pretatvanivṛttirityanyatra vistaraḥ /",
    "GSD36mvir_sau:7228": " śātātapaḥ--",
    "GSD36mvir_sau:7229": " navaśrāddhaṃ sapiṇḍatvaṃ śrāddhānyapi ca ṣoḍaśa /",
    "GSD36mvir_sau:7230": " ekenaiva tu kāryāṇi saṃvibhaktadhaneṣvapi //",
    "GSD36mvir_sau:7231": " iti /",
    "GSD36mvir_sau:7232": " gālavaḥ--",
    "GSD36mvir_sau:7233": " śāve tu sūtakaṃ cetsyānniśāśeṣe tathaiva ca /",
    "GSD36mvir_sau:7234": " navaśrāddhāni deyāni yathākālaṃ yathāvidhi //",
    "GSD36mvir_sau:7235": " iti /",
    "GSD36mvir_sau:7236": " anvārohaṇe 'pi bhinnāni navaśrāddhāni /",
    "GSD36mvir_sau:7237": " navaśrāddhāni sarvāṇi sapiṇḍīkaraṇaṃ pṛthak /",
    "GSD36mvir_sau:7238": " eka eva vṛṣotsargo gaurekā tatra dīyate //",
    "GSD36mvir_sau:7239": " iti /",
    "GSD36mvir_sau:7240": " kvacidvarmapradīpa ityuktvā likhitam--",
    "GSD36mvir_sau:7241": " daivādyadi navaśrāddhamatītaṃ prathame 'hani /",
    "GSD36mvir_sau:7242": " tṛtīye 'hani kartavyaṃ viṣame vāpyasambhavāt //",
    "GSD36mvir_sau:7243": " iti /",
    "GSD36mvir_sau:7244": " tatraivāyamanyo viśeṣaḥ /",
    "GSD36mvir_sau:7245": " tathā--",
    "GSD36mvir_sau:7246": " nandāyāṃ bhārgavadine caturdaśyāṃ tripuṣkare /",
    "GSD36mvir_sau:7247": " navaśrāddhaṃ na kurvīta tripāde pañcake tathā //",
    "GSD36mvir_sau:7248": " iti /",
    "GSD36mvir_sau:7249": " ṛṣyaśṛṅgeṇa viśeṣāntaramuktam--",
    "GSD36mvir_sau:7250": " navaśrāddhaṃ sapiṇḍatvaṃ pavkānnena samācaret /",
    "GSD36mvir_sau:7251": " iti /",
    "GSD36mvir_sau:7252": " navaśrāddhānāmāvaśyakatvamuktaṃ vṛddhavaśiṣṭhena,",
    "GSD36mvir_sau:7253": " alabdhvā tu navaśrāddhaṃ pretatvānna vimucyate /",
    "GSD36mvir_sau:7254": " arvāktu dvādaśāhasya labdhvā tarati duṣkṛtam //",
    "GSD36mvir_sau:7255": " iti /",
    "GSD36mvir_sau:7256": " iti navaśrāddhānāṃ kālaḥ /",
    "GSD36mvir_sau:7257": " athāvayavapiṇḍakālāḥ /",
    "GSD36mvir_sau:7258": " tatra brahmapurāṇādau“śirastvādyena piṇḍena“ityārabhya--“daśamena tu pūrṇatvaṃ“ityantena brāhmaṇe daśamapiṇḍasya daśamadine kartavyatāmuktvā--",
    "GSD36mvir_sau:7259": " deyastu daśamaḥ piṇḍo rājñāṃ vai dvādaśe 'hani /",
    "GSD36mvir_sau:7260": " vaiśyānāṃ pañcadaśame deyastu daśamastathā //",
    "GSD36mvir_sau:7261": " śūdrāṇāṃ daśamaḥ piṇḍo māse pūrṇe vidhīyate /",
    "GSD36mvir_sau:7262": " iti prativarṇaṃ kālabhedena piṇḍā daśaivoktāḥ /",
    "GSD36mvir_sau:7263": " viṣṇunā tu āśaucadinasaṅkhayayā piṇḍasaṅkhayoktā“yāvadāśaucaṃ pretasyodakaṃ piṇḍamekaṃ ca dadyuḥ“iti /",
    "GSD36mvir_sau:7264": " pāraskareṇāpi--",
    "GSD36mvir_sau:7265": " brāhmaṇe daśa piṇḍāḥ syuḥ kṣatriye dvādaśa smṛtāḥ /",
    "GSD36mvir_sau:7266": " vaiśye pañcadaśa proktāḥ śūdre triṃśatprakīrttitāḥ //",
    "GSD36mvir_sau:7267": " iti /",
    "GSD36mvir_sau:7268": " pretebhyaḥ sarvavarṇebhyaḥ piṇḍān dadyurdaśaiva tu /",
    "GSD36mvir_sau:7269": " ityaparo 'pi daśapiṇḍapakṣastenaivoktaḥ /",
    "GSD36mvir_sau:7270": " pracetasāpi--",
    "GSD36mvir_sau:7271": " piṇḍaḥ śūdrāya dātavyo dinānyaṣṭau navāthavā /",
    "GSD36mvir_sau:7272": " sampūrṇe tu tato māse piṇḍaśeṣaṃ samāpayet //",
    "GSD36mvir_sau:7273": " ityuktam /",
    "GSD36mvir_sau:7274": " atraivaṃ vyavasthoktā /",
    "GSD36mvir_sau:7275": " yāvadāśaucaṃ piṇḍadānamiti mukhyaḥ pakṣaḥ /",
    "GSD36mvir_sau:7276": " rājñāṃ dvādaśe vaiśyānāṃ pañcadaśa ityādinā daśamapiṇḍamātrotkarṣastu madhyamaḥ /",
    "GSD36mvir_sau:7277": " tatrāpyaśaktau daśadinaṃ daśapiṇḍadānamiti jaghanya iti /",
    "GSD36mvir_sau:7278": " anye tvāhuḥ /",
    "GSD36mvir_sau:7279": " atraitadvyavasthākarturmate ādyapakṣādiṣu śūdrādīnāṃ /",
    "GSD36mvir_sau:7280": " māsaṃ yāvadvātrapūrakapiṇḍāsamāptau kathamekādaśāhikaśrāddhavidhiḥ kathaṃ ca viṣṇūktaḥ--",
    "GSD36mvir_sau:7281": " mantravarjaṃ hi śūdrāṇāṃ dvādaśe 'hani kīrttitam /",
    "GSD36mvir_sau:7282": " itidvādaśāhe sapiṇḍīkaraṇavidhiścetyādi cintyam /",
    "GSD36mvir_sau:7283": " ataśca--",
    "GSD36mvir_sau:7284": " sarveṣāmeva varṇānāṃ sūtake mṛtake 'tha vā //",
    "GSD36mvir_sau:7285": " daśāhācchuddhireteṣāmiti śātātapo 'bravīt //",
    "GSD36mvir_sau:7286": " itvāṅgirasavacanātsarveṣāṃ daśāhamevāśaucamiti pakṣaḥ sāmprataṃ cāyameva bahudhā pracārībhūtaḥ kṣatriyādyācārasaṃvādī ca /",
    "GSD36mvir_sau:7287": " tadā na kasyāpi vacanasyānupapattiḥ /",
    "GSD36mvir_sau:7288": " tathāhi--“pretebhyeḥ sarvavarṇebhya“itipāraskaravacanamupapannaṃ,",
    "GSD36mvir_sau:7289": " śūdre 'pi ekādaśāhikaśrāddhaṃ dvādaśāhikasapiṇḍīkaraṇaṃ copapannamiti /",
    "GSD36mvir_sau:7290": " kena ciddharmapradīpa ityuktvā likhitam--",
    "GSD36mvir_sau:7291": " prathame 'hni tṛtīye vā pañcame saptame 'pi vā /",
    "GSD36mvir_sau:7292": " dvau dvau piṇḍau pradātavyau śeṣāṃstu daśame 'hani //",
    "GSD36mvir_sau:7293": " iti ca /",
    "GSD36mvir_sau:7294": " tena“āśaucavyagama“itiviṣṇvādivākyairāśaucavṛddhau tadanta eva kartavyatā,",
    "GSD36mvir_sau:7295": " yāni tu ekādaśāhapratipādakāni tāni daśāhāśaucaviṣayāṇi /",
    "GSD36mvir_sau:7296": " evaṃ ca gātrapūrakapiṇḍadānaprakārāṇāmapi anayaiva rītyāvirodha iti, tanna /",
    "GSD36mvir_sau:7297": " “ādyaṃ śrāddhamaśuddho 'pi“ityādiśaṅkhavacanavirodhāt /",
    "GSD36mvir_sau:7298": " tena pūrvoktaiva vyavasthā jyāyasīti siddham /",
    "GSD36mvir_sau:7299": " tryahāśauce viśeṣa uktaḥ",
    "GSD36mvir_sau:7300": " śātātapena:",
    "GSD36mvir_sau:7301": " āśaucasya ca hrāse 'pi piṇḍān dadyāddaśaiva tu /",
    "GSD36mvir_sau:7302": " pāraskaraḥ--",
    "GSD36mvir_sau:7303": " prathame divase deyāstrayaḥ piṇḍāḥ samāhitaiḥ /",
    "GSD36mvir_sau:7304": " dvitīye caturo dadyādasthisañcayanaṃ tathā /",
    "GSD36mvir_sau:7305": " trīṃstu dadyāttṛtīye 'hni vastrādi kṣālayettathā //",
    "GSD36mvir_sau:7306": " iti /",
    "GSD36mvir_sau:7307": " dakṣastvanyathā'ha--",
    "GSD36mvir_sau:7308": " prathame 'hani piṇḍaṃ tu dvitīye caturastathā /",
    "GSD36mvir_sau:7309": " tṛtīye pañcaṭa vai dadyāddaśapiṇḍavidhiḥ smṛtaḥ //",
    "GSD36mvir_sau:7310": " iti /",
    "GSD36mvir_sau:7311": " yuddhādihate 'pi manuḥ--(a. 5 ślo. 98)",
    "GSD36mvir_sau:7312": " udyatairāhave śastraiḥ kṣatradharmahatasya ca /",
    "GSD36mvir_sau:7313": " sadyaḥ santiṣṭhate yajñastathāśaucamiti sthitiḥ //",
    "GSD36mvir_sau:7314": " iti /",
    "GSD36mvir_sau:7315": " yajñaḥ = piṇḍadānādirūpaḥ /",
    "GSD36mvir_sau:7316": " snatiṣṭhate = samāpto bhavatītyarthaḥ /",
    "GSD36mvir_sau:7317": " brahmapurāṇe 'pi--",
    "GSD36mvir_sau:7318": " sadyaḥśauce pradātavyāḥ sarve 'pi yugapattathā /",
    "GSD36mvir_sau:7319": " iti /",
    "GSD36mvir_sau:7320": " atha pātheyaśrāddhakālaḥ /",
    "GSD36mvir_sau:7321": " śātātapaḥ:",
    "GSD36mvir_sau:7322": " bhūlokātpretalokaṃ tu gantuṃ śrāddhaṃ samācaret /",
    "GSD36mvir_sau:7323": " tatpātheyaṃ hi bhavati mṛtasya manujasya ca //",
    "GSD36mvir_sau:7324": " iti /",
    "GSD36mvir_sau:7325": " atra ca śiṣṭaiḥ prathamadine kriyamāṇatvādādyadinaṃ grāhyam /",
    "GSD36mvir_sau:7326": " smṛtyarthasāre tu sañcayane kṛte manuṣyalokātpretalokaṃ gacchata āmena pātheyaśrāddhamekoddiṣṭavidhānena ityuktam /",
    "GSD36mvir_sau:7327": " tena dināntaramapi tasya kālaḥ /",
    "GSD36mvir_sau:7328": " athāsthisañcayane kālaḥ /",
    "GSD36mvir_sau:7329": " tatra samvartaḥ--",
    "GSD36mvir_sau:7330": " prathame 'hni tṛtīye vā saptame navame 'pi vā /",
    "GSD36mvir_sau:7331": " asthisañcayanaṃ kāryaṃ dine tadgotrajaiḥ saṃha //",
    "GSD36mvir_sau:7332": " iti /",
    "GSD36mvir_sau:7333": " viṣṇustu caturthamapi dinamāha--“caturthe divase 'sthisañcayanaṃ kuryātteṣāṃ gaṅgāmbhasi prakṣepa“iti /",
    "GSD36mvir_sau:7334": " divodāsanibandhe brahmapurāṇe varṇapuraskāreṇāpi kālaviśeṣa uktaḥ--",
    "GSD36mvir_sau:7335": " kuryustṛtīye viprasya caturthe kṣatriyasya ca /",
    "GSD36mvir_sau:7336": " pañcame vaiśyajātestu śūdrasya daśame 'hani /",
    "GSD36mvir_sau:7337": " tryahādyāśauce viśeṣastatraiva--",
    "GSD36mvir_sau:7338": " tryahāśauce dvitīye 'hni kartavyastvasthisañcayaḥ /",
    "GSD36mvir_sau:7339": " sadyaḥ śauce tatkṣaṇaṃ tu kartavya iti niścayaḥ //",
    "GSD36mvir_sau:7340": " asthipalāśadāhe tu śaunakaḥ--",
    "GSD36mvir_sau:7341": " pālāśe tvasthidāhe ca sadyaḥ sañcayanaṃ bhavet /",
    "GSD36mvir_sau:7342": " bhṛgvādimaraṇe manunā viśeṣe uktaḥ--",
    "GSD36mvir_sau:7343": " tasya trirātramāśaucaṃ dvitīye tvasthisañcayaḥ /",
    "GSD36mvir_sau:7344": " iti /",
    "GSD36mvir_sau:7345": " yattu kaiścinnavīnaiḥ sarvakālānāṃ sarvavarṇaviṣayatvenenopanyasanaṃ tadbrahmapurāṇavākyādarśanamūlakamityaśraddheyameva /",
    "GSD36mvir_sau:7346": " na ca brahmapurāṇoktavyavasthāpakṣe saptamanavamadinapakṣayornirviṣayatā syāditi vaktavyam /",
    "GSD36mvir_sau:7347": " śrāddhacintāmaṇau--",
    "GSD36mvir_sau:7348": " saptame vaiśyajātestu navame śūdrajanmanaḥ /",
    "GSD36mvir_sau:7349": " ityasyaiva pāṭhasyādaraṇāt /",
    "GSD36mvir_sau:7350": " atra vāranakṣatraniṣedho 'pi yemanoktaḥ--",
    "GSD36mvir_sau:7351": " bhaumārkamandavāreṣu tithiyugmeṣu varjayet /",
    "GSD36mvir_sau:7352": " varjayedekapādarkṣe dvipādarkṣe 'sthisañcayam //",
    "GSD36mvir_sau:7353": " pradātṛjanmanakṣatre tripādarkṣe viśeṣataḥ /",
    "GSD36mvir_sau:7354": " iti /",
    "GSD36mvir_sau:7355": " tadetadasthisañcayanaṃ sāgnyanagnikayorapi dāhadinādeva kāryamityāhāṅgirāḥ--",
    "GSD36mvir_sau:7356": " anagnimata utkrānteḥ sāgneḥ saṃskārakarmaṇaḥ /",
    "GSD36mvir_sau:7357": " śuddhiḥ sañcayane dāhānmṛtāhastu yathāvidhi //",
    "GSD36mvir_sau:7358": " iti /",
    "GSD36mvir_sau:7359": " athodakadānakālaḥ /",
    "GSD36mvir_sau:7360": " gautamaḥ--prathamatṛtīyapañcamasaptamanavameṣūdakakriyeti /",
    "GSD36mvir_sau:7361": " atha daśāhamadhye darśapāte bhaviṣyapurāṇe--",
    "GSD36mvir_sau:7362": " pravṛttāśaucatantrastu yadi darśaḥ prapadyate /",
    "GSD36mvir_sau:7363": " samāpya codakaṃ piṇḍān snānamātraṃ samācaret //",
    "GSD36mvir_sau:7364": " āśaucasamāptiparyantamiti śeṣaḥ /",
    "GSD36mvir_sau:7365": " ṛṣyaśṛṅgaḥ--",
    "GSD36mvir_sau:7366": " āśaucamantarā darśo yadi syātsarvavarṇinām /",
    "GSD36mvir_sau:7367": " samāptiṃ pretatantrasya kuryādityāha gautamaḥ //",
    "GSD36mvir_sau:7368": " paiṭhīnasirapi--",
    "GSD36mvir_sau:7369": " ādyendāveva kartavyāḥ pretapiṇḍodakakriyāḥ /",
    "GSD36mvir_sau:7370": " dviraindave tu kurvāṇaḥ punaḥ śāvaṃ samaśnute //",
    "GSD36mvir_sau:7371": " dviraindave = candradvaye /",
    "GSD36mvir_sau:7372": " darśātprācīna ekaḥ kṣīṇa indurdarśottaramaparo bhāvī vṛddhimān /",
    "GSD36mvir_sau:7373": " kālādarśe tu etadagre tatheti kṛtvā vacanāntaraṃ likhitam /",
    "GSD36mvir_sau:7374": " candradvaye tithirnaiva deyaḥ pretasya śāntaye /",
    "GSD36mvir_sau:7375": " yadi dadyādvicande 'nnaṃ dātuḥ kulavināśanam //",
    "GSD36mvir_sau:7376": " evaṃ sāmānyena mātāpitṛviṣaye 'pi darśa eva piṇḍodakadānāditantrasamāpriprasaktau--",
    "GSD36mvir_sau:7377": " ślokagautamaḥ:",
    "GSD36mvir_sau:7378": " antardaśāhe darśaścettatra sarvaṃ samāpayet /",
    "GSD36mvir_sau:7379": " pitrostu yāvadāśaucaṃ dadyātpiṇḍatilāñjalīn //",
    "GSD36mvir_sau:7380": " pitroriti virūpaikaśeṣaḥ /",
    "GSD36mvir_sau:7381": " evaṃ sati yadgālavenoktam--",
    "GSD36mvir_sau:7382": " pitrorāśaucamadhye 'pi yadi darsaḥ samāpetat /",
    "GSD36mvir_sau:7383": " tāvadevottaraṃ tantraṃ paryavasyet tryahātparam //",
    "GSD36mvir_sau:7384": " iti /",
    "GSD36mvir_sau:7385": " tasyāyamarthaḥ /",
    "GSD36mvir_sau:7386": " pitryāśaucamadhye 'pi darśapāte samāptiruttaratantrasyocitā kimutānyāśaucamadhye",
    "GSD36mvir_sau:7387": " iti pitṛvyatiriktasapiṇḍaviṣaye uttaratantrasyāvaśyakasamāptipradarśanārthaṃ na punaḥ",
    "GSD36mvir_sau:7388": " pitṛviṣaye 'pi niyamārthamiti /",
    "GSD36mvir_sau:7389": " bhavatu vā pitṛviṣaye 'pi niyāmakaṃ tathāpi“asvargyaṃ lokavidviṣṭaṃ dharmyamapyācarenna",
    "GSD36mvir_sau:7390": " tu“ityanena nyāyena śiṣṭācārasahakṛtena“pitrostu yāvadāśaucaṃ“ityanena gotamavacanena",
    "GSD36mvir_sau:7391": " gālavavacanaṃ bādhyata iti pitryāśaucamadhye darśapāte 'pi yāvadāśaucaṃ piṇḍādikaṃ",
    "GSD36mvir_sau:7392": " dadyāt itareṣāṃ tu darśāvadhikamevottaratantrasamāpanamiti vivekaḥ /",
    "GSD36mvir_sau:7393": " atha vā kṣetrajasya bījipitṛviṣayaṃ dattakādiputrāṇāṃ pratigrahītrādimātāpitṛviṣayaṃ",
    "GSD36mvir_sau:7394": " vā gālavavacanaṃ gautamavacanaṃ tu aurasaputrikāputrayormātāpitṛviṣayam. atha vā",
    "GSD36mvir_sau:7395": " aurasādīnāṃ sarve ṣāmapi svamātāpitṛviṣaye āpadanāpatkalpāśrayaṇena vyavasthā vijñeyeti madanapārijātaḥ /",
    "GSD36mvir_sau:7396": " mādhavanirṇayāmatādau tryahānantaraṃ darśapāte mātāpitṛtantrasyāpi samāptirna tu tryahamadhye darśapāte gautamavacanamapi tadviṣayakameva /",
    "GSD36mvir_sau:7397": " mātāpitṛvyatiriktānāṃ tu daśāhamadhye yadā kadāciddarśapāte tantrasamāptireveti /",
    "GSD36mvir_sau:7398": " daśāhamadhye darśapāte darśātpūrvaṃ pramādālasyādinā yadā pretatantramanārabdhaṃ tadā tasya darśottaramapi ārambhaḥ samāptiścocitaiva tadā dviraindavatādoṣo 'pi parihṛto bhavati /",
    "GSD36mvir_sau:7399": " naca“ādyendāveva kartavyā“iti vacanāt darśānurodhenārambho 'pi darśātpūrvamākṣipta iti śahkanīyam /",
    "GSD36mvir_sau:7400": " ādyondāvevetyatra kartavyā iti na vidhīyate tathāsati“ādyandau“iti“kartavyā“iti ca vidheyadvaye vākyabhedaḥ syāt /",
    "GSD36mvir_sau:7401": " tenātrāpi dviraindava iti niṣedhāt dviraindavatvameva niṣidhyata iti /",
    "GSD36mvir_sau:7402": " kvaciddarśapātavat saṅkrāntivyatīpātayorapi pāte tantrasamāptiḥ vacanaṃ ca saṅgraha itikṛtvā likhitam /",
    "GSD36mvir_sau:7403": " darśaḥ saṅkramaṇaṃ pāto daśāhāntaryadā bhavet /",
    "GSD36mvir_sau:7404": " tāvataivottaraṃ tantraṃ samāpyamiti kecana // iti,",
    "GSD36mvir_sau:7405": " tattu nibandhṛbhiradhṛtaṃ nirākaramiva pratibhāti /",
    "GSD36mvir_sau:7406": " vyatīpātaśaṅkrāntipāte tantrasamāpteḥ śiṣṭācāre 'pyadarśanācca iti /",
    "GSD36mvir_sau:7407": " atha navamiśrāṇi ṣoḍaśaśrāddhāni cetyevaṃprasiddhānāṃ māsikānāṃ kālaḥ /",
    "GSD36mvir_sau:7408": " tatrāśvalāyanaḥ navamiśraṃ tu ṣaḍatūniti /",
    "GSD36mvir_sau:7409": " ṣaḍṛtūnityasyārtho 'gre vivekṣyate /",
    "GSD36mvir_sau:7410": " tāni ca maraṇamāsādārabhya saṃvatsaraṃ yāvatpratimāsaṃ vidhīyamānāni dvādaśa ūnamāsikaṃ traipākṣikam ūnaṣāṇmāsikamūnābdikaṃ cetyeva ṣoḍaśa bhavanti",
    "GSD36mvir_sau:7411": " āha--",
    "GSD36mvir_sau:7412": " jātūkarṇyaḥ:",
    "GSD36mvir_sau:7413": " dvādaśa pratimāsyāni ādyaṣāṇamāsike tathā /",
    "GSD36mvir_sau:7414": " traipākṣikābdike ceti śrāddhānyetāni ṣoḍaśa //",
    "GSD36mvir_sau:7415": " iti /",
    "GSD36mvir_sau:7416": " atra dvādaśapratimāsyānīti pṛthagabhidhānādādyaṣāṇmāsikābdikaśbadā ūnamāsikonaṣāṇmāsikonābdikaparāḥ /",
    "GSD36mvir_sau:7417": " āha--",
    "GSD36mvir_sau:7418": " gaubhilaḥ:",
    "GSD36mvir_sau:7419": " ūnaṣāṇmāsikaṃ ṣaṣṭhe māsyūne conamāsikam /",
    "GSD36mvir_sau:7420": " traipakṣikaṃ tripakṣe syādūnābdaṃ dvādaśe tathā //",
    "GSD36mvir_sau:7421": " iti /",
    "GSD36mvir_sau:7422": " ūnaṣāṇmāsikamūne ṣaṣṭhe māsi,",
    "GSD36mvir_sau:7423": " traipakṣikaṃ tṛtīye pakṣe,",
    "GSD36mvir_sau:7424": " unābdikamūne dvādaśe māsi,",
    "GSD36mvir_sau:7425": " ūnamāsikaṃ tu",
    "GSD36mvir_sau:7426": " dvādaśāhe ūnamāsi vā kāryam /",
    "GSD36mvir_sau:7427": " maraṇāt dvādaśāhe syānmāsyūne vonamāsikam /",
    "GSD36mvir_sau:7428": " iti tenaivoktatvāt /",
    "GSD36mvir_sau:7429": " atronamāsikādīni ūnamāsādiṣu kāryāṇī tyuktam /",
    "GSD36mvir_sau:7430": " tatra kiyadbhirdinairūneṣu kāryāṇītyākāṅkṣāyāṃ--",
    "GSD36mvir_sau:7431": " gālavaḥ:",
    "GSD36mvir_sau:7432": " tribhirvā divasairūne dvābhyāmekena vā tathā /",
    "GSD36mvir_sau:7433": " ādyādiṣu ca māseṣu kuyārdūnābdikādikam //",
    "GSD36mvir_sau:7434": " iti /",
    "GSD36mvir_sau:7435": " ślokagautamoṃ'pi--",
    "GSD36mvir_sau:7436": " ekadvitridanairūne tribhānagenona eva vā /",
    "GSD36mvir_sau:7437": " śrāddhānyūnābdikādīni kuryādityāha gautamaḥ // iti",
    "GSD36mvir_sau:7438": " ūne = ūnatve /",
    "GSD36mvir_sau:7439": " ādiśabdādūnaṣāṇmāsikonādyamāsikayorgrahaṇam /",
    "GSD36mvir_sau:7440": " jātūkarṇyaḥ--",
    "GSD36mvir_sau:7441": " ekāhena tu ṣaṇmāsā yadā syurapi vā tribhiḥ /",
    "GSD36mvir_sau:7442": " nyūnāḥ, saṃvatsaraścaiva syātāṃ ṣāṇmāsike tadā //",
    "GSD36mvir_sau:7443": " iti /",
    "GSD36mvir_sau:7444": " ṣāṇmāsike = ūnaṣāṇmāsikonābdike /",
    "GSD36mvir_sau:7445": " ekenāhnā nyūne ekadinapūrttinyūne tadantime dine ityarthaḥ /",
    "GSD36mvir_sau:7446": " ata eva--",
    "GSD36mvir_sau:7447": " paiṭhīnasiḥ:",
    "GSD36mvir_sau:7448": " ṣāṇmāsikābdike śrāddhe syātāṃ pūrvedyureva te /",
    "GSD36mvir_sau:7449": " māsikāni svakīye tu divase dvādaśe 'pi vā //",
    "GSD36mvir_sau:7450": " iti /",
    "GSD36mvir_sau:7451": " pūrvedyuḥ = mṛtāhātpūrvadine /",
    "GSD36mvir_sau:7452": " ṣāṇmāsikābdike = ūnaṣāṇmāsikonābdike iti madanaratnaḥ /",
    "GSD36mvir_sau:7453": " traipakṣikakālamāha--",
    "GSD36mvir_sau:7454": " kārṣṇājiniḥ:",
    "GSD36mvir_sau:7455": " ūnā nyūneṣu māseṣu viṣamāhe same 'pi vā /",
    "GSD36mvir_sau:7456": " traipakṣike tripakṣe syānmṛtāheṣvitarāṇi tu //",
    "GSD36mvir_sau:7457": " iti /",
    "GSD36mvir_sau:7458": " bhaviṣye--",
    "GSD36mvir_sau:7459": " ṣaṣṭhe ṣāṇmāsikaṃ kuryāt dvādaśe māsi cābdikam /",
    "GSD36mvir_sau:7460": " traipakṣikaṃ bhavedvṛtte tripakṣe tadanantaram //",
    "GSD36mvir_sau:7461": " iti /",
    "GSD36mvir_sau:7462": " na ca kārṣṇājininā “tripakṣe';",
    "GSD36mvir_sau:7463": " ityuktaṃ bhaviṣye tu “vṛtte tripakṣe';",
    "GSD36mvir_sau:7464": " ityuktaṃ tena virodha īti vācyam /",
    "GSD36mvir_sau:7465": " vṛtte 'tīta iti nārthaḥ,",
    "GSD36mvir_sau:7466": " kintu tripakṣa ityadhikaraṇasaptamyanurodhādvṛtte pravṛtte ityartha iti kaścit /",
    "GSD36mvir_sau:7467": " kecittu--",
    "GSD36mvir_sau:7468": " sūtakānte gṛhe śrāddhamekoddiṣṭaṃ pracakṣate /",
    "GSD36mvir_sau:7469": " dvādaśe 'hani māse ca tripakṣe ca tataḥ param //",
    "GSD36mvir_sau:7470": " iti brahmapurāṇavākye 'pi pūrvodāhṛtavacanopātta-vṛtta iti padasya atīta iti yathāśrutamevārthaṃ kṛtvā atrāpi tripakṣe ityasyāgre 'tīta iti śeṣaṃ pūrayanti /",
    "GSD36mvir_sau:7471": " vyāsaḥ--",
    "GSD36mvir_sau:7472": " dvādaśāhe tripakṣe ca ṣaṇmāse māsikābdike /",
    "GSD36mvir_sau:7473": " śrāddhāni ṣoḍaśaitāni saṃsmṛtāni manīṣibhiḥ //",
    "GSD36mvir_sau:7474": " ayamarthaḥ /",
    "GSD36mvir_sau:7475": " dvādaśāhe ityanena tatra kriyamāṇamūnamāsikaṃ,",
    "GSD36mvir_sau:7476": " ṣaṇmāsa ityanenonaṣāṇmāsikaṃ,",
    "GSD36mvir_sau:7477": " māsikaṃ pratimāsaṃ mṛtāhe kriyamāṇaṃ dvādaśasaṅkyākam,",
    "GSD36mvir_sau:7478": " ābdikamūnābdikam /",
    "GSD36mvir_sau:7479": " atra ca dvitīyādimāsikāni dvitīyatṛtīyādi māseṣu mṛtāhe kartavyāni ādyamāsikaṃ tu ekādaśe 'hni kartavyamityāha--",
    "GSD36mvir_sau:7480": " yājñavalkyaḥ,",
    "GSD36mvir_sau:7481": " (a. 1 śrā. pra. ślo. 256)",
    "GSD36mvir_sau:7482": " mṛte 'hani tu kartavyaṃ pratimāsaṃ tu vatsaram /",
    "GSD36mvir_sau:7483": " pratisaṃvatsaraṃ caivamādyamekādaśe 'hani //",
    "GSD36mvir_sau:7484": " vatsaramiti vatsarapūrttiparyantaṃ,",
    "GSD36mvir_sau:7485": " “kālādhvanoratyantasaṃyoge” (2 / 3 /",
    "GSD36mvir_sau:7486": " 5) itidbitīyeti /",
    "GSD36mvir_sau:7487": " atra kocet /",
    "GSD36mvir_sau:7488": " ādyamṛtatithiṃ gṛhītvottaramutatitheḥ pūrvatithiparyantaṃ triṃśattithisamudāyātmakacāndramāsamānena caitraśuklapañcamyāṃ mṛtasyāgrimaśuklacaturthyāṃ",
    "GSD36mvir_sau:7489": " evamūnaṣāṇmāsikonābdakayorekāhanyūnatāpakṣe tryahanyūtāpakṣe ca tṛtīyāyāṃ pratipadi ca tayoranuṣṭhānamiti /",
    "GSD36mvir_sau:7490": " tattuccham /",
    "GSD36mvir_sau:7491": " “mṛte 'hani tu kartavyaṃ“iti pūrvoktayājñavalkyavacanāt,",
    "GSD36mvir_sau:7492": " “mṛtāhaṣvitarāṇi tu“iti kārṣṇājinivacanācca“māsikāni svakīye tu divase“iti,",
    "GSD36mvir_sau:7493": " “ṣāṇmāsikābdikeśrāddhe syātāṃ pūrvedyurevate“iti pūrvopanyastapaiṭhīnasivacanācca /",
    "GSD36mvir_sau:7494": " tena pañcamīpramītasyāgrimapañcamyāmeva māsikamūnaṣāṇmāsikādi tu caturthyāmeva /",
    "GSD36mvir_sau:7495": " tryahanyūtāpakṣe dvitīyāyāmeva /",
    "GSD36mvir_sau:7496": " ata evoktaṃ kālādarśe:",
    "GSD36mvir_sau:7497": " māsikānyapi conāni cāṣṭāviṃśatime dine /",
    "GSD36mvir_sau:7498": " iti /",
    "GSD36mvir_sau:7499": " mādhavena tūnaṣāṇmāsikaṃ saptamāsagatamṛtāhadinātpūrvedyuranuṣṭheyam ūnābdikaṃ ca dvitīyavatsarādermṛtāhadinātpūrvedyuḥ kartavyamiti /",
    "GSD36mvir_sau:7500": " atrāyaṃ mugdhavyāmohanivṛttyarthaṃ spaṣṭaḥ kālavivekaḥ /",
    "GSD36mvir_sau:7501": " māse bhavaṃ māsikamiti vyutpattyā,",
    "GSD36mvir_sau:7502": " māse 'tīte bhāvaṃ māsikamiti vyutpattyā vā,",
    "GSD36mvir_sau:7503": " māsasambandhi māsikamiti hemādryuktavyutpattyā vā,",
    "GSD36mvir_sau:7504": " māsādau bhavaṃ māsikamiti vyutpattyā vā māsikasya yadyapi tanmāsabhavanaṃ tanmāsasambandho",
    "GSD36mvir_sau:7505": " vā tanmāsāntargatayatkiñcittithyadhikaraṇakatvenāpi sambhavati jyotiṣṭomasyeva vasantakālikatvaṃ",
    "GSD36mvir_sau:7506": " śrāddhasyevāparapākṣikatvam /",
    "GSD36mvir_sau:7507": " tathāpi prathamātikrame kāraṇā bhāvāt vakṣyamāṇasmārttabahuvacanānurodhācca māsopakrama eva kartavyatā niścīyate /",
    "GSD36mvir_sau:7508": " tāni tu vacāṃsi ';",
    "GSD36mvir_sau:7509": " māsikāni svakīye tu divasa“iti“mṛtāheṣvitarāṇi tu“iti“mṛte 'hani tu kartavyaṃ“iti ca /",
    "GSD36mvir_sau:7510": " brahmapurāṇe 'pi--",
    "GSD36mvir_sau:7511": " dvādaśe 'hani māse ca tripakṣe ca tataḥ param /",
    "GSD36mvir_sau:7512": " māsi māsi tu kartavyaṃ yāvatsamvatsaraṃ dvijaiḥ //",
    "GSD36mvir_sau:7513": " tataḥ parataraṃ kāryaṃ sapiṇḍīkaraṇaṃ kramāt /",
    "GSD36mvir_sau:7514": " kṛte sapiṇḍīkaraṇe pārvaṇaṃ procyate punaḥ //",
    "GSD36mvir_sau:7515": " tataḥ prabhṛti nirmuktaḥ pretatvātpitṛtāṃ gataḥ /",
    "GSD36mvir_sau:7516": " vyāghrapādo 'pi--",
    "GSD36mvir_sau:7517": " ekādaśe caturthe ca māsi māsi ca vatsaram /",
    "GSD36mvir_sau:7518": " pratisaṃvatsaraṃ caivamekoddiṣṭaṃ mṛtāhani //",
    "GSD36mvir_sau:7519": " iti /",
    "GSD36mvir_sau:7520": " evaṃ satyādyamāsikamekādaśāhe,",
    "GSD36mvir_sau:7521": " ūnamāsikamūne māsi dvādaśāhe vā,",
    "GSD36mvir_sau:7522": " dvitīyamāsikaṃ",
    "GSD36mvir_sau:7523": " dvitīyamāsasyādyamṛtatithau,",
    "GSD36mvir_sau:7524": " tṛtīyamāsikaṃ tṛtīyamāsasyādyamṛtatithau kriyamāṇatvāccaitraśuklapañcamīpramītasya vaiśākha śuklapañcamyāṃ kriyamāṇaṃ dvitīyamāsikaṃ jyeṣṭhaśuklapañcamyāṃ tṛtīyamāsikaṃ bhavati /",
    "GSD36mvir_sau:7525": " evamagre 'pi tattanmāse budhvā dvādaśamāsasya phālgunasyādyamṛtatithau pañcamyāṃ dvādaśamāsikaṃ kṛtvā ūnābdikaṃ caitraśuklacaturthyāṃ bhavati",
    "GSD36mvir_sau:7526": " yadā tu sapiṇḍīkaraṇe“tataḥ saṃvatsare pūrṇe sapiṇḍīkaraṇam“itikātyāyanapakṣastadā tasminneva dine ūnābdikasapiṇḍīkaraṇayorbaddhakramatvādūnābdikaṃ kṛtvā sapiṇḍīkṛtiḥ /",
    "GSD36mvir_sau:7527": " yadā tvāśvalāyanapakṣaḥ“atha sapiṇḍīkaraṇaṃ saṃvatsarānta iti,",
    "GSD36mvir_sau:7528": " tadā pūrvadine caturthyāmūnābdikaṃ kṛtvā caitraśuklapañcamyāṃ dvitīyavatsarādyamṛtatithau sapiṇḍīkaraṇaṃ kṛtvā tatraivābdikāmitiboddhavyam /",
    "GSD36mvir_sau:7529": " vastutastu na pakṣadvayam /",
    "GSD36mvir_sau:7530": " kātyāyanavākye 'pi saṃvatsare pūrṇe sati dbitīyadine sapiṇḍīkaraṇamiti vyākhyāsambhavāt /",
    "GSD36mvir_sau:7531": " viśvādarśe 'pi māsikānāmādyamṛtatithikālikatvaṃ kaṇṭharaveṇoktam--",
    "GSD36mvir_sau:7532": " māseṣūktaṃ yadekādaśasu mṛtadineṣvādyamekādaśāhe",
    "GSD36mvir_sau:7533": " nyūnābde yattadardhe yadapi tadapare dvādaśāhe tripakṣe /",
    "GSD36mvir_sau:7534": " iti /",
    "GSD36mvir_sau:7535": " tatrādyamāsikaṃ mṛtāhe prāptam--“ādyamekādaśe 'hani“itivacanādekā daśe 'hni utkṛṣya vidhīyate /",
    "GSD36mvir_sau:7536": " tataścaikādaśe 'hni utkṛṣya vidhīyate /",
    "GSD36mvir_sau:7537": " tataścaikādaśī'hni śrāddhatrayaṃ navaśrāddhāntyam ādyamāsikaṃ svatantraikoddiṣṭaṃ ceti /",
    "GSD36mvir_sau:7538": " smṛtyarthasāre 'pyuktaṃ svatantraikoddiṣṭe kriyamāṇe anyeṣāṃ tantreṇānuṣṭhānasiddhiricchatāmasti pṛthaganuṣṭhānapakṣe cādau svatantraikoddiṣṭaṃ kāryamiti /",
    "GSD36mvir_sau:7539": " evaṃ ca prathamamāsikonamāsikatraipakṣikatṛtīyamāsikacaturthapañcamaṣāṇmāsikonaṣāṇmāsikasaptamāṣṭamanavamadaśamaikādaśadvādaśamāsikonābdikāni",
    "GSD36mvir_sau:7540": " ṣoḍaśaśrāddhāni dadyādinati hemādyudāhṛtasūtrabodhitaḥ śrāddhakramo 'pyupapadyate /",
    "GSD36mvir_sau:7541": " anyathonānāṃ tattanmāsikottaratvaṃ traipakṣikasya ca dvitīyottaratvaṃ na syāt /",
    "GSD36mvir_sau:7542": " etena yacchūlapāṇinoktaṃ māse bhavamityeva samākhyāvyutpattiḥ,",
    "GSD36mvir_sau:7543": " na caivaṃ sarvādyamṛtatithau māsikāpattirmṛtatithermṛtatithiṃ yāvaccāndrasya vivakṣitatvāt /",
    "GSD36mvir_sau:7544": " mṛtatitheriti vāvadhau paccamī tenānyamṛtatithereva pūrvamāsaśabdārthatvam ataśca prathamamāsikaṃ dvitīyamṛtatithāveveti /",
    "GSD36mvir_sau:7545": " tannirastam /",
    "GSD36mvir_sau:7546": " udāhṛtasūtravirodhāt /",
    "GSD36mvir_sau:7547": " nanu“pratisaṃvattsaraṃ caivaṃ“itivacanādādyamṛtatithiṃ gṛhītvā ādyasāṃvatsāṃrekasyāpi ādmāsikavatpravṛttiḥ syāditicet, satyam /",
    "GSD36mvir_sau:7548": " “ādyamekādaśe 'hani“iti māsika iva yadyatra vacanaṃ syāt /",
    "GSD36mvir_sau:7549": " pratyuta tasya dbitīyavatsarādyamṛtatithāvutpannatvādādyamatatithau prāptireva nāstīti dvitīyavatsarādau kriyamāṇamābdikamityucyate tṛtīyavatsarādau tu pratyābdikamiti /",
    "GSD36mvir_sau:7550": " ata evoktam--",
    "GSD36mvir_sau:7551": " smṛtyarthasāre,",
    "GSD36mvir_sau:7552": " dbitīyasaṃvatsarādāvābdikaṃ tṛtīyasaṃvatsarādau pratyābdi kamiti krama iti /",
    "GSD36mvir_sau:7553": " nirṇayāmṛte tu--",
    "GSD36mvir_sau:7554": " vrāhnaṇaṃ bhojayedādye hotavyamanale 'thavā /",
    "GSD36mvir_sau:7555": " punaśca bhojayedvipraṃ dvirāvṛttirbhavediti //",
    "GSD36mvir_sau:7556": " iti /",
    "GSD36mvir_sau:7557": " ataścaikādaśe 'hni vidhīyamānam ādyābdikamiti /",
    "GSD36mvir_sau:7558": " adhikamāsapāte adhikaṃ māsikaṃ kāryam /",
    "GSD36mvir_sau:7559": " tadā saptadaśa bhavanti--",
    "GSD36mvir_sau:7560": " ādyamekādaśe kāryamadhike cādhikaṃ bhavet /",
    "GSD36mvir_sau:7561": " iti laugākṣivacanāt /",
    "GSD36mvir_sau:7562": " abdamambughaṭaṃ dadyādannaṃ vāpi susañcitam /",
    "GSD36mvir_sau:7563": " saṃvatsare vivṛddhe 'pi pratimāsaṃ ca māsikam //",
    "GSD36mvir_sau:7564": " iti kauthumismaraṇācca /",
    "GSD36mvir_sau:7565": " saṃvatsarātireke vai māsāścaiva trayodaśa /",
    "GSD36mvir_sau:7566": " tasmātrrayodaśe śrāddhaṃ na kuryānnopatiṣṭhate //",
    "GSD36mvir_sau:7567": " iti ṛṣyaśṛṅgavacane trayodaśamāsikasya niṣedhaśravaṇādadhikamāse 'pi māsikavikalpa iti kecit /",
    "GSD36mvir_sau:7568": " vastutastu etasyāmāvāsyāviśeṣavihitakāmyaśrāddhaviṣayatvasya sthāpitatvānmāsikavṛddhireva yuktā /",
    "GSD36mvir_sau:7569": " yattu hemādṣādau ṣoḍaśaśrāddhānāṃ prakārāntareṇa gaṇanaṃ sapiṇḍīkaraṇādīnāṃ ca ṣoḍaśaśrāddhāntargatatvenopavarṇanam /",
    "GSD36mvir_sau:7570": " tathāhi--",
    "GSD36mvir_sau:7571": " brahmapurāṇe:",
    "GSD36mvir_sau:7572": " nṝṇāṃ tu tyaktadehānāṃ śrāddhāḥ ṣoḍaśa sarvadā /",
    "GSD36mvir_sau:7573": " caturthe pañcame caiva navamaikādaśe tathā //",
    "GSD36mvir_sau:7574": " tato dvādaśabhirmāsaiḥ śrāddhā dvādaśasaṅkhyayā /",
    "GSD36mvir_sau:7575": " kartavyāḥ śrutitasteṣāṃ tatra viprāṃśca tarpayet //",
    "GSD36mvir_sau:7576": " bhaviṣyapurāṇe 'pi--",
    "GSD36mvir_sau:7577": " asthisañcayane śrāddhaṃ tripakṣe māsikāni ca /",
    "GSD36mvir_sau:7578": " riktayośca tathā tithyoḥ pretaśrāddhāni ṣoḍaśa //",
    "GSD36mvir_sau:7579": " iti /",
    "GSD36mvir_sau:7580": " riktayośca tithyorityekenānhā nyūne ṣaṣṭhe dvādaśe ca māse ityarthaḥ /",
    "GSD36mvir_sau:7581": " jātūkarṇyaḥ--",
    "GSD36mvir_sau:7582": " dvādaśa pratimāsyāni ādyaṃ ṣāṇmāsike tathā /",
    "GSD36mvir_sau:7583": " sapiṇḍīkaraṇaṃ caivamityetacchrāddhaṣoḍaśam //",
    "GSD36mvir_sau:7584": " ādyam = ekādaśāhikam /",
    "GSD36mvir_sau:7585": " ṣāṇmāsike = ūnaṣāṇmāsike /",
    "GSD36mvir_sau:7586": " ekaṃ pūrvaṣa ṭkāntargatamūnaṣāṇmāsikamaparamuttaraṣaṭkāntargatamūnābdikam /",
    "GSD36mvir_sau:7587": " tatra yattāvatsapiṇḍīkaraṇasya ṣoḍaśaśrāddhāntargatatvābhidhānaṃ tadbahusmṛtivacovirodhādasamañjasamiva pratibhāti /",
    "GSD36mvir_sau:7588": " śrāddhāni ṣoḍaśāpādya vidadhīta sapiṇḍanam /",
    "GSD36mvir_sau:7589": " iti laugākṣivacanāt,",
    "GSD36mvir_sau:7590": " tathā--",
    "GSD36mvir_sau:7591": " arvāk sapiṇḍīkaraṇāt kuryācchrāddhāni ṣoḍaśa /",
    "GSD36mvir_sau:7592": " iti paiṭhīnasivacanāt,",
    "GSD36mvir_sau:7593": " śrāddhāni ṣoḍaśādattvā naiva kuryātsapiṇḍanam /",
    "GSD36mvir_sau:7594": " iti gobhilavacanācca sapiṇḍīkaraṇādīnāṃ ṣoḍaśaśrāddhebhyaḥ pṛthagbhāvāt /",
    "GSD36mvir_sau:7595": " tasmātpretatvanivṛttyarthakatvābhiprāyeṇa tadantarbhāvotkīrttanaṃtmṛtivākyeṣu draṣṭavyam /",
    "GSD36mvir_sau:7596": " tena pūrvoktamāsikasvarūpasaṅkhyānukūlyaṃ śiṣṭā cāraścānugṛhīto bhavati /",
    "GSD36mvir_sau:7597": " viruddhagaṇanasya tu śākhābhadena deśabhedena vā vyavasthā draṣṭavyeti /",
    "GSD36mvir_sau:7598": " kṣatriyādibhirapyetadādyaṃ śrāddhaṃ satyapyāśauca ekā daśe 'hanyeva kāryam /",
    "GSD36mvir_sau:7599": " āha paiṭhīnasiḥ--",
    "GSD36mvir_sau:7600": " ekādaśe 'hni yacchrāddhaṃ tatsāmānyamudāhṛtam /",
    "GSD36mvir_sau:7601": " caturṇāmapi varṇānāṃ sūtakaṃ tu pṛthakpṛthak //",
    "GSD36mvir_sau:7602": " iti /",
    "GSD36mvir_sau:7603": " śaṅkho 'pi--",
    "GSD36mvir_sau:7604": " ādyaṃ śrāddhamaśuddho 'pi kuryādekādaśe 'hani /",
    "GSD36mvir_sau:7605": " kartustātkālikī śuddhiraśuddhaḥ punareva saḥ //",
    "GSD36mvir_sau:7606": " iti /",
    "GSD36mvir_sau:7607": " sadyaḥśaucādāvapyādyaṃ śrāddha pekādaśe 'hanyeva brāhmaṇādibhissarvaiḥ kāryam /",
    "GSD36mvir_sau:7608": " tathāca--",
    "GSD36mvir_sau:7609": " sa eva:",
    "GSD36mvir_sau:7610": " sadyaḥśauce 'pi dātavyaṃ pretasyaikādaśe 'hani /",
    "GSD36mvir_sau:7611": " sa eva divasastasya śrāddhaśayyāsanādiṣu //",
    "GSD36mvir_sau:7612": " iti /",
    "GSD36mvir_sau:7613": " sadyaḥśauca ityekāhatryahāśaucayorupalakṣaṇam /",
    "GSD36mvir_sau:7614": " āhitāgnermaraṇadinā danyasmin dine dāhe sati dāhadinādārabhya navaśrāddhaikādaśāhikatraipakṣikāntāni kuryāt /",
    "GSD36mvir_sau:7615": " anāhitāgnestvekāgnerniragnervā maraṇadinādārabhya /",
    "GSD36mvir_sau:7616": " tadūrdhvāni tūbhayorapi maraṇādinādeva /",
    "GSD36mvir_sau:7617": " tadāha--",
    "GSD36mvir_sau:7618": " kātyāyanaḥ:",
    "GSD36mvir_sau:7619": " śrāddhamagnimataḥ kāryaṃ dāhādekādaśe 'hani /",
    "GSD36mvir_sau:7620": " dhruvāṇi tu prakurvīta pramītāhani sarvadā //",
    "GSD36mvir_sau:7621": " iti /",
    "GSD36mvir_sau:7622": " dhruvāṇīti traipakṣikādūrdhvānāṃ saṃjñā /",
    "GSD36mvir_sau:7623": " ūrdhvaṃ tripakṣādyacchrāddhaṃ mṛtāhanyeva tadbhavet /",
    "GSD36mvir_sau:7624": " adhastu kārayeddāhādāhitāgnerdvijanmanaḥ //",
    "GSD36mvir_sau:7625": " iti jātūkarṇyavacanācca /",
    "GSD36mvir_sau:7626": " agnimata iti bahvagnimān gṛhyate /",
    "GSD36mvir_sau:7627": " maraṇādeva kartavyaṃ saṃyogo yasya nāgnibhiḥ /",
    "GSD36mvir_sau:7628": " dāhādūrdhvamaśaucaṃ syādyasya vaitāniko vidhiḥ //",
    "GSD36mvir_sau:7629": " iti śaṅkhavacanaikavākyatālābhāt /",
    "GSD36mvir_sau:7630": " marīcirmāsikānāṃ mukhyagauṇādikalpamāha--",
    "GSD36mvir_sau:7631": " mukhyaṃ śrāddhaṃ māsi māsi aparyāptāvṛtuṃ prati /",
    "GSD36mvir_sau:7632": " dvādaśāhena vā kuryādekāhe dvādaśāpi vā //",
    "GSD36mvir_sau:7633": " iti /",
    "GSD36mvir_sau:7634": " pratimāsaṃ mṛtāhe māsikaṃ śrāddhamiti mukhyaḥ kalpaḥ /",
    "GSD36mvir_sau:7635": " aparyāptau = pratimāsaṃ śrāddhakaraṇāśaktau ṛtu prati /",
    "GSD36mvir_sau:7636": " ṛtoratra cāndrasya saurasya vāsambhavānmāsadvayaśrāddhamagrimamāsi kāryamiti tasyārthaḥ /",
    "GSD36mvir_sau:7637": " ayamarthaḥ /",
    "GSD36mvir_sau:7638": " pūrvamāse mṛtitithimullaṅdhyottaramāse mṛtitithau atikrāntaśrāddhaṃ prāptakālaṃ ca śrāddhaṃ ceti dvayaṃ tatra kāryam /",
    "GSD36mvir_sau:7639": " kvacittrayamapi /",
    "GSD36mvir_sau:7640": " yathā ekādaśāhe ādyaṃ nirvarttya ūnamāsikaṃ ca svakāle kṛtvā",
    "GSD36mvir_sau:7641": " tato dvitīyamāsikaṃ traipakṣikaṃ ca tṛtīyamāsikena saha,",
    "GSD36mvir_sau:7642": " caturthamāsikena saha caturthaṃ,",
    "GSD36mvir_sau:7643": " pañcamena saha ṣaṣṭham,",
    "GSD36mvir_sau:7644": " ūnaṣāṇmāsikaṃ ca saptamena saha,",
    "GSD36mvir_sau:7645": " aṣṭamaṃ navamena,",
    "GSD36mvir_sau:7646": " daśamamekādaśena,",
    "GSD36mvir_sau:7647": " dvādaśamūnābdikena saheti pūrvamapyuktam“navamiśraṃ tu ṣaḍutaram“iti /",
    "GSD36mvir_sau:7648": " tasyāpyayamevārtha iti dvitīyakalpaḥ /",
    "GSD36mvir_sau:7649": " atha vā dvādaśāhena dvādaśabhirdinaiḥ apavarge tṛtīyā /",
    "GSD36mvir_sau:7650": " tācadbhirdinairapavṛttāni dvādaśamāsikāni kāryāṇi /",
    "GSD36mvir_sau:7651": " tatrāśaucottaradine ekādaśāhe ādyaṃ,",
    "GSD36mvir_sau:7652": " tatastaduttaradine tūnādyaṃ dvitīyaṃ ca,",
    "GSD36mvir_sau:7653": " tatastaduttaradine traipākṣikaṃ tṛtīyaṃ ca,",
    "GSD36mvir_sau:7654": " tatastaduttareṣu triṣu dineṣu krameṇa caturthapañcamaṣaṣṭhāni,",
    "GSD36mvir_sau:7655": " tata uttaradine tūnaṣāṇmāsike saptamaṃ ca,",
    "GSD36mvir_sau:7656": " tatastaduttaradineṣu aṣṭamanavamadaśamaikādaśāni,",
    "GSD36mvir_sau:7657": " tata uttaradine dvādaśamūnābdikaṃ ceti",
    "GSD36mvir_sau:7658": " dvādaśabhirdinaiḥ ṣoḍaśa śrāddhāni kṛtvā taduttaradine sapiṇḍīkaraṇam /",
    "GSD36mvir_sau:7659": " śrāddhacintāgaṇau tu dvādaśāhamupakramya dvādaśabhirddinairdvādaśa māsikāni śrāddhāni kṛtvā tataḥ pareha'ni sapiṇḍīkaraṇamityuktam iti tṛtīyakalpaḥ",
    "GSD36mvir_sau:7660": " atha vā ekasminneva dine ekāhe ekādaśāhe dva /",
    "GSD36mvir_sau:7661": " daśāhe vā dvādaśāpi māsikāni kṛtvā sapiṇḍīkaraṇaṃ kāryamiti caturthaḥ kalpaḥ /",
    "GSD36mvir_sau:7662": " dvādaśāpi ṣoḍaśāpītyarthaḥ /",
    "GSD36mvir_sau:7663": " kaṇvaḥ--",
    "GSD36mvir_sau:7664": " navaśrāddhaṃ māsikaṃ ca yadyadantaritaṃ bhavet /",
    "GSD36mvir_sau:7665": " tattaduttarasātantryādanuṣṭheyaṃ pracakṣate //",
    "GSD36mvir_sau:7666": " iti /",
    "GSD36mvir_sau:7667": " ṛṣyaśṛṅgaḥ--",
    "GSD36mvir_sau:7668": " ekoddiṣṭe tu samprāpte yadi vivnaḥ grajāyate /",
    "GSD36mvir_sau:7669": " māse 'nyasmina tithau tasyāṃ kuryādantaritaṃ ca yat //",
    "GSD36mvir_sau:7670": " antaritaṃ māsikaṃ taduttarasambandhini māsi kuryāditi kālādarśe /",
    "GSD36mvir_sau:7671": " atra cakāreṇa tanmāsikasamuccayaḥ /",
    "GSD36mvir_sau:7672": " antaritaṃ tanmāsikaṃ kuryāditi nirṇayāmṛte /",
    "GSD36mvir_sau:7673": " āśaucādinā tu māsikāntarāye āśaucānte uttaramāse mṛtatithau vā amāvāsyāyāṃ vā kṛṣṇaikādaśryāṃ vā anukalpena śuklaikādaśyāmapi veti /",
    "GSD36mvir_sau:7674": " uktaṃ ca kālanirṇaye--",
    "GSD36mvir_sau:7675": " āśaucopahatau tu māsikavidherāśaucakālātyayaḥ",
    "GSD36mvir_sau:7676": " śasto vottaramāsi taddinamamāvāsyā sitaikādaśī /",
    "GSD36mvir_sau:7677": " śuklā vāpyanukalpato 'tra gaditetyādi /",
    "GSD36mvir_sau:7678": " etāni ṣoḍaśa śrāddhāni saṃvatsarādarvāk dvādaśāhādau sipaṇḍīkaraṇe kartavye apakṛṣya sapiṇḍīkaraṇātpūrvaṃ karttaṃvyāni /",
    "GSD36mvir_sau:7679": " śrāddhāni ṣoḍaśāpādya vidadhīta sapiṇḍanama /",
    "GSD36mvir_sau:7680": " iti laugākṣivacanāt /",
    "GSD36mvir_sau:7681": " arvāk sapiṇḍīkaraṇātkuryāt śrāddhāni ṣoḍaśa /",
    "GSD36mvir_sau:7682": " iti paiṭhanisivacanācca /",
    "GSD36mvir_sau:7683": " sapiṇḍīkaraṇāt prāgapakṛṣya kṛtānyapi sapiṇḍanottaraṃ punastāni svasvakāle kartavyāni /",
    "GSD36mvir_sau:7684": " tadāha--",
    "GSD36mvir_sau:7685": " aṅgirāḥ:",
    "GSD36mvir_sau:7686": " yasya saṃvatsarādarvāk sapiṇḍīkaraṇaṃ kṛtam /",
    "GSD36mvir_sau:7687": " māsikaṃ codakummaṃ ca deyaṃ tasyāpi vatsaram //",
    "GSD36mvir_sau:7688": " iti /",
    "GSD36mvir_sau:7689": " gālavo 'pi--",
    "GSD36mvir_sau:7690": " arvāk saṃvatsarādyasya sapiṇḍīkaraṇaṃ kṛtam /",
    "GSD36mvir_sau:7691": " ṣoḍaśānāṃ dvirāvṛttiṃ kuryādityāha gautamaḥ //",
    "GSD36mvir_sau:7692": " iti /",
    "GSD36mvir_sau:7693": " atra viśeṣamāha kārṣṇājiniḥ--",
    "GSD36mvir_sau:7694": " arvāgabdādyatra yatra sapiṇḍīkaraṇaṃ kṛtam /",
    "GSD36mvir_sau:7695": " tadūrdhvaṃ māsikānāṃ syādyathākālamanuṣṭhitiḥ //",
    "GSD36mvir_sau:7696": " iti /",
    "GSD36mvir_sau:7697": " asyārthaḥ /",
    "GSD36mvir_sau:7698": " ṣoḍaśānāṃ madhye yāni svasvakāle dvitrāṇi kṛtāni tataḥ sapiṇḍana upasthite tatpūrvaṃ yāni avaśiṣṭāni apakṛṣya kṛtāni tānyeva punaḥ kuryāt na tvanyāni svasvakāle kṛtānītyarthaḥ /",
    "GSD36mvir_sau:7699": " vivāhādyupasthitau tu sapiṇḍīkaraṇātpūrvamapakṛṣya kṛtānyapi vūdhdyanantaraṃ punarnaiva kāryāṇītyāha--",
    "GSD36mvir_sau:7700": " kātyāyanaḥ:",
    "GSD36mvir_sau:7701": " nirvartya vṛddhitantraṃ tu māsikāni na tantrayet /",
    "GSD36mvir_sau:7702": " ayātayāmaṃ maraṇaṃ na bhavetpunarasya tu //",
    "GSD36mvir_sau:7703": " iti /",
    "GSD36mvir_sau:7704": " vṛdhdyatantaraṃ māsikāni na kuryāttadā ayātayāmaṃ nūtanaṃ maraṇaṃ na bhavet /",
    "GSD36mvir_sau:7705": " anyathā nūtanaṃ maraṇaṃ bhavedityarthaḥ /",
    "GSD36mvir_sau:7706": " pretaśrāddhāni śiṣṭāni sapiṇḍīkaraṇaṃ tathā /",
    "GSD36mvir_sau:7707": " apakṛṣyāpi kurvīta kartā nāndīmukhaṃ dvijaḥ //",
    "GSD36mvir_sau:7708": " iti śāṭhyāyaniśca /",
    "GSD36mvir_sau:7709": " sapiṇḍīkaraṇottaraṃ vṛdhdyādipāte tu anumāsikānyapi apakraṣṭavyāni /",
    "GSD36mvir_sau:7710": " sapiṇḍīkaraṇādarvāgapakṛṣya kṛtānyapi /",
    "GSD36mvir_sau:7711": " punarapakṛṣyante vṛddhyuttaraniṣedhanāt //",
    "GSD36mvir_sau:7712": " iti kārṣṇājinyukteḥ /",
    "GSD36mvir_sau:7713": " ataḥ sapiṇḍīkaraṇādarvāk ūrdhvaṃ cāpakarṣaḥ siddhaḥ /",
    "GSD36mvir_sau:7714": " nanu--",
    "GSD36mvir_sau:7715": " pretasaṃskārakarmāṇi yāni śrāddhāni ṣoḍaśa /",
    "GSD36mvir_sau:7716": " yathākālaṃ tu kāryāṇi nānyathā mucyate tataḥ //",
    "GSD36mvir_sau:7717": " iti hārītavacanānnāpakarṣaḥ sidhdyatīticet, satyam /",
    "GSD36mvir_sau:7718": " saṃvatsarānte sapiṇḍīkaraṇe apakarṣo na /",
    "GSD36mvir_sau:7719": " arvāksapiṇḍīkaraṇe tu kena niroddhavyo 'pakarṣa iti ṣoḍaśaśrāddhāni kṛtvaiva sapiṇḍīkaraṇaṃ saṃvatsarātprāgapi kartavyamiti /",
    "GSD36mvir_sau:7720": " so 'yamāpatkalpaḥ /",
    "GSD36mvir_sau:7721": " yadā prāksapiṇḍīkaraṇāt pretaśrāddhāni karoti tadaikoddiṣṭavidhānena kuryāt /",
    "GSD36mvir_sau:7722": " yadā tu tadūrdhvaṃ karoti tadābdikaṃ śrāddhaṃ yo yathā karoti pārvaṇamekoddiṣṭaṃ vā tathā māsikāni kuryāt /",
    "GSD36mvir_sau:7723": " sapiṇḍīkaraṇādarvāk kurvan śrāddhāni ṣoḍaśaṃ /",
    "GSD36mvir_sau:7724": " ekoddiṣṭavidhānena kuryātsarvāṇi tāni tu //",
    "GSD36mvir_sau:7725": " sapiṇḍīkaraṇādūrdhvaṃ yadā kuryāttadā punaḥ /",
    "GSD36mvir_sau:7726": " pratyabdaṃ yo yathā kuryāttathā kuryātsa tānyapi //",
    "GSD36mvir_sau:7727": " iti smaraṇāditi vijñāneśvaraḥ /",
    "GSD36mvir_sau:7728": " tathā saṃvatsaraparyantaṃ pratidinaṃ pretodde śena bhojanaparyāptānnasahita udakumbho deyaḥ /",
    "GSD36mvir_sau:7729": " padmapurāṇe--",
    "GSD36mvir_sau:7730": " udakumbhaśca dātavyo bhojyabhakṣyasamanvitaḥ /",
    "GSD36mvir_sau:7731": " yāvadvarṣaṃ naraśreṣṭha/",
    "GSD36mvir_sau:7732": " satilodakapūrvakam //",
    "GSD36mvir_sau:7733": " iti /",
    "GSD36mvir_sau:7734": " hemādrau smṛtisamuccaye--",
    "GSD36mvir_sau:7735": " ekādaśāhātprabhṛti ghaṭastoyānnasaṃyutaḥ /",
    "GSD36mvir_sau:7736": " dine dine pradātavyo yāvatsyādvatsaraḥ sutaiḥ //",
    "GSD36mvir_sau:7737": " iti /",
    "GSD36mvir_sau:7738": " pāraskareṇa piṇḍadānamapyatra pākṣikamuktam--aharaharannamasmai brāhmaṇāyodakumbhaṃ ca dadyātpiṇḍamapyeke nipṛṇantīti /",
    "GSD36mvir_sau:7739": " asmai pretāya taduddeśenetyarthaḥ /",
    "GSD36mvir_sau:7740": " arvāksapiṇḍīkaraṇe 'pi deya ityāha--",
    "GSD36mvir_sau:7741": " yājñavalkyaḥ,",
    "GSD36mvir_sau:7742": " (a. 1 śrā. pra. ślo. 255)",
    "GSD36mvir_sau:7743": " arvāksapiṇḍīkaraṇaṃ yasya saṃvatsarādbhavet /",
    "GSD36mvir_sau:7744": " tasyāpyetat sodakumbhaṃ dadyātsaṃvatsaraṃ dvijaḥ //",
    "GSD36mvir_sau:7745": " iti /",
    "GSD36mvir_sau:7746": " sapiṇḍīkaraṇottaraṃ māsikeṣviva nātra pretaśabdollekhaḥ /",
    "GSD36mvir_sau:7747": " asmādeva vacanādudakumbhasyāpakarṣo nāstīti pratīyate /",
    "GSD36mvir_sau:7748": " yattu gobhilaśrāddhakalpabhāṣye skāndavaco likhitam--",
    "GSD36mvir_sau:7749": " annaṃ caiva svaśattyā tu saṅkhayāṃ kṛtvābdikasya tu /",
    "GSD36mvir_sau:7750": " dātavyaṃ brāhmaṇebhyastu yadvā tanniṣkrayaṃ ca yat //",
    "GSD36mvir_sau:7751": " api śrāddhaśatairdattairudakumbhaṃ vinā narāḥ /",
    "GSD36mvir_sau:7752": " daridrā duḥkhinastāta/",
    "GSD36mvir_sau:7753": " bhramanti ca bhavārṇave //",
    "GSD36mvir_sau:7754": " tato 'pakṛṣya dātavyaṃ pretasyāpyudakumbhakam /",
    "GSD36mvir_sau:7755": " iti udakumbhasyāpyapakarṣakaṃ,",
    "GSD36mvir_sau:7756": " tattu yājñavalkyavacovirodhānnāpakarṣaparaṃkintu pratidinamudakumbhānnadānāśaktau",
    "GSD36mvir_sau:7757": " ekasminnapi dine tāvanto yathāsambhavaṃ yadā kadācidvā vatsaramadhye tāvanto deyā",
    "GSD36mvir_sau:7758": " iti tadarthaḥ ācārasyāpi tathādṛṣṭatvāt /",
    "GSD36mvir_sau:7759": " atra kvacitkumbhasyānnasāhityaṃ kvacidannasya kumbhasāhityaṃ yadyapi,",
    "GSD36mvir_sau:7760": " tathāpi guṇapradhānabhāvāvivakṣayā idamannameṣa kumbha iti pṛthageva tyāgaḥ kāryaḥ /",
    "GSD36mvir_sau:7761": " atra ca yadā pretoddeśenānnasya tatsthānīyasya vā dravyasya śraddhayā tyāgaḥ śrāddhamiti vijñāneśvaroktaṃ śrāddhalakṣaṇaṃ,",
    "GSD36mvir_sau:7762": " brāhmaṇasvīkāraprayantaḥ pitṝnuddiśya dravyatyāgaḥ śrāddhamiti kalpatarūktaṃ,",
    "GSD36mvir_sau:7763": " pitrādīṃścaturthyantapadairuddiśya havistyāgaḥ śrāddhamiti śūlapāṣyuktaṃ ca śrāddha lakṣaṇaṃ,",
    "GSD36mvir_sau:7764": " tadāpi etacchrāddhalakṣaṇākrāntatvādannodakumbhatyāgo 'pi śrāddharūpa eva /",
    "GSD36mvir_sau:7765": " yattu śūlapāṇinā asya nityaśrāddhatvamuktam--",
    "GSD36mvir_sau:7766": " ahanyahani yacchrāddhaṃ tannityamabhidhīyate /",
    "GSD36mvir_sau:7767": " iti bhaviṣyapurāṇoktanityaśrāddhalakṣaṇasyātrāpi sattvāditi, tanna /",
    "GSD36mvir_sau:7768": " ahanyahani yaccoditaṃ tannityāmatyabhidhānādyatrāvadhidinaviśeṣānupādānena jīvanāvadhi niyojyatvaṃ pratīyate tannityam /",
    "GSD36mvir_sau:7769": " “kuryādaharahaḥ śrāddhaṃ“ityatraca tādṛśacodanācoditatvādbhavati nityatvapratītiḥ /",
    "GSD36mvir_sau:7770": " na tu prakṛte /",
    "GSD36mvir_sau:7771": " anyathā katipayadinakriyamāṇe 'pi--",
    "GSD36mvir_sau:7772": " aśvayukkṛṣṇapakṣe 'pi śrāddhaṃ kuryāddinedine /",
    "GSD36mvir_sau:7773": " ityāparapakṣike nityaśrāddhatvaprasaṅgāditi /",
    "GSD36mvir_sau:7774": " ūnamāsikonaṣāṇmāsikonābdikāni nandādiṣu na kāryāṇi /",
    "GSD36mvir_sau:7775": " gārgyaḥ--",
    "GSD36mvir_sau:7776": " nandāyāṃ bhārgavadine caturdaśyāṃ tripuṣkare /",
    "GSD36mvir_sau:7777": " ūnaśrāddhaṃ na kurvīta gṛhī putradhanakṣayāt //",
    "GSD36mvir_sau:7778": " marīcirapi--",
    "GSD36mvir_sau:7779": " dvipuṣkare ca nandāsu sinībālyāṃ bhṛgorddine /",
    "GSD36mvir_sau:7780": " caturdaśyāṃ ca nonāni kṛttikāsu tripuṣkare //",
    "GSD36mvir_sau:7781": " iti /",
    "GSD36mvir_sau:7782": " tripuṣkaraṃ ca tripānnakṣatraṃ bhadrā tithirgurubhaumaravivārāṇāmanyatamasya melane bhavati /",
    "GSD36mvir_sau:7783": " dvayormelane dvipuṣkaram /",
    "GSD36mvir_sau:7784": " ratnamālāyām--",
    "GSD36mvir_sau:7785": " viṣamacaraṇaṃ dhiṣṇyaṃ bhadrātithiryadi jāyate",
    "GSD36mvir_sau:7786": " suragururavikṣmāputrāṇāṃ kathaṃ cana vāsare /",
    "GSD36mvir_sau:7787": " munibhiruditaḥ so 'yaṃ tripuṣkarasaṃjñakaḥ //",
    "GSD36mvir_sau:7788": " iti /",
    "GSD36mvir_sau:7789": " tripādbhaṃ cettithirbhadrā bhaumejyaravibhiḥ saha /",
    "GSD36mvir_sau:7790": " tadā tripuṣkaro yogo dvayoryogo dvipuṣkaraḥ //",
    "GSD36mvir_sau:7791": " iti /",
    "GSD36mvir_sau:7792": " dvitīyāsaptamīdvādaśīnāṃ bhadrātithīnāṃ punarvasūttarāphālgunīviśākhottarāṣāḍhāpūrvābhādrapadanakṣatrāṇāṃ bhānubhaumaśanaiścarāṇāṃ ca melane tripuṣkaraṃ dbimelane dvipuṣkaram /",
    "GSD36mvir_sau:7793": " nandāḥ pratipatṣaṣṭhyekādaśyaḥ /",
    "GSD36mvir_sau:7794": " śeṣaṃ prasiddham /",
    "GSD36mvir_sau:7795": " iti māsikānāṃ kālanirṇayaḥ /",
    "GSD36mvir_sau:7796": " atha pretakriyāsu vihitaniṣiddhakālāḥ /",
    "GSD36mvir_sau:7797": " gārgyaḥ--",
    "GSD36mvir_sau:7798": " pratyakṣaśavasaṃskāre dinaṃ naiva viśodhayet /",
    "GSD36mvir_sau:7799": " āśaucamadhye kriyate punaḥsaṃskārakarma cet //",
    "GSD36mvir_sau:7800": " śodhanīyaṃ dinaṃ tatra yathāsambhavameva tu /",
    "GSD36mvir_sau:7801": " āśaucavinivṛttau tu punaḥsaṃskriyate mṛtaḥ //",
    "GSD36mvir_sau:7802": " saṃśodhyaiva dinaṃ grāhyamūrdhvaṃ saṃvatsarādyadi /",
    "GSD36mvir_sau:7803": " pretakāryāṇi kurvīta śreṣṭhaṃ tatrottarāyaṇam //",
    "GSD36mvir_sau:7804": " kṛṣṇapakṣaśca tatrāpi varjayettu dinakṣayam /",
    "GSD36mvir_sau:7805": " pretaśrāddhaṃ prakṛtya gārgyaḥ--",
    "GSD36mvir_sau:7806": " nandāyāṃ bhārgavadine caturdaśyāṃ tripuṣkare /",
    "GSD36mvir_sau:7807": " tatra śrāddhaṃ na kurvīta gṛhī putradhanakṣayāt //",
    "GSD36mvir_sau:7808": " marīciḥ--",
    "GSD36mvir_sau:7809": " ekādaśyāṃ tu nandāyāṃ sinīvālyāṃ bhṛgordine /",
    "GSD36mvir_sau:7810": " nabhasyasya caturdaśyāṃ kṛttikāsu tripuṣkare //",
    "GSD36mvir_sau:7811": " śrāddhaṃ na kurvītetyanuṣaṅgaḥ /",
    "GSD36mvir_sau:7812": " pretakriyāmeva prakṛtya--",
    "GSD36mvir_sau:7813": " bhārate:",
    "GSD36mvir_sau:7814": " nakṣatre tu na kurvīta yasmin jāto bhavennaraḥ /",
    "GSD36mvir_sau:7815": " na prauṣṭhapadayoḥ kārṃyaṃ tathāgneye ca bhārata/ //",
    "GSD36mvir_sau:7816": " dāruṇeṣu ca sarveṣu pratyarau ca vivarjayet /",
    "GSD36mvir_sau:7817": " jyautiṣe yāni coktāni tāni yatnena varjayet //",
    "GSD36mvir_sau:7818": " uktāni varjyatvenetiśeṣaḥ /",
    "GSD36mvir_sau:7819": " dāruṇāni--",
    "GSD36mvir_sau:7820": " dāruṇaṃ coragaṃ raudramaindraṃ nairṛtameva ca /",
    "GSD36mvir_sau:7821": " ityuktāni /",
    "GSD36mvir_sau:7822": " gratyariḥ = pañcamatārā /",
    "GSD36mvir_sau:7823": " jyotiḥ parāśaraḥ--",
    "GSD36mvir_sau:7824": " sādhāraṇadhruvogre maitre no śasyate manuṣyāṇām /",
    "GSD36mvir_sau:7825": " pretakriyā kathañcittripuṣkare yamaladhiṣṇaṇe ca //",
    "GSD36mvir_sau:7826": " sādhāraṇe kṛttikāviśākhe /",
    "GSD36mvir_sau:7827": " dhruvāṇi = uttarātrayaṃ rohiṇī ca /",
    "GSD36mvir_sau:7828": " ugrāṇi = pūrvātrayaṃ bharaṇī maghā ca /",
    "GSD36mvir_sau:7829": " maitramanurādhā /",
    "GSD36mvir_sau:7830": " yamaladhiṣṇyaṃ = dhaniṣṭhā /",
    "GSD36mvir_sau:7831": " kaśyapaḥ--",
    "GSD36mvir_sau:7832": " bharaṇyārdrā tathāśleṣā mūlatricaraṇāni ca /",
    "GSD36mvir_sau:7833": " pretakṛtye 'tiduṣṭāni dhaniṣṭhādyaṃ ca pañcakam //",
    "GSD36mvir_sau:7834": " varāhapurāṇe--",
    "GSD36mvir_sau:7835": " caturthāṣṭamage candre dvādaśe ca vivarjayet /",
    "GSD36mvir_sau:7836": " pretakṛtyaṃ vyatīpāte vaidhṛtau paridhe tathā //",
    "GSD36mvir_sau:7837": " karaṇe viṣṭisaṃjñe ca śanaiścaradine tathā /",
    "GSD36mvir_sau:7838": " trayodaśyāṃ viśeṣeṇa janmatārātraye 'pi ca //",
    "GSD36mvir_sau:7839": " janmatārātrayam = ādyadaśamaikoneviṃśāni /",
    "GSD36mvir_sau:7840": " nandāyāṃ bhārgavadine trayodaśyāṃ trijanmani /",
    "GSD36mvir_sau:7841": " atra śrāddhaṃ na kurvīta putradārathanakṣayāt //",
    "GSD36mvir_sau:7842": " ityādayaśca niṣedhāḥ pretakriyātirikte na pravartante /",
    "GSD36mvir_sau:7843": " pretaśrāddheṣvapi sāvakāśeṣu na pravartante /",
    "GSD36mvir_sau:7844": " niravakāśeṣu svakāle 'nuṣṭhīyamāneṣu pravartante /",
    "GSD36mvir_sau:7845": " tadāha gobhilaḥ--",
    "GSD36mvir_sau:7846": " nandāyāṃ śukravāreṣu caturdaśyāṃ trijanmasu /",
    "GSD36mvir_sau:7847": " ekādaśāhaprabhṛti naikoddiṣṭaṃ niṣidhyate //",
    "GSD36mvir_sau:7848": " vaijavāpaḥ--",
    "GSD36mvir_sau:7849": " yugamanvādisaṅkrāntidarśe pretakriyā yadi /",
    "GSD36mvir_sau:7850": " daivādāpatitā tatra nakṣatrādi na śodhayet //",
    "GSD36mvir_sau:7851": " iti pretakriyāvihitaniṣiddhakālāḥ /",
    "GSD36mvir_sau:7852": " atha sapiṇḍīkaraṇakālaḥ /",
    "GSD36mvir_sau:7853": " tatra yajamānapretayoranāhitāgnitve saṃvatsarānto mukhyaḥ /",
    "GSD36mvir_sau:7854": " upasthitavṛddhipūrvakālo vā /",
    "GSD36mvir_sau:7855": " tathāca--",
    "GSD36mvir_sau:7856": " bhaviṣyapurāṇe:",
    "GSD36mvir_sau:7857": " sapiṇḍīkaraṇaṃ kuryādyajamāno hyanagnimān /",
    "GSD36mvir_sau:7858": " anāhitāgneḥ pretasya pūrṇe 'bde bharatarṣabha/ //",
    "GSD36mvir_sau:7859": " tathā pulastyo 'pi--",
    "GSD36mvir_sau:7860": " niragniḥ sahapiṇḍatvaṃ piturmātuśca dharmataḥ /",
    "GSD36mvir_sau:7861": " pūrṇe saṃvatsare kuryādvṛddhirvā yadaharbhavet //",
    "GSD36mvir_sau:7862": " atra hi karturuddeśyasya niragnitve nimitte kālo niyamyate tasyaiva karmāṅgatvena vidhīyamānatvāt /",
    "GSD36mvir_sau:7863": " yattu kāle karma vidhīyate na karmaṇi kāla itinyāyavidvacanaṃ tadanupādeyatvābhiprāyam /",
    "GSD36mvir_sau:7864": " na punaravidheyatvaparam /",
    "GSD36mvir_sau:7865": " tathātve hi kālasyāṅgatvameva na syādavidhīyamānatvāt /",
    "GSD36mvir_sau:7866": " na hyavidhīyamānamaṅgaṃ bhavatīti /",
    "GSD36mvir_sau:7867": " atra hi pūrṇa iti varṣasamāptyuttaradina ityarthaḥ /",
    "GSD36mvir_sau:7868": " tathācośanā--",
    "GSD36mvir_sau:7869": " pituḥ sapiṇḍīkaraṇaṃ vārṣike mṛtavāsare /",
    "GSD36mvir_sau:7870": " ādhānādyupasamprāptāvetatprāgapi vatsarāt //",
    "GSD36mvir_sau:7871": " nāgararavaṇḍe 'pi--",
    "GSD36mvir_sau:7872": " pituḥ sapiṇḍīkaraṇaṃ vatsarādūrdhataḥ sthitam /",
    "GSD36mvir_sau:7873": " vṛddhirāgāmikī cetsyāttadarvāgapi kārayet //",
    "GSD36mvir_sau:7874": " yacca paiṭhīnasinā vatsarānte sapiṇḍīkaraṇamityuktam /",
    "GSD36mvir_sau:7875": " tatrāpi sati saptamyeva na tu daśānte paṭa itivadvācakatvaṃ pūrvodāhṛtavākyavirodhāt /",
    "GSD36mvir_sau:7876": " yacca smṛtyarthasāre dvādaśamāsopāntyadine ūnābdikaṃ taduttaradine sapiṇḍīkaraṇaṃ taduttaradine mṛtāharūpe prathamābdikamiti,",
    "GSD36mvir_sau:7877": " tadetat“vārṣike mṛtavāsara“itivacanavirodhādupekṣaṇīyama /",
    "GSD36mvir_sau:7878": " evañca sati ekoddiṣṭapradhānakatvena madhyāhne sapiṇḍanaṃ vidhāya pārvaṇapradhānakatvena",
    "GSD36mvir_sau:7879": " vāparāhṇe sapiṇḍanaṃ kṛtvā sambhave 'parāhṇa eva gauṇakālarūpasāyāhne vā sāṃvatsarikaṃ",
    "GSD36mvir_sau:7880": " kāryaṃ na tu lopastasya /",
    "GSD36mvir_sau:7881": " kecittu mṛtāhadine sapiṇḍane ābdikalopa eva mukhyakālasyābhāvāt,",
    "GSD36mvir_sau:7882": " śeṣabhojanaṃ vinā sapiṇḍīkaraṇaśrāddhāparisamāpte śrāddhāntarārambhasyānucitatvācceti vadanti /",
    "GSD36mvir_sau:7883": " tanna /",
    "GSD36mvir_sau:7884": " nahi gauṇakāle 'nuṣṭhānaṃ niṣiddhamapi tu mukhyakāle 'nadhikṛtasya gauṇakāle /",
    "GSD36mvir_sau:7885": " na ca prakṛte mukhyakāle 'nadhikārapratipādakaṃ kiñcidasti /",
    "GSD36mvir_sau:7886": " yacca śeṣabhojanaṃ vinā karmāsamāpterna karmāntarārambha iti /",
    "GSD36mvir_sau:7887": " tanna /",
    "GSD36mvir_sau:7888": " visarjanenaiva prayogasya parisamāptatvāt /",
    "GSD36mvir_sau:7889": " taduttaraṃ ca rāgataḥ prāpte bhojane pratipattimākāṅkṣamāṇasya śeṣasya niyamo na tu śeṣabhojanaṃ śrāddhāṅgam /",
    "GSD36mvir_sau:7890": " bhavadvātadvi,",
    "GSD36mvir_sau:7891": " na rātrigatabrahmacaryādivatprayogabahirbhūtamevāṅgaṃ tacca pratyābdikenāvaśyakartavyatayā",
    "GSD36mvir_sau:7892": " vihitena vyavahitaṃ sadābdikaśrāddhāṅgakaśeṣabhojanena saha tantreṇaikasmin dine",
    "GSD36mvir_sau:7893": " daivavaśāpannānekavārṣikaśeṣabhojanamivānuṣṭhātuṃ śakyamiti na kiñcidanupapannam /",
    "GSD36mvir_sau:7894": " vṛddhirabhyudayaḥ /",
    "GSD36mvir_sau:7895": " bhrātā vā bhrātṛputro vā sapiṇḍaḥ śiṣya eva vā /",
    "GSD36mvir_sau:7896": " sahapiṇḍakriyāṃ kṛtvā kuryādabhyudayaṃ tataḥ //",
    "GSD36mvir_sau:7897": " iti laghuhārītoktaḥ /",
    "GSD36mvir_sau:7898": " gomilo 'pi yadaharvā vṛddhirāpadyate iti vṛddhirvā yadahaḥ syāditi /",
    "GSD36mvir_sau:7899": " atra vṛdhdyahaḥ sannihitaṃ dināntarapamucyate /",
    "GSD36mvir_sau:7900": " anyathā tasminneva dine sapiṇḍīkaraṇāpattiḥ /",
    "GSD36mvir_sau:7901": " tacca viruddham /",
    "GSD36mvir_sau:7902": " sapiṇḍīkaraṇasya madhyāhnakālatvāt vṛddhiśrāddhasya ca prātaḥ kālikatvāt /",
    "GSD36mvir_sau:7903": " spaṣṭaṃ coktam--",
    "GSD36mvir_sau:7904": " nāgarakhaṇḍe:",
    "GSD36mvir_sau:7905": " pituḥ śapiṇḍīkaraṇaṃ vatsarādūrdhvataḥ sthitam /",
    "GSD36mvir_sau:7906": " vṛddhirāgāminī cetsyāt tadarvāgapi kārayet //",
    "GSD36mvir_sau:7907": " upalakṣaṇaṃ caitannāndīnimittasya karmamātrasya /",
    "GSD36mvir_sau:7908": " tathā ca--",
    "GSD36mvir_sau:7909": " śāṭhyāyaniḥ:",
    "GSD36mvir_sau:7910": " pretaśrāddhāni sarvāṇi sapiṇḍīkaraṇaṃ tathā /",
    "GSD36mvir_sau:7911": " apakṛṣyāpi kurvīta karttāṃ nāndīmukhaṃ dvijaḥ //",
    "GSD36mvir_sau:7912": " iti /",
    "GSD36mvir_sau:7913": " ayaṃ cāpakarṣaḥ sapiṇḍanaṃ vinā pitrādīnāṃ pārvaṇārhapitṛtvaprāptyabhāvena nāndīśrāddhasya kartumaśakyatvāt",
    "GSD36mvir_sau:7914": " jñeyo na tu vācanika iti kecit /",
    "GSD36mvir_sau:7915": " apare tu na hyadṛṣṭārthe hetunā prayojanam /",
    "GSD36mvir_sau:7916": " na hyapakarṣe devatāsambhavaḥ prayojakaḥ kintu vidhiḥ /",
    "GSD36mvir_sau:7917": " devatāyā abhāve tu jīvatpitṛkasyeva karmalopa eva yuktaḥ /",
    "GSD36mvir_sau:7918": " devatānurodhenaivāpakarṣe tīrthaśrāddhādyanurodhenāpakarṣāpatteḥ /",
    "GSD36mvir_sau:7919": " tasmādvacanādevāpakarṣaḥ /",
    "GSD36mvir_sau:7920": " kiñcāhitāgnairdaihitrasya vidyamāne 'pi niragnau mātule pārvaṇānuroghena mātāmahasapiṇḍīkaraṇaṃ prāpnuyāddauhitrānurodhena vā mātulasya gauṇakāle",
    "GSD36mvir_sau:7921": " “na pārvaṇaṃ nābhyudayam“iti pṛthakvacanavaiyarthyāpatteśca /",
    "GSD36mvir_sau:7922": " abhyudayaśca avaśyakartavyo na kāmyaḥ /",
    "GSD36mvir_sau:7923": " tasya sapiṇḍīkaraṇānapakarṣe 'pi pṛthakkartuṃ śakyatvāt /",
    "GSD36mvir_sau:7924": " sāgneḥ pretasya niragnikarttṛkasapiṇḍīkaraṇakālamāha--",
    "GSD36mvir_sau:7925": " laghuhārītaḥ:",
    "GSD36mvir_sau:7926": " anagnistu yadā vīra/",
    "GSD36mvir_sau:7927": " bhavetkuryāttadā gṛhī /",
    "GSD36mvir_sau:7928": " pretaścedagnimāṃstasya tripakṣe vai sapiṇḍanam //",
    "GSD36mvir_sau:7929": " gṛhī = karttā /",
    "GSD36mvir_sau:7930": " sumanturapi-",
    "GSD36mvir_sau:7931": " pretaścedāhitāgniḥ syātkarttānagniryadā bhavet /",
    "GSD36mvir_sau:7932": " sapiṇḍīkaraṇaṃ kāryaṃ tadā pakṣe tṛtīyake //",
    "GSD36mvir_sau:7933": " atra ca “tripakṣe vai sapiṇḍanam';",
    "GSD36mvir_sau:7934": " ityatra tṛtīyasya pakṣasyādhikaraṇa toktā saptamīśravaṇāt /",
    "GSD36mvir_sau:7935": " na cāstu saptamī paraṃ tu satisaptamī sā,",
    "GSD36mvir_sau:7936": " evaṃ ca māsikābdikādiśrāddhavanmṛtatithisajātīyāyāṃ tithau sapiṇḍīkaraṇa miti vācyam /",
    "GSD36mvir_sau:7937": " “upapadavibhakteḥ kārakavibhaktirbalīyasī“itinyāyātsa tisaptamīto 'dhikaraṇasaptamyā eva balīyastvātpūraṇārthakapratyayabalā hvitīyapakṣasyaiva lābhāt /",
    "GSD36mvir_sau:7938": " na ca“pūrṇe saṃvatsare ṣaṇmāse tripakṣe yadaharvā vṛddhirāpadyate“iti gobhilavākye",
    "GSD36mvir_sau:7939": " saṃvatsara iva ṣaṇmāsatripakṣayorapi pūrṇa ityanuṣaṅgeṇānvayāttaduttaradinasyaiva",
    "GSD36mvir_sau:7940": " grahaṇamiti vācyam /",
    "GSD36mvir_sau:7941": " pramāṇābhāvena“māsaṃ darśapauṇarmāsābhyāmiṣṭvopavasādbhiścaranti“ityatra māsasyopasatsvivātra pūrṇa ityasya ṣaṇmāsatripakṣayorananuṣaṅgāt /",
    "GSD36mvir_sau:7942": " tena sampūrṇasya tṛtīyasyādhikaraṇatvamiti /",
    "GSD36mvir_sau:7943": " hemādristu pakṣatraye pūrṇa iti vadannapi tṛtīyapakṣasampūrttidinasyaivādhikaraṇatvamāha saptamīsvārasyāt na tu taduttaradinasyeti /",
    "GSD36mvir_sau:7944": " kartuḥ sāgnitve--",
    "GSD36mvir_sau:7945": " sumantuḥ:",
    "GSD36mvir_sau:7946": " yajamāno 'gnimān rājan/",
    "GSD36mvir_sau:7947": " pretaścānagnimān bhavet /",
    "GSD36mvir_sau:7948": " dvāhaśāhe bhavetkāryaṃ sapiṇḍīkaraṇaṃ sutaiḥ //",
    "GSD36mvir_sau:7949": " kātyāyanaḥ--",
    "GSD36mvir_sau:7950": " ekādaśāhaṃ nirvarttya arvāgdarśādyathāvidhi /",
    "GSD36mvir_sau:7951": " prakurvītāgnimān vipro mātāpitroḥ sapiṇḍanam //",
    "GSD36mvir_sau:7952": " iti /",
    "GSD36mvir_sau:7953": " atrārvākdarśādityuktāvapi“ekādaśāhe dvādaśāhe vā“ityādi baudhāyanādyuktavihitakāla eva kartavyaṃ,",
    "GSD36mvir_sau:7954": " tadabādhenaivopapattau bādhāyogāt svatantrakālakalpanāprasaṅgācca /",
    "GSD36mvir_sau:7955": " hemādristu svatantraṃ kālāntaramityāha /",
    "GSD36mvir_sau:7956": " yattu--",
    "GSD36mvir_sau:7957": " yā tu pūrvamamāvāsyā mṛtāhāddaśamī bhavet /",
    "GSD36mvir_sau:7958": " sapiṇḍīkaraṇaṃ tatyāṃ kuryādeva suto 'gnimān //",
    "GSD36mvir_sau:7959": " iti jābālivacanaṃ tat maraṇadināvadhikadaśamadinaparam /",
    "GSD36mvir_sau:7960": " evaṃcaikādaśaṃ dinamuktaṃ bhavati /",
    "GSD36mvir_sau:7961": " yadā ca darśo",
    "GSD36mvir_sau:7962": " ddhāviṃśatidinādūrdhvaṃ bhavati tadāśaucātparato dvādaśasu divaseṣu ṣoḍaśaśrāddhāni kṛtvā trayodaśadivase sapiṇḍīkaraṇaṃ kāryam /",
    "GSD36mvir_sau:7963": " sapimḍīkaraṇaṃ prakṛtya--",
    "GSD36mvir_sau:7964": " māsikārthavat dvādaśāhaṃ śrāddhaṃ kṛtvā trayodaśe 'hni vā kuryāt /",
    "GSD36mvir_sau:7965": " iti viṣṇūkteḥ /",
    "GSD36mvir_sau:7966": " asyārthaḥ /",
    "GSD36mvir_sau:7967": " māsikānāmarthaḥ prayojanaṃ pretabhāvanivṛttistadvacchrāddham /",
    "GSD36mvir_sau:7968": " gaṇābhiprāyamekavacanam /",
    "GSD36mvir_sau:7969": " tatronamāsikatraipakṣikonaṣāṇmāsikāni prathamadvitīyaṣaṣṭhadvādaśādivaseṣu kāryāṇi divasasya māsa tthānīyatvāt /",
    "GSD36mvir_sau:7970": " ata evāgre“saṃvatsarābhyantare yadyadhikamāsako bhavettadā māsikārthaṃ dinamekaṃ",
    "GSD36mvir_sau:7971": " vardhayet“iti tenaivoktam dvādaśāhaṃ trayodaśa iti cāśaucottaradinamārabhyaiva“parato",
    "GSD36mvir_sau:7972": " daśarātrasya“iti jāvālokteḥ /",
    "GSD36mvir_sau:7973": " atra dahārātragrahaṇaṃ tattadāśaucopalakṣaṇam /",
    "GSD36mvir_sau:7974": " tatā sāgninā pravasitena vicchinnāgninā vā pārvaṇaśrāddhānurodhenāpi apakarṣaḥ kāryaḥ /",
    "GSD36mvir_sau:7975": " tathā ca--",
    "GSD36mvir_sau:7976": " hemādrau prajāpatiḥ:",
    "GSD36mvir_sau:7977": " nāsapiṇḍyāgnimān putraḥ pitṛyajñaṃ samācaret /",
    "GSD36mvir_sau:7978": " na pārvaṇaṃ nābhyudayaṃ kurvanna labhate phalam //",
    "GSD36mvir_sau:7979": " ityavaśyakartavyābhyudayasāhacataryeṇa pāveṇasyoktatvāt /",
    "GSD36mvir_sau:7980": " arvāk darśāditidarśopādānāddarśasambandhipitṛyajñavatpārvaṇasyāpi grahaṇācca /",
    "GSD36mvir_sau:7981": " etacca yanmate piṇḍapitṛyajñanimittaṃ sapiṇḍīkaraṇāpakarṣaṇaṃ tanmate 'pi pituriva māturapi kāryam /",
    "GSD36mvir_sau:7982": " ekatvaṃ sā gatā bharttuḥ piṇḍe gotre ca sūtake /",
    "GSD36mvir_sau:7983": " patnī patipitṝṇāṃ tu tasmāttadgotrabhāginī //",
    "GSD36mvir_sau:7984": " sapiṇḍīkaraṇādūrdhvaṃ yatpitṛbhyaḥ pradīyate /",
    "GSD36mvir_sau:7985": " sarveṣvaṃśaharā yātā iti dharmeṣu niścayaḥ //",
    "GSD36mvir_sau:7986": " iti yajñapārśvabaudhāyanavacanābhyāṃ pitṛpiṇḍe tasyā aṃśabhāgitvāt /",
    "GSD36mvir_sau:7987": " na caivaṃ tasyā uddeśyatvāpattiriti vācyam /",
    "GSD36mvir_sau:7988": " ekamūrttitvamāyāti sapiṇḍīkaraṇe kṛte /",
    "GSD36mvir_sau:7989": " iti vacanena sapatnīkatvenānuddeśe 'pi bharttṛpiṇḍāṃśopabhogokteḥ /",
    "GSD36mvir_sau:7990": " anyathā mātāmahena saha sapiṇḍane mātāmahapiṇḍabhoktṛtvaṃ na syāt /",
    "GSD36mvir_sau:7991": " na hi saduhitṛketimātāmahānāmuddeśaḥ pramāṇābhāvāt /",
    "GSD36mvir_sau:7992": " tasmātsāgninā kartrā āśaucottaraṃ dvādaśasu divaseṣu māsikāni kṛtvā trayodaśe 'hni maraṇadinādārabya vā dvādaśe dine ekādaśe 'hani eva vā darśapāte tatraiva sapiṇḍanaṃ kāryam /",
    "GSD36mvir_sau:7993": " atra ca pramādādakaraṇe tripakṣādiṣu vihiteṣu kāleṣu kāryam /",
    "GSD36mvir_sau:7994": " tathāca--",
    "GSD36mvir_sau:7995": " gobhilaḥ:",
    "GSD36mvir_sau:7996": " dvādaśāhādikāleṣu pramādādananuṣṭhitam /",
    "GSD36mvir_sau:7997": " sapiṇḍīkaraṇaṃ kuryātkāleṣūttarabhāviṣu //",
    "GSD36mvir_sau:7998": " idaṃ ca sāgnikasyaiva /",
    "GSD36mvir_sau:7999": " tasyaiva dvādaśāhādīnāṃ mukhyatvāt tadagrimāṇāmanukalpatvena vidhānamuktaṃ na tu niragnikasya /",
    "GSD36mvir_sau:8000": " tasya varṣāntasyaiva mukhyatvāt,",
    "GSD36mvir_sau:8001": " na ca taduttaraṃ vihitaḥ kālo 'stīti /",
    "GSD36mvir_sau:8002": " bhāviṣyapurāṇe---",
    "GSD36mvir_sau:8003": " dvādaśe 'hani ṣaṣṭhe vā tripakṣe vā trimāsi vā /",
    "GSD36mvir_sau:8004": " ekādaśe 'pi vā māsi māṅgalyasyāpyupasthitau //",
    "GSD36mvir_sau:8005": " atra ṣaṣṭhe vetyatra māsīti sambadhyate /",
    "GSD36mvir_sau:8006": " tathā ca--",
    "GSD36mvir_sau:8007": " baudhāyanaḥ--atha saṃvatsare pūrṇe sapiṇḍīkaraṇaṃ tripakṣe tṛtīyamāsi ṣaṣṭhe vaikādaśe vā dvādaśāhe veti /",
    "GSD36mvir_sau:8008": " atrāpi pūrvoktayuttyādhikaraṇatve siddhe yadatīte ṣaṣṭhe māsīti kasyacidvyākhyānaṃ tatra mūlaṃ mṛgyam /",
    "GSD36mvir_sau:8009": " kālāntaramāha--",
    "GSD36mvir_sau:8010": " paiṭhīnasiḥ,",
    "GSD36mvir_sau:8011": " saṃvatsarānte visarjanaṃ navamamāsyamityeke /",
    "GSD36mvir_sau:8012": " viṣṇurapi--",
    "GSD36mvir_sau:8013": " māsikārthavat dvādaśāhaṃ śrāddhaṃ kṛtvā trayodaśe 'hni vā kuryāta /",
    "GSD36mvir_sau:8014": " vyāghraḥ sādhāraṇyenaiva dvādaśāhaprāśastyamāha--",
    "GSD36mvir_sau:8015": " ānantyātkuladharmāṇāṃ puṃsāṃ caivāyuṣaḥ kṣayāt /",
    "GSD36mvir_sau:8016": " asthiteśca śarīrasya dvādaśāhaḥ praśasyate //",
    "GSD36mvir_sau:8017": " kuladharmāṇāṃ = kulācārānniyatakālikānāṃ vṛddhiśrāddhavatāṃ cūḍādyanuṣṭhānānām /",
    "GSD36mvir_sau:8018": " asthitiśca rājopadravādinā deśatyāgasambhāvanārūpā rogādinā karmāsāmarthyarūpā vā /",
    "GSD36mvir_sau:8019": " prāśastyaṃ ca mukhyakālānuṣṭhiteneva tasmin kāle 'nuṣṭhitenāpyanena pretatva nivṛttirbhavatīti /",
    "GSD36mvir_sau:8020": " dvādaśāhaśca dvādaśañca tadahaścetivyutpattyā dvādaśaṃ dinaṃ tacca mṛtadināvadhikameva /",
    "GSD36mvir_sau:8021": " dvādaśānāmahnāṃ saṅghāto dvādaśāhaḥ ṣoḍaśaśrāddhāpakarṣakaḥ kālaḥ sa cābhyudayarūpa iti śūlapāṇiḥ /",
    "GSD36mvir_sau:8022": " nanu kathamasya praśastatvaṃ sapiṇḍīkaraṇaṃ hi pitṛtvaprāptyarthaṃ na ca dvādaśāhe kṛtaṃ kevalaṃ tatpitṛtvāpādakaṃ bhavati /",
    "GSD36mvir_sau:8023": " yato--",
    "GSD36mvir_sau:8024": " viṣṇudharmottare:",
    "GSD36mvir_sau:8025": " kṛte sapiṇḍīkaraṇe naraḥ saṃvatsarātparam /",
    "GSD36mvir_sau:8026": " pretadehaṃ parityajya bhogadehaṃ prapadyate //",
    "GSD36mvir_sau:8027": " iti /",
    "GSD36mvir_sau:8028": " agnipurāṇe 'pi--",
    "GSD36mvir_sau:8029": " arvāk saṃvatsarādyasya sapiṇḍīkaraṇaṃ bhavet /",
    "GSD36mvir_sau:8030": " pretatvamapi tasyāpi jñeyaṃ saṃvatsaraṃ nṛpa/ //",
    "GSD36mvir_sau:8031": " iti /",
    "GSD36mvir_sau:8032": " ataḥ pūrvaṃ kṛte 'pi sapiṇḍane vatsarānta eva pretatvanivṛtteḥ kathamasya praśastatbamiticet,",
    "GSD36mvir_sau:8033": " ṣoḍaśaśrāddhānyakṛtvā kṛte sapiṇḍane na pitṛtvaprāptirityetatparamidaṃ vacanadvayam /",
    "GSD36mvir_sau:8034": " śrāddhāni ṣoḍaśādattvā naiva kuryātsipaṇḍanam /",
    "GSD36mvir_sau:8035": " ityanenakavākyatvāt /",
    "GSD36mvir_sau:8036": " asmādeva vacanātṣe ḍaśaśrāddhānyapakraṣṭavyānītyapyuktaṃ bhavati /",
    "GSD36mvir_sau:8037": " kathamanyathā ṣīḍaśaśrāddhānāmapakarṣābhāve tatsācyapretatvanivṛtterabhāvena kṛtaṃ sapiṇḍīkaraṇaśrāddhamapyarthavatsyāt /",
    "GSD36mvir_sau:8038": " nanu ṣoḍaśaśrāddhānyapakṛṣya kṛte sapiṇḍana pretatvanivṛtterjātatvātpunarmāsikodakumbhaśrāddhaṃ na syāt /",
    "GSD36mvir_sau:8039": " satyam /",
    "GSD36mvir_sau:8040": " yadi--",
    "GSD36mvir_sau:8041": " yasya saṃvatsarādarvāk sapiṇḍīkaraṇaṃ bhavet /",
    "GSD36mvir_sau:8042": " māsikaṃ codakumbhaṃ ca deyaṃ tasyāpi vatsaram //",
    "GSD36mvir_sau:8043": " itilaugākṣivacanaṃ na syāt /",
    "GSD36mvir_sau:8044": " tasmādvacanādeva punarāvṛttiriti /",
    "GSD36mvir_sau:8045": " kecittu vṛddhinimittaṃ vināpakṛṣṭe sapiṇḍane saṃvatsarānta eva pretatvanivṛttiḥ /",
    "GSD36mvir_sau:8046": " vṛddhinimittaṃ tvapakarṣaṇe sapiṇḍanottaramevāvyavadhānena pretatvanivṛttiḥ /",
    "GSD36mvir_sau:8047": " ata eva“arvāksaṃvatsarādvṛddhau“ityanena sapiṇḍanāpakarṣamabhidhā yāha--",
    "GSD36mvir_sau:8048": " śāttātapaḥ:",
    "GSD36mvir_sau:8049": " na pṛthakpiṇḍadānaṃ ca tasmādūrdhvaṃ vidhīyate /",
    "GSD36mvir_sau:8050": " pretānāmiha sarveṣāṃ ye mantraiśca niyojitāḥ //",
    "GSD36mvir_sau:8051": " pretatvācceha nistīrṇāḥ prāptā pitṛgaṇaṃ tu te //",
    "GSD36mvir_sau:8052": " iti /",
    "GSD36mvir_sau:8053": " yadi vāśavatyā gauṇekāle 'nuṣṭhāna daivāttaduttaraṃ vṛddhyādyāpadyeta tadā vṛddhikālaṃ prāpya pretatvaparihāro bhavati tasya vatsarāntakālatulyatvāditi vadanti /",
    "GSD36mvir_sau:8054": " atredaṃ pratibhāti /",
    "GSD36mvir_sau:8055": " kathamasya vatsarāntakālatulyatvamiti /",
    "GSD36mvir_sau:8056": " yadi cāhitāgnerdvādaśāhasyeva mukhyatvena pretatvanivṛttiphalakasya sapiṇḍanasyātra vihitatvāditi,",
    "GSD36mvir_sau:8057": " tadā vihitatvaṃ gauṇasyāpyastyeva /",
    "GSD36mvir_sau:8058": " mukhyakālaśca na svarūpeṇa prayojakaḥ anyathā vatsarānte sapiṇḍanābhāve 'pi pretatvanivṛttiḥ syādeva tasmānmakhyakāle 'nuṣṭhitameva sapiṇḍanaṃ pretatvanivartakaṃ vācyam /",
    "GSD36mvir_sau:8059": " evaṃ sati vihitasyānarthakatvānupapattyā vihitakāle 'nuṣṭhitameva pretatvanivartakamityastu kṛtaṃ mukhyatvenota /",
    "GSD36mvir_sau:8060": " tasmātṣoḍaśaśrāddhasahitaṃ sapiṇḍīkaraṇamātraṃ pretatvanivartakaṃ na mukhyakālasahitamiti /",
    "GSD36mvir_sau:8061": " kecittu sarveṣāmapi kālānāhitāgniṃ prati mukhyatvena dvādaśādikāleṣu kṛtaṃ sapiṇḍanaṃ vṛddhipūrvaṃ kṛtamiva pretatvanivartakamiti /",
    "GSD36mvir_sau:8062": " te ca kālāḥ /",
    "GSD36mvir_sau:8063": " tatra tāvat caturviṃśatimate--",
    "GSD36mvir_sau:8064": " sapiṇḍīkaraṇaṃ cābde sampūrṇe 'bhyudaye 'pi vā /",
    "GSD36mvir_sau:8065": " dvādaśāhe tu keṣāñcinmataṃ caikādaśe tathā //",
    "GSD36mvir_sau:8066": " iti /",
    "GSD36mvir_sau:8067": " kecittu idaṃ sakalasādhāraṇamukhyakālasaṅgrāhakaṃ na tu niragnerekādaśāhādipratipādakam /",
    "GSD36mvir_sau:8068": " anyathā sāgnerapi saṃvatsarāntakālasādhakaṃ syāt /",
    "GSD36mvir_sau:8069": " evaṃ ca“yā tupūrvamamāvāsyā“ityādivākyaistāṃstān prati prāprāneva kālān vidadhannāpūrvaśrutimūlamityāhuḥ /",
    "GSD36mvir_sau:8070": " parāśaramādhavīye bhaviṣye:",
    "GSD36mvir_sau:8071": " sapiṇḍīkaraṇaṃ kuryādyajamānastvanagnimān /",
    "GSD36mvir_sau:8072": " anāhitāgneḥ pretasya pūrṇe 'bde bharatarṣabha/ //",
    "GSD36mvir_sau:8073": " dvādaśe 'hani ṣaṣṭhe vā tripakṣe vā trimāsi vā /",
    "GSD36mvir_sau:8074": " ekādaśe 'pi vā māsi māṅgalyasyāpyupasthitau //",
    "GSD36mvir_sau:8075": " iti /",
    "GSD36mvir_sau:8076": " ete ca sarve mukhyāḥ /",
    "GSD36mvir_sau:8077": " eṣu dvādaśāhaḥ praśastaḥ /",
    "GSD36mvir_sau:8078": " ānantyādivacanāt /",
    "GSD36mvir_sau:8079": " anyatrecchayā vikalpa iti mādhavaḥ /",
    "GSD36mvir_sau:8080": " anye tu vatsarānto mukhyastatsannihita ekādaśo māso jaghanyaḥ /",
    "GSD36mvir_sau:8081": " evamanye viprakṛṣṭā yathāpūrvaṃ jaghanyā iti /",
    "GSD36mvir_sau:8082": " yadā ca sapiṇḍīkaraṇārthaṃ ṣoḍaśaśrāddhānyapakṛṣyante tadā mṛtatithisajātīyāyāṃ tithau kāryāṇi /",
    "GSD36mvir_sau:8083": " ekasyāpi mukhyakālalābhāt /",
    "GSD36mvir_sau:8084": " asambhave tu sapiṇḍanadine eva nimitte sannidhānāt /",
    "GSD36mvir_sau:8085": " atha vā sati kālavyavadhāne prāgudāhṛtaviṣṇuvākyāt dvādaśasu divaseṣu",
    "GSD36mvir_sau:8086": " ṣoḍaśaśrāddhāni vidadhyāditi /",
    "GSD36mvir_sau:8087": " śūdrāṇāṃ tu dvādaśāha eva sapiṇḍanam /",
    "GSD36mvir_sau:8088": " tathāca--",
    "GSD36mvir_sau:8089": " viṣṇuḥ, mantravarjaṃ hi śūdrāṇāṃ dvādaśe 'hnīti /",
    "GSD36mvir_sau:8090": " na ca kātyāyanena--",
    "GSD36mvir_sau:8091": " sarveṣāmeva varṇānāṃ sūtakānte sapiṇḍanam /",
    "GSD36mvir_sau:8092": " iti vidhānānmāsaṃ śūdrasyāśaucasattvādavayavapiṇḍasya daśamasya taṃ prati sūtakānte vihitatvāt kathaṃ dvādaśāhe śūdrasya sapiṇḍanamitivācyam",
    "GSD36mvir_sau:8093": " sarveṣāmeva varṇānāṃ daśāhaṃ sūtakaṃ bhavet /",
    "GSD36mvir_sau:8094": " ityetatpakṣamāśritya vā sacchūdrasya darśaśrāddhānurodhena ekādaśāhavidhivadvacanabalātsūtakanivṛttimabhyupetya vā vacanāt sūtakamadhya eva vā kāryamiti na doṣaḥ /",
    "GSD36mvir_sau:8095": " vastuto dvādaśāhapadaṃ na maraṇadinādārabhya dvādaśāhaparaṃ kintu sūtakāntadivasādūrdhvaṃ",
    "GSD36mvir_sau:8096": " dvijātivat dvādaśasu divaseṣu dvādaśa māsikāni kṛtvā dvādaśāha eva sapiṇḍanaṃ kāryaṃ",
    "GSD36mvir_sau:8097": " na tu dvijā tivattrayodaśāhe /",
    "GSD36mvir_sau:8098": " ata eva tatroktam--yadyadhimāsastadā trayodaśe dina iti /",
    "GSD36mvir_sau:8099": " etena yatkiñcicchrāddhavṛddhirna dinavṛddhiriti tadapi parāstam /",
    "GSD36mvir_sau:8100": " deśāntarasthite tu putre itiviśeṣaḥ /",
    "GSD36mvir_sau:8101": " tatra śātātapaḥ--",
    "GSD36mvir_sau:8102": " deśāntaragatānāṃ ca putrāṇāṃ ca kathaṃ bhavet /",
    "GSD36mvir_sau:8103": " śrutvā tu vapanaṃ kāryaṃ daśāhaṃ tu tilodakam //",
    "GSD36mvir_sau:8104": " tataḥ sapiṇḍīkaraṇaṃ kuryādekādaśe 'hani /",
    "GSD36mvir_sau:8105": " varṣāntakālātikrame kālāntaramukte mādhavīye--",
    "GSD36mvir_sau:8106": " ṛṣyaśṛṅgaḥ:",
    "GSD36mvir_sau:8107": " sapiṇḍīkaraṇaṃ śrāddhamuktakāle na cet kṛtam /",
    "GSD36mvir_sau:8108": " raudrahaste ca rohiṇyāṃ maitrabhe vā samācaret //",
    "GSD36mvir_sau:8109": " etacca nakṣatrādyanusāreṇa vṛdhdyādyupasthitau vihitakālāntarālābhe 'pi draṣṭavyam /",
    "GSD36mvir_sau:8110": " iti sapiṇḍanakālaḥ /",
    "GSD36mvir_sau:8111": " atha sāmānyaśrāddhatithinirṇayaḥ /",
    "GSD36mvir_sau:8112": " śrāddhaṃ ca trividhaṃ pārvaṇamekoddiṣṭaṃ daivikaṃ ca /",
    "GSD36mvir_sau:8113": " tatra kaṇvaḥ--",
    "GSD36mvir_sau:8114": " ekamuddiśya yacchrāddhamekoddiṣṭaṃ prakīrttitam /",
    "GSD36mvir_sau:8115": " trīnuddiśya tu yattaddhi pārvaṇaṃ munayo viduḥ //",
    "GSD36mvir_sau:8116": " pāraskaraḥ--",
    "GSD36mvir_sau:8117": " devānuddiśya kriyate yattaddaivikamucyate /",
    "GSD36mvir_sau:8118": " tannityaśrāddhavatkuryāddvādaśyādiṣu yatnataḥ //",
    "GSD36mvir_sau:8119": " tatra yasyāṃ tithau pārvaṇaśrāddhaṃ vihitaṃ sā yadi dinadvayasambandhinībhavettadā yasminpūrvasminparasminvā dine 'parāhṇavyāpinī tasmin dine pārvaṇamanuṣṭheyam /",
    "GSD36mvir_sau:8120": " karmaṇo yasya yaḥ kālastatkālavyāpinī tithiḥ /",
    "GSD36mvir_sau:8121": " tayā karmāṇi kurvīta hrāsavṛddhī na kāraṇam //",
    "GSD36mvir_sau:8122": " iti yājñavalkyavacanāt /",
    "GSD36mvir_sau:8123": " madhyāhnavyāpinī yā syātsaikoddiṣṭe tithir bhavet /",
    "GSD36mvir_sau:8124": " aparāṅṇavyāpinī yā pārvaṇe sā tithirbhavet //",
    "GSD36mvir_sau:8125": " iti gautamavacanācca /",
    "GSD36mvir_sau:8126": " yadā pūrvedyuraparāhṇavyāpinī tadā pūrvaiva, grāhyā /",
    "GSD36mvir_sau:8127": " tathācamanuḥ--",
    "GSD36mvir_sau:8128": " yasyāmastaṃ raviryāti pitarastāmupāsate /",
    "GSD36mvir_sau:8129": " sā pitṛbhyo yato dattā hyaparāhṇaḥ svayaṃbhuvā //",
    "GSD36mvir_sau:8130": " yasyāmaparāhṇasambandhinyāṃ ravirastaṃ yāti sā pitṛkārye praśaste tyarthaḥ /",
    "GSD36mvir_sau:8131": " tathā ca hārītaḥ--",
    "GSD36mvir_sau:8132": " aparāhṇaḥ pitṝṇāṃ tu yāparāhṇānuyāyinī /",
    "GSD36mvir_sau:8133": " sā grāhyā pitṛkārye tu na pūrvāstānuyāyinī //",
    "GSD36mvir_sau:8134": " astānuyāyinī = astamātrānuyāyinī /",
    "GSD36mvir_sau:8135": " tathā ca yāparāhṇavyāpinyastānuyāyinī sā pitṛkārye grāhyetyarthaḥ /",
    "GSD36mvir_sau:8136": " yadā tu dinadvaye 'pi nāparāhṇavyā pinī tadāpi pūrvaiva grāhyā /",
    "GSD36mvir_sau:8137": " tathāca--",
    "GSD36mvir_sau:8138": " bṛddhayājñavalkyaḥ:",
    "GSD36mvir_sau:8139": " devakārye tithirjñeyā yasyāmabhyudito raviḥ /",
    "GSD36mvir_sau:8140": " pitṛkārye tithirjñeyā yasyāmastamito raviḥ //",
    "GSD36mvir_sau:8141": " śivarahasyasaurapurāṇayoḥ--",
    "GSD36mvir_sau:8142": " prāyaḥ prānta upoṣyā hi tithirdaivaphalepsubhiḥ /",
    "GSD36mvir_sau:8143": " mūlaṃ hi pitṛtṛptyarthaṃ paitraṃ coktaṃ maharṣibhiḥ //",
    "GSD36mvir_sau:8144": " māradoyapurāṇe--",
    "GSD36mvir_sau:8145": " titheḥ prāntaṃ surākhyaṃ hi upoṣyaṃ kavayo viduḥ /",
    "GSD36mvir_sau:8146": " pitryaṃ mūlaṃ titheḥ proktaṃ śāstrajñaiḥ kālakovidaiḥ //",
    "GSD36mvir_sau:8147": " pitrye 'stamayavelāyāṃ spṛṣṭā pūrṇā nigadyate /",
    "GSD36mvir_sau:8148": " na tatraudayikī grāhyā daive hyaudayikī tithiḥ //",
    "GSD36mvir_sau:8149": " gobhilaḥ--",
    "GSD36mvir_sau:8150": " sāyāhnavyāpinī yā tu pārvaṇe sā uhāhṛtā /",
    "GSD36mvir_sau:8151": " sāyāhnavyāpitā ca trimuhūrtānyūnāyā eva bhavati /",
    "GSD36mvir_sau:8152": " vaudhāyano 'pi--",
    "GSD36mvir_sau:8153": " udite daivataṃ bhānau pitryaṃ cāstamite ravau /",
    "GSD36mvir_sau:8154": " dvimuhūrtaṃ trirahnaśca sā tithirhavyakavyayoḥ //",
    "GSD36mvir_sau:8155": " bhānāvudite sati yad dvimuhūrtaṃ muhūrtadvayaṃ taddaivataṃ = daivakarmayogyam /",
    "GSD36mvir_sau:8156": " astamite astaṃ gantumārabdhe bhānau astamayātpūrvaṃ yat trimuhūrtaṃ tatpitryaṃ = pitryakarmayogyam /",
    "GSD36mvir_sau:8157": " tasmāttadvarttinī ti thirhavyakavyayorgrāhyetyarthaḥ /",
    "GSD36mvir_sau:8158": " dinadvaye 'pi vaiṣamyeṇāparāhṇaikadeśavyāptau tadādhikyavatī grāhyā “aṇurapi viśeṣo 'dhyavasāyakara'; iti nyāyāt /",
    "GSD36mvir_sau:8159": " dinadvaye 'pi sāmyenāparāhṇaikadeśavyāptiśca śrāddhāṅgatithervṛdhdyā kṣayeṇa sāmyena vā bhavati,",
    "GSD36mvir_sau:8160": " tatra kasmindine pārvaṇamitisaṃśaye--",
    "GSD36mvir_sau:8161": " kharvodarpastathā hiṃsā trividhaṃ tithilakṣaṇam /",
    "GSD36mvir_sau:8162": " sarvadarpau parau pūjyau hiṃsā syātpūrvakālikī //",
    "GSD36mvir_sau:8163": " iti vyāghrapacanānnirṇayaḥ /",
    "GSD36mvir_sau:8164": " kharvaḥ = sāmyavāṃstithiḥ,",
    "GSD36mvir_sau:8165": " darpo vṛddhistadvāṃstithiḥ,",
    "GSD36mvir_sau:8166": " hiṃsā kṣayastadvāniti trividhaṃ tithilakṣaṇaṃ tithisvarūpam /",
    "GSD36mvir_sau:8167": " atra sarvatvādīnāṃ grāhyatithigatatvaṃ kharvadarpayoḥ parayorhisāyāśca pūrvasyā grāhyatvābhidhānāt /",
    "GSD36mvir_sau:8168": " sā ca tulyakālaikadeśabyāptirgrāhyatithervṛddhikṣayasāmyairitthaṃbhavati samarātrindivasamaye",
    "GSD36mvir_sau:8169": " yadā viṃśatighaṭīparimitā pūrvatithir bhavati dvāviṃśatighaṭīparimitā cottaratithistadā",
    "GSD36mvir_sau:8170": " dinadvaye 'pi sāmyena ghaṭīcatuṣṭayaparimitāparāhṇaikadeśavyāptirbhavati /",
    "GSD36mvir_sau:8171": " grāhyatithiśca ghaṭīdvayena vardhate /",
    "GSD36mvir_sau:8172": " yadā ca dvāviṃśatighaṭīparimitā pūrvatithirviṃśatighaṭīparimitā cottaratithistadāpi",
    "GSD36mvir_sau:8173": " sāmyena ghaṭīdbayarūpāparāhṇaikadeśavyāptirbhavati tithaiśca ghaṭīdvayena kṣīyate /",
    "GSD36mvir_sau:8174": " yadā ca pūrvottaradinayoḥ pūrvottare tithī ekaviṃśatighaṭīparamite stastadāpi sāmyenaiva ghaṭītrayaparimitāparāhṇaikadeśavyāptirbhavati tithiśca sāmyamupaiti /",
    "GSD36mvir_sau:8175": " atra vṛddhisāmyayoḥ parā grāhyā kṣaye pūrveti /",
    "GSD36mvir_sau:8176": " iti pārvaṇanirṇayaḥ /",
    "GSD36mvir_sau:8177": " ekoddiṣṭasya tu kālamāha hārītaḥ--",
    "GSD36mvir_sau:8178": " āmaśrāddhaṃ tu pūrvāhṇa ekoddiṣṭaṃ tu madhyataḥ /",
    "GSD36mvir_sau:8179": " pārvaṇaṃ cāparāhṇe tu prātarvṛddhinimittakam //",
    "GSD36mvir_sau:8180": " upakramakālamāha vyāsaḥ--",
    "GSD36mvir_sau:8181": " kutapaprathame bhāge ekoddiṣṭamupakramet /",
    "GSD36mvir_sau:8182": " āvartanasamīpe vā tatraiva niyatātmavān //",
    "GSD36mvir_sau:8183": " samaptikālamāha ślokagautamaḥ--",
    "GSD36mvir_sau:8184": " ārabhya kutape śrāddhaṃ kuryādārauhiṇaṃ budhaḥ /",
    "GSD36mvir_sau:8185": " vidhijño vidhimāsthāya rauhiṇaṃ tu na laṅghayet //",
    "GSD36mvir_sau:8186": " evaṃ ca kutaparauhiṇayormuhūrtayorekoddiṣṭakālatvāt tavdyāptyādinaiva nirṇayaḥ /",
    "GSD36mvir_sau:8187": " atrāpi pūrvedyureva madhyāhnavyāptiraparedyureva madhyāhnavyāptirityanayoḥ pakṣayoḥ--",
    "GSD36mvir_sau:8188": " madhyāhnavyāpinī yā tu tithiḥ pūrvā parāpi vā /",
    "GSD36mvir_sau:8189": " tasyāṃ pitṛbhyo dātavyaṃ hāsavṛddhī na kāraṇam //",
    "GSD36mvir_sau:8190": " iti baudhāyanavacanānnirṇayaḥ /",
    "GSD36mvir_sau:8191": " dinadvaye 'pi madhyāhnavyāpitve tatsparśābhāve vā pūrvedyurevānuṣṭhānam /",
    "GSD36mvir_sau:8192": " daivakārye tithirjñeyā yasyāmabhyudito raviḥ /",
    "GSD36mvir_sau:8193": " pitṛkārye tithirjñeyā yasyāmastamito raviḥ //",
    "GSD36mvir_sau:8194": " iti vṛddhayājñavalkyavacanādipūrvodāhṛtaśivarahasyasaurapurāṇādivacanebhyaḥ /",
    "GSD36mvir_sau:8195": " dinadvaye 'pi sāmyenaikadeśavyāptau pūrvavadeva kharvādivākyānnirṇayaḥ /",
    "GSD36mvir_sau:8196": " vaiṣamyeṇaikadeśavyāptau tu mahattvavaśānnirṇayaḥ /",
    "GSD36mvir_sau:8197": " daivikaḥ śrāddhakāla ukto--",
    "GSD36mvir_sau:8198": " brahmapurāṇe:",
    "GSD36mvir_sau:8199": " pūrvāhṇe daivikaṃ śrāddhamaparāhṇe tu pārvaṇam /",
    "GSD36mvir_sau:8200": " ekoddiṣṭaṃ tu madhyāhne prātarvṛddhinimittakam //",
    "GSD36mvir_sau:8201": " pūrvāhṇastu--",
    "GSD36mvir_sau:8202": " āvartanātu pūrvāhṇo hyaparāhṇastathāparaḥ /",
    "GSD36mvir_sau:8203": " ityuktaḥ /",
    "GSD36mvir_sau:8204": " tatrāpi--",
    "GSD36mvir_sau:8205": " prātaḥkāle tu na śrāddhaṃ prakurvīta dvijottamaḥ /",
    "GSD36mvir_sau:8206": " naimittikeṣu śrāddheṣu na kālaniyamaḥ smṛtaḥ //",
    "GSD36mvir_sau:8207": " itimādhavodāhṛtācchivarāghavasaṃvādavākyātprātaḥ kālavihitavṛddhiśrāddhātirikteṣu",
    "GSD36mvir_sau:8208": " śrāddheṣu prātaḥ kālasya niṣedhāttadatiriktapūrvāhṇo daivikaśrāddhakālaḥ tadvyāptyaiva pūrvavannirṇayaḥ /",
    "GSD36mvir_sau:8209": " viśeṣastu yadā vṛddhikṣayādibhirdinadvaye 'pi tulyakālā karmakālavyāptistadottaraiva grāhyā /",
    "GSD36mvir_sau:8210": " udite daivataṃ bhānau pitrye cāstamite ravau /",
    "GSD36mvir_sau:8211": " dvimuhūrtaṃ trirahno vā sā tithirhavyakavyayoḥ //",
    "GSD36mvir_sau:8212": " iti baudhāyanavacanāt /",
    "GSD36mvir_sau:8213": " kharvādivākyasya caitadbhinnapitryaviṣayatvāt /",
    "GSD36mvir_sau:8214": " itisāmānyaśrāddhatithinirṇayaḥ /",
    "GSD36mvir_sau:8215": " athāparāhṇadilakṣaṇāni /",
    "GSD36mvir_sau:8216": " skandapurāṇe--",
    "GSD36mvir_sau:8217": " āvartanāttu pūrvāhṇo 'pyaparāhṇastataḥ paraḥ /",
    "GSD36mvir_sau:8218": " iti /",
    "GSD36mvir_sau:8219": " āvartanādityatrāṅpraśleṣaḥ kāryaḥ /",
    "GSD36mvir_sau:8220": " āvartanaṃ nāma dinamadhyaṃ tathā ca āvartanāvadhikaḥ pūrvo bhāgaḥ pūrvahṇastadavadhikaḥ paro bhāgo 'parāhṇa ityarthaḥ /",
    "GSD36mvir_sau:8221": " imameva vibhāgamabhipretya--",
    "GSD36mvir_sau:8222": " manurāha, (a. 3 śloka. 278)",
    "GSD36mvir_sau:8223": " yathā caivāparaḥ pakṣaḥ pūrvapakṣādviśiṣyate /",
    "GSD36mvir_sau:8224": " tathā śrāddhasya pūrvāhṇādaparāhṇo viśivyate //",
    "GSD36mvir_sau:8225": " iti /",
    "GSD36mvir_sau:8226": " atra māsasamabhāgayoḥ pūrvapakṣāparapakṣayordṛṣṭāntīkaraṇātpūrvārdhāparārdharūpau pūrvāhṇāparāhṇāvahno bhāgau pratīyete /",
    "GSD36mvir_sau:8227": " tredhāvibhaktasyāhnastrayo bhāgāḥ pūrvāhṇamadhyandināparāhṇāḥ śrutau viniyuktāḥ /",
    "GSD36mvir_sau:8228": " pūrvāhṇo vai devānāṃ madhyandino manuṣyāṇāmaparāhṇaḥ pitṝṇāṃ tasmādaparāhṇe dadātīti /",
    "GSD36mvir_sau:8229": " atra vidheyāparāhṇsaya stutyarthamuktasya pūrvāhṇamadhyandinayordevamanuṣyasambandhasya",
    "GSD36mvir_sau:8230": " pramāṇāntarāpratītatvātpūrvāhṇe devebhyo dadāti madhyandine manuṣyebhya iti vidhī kalpyete iti /",
    "GSD36mvir_sau:8231": " skandapurāṇe--",
    "GSD36mvir_sau:8232": " ūrdhvaṃ sūryodayātproktaṃ muhūrtānāṃ tu pañcakam /",
    "GSD36mvir_sau:8233": " pūrvāhṇaḥ prathamaḥ prokto madhyāhnastu tataḥ paraḥ //",
    "GSD36mvir_sau:8234": " aparāhṇastataḥ prokto muhūrtānāṃ tu pañcakam //",
    "GSD36mvir_sau:8235": " śātātapo 'pi--",
    "GSD36mvir_sau:8236": " tasmādahnastu pūrvāhṇe devā aśanamabhyavaharanti /",
    "GSD36mvir_sau:8237": " madhyandine manuṣyā aparāhṇe pitara iti //",
    "GSD36mvir_sau:8238": " caturdhā vibhāgamāha gobhilaḥ:",
    "GSD36mvir_sau:8239": " pūrvāhṇaḥ praharaṃ sārddhaṃ madhyāhnaḥ praharaṃ tathā /",
    "GSD36mvir_sau:8240": " ātṛtīyādaparāhṇaḥ sāyāhnaśca tataḥ paraḥ //",
    "GSD36mvir_sau:8241": " iti /",
    "GSD36mvir_sau:8242": " pañcadhā vibhāgadyotikā śatapathaśrutiḥ--ādityastveva sarva ṛtavaḥ sa yadaivodetyatha vasanto yathā",
    "GSD36mvir_sau:8243": " saṅgavo 'tha grīṣmo yathā madhyandino 'tha varṣā yadāparāhno 'tha śaradyadaivāstametyatha hemanta iti /",
    "GSD36mvir_sau:8244": " pañcadaśamuhūrtātmakasya divasasya trimuhūrtaparimita eko bhāgaḥ /",
    "GSD36mvir_sau:8245": " evaṃ pañca bhāgāḥ prātaḥsaṅgavamadhyāhnasāyāhnāparāhṇasaṃjñā bhavanti /",
    "GSD36mvir_sau:8246": " vyāso 'pi--",
    "GSD36mvir_sau:8247": " mūhūrtatritayaṃ prātastāvāneva tu saṅgavaḥ /",
    "GSD36mvir_sau:8248": " madhyāhnastrimuhūrtaḥ syādaparāhṇo 'pi tādṛśaḥ //",
    "GSD36mvir_sau:8249": " sāyāhnastrimuhūrtastu sarvadharmabahiṣkṛtaḥ /",
    "GSD36mvir_sau:8250": " iti /",
    "GSD36mvir_sau:8251": " pañcadaśadhā vibhāga uktaḥ grabhāsakhaṇḍe--",
    "GSD36mvir_sau:8252": " ahno muhūrtā vijñeyā daśa pañca ca sarvadāṃ /",
    "GSD36mvir_sau:8253": " iti /",
    "GSD36mvir_sau:8254": " ahnastriṃśadghaṭīparimitatve nyūnādhikatve vā muhūrtāḥ pañcadaśaiveti sarvadetyasyārthaḥ /",
    "GSD36mvir_sau:8255": " muhūrtānāṃ krameṇa nāmāni--",
    "GSD36mvir_sau:8256": " raudraḥ śvetaśca maitraśca tathā sārabhaṭaḥ smṛtaḥ /",
    "GSD36mvir_sau:8257": " sāvitro vaiśvadevaśca gāndharvaḥ kutapastathā //",
    "GSD36mvir_sau:8258": " rohiṇastilakaścaiva vibhavo nikṛtistathā /",
    "GSD36mvir_sau:8259": " śambaro vijayaścaiva bhedāḥ pañcadaśa smṛtāḥ //",
    "GSD36mvir_sau:8260": " iti /",
    "GSD36mvir_sau:8261": " aṣṭadhā vibhāgādayastu tādṛśavyavahārābhāvānna nirūpitāḥ /",
    "GSD36mvir_sau:8262": " athaiṣāmaharbhāgānāṃ parimāṇāni nirupyante /",
    "GSD36mvir_sau:8263": " tatra prātaḥsaṅgavayostrimuhūrtaparimitatvameva pūrvāhṇastu dvidhāvibhāge sārdhasaptamuhūrtaparimitaḥ,",
    "GSD36mvir_sau:8264": " tridhā vibhāge pañcamuhūrtaparimitaḥ,",
    "GSD36mvir_sau:8265": " caturdhāvibhāge sārdhapraharaparimitaḥ /",
    "GSD36mvir_sau:8266": " evaṃ trividhaḥ pūrvāhṇaḥ /",
    "GSD36mvir_sau:8267": " madhyāhno 'pi tridhāvibhāge pañcamuhūrtaparimitaścaturdhāvibhāge praharapa rimitaḥ pañcadhāvibhāge trimuhūrtapāramita iti trividhaḥ /",
    "GSD36mvir_sau:8268": " aparāhṇo 'pi dvidhāvibhāge sārdhasaptamuhūrtaparimitaḥ,",
    "GSD36mvir_sau:8269": " tridhāvibhāge pañcamuhūtaparimitaḥ,",
    "GSD36mvir_sau:8270": " caturdhāvibhāge praharārdhaparimitaḥ,",
    "GSD36mvir_sau:8271": " pañcadhāvibhāge trimuhūrtaparimita iti caturvidho 'parāhṇaḥ /",
    "GSD36mvir_sau:8272": " sāyāhnaśca caturdhāvibhāge praharaparimitaḥ,",
    "GSD36mvir_sau:8273": " pañcadhāvibhāge trimuhūrtaparimita iti dvividhaḥ sāyāhnaḥ /",
    "GSD36mvir_sau:8274": " ete ca pūrvāhṇādayastu tattatkarmasu yathāviniyojakaṃ yathālābhaṃ grāhyā yavabrīhyādivat /",
    "GSD36mvir_sau:8275": " yadvā“āvartanāttu pūrvāhṇa“ityādivākyaissārdhaspatamuhūrtātmakasya kālasya pūrvāhṇatve",
    "GSD36mvir_sau:8276": " bodhite tadantargatasārdhapraharādyātmakasyālpaparimāṇasya tadantargatatvātpūrvāhvatvaprāptau“pūrvāhṇaḥ",
    "GSD36mvir_sau:8277": " praharaṃ sārdham“ityādivacanānāṃ vaiyarthyāpatteradhikādhikaparimāṇapūrvāhṇādyapekṣayālpālpaparimāṇapūrvāhṇādestaratamabhāvaḥ",
    "GSD36mvir_sau:8278": " kalpanīya iti hemādriḥ /",
    "GSD36mvir_sau:8279": " atha kutapakālaḥ /",
    "GSD36mvir_sau:8280": " skandavāyupurāṇayoḥ:",
    "GSD36mvir_sau:8281": " kuṃ yatra gopatirgobhiḥ kārtsnyena tapati kṣaṇe /",
    "GSD36mvir_sau:8282": " sa kālaḥ kutapo jñeyastatra dattaṃ mahāphalam //",
    "GSD36mvir_sau:8283": " kuṃ = pṛthivīm /",
    "GSD36mvir_sau:8284": " gopatiḥ = sūryaḥ /",
    "GSD36mvir_sau:8285": " gobhiḥ = kiraṇaiḥ /",
    "GSD36mvir_sau:8286": " sarvapṛthivītāpakatvaṃ khamadhyagatasya sūryasya bhavatīti tadupalakṣitaḥ kālaḥ kutapaśabdenocyata ityarthaḥ /",
    "GSD36mvir_sau:8287": " sa cāhno 'ṣṭamo muhūrtaḥ /",
    "GSD36mvir_sau:8288": " taduktam--",
    "GSD36mvir_sau:8289": " vāyupurāṇe:",
    "GSD36mvir_sau:8290": " muhūrtātsaptamādūrdhvaṃ muhūrtānnavamādadhaḥ /",
    "GSD36mvir_sau:8291": " sa kālaḥ kutapo jñeyaḥ pitṝṇāṃ dattamakṣayam //",
    "GSD36mvir_sau:8292": " kālikāpurāṇe--",
    "GSD36mvir_sau:8293": " brāhmaṇaḥ kambalo gāvo rūpyāgnyatithayo 'pi ca /",
    "GSD36mvir_sau:8294": " tilā darbhāśca madhyāhno navaite kupāḥ smṛtāḥ //",
    "GSD36mvir_sau:8295": " prabhāsakhaṇḍe 'pi--",
    "GSD36mvir_sau:8296": " madhyāhnaḥ khaḍgapātraṃ ca tathā nepālakambalaḥ /",
    "GSD36mvir_sau:8297": " rūpyaṃ darbhāstilā gāvo dauhitraścāṣṭamaḥ smṛtaḥ //",
    "GSD36mvir_sau:8298": " pāpaṃ kutsitamityāhustasya santāpakāriṇaḥ /",
    "GSD36mvir_sau:8299": " aṣṭāvete yatastasmātkutapā iti viśrutāḥ //",
    "GSD36mvir_sau:8300": " iti kutapaḥ /",
    "GSD36mvir_sau:8301": " atha śrāddhavelā /",
    "GSD36mvir_sau:8302": " tatra niṣedhamukhena tāvatsā nirūpyate /",
    "GSD36mvir_sau:8303": " manuḥ-- (a. 3 ślo. 280)",
    "GSD36mvir_sau:8304": " rātrau śrāddhaṃ na kurvīta rākṣasī kīrttitā hi sā /",
    "GSD36mvir_sau:8305": " sandhyayorubhayoścaiva sūrye caivācirodite //",
    "GSD36mvir_sau:8306": " iti /",
    "GSD36mvir_sau:8307": " atra sandhyāśabdena--",
    "GSD36mvir_sau:8308": " udayātprāktanī sandhyā ghaṭikātrayamiṣyate /",
    "GSD36mvir_sau:8309": " sāyaṃsandhyā trighaṭikā hyastādupari bhāsvataḥ //",
    "GSD36mvir_sau:8310": " iti paribhāṣitā sandhyā na gṛhyate /",
    "GSD36mvir_sau:8311": " kintu mukhyaiva ravimaṇḍalopalambhayogyakālarūpā /",
    "GSD36mvir_sau:8312": " paribhāṣitāyā rātriniṣedhenaiva siddheḥ /",
    "GSD36mvir_sau:8313": " matsyapurāṇe--",
    "GSD36mvir_sau:8314": " sāyāhnastrimuhūrtaḥ syācchrāddhaṃ tatra na kārayet /",
    "GSD36mvir_sau:8315": " baudhāyanaḥ--",
    "GSD36mvir_sau:8316": " caturthe prahare prāpte śrāddhaṃ tatra na kārayet /",
    "GSD36mvir_sau:8317": " ete ca na niṣedhā vikalpaprasaṅgāt /",
    "GSD36mvir_sau:8318": " na ca“dīkṣito na dadāti“itivadvikalpaparihāraḥ /",
    "GSD36mvir_sau:8319": " vidhiniṣedhayorubhayorapi prakaraṇācchrāddhārthatvena bhinnaviṣayatvāt /",
    "GSD36mvir_sau:8320": " tenaite paryudāsā eva /",
    "GSD36mvir_sau:8321": " yattvatra śūlapāṇyādibhiruktaṃ na vikalpabhiyā paryudāsāṅgīkaraṇaṃ vidhiniṣedhayoḥ sāmānyaviśeṣarūpatvena tulyabalatvābhāvāt tadaprasakteḥ,",
    "GSD36mvir_sau:8322": " kintu ekavākyatālāghavāt iti /",
    "GSD36mvir_sau:8323": " tattu ākarājñānaprayuktam /",
    "GSD36mvir_sau:8324": " anyathā“na tau paśau karoti“ityatrāpi vikalpābhāvaprasaṅgācca /",
    "GSD36mvir_sau:8325": " tasmāduktavidhayaiva paryudāsatvam /",
    "GSD36mvir_sau:8326": " eteṣāṃ ca paryudāsatvam amāvāsyāvidhiśeṣatayā rātryādītarāmāvāsyāyāmi ti śūlapāṇiḥ /",
    "GSD36mvir_sau:8327": " tadayuktam /",
    "GSD36mvir_sau:8328": " rātryādibhāgānāṃ sāvanadināvayavatvena amāvāsyāśabdavācyacāndratithyavayavatvābhāvenedṛśaparyudāsānupapatteḥ /",
    "GSD36mvir_sau:8329": " tena rātryādyatiriktasāvanadinabhāge iti sāvanadinasaṅkocenaiva paryudāsatvam /",
    "GSD36mvir_sau:8330": " na ca sāvanadinavidhyabhāvātkathaṃ taccheṣatvena paryudāsatvam /",
    "GSD36mvir_sau:8331": " amāvāsyādividhīnāmeva sāvanadinavidhāyakatvāt /",
    "GSD36mvir_sau:8332": " te hi ahorātraṃ vinā karmakaraṇāśaktestadvadahorātraparā bhavanti /",
    "GSD36mvir_sau:8333": " yathā vasantādernimittattvaśravaṇam ajīvato 'nuṣṭhānāsambhavādvasantādyavacchinnajavinaparaṃ bhavati /",
    "GSD36mvir_sau:8334": " ata evādyetyādisaṅkalpavākye sāvanadinasyādhikaraṇatvenollekhaḥ śiṣṭānām /",
    "GSD36mvir_sau:8335": " purāṇeṣvapi ca“adya janmāṣṭamīṃ prāpya“iti sahkalpavākyaṃ sāvanadinasya vidhiṃ sūcayati /",
    "GSD36mvir_sau:8336": " tena sāvanadinasaṅkocenaiva paryudāsaḥ /",
    "GSD36mvir_sau:8337": " nanu paryudāsasyāpi paryudasanīyaprāptisāpekṣatvātsarvaśrāddheṣu ca pūrvāhṇāparāhṇāditattadvelānāṃ niyatatvena rātryādiprāptyabhāvātkathamete paryudāsā iti cet,",
    "GSD36mvir_sau:8338": " prātaḥsandhyātatsamīpaparyudāsastāvatprātarvṛddhinimittakavacanaprāptaputrajanmātiriktavṛddhiśrāddhaviṣayaḥ /",
    "GSD36mvir_sau:8339": " samīpamapi cātra muhūrtamātra“sūryodayamuhūrte ca“iti śātātapavacanāt /",
    "GSD36mvir_sau:8340": " sāyaṃsandhyā tatsamīpasāyāhnādiparyudāsāśca pārvaṇaśrāddhaviṣayāḥ /",
    "GSD36mvir_sau:8341": " tathā śrāddhasya pūrvāhnādaparāhṇo viśiṣyate /",
    "GSD36mvir_sau:8342": " vāsarasya tṛtīye 'ṃśe--",
    "GSD36mvir_sau:8343": " ityādivacanairdvedhātredhāvibhāgāntargatāparāhṇasya rātriparyantasya tatra vihitatvāt /",
    "GSD36mvir_sau:8344": " caturthapraharasāyāhnadivasāṣṭamabhāgāntyamuhūrtānāṃ ca tāratamyena varjyatvaṃ draṣṭavyam /",
    "GSD36mvir_sau:8345": " rātriparyudāsasya tu grahaṇaputrajanmādinimitta śrāddhaviṣayatvam /",
    "GSD36mvir_sau:8346": " teṣāṃ--",
    "GSD36mvir_sau:8347": " rāhudarśanasaṅkrāntivivāhātyayavṛddhiṣu /",
    "GSD36mvir_sau:8348": " snānadānādikaṃ kuryuṃrniśi kāmyavrateṣu ca //",
    "GSD36mvir_sau:8349": " ityādidevalādivākyai rātrau prāptatvāt /",
    "GSD36mvir_sau:8350": " darśaprakaraṇagatasyāpi ca niṣedhasya prakaraṇe niveśāmbhavādutkarṣa iti kecit /",
    "GSD36mvir_sau:8351": " anye tu vidhiparyudāsayorekagrahaṇādiviṣayatvena tulyabalatvādvikalpāpattestīrthaśrāddhaviṣayatvaṃ rātriparyudāsasya /",
    "GSD36mvir_sau:8352": " taddhi prakṛtiprāptasyāparāhṇasya aupideśikena nimittānantaryeṇa bādhādrātrāvapi",
    "GSD36mvir_sau:8353": " sāmānyataḥ prāpnoti na tu grahaṇādivattatpuraskārema vidhirastīti tatra vikalpaprasattyabhāvātsa",
    "GSD36mvir_sau:8354": " eva rātriparyudāsasya viṣayaḥ /",
    "GSD36mvir_sau:8355": " yattu--",
    "GSD36mvir_sau:8356": " akāle 'pyathavā kāle tīrthaśrāddhaṃ ca tarpaṇam /",
    "GSD36mvir_sau:8357": " ityādivacanaṃ tadapi vāśabdopanibandhādvacanāntaraparyudastaparātreranyatra prāptaprātassāyāhnādigauṇakālasyāpi mukhyatvadyotanārthaṃ na punā rātrāvapi tatkartavyatāparamityāhuḥ /",
    "GSD36mvir_sau:8358": " apare tu prakaraṇābādhe sambhavati tadvādhasyāyogātprakṛtāveva daivānmānuṣādvā pratibandhādasamāpte",
    "GSD36mvir_sau:8359": " śrāddhe yadi ravirastamiyāttadā prārabdhatvādrātrāvapi tatsamāpane prasakte na naktaṃ",
    "GSD36mvir_sau:8360": " śrāddhaṃ kurvīteti paryudāsaḥ /",
    "GSD36mvir_sau:8361": " tathā ca sāmikṛtameva sthāpayitvā paredyuḥ kṛtvātatsamāpanīyaṃ yajamānenāpi ca taduttarameva bhoktavyam /",
    "GSD36mvir_sau:8362": " ata eva“prārabdhe vā yojanamāparisamāpanāt“ityāpastambasūtram adhyetṛbhāṣyānugatamityāhuḥ /",
    "GSD36mvir_sau:8363": " vastutastu aparāhṇādividhayo na niyamārthāḥ kintu prāśastyātiśayārthāḥ /",
    "GSD36mvir_sau:8364": " darśaśrāddhaṃ tu yatproktaṃ pārvaṇaṃ tatprakīrttitam /",
    "GSD36mvir_sau:8365": " aparāhṇe pitṝṇāṃ tu tatra dānaṃ praśasyate //",
    "GSD36mvir_sau:8366": " ityādi śātātapādivacanebhyastathaivāvagamāt /",
    "GSD36mvir_sau:8367": " ataśca teṣāmaniyatatvāttatra sarvabelānāṃ prasaktau yukte rātriparyudāsaḥ /",
    "GSD36mvir_sau:8368": " tena rātrisandhyādvayatadantikaprātaḥsāyāhnavyatiriktatadantarālavarttimuhūrtavanakamapi anaimittikaśrāddhānāṃ kāla iti siddham /",
    "GSD36mvir_sau:8369": " tanmadhye 'pi kutapādimuhūrtapañcakaṃ pārvaṇe 'tipraśastam /",
    "GSD36mvir_sau:8370": " ūrdhvaṃ muhūrtātkutapādyanmuhūrtacatuṣṭama /",
    "GSD36mvir_sau:8371": " muhūrtapañcakaṃ vāpi svadhābhavanamiṣyate //",
    "GSD36mvir_sau:8372": " iti śātātapavacanāṃt /",
    "GSD36mvir_sau:8373": " ekoddiṣṭe ca mādhyāhnaḥ śastaḥ /",
    "GSD36mvir_sau:8374": " sa cātra gāndharvaṃ hitvā kutaparohiṇātmakamuhūrtadvayameva /",
    "GSD36mvir_sau:8375": " prārabhya kutape śrāddhaṃ kuryādārauhiṇaṃ budhaḥ /",
    "GSD36mvir_sau:8376": " vidhijño vidhimāsthāya rauhiṇaṃ tu na laṅghayet //",
    "GSD36mvir_sau:8377": " iti gautamavacanāt /",
    "GSD36mvir_sau:8378": " sāyāhnasya ca niṣiddhasyāpi--",
    "GSD36mvir_sau:8379": " svakālātikrame kuryādrātreḥ pūrvaṃ tayāvadhiḥ /",
    "GSD36mvir_sau:8380": " itivyāsavacanena punarvidhānāt gauṇatvam /",
    "GSD36mvir_sau:8381": " tatrāpi ādyadvitīyatṛtīyamuhūrtānāṃ gauṇagauṇataragauṇatamatā /",
    "GSD36mvir_sau:8382": " dināṣṭamabhāgāntyamuhūrtayoḥ punarniṣedhāt na tu sarvathā vihitatvameva rātriprātaḥ kālavat /",
    "GSD36mvir_sau:8383": " tayoḥ sāyāhnavat pārvaṇaikoddiṣṭaviṣaye punarvidhānābhāvāt /",
    "GSD36mvir_sau:8384": " na cādyamuhūrtasyapunarniṣedhāttaccheṣabhāgasya gauṇatayābhyanujñā gamyata iti vācyam /",
    "GSD36mvir_sau:8385": " tasya sāmarthyādvṛddhiśrāddhasyoktatvāt /",
    "GSD36mvir_sau:8386": " saṅgavastu na niṣidhdho nāpi praśastaḥ /",
    "GSD36mvir_sau:8387": " bhavatu vā ekodiṣṭavṛddhyādiṣu madhyāhnaprātarādiśrutirniyamārthā aparāhṇaśrutistu pārvaṇe pūrvodāhṛtavākyaiḥ prāśastyātiśayārthaiva /",
    "GSD36mvir_sau:8388": " ataśca yukto rātryādiparyudāsaḥ /",
    "GSD36mvir_sau:8389": " atra ca pārvaṇasyāparāhṇakālatve 'pi prārambhaḥ kutapa eva /",
    "GSD36mvir_sau:8390": " ahno muhūrtā vijñeyā daśa pañca ca sarvadā /",
    "GSD36mvir_sau:8391": " tatrāṣṭamo muhūrto yaḥ sa kālaḥ kutapaḥ smṛtaḥ //",
    "GSD36mvir_sau:8392": " madhyāhne sarvadā yasmānmandībhavati bhāskaraḥ /",
    "GSD36mvir_sau:8393": " tasmādanantaphaladastatrārambho viśiṣyate //",
    "GSD36mvir_sau:8394": " iti matsyapurāṇāt /",
    "GSD36mvir_sau:8395": " na cedaṃ vacanamekoddiṣṭaviṣayam /",
    "GSD36mvir_sau:8396": " tadviṣayatve prārambhagrahaṇasya vaiyarthyāpatteḥ /",
    "GSD36mvir_sau:8397": " etasyāpi ca vikṛtibhūte pārvaṇe vyavasthā smaryate mārkaṇḍeyena--",
    "GSD36mvir_sau:8398": " śuklapakṣasya pūrvāhṇe śrāddhaṃ kuryādvicakṣaṇaḥ /",
    "GSD36mvir_sau:8399": " kṛṣṇapakṣāparāhṇe tu rauhiṇaṃ tu na laṅghayet //",
    "GSD36mvir_sau:8400": " iti /",
    "GSD36mvir_sau:8401": " śūlapāṇyādibhistu vāpupurāṇatvenedaṃ vacanaṃ likhitam /",
    "GSD36mvir_sau:8402": " idaṃ hi vacanaṃ śuklapakṣasambandhināṃ yugamanvādisāṃvatsarikādīnāṃ sarveṣā sarvasya prayogasya pūrvāhṇakālatvaṃ kṛṣṇapakṣasambandhināṃ cāparāhṇakālatvaṃ na vidadhāti /",
    "GSD36mvir_sau:8403": " ekatrāparāhṇāderbādhaprasaṅgāt aparatra ca prāptatvāt /",
    "GSD36mvir_sau:8404": " naca kṛṣṇapakṣāṃśe 'nuvādaḥ śuklapakṣāṃśa eva tu prakṛtiprāptāparāhṇabādhenaiva pūrvāhṇavidhiriti vācyam /",
    "GSD36mvir_sau:8405": " abādhenopapattau tasyāpyanyāyyatvāt /",
    "GSD36mvir_sau:8406": " tena dvedhāvibhaktapūrvāhṇāntargatasya kutapapūrvabhāgasya tādṛśāparāhṇāntargatasya",
    "GSD36mvir_sau:8407": " ca taduttarabhāgasya pakṣabhedenopakramakālatvavyavasthāpanamevānena vākyena kriyata iti siddham /",
    "GSD36mvir_sau:8408": " etenaivaitadvacanasiddhamevārthaṃ yugādiṣu pratipādayat--",
    "GSD36mvir_sau:8409": " dve śukle dve tathā kṛṣṇe yugādī kavayo viduḥ /",
    "GSD36mvir_sau:8410": " śukla paurvāhṇike grāhye kṛṣṇe caivāparahṇike //",
    "GSD36mvir_sau:8411": " iti smatyantaravacanaṃ vyākhyātam /",
    "GSD36mvir_sau:8412": " anye tu yathāśrutānyeva vacanānyetāni vyācakṣate /",
    "GSD36mvir_sau:8413": " tadevaṃ pārvaṇaikoddiṣṭabelā /",
    "GSD36mvir_sau:8414": " devaśrāddhādau tu“pūrvāhṇe daivikaṃ śrāddhaṃ“ityādivacanātpūrvāhno grāhyaḥ /",
    "GSD36mvir_sau:8415": " devaśrāddhaṃ ca--",
    "GSD36mvir_sau:8416": " devānuddiśya yacchrāddhaṃ taddaivikamucyate /",
    "GSD36mvir_sau:8417": " ityādinā viśvāmitroktam /",
    "GSD36mvir_sau:8418": " pūrvāhṇaśabdenātra saṅgavo gṛhyate /",
    "GSD36mvir_sau:8419": " prātaḥ--kālaniṣedhasyātrāpi pravṛttau bādhakābhāvāt /",
    "GSD36mvir_sau:8420": " evamāmaśrāddhaṃ tu pūrvāhne ityatrāpi sa eva /",
    "GSD36mvir_sau:8421": " kālātprātastanādūrdhvaṃ trimuhūrtā tu yā tithiḥ /",
    "GSD36mvir_sau:8422": " āmaśrāddhaṃ tatra kuryāddvimuhūrtāpi vā tithiḥ //",
    "GSD36mvir_sau:8423": " iti vyāghrapādavacanāt /",
    "GSD36mvir_sau:8424": " ayaṃ cāmaśrāddhe pūrvāhnavidhirdvijātikarttṛkāmaśrāddha eva na tu śūdrakarttṛkāmaśrāddhe 'pi /",
    "GSD36mvir_sau:8425": " dvijātikarttṛke 'hni prayoge āmasyāniyatatvācchradrakarttṛkaprayoge ca",
    "GSD36mvir_sau:8426": " niyatatvādubhayatra pūrvāhṇavidhau nityānityasaṃyogavirodhāpatteḥ /",
    "GSD36mvir_sau:8427": " evañca--",
    "GSD36mvir_sau:8428": " madhyāhvātparato yastu kutapaḥ samudāhṛtaḥ /",
    "GSD36mvir_sau:8429": " āmamātreṇa tatrāpi pitṝṇāṃ dattamaśrayam //",
    "GSD36mvir_sau:8430": " iti śātātapavacanasyāpi saviṣayakatvaṃ bhavediti hemādriḥ /",
    "GSD36mvir_sau:8431": " tanna /",
    "GSD36mvir_sau:8432": " nityasaṃyogavirodho hi phalacamasādhikaraṇanyāyena (a. 3 pā. 5 adhi. 18)",
    "GSD36mvir_sau:8433": " vā syāt saṃsthādhikaraṇanyāyena vā /",
    "GSD36mvir_sau:8434": " (a. 8 pā. 3 adi. 4) nādyaḥ,",
    "GSD36mvir_sau:8435": " pūrvāhṇādikālasyābhiṣavādivadāmādidravyadharmatvābhāvāt /",
    "GSD36mvir_sau:8436": " na dvitīyaḥ,",
    "GSD36mvir_sau:8437": " āmaśrāddhasyānnaśrāddhāpekṣayā bhinnatvāt /",
    "GSD36mvir_sau:8438": " vacanaṃ tu yadi sākaraṃ tadā sarvatrāmaśrāddhe pūrvāhṇavikalpitaṃ kālāntaraṃ vidhattāṃ na tu śūdrāmaśrāddhe kaścidviśeṣaḥ /",
    "GSD36mvir_sau:8439": " tena śūdreṇāpi pūrvāhṇa evāmaśrāddhaṃ kāryam /",
    "GSD36mvir_sau:8440": " evaṃ“prātarvṛddhinimittakaṃ“iti vacanātputrajanmātiriktanāndīśrāddhasya prātaḥ kartavyatā /",
    "GSD36mvir_sau:8441": " putrajanmani tu nimittasvābhāvyāttadanantarakālasyaiva mukhyatvam /",
    "GSD36mvir_sau:8442": " atra ca prātaḥkālaḥ pañcadhāvibhāgena pakṣāntareṣu prātarvibhāgābhāvāt /",
    "GSD36mvir_sau:8443": " yastu tredhācaturdhāvibhaktadinādyabhāgayorapi kvacitprātaḥśabdaprayogaḥ sa gauṇa ityuktaṃ parvanirṇaye /",
    "GSD36mvir_sau:8444": " iti śrāddhavelā /",
    "GSD36mvir_sau:8445": " atha piṇḍadānaniṣiddhakālāḥ /",
    "GSD36mvir_sau:8446": " tatra pulastyaḥ--",
    "GSD36mvir_sau:8447": " ayanadvitaye śrāddhaṃ viṣuvadvitaye tathā /",
    "GSD36mvir_sau:8448": " yugādiṣu ca sarvāsu piṇḍanirvapaṇādṛte //",
    "GSD36mvir_sau:8449": " matsyapurāṇe--",
    "GSD36mvir_sau:8450": " saṅkrāntiṣu ca kartavyaṃ piṇḍanirvāpaṇādṛte /",
    "GSD36mvir_sau:8451": " atra saṅkāntigrahaṇenaivāyanādilābhe punastadgrahaṇaṃ doṣātiśayārthamiti hemādriḥ /",
    "GSD36mvir_sau:8452": " anye tu bhrāntiprāptaniṣedhamāhuḥ /",
    "GSD36mvir_sau:8453": " vastutastu ṛṣibhedānniṣedhopapattiḥ /",
    "GSD36mvir_sau:8454": " vācaspatinoktam--",
    "GSD36mvir_sau:8455": " tataḥ prabhṛti saṅkrāntāvuparāgādiparvasu /",
    "GSD36mvir_sau:8456": " tripiṇḍajamācarecchrāddhamekoddiṣṭaṃ mṛtāhani //",
    "GSD36mvir_sau:8457": " itimatsyapurāṇavacanātsaṅkrāntyādāvapi tripiṇḍaṃ śrāddhaṃ kāryam /",
    "GSD36mvir_sau:8458": " na coktavacane niṣedhānupapattiḥ tasya samūlatve vikalpenopapatteriti, tanna /",
    "GSD36mvir_sau:8459": " tripiṇḍapadasya pārvaṇaparatvāt /",
    "GSD36mvir_sau:8460": " anyathā piṇḍānuvādena tritvavidhāne prasarabhaṅgāpatteḥ /",
    "GSD36mvir_sau:8461": " naca tripiṇḍapadena piṇḍamātravidhānaṃ tritvaṃ tu avayutyānuvāda iti vācyam /",
    "GSD36mvir_sau:8462": " bhavanmate niṣedhavākyasya nirmūlatvena piṇḍadānarūpaprākṛtāṅgasya punārvidhāne pūrvatvāpatteḥ /",
    "GSD36mvir_sau:8463": " piṇḍadānasya prādhānyapakṣe tu tasya śrāddhapadenaiva siddheḥ punarvidhāne",
    "GSD36mvir_sau:8464": " brāhmaṇabhojanarūpapradhānāntaraparisaṅkhayāpatteḥ /",
    "GSD36mvir_sau:8465": " na ca niṣedhasya samūlatvāṅgīkāreṇaiva pākṣikatvopapādanārthaṃ piṇḍadānavidhiriti vācyam /",
    "GSD36mvir_sau:8466": " tripiṇḍapadasya prakṛtiprāptapārvaṇānuvādakatvenaikoddiṣṭavidhiśeṣatvopapattau vākyabhedavikalpayoranyāyyatvāt /",
    "GSD36mvir_sau:8467": " brahmapurāṇe matsyapurāṇīyaślokaṃ paṭhitvā--",
    "GSD36mvir_sau:8468": " yadā ca śrotriyo 'bhyati gṛhaṃ vedavidagnicit /",
    "GSD36mvir_sau:8469": " iti /",
    "GSD36mvir_sau:8470": " maghāyuktāṃ bhādrapadāparapakṣatrayodaśīm /",
    "GSD36mvir_sau:8471": " prakṛtya devīpurāṇam--",
    "GSD36mvir_sau:8472": " tatrāpi mahatī pūjā kartavyā pitṛdaivate /",
    "GSD36mvir_sau:8473": " tatra piṇḍapradānaṃ tu jyeṣṭhaputrī vivarjayet //",
    "GSD36mvir_sau:8474": " pūjā = śrāddhalakṣaṇā /",
    "GSD36mvir_sau:8475": " pitṛdaivataṃ = maghā /",
    "GSD36mvir_sau:8476": " bṛhatparāśaraḥ--",
    "GSD36mvir_sau:8477": " bharaṇīṣu ca kurvīta piṇḍanirvapaṇaṃ na hi /",
    "GSD36mvir_sau:8478": " ayaṃ ca bharaṇīprayuktaśrāddhe piṇḍadānaniṣedhaḥ /",
    "GSD36mvir_sau:8479": " tasyā api mahālayāntargatāyāḥ śrāddhakālatvasya--",
    "GSD36mvir_sau:8480": " bharaṇī pitṛpakṣe tu mahatī parikīrtitā /",
    "GSD36mvir_sau:8481": " asyāṃ śrāddhaṃ kṛtaṃ yena sa gayāśrāddhakṛdbhavet //",
    "GSD36mvir_sau:8482": " iti matsyapurāṇe uktatvāt /",
    "GSD36mvir_sau:8483": " tathā smṛtyantare--",
    "GSD36mvir_sau:8484": " gaṇḍavaidhṛtipāte ca piṇḍāstyājyāḥ sutepsubhiḥ /",
    "GSD36mvir_sau:8485": " atrāpi tattatprayuktaśrāddha eva niṣedhaḥ /",
    "GSD36mvir_sau:8486": " yāni tu--",
    "GSD36mvir_sau:8487": " bhānau bhaume trayodaśyā nandābhṛgumaghāsu ca /",
    "GSD36mvir_sau:8488": " piṇḍadānaṃ mṛdā snānaṃ na kuryāttilatarpaṇam //",
    "GSD36mvir_sau:8489": " tathā--",
    "GSD36mvir_sau:8490": " nandāśvakāmaravyārabhṛgvagnipitṛkālabhe /",
    "GSD36mvir_sau:8491": " ityādīni prayogapārijātodāhṛtavākyāni tāni mahālayāparapakṣavihitasakṛdādipakṣaṣe /",
    "GSD36mvir_sau:8492": " yāni--",
    "GSD36mvir_sau:8493": " nandāyāṃ bhārgavadine trayodaśyāṃ trijanmasu /",
    "GSD36mvir_sau:8494": " revatyāṃ ca maghāyāṃ ca kuryānnāparapākṣikam //",
    "GSD36mvir_sau:8495": " ityādīni śrāddhaniṣedhakāni vacanāni tadekavākyatayā śrāddhaniṣedhakāni vyākhyeyānīti kecit /",
    "GSD36mvir_sau:8496": " vastutastu hemādrau tithau vāre ca śrāddhasya bihitatvāttatprayuktaśrāddha eva piṇḍadānaniṣedhaḥ /",
    "GSD36mvir_sau:8497": " ata eva paṭhanti /",
    "GSD36mvir_sau:8498": " tithivāraprayukto yo doṣo vai samudāhṛtaḥ /",
    "GSD36mvir_sau:8499": " sa śrāddhe tannimitte syānnānyaśrāddhe kadācana //",
    "GSD36mvir_sau:8500": " iti /",
    "GSD36mvir_sau:8501": " smṛtiratnābalyāṃ--",
    "GSD36mvir_sau:8502": " putre jāte vyatīpāte grahaṇe candrasūryayoḥ /",
    "GSD36mvir_sau:8503": " śrāddhaṃ kuryātprayatnena piṇḍanirvapaṇādṛte //",
    "GSD36mvir_sau:8504": " evañca--",
    "GSD36mvir_sau:8505": " makare vartamāne tu grahaṇe candrasūryayoḥ /",
    "GSD36mvir_sau:8506": " durlabhaṃ triṣu lokeṣu gaṅgāyāṃ piṇḍapātanam //",
    "GSD36mvir_sau:8507": " iti hemādridhṛtabrahmavaivartavacanaṃ tadgaṅgāyāṃ grahaṇaviṣayam /",
    "GSD36mvir_sau:8508": " kārṣṇājiniḥ--",
    "GSD36mvir_sau:8509": " vivāhavratacūḍāsu varṣamarddhaṃ tadarddhakam /",
    "GSD36mvir_sau:8510": " piṇḍadānaṃ mṛdā snānaṃ na kuryāttilatarpaṇama //",
    "GSD36mvir_sau:8511": " vṛddhimātre tathānyatra piṇḍadānanirākriyā /",
    "GSD36mvir_sau:8512": " kṛtā gargādibhirmukhyairmāsamekaṃ tu karmiṇām //",
    "GSD36mvir_sau:8513": " idaṃ ca sapiṇḍānāmapi /",
    "GSD36mvir_sau:8514": " tathā ca--",
    "GSD36mvir_sau:8515": " jyotiḥparāśaraḥ--",
    "GSD36mvir_sau:8516": " vivāhe vihite māsāṃstyajeyurdvādaśaiva hi /",
    "GSD36mvir_sau:8517": " sapiṇḍāḥ piṇḍanirvāpe mauñjībandhe ṣaḍeva hi //",
    "GSD36mvir_sau:8518": " asyāpavādastatraiva--",
    "GSD36mvir_sau:8519": " mahālaye gayāśrāddhe mātāpitroḥ kṣaye 'hani /",
    "GSD36mvir_sau:8520": " yasya kasyāpi marttyasya sapiṇḍīkaraṇe tathā //",
    "GSD36mvir_sau:8521": " kṛtodvāho 'pi kurvīta piṇḍanirvapaṇa sadā /",
    "GSD36mvir_sau:8522": " nanu ukteṣu vākyeṣu na piṇḍadānaniṣedhasambhavaḥ /",
    "GSD36mvir_sau:8523": " kimayaṃ pratiṣedho vā syātparyudāso vā /",
    "GSD36mvir_sau:8524": " nādyaḥ /",
    "GSD36mvir_sau:8525": " śāstraprāptasya piṇḍadānasya niṣedhe“natau paśau karoti“iti vadvikalpāpatteḥ /",
    "GSD36mvir_sau:8526": " na dvitīyaḥ /",
    "GSD36mvir_sau:8527": " tattacchrāddhavidhyekavākyatvābhāvāt /",
    "GSD36mvir_sau:8528": " atra hi anekāni śrāddhāni ekasmin vākye upādāya piṇḍadānaniṣedhaḥ śṛyamāṇo na tattacchrāddhaprakaraṇe paṭhita iti vaktuṃ śakyate /",
    "GSD36mvir_sau:8529": " ataśca yathaiva“na tau paśau karoti“ityatrāṅgavidherasannidhānātparyudāsāsambhavastathaivātra smṛtyantaravihitatattacchrāddhavidhīnāmasannidhānānna paryudāsasambhavaḥ /",
    "GSD36mvir_sau:8530": " ataḥ kathamuktaśrāddheṣu piṇḍadānanivṛttiriti cet, na /",
    "GSD36mvir_sau:8531": " ayanadvitaye śrāddhaṃ viṣuvadvitaye tathā /",
    "GSD36mvir_sau:8532": " ityādivākyeṣu smṛtyantaravihitaśrāddhānuvādena na piṇḍadānaṃ paryudatyate yenoktadoṣāvakāśaḥ syāt kintu apūrvakarmotpattiḥ kriyate /",
    "GSD36mvir_sau:8533": " smṛtyantaratvācca na vihitasya vidhānaṃ doṣāya /",
    "GSD36mvir_sau:8534": " tena piṇḍanivarpaṇādṛta ityasya svavākyavihitatattacthrāddhavidhyekavākyatvasambhavātparyudāsatvopapatteryuktaiva piṇḍadānanivṛtiḥ /",
    "GSD36mvir_sau:8535": " iti piṇḍadānaniṣedhakālaḥ /",
    "GSD36mvir_sau:8536": " iti śrīmatsakalasāmantacakracūḍāmaṇimarīcimañjarīnīrājita caraṇakamalaśrīmanmahārājādhirājapratāparudratanūjaśrīmahārājamadhukarasāhasūnu-",
    "GSD36mvir_sau:8537": " caturudadhivalayavasundharāhṛdayapuṇḍarīkavikāsadinakaraśrīvīrasiṃhadevodyojitaśrīhaṃsapaṇḍitātmajaśrīparaśurāmamiśrasūnu",
    "GSD36mvir_sau:8538": " sakalavidyāpārāvārapārīṇadhurīṇajagaddāridṣamahāgajapārīndravidvajjanajīvāt- śrīmanmitramiśrakṛte",
    "GSD36mvir_sau:8539": " vīramitrodayābhidhanibandhe samayaprakāśe śrāddhakālanirṇayaḥ /",
    "GSD36mvir_sau:8540": " atha prakīrṇakakālāḥ /",
    "GSD36mvir_sau:8541": " tatra vaiśākhasnānakālaḥ--",
    "GSD36mvir_sau:8542": " madhumāsasya śuklāyāmekādaśyāmupoṣitaḥ /",
    "GSD36mvir_sau:8543": " pañcadaśyāṃ ca bho vīra/",
    "GSD36mvir_sau:8544": " meṣasaṅkramaṇe tu vā //",
    "GSD36mvir_sau:8545": " vaiśākhasnānaniyamaṃ brāhmaṇānāmanujñayā /",
    "GSD36mvir_sau:8546": " madhusūdanamabhyarcya kuryātsaṅkalpapūrvakam //",
    "GSD36mvir_sau:8547": " iti pādme /",
    "GSD36mvir_sau:8548": " kārttikaśca--",
    "GSD36mvir_sau:8549": " prārabhyaikādaśīṃ śuklāmāśvinasya tu mānavaḥ /",
    "GSD36mvir_sau:8550": " prātaḥ snānaṃ prakurvīta--",
    "GSD36mvir_sau:8551": " iti viṣṇurahasye /",
    "GSD36mvir_sau:8552": " pūrṇa āśvayuje māsi paurṇamāsyāṃ samāhitaḥ /",
    "GSD36mvir_sau:8553": " māsaṃ samagraṃ parayā bhattyā snāyīta kārttike //",
    "GSD36mvir_sau:8554": " ityādityapurāṇe /",
    "GSD36mvir_sau:8555": " idaṃ cānudite /",
    "GSD36mvir_sau:8556": " kārttike bindutīrthe yo brahmacaryaparāyaṇaḥ /",
    "GSD36mvir_sau:8557": " snāsyatyanudite bhānau bhānujātasya bhīḥ kutaḥ //",
    "GSD36mvir_sau:8558": " iti skāndokteḥ /",
    "GSD36mvir_sau:8559": " māghe 'pi viṣṇuḥ:",
    "GSD36mvir_sau:8560": " tulāmakarameṣeṣu prātaḥsnāyī bhavennaraḥ /",
    "GSD36mvir_sau:8561": " brāhme--",
    "GSD36mvir_sau:8562": " ekādaśyāṃ śuklapakṣe pauṣamāse samārabhet /",
    "GSD36mvir_sau:8563": " dvādaśyāṃ paurṇamāsyāṃ vā śuklapakṣe samāpanam //",
    "GSD36mvir_sau:8564": " viṣṇuḥ--",
    "GSD36mvir_sau:8565": " darśaṃ vā paurṇamāsīṃ vā prārabhya snānamācaret /",
    "GSD36mvir_sau:8566": " idaṃ cābhyudite ravau /",
    "GSD36mvir_sau:8567": " “kiñcidabhyudite ravau“iti pādmokteḥ /",
    "GSD36mvir_sau:8568": " bāhne tu--",
    "GSD36mvir_sau:8569": " aruṇodayamārabhya prātaḥkālāvadhi prabho/ /",
    "GSD36mvir_sau:8570": " māghasnānavatāṃ puṇyaṃ kramāttatra ca dhāraṇā //",
    "GSD36mvir_sau:8571": " iti /",
    "GSD36mvir_sau:8572": " atha pratipatprabhṛtipuṇyatithayaḥ /",
    "GSD36mvir_sau:8573": " tatra pratipat pādme--",
    "GSD36mvir_sau:8574": " caitre māsi mahābāho/",
    "GSD36mvir_sau:8575": " puṇyā pratipadā purā /",
    "GSD36mvir_sau:8576": " tasyāṃ yastapanaṃ dṛṣṭvā snānaṃ kuryānnarottamaḥ //",
    "GSD36mvir_sau:8577": " na tasya duritaṃ kiñcinnādhayo vyādhayo nṛpa/ /",
    "GSD36mvir_sau:8578": " putrastatraiva--",
    "GSD36mvir_sau:8579": " etāstisraḥ purā proktāstithayaḥ kurunandana/ /",
    "GSD36mvir_sau:8580": " kārttikāśvayuje māsi caitre vāpi tathā nṛpa/ //",
    "GSD36mvir_sau:8581": " iti /",
    "GSD36mvir_sau:8582": " etā iti pūrvoktāḥ pratipadaḥ /",
    "GSD36mvir_sau:8583": " iti pratipat /",
    "GSD36mvir_sau:8584": " atha dvitīyā /",
    "GSD36mvir_sau:8585": " skandapurāṇe--",
    "GSD36mvir_sau:8586": " āśvine māsi vai pūṇyā dvitīyā śuklapakṣagā /",
    "GSD36mvir_sau:8587": " dānaṃ pradattametasyāmanantaphalamucyate //",
    "GSD36mvir_sau:8588": " liṅgapurāṇe--",
    "GSD36mvir_sau:8589": " vṛścike ca dvitīyāyāṃ śuklāyāṃ pratipūjanam /",
    "GSD36mvir_sau:8590": " iti /",
    "GSD36mvir_sau:8591": " iti dvitīyā /",
    "GSD36mvir_sau:8592": " atha tṛtīyā /",
    "GSD36mvir_sau:8593": " caitramāsaṃ prakramya padmapurāṇe--",
    "GSD36mvir_sau:8594": " tṛtīyāyāṃ yajehevīṃ śaṅkareṇa samanvitām /",
    "GSD36mvir_sau:8595": " gandhapuṣpadhūpadīpairdamanena sumālinā //",
    "GSD36mvir_sau:8596": " vaiśākhamāse yatpuṇyā tṛtīyā śuklapakṣajā /",
    "GSD36mvir_sau:8597": " anantaphaladā jñeyā snānadānādikarmasu //",
    "GSD36mvir_sau:8598": " bhaviṣyottare--",
    "GSD36mvir_sau:8599": " guḍāpūpāśca dātabyā māsi bhādrapade tathā /",
    "GSD36mvir_sau:8600": " tṛtīyāyāṃ pāyasaṃ ca vāmadevasya tṛptaye /",
    "GSD36mvir_sau:8601": " māghe māsi tṛtīyāṃ guḍasya lavaṇasya ca /",
    "GSD36mvir_sau:8602": " dānaṃ śreyaskaraṃ rājan/",
    "GSD36mvir_sau:8603": " strīṇāṃ ca puruṣasya ca //",
    "GSD36mvir_sau:8604": " iti tṛtīyā /",
    "GSD36mvir_sau:8605": " atha caturthī /",
    "GSD36mvir_sau:8606": " bhaviṣyapurāṇe--",
    "GSD36mvir_sau:8607": " śivā śāntā sukhā rājan/",
    "GSD36mvir_sau:8608": " caturthī trividhā matā /",
    "GSD36mvir_sau:8609": " māsi bhādrapade śuklā śivā lokeṣu pūjitā //",
    "GSD36mvir_sau:8610": " māsi māghe tathā śuklā yā caturthī mahīpate/ /",
    "GSD36mvir_sau:8611": " jñeyā sā śāntidā nityaṃ śāntiṃ kuryātsadaiva tu //",
    "GSD36mvir_sau:8612": " yadā śuklacaturthyāṃ tu vāro bhaumasya vai bhavet /",
    "GSD36mvir_sau:8613": " tadā sā sukhadā jñeyā sukhānāmeti kīrttitā //",
    "GSD36mvir_sau:8614": " iti caturthī /",
    "GSD36mvir_sau:8615": " atha pañcamī /",
    "GSD36mvir_sau:8616": " bhaviṣyapurāṇe--",
    "GSD36mvir_sau:8617": " śuklāyāmatha pañcamyāṃ caitre māsi śubhānanā /",
    "GSD36mvir_sau:8618": " śrīrviṣṇulokānmānuṣyaṃ samprāptā keśavājñayo //",
    "GSD36mvir_sau:8619": " tasmāttāṃ pūjayettatra yastāṃ lakṣmīrna muñcati /",
    "GSD36mvir_sau:8620": " tathā--",
    "GSD36mvir_sau:8621": " puṇyā bhādrapade proktā pañcamī nāgapañcamī /",
    "GSD36mvir_sau:8622": " skandapurāṇe--",
    "GSD36mvir_sau:8623": " śuklā mārgaśire puṇyā śrāvaṇe yā ca pañcamī /",
    "GSD36mvir_sau:8624": " snānadānairbahuphalā nāgalokapradāyinī //",
    "GSD36mvir_sau:8625": " atha ṣaṣṭhī /",
    "GSD36mvir_sau:8626": " bhaviṣyapurāṇe--",
    "GSD36mvir_sau:8627": " yeyaṃ bhādrapade māsi ṣaṣṭhī tu bharatarṣabha/ /",
    "GSD36mvir_sau:8628": " snānadānādikaṃ sarvamasyāmakṣayamucyate //",
    "GSD36mvir_sau:8629": " tathā--",
    "GSD36mvir_sau:8630": " yeyaṃ bhādrapade māsi ṣaṣṭhī syādbharatarṣabha/ /",
    "GSD36mvir_sau:8631": " yo 'syāṃ paṃśryati gāṅgeyaṃ dakṣiṇāpathavāsinam //",
    "GSD36mvir_sau:8632": " brahmahatyādipāpaistu mucyate nātra saṃśayaḥ /",
    "GSD36mvir_sau:8633": " tathā--",
    "GSD36mvir_sau:8634": " yā ṣaṣṭhī śuklapakṣasya mārgaśīrṣe haripriyā /",
    "GSD36mvir_sau:8635": " mahāṣaṣṭhī tu sā khyātā-iti /",
    "GSD36mvir_sau:8636": " iti ṣaṣṭhī /",
    "GSD36mvir_sau:8637": " atha saptamī /",
    "GSD36mvir_sau:8638": " bhaviṣyapurāṇe--",
    "GSD36mvir_sau:8639": " māsi bhādrapade śuklā saptamī yā gaṇādhipa/ /",
    "GSD36mvir_sau:8640": " aparājiteti vikhyātā mahāpātakanāśinī //",
    "GSD36mvir_sau:8641": " yā tu mārgaśire māsi śuklapakṣe tu saptamī /",
    "GSD36mvir_sau:8642": " tadā sā kathitā vīra/",
    "GSD36mvir_sau:8643": " sarvānandakarī śubhā //",
    "GSD36mvir_sau:8644": " snānadānādikarmāṇi yasyāmakṣayamaśnute /",
    "GSD36mvir_sau:8645": " tathā--",
    "GSD36mvir_sau:8646": " nandā mārgaśire śuklā saptamyānandadāyinī /",
    "GSD36mvir_sau:8647": " jayantīnāma sā proktā mahāpāpāpahā tithiḥ //",
    "GSD36mvir_sau:8648": " viṣṇuḥ--",
    "GSD36mvir_sau:8649": " sūryagrahaṇatulyā tu śuklā māghasya saptamī /",
    "GSD36mvir_sau:8650": " iti saptamī /",
    "GSD36mvir_sau:8651": " aṣṭamyaśca jayantyaṣṭakādurgāṣṭamīrūpāstatra tatroktāḥ /",
    "GSD36mvir_sau:8652": " ityaṣṭamī /",
    "GSD36mvir_sau:8653": " atha navamī /",
    "GSD36mvir_sau:8654": " devīpurāṇe--",
    "GSD36mvir_sau:8655": " āśvinasya tu māsasya navamī śuklapakṣagā //",
    "GSD36mvir_sau:8656": " jāyate koṭiguṇitaṃ dānaṃ tasyāṃ narādhipa/ /",
    "GSD36mvir_sau:8657": " śuklapakṣe navamyāṃ tu kārtikasya samāhitaḥ /",
    "GSD36mvir_sau:8658": " snāyāddadyānnamaskuryādakṣayaṃ labhate phalam //",
    "GSD36mvir_sau:8659": " iti naṃvamī /",
    "GSD36mvir_sau:8660": " atha daśamī /",
    "GSD36mvir_sau:8661": " jyeṣṭhasya śukladaśamī saṃvatsaramukhī smṛtā /",
    "GSD36mvir_sau:8662": " tasyāṃ snānaṃ prakurvīta dānaṃ caiva viśeṣataḥ //",
    "GSD36mvir_sau:8663": " brahmāṇḍapurāṇe--",
    "GSD36mvir_sau:8664": " kārtikasya tu māsasya daśamī śuklapakṣagā /",
    "GSD36mvir_sau:8665": " tasyāṃ vratādi kurvāṇo labhate vāñchitaṃ phalam //",
    "GSD36mvir_sau:8666": " ekādaśī dvādaśī ca /",
    "GSD36mvir_sau:8667": " vārāhapurāṇe--",
    "GSD36mvir_sau:8668": " ekādaśyāmupavasetpakṣayorubhayorapi /",
    "GSD36mvir_sau:8669": " dvādaśyāṃ yo 'rcayedviṣṇumanantaphalabhāgbhavet //",
    "GSD36mvir_sau:8670": " atha trayodaśī /",
    "GSD36mvir_sau:8671": " skānde--",
    "GSD36mvir_sau:8672": " caitre trayodaśī puṇyā tasyāṃ daśaguṇaṃ phalam /",
    "GSD36mvir_sau:8673": " atha caturdaśī /",
    "GSD36mvir_sau:8674": " skānde--",
    "GSD36mvir_sau:8675": " caitre caturdaśī śuklā śrāvaṇaproṣṭhapādayoḥ /",
    "GSD36mvir_sau:8676": " māghasya kṛṣṇapakṣe yo dāne bahuphalā hi sā //",
    "GSD36mvir_sau:8677": " iti caturdaśī /",
    "GSD36mvir_sau:8678": " atha paurṇamāsī /",
    "GSD36mvir_sau:8679": " viṣṇudharmottare--",
    "GSD36mvir_sau:8680": " vaiśākhī kārttikī māghī paurṇamāsī mahāphalā /",
    "GSD36mvir_sau:8681": " iti /",
    "GSD36mvir_sau:8682": " atha nakṣatravārādivaśātpuṇyāstithaya ucyante /",
    "GSD36mvir_sau:8683": " śravaṇena samāyuktā tṛtīyā yā viśeṣataḥ /",
    "GSD36mvir_sau:8684": " budhaśravaṇasaṃyuktā tṛtīyā yadi labhyate //",
    "GSD36mvir_sau:8685": " tasyāṃ snānopavāsādi ananatphaladaṃ bhavet /",
    "GSD36mvir_sau:8686": " bhaviṣyottare māghaśuklatṛtīyāṃ prakṛtya--",
    "GSD36mvir_sau:8687": " śravaṇena samāyogāt kurukṣetrasamā smṛtā //",
    "GSD36mvir_sau:8688": " viśeṣādbudhasaṃyuktā tṛtīyā tu viśeṣataḥ /",
    "GSD36mvir_sau:8689": " yamaḥ--",
    "GSD36mvir_sau:8690": " caturthyāṃ bharaṇīyoge śanaiścaradinaṃ yadi /",
    "GSD36mvir_sau:8691": " tadābhyarcya yamaṃ devaṃ mucyate sarvakilviṣaiḥ //",
    "GSD36mvir_sau:8692": " maviṣyapurāṇe--",
    "GSD36mvir_sau:8693": " śuklapakṣasya saptamyāṃ bhānuvāro bhavedyadi /",
    "GSD36mvir_sau:8694": " saptamī vijayānāma tatra dattaṃ mahāphalam //",
    "GSD36mvir_sau:8695": " tathā--",
    "GSD36mvir_sau:8696": " śuklapakṣasya saptamyāṃ nakṣatraṃ pañcatārakam /",
    "GSD36mvir_sau:8697": " puṇyamiti vakṣyamāṇena sambandhaḥ /",
    "GSD36mvir_sau:8698": " rauhiṇyāśleṣāhastapuṣyamaghāḥ pañcatārakātvena jyotiḥśāstre prasiddhāḥ /",
    "GSD36mvir_sau:8699": " śuklapakṣe tu saptamyāṃ yadā saṅkramate raviḥ /",
    "GSD36mvir_sau:8700": " mahājayā tadā syāddhi maptamī bhāskarapriyā //",
    "GSD36mvir_sau:8701": " snānaṃ dāna japo homaḥ pitṛdevādipūjanam /",
    "GSD36mvir_sau:8702": " sarveṃ koṭiguṇaṃ proktaṃ bhāskarasya vaco yathā //",
    "GSD36mvir_sau:8703": " ādityapurāṇe--",
    "GSD36mvir_sau:8704": " revatī ravisaṃyuktā saptamī syānmahāphalā /",
    "GSD36mvir_sau:8705": " mahābhārate--",
    "GSD36mvir_sau:8706": " śaśiputrasamāyuktā paripūrṇā sitāṣṭamī /",
    "GSD36mvir_sau:8707": " tasyāṃ niyamakarttāro na syuḥ khaṇḍitasampadaḥ //",
    "GSD36mvir_sau:8708": " śaśiputraḥ = saumyaḥ /",
    "GSD36mvir_sau:8709": " bhaviṣyapurāṇe--",
    "GSD36mvir_sau:8710": " pauṣe budhāṣṭamī śuklā mahābhadrā mahāphalā /",
    "GSD36mvir_sau:8711": " iti /",
    "GSD36mvir_sau:8712": " brahmāṇḍapurāṇe--",
    "GSD36mvir_sau:8713": " pauṣe māsi yadā devi/",
    "GSD36mvir_sau:8714": " aṣṭamyāṃ yamadaivatam /",
    "GSD36mvir_sau:8715": " nakṣatraṃ jāyate puṇyaṃ yalloke raudramucyate //",
    "GSD36mvir_sau:8716": " tadā sā tu mahāpuṇyā jayantī cāṣṭamī smṛtā /",
    "GSD36mvir_sau:8717": " iti /",
    "GSD36mvir_sau:8718": " yamadaivataṃ = bharaṇī /",
    "GSD36mvir_sau:8719": " tasya krūradevatākatvādraudratvam /",
    "GSD36mvir_sau:8720": " bhaviṣye--",
    "GSD36mvir_sau:8721": " jyeṣṭhaśukladaśamyāṃ ca bhavedbhaumadinaṃ yadi /",
    "GSD36mvir_sau:8722": " jñeyā hastarkṣasaṃyuktā sarvapāpaharā tithiḥ //",
    "GSD36mvir_sau:8723": " devīpurāṇe--",
    "GSD36mvir_sau:8724": " puṣyarkṣaikādaśī śuklā supuṇyā pāpanāśinī /",
    "GSD36mvir_sau:8725": " viṣṇudharmottare--",
    "GSD36mvir_sau:8726": " ekādaśyāṃ śuklapakṣe yadarkṣaṃ vai punarvasuḥ /",
    "GSD36mvir_sau:8727": " nāmnā sā vijayā khyātā tithīnāmuttamā tithiḥ //",
    "GSD36mvir_sau:8728": " yo dadāti tilaprasthaṃ prāpya kālaṃ tu vatsaram /",
    "GSD36mvir_sau:8729": " upavāsaparastasya prakaroti samaṃ phalam //",
    "GSD36mvir_sau:8730": " tasyāmārādhya govindaṃ jagatāmīśvareśvaram //",
    "GSD36mvir_sau:8731": " saptajanmakṛtātpāpānmucyate nātra saṃśayaḥ /",
    "GSD36mvir_sau:8732": " viṣṇudharmottare--",
    "GSD36mvir_sau:8733": " caitre bhāgyarkṣasaṃyuktā dvādaśī syānmahāphalā /",
    "GSD36mvir_sau:8734": " hastayuktā tu vaiśākhe jyeṣṭhe tu svātisaṃyutā /",
    "GSD36mvir_sau:8735": " jyeṣṭhayā tu tathāṣāḍhe mūlopetā tu vaiṣṇave //",
    "GSD36mvir_sau:8736": " vaiṣṇavaḥ = śrāvaṇaḥ /",
    "GSD36mvir_sau:8737": " tathā bhādrapade māsi śravaṇena ca saṃyutā /",
    "GSD36mvir_sau:8738": " āśvine dvādaśī puṇyā bhavatyājarkṣasaṃyutā //",
    "GSD36mvir_sau:8739": " kārttike revatīyuktā saumye kṛttikayā yutā /",
    "GSD36mvir_sau:8740": " saumyo = mārgaśīrṣaḥ /",
    "GSD36mvir_sau:8741": " pauṣe mṛgaśiroyuktā māghe cādityasaṃyutā /",
    "GSD36mvir_sau:8742": " phālgune puṣyasahitā dvādaśī pāvanī parā //",
    "GSD36mvir_sau:8743": " nakṣatrayuktāsvetāsu snānadānamupoṣaṇam /",
    "GSD36mvir_sau:8744": " iti /",
    "GSD36mvir_sau:8745": " māghyāṃ tu samatītāyāṃ śravaṇena tu seyutā /",
    "GSD36mvir_sau:8746": " dvādaśī yā bhavet kṛṣṇā proktā sā tilavaiṣṇavī //",
    "GSD36mvir_sau:8747": " tathā:",
    "GSD36mvir_sau:8748": " mūlarkṣage śaśadhare māghamāsi prajāyate /",
    "GSD36mvir_sau:8749": " ekādaśī kṛṣṇapakṣe sopavāso jitendriyaḥ //",
    "GSD36mvir_sau:8750": " dvādaśyāṃ ṣaṭtilāhāraṃ kṛtvā pāpaiḥ pramucyate /",
    "GSD36mvir_sau:8751": " varāhapurāṇe--",
    "GSD36mvir_sau:8752": " caitrakṛṣṇacaturdaśyāmaṅgārakadinaṃ yadi /",
    "GSD36mvir_sau:8753": " piśācatvaṃ punarna syāt gaṅgāyāṃ snānabhojanāt //",
    "GSD36mvir_sau:8754": " liṅgapurāṇe--",
    "GSD36mvir_sau:8755": " kārttike bhaumavāreṇa citrā kṛṣṇā caturdaśī /",
    "GSD36mvir_sau:8756": " tasyāmārādhitaḥ sthāṇuryacchet śivapuraṃ dhruvam //",
    "GSD36mvir_sau:8757": " devīpurāṇe--",
    "GSD36mvir_sau:8758": " tathā kṛṣṇacaturdaśyāṃ bhaumāhe pitṛtarpaṇam /",
    "GSD36mvir_sau:8759": " viṣṇudharmottare:",
    "GSD36mvir_sau:8760": " paurṇamāsīṣu sarvāsu magharkṣasahitāsu ca /",
    "GSD36mvir_sau:8761": " dattānāmiha dānānāṃ phalaṃ daśaguṇaṃ smṛtam /",
    "GSD36mvir_sau:8762": " mahatī pūrṇamāsī sā yuktā pūrṇendunā gurau //",
    "GSD36mvir_sau:8763": " jyotiḥśāstre--",
    "GSD36mvir_sau:8764": " dṛsyete sahitau yasyāṃ diśi candrabṛhaspatī /",
    "GSD36mvir_sau:8765": " paurṇamāsī tu mahatī proktā saṃvatsare tu sā /",
    "GSD36mvir_sau:8766": " tasyāṃ dānopavāsādyamakṣayaṃ parikīrttitam //",
    "GSD36mvir_sau:8767": " tathā:",
    "GSD36mvir_sau:8768": " māsākhyarkṣe candragurū tasmātpañcadaśo raviḥ /",
    "GSD36mvir_sau:8769": " pūrṇimā jīvavāre tu mahacchabdā hi sā tithiḥ //",
    "GSD36mvir_sau:8770": " iti /",
    "GSD36mvir_sau:8771": " harikṣetre ca gaṅgāyāṃ sāmudre naimiṣe tathā /",
    "GSD36mvir_sau:8772": " mahāśabdatithau snānaṃ dānaṃ śrāddhamanantakam //",
    "GSD36mvir_sau:8773": " iti /",
    "GSD36mvir_sau:8774": " aindre guruḥ śaśī caiva prājāpatye ravistathā /",
    "GSD36mvir_sau:8775": " pūrṇamāsī tu sā jñeyā mahājyaiṣṭhīti kīrttitā //",
    "GSD36mvir_sau:8776": " vāyupurāṇe--",
    "GSD36mvir_sau:8777": " āgneyaṃ ca yadā ṛkṣaṃ kārtikyāṃ tu bhavetkvacit /",
    "GSD36mvir_sau:8778": " mahatī sā tithirjñeyā snānadānādiṣūttamā //",
    "GSD36mvir_sau:8779": " yadā yāmyaṃ bhavedṛkṣaṃ puṇyaṃ tasyāṃ tithau kvacit /",
    "GSD36mvir_sau:8780": " tithiḥ sāpi mahāpuṇyā ṛṣibhiḥ parikīrttiṃttā //",
    "GSD36mvir_sau:8781": " prājāpatyaṃ yadā ṛkṣaṃ yadā tasyāṃ narādhipa/ /",
    "GSD36mvir_sau:8782": " sā mahākārttikī proktā devānāmapi durlabhā //",
    "GSD36mvir_sau:8783": " mande vārke gurau vāpi vāreṣveteṣu ca triṣu /",
    "GSD36mvir_sau:8784": " trīṇyetāni ca ṛkṣāṇi proktāni vrahnaṇā svayam //",
    "GSD36mvir_sau:8785": " tatrāśvamedhikaṃ puṇyaṃ snātasya ca bhavennṛpa/ /",
    "GSD36mvir_sau:8786": " dānamakṣayatāṃ yāti pitṝṇāṃ tarpaṇaṃ tathā //",
    "GSD36mvir_sau:8787": " brahmapurāṇe--",
    "GSD36mvir_sau:8788": " puṇyā mahākārttikī syājjīvendau kṛttikāsu ca /",
    "GSD36mvir_sau:8789": " maghāsvātyośca jīvendau mahāmāghīti kathyate //",
    "GSD36mvir_sau:8790": " jyotiḥ śāstre--",
    "GSD36mvir_sau:8791": " meṣasthasca yadā sauriḥ siṃhe ca gurucandramāḥ /",
    "GSD36mvir_sau:8792": " bhāskaraḥ śravaṇākhye tu mahāmāghī tu sā smṛtā //",
    "GSD36mvir_sau:8793": " śātātapaḥ--",
    "GSD36mvir_sau:8794": " amāvāsyāṃ bhavedvāro yadā bhūmisutasya vai /",
    "GSD36mvir_sau:8795": " jāhnavīsnānamātreṇa gosahasraphalaṃ labhet //",
    "GSD36mvir_sau:8796": " mahābhārate:",
    "GSD36mvir_sau:8797": " amā somena bhaumena guruṇā raviṇā tathā /",
    "GSD36mvir_sau:8798": " tattīrthaṃ puṣkaraṃ nāma sūryagrahaśatādhikam //",
    "GSD36mvir_sau:8799": " viṣṇupurāṇe:",
    "GSD36mvir_sau:8800": " amāvāsyā yadā maitraviśākhāṛkṣayoginī /",
    "GSD36mvir_sau:8801": " śrāddhe pitṛgaṇastṛptiṃ tadāpnotyaṣṭavārṣikīm //",
    "GSD36mvir_sau:8802": " kvacittu viśākhāsvātiyonīti pāṭhaḥ /",
    "GSD36mvir_sau:8803": " amāvāsyā yadā puṣye raudrarkṣe vā punarvasau /",
    "GSD36mvir_sau:8804": " dvādaśābdīṃ tathā tṛptiṃ prayānti pitaro 'rccitāḥ //",
    "GSD36mvir_sau:8805": " vāsavājaikapādarkṣe pitṝṇāṃ tṛptimicchatā /",
    "GSD36mvir_sau:8806": " vāruṇe cāpyadaivatye devānāmapi durllabhā //",
    "GSD36mvir_sau:8807": " māghāsite pañcagaśī kadācidupaiti yogaṃ yadi vāruṇena /",
    "GSD36mvir_sau:8808": " ṛkṣeṇa kālaḥ sa paraḥ pitṝṇāṃ na hyalpapuṇyairnṛpa/",
    "GSD36mvir_sau:8809": " labhyate 'sau //",
    "GSD36mvir_sau:8810": " vyāsaḥ--",
    "GSD36mvir_sau:8811": " vāruṇena samāyuktā madhau kṛṣṇā trayodaśī /",
    "GSD36mvir_sau:8812": " gaṅgāyāṃ yadi labhyeta sūryagrahaśataiḥ samā //",
    "GSD36mvir_sau:8813": " śanivāreṇa saṃyuktā sā mahāvāruṇī smṛtā /",
    "GSD36mvir_sau:8814": " śubhayogasamāyuktā śanau śatabhiṣā yadi /",
    "GSD36mvir_sau:8815": " mahāmaheti vikhyātā trikoṭikulamuddharet //",
    "GSD36mvir_sau:8816": " ardhoṃdaya ukto mahābhārate--",
    "GSD36mvir_sau:8817": " amārkapātaśravaṇairyuktā cetpuṣyamāghayoḥ /",
    "GSD36mvir_sau:8818": " ardhodayaḥ sa vijñeyaḥ koṭisūryagrahaiḥ samaḥ //",
    "GSD36mvir_sau:8819": " kvacittu kiñcidūno mahodaya iti pāṭhaḥ /",
    "GSD36mvir_sau:8820": " divaiva yogaḥ śasto 'yaṃ na tu rātrau kadācana /",
    "GSD36mvir_sau:8821": " iti /",
    "GSD36mvir_sau:8822": " kapilaṣaṣṭhī vārāhapurāṇe--",
    "GSD36mvir_sau:8823": " nabhasye kṛṣṇapakṣe yā rohiṇīpātabhūsutaiḥ /",
    "GSD36mvir_sau:8824": " yuktā ṣaṣṭhī purāṇajñaiḥ kapilā parikīrttitā //",
    "GSD36mvir_sau:8825": " vratopavāsaniyamairbhāskaraṃ tatra pūjayet /",
    "GSD36mvir_sau:8826": " kapilāṃ ca dvijāgryāya dattvā kratuphalaṃ labhet //",
    "GSD36mvir_sau:8827": " purāṇasamuccaye tu--",
    "GSD36mvir_sau:8828": " bhādramāsyasite pakṣe bhānau caiva kare sthite /",
    "GSD36mvir_sau:8829": " pāte kuje ca rohiṇyāṃ sā ṣaṣṭhī kapilābhidhā //",
    "GSD36mvir_sau:8830": " iti /",
    "GSD36mvir_sau:8831": " atra ca bhādrapado darśāntamāsābhiprāyeṇa /",
    "GSD36mvir_sau:8832": " tatraiva kṛbṇapakṣe ṣaṣṭyāṃ rohiṇī sambhavati /",
    "GSD36mvir_sau:8833": " ayaṃ ca yadā sampūrṇaḥ tadaiva puṇyaḥ /",
    "GSD36mvir_sau:8834": " taduktam--",
    "GSD36mvir_sau:8835": " saṃyoge tu caturṇāṃ tu nirddiṣṭā paraṇeṣṭhinā /",
    "GSD36mvir_sau:8836": " hastasthasūryaśca phalātiśayārthaḥ /",
    "GSD36mvir_sau:8837": " śaṅkhaḥ--",
    "GSD36mvir_sau:8838": " amāvāsyā tu somena saptamī bhānunā saha /",
    "GSD36mvir_sau:8839": " caturthī bhūmiputreṇa budhavāreṇa cāṣṭamī //",
    "GSD36mvir_sau:8840": " catasnastithayaḥ puṇyāstulyāḥ syurgrahaṇādibhiḥ /",
    "GSD36mvir_sau:8841": " sarvamakṣayamatroktaṃ snānadānajapādikam //",
    "GSD36mvir_sau:8842": " śātātapaḥ--",
    "GSD36mvir_sau:8843": " aṅgārakadine prāpte caturthī vā caturdaśī /",
    "GSD36mvir_sau:8844": " bhomavāreṇa puṇyāsau somavāre kuhūryathā //",
    "GSD36mvir_sau:8845": " mārkaṇḍeyaḥ--",
    "GSD36mvir_sau:8846": " ekādaśyāṃ site pakṣe puṣyarkṣaṃ yadi jāyate /",
    "GSD36mvir_sau:8847": " dvādaśyāṃ vā tadāśeṣapāpakṣayakaraṃ smṛtam //",
    "GSD36mvir_sau:8848": " vyāsaḥ--",
    "GSD36mvir_sau:8849": " śukle vā yadi vā kṛṣṇe caturthī vā caturdaśī /",
    "GSD36mvir_sau:8850": " bhaumavāreṇa puṇyāsau somavāre kuhūryathā //",
    "GSD36mvir_sau:8851": " iti /",
    "GSD36mvir_sau:8852": " iti nakṣatravārādiyogaprayuktapuṇyatithayaḥ /",
    "GSD36mvir_sau:8853": " atha rātrikaraṇīyavarjyāni /",
    "GSD36mvir_sau:8854": " rātrau snānaṃ na kurvīta dānaṃ caiva viśeṣataḥ /",
    "GSD36mvir_sau:8855": " naimittikaṃ ca kurvīta snānaṃ dānaṃ ca rātriṣu //",
    "GSD36mvir_sau:8856": " iti rātrikaraṇīyavarjyāni /",
    "GSD36mvir_sau:8857": " atha catuṣpathasevāvarjanakālaḥ /",
    "GSD36mvir_sau:8858": " madhyaṃ dine 'rdharātre ca śrāddhaṃ bhuktvā tu sāmiṣam /",
    "GSD36mvir_sau:8859": " sandhyayayorubhayoścaiva na seveta catuṣpatham //",
    "GSD36mvir_sau:8860": " iti /",
    "GSD36mvir_sau:8861": " iti catuṣpathavarjanakālaḥ /",
    "GSD36mvir_sau:8862": " atha tithiviśeṣavarjyāni /",
    "GSD36mvir_sau:8863": " tatra siṃhārke śuklacaturthyāṃ candradarśanaṃ na kāryam /",
    "GSD36mvir_sau:8864": " mārkaṇḍeyaḥ--",
    "GSD36mvir_sau:8865": " siṃhāditye śuklapakṣe caturthyāṃ candradarśanam /",
    "GSD36mvir_sau:8866": " mithyābhidūṣaṇaṃ kuryāttasmātpaśryenna taṃ tadā //",
    "GSD36mvir_sau:8867": " iti /",
    "GSD36mvir_sau:8868": " ṣaṣṭhīvarjyāni /",
    "GSD36mvir_sau:8869": " ṣaṣṭyāṃ tailaṃ varjayedabhyaṅge /",
    "GSD36mvir_sau:8870": " tathāca ratnamālāyām--",
    "GSD36mvir_sau:8871": " ṣaṣṭhīṣu tailaṃ palamaṣṭamīṣu kṣaurakriyāṃ caiva caturdaśīṣu /",
    "GSD36mvir_sau:8872": " strīsevanaṃ naṣṭakalāsu puṃsāmāyuḥkṣayārthaṃ munayo vadanti //",
    "GSD36mvir_sau:8873": " iti /",
    "GSD36mvir_sau:8874": " atha saptamīvarjyāni /",
    "GSD36mvir_sau:8875": " tatra bhaviṣyapurāṇe--",
    "GSD36mvir_sau:8876": " saptamyāṃ na spṛśettailaṃ nīlavastraṃ na dhārayet /",
    "GSD36mvir_sau:8877": " na cāpyāmalakaiḥ snānaṃ na kuryātkalahaṃ naraḥ //",
    "GSD36mvir_sau:8878": " saptamyāṃ naiva kurvīta tāmrapātreṇa bhojanam //",
    "GSD36mvir_sau:8879": " budhaḥ--",
    "GSD36mvir_sau:8880": " nimbasya bhakṣaṇaṃ tailaṃ tilaistarpaṇamañjanam /",
    "GSD36mvir_sau:8881": " saptamyāṃ naiva bhuñjīta tāmrapātreṇa bhojanam //",
    "GSD36mvir_sau:8882": " iti /",
    "GSD36mvir_sau:8883": " athāṣṭamīvarjyāni /",
    "GSD36mvir_sau:8884": " tatra vyāsaḥ--",
    "GSD36mvir_sau:8885": " ṣaṣṭhyaṣṭamī tvamāvāsyā pakṣadvayacaturdaśī /",
    "GSD36mvir_sau:8886": " atra sannihitaṃ pāpaṃ taile māṃse bhage kṣure //",
    "GSD36mvir_sau:8887": " eṣāṃ kecidāsu tithiṣu krameṇa niṣedhamicchanti /",
    "GSD36mvir_sau:8888": " ṣaṣṭhyāṃ tailamanāyuṣyamaṣṭamyāṃ piśitaṃ tathā /",
    "GSD36mvir_sau:8889": " kāmabhogaścaturdaśyāmamāyāṃ tu kṣurakriyā //",
    "GSD36mvir_sau:8890": " iti smaraṇāt tato 'nyatra doṣābhāva iti, tanna /",
    "GSD36mvir_sau:8891": " māṃsāśane pañcadaśī tailābhyaṅge caturdaśī /",
    "GSD36mvir_sau:8892": " iti manunānyatrāpi tailādiniṣedhāt /",
    "GSD36mvir_sau:8893": " tailaniṣedhe ca sarvatra tilatailasyaiva niṣedhaḥ tailapadasya tatraiva",
    "GSD36mvir_sau:8894": " śakteḥ /",
    "GSD36mvir_sau:8895": " sāmānyato 'bhyaṅganiṣedhe tu snehaniṣedha eveti /",
    "GSD36mvir_sau:8896": " atrāṣṭamyāḥ parvarūpatvāttatprayuktāḥ sarve niṣedhāstatra pravartante /",
    "GSD36mvir_sau:8897": " parvarūpatvaṃ coktaṃ--",
    "GSD36mvir_sau:8898": " viṣṇupurāṇe:",
    "GSD36mvir_sau:8899": " caturdaśī aṣṭamī ca amāvāsyā ca pūrṇimā /",
    "GSD36mvir_sau:8900": " parvāṇyetāni rājendra/",
    "GSD36mvir_sau:8901": " ravisaṅkrāntirevaca //",
    "GSD36mvir_sau:8902": " ityetāni abhidhāya--",
    "GSD36mvir_sau:8903": " tatraiva:",
    "GSD36mvir_sau:8904": " tailastrīmāṃsabhogī yaḥ parvasveteṣu vai pumān /",
    "GSD36mvir_sau:8905": " viṇmūtrabhojanaṃ nāma prayāti narakaṃ naraḥ //",
    "GSD36mvir_sau:8906": " iti /",
    "GSD36mvir_sau:8907": " parvapuraskāreṇa niṣedho vaudhāyane:",
    "GSD36mvir_sau:8908": " parvasu nādīyīta na māṃsamasnīyāt parvasu hi rakṣaḥpiśācavyabhicārivīnnatambinīti /",
    "GSD36mvir_sau:8909": " manuḥ--",
    "GSD36mvir_sau:8910": " caturdaśyaṣṭamī darśaḥ paurṇamāsyarkasaṅkramaḥ /",
    "GSD36mvir_sau:8911": " eṣu strītailamāṃsāni dantakāṣṭhāni varjayet //",
    "GSD36mvir_sau:8912": " pañcadaśyāṃ caturdaśyāmaṣṭamyāṃ ca viśāradaḥ /",
    "GSD36mvir_sau:8913": " tailaṃ māṃsaṃ vyavāyaṃ ca kṣuraṃ caiva vivarjayet //",
    "GSD36mvir_sau:8914": " hārītaḥ--",
    "GSD36mvir_sau:8915": " śleṣmātake tathālakṣmīrnityameva kṛtālayā /",
    "GSD36mvir_sau:8916": " bhage māṃse kṣure taile nityaṃ tiṣṭhati parvasu //",
    "GSD36mvir_sau:8917": " matsyapurāṇe--",
    "GSD36mvir_sau:8918": " chinatti vīrudho yastu vīrutsesthe niśākare /",
    "GSD36mvir_sau:8919": " patraṃ vā pāṭayetteṣāṃ brahmahatyāṃ sa vindati //",
    "GSD36mvir_sau:8920": " vīrutsaṃsthe = vanaspatigate /",
    "GSD36mvir_sau:8921": " vanaspatigatatvaṃ ca trimuhūrtacaturthasthatvam /",
    "GSD36mvir_sau:8922": " trimuhūrtaṃ vasedarke trimuhūrtaṃ vasejjale /",
    "GSD36mvir_sau:8923": " trimuhūrtaṃ vasedgoṣu trimuhūrtaṃ vanaspatau //",
    "GSD36mvir_sau:8924": " itismṛteḥ /",
    "GSD36mvir_sau:8925": " paiṭhīnasiḥ--",
    "GSD36mvir_sau:8926": " sāyaṃsandhyāṃ parānnaṃ ca tilapiṣṭaṃ tathaivaca /",
    "GSD36mvir_sau:8927": " amāvāsyāṃ na seveta rātrau maithunabhojane //",
    "GSD36mvir_sau:8928": " amāvāsyāṃ prāpyetyarthaḥ /",
    "GSD36mvir_sau:8929": " vastutastu amāvāsyāmiti saptamyantam /",
    "GSD36mvir_sau:8930": " vasyā vāsyā vasī vāsī amāpūrvā ameti ca /",
    "GSD36mvir_sau:8931": " ityevaṃ navadhā proktā kṛṣṇapañcadaśī tithiḥ //",
    "GSD36mvir_sau:8932": " iti kośāt /",
    "GSD36mvir_sau:8933": " tathā--",
    "GSD36mvir_sau:8934": " nāmāyāṃ haritān chindyātkuśāṃśca samidhastathā /",
    "GSD36mvir_sau:8935": " ayaṃ ca niṣedho daivapitryakarmārthavyatirekeṇa /",
    "GSD36mvir_sau:8936": " tathāca kātyāyanena amāyāṃ",
    "GSD36mvir_sau:8937": " darbhacchedaniṣedhamabhidhāyoktam--",
    "GSD36mvir_sau:8938": " pitṛdevajapārthaṃ vā samādadyāditi /",
    "GSD36mvir_sau:8939": " tathā kātyāyanasmatāvapi--",
    "GSD36mvir_sau:8940": " māse nabhasyamāvāsyāṃ darbho grāhyo navaḥ smṛtaḥ /",
    "GSD36mvir_sau:8941": " ayātayāmāste darbhā niyoktavyāḥ punaḥpunaḥ //",
    "GSD36mvir_sau:8942": " iti /",
    "GSD36mvir_sau:8943": " kuśāḥ śākaṃ ca puṣpāṇi gavārthe ca tṛṇādikam /",
    "GSD36mvir_sau:8944": " āhareddevapitryarthamamāvāsyāhani dvijaḥ //",
    "GSD36mvir_sau:8945": " iti dīpikādhṛtavacanācca /",
    "GSD36mvir_sau:8946": " smṛtisasuccaye--",
    "GSD36mvir_sau:8947": " sāyaṃsandhyāṃ parānnaṃ ca punarbhojanamaithune /",
    "GSD36mvir_sau:8948": " tailaṃ māṃsaṃ śilāpiṣṭamamāvāsyāṃ vivarjayet //",
    "GSD36mvir_sau:8949": " mārkaṇḍeyaḥ--",
    "GSD36mvir_sau:8950": " amāvāsyāsu sarvāsu navaṃ vastraṃ na dhārayet /",
    "GSD36mvir_sau:8951": " iti parvavarjyāni /",
    "GSD36mvir_sau:8952": " atha kālaviśeṣavarjyāḥ /",
    "GSD36mvir_sau:8953": " skandapurāṇe--",
    "GSD36mvir_sau:8954": " śiraḥkapālamāntrāṇi nakhacarmatilāstathā /",
    "GSD36mvir_sau:8955": " patāni kramaśo nityamaṣṭamyādiṣu varjayet //",
    "GSD36mvir_sau:8956": " śiro = nārikelam /",
    "GSD36mvir_sau:8957": " kapālamalāvū /",
    "GSD36mvir_sau:8958": " āntraṃ = paṭolaṃ dīrgham /",
    "GSD36mvir_sau:8959": " nakhaṃ = niṣpāvāḥ,",
    "GSD36mvir_sau:8960": " carmaumasūryaḥ /",
    "GSD36mvir_sau:8961": " tilāḥ = vṛntākamiti /",
    "GSD36mvir_sau:8962": " bṛhatiprasiddhiriti hemādriḥ /",
    "GSD36mvir_sau:8963": " ṣaṭtriṃśanmate--",
    "GSD36mvir_sau:8964": " saṅkrāntyāṃ pañcadaśyāṃ ca dvādaśyāṃ śrāddhavāsare /",
    "GSD36mvir_sau:8965": " vastraṃ ca pīḍayennaiva kṣureṇāpi na hiṃsyate //",
    "GSD36mvir_sau:8966": " hemādrau tu caturthacaraṇe kareṇāpi hi budhyate iti pāṭhaḥ /",
    "GSD36mvir_sau:8967": " vyāsaḥ--",
    "GSD36mvir_sau:8968": " tailaṃ na saṃspṛśedāmaṃ vṛkṣādīn chedayenna ca /",
    "GSD36mvir_sau:8969": " pakṣādau ca ravau ṣaṣṭyāṃ riktāyāṃ ca tathā tithau //",
    "GSD36mvir_sau:8970": " atrāmaniṣedho 'dhikaniṣedhārthaḥ sāmānyena tailasya niṣedhāt /",
    "GSD36mvir_sau:8971": " bṛhaspatiḥ--",
    "GSD36mvir_sau:8972": " amāvāsyendusaṅkrānticaturdaśyaṣṭamīṣu ca /",
    "GSD36mvir_sau:8973": " naraścāṇḍālayonau syāttailastrīmāṃsasevanāt //",
    "GSD36mvir_sau:8974": " purāṇe tu pūrvārdhe--",
    "GSD36mvir_sau:8975": " kuhūpūrṇendusaṅkrānticaturdaśyaṣṭamīṣu ca /",
    "GSD36mvir_sau:8976": " iti /",
    "GSD36mvir_sau:8977": " uttarārddhaṃ tadeva /",
    "GSD36mvir_sau:8978": " vāmanapurāṇe--",
    "GSD36mvir_sau:8979": " nandāsu nābyaṅgamupācareta kṣauraṃ ca riktāsu jayāsu māṃsam /",
    "GSD36mvir_sau:8980": " pūrṇāsu yoṣit parivarjanīyā bhadrāsu sarvāṇi samārabheta //",
    "GSD36mvir_sau:8981": " nābhyaṅgamarke na ca bhūmiputre kṣīraṃ ca śukre ca kuje ca māṃsam /",
    "GSD36mvir_sau:8982": " budhena yoṣā na samācareta śeṣeṣu sarvāṇi sadaiva kuryāt //",
    "GSD36mvir_sau:8983": " citrāsu haste śravaṇeṣu tailaṃ kṣīraṃ viśākhāpratipatsu varjyam /",
    "GSD36mvir_sau:8984": " mūle mṛge bhādrapadāsu māṃsaṃ yoṣinmaghākṛttikayottarāsu //",
    "GSD36mvir_sau:8985": " yamaḥ--",
    "GSD36mvir_sau:8986": " tathāsitāṣvaṣṭamīṣu bhūtāhendukṣaye tathā /",
    "GSD36mvir_sau:8987": " tailābhyaṅgaṃ kṣaurakarma strīsaṅgaṃ ca vivarjayate //",
    "GSD36mvir_sau:8988": " vārāhapurāṇe--",
    "GSD36mvir_sau:8989": " na mṛcca nodakaṃ vāpi na niśāyāṃ tu gomayam /",
    "GSD36mvir_sau:8990": " gomūtraṃ ca pradoṣe ca gṛhṇīyādbuddhimānnaraḥ //",
    "GSD36mvir_sau:8991": " ayaṃ ca niṣedhaḥ śaucādyatiriktakarmasu tatra mṛdgrahaṇasya vihita tvāt /",
    "GSD36mvir_sau:8992": " māṇḍavyaḥ--",
    "GSD36mvir_sau:8993": " śrutibedhajātakānnaprāśanayātrāpratimārcāḥ /",
    "GSD36mvir_sau:8994": " ravibhavanasthe kāryaṃ jīve na kāryo vivāhastu //",
    "GSD36mvir_sau:8995": " ravibhavanaṃ = siṃharāśiḥ /",
    "GSD36mvir_sau:8996": " ayaṃ ca narmadottarabhāge, na dakṣiṇe /",
    "GSD36mvir_sau:8997": " tathā ca---",
    "GSD36mvir_sau:8998": " jyotiḥśāstre:",
    "GSD36mvir_sau:8999": " siṃhe gurau siṃhalave vivāho neṣṭaśca godottarataśca yāvat /",
    "GSD36mvir_sau:9000": " bhāgīrathīyāmyataraṃ ca yāvattāvacca doṣastapane 'pi meṣe //",
    "GSD36mvir_sau:9001": " skānde--",
    "GSD36mvir_sau:9002": " snānaṃ caiva mahādānaṃ svādhyāyaṃ pitṛtarpaṇam /",
    "GSD36mvir_sau:9003": " prathame 'vde na kurvīta mahāgurunipātane //",
    "GSD36mvir_sau:9004": " snānaṃ kāmyaṃ puṣpasnānādi /",
    "GSD36mvir_sau:9005": " bhaviṣyapurāṇe--",
    "GSD36mvir_sau:9006": " supte viṣṇau nivartante kriyāḥ sarvāḥ śubhādikāḥ /",
    "GSD36mvir_sau:9007": " vivāhavratabandhādicūḍāsaṃskāradīkṣaṇam //",
    "GSD36mvir_sau:9008": " yajño gṛhapraveśaśca pratiṣṭhā devabhūbhṛtām /",
    "GSD36mvir_sau:9009": " puṇyāni yāni karmāṇi na syuḥ supte jagatpatau //",
    "GSD36mvir_sau:9010": " iti /",
    "GSD36mvir_sau:9011": " manuḥ--",
    "GSD36mvir_sau:9012": " catvārīmāni karmāṇi sandhyāyāṃ parivarjayet /",
    "GSD36mvir_sau:9013": " āhāraṃ maithunaṃ nidrāṃ svādhyāyaṃ ca caturthakam //",
    "GSD36mvir_sau:9014": " vṛddhamanuḥ--",
    "GSD36mvir_sau:9015": " āhāraṃ maithunaṃ nidrāṃ sandhyākāle vivarjayet /",
    "GSD36mvir_sau:9016": " karma cādhyayanaṃ vāpi tathā dānapratigrahau //",
    "GSD36mvir_sau:9017": " āhārājjāyate vyādhirgarbho raudraśca bhaithunāt /",
    "GSD36mvir_sau:9018": " svapanātsyādalakṣmīkaḥ karma caivātra niṣphalam //",
    "GSD36mvir_sau:9019": " adhyetā narakaṃ yāti dātā nāpnoti tatphalam /",
    "GSD36mvir_sau:9020": " pratigrahe bhavetpāpī tasmātsandhyāṃ vivarjayet //",
    "GSD36mvir_sau:9021": " tathā hemādrau smṛtiḥ--",
    "GSD36mvir_sau:9022": " rātrau dānaṃ na kurvīta kadācidapi kena cit /",
    "GSD36mvir_sau:9023": " haranti rākṣasā yasmāttasmāddāturbhayāvaham //",
    "GSD36mvir_sau:9024": " viśeṣato niśīthe tu na śubhaṃ karma śarmaṇe /",
    "GSD36mvir_sau:9025": " ato vivarjayetprājño dānādiṣu mahāniśām //",
    "GSD36mvir_sau:9026": " asyāpavādo devalenoktaḥ--",
    "GSD36mvir_sau:9027": " rāhudarśanasaṅkrāntivivāhātyayavṛddhiṣu /",
    "GSD36mvir_sau:9028": " snānadānādikaṃ kuryānniśi kāmyavrateṣu ca //",
    "GSD36mvir_sau:9029": " vasiṣṭho 'pi--",
    "GSD36mvir_sau:9030": " grahaṇodvāhasaṅkrāntiyātrārttiprasaveṣu ca /",
    "GSD36mvir_sau:9031": " dānaṃ naimittikaṃ jñeyaṃ rātrāvapi tadiṣyate //",
    "GSD36mvir_sau:9032": " tathā--",
    "GSD36mvir_sau:9033": " yajñe vivāhe yātrāyāṃ tathā pustakavācane /",
    "GSD36mvir_sau:9034": " dānānyetāni śastāni rātrau devālaye tathā //",
    "GSD36mvir_sau:9035": " tathā hemādrau--",
    "GSD36mvir_sau:9036": " aśvatthasāgarau sevyau na spraṣṭavyau kadācana /",
    "GSD36mvir_sau:9037": " koṇavāre spṛśet pūrvamuttaraṃ parvaṇi spṛśet //",
    "GSD36mvir_sau:9038": " koṇaḥ = śanaiścaraḥ /",
    "GSD36mvir_sau:9039": " tailābhyaṅge niṣedha uktaḥ sumantunā--",
    "GSD36mvir_sau:9040": " tailābhyaṅgo nārkavāre na bhaume no saṅkrāntau vaidhṛtau viṣṭiṣaṣṭhyoḥ /",
    "GSD36mvir_sau:9041": " parvasvaṣṭamyāṃ ca neṣṭaḥ sa iṣṭaḥ proktānmuktvā vāsare sūryasūnoḥ //",
    "GSD36mvir_sau:9042": " yogiyājñabalkyaḥ--",
    "GSD36mvir_sau:9043": " mohātpratipadaṃ ṣaṣṭhīṃ kuhūṃ riktāṃ tithiṃ tathā /",
    "GSD36mvir_sau:9044": " tailenābhyañjayedyastu caturbhiḥ saha hīyate //",
    "GSD36mvir_sau:9045": " pañcamyāṃ ca caturdaśyāṃ saptamyāṃ ravisaṅkrame /",
    "GSD36mvir_sau:9046": " dvādaśīṃ saptamīṃ ṣaṣṭhī tailasparśe vivarjayet //",
    "GSD36mvir_sau:9047": " trayodaśyāṃ tṛtīyāyāṃ pratipannavamīdvaye /",
    "GSD36mvir_sau:9048": " tailābhyaṅgaṃ na kurvīta kuryurvā navamīṃ vinā //",
    "GSD36mvir_sau:9049": " yaca--",
    "GSD36mvir_sau:9050": " pañcamī daśamī caiva tṛtīyā ca trayodaśī /",
    "GSD36mvir_sau:9051": " ekādaśī dvitīyā ca pakṣayorubhayorapi //",
    "GSD36mvir_sau:9052": " abhyañcanasparśanādyairyo 'tra snehaṃ niṣevate /",
    "GSD36mvir_sau:9053": " caturṇāṃ tasya vṛddhiḥ syāt dhanāpatyabalāyuṣām //",
    "GSD36mvir_sau:9054": " iti /",
    "GSD36mvir_sau:9055": " gargeṇa kāsāṃ cidgrahaṇaṃ tatpavkatailaparam /",
    "GSD36mvir_sau:9056": " sūryaśukrādivāreṣu niṣiddhāsu tithiṣvapi /",
    "GSD36mvir_sau:9057": " snāne vā yadi vāsnāne pavkatailaṃ na duṣyati //",
    "GSD36mvir_sau:9058": " iti ṣaṭtriṃśanmatāditi kecit /",
    "GSD36mvir_sau:9059": " anye tu rāgaprāptatailaviṣayo niṣedhaḥ /",
    "GSD36mvir_sau:9060": " evaṃ ca sarvatailaniṣedhaprāptau pavkaṃ pratiprasūyate /",
    "GSD36mvir_sau:9061": " vihite ca tailābhyaṅge āmamapyupādeyameveti saṅkṣepaḥ /",
    "GSD36mvir_sau:9062": " yamo 'pi--",
    "GSD36mvir_sau:9063": " ghṛtaṃ ca sārṣapaṃ tailaṃ yattailaṃ puṣpavāsitam /",
    "GSD36mvir_sau:9064": " na doṣaḥ pavkataileṣu snānābhyaṅgeṣu nityaśaḥ //",
    "GSD36mvir_sau:9065": " kātyāyano 'pi--",
    "GSD36mvir_sau:9066": " māṅgalyaṃ vidyate snānaṃ vṛddhiparvotsaveṣu ca /",
    "GSD36mvir_sau:9067": " snehamātrasamāyuktaṃ madhyāhnātpraviśiṣyate //",
    "GSD36mvir_sau:9068": " iti /",
    "GSD36mvir_sau:9069": " māṃsaniṣedhakālo nandipurāṇe--",
    "GSD36mvir_sau:9070": " yadi nāma caturdaśyāṃ sadā māṃsaṃ vivarjayet /",
    "GSD36mvir_sau:9071": " varjayedayane mukhye kṛtasvargamatirnaraḥ //",
    "GSD36mvir_sau:9072": " caturthī cāṣṭamī caiva dvādaśī ca caturdaśī /",
    "GSD36mvir_sau:9073": " tathā pañcadaśī vāryā ṣaḍaśītimukhāni ca //",
    "GSD36mvir_sau:9074": " saṅkrame cāpi sūryasya viṣuve cāpi vārṣike /",
    "GSD36mvir_sau:9075": " māṃsāttu virato martyo yāti svargaṃ dinatrayam //",
    "GSD36mvir_sau:9076": " tathācāśvayujaṃ māsaṃ varjayenmāṃsabhakṣaṇe /",
    "GSD36mvir_sau:9077": " bahumāsakṛtaṃ puṇyaṃ labhetāśvayujānnaraḥ //",
    "GSD36mvir_sau:9078": " māṃsabhojanasantyāgāt puruṣaḥ sudhdhamānasaḥ /",
    "GSD36mvir_sau:9079": " yo naraḥ kārttike māsi māṃsaṃ tu perivarjayet //",
    "GSD36mvir_sau:9080": " saṃvatsarasya labhate puṇyaṃ māṃsavivarjanāt /",
    "GSD36mvir_sau:9081": " kālanirṇayadīpikāyāṃ tu yadi nāma caturdaśyāmiti sthāne yadi nāma ca śarvaryāmiti pāṭhaḥ /",
    "GSD36mvir_sau:9082": " iti kālīveśaṣavarjyāni /",
    "GSD36mvir_sau:9083": " atha parvānuṣṭheyāni /",
    "GSD36mvir_sau:9084": " viṣṇuḥ--parvasu avaśyaṃ tilahomān kuryādalaṅkṛtastiṣṭhet evamācārasevī syāt /",
    "GSD36mvir_sau:9085": " manuḥ--(a. 4 ślo. 150)",
    "GSD36mvir_sau:9086": " sāvitrān śāntihomāṃśca kuryātparvasu nityaśaḥ /",
    "GSD36mvir_sau:9087": " sāvitrānusavitṛdevatākān /",
    "GSD36mvir_sau:9088": " atra ca dravyamakṣatāḥ /",
    "GSD36mvir_sau:9089": " śāntikāmastu juhuyāt gāyatryā cākṣataiḥ śuciḥ /",
    "GSD36mvir_sau:9090": " iti smṛteḥ /",
    "GSD36mvir_sau:9091": " kātyāyanaḥ--",
    "GSD36mvir_sau:9092": " paurṇamāsyāmamāvāsyāmadhaḥ svāpo vidhīyate /",
    "GSD36mvir_sau:9093": " anāhitāgnerapyeṣa paścādagnervidhīyate //",
    "GSD36mvir_sau:9094": " anāhitāgniḥ = smārttāgnimān /",
    "GSD36mvir_sau:9095": " āpastamvaḥ--divā ādityaḥ sattvīni gopāyati /",
    "GSD36mvir_sau:9096": " naktaṃ candramāḥ tasmādamāvāsyāyāṃ sādhīyasīmātmano guptimicchet /",
    "GSD36mvir_sau:9097": " prājāpatyena brahmacaryakālena ca jāyayā sahaitāṃ rātriṃ sūryācandramasau vasata iti /",
    "GSD36mvir_sau:9098": " prājāpatyenaurathyopasarpaṇarāhityena /",
    "GSD36mvir_sau:9099": " tathā:",
    "GSD36mvir_sau:9100": " māse nabhasyamāvāsyā tasyāṃ darbhoccayo mataḥ /",
    "GSD36mvir_sau:9101": " ayātayāmāste darbā niyoktavyāḥ punaḥ punaḥ //",
    "GSD36mvir_sau:9102": " iti parvānuṣṭheyāni /",
    "GSD36mvir_sau:9103": " atha nānāyugadharmāḥ /",
    "GSD36mvir_sau:9104": " tatraupakāyanaḥ--",
    "GSD36mvir_sau:9105": " śrutiśca śaucamācāraḥ pratikālaṃ vibhidyate /",
    "GSD36mvir_sau:9106": " nānādharmāḥ pravartante mānavānāṃ yuge yuge //",
    "GSD36mvir_sau:9107": " śrutyādipramāṇaṃ śaucādirācāraśca pratikālaṃ pratiyugaṃ bhidyate /",
    "GSD36mvir_sau:9108": " anena ślokapūrvārdhena pratiyugamācāraśabdavācyāgnihotrādikarmaṇāṃ bheda uktastadbhedādeva",
    "GSD36mvir_sau:9109": " ca tatpratipādakaśrutyādipramāṇasyāpi bheda uktastatra karmabhede hetumāhottarārdhena--nānādharmā ityādinā /",
    "GSD36mvir_sau:9110": " dharmā arogatvādayastaduktaṃ--",
    "GSD36mvir_sau:9111": " manunā,(a. 1 ślo. 83-84)",
    "GSD36mvir_sau:9112": " arogāḥ sarvasiddhārthāścaturvarṣaśatāyuṣaḥ /",
    "GSD36mvir_sau:9113": " kṛtatretādiṣu tveṣāmāyurhasati pādaśaḥ //",
    "GSD36mvir_sau:9114": " vedoktamāyurmarttyānāmāśiṣaścaiva karmaṇām /",
    "GSD36mvir_sau:9115": " phalantyanuyugaṃ loke prabhāvāśca śarīriṇām //",
    "GSD36mvir_sau:9116": " iti /",
    "GSD36mvir_sau:9117": " tathāraṇyake parvaṇi hanūmaddarśane kṛtādidharmānudāhṛtyoktam--",
    "GSD36mvir_sau:9118": " pādenaikena kaunteya/",
    "GSD36mvir_sau:9119": " dharmaḥ kaliyuge sthitaḥ /",
    "GSD36mvir_sau:9120": " tāmasaṃ yugamāsādya kṛṣṇo bhavati keśavaḥ //",
    "GSD36mvir_sau:9121": " vedācārāḥ praśāmyanti dharmayajñakriyāstathā /",
    "GSD36mvir_sau:9122": " ītayo vyādhayastandrīdoṣāḥ krodhādayastathā /",
    "GSD36mvir_sau:9123": " upadravāśca vartante ādhayaḥ kṣudbhayaṃ tathā //",
    "GSD36mvir_sau:9124": " iti /",
    "GSD36mvir_sau:9125": " tadayamarthaḥ /",
    "GSD36mvir_sau:9126": " yugasvabhāvādaharaharapacīyamānajñānakarmendriyaśaktīnāṃ dvijātīnāṃ katipayāṅgasahitāgnihotrādikarmaṇāṃ",
    "GSD36mvir_sau:9127": " pramādālasyādibhistattadaṅgahānāttattvenāpratyabhijñāyamānānāṃ bhedādiva tatpratipādakānāṃ",
    "GSD36mvir_sau:9128": " śrutyādīnāmapi bheda iva bhavati na punaḥ śrutyādīnāṃ karmaṇāṃ vā vāstavo bheda ityabhiprāyaḥ /",
    "GSD36mvir_sau:9129": " anayaiva ca diśā evañjātīyakāni vacanāni bodhyāni /",
    "GSD36mvir_sau:9130": " manurapi--(a. 1 ślo. 85-86)",
    "GSD36mvir_sau:9131": " anye kṛtayuge dharmāstretāyāṃ jñānamucyate /",
    "GSD36mvir_sau:9132": " anye kaliyuge nṝṇāṃ yugahrāsānurūpataḥ //",
    "GSD36mvir_sau:9133": " tapaḥ paraṃ kṛtayuge tretāyāṃ jñānamucyate /",
    "GSD36mvir_sau:9134": " dvāpare yajñamevāhurdānameva kalau yuge //",
    "GSD36mvir_sau:9135": " tapaḥ = kṛcchracāndrāyaṇādi /",
    "GSD36mvir_sau:9136": " taduktam--",
    "GSD36mvir_sau:9137": " skandapurāṇe:",
    "GSD36mvir_sau:9138": " vedoktena prakāreṇa kṛcchracāndrāyaṇādibhiḥ /",
    "GSD36mvir_sau:9139": " śarīraśoṣaṇaṃ yattattapa ityucyate budhaiḥ //",
    "GSD36mvir_sau:9140": " iti /",
    "GSD36mvir_sau:9141": " paraṃ = pradhānam /",
    "GSD36mvir_sau:9142": " mahābhārate--",
    "GSD36mvir_sau:9143": " tapaḥ paraṃ kṛtayuge tretāyāṃ jñānamuttamam /",
    "GSD36mvir_sau:9144": " dvāpare yajñamevāhurdānameva kalau yuge //",
    "GSD36mvir_sau:9145": " tathā--",
    "GSD36mvir_sau:9146": " tapaḥ paraṃ kṛtayuge tretāyāṃ jñānamuttamam /",
    "GSD36mvir_sau:9147": " dvāpare yajñamevāhuḥ kalau dānaṃ dayā damaḥ //",
    "GSD36mvir_sau:9148": " bṛhaspatiḥ--",
    "GSD36mvir_sau:9149": " tapo dharmaḥ kṛtayuge jñānaṃ tretāyuge sthitam /",
    "GSD36mvir_sau:9150": " dvāpare cādhvaraḥ proktastiṣye dānaṃ dayā damaḥ //",
    "GSD36mvir_sau:9151": " tiṣyaḥ = kaliḥ /",
    "GSD36mvir_sau:9152": " śivapurāṇe--",
    "GSD36mvir_sau:9153": " dhyānaṃ paraṃ kṛtayuge tretāyāṃ liṅgapūjanam /",
    "GSD36mvir_sau:9154": " dvāpare 'dhyayanaṃ tiṣye mahādevasya kīrttanam //",
    "GSD36mvir_sau:9155": " tathā--",
    "GSD36mvir_sau:9156": " dhyānaṃ paraṃ kṛtayuge tretāyāṃ yajanaṃ tathā /",
    "GSD36mvir_sau:9157": " dvāpare liṅgapūjā ca kalau śaṅkarakīrttanam //",
    "GSD36mvir_sau:9158": " viṣṇudharmottare--",
    "GSD36mvir_sau:9159": " jñānaṃ paraṃ kṛtayuge tretāyāṃ ca tataḥ param /",
    "GSD36mvir_sau:9160": " dvāpare ca tathā yajñaḥ pratiṣṭhā tu kalau yuge //",
    "GSD36mvir_sau:9161": " kṛtādiṣu yugeṣu prācuryeṇa pravartamānāni pramāṇānyāha--",
    "GSD36mvir_sau:9162": " parāśaraḥ:",
    "GSD36mvir_sau:9163": " kṛte tu mānavā dharmāstretāyāṃ gautamā matāḥ /",
    "GSD36mvir_sau:9164": " dvāpare śaṅkhalikhitāḥ kalau pārāśarāḥ smṛtāḥ //",
    "GSD36mvir_sau:9165": " tapaḥ paraṃ kṛtayuge ityādyuktaṃ tatra hetumāha--",
    "GSD36mvir_sau:9166": " sa eva:",
    "GSD36mvir_sau:9167": " kṛte tvasthigatāḥ prāṇāstretāyāṃ māṃsamāśritāḥ /",
    "GSD36mvir_sau:9168": " dvāpare rudhire caiva kalau tvannādiṣu sthitāḥ //",
    "GSD36mvir_sau:9169": " prāṇanādivṛttipañcakopeto vāyuviśaśeṣaḥ prāṇaḥ,",
    "GSD36mvir_sau:9170": " sa cāsthimāṃsādimayeṣu śarīreṣu karmasūtranibaddho",
    "GSD36mvir_sau:9171": " yugasāmarthyādasthyādiṣu sthito bhavati /",
    "GSD36mvir_sau:9172": " sākṣātpravattinivṛttyanaupayikānāṃ yugasvabhāvādipratipādakānāṃ vacanānāṃ pratiṣedhe viśeṣaparyavasāyitāmāha--",
    "GSD36mvir_sau:9173": " sa eva:",
    "GSD36mvir_sau:9174": " yuge yuge ca ye dharmāstatra tatra ca ye dvijāḥ /",
    "GSD36mvir_sau:9175": " teṣāṃ nindā na kartavyā yugarūpā hi te dvijāḥ //",
    "GSD36mvir_sau:9176": " teṣāmityupalakṣaṇam /",
    "GSD36mvir_sau:9177": " kāmakrodhalobhādīn sarvān doṣānkālakṛtān jñātvā kasyāpi nindāṃ na kuryādityarthaḥ /",
    "GSD36mvir_sau:9178": " nanvevam--",
    "GSD36mvir_sau:9179": " jito dharmo hyadharmeṇa satyaṃ caivānṛtena ca /",
    "GSD36mvir_sau:9180": " jitāścāraiśca rājānaḥ strībhiśca puruṣāḥ kalau //",
    "GSD36mvir_sau:9181": " ityādivacanabodhitayugadharmānusāriṇāṃ prāṇināmanindyatve:",
    "GSD36mvir_sau:9182": " dharmaṃ cara satyaṃ vada,",
    "GSD36mvir_sau:9183": " nāsti satyātparo dharmo nānṛtātpātakaṃ param /",
    "GSD36mvir_sau:9184": " sthitirhi satyaṃ dharmasya tasmātsatyaṃ na lopayet //",
    "GSD36mvir_sau:9185": " ityādīni vidhiniṣedhāviṣayāṇi śrutismṛtiśāstrāṇyapramāṇīkṛtāni syuriti cet, na /",
    "GSD36mvir_sau:9186": " yugānurūpaṃ svasvasāmarthyamālocya mukyakalpenānukalpe na vā nityanaimittikāni karmāṇyanutiṣṭhatā",
    "GSD36mvir_sau:9187": " pratiṣiddhāni ca varjayatāṃ pramādakṛtapātakaprāyaścittāni cācaratāmatyantāśaktānāṃ vānindyatvam /",
    "GSD36mvir_sau:9188": " tadanyeṣāṃ nindyatvamiti vastusthiriḥ /",
    "GSD36mvir_sau:9189": " evaṃ satyapi vastuto nindyasyāpi svayaṃ doṣānnāviṣkuryāditi teṣāṃ nindā na kartavyetyasyābhiprāya iti /",
    "GSD36mvir_sau:9190": " bṛhaspatiḥ--",
    "GSD36mvir_sau:9191": " kṛte yadabdāddharmaḥ syāttatrretāyāmṛtutrayāt /",
    "GSD36mvir_sau:9192": " dvāpare tu tripakṣeṇa kalāvahani tadbhavet //",
    "GSD36mvir_sau:9193": " brahmāṇḍapurāṇe--",
    "GSD36mvir_sau:9194": " tretāyāmābdiko dharmo dvāpare māsikaḥ smṛtaḥ /",
    "GSD36mvir_sau:9195": " yathāśakti caran prājñastadahnā prāpnuyātkalau //",
    "GSD36mvir_sau:9196": " viṣṇupurāṇe--",
    "GSD36mvir_sau:9197": " yatkṛte deśabhirvarṣaistretāyāṃ hāyanena tu /",
    "GSD36mvir_sau:9198": " dvāpare tattu māsena cāhorātreṇa tatkalau //",
    "GSD36mvir_sau:9199": " skandapurāṇe--",
    "GSD36mvir_sau:9200": " brahmākṛtayuge devastretāyāṃ bhagavān raviḥ /",
    "GSD36mvir_sau:9201": " dvāpare bhagavān viṣṇuḥ kalau devo maheśvaraḥ //",
    "GSD36mvir_sau:9202": " kṛte nārāyaṇaḥ sūkṣmaḥ śuddhamūrttirupāsyate /",
    "GSD36mvir_sau:9203": " tretāyāṃ yajñarūpeṇa pāñcarātreṇa dvāpare //",
    "GSD36mvir_sau:9204": " bhāgavate--",
    "GSD36mvir_sau:9205": " kṛtaṃ tretā dvāparaṃ ca kalirityatra keśavaḥ /",
    "GSD36mvir_sau:9206": " nānāvarṇābhidhākāro nānaiva vidhinejyate //",
    "GSD36mvir_sau:9207": " kṛte śuklascaturbāhurjaṭilo balkalāmbaraḥ /",
    "GSD36mvir_sau:9208": " kṛṣṇājinopavītī ca citradaṇḍakamaṇḍaluḥ //",
    "GSD36mvir_sau:9209": " manuṣyāstu tadā śāntā nirvairāḥ suhṛdaḥ samāḥ /",
    "GSD36mvir_sau:9210": " yajante tapasā devaṃ śamena ca damena ca //",
    "GSD36mvir_sau:9211": " haṃsānuvarṇo vaikuṇṭho varyo yogeśvaro 'malaḥ /",
    "GSD36mvir_sau:9212": " īśvaraḥ puruṣo 'saktaḥ paramātmeti gīyate //",
    "GSD36mvir_sau:9213": " tretāyāṃ raktavarṇo 'sau caturbāhustrimekhalaḥ /",
    "GSD36mvir_sau:9214": " hiraṇyakeśastrayyātmā sruksruvādyupalakṣaṇaḥ //",
    "GSD36mvir_sau:9215": " taṃ tadā manujā devaṃ sarvadevamayaṃ harim /",
    "GSD36mvir_sau:9216": " yajanti vidyayā trayyā dharmiṣṭhā brahmavādinaḥ //",
    "GSD36mvir_sau:9217": " viṣṇuryajñaḥ pṛsnigarbhaḥ sarvadeva urukramaḥ /",
    "GSD36mvir_sau:9218": " vṛṣākapirjayantaśca urugāya itīryate //",
    "GSD36mvir_sau:9219": " dvāpare bhagavān śyīmaḥ pītavāsā nijāyudhaḥ /",
    "GSD36mvir_sau:9220": " śrīvatsādibhiraṅkaiśca lakṣaṇairupalakṣitaḥ //",
    "GSD36mvir_sau:9221": " taṃ tathā puruṃṣaṃ marttyā mahārājopalakṣaṇam /",
    "GSD36mvir_sau:9222": " yajanti vedatantrābhyāṃ paraṃ jijñāsavo nṛpa/ //",
    "GSD36mvir_sau:9223": " namaste vāsudevāya namaḥ saṅkarṣaṇāya ca /",
    "GSD36mvir_sau:9224": " pradyumnāyāniruddhāya tubyaṃ bhagavate namaḥ //",
    "GSD36mvir_sau:9225": " nārāyaṇāya ṛṣaye puruṣāya mahātmane /",
    "GSD36mvir_sau:9226": " viśveśvarāya viśvāya sarvabhūtātmane namaḥ //",
    "GSD36mvir_sau:9227": " iti dvāpara urvīśaṃ stuvanti jagadīśvaram //",
    "GSD36mvir_sau:9228": " nānātantravidhānena kalāvapi yathā śṛṇu /",
    "GSD36mvir_sau:9229": " kṛṣṇavarṇānvitaṃ kṛṣṇaṃ sāṅgopāṅgāstrapārṣadam //",
    "GSD36mvir_sau:9230": " yajñaiḥ saṅkīrttanaprāyairyajanti hi sumedhasaḥ /",
    "GSD36mvir_sau:9231": " evaṃ yugānurūpeṇa bhagavānyugavarttibhiḥ //",
    "GSD36mvir_sau:9232": " manujairijyate rājan/",
    "GSD36mvir_sau:9233": " śreyasāmīśvaro hariḥ /",
    "GSD36mvir_sau:9234": " viṣṇudharmottare--",
    "GSD36mvir_sau:9235": " puṣkaraṃ tu kṛte sevyaṃ tretāyāṃ naimiṣaṃ tathā /",
    "GSD36mvir_sau:9236": " dvāpare tu kurukṣetraṃ kalau gaṅgāṃ samāśrayet //",
    "GSD36mvir_sau:9237": " vāmadevaḥ--",
    "GSD36mvir_sau:9238": " kṛte tu sarvatīrthāni tretāyāṃ puṣkaraṃ param /",
    "GSD36mvir_sau:9239": " dvāpare tu kurukṣetraṃ kalau gaṅgā viśiṣyate //",
    "GSD36mvir_sau:9240": " iti nānāyugadharmāḥ /",
    "GSD36mvir_sau:9241": " atha nānāyugavarjyāni /",
    "GSD36mvir_sau:9242": " tatra śātātapaḥ--",
    "GSD36mvir_sau:9243": " tyajeddeśaṃ kṛtayuge tretāyāṃ grāmamutsṛjet /",
    "GSD36mvir_sau:9244": " dvāpare kulamekaṃ tu karttāraṃ tu kalau yuge //",
    "GSD36mvir_sau:9245": " kṛte sammāṣaṇādeva tretāyāṃ sparśanena ca /",
    "GSD36mvir_sau:9246": " dvāpare cānnamādāya kalau patati karmaṇā //",
    "GSD36mvir_sau:9247": " iti nānāyugavarjyāni /",
    "GSD36mvir_sau:9248": " atha kaliyugadharmāḥ /",
    "GSD36mvir_sau:9249": " mahābhārate--",
    "GSD36mvir_sau:9250": " yastvoṃnamaḥ śivāyeti mantreṇānena śaṅkaram /",
    "GSD36mvir_sau:9251": " sakṛtkālaṃ samabhyarcetsarvapāpaiḥ pramucyate //",
    "GSD36mvir_sau:9252": " sarvāvasthāṃ gato vāpi yukto vā sarvapātakaiḥ /",
    "GSD36mvir_sau:9253": " yastvoṃnamaḥ śivāyeti mucyate tu kalau naraḥ //",
    "GSD36mvir_sau:9254": " śāṭhyenāpi namaskāraḥ prayuktaḥ śūlapāṇaye /",
    "GSD36mvir_sau:9255": " saṃsāradoṣasaṅghānāmucchedanakaraḥ kalau //",
    "GSD36mvir_sau:9256": " tathā--",
    "GSD36mvir_sau:9257": " sadā taṃ yajate yastu śraddhayā munipuṅgava/ /",
    "GSD36mvir_sau:9258": " liṅge 'tha sthaṇḍile vāpi kṛtake vidhipūrvakam //",
    "GSD36mvir_sau:9259": " yugadoṣaṃ vinirjitya ruduraloke pramodate /",
    "GSD36mvir_sau:9260": " liṅgapurāṇe--",
    "GSD36mvir_sau:9261": " kalau rudro mahādevaḥ śaṅkaro nīlalohitaḥ /",
    "GSD36mvir_sau:9262": " prakāśate pratiṣṭhārthaṃ dharmasya vikṛtākṛtiḥ //",
    "GSD36mvir_sau:9263": " ye taṃ viprāstu sevante yena kenāpi śaṅkaram /",
    "GSD36mvir_sau:9264": " kalidoṣaṃ vinirjitya prayānti paramaṃ padam //",
    "GSD36mvir_sau:9265": " vyāsaḥ--",
    "GSD36mvir_sau:9266": " dhyāyankṛte yajan yajñaistretāyāṃ dvāpare 'rcayan /",
    "GSD36mvir_sau:9267": " yadāpnoti tadāpnoti kalau saṅkīrtya keśavam //",
    "GSD36mvir_sau:9268": " bhāgavate--",
    "GSD36mvir_sau:9269": " kaliṃ sabhājayantyāryā guṇajñāḥ sārabhāginaḥ /",
    "GSD36mvir_sau:9270": " yatra saṅkīrttanenaiva sarvaḥ svārtho 'pi labhyate //",
    "GSD36mvir_sau:9271": " saṅkīrttanenauharisahkīrttanena /",
    "GSD36mvir_sau:9272": " na hyataḥ paramo lābho dehināṃ bhrāmyatāmiha /",
    "GSD36mvir_sau:9273": " yato vindeta paramāṃ śāntiṃ naśyati saṃsṛtiḥ //",
    "GSD36mvir_sau:9274": " agnipurāṇe--",
    "GSD36mvir_sau:9275": " nāsti śreyaskaraṃ nṝmāṃ viṣṇorārādhanānmune/ /",
    "GSD36mvir_sau:9276": " yuge 'smiṃstāmase ghore yajñadevavivarjite //",
    "GSD36mvir_sau:9277": " kurvītārādhanaṃ rājanvāsudeve kalau yuge /",
    "GSD36mvir_sau:9278": " yadabhyarcya hariṃ bhattyā kṛte varṣaśataṃ nṛpa/ /",
    "GSD36mvir_sau:9279": " vidhānena phalaṃ lebhe ahorātrātkalāviti //",
    "GSD36mvir_sau:9280": " tathā:",
    "GSD36mvir_sau:9281": " kalau kalimaladhvaṃsaṃ sarvapāpaharaṃ harim /",
    "GSD36mvir_sau:9282": " ye 'rcayanti narā nityaṃ te 'pi vandyā yathā hariḥ //",
    "GSD36mvir_sau:9283": " dharmotkarṣamatīvānuprāpnoti puruṣaḥ kalau /",
    "GSD36mvir_sau:9284": " svalpāyāsena dharmajñastena tuṣṭo 'smyahaṃ kalau //",
    "GSD36mvir_sau:9285": " dhanye kalau bhavedviprā alpakleśairmahatphalam //",
    "GSD36mvir_sau:9286": " viṣṇupurāṇe--",
    "GSD36mvir_sau:9287": " devatāveśmapūrṇāni nagarāṇi kalau yuge /",
    "GSD36mvir_sau:9288": " kartavyāni mahīpālaiḥ svargalokamabhīpsubhiḥ //",
    "GSD36mvir_sau:9289": " kūrmapurāṇe--",
    "GSD36mvir_sau:9290": " gaṅgāmeva niṣevreta prayāge tu viśeṣataḥ /",
    "GSD36mvir_sau:9291": " nānyatkaliyugodbhūtaṃ malaṃ hantuṃ suduṣkaram //",
    "GSD36mvir_sau:9292": " tkandabhaviṣyapurāṇayoḥ--",
    "GSD36mvir_sau:9293": " bhuktimuktiphalapretsuralpopāyena cennaraḥ /",
    "GSD36mvir_sau:9294": " tīrthānyevāśrayedvidvānkalau gaṅgāṃ viśeṣataḥ //",
    "GSD36mvir_sau:9295": " gaṅgottaravahā kāśyāṃ liṅgaṃ viśveśvaraṃ mama /",
    "GSD36mvir_sau:9296": " ubhe vimuktide plaṃsāṃ prāpte dāvānale kalau //",
    "GSD36mvir_sau:9297": " nāradīye--",
    "GSD36mvir_sau:9298": " kalau tatparamabrahmaprāptaye satvaraṃ nṝṇām /",
    "GSD36mvir_sau:9299": " gaṅgābhajanamevāhurmahopāyaṃ maharṣayaḥ //",
    "GSD36mvir_sau:9300": " kāmikasaṃhitāyām--",
    "GSD36mvir_sau:9301": " na bhavedvedamantrāṇāṃ saṃsiddhiḥ śuddhivarjite /",
    "GSD36mvir_sau:9302": " mantrervinā na sidhdyānti prajñāḥ śuddhistu durlabhā //",
    "GSD36mvir_sau:9303": " kāle kalau viśeṣeṇa śuddhaṃ ghastu na dṛśyate /",
    "GSD36mvir_sau:9304": " kalau yuge hi tamasā naṣṭadharme bhayaṅkare //",
    "GSD36mvir_sau:9305": " anavacchinnasantāno dharmatanturhi jāhnavī /",
    "GSD36mvir_sau:9306": " vinā gaṅgāṃ dharmamayīṃ gatiḥ syācca kathaṃ kalau /",
    "GSD36mvir_sau:9307": " śirasaḥ karttanaṃ tasya prāṇatyāgo 'pi vā varaḥ /",
    "GSD36mvir_sau:9308": " samarthastu kalau kāle gaṅgāṃ yo nābhigacchati //",
    "GSD36mvir_sau:9309": " bhaviṣyapurāṇe--",
    "GSD36mvir_sau:9310": " kalau kaluṣacittānāṃ pāpadravyaratātmanām /",
    "GSD36mvir_sau:9311": " vidhihīnakriyāṇāṃ ca gatirgaṅgāṃ vinā nahi //",
    "GSD36mvir_sau:9312": " anāśritya tu gaṅgāṃ hi muktimicchati yaḥ kalau /",
    "GSD36mvir_sau:9313": " sūryaṃ draṣṭumihodyukto jātyandhasadṛśastu saḥ //",
    "GSD36mvir_sau:9314": " vṛthā kulaṃ vṛthā vidyā vṛthā yajñā vṛthā tapaḥ /",
    "GSD36mvir_sau:9315": " vṛthā dānāni tasyeha kalau gaṅgāṃ na yāti yaḥ //",
    "GSD36mvir_sau:9316": " iti kaliyugadharmāḥ /",
    "GSD36mvir_sau:9317": " atha kaliyugavarjyāni /",
    "GSD36mvir_sau:9318": " brahmapurāṇe--",
    "GSD36mvir_sau:9319": " dīrghakālabrahmacaryaṃ dhāraṇaṃ ca kamaṇḍaloḥ /",
    "GSD36mvir_sau:9320": " gotrānmātṛsapiṇḍāttu vivāho govadhastathā /",
    "GSD36mvir_sau:9321": " narāśvamedhau madyaṃ ca kalau varjyaṃ dvijātibhiḥ //",
    "GSD36mvir_sau:9322": " tathā--",
    "GSD36mvir_sau:9323": " ūḍhāyāḥ punarudvāhaṃ jyeṣṭhāṃśo govadhastathā /",
    "GSD36mvir_sau:9324": " kalau pañca na kurvīta bhrātṛjāyāṃ kamaṇḍalum //",
    "GSD36mvir_sau:9325": " kratuḥ--",
    "GSD36mvir_sau:9326": " devarācca sutotpattirdattā kanyā na dīyate /",
    "GSD36mvir_sau:9327": " na yajñe govadhaḥ kāryaḥ kalau ca na kamaṇḍaluḥ //",
    "GSD36mvir_sau:9328": " ādityapurāṇe--",
    "GSD36mvir_sau:9329": " śapathāḥ śakunāḥ svapnāḥ sāmudrikamupaśrutiḥ /",
    "GSD36mvir_sau:9330": " upayācitamādeśāḥ sambhavanti kalau kvacit //",
    "GSD36mvir_sau:9331": " tasmāttanmātralābhena kāryaṃ yattanna kārayet /",
    "GSD36mvir_sau:9332": " tathā dharmajñasamayavaśādanyānyapi kalau varjyāni /",
    "GSD36mvir_sau:9333": " vidhavāyāṃ prajotpattau devarasya niyojanam /",
    "GSD36mvir_sau:9334": " vālikākṣatayonyāśca vareṇānyena saṅgatiḥ //",
    "GSD36mvir_sau:9335": " kanyānāmasavarṇānāṃ vivāhaśca dvijātibhiḥ /",
    "GSD36mvir_sau:9336": " ātatāyidvijāgrayāṇāṃ dharmayuddhena hiṃsanam //",
    "GSD36mvir_sau:9337": " dvijasyābdhau tu nauyātuḥ śodhitasyāpi saṅbrahaḥ /",
    "GSD36mvir_sau:9338": " satradīkṣā ca sarveṣāṃ kamaṇḍaluvidhāraṇam //",
    "GSD36mvir_sau:9339": " mahāprasthānagamanaṃ gosaṃjñaptiśca gosave /",
    "GSD36mvir_sau:9340": " sautrāmaṇyāmapi surāgrahaṇasya ca saṅgrahaḥ //",
    "GSD36mvir_sau:9341": " agnihotrahavaṇyāśca leho līḍhāparigrahaḥ /",
    "GSD36mvir_sau:9342": " vānaprasthāśramasyāpi praveśo vidhicoditaḥ //",
    "GSD36mvir_sau:9343": " vṛttasvādhyāyasāpekṣamaghasaṅkocanaṃ tathā /",
    "GSD36mvir_sau:9344": " prāyaścittavidhānaṃ ca viprāṇāṃ maraṇāntikam //",
    "GSD36mvir_sau:9345": " saṃsargadoṣaḥ steyānyamahāpātakaniṣkṛtiḥ /",
    "GSD36mvir_sau:9346": " varātithipitṛbhyaśca paśūpākaraṇakriyā //",
    "GSD36mvir_sau:9347": " dattaurasetareṣāṃ tu putratvena parigrahaḥ /",
    "GSD36mvir_sau:9348": " (*)savarṇānāṃ tathāduṣṭaiḥ saṃsargaḥ śodhitairapi //",
    "GSD36mvir_sau:9349": " (*) savarṇānyāṅganāduṣṭairiti pāṭhāntaraṃ nirṇayasindhvādau /",
    "GSD36mvir_sau:9350": " ayonau saṅgrahe vṛtte parityāgo gurustriyāḥ /",
    "GSD36mvir_sau:9351": " paroddeśātmasantyāga ucchiṣṭasyāpi varjanam //",
    "GSD36mvir_sau:9352": " pratimābhyacanārthāya saṅkalpaśca sadharmakaḥ /",
    "GSD36mvir_sau:9353": " asthisañcayanādūrdhvamaṅgasparśanameva ca //",
    "GSD36mvir_sau:9354": " śāmitraṃ caiva viprāṇāṃ somavikrayaṇaṃ tathā /",
    "GSD36mvir_sau:9355": " ṣaḍmaktānaśanenānnaharaṇaṃ hīnakarmaṇaḥ //",
    "GSD36mvir_sau:9356": " śūdreṣu dāsagopālakulamitrārdhasīriṇām /",
    "GSD36mvir_sau:9357": " bhojyānnatā gṛhasthasya tīrthasevātidūrataḥ //",
    "GSD36mvir_sau:9358": " śiṣyasya gurudāreṣu guruvadvṛttiśīlitā /",
    "GSD36mvir_sau:9359": " āpadvṛttirdvijāgṣāṇāmaśvastanikatā tathā //",
    "GSD36mvir_sau:9360": " prajārthaṃ tu dvijāgtyāṇāṃ prajāraṇiparigrahaḥ /",
    "GSD36mvir_sau:9361": " vrāhnaṇānāṃ pravāsitvaṃ mukhāgnidhamanakriyā //",
    "GSD36mvir_sau:9362": " balātkāradiduṣṭastrīsaṅgraho vidhicoditaḥ /",
    "GSD36mvir_sau:9363": " yatestu sarvavarṇeṣu bhikṣācaryā vidhānataḥ /",
    "GSD36mvir_sau:9364": " navodake daśāhaṃ ca dakṣiṇā gurucoditā //",
    "GSD36mvir_sau:9365": " brāhmaṇādiṣu śūdrasya pacanādikriyāpi ca /",
    "GSD36mvir_sau:9366": " bhṛgvagnipatanaiścaiva vṛddhādimaraṇaṃ tathā //",
    "GSD36mvir_sau:9367": " gotṛptiśiṣṭe payasi śiṣṭairācamanakriyā /",
    "GSD36mvir_sau:9368": " pitāputravirodheṣu sākṣiṇāṃ daṇḍakalpanam //",
    "GSD36mvir_sau:9369": " yateḥ sāyaṃgṛhatvaṃ ca munibhistattvatatparaiḥ /",
    "GSD36mvir_sau:9370": " etāni lokaguptyarthaṃ kalerādau mahātmabhiḥ //",
    "GSD36mvir_sau:9371": " nivarttiṃtāni karmāṇi vyavasthāpūrvakaṃ budhaiḥ /",
    "GSD36mvir_sau:9372": " samayaścāpi sādhūnāṃ pramāṇaṃ vedavadbhavet //",
    "GSD36mvir_sau:9373": " purāṇāntare--",
    "GSD36mvir_sau:9374": " ūḍhāyāḥ punarudbāhaṃ jyeṣṭhāṃśaṃ govadhaṃ tathā /",
    "GSD36mvir_sau:9375": " kalau pañca na kurvīta bhrātṛjāyāṃ kamaṇḍalum //",
    "GSD36mvir_sau:9376": " nigame 'pi--",
    "GSD36mvir_sau:9377": " akṣatā gopaśuścaiva śrāddhe māṃsaṃ tathā madhu /",
    "GSD36mvir_sau:9378": " devarācca sutotpattiḥ kalau pañca vivarjayet //",
    "GSD36mvir_sau:9379": " vyāsaḥ--",
    "GSD36mvir_sau:9380": " catvāryabdasahasrāṇi catvārybadaśatāni ca /",
    "GSD36mvir_sau:9381": " kaleryadā gamiṣyanti tadā tretāparigrahaḥ //",
    "GSD36mvir_sau:9382": " sannyāsaśca na kartavyo brāhmaṇena vijānatā /",
    "GSD36mvir_sau:9383": " devalaḥ--",
    "GSD36mvir_sau:9384": " yāvadvarṇavibhāgo 'sti yāvadvedaḥ pravartate /",
    "GSD36mvir_sau:9385": " agnihotraṃ ca sannyāsaṃ tāvatkuryātkalau yuge //",
    "GSD36mvir_sau:9386": " laugākṣiḥ--",
    "GSD36mvir_sau:9387": " ardhādhānaṃ smṛtaṃ śrautasmārttāgnyostu pṛthakkṛtiḥ /",
    "GSD36mvir_sau:9388": " sarvādhānaṃ tayoraikyakṛtiḥ pūrvayugāśrayā //",
    "GSD36mvir_sau:9389": " iti kalivarjyāni /",
    "GSD36mvir_sau:9390": " atha dīkṣākālaḥ /",
    "GSD36mvir_sau:9391": " kālottare--",
    "GSD36mvir_sau:9392": " śaradvasantayoryogo dīkṣākarmavidhau smṛtaḥ /",
    "GSD36mvir_sau:9393": " tayorasambhave varṣā vinānyatrāpi śasyate //",
    "GSD36mvir_sau:9394": " śaradvasantayoryoga iti śaradi vasante cetyarthaḥ /",
    "GSD36mvir_sau:9395": " tatra māsaphalāni tu saṃhitāyām--",
    "GSD36mvir_sau:9396": " asiddhirbhūmisampattirmaraṇaṃ bandunāśanam /",
    "GSD36mvir_sau:9397": " āyurvṛddhiḥ prajānāśaḥ sampattī ratnasañcayaḥ //",
    "GSD36mvir_sau:9398": " śubhaprāptiḥ sthānanāśo medhārthaśca vaśīkṛtiḥ /",
    "GSD36mvir_sau:9399": " caitrādīnāṃ phalaṃ jñeyaṃ malamāsaṃ vivarjayet //",
    "GSD36mvir_sau:9400": " kāraṇe tu anyathā māsaphalānyuktāni /",
    "GSD36mvir_sau:9401": " vaiśākhapūrvaje māse mantrārambhaḥ suduḥsahaḥ /",
    "GSD36mvir_sau:9402": " vaiśākhe dhanadāyī ca jyeṣṭhe mṛtyuprado bhavet //",
    "GSD36mvir_sau:9403": " āṣāḍhe putralābhāya śrāvaṇe śubhado mataḥ /",
    "GSD36mvir_sau:9404": " bādre caiva jñānahānistathāsiddhiḥ prakīrttitā //",
    "GSD36mvir_sau:9405": " āśvine sarvasiddhiśca kārttiko jñānasiddhidaḥ /",
    "GSD36mvir_sau:9406": " śubhakṛnmārgaśīrṣaḥ syātpauṣo duḥkhavidhāyakaḥ //",
    "GSD36mvir_sau:9407": " māghe medhāvivṛddhiśca phālgune sarvavaśyatā //",
    "GSD36mvir_sau:9408": " iti /",
    "GSD36mvir_sau:9409": " atrāṣāḍhasya samyakphalatā pūrvavākye 'niṣṭaphaladatvamuktamato vikalpaḥ /",
    "GSD36mvir_sau:9410": " siddhāntaśekhare tu viśeṣaḥ /",
    "GSD36mvir_sau:9411": " śaratkāle ca vaiśākhe dīkṣā śreṣṭhaphalapradā /",
    "GSD36mvir_sau:9412": " phālgune mārgaśīrṣe ca jyeṣṭhe dīkṣātra madhyamā //",
    "GSD36mvir_sau:9413": " āṣāḍhaḥ śrāvaṇo māghaḥ kaniṣṭhāḥ sadbhirādṛtāḥ /",
    "GSD36mvir_sau:9414": " ninditaścaitramāsastu pauṣo bhādrapadastathā //",
    "GSD36mvir_sau:9415": " ninditeṣvapi māseṣu dīkṣoktā grahaṇe śubhā /",
    "GSD36mvir_sau:9416": " kāraṇe--",
    "GSD36mvir_sau:9417": " āṣāḍhapūrvamāse ca āṣāḍhe mārgaśīrṣake /",
    "GSD36mvir_sau:9418": " dīkṣāṃ na kārayeddhīmānanyamāseṣu kārayet //",
    "GSD36mvir_sau:9419": " śuklapakṣe śubharkṣe ca śubhavāratithau tathā /",
    "GSD36mvir_sau:9420": " iti /",
    "GSD36mvir_sau:9421": " kriyākāṇḍaśekhare tu--",
    "GSD36mvir_sau:9422": " na vinā parva dīkṣā syāt varṣāsu madhupauṣayoḥ /",
    "GSD36mvir_sau:9423": " anyatra tu sadā kāryā viśuddhau guruśiṣyayoḥ //",
    "GSD36mvir_sau:9424": " varṣādau hi nimittāni praśastānyupalakṣya vai /",
    "GSD36mvir_sau:9425": " iti varṣādiniṣiddhakāleṣvapi śubhaśakunādyupalamme sati dakṣikāryetyāha hemādriḥ /",
    "GSD36mvir_sau:9426": " agastisaṃhitāyām--",
    "GSD36mvir_sau:9427": " śuklapakṣe 'tha kṛṣṇe vā dīkṣā sarvasukhāvahā /",
    "GSD36mvir_sau:9428": " iti /",
    "GSD36mvir_sau:9429": " kālottare viśeṣaḥ /",
    "GSD36mvir_sau:9430": " dīkṣārambhaḥ prakartavyo bhūtikāmaiḥ site tathā /",
    "GSD36mvir_sau:9431": " muktikāmaiḥ kṛṣṇapakṣa iti /",
    "GSD36mvir_sau:9432": " saṃhitāyāṃ tu--",
    "GSD36mvir_sau:9433": " pūrṇimā pañcamī caiva dvitīyā saptamī tathā /",
    "GSD36mvir_sau:9434": " trayodaśī ca daśamī praśastāḥ sarvakāmadāḥ //",
    "GSD36mvir_sau:9435": " iti /",
    "GSD36mvir_sau:9436": " anyatrāpi--",
    "GSD36mvir_sau:9437": " kṛṣṇāṣṭamyāṃ caturdaśyāṃ pañcaparvadine 'thavā /",
    "GSD36mvir_sau:9438": " iti /",
    "GSD36mvir_sau:9439": " mantrasārasaṅgrahe--",
    "GSD36mvir_sau:9440": " dvitīyā pañcamī caiva ṣaṣṭhī cāpi viśeṣataḥ /",
    "GSD36mvir_sau:9441": " dvādaśyāmapi kartavyaṃ trayodaśyāmathāpi vā //",
    "GSD36mvir_sau:9442": " iti /",
    "GSD36mvir_sau:9443": " mantraratnāvalyāmapi--",
    "GSD36mvir_sau:9444": " caturthīṃ navamīṃ ṣaṣṭhīmaṣṭamīṃ ca caturdaśīm /",
    "GSD36mvir_sau:9445": " paurṇamāsīṃ vinā śeṣā hitā muktau mumukṣubhiḥ //",
    "GSD36mvir_sau:9446": " hemādrau smṛtyantare--",
    "GSD36mvir_sau:9447": " saptamyāṃ ca navamyāṃ ca ekādaśyāmathāpi vā /",
    "GSD36mvir_sau:9448": " daśamyāṃ ca trayodaśyāṃ dīkṣākarma praśasyate //",
    "GSD36mvir_sau:9449": " kvacittu trayodaśyāmamāvāsyāmiti pāṭhaḥ /",
    "GSD36mvir_sau:9450": " sitendujñagurūṇāṃ tu parīkṣete guṇāguṇaiḥ //",
    "GSD36mvir_sau:9451": " guṇairyuktā tu saṅgrāhyā guṇairhīnāṃ tu vrajayet /",
    "GSD36mvir_sau:9452": " iti /",
    "GSD36mvir_sau:9453": " sitaḥ = śukraḥ /",
    "GSD36mvir_sau:9454": " jño = budhaḥ /",
    "GSD36mvir_sau:9455": " eṣāṃ guṇāguṇaiḥ tithivārasaṃyogajaiḥ uditāstamitavakrāticārurūpairdīkṣālagne kendratrikoṇaṣaḍaṣṭamāntyasthitirūpairguṇāguṇaiḥ /",
    "GSD36mvir_sau:9456": " kālottare--",
    "GSD36mvir_sau:9457": " caturthyāmathavāṣṭamyāṃ caturdaśyāṃ tathaiva ca /",
    "GSD36mvir_sau:9458": " pūrṇimāyāṃ prakartavyaṃ bhūtikāmaiḥ site sadā //",
    "GSD36mvir_sau:9459": " muktikāmaiḥ kṛṣṇapakṣe yatkiñcitkarma cācaret /",
    "GSD36mvir_sau:9460": " dinacchidrāṇi muktvātha yāścānyāstithayaḥ smṛtāḥ //",
    "GSD36mvir_sau:9461": " iti /",
    "GSD36mvir_sau:9462": " tatvasāgarasaṃhitāyāṃ viśeṣaḥ /",
    "GSD36mvir_sau:9463": " tāṃ tāṃ tithiṃ samālocya tadbhaktāṃstatra dīkṣayet /",
    "GSD36mvir_sau:9464": " indra uvāca /",
    "GSD36mvir_sau:9465": " kasya kā tithiruddiṣṭā samāsādvada nāṃrada/ /",
    "GSD36mvir_sau:9466": " nārada uvāca //",
    "GSD36mvir_sau:9467": " brahmaṇaḥ paurṇamāsyuktā dvādaśī cakradhāriṇaḥ /",
    "GSD36mvir_sau:9468": " caturdaśī śivasyoktā vācaḥ proktā trayodaśī //",
    "GSD36mvir_sau:9469": " dvitīyā ca śriyaḥ proktā pārvatyāstu tṛtīyikā /",
    "GSD36mvir_sau:9470": " nityā mārgeṣu pārvatyā aṣṭamī ca caturdaśī //",
    "GSD36mvir_sau:9471": " caturthī gaṇanāthasya bhānoḥ proktā tu saptamī /",
    "GSD36mvir_sau:9472": " evaṃ mukyāstu tithayaḥ surendra/",
    "GSD36mvir_sau:9473": " paribhāṣitāḥ //",
    "GSD36mvir_sau:9474": " iti /",
    "GSD36mvir_sau:9475": " ratnāvalyām--",
    "GSD36mvir_sau:9476": " ādityaṃ maṅgalaṃ sauriṃ tyaktvā vārāstu bhūtaye /",
    "GSD36mvir_sau:9477": " iti /",
    "GSD36mvir_sau:9478": " saṃhitāyāṃ tu--",
    "GSD36mvir_sau:9479": " ravau gurau site some kartavyaṃ budhaśukrayoḥ /",
    "GSD36mvir_sau:9480": " iti /",
    "GSD36mvir_sau:9481": " site = śuklapakṣe ityarthaḥ /",
    "GSD36mvir_sau:9482": " saṃhitāyām--",
    "GSD36mvir_sau:9483": " aśvinīrohiṇīsvātiviśākhāhastabheṣu ca /",
    "GSD36mvir_sau:9484": " jyeṣṭhottarātrayeṣveva kuryānmantrābhiṣecanam //",
    "GSD36mvir_sau:9485": " ratnāvalyām--",
    "GSD36mvir_sau:9486": " trīṇyuttarāṇi rohiṇyaḥ puṣyakaṃ mṛgaśīrṣakam /",
    "GSD36mvir_sau:9487": " hastaḥ svātiranurādhā maghā mūlaṃ ca revatī /",
    "GSD36mvir_sau:9488": " abhijit śravaṇaṃ ce ti śivayoge caturdaśī //",
    "GSD36mvir_sau:9489": " kāraṇe--",
    "GSD36mvir_sau:9490": " pauṣṇaṃ rohiṇyathādityaṃ śravaṇaṃ cāśvinī tathā /",
    "GSD36mvir_sau:9491": " sāvitraṃ tvāṣṭravāyavyamaindraṃ nairṛtameva ca //",
    "GSD36mvir_sau:9492": " tiṣyaṃ triruttarārdrā ca saumyaṃ śiṣyatrijanmabham /",
    "GSD36mvir_sau:9493": " nakṣatrāṇi praśastāni dīkṣākarmaṇi suvrata/ //",
    "GSD36mvir_sau:9494": " iti /",
    "GSD36mvir_sau:9495": " pauṣṇaṃ = revatī /",
    "GSD36mvir_sau:9496": " ādityaṃ = punarvasuḥ /",
    "GSD36mvir_sau:9497": " sāvitraṃ = hastaḥ /",
    "GSD36mvir_sau:9498": " tvāṣṭraṃ = citrā /",
    "GSD36mvir_sau:9499": " vāyavyaṃ = svātiḥ /",
    "GSD36mvir_sau:9500": " aindraṃ = jyeṣṭhā /",
    "GSD36mvir_sau:9501": " nairṛtaṃ = mūlam /",
    "GSD36mvir_sau:9502": " saumyaṃ = mṛgaśīrṣakam /",
    "GSD36mvir_sau:9503": " śiṣyatrijanmabhaṃ = śiṣyajanmanakṣatradaśamaikonaviṃśātinakṣatram /",
    "GSD36mvir_sau:9504": " anyatrāpi--",
    "GSD36mvir_sau:9505": " uttarātrayarohiṇyo revatīpuṣyavāsavam /",
    "GSD36mvir_sau:9506": " dhaniṣṭhāvāyumitrāgnipitryaṃ tvāṣṭraṃ ca nairṛtam //",
    "GSD36mvir_sau:9507": " aiśavaiṣṇavahastāśca dīkṣāyāṃ tu śubhāvahāḥ /",
    "GSD36mvir_sau:9508": " iti /",
    "GSD36mvir_sau:9509": " yogā apyuktā ratnāvalyām--",
    "GSD36mvir_sau:9510": " yogāśca prītirāyuṣmānsaubhāgyaḥ śobhanaḥ smṛtaḥ /",
    "GSD36mvir_sau:9511": " sukarmā ca dhṛtirbṛddhirdhravaḥ siddhiśca harṣaṇaḥ //",
    "GSD36mvir_sau:9512": " varīyāṃśca śivaḥ siddho brahmā aindraśca ṣoḍaśa /",
    "GSD36mvir_sau:9513": " nindyāni tāni sarvāṇi praśastāni vimuktaye //",
    "GSD36mvir_sau:9514": " pratipatpūrvāṣāḍhā ca pañcamī kṛttikā tathā /",
    "GSD36mvir_sau:9515": " pūrvābhādrapadā ṣaṣṭhī daśamī rohiṇī tathā //",
    "GSD36mvir_sau:9516": " dvādaśyāṃ sarvanakṣatramaryamṇā ca trayodaśī /",
    "GSD36mvir_sau:9517": " nakṣatrayogā ityete devānāmapi nāsadāḥ //",
    "GSD36mvir_sau:9518": " śakunyādīni viṣṭiṃ ca viśeṣeṇa vivarjayet /",
    "GSD36mvir_sau:9519": " iti /",
    "GSD36mvir_sau:9520": " kāraṇe--",
    "GSD36mvir_sau:9521": " rāśayaśca carāḥ śreṣṭhā madhyamāścobhayoḥ smṛtāḥ /",
    "GSD36mvir_sau:9522": " sthirāśca naidhanasthāne grahāḥ sarve vivarjitāḥ /",
    "GSD36mvir_sau:9523": " ācāryaśiṣyayorānukūlye śubhapradaṃ bhavet //",
    "GSD36mvir_sau:9524": " kriyākāṇḍaśekhare--",
    "GSD36mvir_sau:9525": " rāśyādivargasaṃśuddhirlagne carndrākayorapi /",
    "GSD36mvir_sau:9526": " balaṃ gocarasiddhiśca jyotiḥśāstre pratīyatām //",
    "GSD36mvir_sau:9527": " lagnadoṣā grahadoṣāḥ sarve naśyanti vai śubhe /",
    "GSD36mvir_sau:9528": " lagnasthe bhārgave prauḍhe kendrasthe vā bṛhaspatau //",
    "GSD36mvir_sau:9529": " ityādinipuṇaṃ vīkṣya dīkṣāṃ kurvīta deśikaḥ /",
    "GSD36mvir_sau:9530": " maumukṣavīṃ pratyayaṃ tu na kālaniyamaḥ smṛtaḥ //",
    "GSD36mvir_sau:9531": " iti /",
    "GSD36mvir_sau:9532": " mantravarṇeṣu siddhārṇātsusiddhānmelayed budhaḥ /",
    "GSD36mvir_sau:9533": " vairivarṇānudāsīnān guṇayeddaśabhiḥ pṛthak //",
    "GSD36mvir_sau:9534": " siddharāśau haredbhāgaṃ vasubhirbhānubhiḥ svaraiḥ /",
    "GSD36mvir_sau:9535": " tridhā sthāpyātra yaḥ śeṣo yāmasaṅkhyoditā hi sā //",
    "GSD36mvir_sau:9536": " tridhā sthāpyātra yaḥ śeṣo yāmasahkhyoditā hi sā //",
    "GSD36mvir_sau:9537": " ripurāśigataḥ śeṣo māso 'sau parikīrttitaḥ /",
    "GSD36mvir_sau:9538": " haretpañcadaśairbhāgaṃ tithijñānāya kevalam //",
    "GSD36mvir_sau:9539": " māsi tasmin tathā yāme kurvīta grahaṇaṃ manoḥ /",
    "GSD36mvir_sau:9540": " jyotiḥśāstraśunirṇīte lagne vā dīkṣito bhavet //",
    "GSD36mvir_sau:9541": " iti /",
    "GSD36mvir_sau:9542": " etaduktaṃ bhavati /",
    "GSD36mvir_sau:9543": " deyamantravarṇān koṣṭhacakre catuṣkoṣṭhātmakamekakoṣṭhamaṅgīkṛtya siddhasādhyasusiddhavairibhedena",
    "GSD36mvir_sau:9544": " pṛthakkṛtya tanmadhye siddhasusiddhavarṇānekīkṛtya sādhyavairivarṇān pratyekaṃ daśabhirguṇayitvā",
    "GSD36mvir_sau:9545": " sarvamekīkṛtāhkān pṛthak sthānatraye saṃsthāpya prathamamaṣṭabhirharet /",
    "GSD36mvir_sau:9546": " avaśiṣṭāṅkasamo yāmaḥ /",
    "GSD36mvir_sau:9547": " evaṃ bhānubhirhṛte 'viśiṣṭāṅkasamo māsaḥ /",
    "GSD36mvir_sau:9548": " pañcadaśabhirhṛte śeṣāhkasamā tithiḥ /",
    "GSD36mvir_sau:9549": " tatra tasmin māse śuklapakṣe tasmin dine tasmin prahare mantramupadiśet /",
    "GSD36mvir_sau:9550": " mumukṣudīkṣāyāṃ kṛṣṇapakṣa iti viśeṣaḥ /",
    "GSD36mvir_sau:9551": " ratnāvalyām--",
    "GSD36mvir_sau:9552": " nindyāni tāni sarvāṇi praśastāni vimuktaye /",
    "GSD36mvir_sau:9553": " saṃhitāyām--",
    "GSD36mvir_sau:9554": " pañcāṅgaśuddhadivase svodaye tithivārayoḥ /",
    "GSD36mvir_sau:9555": " guruśukrodaye śuddhalagne dvādaśasodhite //",
    "GSD36mvir_sau:9556": " pravṛddhe balasaṃyukte śukre davagurau tathā /",
    "GSD36mvir_sau:9557": " śubhe vidhusamāyoge śubhavarge śubhodaye //",
    "GSD36mvir_sau:9558": " ityādau sarvamantrāṇāṃ saṅgrahaḥ sarvasaukhyakṛt /",
    "GSD36mvir_sau:9559": " iti /",
    "GSD36mvir_sau:9560": " tathānyatra--",
    "GSD36mvir_sau:9561": " śiṣyatrijanmadivase saṅkrāntiviṣuve 'yane /",
    "GSD36mvir_sau:9562": " anyeṣu puṇyayogeṣu grahaṇe candrasūryayoḥ //",
    "GSD36mvir_sau:9563": " śiṣyānukūle kāle vā dehaśuddhiḥ subhāvahā /",
    "GSD36mvir_sau:9564": " iti /",
    "GSD36mvir_sau:9565": " mahākāpilapañcarātre--",
    "GSD36mvir_sau:9566": " evaṃ nakṣatratithyādau karaṇe yogavāsare /",
    "GSD36mvir_sau:9567": " mantropadeśo guruṇā sādhanaṃ ca śubhāvaham //",
    "GSD36mvir_sau:9568": " iti /",
    "GSD36mvir_sau:9569": " guruṇā karttabya iti śeṣaḥ /",
    "GSD36mvir_sau:9570": " sādhanaṃ = sādhanārambha ityarthaḥ /",
    "GSD36mvir_sau:9571": " kāryamiti śeṣaḥ /",
    "GSD36mvir_sau:9572": " atha pūrvoktadīkṣākālāpavādaḥ /",
    "GSD36mvir_sau:9573": " agastisaṃhitāthām--",
    "GSD36mvir_sau:9574": " sūryagrahaṇakāle tu nānyadanveṣitaṃ bhavet /",
    "GSD36mvir_sau:9575": " sūryagrahaṇakālena na samo 'nyo 'sti kaścana //",
    "GSD36mvir_sau:9576": " tatra yadyatkṛtaṃ sarvamanantaphaladaṃ bhavet /",
    "GSD36mvir_sau:9577": " iti /",
    "GSD36mvir_sau:9578": " na māsatithivārādiśodhanaṃ sūryaparvaṇi /",
    "GSD36mvir_sau:9579": " dadātīṣṭaṃ gṛhītaṃ yat tasminkāle gurornṛṣu //",
    "GSD36mvir_sau:9580": " siddhirbhavati mantrasya vināyāsena vegataḥ /",
    "GSD36mvir_sau:9581": " kartavyaṃ sarvayatnena mantrāsiddhimabhīpsubhiḥ //",
    "GSD36mvir_sau:9582": " iti /",
    "GSD36mvir_sau:9583": " tasminkāle yadgurorgṛhītaṃ tat nṛṣu iṣṭaṃ dadātīti sambandhaḥ /",
    "GSD36mvir_sau:9584": " pranthāntare--",
    "GSD36mvir_sau:9585": " sattīrthe 'rkavidhugrāse tantudāmanaparvaṇoḥ /",
    "GSD36mvir_sau:9586": " mantradīkṣāṃ prakurvāṇo māsarkṣādīn na śodhayet //",
    "GSD36mvir_sau:9587": " kālāntare--",
    "GSD36mvir_sau:9588": " dhīkṣāyāmamiṣeke ca tathā mantraparigrahe /",
    "GSD36mvir_sau:9589": " vratagrahaṇamokṣe ca dravyārambhaṇakarmaṇi //",
    "GSD36mvir_sau:9590": " kārttikyāṃ caiva vaiśākhyāṃ svarbhānorapi darśane /",
    "GSD36mvir_sau:9591": " candrasūryoparāgeṣu ṣaḍaśītimukheṣu ca //",
    "GSD36mvir_sau:9592": " grahanakṣatrayogeṣu viṣuveṣūtsaveṣu ca /",
    "GSD36mvir_sau:9593": " ayaneṣu ca sarveṣu yogaḥ sarvārthasiddhidaḥ //",
    "GSD36mvir_sau:9594": " kriyākāṇḍaśekhare--",
    "GSD36mvir_sau:9595": " prasiddhāstithayo rāhudarśanaṃ guruparva ca /",
    "GSD36mvir_sau:9596": " pavitrakatithiścāpi dīkṣākarmavidhau parā //",
    "GSD36mvir_sau:9597": " iti /",
    "GSD36mvir_sau:9598": " prasiddhāḥ = samanantaroktāstithayaḥ /",
    "GSD36mvir_sau:9599": " siddhāntaśekhare--",
    "GSD36mvir_sau:9600": " viṣuve 'pyayanadvandve āṣāḍhyāṃ damanotsave /",
    "GSD36mvir_sau:9601": " dīkṣā kāryā tu kāleṣu pavitrāropakarmaṇi //",
    "GSD36mvir_sau:9602": " iti /",
    "GSD36mvir_sau:9603": " anyatrāpi--",
    "GSD36mvir_sau:9604": " puṇyatīrthe kurukṣetre devīpīṭhacatuṣṭaye /",
    "GSD36mvir_sau:9605": " prayāge śrīgirau kāśyāṃ kālākālau na śodhayet //",
    "GSD36mvir_sau:9606": " devīpīṭhacatuṣṭayamu = ḍḍīyānajālandharapūrṇāgirikāmarūpākhyam /",
    "GSD36mvir_sau:9607": " śrīgirau = śrīparvate iti kecit /",
    "GSD36mvir_sau:9608": " anyatrāpi--",
    "GSD36mvir_sau:9609": " śaśidinakarayorgrahaṇe janmani śiṣyasya makarasaṅkrāntau /",
    "GSD36mvir_sau:9610": " karuṇāsamaye ca gurornakṣatrādīṣyate na dīkṣāyām //",
    "GSD36mvir_sau:9611": " iti /",
    "GSD36mvir_sau:9612": " tatvasāgarasaṃhitāyām--",
    "GSD36mvir_sau:9613": " tithiṃ vināpi dīkṣāyāṃ viśiṣṭāvasaraṃ śṛṇu /",
    "GSD36mvir_sau:9614": " durlabhe sadgurūṇāṃ hi sakṛtsaṅga upasthite //",
    "GSD36mvir_sau:9615": " tadanujñāya dātavyā sa dīkṣāvasaro mahān /",
    "GSD36mvir_sau:9616": " grāme vā yadi vāraṇye kṣetre vā divase niśi //",
    "GSD36mvir_sau:9617": " āgacchati gururdaivādyadā dīkṣā tadā bhavet /",
    "GSD36mvir_sau:9618": " yadaivecchā tadā dīkṣā gurorājñānurūpataḥ //",
    "GSD36mvir_sau:9619": " na tithirna jalaṃ homo na snānaṃ na japakriyā /",
    "GSD36mvir_sau:9620": " dīkṣāyāḥ kāraṇaṃ kintu svecchāvāpte hi sadgurau //",
    "GSD36mvir_sau:9621": " iha kecit candragrahe dīkṣā na kāryā jaḍatvaṃ tadā syādityāhuḥ /",
    "GSD36mvir_sau:9622": " te tu“sattīrthe 'rkavidhugrāse” “candrasūryoparāgeṣu ca” “śaśidivākarayorgrahaṇe” “rāhudarśanaṃ guruparva ca“ityādibahumunivacanavirodhāt anādaraṇīyā iti /",
    "GSD36mvir_sau:9623": " viṣṇudīkṣāyāṃ viśeṣaḥ--",
    "GSD36mvir_sau:9624": " pañcarātre:",
    "GSD36mvir_sau:9625": " dvādaśyāṃ śuklapakṣasya sūryasaṅkramaṇe tathā /",
    "GSD36mvir_sau:9626": " dvādaśyāṃ kṛṣṇapakṣasya paurṇamāsyāṃ mune 'thavā //",
    "GSD36mvir_sau:9627": " amāvāsyāmapi tathā kālamuddiśya deśikaḥ /",
    "GSD36mvir_sau:9628": " navaikadvitryahaḥpūrvamadhivāsanamārabhet //",
    "GSD36mvir_sau:9629": " tattva(ntra)",
    "GSD36mvir_sau:9630": " sāgarasaṃhitāyāmapi--",
    "GSD36mvir_sau:9631": " brahmaṇaḥ porṇamāsyuktā dvādaśī cakradhāriṇaḥ /",
    "GSD36mvir_sau:9632": " evaṃ grahaṇādikāleṣu uktamāsaśukladvādaśyādiṣu viṣṇudīkṣā kāryā iti /",
    "GSD36mvir_sau:9633": " iti dīkṣāṃkālāḥ /",
    "GSD36mvir_sau:9634": " atha viṣṇornāmakīrttanakālaḥ /",
    "GSD36mvir_sau:9635": " viṣṇudharmottare--",
    "GSD36mvir_sau:9636": " atha sarvāṇi nāmāni sarvakārye harerjapet /",
    "GSD36mvir_sau:9637": " tathā--",
    "GSD36mvir_sau:9638": " cakriṇaṃ halinaṃ caiva śārṅgiṇaṃ khaṅginaṃ tathā /",
    "GSD36mvir_sau:9639": " mokṣārthī pravasan rājan/",
    "GSD36mvir_sau:9640": " dikṣu prācyādiṣu smaret //",
    "GSD36mvir_sau:9641": " ajitaṃ cācyutaṃ caiva sarvaṃ sarveśvaraṃ pṛthum /",
    "GSD36mvir_sau:9642": " saṃsmaretpuruṣaṃ bhattyā vyavahāreṣu sarvadā //",
    "GSD36mvir_sau:9643": " kūrmaṃ varāhaṃ matsyaṃ vā jalaprataraṇe smaret /",
    "GSD36mvir_sau:9644": " bhrājiṣṇumagnijananaṃ japennāma tvatandritaḥ //",
    "GSD36mvir_sau:9645": " saṅgrāmābhimukho gacchansaṃsmaredaparājitam /",
    "GSD36mvir_sau:9646": " keśavaṃ puṇḍarīkākṣaṃ puṣkarākṣaṃ tathā japet //",
    "GSD36mvir_sau:9647": " netrabādhāsu sarvāsu hṛṣīkeśaṃ tathaiva ca /",
    "GSD36mvir_sau:9648": " acyutaṃ cāmṛtaṃ cāpi japedauṣadhakarmaṇi //",
    "GSD36mvir_sau:9649": " garuḍadhvajānusmaraṇādāpado mucyate naraḥ /",
    "GSD36mvir_sau:9650": " jvaradoṣaśirorogaviṣavīryaṃ praśāmyati /",
    "GSD36mvir_sau:9651": " grahanakṣatrapīḍāsu devabādhāṭavīṣu ca //",
    "GSD36mvir_sau:9652": " dasyuvairinirodheṣu vyāghrasiṃhādisaṅkaṭe /",
    "GSD36mvir_sau:9653": " andhakāre tathā tīvre nārasiṃheti kīrttayet //",
    "GSD36mvir_sau:9654": " nārāyaṇaṃ śārṅgadharaṃ śrīdharaṃ gajamokṣaṇam /",
    "GSD36mvir_sau:9655": " vāmanaṃ khaṅginaṃ caiva duḥsvapneṣu ca saṃsmaret //",
    "GSD36mvir_sau:9656": " agnidāhe samutpanne saṃsmarejjalaśāyinam /",
    "GSD36mvir_sau:9657": " balabhadraṃ tu yuddhārthī kṛṣyārambhe halāyudham //",
    "GSD36mvir_sau:9658": " uttāraṇaṃ vaṇijyārthī śrīśamabhyudaye nṛpa/ /",
    "GSD36mvir_sau:9659": " maṅgalyaṃ maṅgale viṣṇuṃ māṅgalyeṣu ca kīrttayet //",
    "GSD36mvir_sau:9660": " agniṣvārtteṣvaśeṣeṣu viśoketi tathā japet /",
    "GSD36mvir_sau:9661": " uttiṣṭhankīrttayedviṣṇuṃ prasupte mādhavaṃ naraḥ //",
    "GSD36mvir_sau:9662": " bhojane caiva govindaṃ sarvatra madhusūdanam /",
    "GSD36mvir_sau:9663": " nārāyaṇaṃ sarvakāle kṣutapraskhalitādiṣu //",
    "GSD36mvir_sau:9664": " dhyāne devārcane home praṇipāte pradakṣiṇe //",
    "GSD36mvir_sau:9665": " kīrttayedvāsudevaṃ ca anukteṣvapi yādavam /",
    "GSD36mvir_sau:9666": " kāryārambhe tathā rājan/",
    "GSD36mvir_sau:9667": " yatheṣṭaṃ nāma kīrttayet //",
    "GSD36mvir_sau:9668": " sarvāṇi nāmāni hi tasya rājan/",
    "GSD36mvir_sau:9669": " sarvārthasidhdyai hi bhavanti pusaḥ /",
    "GSD36mvir_sau:9670": " tasmadyatheṣṭaṃ khalu devanāma",
    "GSD36mvir_sau:9671": " sarveṣu kāryeṣu japettu bhatkyā //",
    "GSD36mvir_sau:9672": " iti viṣṇornāmakīrttanakālaḥ /",
    "GSD36mvir_sau:9673": " athādhānakālaḥ /",
    "GSD36mvir_sau:9674": " tatra śrutiḥ--",
    "GSD36mvir_sau:9675": " jātaputraḥ kṛṣṇakeśo 'gnīnādadhīteti /",
    "GSD36mvir_sau:9676": " etacca vayovasthāviśeṣopalakṣaṇam,",
    "GSD36mvir_sau:9677": " tāmāśiṣamāśāse taṃ tave jyotiṣmatīmiti brūyādyadyasya putro jātaḥ syāt /",
    "GSD36mvir_sau:9678": " ityādiṣu yadyupabandhadarśanādajātaputrasyāpyādhānapūrvatvāt /",
    "GSD36mvir_sau:9679": " evaṃ ca upalakṣyavayovasthāviśeṣaṇībhūtavayasa ādhānakālatvaṃ sūcitaṃ bhavati /",
    "GSD36mvir_sau:9680": " kālāntaramāha--",
    "GSD36mvir_sau:9681": " baudhāyanaḥ,",
    "GSD36mvir_sau:9682": " vivāho vyākhyāto 'trāgnyādheyasya kālo yathāśraddhamata ūrddhaṃ jīvati pitaryagnīnādadhīteti baudhāyanaḥ /",
    "GSD36mvir_sau:9683": " jīvādimṛte vā jāyāmavāpya daśame 'hanyagnimādadhīteti śālākiḥ /",
    "GSD36mvir_sau:9684": " jāyāmavāpyetyutkyā vivāhasya sārvakālikatvena dakṣiṇāyane 'pirvaṇyapītyuktaṃ bhavati /",
    "GSD36mvir_sau:9685": " jīvati pitarīti pakṣe caupāsanaṃ dhārayato na pratyavāya ityuktaṃ baudhāyanenaiva--“na durbrāhmaṇo bhavatyaupāsanaṃ dhārayamāṇa“iti /",
    "GSD36mvir_sau:9686": " eṣa traivarṇikasādhāraṇaḥ kālo 'dhunā varṇāviśeṣapuraṣkāreṇa ṛtuviśeṣā vivicyante /",
    "GSD36mvir_sau:9687": " tatra śrutiḥ--vasante brāhmaṇo 'gnīnādadhīta,",
    "GSD36mvir_sau:9688": " grīṣme rājanyaḥ,",
    "GSD36mvir_sau:9689": " śaradi vaiśyo,",
    "GSD36mvir_sau:9690": " varṣāsu rathakāra iti /",
    "GSD36mvir_sau:9691": " rathakāro na“māhiṣyeṇa karaṇyāṃ tu rathakāraḥ prajāyate“iti yājñabalkyokto jātiviśeṣaḥ,",
    "GSD36mvir_sau:9692": " kintu saudhanvanāparaparyāyaḥ /",
    "GSD36mvir_sau:9693": " āpastambastu--vasanto brāhmaṇasya grīṣmo rājanyasya hemanto vā śaradvaiśyasya varṣāsu rathakārasya /",
    "GSD36mvir_sau:9694": " ye trayāṇāṃ varṇānāmetatkarma kuryusteṣā meṣa kālaḥ /",
    "GSD36mvir_sau:9695": " śiśiraḥ sārvavārṇika iti /",
    "GSD36mvir_sau:9696": " ye trayāṇāṃ varṇānāmiti /",
    "GSD36mvir_sau:9697": " ye brāhmaṇakṣatriyavaiśyāḥ eteṣāṃ trayāṇāṃ varṇānāṃ madhye etatkarma rathakarma kuryusteṣāmeṣa kāla iti,",
    "GSD36mvir_sau:9698": " evaṃ ca rathakāro na jātiviśeṣaḥ kintu traivarṇiṃka eveti /",
    "GSD36mvir_sau:9699": " kālāntaramāha--",
    "GSD36mvir_sau:9700": " baudhāyanaḥ--yadaivainaṃ śraddhopanamedathādadhīta saivāsyarddhiḥ tadetadārttasyātivelaṃ vā śraddhāyuktasyeti /",
    "GSD36mvir_sau:9701": " ārttaḥ = vyādhitaḥ /",
    "GSD36mvir_sau:9702": " ativelaṃ śraddhāyukto 'tiśayena śraddhāvān /",
    "GSD36mvir_sau:9703": " atha kāmanāviśeṣeṇa ṛtava uktāḥ /",
    "GSD36mvir_sau:9704": " kātyāyanena--vasanto brāhmaṇabrahmavarcasakāmayoḥ grīṣmaḥ kṣatriyaśrīkāmayoḥ varṣāḥ prajāpaśukāmavaiśyarathakṛtāmiti /",
    "GSD36mvir_sau:9705": " etena brāhmaṇakṣatriyavaiśyānāṃ kāmyā anye 'pi kālā iti siddham /",
    "GSD36mvir_sau:9706": " vasantādayo dvividhāḥ /",
    "GSD36mvir_sau:9707": " sauracāndrabhedena ṛtuvivecane = ktāḥ /",
    "GSD36mvir_sau:9708": " saurā api mīnameṣau meṣavṛṣau vetyādibhedena dvividhā ityapi coktam /",
    "GSD36mvir_sau:9709": " evaṃ ca caitravaiśākhajyeṣṭhāstathā pūrvodāhṛtāt“śiśiraḥ sārvavarṇika“ityetasmānmāghaphālgunau ca militvā pañca māsā brāhmaṇasyādhānakāla iti siddham /",
    "GSD36mvir_sau:9710": " etanmūlikaiva māghādipañcamāsā vasanta iti yājñikaprasiddhiriti /",
    "GSD36mvir_sau:9711": " atha tithayaḥ /",
    "GSD36mvir_sau:9712": " tatrāpastambaḥ--amāvāsyāyāṃ paurṇamāsyāṃ vā adhiya iti,",
    "GSD36mvir_sau:9713": " tathā phālgunīpūrṇamāsa ādadhītetyuktvā dvyahe puraikāhe veti /",
    "GSD36mvir_sau:9714": " dvyahe dinadvayaṃ,",
    "GSD36mvir_sau:9715": " purā pūrvamekāhe ekadinapūrvamityarthaḥ /",
    "GSD36mvir_sau:9716": " evaṃ ca dvyahetipakṣe trayodaśyām /",
    "GSD36mvir_sau:9717": " ekāhetipakṣe caturdaśyāmādadhītetyarthaḥ /",
    "GSD36mvir_sau:9718": " baudhāyanasaktu-yā vaiśākhyāḥ paurṇamāsyā upariṣṭādamāvāsyā bhavati sā sakṛtsavaṃtsarasya rohiṇyā sampadyate tasyāmādadhīteti /",
    "GSD36mvir_sau:9719": " āśvalāyanaḥ-vasante parvaṇi ādadhīteti /",
    "GSD36mvir_sau:9720": " satyāṣāḍhastu--ādadhītetyupakramya--āmāvāsyāyāṃ paurṇamāsyāmāpūryamāṇapakṣe vā puṇye nakṣatre 'tra yattrīṇi nipatanti tatsamūham /",
    "GSD36mvir_sau:9721": " vipratiṣedhe ṛtunakṣatraṃ balīya iti /",
    "GSD36mvir_sau:9722": " puṇyanakṣatrāṇi tu kṛttikādicaturdaśanakṣatrāṇi“kṛttikāḥ prathamaṃ“ityādi śruteḥ /",
    "GSD36mvir_sau:9723": " vājasaneyake tu nakṣatranindāpūrvakamuktam--amavāsyāyāmagnīnādadhīteti,",
    "GSD36mvir_sau:9724": " tena parvābhyarhitamiti /",
    "GSD36mvir_sau:9725": " atha nakṣatrāṇi /",
    "GSD36mvir_sau:9726": " tatra kātyāyanaḥ--kṛttikārohiṇīmṛgaśiraḥ phalgunīṣu hasto lābha kāmasya citrā ceti /",
    "GSD36mvir_sau:9727": " baudhāyanaḥ--kṛttikāsu rohiṇyāṃ punarvasuphalgunyościtrāyāmiti /",
    "GSD36mvir_sau:9728": " āśvalāyanaḥ-agnyādheyaṃ kṛttikāsu rohiṇyāṃ mṛgaśirasi phalgunīṣu viśākhayoruttarayoḥ prauṣṭhapadayoreteṣāmekasmin kasmiṃścit /",
    "GSD36mvir_sau:9729": " āpastambastu--kṛttikāsu brāhmaṇa ādadhīta mukhyo brhanavarcasī bhavati /",
    "GSD36mvir_sau:9730": " gṛhāṃstasyāgnirddāhako bhavati /",
    "GSD36mvir_sau:9731": " rohiṇyāmādhāya sarvān rohān rohati /",
    "GSD36mvir_sau:9732": " mṛgaśīrṣe brahmavarcasakāmo yajñakāmo vā yaḥ purābhadraḥ sanpāpīyān syātsa punarvasvorādadhīta /",
    "GSD36mvir_sau:9733": " pūrvayoḥ phalgunyoryaḥ kāmayeta,",
    "GSD36mvir_sau:9734": " dānakāmā me prajāḥ syuriti /",
    "GSD36mvir_sau:9735": " uttarayoryaḥ kāmayeta phaladaḥ syāditi /",
    "GSD36mvir_sau:9736": " etadeva viparītamathāparaṃ pūrvayorādhāya pāpīyān bhavati uttarayorvaśīyān haste",
    "GSD36mvir_sau:9737": " yaḥ kāmayeta prame dīyeteti citrāyāṃ rājanyo bhrātṛvyavān viśākhayoḥ prajākāmo 'nurādhe",
    "GSD36mvir_sau:9738": " vṛddhikāmaḥ uttareṣu prauṣṭhapadeṣu pratiṣṭhākāmaḥ sarvāṇi nityavadeke samāmananti /",
    "GSD36mvir_sau:9739": " asyārthaḥ /",
    "GSD36mvir_sau:9740": " mukhyaḥ = śreṣṭhaḥ /",
    "GSD36mvir_sau:9741": " kalvān rohān gajādīn rohati ārohati /",
    "GSD36mvir_sau:9742": " purābhadraḥ = pūrvāphalgunīphalamuttarāphalgunīṣu,",
    "GSD36mvir_sau:9743": " uttarāphalgunīphalaṃ pūvīphalgunīṣvityarthaḥ /",
    "GSD36mvir_sau:9744": " atra akāmyamānamapi aniṣṭaṃ phalaṃ bhavati vastu sāmarthyāt“yo brāhmaṇāyāvaguret itivat /",
    "GSD36mvir_sau:9745": " gargasaṃhitāyām--",
    "GSD36mvir_sau:9746": " puṣyāgneyatryuttarādityapauṣṇajyeṣṭhācitrākādidaivatyabheṣu /",
    "GSD36mvir_sau:9747": " kuryurvahnayādhānamādyaṃ vasantagrīṣmoṣmānteṣveva viprādivarṇāḥ //",
    "GSD36mvir_sau:9748": " pauṣṇaṃ = revatī /",
    "GSD36mvir_sau:9749": " kaḥ = brahmā taddevatyā rohiṇī /",
    "GSD36mvir_sau:9750": " ādyaṃ = prathamādhānam /",
    "GSD36mvir_sau:9751": " atrādyamityupādānāt punarādhānādau na ṛtunakṣatrādiniyamaḥ /",
    "GSD36mvir_sau:9752": " apūrve 'pi somapūvīdhāne na ṛtunakṣatrādara ityuktam--āpastamvena,",
    "GSD36mvir_sau:9753": " somena yakṣyamāṇo narttuṃ sūrkṣenna nakṣatramiti /",
    "GSD36mvir_sau:9754": " yaḥ sarvakarmabhyo 'gnihotradarśapūrṇamāsādibhyaḥ pūrvaṃ somameva kartumicchati sa ṛtuṃ nakṣatraṃ ca na sūrkṣetaunādriyeta /",
    "GSD36mvir_sau:9755": " parva tu apekṣedeva tathāca--",
    "GSD36mvir_sau:9756": " dhūrtasbāmiḥ-somādhānamekadīkṣāpakṣe parvaṇyeva naikādaśyādiṣu somādhānasya pavīpekṣaṇāditi /",
    "GSD36mvir_sau:9757": " rudradattena tu nakṣatragrahaṇaṃ pradarśanārthamiti na parvādara iti uktam /",
    "GSD36mvir_sau:9758": " atredaṃ vicāryate /",
    "GSD36mvir_sau:9759": " kimanena somakālamātrabādha utādhānamātrakālabādha ukta iti /",
    "GSD36mvir_sau:9760": " nādyaḥ, prakaraṇādādhānakālamātrabādho yukto na somasya tasyāprakṛtatvāt /",
    "GSD36mvir_sau:9761": " kiñca na hi some āpastambena nakṣatrāṇyuktāni yena kathañcidbuddhisthatāmātreṇa bādha ucyeteti /",
    "GSD36mvir_sau:9762": " na dvitīyaḥ /",
    "GSD36mvir_sau:9763": " evaṃ sati atra vākye brāhmaṇaṃ prati ṛtvanādarakathanamanarthaṃ syāt,",
    "GSD36mvir_sau:9764": " somakālatvenādhāne 'pi vasantasyāvarjanīyatvāt /",
    "GSD36mvir_sau:9765": " na ca vasantastadānīṃ somāṅgameva nādhānāṅgamiti vācyam /",
    "GSD36mvir_sau:9766": " tasya sādhāraṇattvāt /",
    "GSD36mvir_sau:9767": " kālasya hi adhikaraṇatvenaivopakārakatvam /",
    "GSD36mvir_sau:9768": " sati ca tasmin kathaṃ nāṅgatvamiti /",
    "GSD36mvir_sau:9769": " kiñca utkarṣādbrāhmaṇasya somaḥ syādityantarāgarbhiṇyadhikaraṇe“somena yakṣyamāṇa“ityatra darśapūrṇamāsottarakālatārūpaḥ somakāla ādhānasomayorekāhasambandhena bādhyata ityuktam /",
    "GSD36mvir_sau:9770": " tattulyanyāye nātrāpi vasantānādareṇa kālāntare ādhāne kriyamāṇe somādhānayorekāhasambandhārthaṃ",
    "GSD36mvir_sau:9771": " somasyāpyṛturbādhyata eva tasmānna somakālamātrasya na vādhānakālamātrasya bādhaḥ",
    "GSD36mvir_sau:9772": " ato vacanamanarthakamiti /",
    "GSD36mvir_sau:9773": " atra vadāmaḥ /",
    "GSD36mvir_sau:9774": " satyaṃ, naikamātrakālabādha iti,",
    "GSD36mvir_sau:9775": " kintu somādhānayordvayorapi kālo bādhyate /",
    "GSD36mvir_sau:9776": " tatra paraṃ vasanta ubhayāṅgabhūto bādhyate /",
    "GSD36mvir_sau:9777": " nakṣatraṃ tu ādhānāṅgabhū tameveti /",
    "GSD36mvir_sau:9778": " ata eva“yadaivainaṃ yajña upanamedathādadhīta“iti bhāradvājena nakṣatrādyanādara ukto yakṣyamāṇatvābhisandhimata iti na kiñcidanupapannam /",
    "GSD36mvir_sau:9779": " uttarāyaṇaṃ sarvamādhānakāla ityuktamācāryairityuktaṃ baudhāyanabhāṣye keśavasvā minā /",
    "GSD36mvir_sau:9780": " yadyapi jyotiḥśāstre lagnādyuktamādhāne,",
    "GSD36mvir_sau:9781": " tathāpi tadupādeyameva tasya smārttatve 'pi ādhānapuraṣkāreṇaiva vihitatvādananyathāsiddhatvenāvaśyamupasaṃharttavyatvāt /",
    "GSD36mvir_sau:9782": " apare tu smārttatvenāsya smārttādhāna evopasaṃhāro na śrautādhāna iti vadanti /",
    "GSD36mvir_sau:9783": " etacca malamāsādiṣu tathā guruśukramauḍhyādiṣu na kāryam /",
    "GSD36mvir_sau:9784": " ityādhānakālaḥ /",
    "GSD36mvir_sau:9785": " atha nirūḍhapaśubandhakālaḥ /",
    "GSD36mvir_sau:9786": " tatra yājñavalkyaḥ-(a. 1 ślo. 125)",
    "GSD36mvir_sau:9787": " pratisaṃvatsaraṃ somaḥ paśuḥ pratyayanaṃ tathā /",
    "GSD36mvir_sau:9788": " kartavyāgrayaṇeṣṭiśca cāturmāsyāni caiva hi //",
    "GSD36mvir_sau:9789": " iti /",
    "GSD36mvir_sau:9790": " ayanam ayanaṃ pratīti pratyayanaṃ pratidakṣiṇāyanaṃ pratyuttarāyaṇaṃ cetyarthaḥ /",
    "GSD36mvir_sau:9791": " atrāyanasya sampūrṇasādhāraṇattve 'pi ayanādyadina eva kāryam /",
    "GSD36mvir_sau:9792": " “āvṛttimukha āvṛttimukhe“ityāpastamvasmaraṇāt /",
    "GSD36mvir_sau:9793": " āvṛttiḥ /",
    "GSD36mvir_sau:9794": " uttarāvadhermakarāddakṣiṇāvadhervā karkātsūryasya parāvṛttistasya mukhamādyaṃ dinamityarthaḥ /",
    "GSD36mvir_sau:9795": " nirūḍhapaśubandhamupakramya kālāntaramāha--",
    "GSD36mvir_sau:9796": " āpastambaḥ--saṃvatsare saṃvatsare yajeta ṣaṭsu ṣaṭūsu vā māseṣvityeke /",
    "GSD36mvir_sau:9797": " ṛtuvyāvṛttau suyavase veti /",
    "GSD36mvir_sau:9798": " saṃvatsare pūrṇe iti śeṣaḥ /",
    "GSD36mvir_sau:9799": " tena varṣāntare ādhānadivasa ityartha ityeke bhāṣyakṛtaḥ /",
    "GSD36mvir_sau:9800": " kecittu",
    "GSD36mvir_sau:9801": " “upapadavibhakteḥ kārakavibhaktirbalīyasī“ityanuśāsanāt saṃvatsarasyaivādhikaraṇatve tatra ca kadetyapekṣite ṛtuvyāvṛttāvityekaḥ suvayasa ityapara iti kāladvayam /",
    "GSD36mvir_sau:9802": " ṛtuvyāvṛttau = rsavatsaramadhye yasmin kasmiṃścit ṛtuvyāvṛttidina ityarthaḥ /",
    "GSD36mvir_sau:9803": " suyavase = suṣṭhuyavasamarjunaṃ tṛṇaṃ yasmin varṣāsvityarthaḥ /",
    "GSD36mvir_sau:9804": " bhāṣyakāramate ṛtuvyāvṛttau pratiṛtuvyāvṛttāvevaṃ saṃvatsare ṣaṭ iti pakṣāntaraṃ suyavasa iti ca pakṣāntaraṃ svatantrameva saṃvatsarapakṣāditi",
    "GSD36mvir_sau:9805": " ṣaṭsu ṣaṭsu māseṣu iti ca pakṣāntaram /",
    "GSD36mvir_sau:9806": " ṣaṇmāsa ityapyādhānaprabhṛtiṣaṇmāsapūrttau bodhyamiti bhāṣyakṛtaḥ /",
    "GSD36mvir_sau:9807": " keṣāṃcinmate tu ṣaṇmāse ityetatpakṣe āvṛttimukha iti yojayanti /",
    "GSD36mvir_sau:9808": " evaṃ ca bhāṣyakāramate pratisaṃvatsaramādhānadina ityekaḥ pakṣaḥ,",
    "GSD36mvir_sau:9809": " ādhānadināt ṣaṭsu",
    "GSD36mvir_sau:9810": " ṣaṭsu māseṣviti dvitīyaḥ,",
    "GSD36mvir_sau:9811": " saṃvatsaramadhye pratiṛtuvyāvṛttāviti tṛtīyaḥ,",
    "GSD36mvir_sau:9812": " saṃvatsaramadhye varṣākāla eveti caturthaḥ /",
    "GSD36mvir_sau:9813": " āvṛttimukha iti pañca kālāḥ /",
    "GSD36mvir_sau:9814": " keṣācinmate tu saṃvatsare saṃvatsare iti pakṣe yasmin kasmiṃścidṛtāvekaḥ,",
    "GSD36mvir_sau:9815": " suyavase vetyaparaḥ,",
    "GSD36mvir_sau:9816": " ṣaṭsu ṣaṭsu māseṣ iti pakṣe ca āvṛttimukha iti tṛtīya iti /",
    "GSD36mvir_sau:9817": " atra ca pratiniyatadinapakṣe na parvaniyamaḥ /",
    "GSD36mvir_sau:9818": " pakṣāntare tanniyama eva yadi stotivacanāt /",
    "GSD36mvir_sau:9819": " kātyāyano 'pi kāladvayamāha--paśvijyā saṃvatsare saṃvatsare prāvṛṣi āvṛttimukhayorveti /",
    "GSD36mvir_sau:9820": " kālāntaramāha baudhāyanaḥ-paśubandhena yajetetyupakramya āmāvāsyena vā haviṣeṣṭvā nakṣatre veti /",
    "GSD36mvir_sau:9821": " āmāvāsyena haviṣeṣṭveti yajanīyamahaḥ /",
    "GSD36mvir_sau:9822": " apare tu śuklapakṣaḥ sampūrṇa iti āhuḥ /",
    "GSD36mvir_sau:9823": " nakṣatre = kṛttikāḥ prathamaṃ viśākhā uttamamiti taittirīyaśākhoktacaturdaśapuṇyanakṣatreṣvityarthaḥ /",
    "GSD36mvir_sau:9824": " athavā na kṣīyate candramā asminniti nakṣatraṃ paurṇamāsītyartha iti /",
    "GSD36mvir_sau:9825": " etanmate paurṇamāsyāṃ darśapaurṇamāsa prayogārambhātpaurṇamāsīmārabhya darśaparyantaṃ na karmāntarārambhaḥ,",
    "GSD36mvir_sau:9826": " na karmavati karmāntarārambha iti niyamāt /",
    "GSD36mvir_sau:9827": " bhāṣyakārastu tato nānījānaṃ paśunā saṃvatsaro 'tīyādityarthavādāntargatavākyaparyālocanayā",
    "GSD36mvir_sau:9828": " ādhānadivasātsaṃvatsaramadhye yasmin kasmiṃścitparvaṇi paśuḥ kārya iti ṣaṣṭhaṃ kālamāha /",
    "GSD36mvir_sau:9829": " eṣa ca puśurnityaḥ“saṃvatsare saṃvatsare“iti pratyayanamiti ca vīpsāśravāt,",
    "GSD36mvir_sau:9830": " etadakaraṇe manvādyuktaprāyaścittasya vakṣyamāṇatvācca /",
    "GSD36mvir_sau:9831": " iti paśukālaḥ /",
    "GSD36mvir_sau:9832": " atha cāturmāsyānāṃ kālo nirṇīyate /",
    "GSD36mvir_sau:9833": " tatra cāturmāsyāni kartavyānītyuktaṃ yājñabalkyena--cāturmāsyāni caiva hīti /",
    "GSD36mvir_sau:9834": " kartavyānītyanuṣaṅgaḥ /",
    "GSD36mvir_sau:9835": " tatra cāturmāsyapadaṃ vaiśvadevavaruṇapraghāsasākamedhaśunāsīrīyayāgasamudāyanāmadheyaṃ rājasūyavat /",
    "GSD36mvir_sau:9836": " tāni ca yāvajjīvikaprayogavanti,",
    "GSD36mvir_sau:9837": " saṃvatsaraprayogavanti,",
    "GSD36mvir_sau:9838": " dvādaśāhaprayogavanti ceti trividhāni /",
    "GSD36mvir_sau:9839": " prayogaparyāprakālaparisamāpyānyapi kecinmanyante /",
    "GSD36mvir_sau:9840": " tatra saṃvatsaraprayogavantyapi dvividhāni,",
    "GSD36mvir_sau:9841": " ṛtakuyājikalpena cāturmāsyayājikalpena ceti /",
    "GSD36mvir_sau:9842": " eteṣāṃ prayogāṇāṃ bhede ca pramāṇaṃ vakṣyamāṇatattatkālavidhita evāvaseyam /",
    "GSD36mvir_sau:9843": " tatra sarveṣāṃ prayogāṇāṃ darśapaurṇamāsottarakartavyatvamuktaṃ,",
    "GSD36mvir_sau:9844": " “darśapaurṇamāsābhyāmiṣṭvā“ityanena /",
    "GSD36mvir_sau:9845": " adhunā sāṃvatsarikādiprayogeṣu kālaviśeṣo vivicyate /",
    "GSD36mvir_sau:9846": " tatra sāṃvatsarikaprayoge ṛtuyājikalpe vaiśvadevādikāla ukta āpastambena /",
    "GSD36mvir_sau:9847": " vasante vaiśvadevena yajate prāvṛṣi varuṇapraghāsaiḥ śaradi sākamedhairiti vijñāyate /",
    "GSD36mvir_sau:9848": " atra triṣu parvasu niyataḥ kāla uktaḥ /",
    "GSD36mvir_sau:9849": " śunāsīrīye tu ṛtuyājisaṃjñānurodhācchiśira eva grāhya iti pratibhāti /",
    "GSD36mvir_sau:9850": " atrāpi pakṣe śuklapakṣaḥ apekṣita eva /",
    "GSD36mvir_sau:9851": " “udagayana āpūryamāṇapakṣe samastāni vaikalpikeṣu",
    "GSD36mvir_sau:9852": " anekeṣu kāleṣu satsvapi“ityanena bhāradvājavacanenoktasya tasyābādhenaivopapattau bādhakalpanāyogāt /",
    "GSD36mvir_sau:9853": " cāturmāsyayājikalpe tathā yāvajjīvaprayoge 'pi kāla uktenaiva yaścaturṣu caturṣu māseṣu yajate sa cāturmāsyayājī /",
    "GSD36mvir_sau:9854": " tatrāpi niyamamāha-phālgunyāṃ paurṇamāsyāṃ caitryāṃ vā vaiśvadevena yajeta /",
    "GSD36mvir_sau:9855": " tataścaturṣu māseṣu āṣāḍhyāṃ vā śrāvaṇyāṃ varuṇapraghāsairyajeta /",
    "GSD36mvir_sau:9856": " tataścaturṣu māseṣu pūrvasmin parvaṇyupakramya dvyahaṃ sākamedhairyajeta /",
    "GSD36mvir_sau:9857": " tato dvyahetryahe caturahe 'rddhamāse māli caturṣu vā māseṣu śunāsīrīyairiti /",
    "GSD36mvir_sau:9858": " atra yadā phālgunyāmupakramastādāṣāḍhyāmityādi,",
    "GSD36mvir_sau:9859": " yadā caitryāṃ tadā śrāvaṇyāmiti /",
    "GSD36mvir_sau:9860": " asya pakṣasya",
    "GSD36mvir_sau:9861": " ṛtuyājipakṣādayameva bhedo yadṛtuyāji pakṣe vasantānte vaiśvadevairiṣṭvā prāvṛḍādyaparvaṇi varuṇapraghāsānuṣṭhānamapi sambhavati /",
    "GSD36mvir_sau:9862": " cāturmāsyayājipakṣe caturṣu caturṣu ca māseṣviti niyama iti /",
    "GSD36mvir_sau:9863": " dvādaśāhakalpaṃ baudhāyanabhāradvājāvāhatuḥ /",
    "GSD36mvir_sau:9864": " tatra bhāradvājaḥ--dvādaśāhāni yakṣyamāṇaḥ pratipadi vaiśvānarapārjanyābhyāṃ dvitīye",
    "GSD36mvir_sau:9865": " vaiśvadevena tṛtīye caturthe voparamya pañcame varuṇapraghāsaiḥ ṣaṣṭhe saptame voparamyāṣṭame",
    "GSD36mvir_sau:9866": " navame vā sākamedhairdaśame ekādaśe voparamya dvādaśe śunāsīrīyayā,",
    "GSD36mvir_sau:9867": " trayodaśe paśuriti saṃvatsarapratimā vai dvādaśa rātrayaḥ saṃvatsarameva yajeteti vijñāyate /",
    "GSD36mvir_sau:9868": " trayodaśe paśuriti yadi paśunā samāptistatpakṣe bodhyam /",
    "GSD36mvir_sau:9869": " atra dvitīyādipadāni dvitīyāditithiparāṇi pratipadīti upakramāt spaṣṭe coktaṃ baudhāyanena--",
    "GSD36mvir_sau:9870": " dvādaśāhe 'pi cāturmāsyairyajetātha prathamāyāṃ vaiśvadeveneṣṭvā caturthyāṃ varuṇapraghāsairaṣṭamyāṃ navamyāṃ ca sākamedheḥ dvādaśyāṃ śunāsīrīyaiḥ puruṣo yajeteti vijñāyata iti /",
    "GSD36mvir_sau:9871": " kālāntaramapyuktaṃ baudhāyanena--",
    "GSD36mvir_sau:9872": " nakṣatre prayoga ityeka āhurūdagayana āpūryamāṇapakṣe puṇyāhe prayuñjīteti /",
    "GSD36mvir_sau:9873": " atra pakṣe āpūryamāṇasya pakṣasya puṇyanakṣatre upakramaḥ /",
    "GSD36mvir_sau:9874": " nakṣatre prayoga ityetasya viśeṣaṇamudagayanatvādīti tadbhāṣyakṛtaḥ /",
    "GSD36mvir_sau:9875": " yāvajjīvikaprayogapakṣe ārambhastu cāturmāsyayājikalpenaiva /",
    "GSD36mvir_sau:9876": " dvitīyasaṃvatsare paraṃ viśeṣa ukto baudhāyanena-",
    "GSD36mvir_sau:9877": " kathamu khalu yāvajjīvaprayuktānāṃ cāturmāsyānāmanuprayogo bhavatīti phālgunyāṃ vā",
    "GSD36mvir_sau:9878": " caitryāṃ vā paurṇamāsyāṃ śunāsīrīyapuruṣo ya jetātha vaiśvadevāyopavaset vaiśvadeveneṣṭvā",
    "GSD36mvir_sau:9879": " paurṇamāsavaimṛdhābhyāṃ yajetātha cediṣṭayā paśunā somena vā yajeta kathaṃ tatra",
    "GSD36mvir_sau:9880": " kuryāditi pratikṛṣyaitasya pakṣasya śunāsīrīyapuruṣo yajetaiṣāmekena yajetātha vaiśvadevāyopavaset",
    "GSD36mvir_sau:9881": " vaiśvadeveneṣṭvā paurṇamāsavaimṛdhābhyāṃ yajeteti /",
    "GSD36mvir_sau:9882": " atho etadbaudhāyanasya pakṣaṃ vedayante yāvjajīvikānyeva cāturmāsyāni syuriti /",
    "GSD36mvir_sau:9883": " anuprayogo = dvitīyaḥ prayogaḥ /",
    "GSD36mvir_sau:9884": " atra yadā phālgunyāṃ pūrvasaṃvatsare upakramastadā phālgunyāṃ yadā caitryāmupakramastadā caitryāmiti /",
    "GSD36mvir_sau:9885": " atha cediṣṭhyeti yadi prayogasamāptyarthaṃ iṣṭyādi kriyate tadāyaṃ kramaḥ /",
    "GSD36mvir_sau:9886": " cedityuktyā yāvajjīvaprayogasamāptyarthaikatvātpaśvādīnāṃ pākṣikatvamiti /",
    "GSD36mvir_sau:9887": " atho etadbaudhāyanasyetyādyuttyā ca yāvajjīvikaprayogo 'pi pākṣiko bodhyaḥ /",
    "GSD36mvir_sau:9888": " kālāntaramapi baudhāyana āha--",
    "GSD36mvir_sau:9889": " yathāprayogamityaupamanyava iti /",
    "GSD36mvir_sau:9890": " yathāprayogamiti yāvatā kālena prayogasamāptirbhavati tāvati kāle santataṃ pūrvāhnādau kuryāditi /",
    "GSD36mvir_sau:9891": " atra pakṣe udagayanapuṇyanakṣatra evopakrama iti /",
    "GSD36mvir_sau:9892": " etadrudradattādayo na manyante /",
    "GSD36mvir_sau:9893": " na hi yathāprayogamityanena cāturmāsyakālavidhānaṃ kintu brahmacaryakālasya niyamaḥ prayogadinamitaiva vratacaryeti /",
    "GSD36mvir_sau:9894": " etacca spaṣṭamupakramānusārādevāvagamyet /",
    "GSD36mvir_sau:9895": " tathā ca sūtraṃ--",
    "GSD36mvir_sau:9896": " yāvajjīvaprayuktānyeva cāturmāsyāni syurantaramithunāni prathame tveva saṃvatsare vrataṃ caredityatrohasmāha śālākiḥ sāṃvatsarikānyeva cāturmāsyāni brahmacaryavantīti /",
    "GSD36mvir_sau:9897": " yathāprayogamityaupamanyava iti /",
    "GSD36mvir_sau:9898": " asyārthaḥ /",
    "GSD36mvir_sau:9899": " baudhāyanamate yāvajjīvikānyeva cāturmāsyāni kartavyāni antarimithunavanti,",
    "GSD36mvir_sau:9900": " prathamasaṃvatsarayavavratacaryoti ca /",
    "GSD36mvir_sau:9901": " śālikimate tu sāṃvatsarikeṣve vāyaṃ niyamo na yāvajjīvikeṣu /",
    "GSD36mvir_sau:9902": " upamanyumate tu prayogadine eva vratacaryeti /",
    "GSD36mvir_sau:9903": " apare tu māstu yathāprayogamityataḥ santatakaraṇaṃ tathāpi“udagayana āpūryamāṇapakṣe samastāni“iti bhāradvājavacanātsamastānāṃ saṃlagnānāṃ prayoga iti /",
    "GSD36mvir_sau:9904": " aihikānyapi cāturmāsyānyuktāni śāṅkhyāyanena /",
    "GSD36mvir_sau:9905": " atha somakālaḥ /",
    "GSD36mvir_sau:9906": " tatra śrutiḥ--vasante vasante jyotiṣā yajeteti /",
    "GSD36mvir_sau:9907": " yājñavalkyo 'pi pratisaṃvatsaraṃ soma iti /",
    "GSD36mvir_sau:9908": " ayamapi darśapaurṇamāsottaraṃ kartavya ityuktaṃ“darśapaurṇamāsābhyāmiṣṭvā somena yajeteti vacanāt /",
    "GSD36mvir_sau:9909": " ayamutsargaḥ /",
    "GSD36mvir_sau:9910": " somādhāne darśapaurṇamāsebhyaḥ pūrvamapi tasya karaṇāt /",
    "GSD36mvir_sau:9911": " āśvalāyanenāpi“prāgapi somenaikena“ityanena darśapaurṇamāsebhyaḥ pūrvamapi somakartavyatākathanācca /",
    "GSD36mvir_sau:9912": " etacca vasante 'pi parvaṇi kāryaṃ yadiṣṭyetivacanāt /",
    "GSD36mvir_sau:9913": " kālāntaramaṇyāha baudhāyanaḥ--",
    "GSD36mvir_sau:9914": " āmāvāsyena haviṣeṣṭvā nakṣatre veti /",
    "GSD36mvir_sau:9915": " asyārthaḥ paśukālanirūpaṇe pratipāditaḥ /",
    "GSD36mvir_sau:9916": " iti somakālaḥ /",
    "GSD36mvir_sau:9917": " pratyāśaṃ parivarddhate 'rthijanatādainyāndhakārāpahe",
    "GSD36mvir_sau:9918": " śrīmadvīramṛgendradānajaladhiryadvakracandrodaye //",
    "GSD36mvir_sau:9919": " rājādeśitamitramiśraviduṣastasyoktibhirnirmite",
    "GSD36mvir_sau:9920": " granthe 'sminsamayaprakāśanaparaḥ pūrttiṃ prakāśo 'gamat //",
    "GSD36mvir_sau:9921": " iti śrīmatsakalasāmantacakracūḍāmaṇimarīcimañjarīnīrājitacaraṇakamalaśrīmanmahārājādhirājapratāparudratanūja--śrīmanmahārājamadhukarasāhasūnucaturudadhibalayavasundharāhṛdayapuṇḍarīkavikāsadinakara",
    "GSD36mvir_sau:9922": " śrīvīrasiṃhadevodyojita-",
    "GSD36mvir_sau:9923": " śrīhaṃsapaṇḍitātmajaparaśurāmamiśrasūnusakalavidyāpārāvārapārīṇadhurīṇajagaddāridrayamahāgajapārīndravidvajjanajīvātu śrīmanmitramiśrakṛte",
    "GSD36mvir_sau:9924": " vīramitrodayābhidhanibandhe samayaprakāśaḥ samāptaḥ /",
    "GSD36mvir_sau:9925": " śubhaṃ bhūyāt /"
}