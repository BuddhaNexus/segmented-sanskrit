{
    "GV01rv_hn04u:0": " Ṛgveda 4",
    "GV01rv_hn04u:1": " RV_4,001.01a tvāṃ hy agne sadam it samanyavo devāso devam aratiṃ nyerira iti kratvā nyerire",
    "GV01rv_hn04u:2": " RV_4,001.01c amartyaṃ yajata martyeṣv ā devam ādevaṃ janata pracetasaṃ viśvam ādevaṃ janata pracetasam ||",
    "GV01rv_hn04u:3": " RV_4,001.02a sa bhrātaraṃ varuṇam agna ā vavṛtsva devāṃ acchā sumatī",
    "GV01rv_hn04u:4": " yajñavanasaṃ jyeṣṭhaṃ yajñavanasam |",
    "GV01rv_hn04u:5": " RV_4,001.02c ṛtāvānam ādityaṃ carṣaṇīdhṛtaṃ rājānaṃ carṣaṇīdhṛtam ||",
    "GV01rv_hn04u:6": " RV_4,001.03a sakhe sakhāyam abhy ā vavṛtsvāśuṃ na cakraṃ rathyeva raṃhyāsmabhyaṃ dasma raṃhyā |",
    "GV01rv_hn04u:7": " RV_4,001.03c agne mṛḷīkaṃ varuṇe sacā vido marutsu viśvabhānuṣu |",
    "GV01rv_hn04u:8": " RV_4,001.03d tokāya tuje śuśucāna śaṃ kṛdhy asmabhyaṃ dasma śaṃ kṛdhi ||",
    "GV01rv_hn04u:9": " RV_4,001.04a tvaṃ no agne varuṇasya vidvān devasya heḷo 'va yāsisīṣṭhāḥ |",
    "GV01rv_hn04u:10": " RV_4,001.04c yajiṣṭho vahnitamaḥ śośucāno viśvā dveṣāṃsi pra mumugdhy asmat ||",
    "GV01rv_hn04u:11": " RV_4,001.05a sa tvaṃ no agne 'vamo bhavotī nediṣṭho asyā uṣaso vyuṣṭau |",
    "GV01rv_hn04u:12": " RV_4,001.05c ava yakṣva no varuṇaṃ rarāṇo vīhi mṛḷīkaṃ suhavo na edhi ||",
    "GV01rv_hn04u:13": " RV_4,001.06a asya śreṣṭhā subhagasya saṃdṛg devasya citratamā martyeṣu |",
    "GV01rv_hn04u:14": " RV_4,001.06c śuci ghṛtaṃ na taptam aghnyāyā spārhā devasya maṃhaneva dhenoḥ ||",
    "GV01rv_hn04u:15": " RV_4,001.07a trir asya tā paramā santi satyā spārhā devasya janimāny agneḥ",
    "GV01rv_hn04u:16": " RV_4,001.07c anante antaḥ parivīta āgāc chuciḥ śukro aryo rorucānaḥ ||",
    "GV01rv_hn04u:17": " RV_4,001.08a sa dūto viśved abhi vaṣṭi sadmā hotā hiraṇyaratho raṃsujihvaḥ",
    "GV01rv_hn04u:18": " RV_4,001.08c rohidaśvo vapuṣyo vibhāvā sadā raṇvaḥ pitumatīva saṃsat ||",
    "GV01rv_hn04u:19": " RV_4,001.09a sa cetayan manuṣo yajñabandhuḥ pra tam mahyā raśanayā nayanti",
    "GV01rv_hn04u:20": " RV_4,001.09c sa kṣety asya duryāsu sādhan devo martasya sadhanitvam āpa ||",
    "GV01rv_hn04u:21": " RV_4,001.10a sa tū no agnir nayatu prajānann acchā ratnaṃ devabhaktaṃ yad asya |",
    "GV01rv_hn04u:22": " RV_4,001.10c dhiyā yad viśve amṛtā akṛṇvan dyauṣ pitā janitā satyam ukṣan",
    "GV01rv_hn04u:23": " RV_4,001.11a sa jāyata prathamaḥ pastyāsu maho budhne rajaso asya yonau |",
    "GV01rv_hn04u:24": " RV_4,001.11b apād aśīrṣā guhamāno antāyoyuvāno vṛṣabhasya nīḷe ||",
    "GV01rv_hn04u:25": " RV_4,001.12a pra śardha ārta prathamaṃ vipanyāṃ ṛtasya yonā vṛṣabhasya nīḷe |",
    "GV01rv_hn04u:26": " RV_4,001.12c spārho yuvā vapuṣyo vibhāvā sapta priyāso 'janayanta vṛṣṇe ||",
    "GV01rv_hn04u:27": " RV_4,001.13a asmākam atra pitaro manuṣyā abhi pra sedur ṛtam āśuṣāṇāḥ |",
    "GV01rv_hn04u:28": " RV_4,001.13c aśmavrajāḥ sudughā vavre antar ud usrā ājann uṣaso huvānāḥ ||",
    "GV01rv_hn04u:29": " RV_4,001.14a te marmṛjata dadṛvāṃso adriṃ tad eṣām anye abhito vi vocan |",
    "GV01rv_hn04u:30": " RV_4,001.14c paśvayantrāso abhi kāram arcan vidanta jyotiś cakṛpanta dhībhiḥ ||",
    "GV01rv_hn04u:31": " RV_4,001.15a te gavyatā manasā dṛdhram ubdhaṃ gā yemānam pari ṣantam adrim",
    "GV01rv_hn04u:32": " RV_4,001.15c dṛḷhaṃ naro vacasā daivyena vrajaṃ gomantam uśijo vi vavruḥ",
    "GV01rv_hn04u:33": " RV_4,001.16a te manvata prathamaṃ nāma dhenos triḥ sapta mātuḥ paramāṇi",
    "GV01rv_hn04u:34": " vindan |",
    "GV01rv_hn04u:35": " RV_4,001.16c taj jānatīr abhy anūṣata vrā āvir bhuvad aruṇīr yaśasā goḥ ||",
    "GV01rv_hn04u:36": " RV_4,001.17a neśat tamo dudhitaṃ rocata dyaur ud devyā uṣaso bhānur arta |",
    "GV01rv_hn04u:37": " RV_4,001.17c ā sūryo bṛhatas tiṣṭhad ajrāṃ ṛju marteṣu vṛjinā ca paśyan ||",
    "GV01rv_hn04u:38": " RV_4,001.18a ād it paścā bubudhānā vy akhyann ād id ratnaṃ dhārayanta dyubhaktam |",
    "GV01rv_hn04u:39": " RV_4,001.18c viśve viśvāsu duryāsu devā mitra dhiye varuṇa satyam astu ||",
    "GV01rv_hn04u:40": " RV_4,001.19a acchā voceya śuśucānam agniṃ hotāraṃ viśvabharasaṃ yajiṣṭham",
    "GV01rv_hn04u:41": " RV_4,001.19c śucy ūdho atṛṇan na gavām andho na pūtam pariṣiktam aṃśoḥ ||",
    "GV01rv_hn04u:42": " RV_4,001.20a viśveṣām aditir yajñiyānāṃ viśveṣām atithir mānuṣāṇām |",
    "GV01rv_hn04u:43": " RV_4,001.20c agnir devānām ava āvṛṇānaḥ sumṛḷīko bhavatu jātavedāḥ ||",
    "GV01rv_hn04u:44": " RV_4,002.01a yo martyeṣv amṛta ṛtāvā devo deveṣv aratir nidhāyi |",
    "GV01rv_hn04u:45": " RV_4,002.01c hotā yajiṣṭho mahnā śucadhyai havyair agnir manuṣa īrayadhyai ||",
    "GV01rv_hn04u:46": " RV_4,002.02a iha tvaṃ sūno sahaso no adya jāto jātāṃ ubhayāṃ antar agne |",
    "GV01rv_hn04u:47": " RV_4,002.02c dūta īyase yuyujāna ṛṣva ṛjumuṣkān vṛṣaṇaḥ śukrāṃś ca ||",
    "GV01rv_hn04u:48": " RV_4,002.03a atyā vṛdhasnū rohitā ghṛtasnū ṛtasya manye manasā javiṣṭhā |",
    "GV01rv_hn04u:49": " RV_4,002.03c antar īyase aruṣā yujāno yuṣmāṃś ca devān viśa ā ca martān ||",
    "GV01rv_hn04u:50": " RV_4,002.04a aryamaṇaṃ varuṇam mitram eṣām indrāviṣṇū maruto aśvinota |",
    "GV01rv_hn04u:51": " RV_4,002.04c svaśvo agne surathaḥ surādhā ed u vaha suhaviṣe janāya ||",
    "GV01rv_hn04u:52": " RV_4,002.05a gomāṃ agne 'vimāṃ aśvī yajño nṛvatsakhā sadam id apramṛṣyaḥ |",
    "GV01rv_hn04u:53": " RV_4,002.05c iḷāvāṃ eṣo asura prajāvān dīrgho rayiḥ pṛthubudhnaḥ sabhāvān ||",
    "GV01rv_hn04u:54": " RV_4,002.06a yas ta idhmaṃ jabharat siṣvidāno mūrdhānaṃ vā tatapate tvāyā",
    "GV01rv_hn04u:55": " RV_4,002.06c bhuvas tasya svatavāṃḥ pāyur agne viśvasmāt sīm aghāyata uruṣya ||",
    "GV01rv_hn04u:56": " RV_4,002.07a yas te bharād anniyate cid annaṃ niśiṣan mandram atithim",
    "GV01rv_hn04u:57": " udīrat |",
    "GV01rv_hn04u:58": " RV_4,002.07c ā devayur inadhate duroṇe tasmin rayir dhruvo astu dāsvān ||",
    "GV01rv_hn04u:59": " RV_4,002.08a yas tvā doṣā ya uṣasi praśaṃsāt priyaṃ vā tvā kṛṇavate haviṣmān |",
    "GV01rv_hn04u:60": " RV_4,002.08c aśvo na sve dama ā hemyāvān tam aṃhasaḥ pīparo dāśvāṃsam ||",
    "GV01rv_hn04u:61": " RV_4,002.09a yas tubhyam agne amṛtāya dāśad duvas tve kṛṇavate yatasruk |",
    "GV01rv_hn04u:62": " RV_4,002.09c na sa rāyā śaśamāno vi yoṣan nainam aṃhaḥ pari varad aghāyoḥ ||",
    "GV01rv_hn04u:63": " RV_4,002.10a yasya tvam agne adhvaraṃ jujoṣo devo martasya sudhitaṃ rarāṇaḥ |",
    "GV01rv_hn04u:64": " RV_4,002.10c prīted asad dhotrā sā yaviṣṭhāsāma yasya vidhato vṛdhāsaḥ ||",
    "GV01rv_hn04u:65": " RV_4,002.11a cittim acittiṃ cinavad vi vidvān pṛṣṭheva vītā vṛjinā ca",
    "GV01rv_hn04u:66": " martān |",
    "GV01rv_hn04u:67": " RV_4,002.11c rāye ca naḥ svapatyāya deva ditiṃ ca rāsvāditim uruṣya ||",
    "GV01rv_hn04u:68": " RV_4,002.12a kaviṃ śaśāsuḥ kavayo 'dabdhā nidhārayanto duryāsv āyoḥ |",
    "GV01rv_hn04u:69": " RV_4,002.12c atas tvaṃ dṛśyāṃ agna etān paḍbhiḥ paśyer adbhutāṃ arya evaiḥ",
    "GV01rv_hn04u:70": " RV_4,002.13a tvam agne vāghate supraṇītiḥ sutasomāya vidhate yaviṣṭha |",
    "GV01rv_hn04u:71": " RV_4,002.13c ratnam bhara śaśamānāya ghṛṣve pṛthu ścandram avase carṣaṇiprāḥ ||",
    "GV01rv_hn04u:72": " RV_4,002.14a adhā ha yad vayam agne tvāyā paḍbhir hastebhiś cakṛmā",
    "GV01rv_hn04u:73": " tanūbhiḥ |",
    "GV01rv_hn04u:74": " RV_4,002.14c rathaṃ na kranto apasā bhurijor ṛtaṃ yemuḥ sudhya āśuṣāṇāḥ ||",
    "GV01rv_hn04u:75": " RV_4,002.15a adhā mātur uṣasaḥ sapta viprā jāyemahi prathamā vedhaso nṝn |",
    "GV01rv_hn04u:76": " RV_4,002.15c divas putrā aṅgiraso bhavemādriṃ rujema dhaninaṃ śucantaḥ ||",
    "GV01rv_hn04u:77": " RV_4,002.16a adhā yathā naḥ pitaraḥ parāsaḥ pratnāso agna ṛtam āśuṣāṇāḥ |",
    "GV01rv_hn04u:78": " RV_4,002.16c śucīd ayan dīdhitim ukthaśāsaḥ kṣāmā bhindanto aruṇīr apa vran ||",
    "GV01rv_hn04u:79": " RV_4,002.17a sukarmāṇaḥ suruco devayanto 'yo na devā janimā dhamantaḥ |",
    "GV01rv_hn04u:80": " RV_4,002.17c śucanto agniṃ vavṛdhanta indram ūrvaṃ gavyam pariṣadanto agman ||",
    "GV01rv_hn04u:81": " RV_4,002.18a ā yūtheva kṣumati paśvo akhyad devānāṃ yaj janimānty ugra |",
    "GV01rv_hn04u:82": " RV_4,002.18c martānāṃ cid urvaśīr akṛpran vṛdhe cid arya uparasyāyoḥ ||",
    "GV01rv_hn04u:83": " RV_4,002.19a akarma te svapaso abhūma ṛtam avasrann uṣaso vibhātīḥ |",
    "GV01rv_hn04u:84": " RV_4,002.19c anūnam agnim purudhā suścandraṃ devasya marmṛjataś cāru cakṣuḥ ||",
    "GV01rv_hn04u:85": " RV_4,002.20a etā te agna ucathāni vedho 'vocāma kavaye tā juṣasva |",
    "GV01rv_hn04u:86": " RV_4,002.20c uc chocasva kṛṇuhi vasyaso no maho rāyaḥ puruvāra pra yandhi",
    "GV01rv_hn04u:87": " RV_4,003.01a ā vo rājānam adhvarasya rudraṃ hotāraṃ satyayajaṃ rodasyoḥ |",
    "GV01rv_hn04u:88": " RV_4,003.01c agnim purā tanayitnor acittād dhiraṇyarūpam avase kṛṇudhvam",
    "GV01rv_hn04u:89": " RV_4,003.02a ayaṃ yoniś cakṛmā yaṃ vayaṃ te jāyeva patya uśatī suvāsāḥ |",
    "GV01rv_hn04u:90": " RV_4,003.02c arvācīnaḥ parivīto ni ṣīdemā u te svapāka pratīcīḥ ||",
    "GV01rv_hn04u:91": " RV_4,003.03a āśṛṇvate adṛpitāya manma nṛcakṣase sumṛḷīkāya vedhaḥ |",
    "GV01rv_hn04u:92": " RV_4,003.03c devāya śastim amṛtāya śaṃsa grāveva sotā madhuṣud yam īḷe ||",
    "GV01rv_hn04u:93": " RV_4,003.04a tvaṃ cin naḥ śamyā agne asyā ṛtasya bodhy ṛtacit svādhīḥ |",
    "GV01rv_hn04u:94": " RV_4,003.04c kadā ta ukthā sadhamādyāni kadā bhavanti sakhyā gṛhe te ||",
    "GV01rv_hn04u:95": " RV_4,003.05a kathā ha tad varuṇāya tvam agne kathā dive garhase kan na āgaḥ |",
    "GV01rv_hn04u:96": " RV_4,003.05c kathā mitrāya mīḷhuṣe pṛthivyai bravaḥ kad aryamṇe kad bhagāya ||",
    "GV01rv_hn04u:97": " RV_4,003.06a kad dhiṣṇyāsu vṛdhasāno agne kad vātāya pratavase śubhaṃye |",
    "GV01rv_hn04u:98": " RV_4,003.06c parijmane nāsatyāya kṣe bravaḥ kad agne rudrāya nṛghne ||",
    "GV01rv_hn04u:99": " RV_4,003.07a kathā mahe puṣṭimbharāya pūṣṇe kad rudrāya sumakhāya havirde |",
    "GV01rv_hn04u:100": " RV_4,003.07c kad viṣṇava urugāyāya reto bravaḥ kad agne śarave bṛhatyai ||",
    "GV01rv_hn04u:101": " RV_4,003.08a kathā śardhāya marutām ṛtāya kathā sūre bṛhate pṛcchyamānaḥ |",
    "GV01rv_hn04u:102": " RV_4,003.08c prati bravo 'ditaye turāya sādhā divo jātavedaś cikitvān ||",
    "GV01rv_hn04u:103": " RV_4,003.09a ṛtena ṛtaṃ niyatam īḷa ā gor āmā sacā madhumat pakvam agne |",
    "GV01rv_hn04u:104": " RV_4,003.09c kṛṣṇā satī ruśatā dhāsinaiṣā jāmaryeṇa payasā pīpāya ||",
    "GV01rv_hn04u:105": " RV_4,003.10a ṛtena hi ṣmā vṛṣabhaś cid aktaḥ pumāṃ agniḥ payasā pṛṣṭhyena",
    "GV01rv_hn04u:106": " RV_4,003.10c aspandamāno acarad vayodhā vṛṣā śukraṃ duduhe pṛśnir ūdhaḥ ||",
    "GV01rv_hn04u:107": " RV_4,003.11a ṛtenādriṃ vy asan bhidantaḥ sam aṅgiraso navanta gobhiḥ |",
    "GV01rv_hn04u:108": " RV_4,003.11c śunaṃ naraḥ pari ṣadann uṣāsam āviḥ svar abhavaj jāte agnau",
    "GV01rv_hn04u:109": " RV_4,003.12a ṛtena devīr amṛtā amṛktā arṇobhir āpo madhumadbhir agne |",
    "GV01rv_hn04u:110": " RV_4,003.12c vājī na sargeṣu prastubhānaḥ pra sadam it sravitave dadhanyuḥ",
    "GV01rv_hn04u:111": " RV_4,003.13a mā kasya yakṣaṃ sadam id dhuro gā mā veśasya praminato māpeḥ |",
    "GV01rv_hn04u:112": " RV_4,003.13c mā bhrātur agne anṛjor ṛṇaṃ ver mā sakhyur dakṣaṃ ripor bhujema ||",
    "GV01rv_hn04u:113": " RV_4,003.14a rakṣā ṇo agne tava rakṣaṇebhī rārakṣāṇaḥ sumakha prīṇānaḥ |",
    "GV01rv_hn04u:114": " RV_4,003.14c prati ṣphura vi ruja vīḍv aṃho jahi rakṣo mahi cid vāvṛdhānam ||",
    "GV01rv_hn04u:115": " RV_4,003.15a ebhir bhava sumanā agne arkair imān spṛśa manmabhiḥ śūra",
    "GV01rv_hn04u:116": " vājān |",
    "GV01rv_hn04u:117": " RV_4,003.15c uta brahmāṇy aṅgiro juṣasva saṃ te śastir devavātā jareta ||",
    "GV01rv_hn04u:118": " RV_4,003.16a etā viśvā viduṣe tubhyaṃ vedho nīthāny agne niṇyā vacāṃsi |",
    "GV01rv_hn04u:119": " RV_4,003.16c nivacanā kavaye kāvyāny aśaṃsiṣam matibhir vipra ukthaiḥ ||",
    "GV01rv_hn04u:120": " RV_4,004.01a kṛṇuṣva pājaḥ prasitiṃ na pṛthvīṃ yāhi rājevāmavāṃ ibhena |",
    "GV01rv_hn04u:121": " RV_4,004.01c tṛṣvīm anu prasitiṃ drūṇāno 'stāsi vidhya rakṣasas tapiṣṭhaiḥ",
    "GV01rv_hn04u:122": " RV_4,004.02a tava bhramāsa āśuyā patanty anu spṛśa dhṛṣatā śośucānaḥ |",
    "GV01rv_hn04u:123": " RV_4,004.02c tapūṃṣy agne juhvā pataṅgān asaṃdito vi sṛja viṣvag ulkāḥ ||",
    "GV01rv_hn04u:124": " RV_4,004.03a prati spaśo vi sṛja tūrṇitamo bhavā pāyur viśo asyā adabdhaḥ",
    "GV01rv_hn04u:125": " RV_4,004.03c yo no dūre aghaśaṃso yo anty agne mākiṣ ṭe vyathir ā dadharṣīt ||",
    "GV01rv_hn04u:126": " RV_4,004.04a ud agne tiṣṭha praty ā tanuṣva ny amitrāṃ oṣatāt tigmahete |",
    "GV01rv_hn04u:127": " RV_4,004.04c yo no arātiṃ samidhāna cakre nīcā taṃ dhakṣy atasaṃ na śuṣkam ||",
    "GV01rv_hn04u:128": " RV_4,004.05a ūrdhvo bhava prati vidhyādhy asmad āviṣ kṛṇuṣva daivyāny agne",
    "GV01rv_hn04u:129": " RV_4,004.05c ava sthirā tanuhi yātujūnāṃ jāmim ajāmim pra mṛṇīhi śatrūn ||",
    "GV01rv_hn04u:130": " RV_4,004.06a sa te jānāti sumatiṃ yaviṣṭha ya īvate brahmaṇe gātum airat |",
    "GV01rv_hn04u:131": " RV_4,004.06c viśvāny asmai sudināni rāyo dyumnāny aryo vi duro abhi dyaut",
    "GV01rv_hn04u:132": " RV_4,004.07a sed agne astu subhagaḥ sudānur yas tvā nityena haviṣā ya ukthaiḥ |",
    "GV01rv_hn04u:133": " RV_4,004.07c piprīṣati sva āyuṣi duroṇe viśved asmai sudinā sāsad iṣṭiḥ ||",
    "GV01rv_hn04u:134": " RV_4,004.08a arcāmi te sumatiṃ ghoṣy arvāk saṃ te vāvātā jaratām iyaṃ gīḥ |",
    "GV01rv_hn04u:135": " RV_4,004.08c svaśvās tvā surathā marjayemāsme kṣatrāṇi dhārayer anu dyūn ||",
    "GV01rv_hn04u:136": " RV_4,004.09a iha tvā bhūry ā cared upa tman doṣāvastar dīdivāṃsam anu dyūn |",
    "GV01rv_hn04u:137": " RV_4,004.09c krīḷantas tvā sumanasaḥ sapemābhi dyumnā tasthivāṃso janānām",
    "GV01rv_hn04u:138": " RV_4,004.10a yas tvā svaśvaḥ suhiraṇyo agna upayāti vasumatā rathena |",
    "GV01rv_hn04u:139": " RV_4,004.10c tasya trātā bhavasi tasya sakhā yas ta ātithyam ānuṣag",
    "GV01rv_hn04u:140": " jujoṣat ||",
    "GV01rv_hn04u:141": " RV_4,004.11a maho rujāmi bandhutā vacobhis tan mā pitur gotamād anv iyāya",
    "GV01rv_hn04u:142": " RV_4,004.11c tvaṃ no asya vacasaś cikiddhi hotar yaviṣṭha sukrato damūnāḥ",
    "GV01rv_hn04u:143": " RV_4,004.12a asvapnajas taraṇayaḥ suśevā atandrāso 'vṛkā aśramiṣṭhāḥ |",
    "GV01rv_hn04u:144": " RV_4,004.12c te pāyavaḥ sadhryañco niṣadyāgne tava naḥ pāntv amūra ||",
    "GV01rv_hn04u:145": " RV_4,004.13a ye pāyavo māmateyaṃ te agne paśyanto andhaṃ duritād arakṣan |",
    "GV01rv_hn04u:146": " RV_4,004.13c rarakṣa tān sukṛto viśvavedā dipsanta id ripavo nāha debhuḥ",
    "GV01rv_hn04u:147": " RV_4,004.14a tvayā vayaṃ sadhanyas tvotās tava praṇīty aśyāma vājān |",
    "GV01rv_hn04u:148": " RV_4,004.14c ubhā śaṃsā sūdaya satyatāte 'nuṣṭhuyā kṛṇuhy ahrayāṇa ||",
    "GV01rv_hn04u:149": " RV_4,004.15a ayā te agne samidhā vidhema prati stomaṃ śasyamānaṃ gṛbhāya |",
    "GV01rv_hn04u:150": " RV_4,004.15c dahāśaso rakṣasaḥ pāhy asmān druho nido mitramaho avadyāt ||",
    "GV01rv_hn04u:151": " RV_4,005.01a vaiśvānarāya mīḷhuṣe sajoṣāḥ kathā dāśemāgnaye bṛhad bhāḥ |",
    "GV01rv_hn04u:152": " RV_4,005.01c anūnena bṛhatā vakṣathenopa stabhāyad upamin na rodhaḥ ||",
    "GV01rv_hn04u:153": " RV_4,005.02a mā nindata ya imām mahyaṃ rātiṃ devo dadau martyāya svadhāvān",
    "GV01rv_hn04u:154": " RV_4,005.02c pākāya gṛtso amṛto vicetā vaiśvānaro nṛtamo yahvo agniḥ ||",
    "GV01rv_hn04u:155": " RV_4,005.03a sāma dvibarhā mahi tigmabhṛṣṭiḥ sahasraretā vṛṣabhas tuviṣmān",
    "GV01rv_hn04u:156": " RV_4,005.03c padaṃ na gor apagūḷhaṃ vividvān agnir mahyam pred u vocan manīṣām ||",
    "GV01rv_hn04u:157": " RV_4,005.04a pra tāṃ agnir babhasat tigmajambhas tapiṣṭhena śociṣā yaḥ surādhāḥ |",
    "GV01rv_hn04u:158": " RV_4,005.04c pra ye minanti varuṇasya dhāma priyā mitrasya cetato dhruvāṇi",
    "GV01rv_hn04u:159": " RV_4,005.05a abhrātaro na yoṣaṇo vyantaḥ patiripo na janayo durevāḥ |",
    "GV01rv_hn04u:160": " RV_4,005.05c pāpāsaḥ santo anṛtā asatyā idam padam ajanatā gabhīram ||",
    "GV01rv_hn04u:161": " RV_4,005.06a idam me agne kiyate pāvakāminate gurum bhāraṃ na manma |",
    "GV01rv_hn04u:162": " RV_4,005.06c bṛhad dadhātha dhṛṣatā gabhīraṃ yahvam pṛṣṭham prayasā saptadhātu ||",
    "GV01rv_hn04u:163": " RV_4,005.07a tam in nv eva samanā samānam abhi kratvā punatī dhītir aśyāḥ |",
    "GV01rv_hn04u:164": " RV_4,005.07c sasasya carmann adhi cāru pṛśner agre rupa ārupitaṃ jabāru ||",
    "GV01rv_hn04u:165": " RV_4,005.08a pravācyaṃ vacasaḥ kim me asya guhā hitam upa niṇig vadanti |",
    "GV01rv_hn04u:166": " RV_4,005.08c yad usriyāṇām apa vār iva vran pāti priyaṃ rupo agram padaṃ veḥ ||",
    "GV01rv_hn04u:167": " RV_4,005.09a idam u tyan mahi mahām anīkaṃ yad usriyā sacata pūrvyaṃ gauḥ |",
    "GV01rv_hn04u:168": " RV_4,005.09c ṛtasya pade adhi dīdyānaṃ guhā raghuṣyad raghuyad viveda ||",
    "GV01rv_hn04u:169": " RV_4,005.10a adha dyutānaḥ pitroḥ sacāsāmanuta guhyaṃ cāru pṛśneḥ |",
    "GV01rv_hn04u:170": " RV_4,005.10c mātuṣ pade parame anti ṣad gor vṛṣṇaḥ śociṣaḥ prayatasya",
    "GV01rv_hn04u:171": " jihvā ||",
    "GV01rv_hn04u:172": " RV_4,005.11a ṛtaṃ voce namasā pṛcchyamānas tavāśasā jātavedo yadīdam |",
    "GV01rv_hn04u:173": " RV_4,005.11c tvam asya kṣayasi yad dha viśvaṃ divi yad u draviṇaṃ yat pṛthivyām ||",
    "GV01rv_hn04u:174": " RV_4,005.12a kiṃ no asya draviṇaṃ kad dha ratnaṃ vi no voco jātavedaś cikitvān |",
    "GV01rv_hn04u:175": " RV_4,005.12c guhādhvanaḥ paramaṃ yan no asya reku padaṃ na nidānā aganma",
    "GV01rv_hn04u:176": " RV_4,005.13a kā maryādā vayunā kad dha vāmam acchā gamema raghavo na vājam |",
    "GV01rv_hn04u:177": " RV_4,005.13c kadā no devīr amṛtasya patnīḥ sūro varṇena tatanann uṣāsaḥ ||",
    "GV01rv_hn04u:178": " RV_4,005.14a anireṇa vacasā phalgvena pratītyena kṛdhunātṛpāsaḥ |",
    "GV01rv_hn04u:179": " RV_4,005.14c adhā te agne kim ihā vadanty anāyudhāsa āsatā sacantām ||",
    "GV01rv_hn04u:180": " RV_4,005.15a asya śriye samidhānasya vṛṣṇo vasor anīkaṃ dama ā ruroca |",
    "GV01rv_hn04u:181": " RV_4,005.15c ruśad vasānaḥ sudṛśīkarūpaḥ kṣitir na rāyā puruvāro adyaut ||",
    "GV01rv_hn04u:182": " RV_4,006.01a ūrdhva ū ṣu ṇo adhvarasya hotar agne tiṣṭha devatātā yajīyān",
    "GV01rv_hn04u:183": " RV_4,006.01c tvaṃ hi viśvam abhy asi manma pra vedhasaś cit tirasi manīṣām ||",
    "GV01rv_hn04u:184": " RV_4,006.02a amūro hotā ny asādi vikṣv agnir mandro vidatheṣu pracetāḥ |",
    "GV01rv_hn04u:185": " RV_4,006.02c ūrdhvam bhānuṃ savitevāśren meteva dhūmaṃ stabhāyad upa dyām ||",
    "GV01rv_hn04u:186": " RV_4,006.03a yatā sujūrṇī rātinī ghṛtācī pradakṣiṇid devatātim urāṇaḥ |",
    "GV01rv_hn04u:187": " RV_4,006.03c ud u svarur navajā nākraḥ paśvo anakti sudhitaḥ sumekaḥ ||",
    "GV01rv_hn04u:188": " RV_4,006.04a stīrṇe barhiṣi samidhāne agnā ūrdhvo adhvaryur jujuṣāṇo asthāt |",
    "GV01rv_hn04u:189": " RV_4,006.04c pary agniḥ paśupā na hotā triviṣṭy eti pradiva urāṇaḥ ||",
    "GV01rv_hn04u:190": " RV_4,006.05a pari tmanā mitadrur eti hotāgnir mandro madhuvacā ṛtāvā |",
    "GV01rv_hn04u:191": " RV_4,006.05c dravanty asya vājino na śokā bhayante viśvā bhuvanā yad",
    "GV01rv_hn04u:192": " abhrāṭ ||",
    "GV01rv_hn04u:193": " RV_4,006.06a bhadrā te agne svanīka saṃdṛg ghorasya sato viṣuṇasya cāruḥ |",
    "GV01rv_hn04u:194": " RV_4,006.06c na yat te śocis tamasā varanta na dhvasmānas tanvī repa ā dhuḥ ||",
    "GV01rv_hn04u:195": " RV_4,006.07a na yasya sātur janitor avāri na mātarāpitarā nū cid iṣṭau |",
    "GV01rv_hn04u:196": " RV_4,006.07c adhā mitro na sudhitaḥ pāvako 'gnir dīdāya mānuṣīṣu vikṣu ||",
    "GV01rv_hn04u:197": " RV_4,006.08a dvir yam pañca jījanan saṃvasānāḥ svasāro agnim mānuṣīṣu vikṣu |",
    "GV01rv_hn04u:198": " RV_4,006.08c uṣarbudham atharyo na dantaṃ śukraṃ svāsam paraśuṃ na tigmam",
    "GV01rv_hn04u:199": " RV_4,006.09a tava tye agne harito ghṛtasnā rohitāsa ṛjvañcaḥ svañcaḥ |",
    "GV01rv_hn04u:200": " RV_4,006.09c aruṣāso vṛṣaṇa ṛjumuṣkā ā devatātim ahvanta dasmāḥ ||",
    "GV01rv_hn04u:201": " RV_4,006.10a ye ha tye te sahamānā ayāsas tveṣāso agne arcayaś caranti |",
    "GV01rv_hn04u:202": " RV_4,006.10c śyenāso na duvasanāso arthaṃ tuviṣvaṇaso mārutaṃ na śardhaḥ ||",
    "GV01rv_hn04u:203": " RV_4,006.11a akāri brahma samidhāna tubhyaṃ śaṃsāty ukthaṃ yajate vy ū",
    "GV01rv_hn04u:204": " dhāḥ |",
    "GV01rv_hn04u:205": " RV_4,006.11c hotāram agnim manuṣo ni ṣedur namasyanta uśijaḥ śaṃsam āyoḥ",
    "GV01rv_hn04u:206": " RV_4,007.01a ayam iha prathamo dhāyi dhātṛbhir hotā yajiṣṭho adhvareṣv īḍyaḥ |",
    "GV01rv_hn04u:207": " RV_4,007.01c yam apnavāno bhṛgavo virurucur vaneṣu citraṃ vibhvaṃ",
    "GV01rv_hn04u:208": " viśe-viśe ||",
    "GV01rv_hn04u:209": " RV_4,007.02a agne kadā ta ānuṣag bhuvad devasya cetanam |",
    "GV01rv_hn04u:210": " RV_4,007.02c adhā hi tvā jagṛbhrire martāso vikṣv īḍyam ||",
    "GV01rv_hn04u:211": " RV_4,007.03a ṛtāvānaṃ vicetasam paśyanto dyām iva stṛbhiḥ |",
    "GV01rv_hn04u:212": " RV_4,007.03c viśveṣām adhvarāṇāṃ haskartāraṃ dame-dame ||",
    "GV01rv_hn04u:213": " RV_4,007.04a āśuṃ dūtaṃ vivasvato viśvā yaś carṣaṇīr abhi |",
    "GV01rv_hn04u:214": " RV_4,007.04c ā jabhruḥ ketum āyavo bhṛgavāṇaṃ viśe-viśe ||",
    "GV01rv_hn04u:215": " RV_4,007.05a tam īṃ hotāram ānuṣak cikitvāṃsaṃ ni ṣedire |",
    "GV01rv_hn04u:216": " RV_4,007.05c raṇvam pāvakaśociṣaṃ yajiṣṭhaṃ sapta dhāmabhiḥ ||",
    "GV01rv_hn04u:217": " RV_4,007.06a taṃ śaśvatīṣu mātṛṣu vana ā vītam aśritam |",
    "GV01rv_hn04u:218": " RV_4,007.06c citraṃ santaṃ guhā hitaṃ suvedaṃ kūcidarthinam ||",
    "GV01rv_hn04u:219": " RV_4,007.07a sasasya yad viyutā sasminn ūdhann ṛtasya dhāman raṇayanta devāḥ |",
    "GV01rv_hn04u:220": " RV_4,007.07c mahāṃ agnir namasā rātahavyo ver adhvarāya sadam id ṛtāvā ||",
    "GV01rv_hn04u:221": " RV_4,007.08a ver adhvarasya dūtyāni vidvān ubhe antā rodasī saṃcikitvān |",
    "GV01rv_hn04u:222": " RV_4,007.08c dūta īyase pradiva urāṇo viduṣṭaro diva ārodhanāni ||",
    "GV01rv_hn04u:223": " RV_4,007.09a kṛṣṇaṃ ta ema ruśataḥ puro bhāś cariṣṇv arcir vapuṣām id ekam |",
    "GV01rv_hn04u:224": " RV_4,007.09c yad apravītā dadhate ha garbhaṃ sadyaś cij jāto bhavasīd u dūtaḥ ||",
    "GV01rv_hn04u:225": " RV_4,007.10a sadyo jātasya dadṛśānam ojo yad asya vāto anuvāti śociḥ |",
    "GV01rv_hn04u:226": " RV_4,007.10c vṛṇakti tigmām ataseṣu jihvāṃ sthirā cid annā dayate vi",
    "GV01rv_hn04u:227": " jambhaiḥ ||",
    "GV01rv_hn04u:228": " RV_4,007.11a tṛṣu yad annā tṛṣuṇā vavakṣa tṛṣuṃ dūtaṃ kṛṇute yahvo agniḥ |",
    "GV01rv_hn04u:229": " RV_4,007.11c vātasya meḷiṃ sacate nijūrvann āśuṃ na vājayate hinve arvā ||",
    "GV01rv_hn04u:230": " RV_4,008.01a dūtaṃ vo viśvavedasaṃ havyavāham amartyam |",
    "GV01rv_hn04u:231": " RV_4,008.01c yajiṣṭham ṛñjase girā ||",
    "GV01rv_hn04u:232": " RV_4,008.02a sa hi vedā vasudhitim mahāṃ ārodhanaṃ divaḥ |",
    "GV01rv_hn04u:233": " RV_4,008.02c sa devāṃ eha vakṣati ||",
    "GV01rv_hn04u:234": " RV_4,008.03a sa veda deva ānamaṃ devāṃ ṛtāyate dame |",
    "GV01rv_hn04u:235": " RV_4,008.03c dāti priyāṇi cid vasu ||",
    "GV01rv_hn04u:236": " RV_4,008.04a sa hotā sed u dūtyaṃ cikitvāṃ antar īyate |",
    "GV01rv_hn04u:237": " RV_4,008.04c vidvāṃ ārodhanaṃ divaḥ ||",
    "GV01rv_hn04u:238": " RV_4,008.05a te syāma ye agnaye dadāśur havyadātibhiḥ |",
    "GV01rv_hn04u:239": " RV_4,008.05c ya īm puṣyanta indhate ||",
    "GV01rv_hn04u:240": " RV_4,008.06a te rāyā te suvīryaiḥ sasavāṃso vi śṛṇvire |",
    "GV01rv_hn04u:241": " RV_4,008.06c ye agnā dadhire duvaḥ ||",
    "GV01rv_hn04u:242": " RV_4,008.07a asme rāyo dive-dive saṃ carantu puruspṛhaḥ |",
    "GV01rv_hn04u:243": " RV_4,008.07c asme vājāsa īratām ||",
    "GV01rv_hn04u:244": " RV_4,008.08a sa vipraś carṣaṇīnāṃ śavasā mānuṣāṇām |",
    "GV01rv_hn04u:245": " RV_4,008.08c ati kṣipreva vidhyati ||",
    "GV01rv_hn04u:246": " RV_4,009.01a agne mṛḷa mahāṃ asi ya īm ā devayuṃ janam |",
    "GV01rv_hn04u:247": " RV_4,009.01c iyetha barhir āsadam ||",
    "GV01rv_hn04u:248": " RV_4,009.02a sa mānuṣīṣu dūḷabho vikṣu prāvīr amartyaḥ |",
    "GV01rv_hn04u:249": " RV_4,009.02c dūto viśveṣām bhuvat ||",
    "GV01rv_hn04u:250": " RV_4,009.03a sa sadma pari ṇīyate hotā mandro diviṣṭiṣu |",
    "GV01rv_hn04u:251": " RV_4,009.03c uta potā ni ṣīdati ||",
    "GV01rv_hn04u:252": " RV_4,009.04a uta gnā agnir adhvara uto gṛhapatir dame |",
    "GV01rv_hn04u:253": " RV_4,009.04c uta brahmā ni ṣīdati ||",
    "GV01rv_hn04u:254": " RV_4,009.05a veṣi hy adhvarīyatām upavaktā janānām |",
    "GV01rv_hn04u:255": " RV_4,009.05b havyā ca mānuṣāṇām ||",
    "GV01rv_hn04u:256": " RV_4,009.06a veṣīd v asya dūtyaṃ yasya jujoṣo adhvaram |",
    "GV01rv_hn04u:257": " RV_4,009.06b havyam martasya voḷhave ||",
    "GV01rv_hn04u:258": " RV_4,009.07a asmākaṃ joṣy adhvaram asmākaṃ yajñam aṅgiraḥ |",
    "GV01rv_hn04u:259": " RV_4,009.07c asmākaṃ śṛṇudhī havam ||",
    "GV01rv_hn04u:260": " RV_4,009.08a pari te dūḷabho ratho 'smāṃ aśnotu viśvataḥ |",
    "GV01rv_hn04u:261": " RV_4,009.08c yena rakṣasi dāśuṣaḥ ||",
    "GV01rv_hn04u:262": " RV_4,010.01a agne tam adyāśvaṃ na stomaiḥ kratuṃ na bhadraṃ hṛdispṛśam |",
    "GV01rv_hn04u:263": " RV_4,010.01c ṛdhyāmā ta ohaiḥ ||",
    "GV01rv_hn04u:264": " RV_4,010.02a adhā hy agne krator bhadrasya dakṣasya sādhoḥ |",
    "GV01rv_hn04u:265": " RV_4,010.02c rathīr ṛtasya bṛhato babhūtha ||",
    "GV01rv_hn04u:266": " RV_4,010.03a ebhir no arkair bhavā no arvāṅ svar ṇa jyotiḥ |",
    "GV01rv_hn04u:267": " RV_4,010.03c agne viśvebhiḥ sumanā anīkaiḥ ||",
    "GV01rv_hn04u:268": " RV_4,010.04a ābhiṣ ṭe adya gīrbhir gṛṇanto 'gne dāśema |",
    "GV01rv_hn04u:269": " RV_4,010.04c pra te divo na stanayanti śuṣmāḥ ||",
    "GV01rv_hn04u:270": " RV_4,010.05a tava svādiṣṭhāgne saṃdṛṣṭir idā cid ahna idā cid aktoḥ |",
    "GV01rv_hn04u:271": " RV_4,010.05c śriye rukmo na rocata upāke ||",
    "GV01rv_hn04u:272": " RV_4,010.06a ghṛtaṃ na pūtaṃ tanūr arepāḥ śuci hiraṇyam |",
    "GV01rv_hn04u:273": " RV_4,010.06c tat te rukmo na rocata svadhāvaḥ ||",
    "GV01rv_hn04u:274": " RV_4,010.07a kṛtaṃ cid dhi ṣmā sanemi dveṣo 'gna inoṣi martāt |",
    "GV01rv_hn04u:275": " RV_4,010.07c itthā yajamānād ṛtāvaḥ ||",
    "GV01rv_hn04u:276": " RV_4,010.08a śivā naḥ sakhyā santu bhrātrāgne deveṣu yuṣme |",
    "GV01rv_hn04u:277": " RV_4,010.08c sā no nābhiḥ sadane sasminn ūdhan ||",
    "GV01rv_hn04u:278": " RV_4,011.01a bhadraṃ te agne sahasinn anīkam upāka ā rocate sūryasya |",
    "GV01rv_hn04u:279": " RV_4,011.01c ruśad dṛśe dadṛśe naktayā cid arūkṣitaṃ dṛśa ā rūpe annam ||",
    "GV01rv_hn04u:280": " RV_4,011.02a vi ṣāhy agne gṛṇate manīṣāṃ khaṃ vepasā tuvijāta stavānaḥ |",
    "GV01rv_hn04u:281": " RV_4,011.02c viśvebhir yad vāvanaḥ śukra devais tan no rāsva sumaho bhūri manma ||",
    "GV01rv_hn04u:282": " RV_4,011.03a tvad agne kāvyā tvan manīṣās tvad ukthā jāyante rādhyāni |",
    "GV01rv_hn04u:283": " RV_4,011.03c tvad eti draviṇaṃ vīrapeśā itthādhiye dāśuṣe martyāya ||",
    "GV01rv_hn04u:284": " RV_4,011.04a tvad vājī vājambharo vihāyā abhiṣṭikṛj jāyate satyaśuṣmaḥ |",
    "GV01rv_hn04u:285": " RV_4,011.04c tvad rayir devajūto mayobhus tvad āśur jūjuvāṃ agne arvā ||",
    "GV01rv_hn04u:286": " RV_4,011.05a tvām agne prathamaṃ devayanto devam martā amṛta mandrajihvam |",
    "GV01rv_hn04u:287": " RV_4,011.05c dveṣoyutam ā vivāsanti dhībhir damūnasaṃ gṛhapatim amūram ||",
    "GV01rv_hn04u:288": " RV_4,011.06a āre asmad amatim āre aṃha āre viśvāṃ durmatiṃ yan nipāsi |",
    "GV01rv_hn04u:289": " RV_4,011.06c doṣā śivaḥ sahasaḥ sūno agne yaṃ deva ā cit sacase svasti ||",
    "GV01rv_hn04u:290": " RV_4,012.01a yas tvām agna inadhate yatasruk tris te annaṃ kṛṇavat sasminn ahan |",
    "GV01rv_hn04u:291": " RV_4,012.01c sa su dyumnair abhy astu prasakṣat tava kratvā jātavedaś",
    "GV01rv_hn04u:292": " cikitvān ||",
    "GV01rv_hn04u:293": " RV_4,012.02a idhmaṃ yas te jabharac chaśramāṇo maho agne anīkam ā saparyan",
    "GV01rv_hn04u:294": " RV_4,012.02c sa idhānaḥ prati doṣām uṣāsam puṣyan rayiṃ sacate ghnann",
    "GV01rv_hn04u:295": " amitrān ||",
    "GV01rv_hn04u:296": " RV_4,012.03a agnir īśe bṛhataḥ kṣatriyasyāgnir vājasya paramasya rāyaḥ |",
    "GV01rv_hn04u:297": " RV_4,012.03c dadhāti ratnaṃ vidhate yaviṣṭho vy ānuṣaṅ martyāya svadhāvān ||",
    "GV01rv_hn04u:298": " RV_4,012.04a yac cid dhi te puruṣatrā yaviṣṭhācittibhiś cakṛmā kac cid",
    "GV01rv_hn04u:299": " āgaḥ |",
    "GV01rv_hn04u:300": " RV_4,012.04c kṛdhī ṣv asmāṃ aditer anāgān vy enāṃsi śiśratho viṣvag agne",
    "GV01rv_hn04u:301": " RV_4,012.05a mahaś cid agna enaso abhīka ūrvād devānām uta martyānām |",
    "GV01rv_hn04u:302": " RV_4,012.05c mā te sakhāyaḥ sadam id riṣāma yacchā tokāya tanayāya śaṃ yoḥ ||",
    "GV01rv_hn04u:303": " RV_4,012.06a yathā ha tyad vasavo gauryaṃ cit padi ṣitām amuñcatā yajatrāḥ",
    "GV01rv_hn04u:304": " RV_4,012.06c evo ṣv asman muñcatā vy aṃhaḥ pra tāry agne prataraṃ na āyuḥ",
    "GV01rv_hn04u:305": " RV_4,013.01a praty agnir uṣasām agram akhyad vibhātīnāṃ sumanā ratnadheyam |",
    "GV01rv_hn04u:306": " RV_4,013.01c yātam aśvinā sukṛto duroṇam ut sūryo jyotiṣā deva eti ||",
    "GV01rv_hn04u:307": " RV_4,013.02a ūrdhvam bhānuṃ savitā devo aśred drapsaṃ davidhvad gaviṣo na",
    "GV01rv_hn04u:308": " satvā |",
    "GV01rv_hn04u:309": " RV_4,013.02c anu vrataṃ varuṇo yanti mitro yat sūryaṃ divy ārohayanti ||",
    "GV01rv_hn04u:310": " RV_4,013.03a yaṃ sīm akṛṇvan tamase vipṛce dhruvakṣemā anavasyanto artham |",
    "GV01rv_hn04u:311": " RV_4,013.03c taṃ sūryaṃ haritaḥ sapta yahvī spaśaṃ viśvasya jagato vahanti",
    "GV01rv_hn04u:312": " RV_4,013.04a vahiṣṭhebhir viharan yāsi tantum avavyayann asitaṃ deva vasma |",
    "GV01rv_hn04u:313": " RV_4,013.04c davidhvato raśmayaḥ sūryasya carmevāvādhus tamo apsv antaḥ ||",
    "GV01rv_hn04u:314": " RV_4,013.05a anāyato anibaddhaḥ kathāyaṃ nyaṅṅ uttāno 'va padyate na |",
    "GV01rv_hn04u:315": " RV_4,013.05c kayā yāti svadhayā ko dadarśa diva skambhaḥ samṛtaḥ pāti",
    "GV01rv_hn04u:316": " nākam ||",
    "GV01rv_hn04u:317": " RV_4,014.01a praty agnir uṣaso jātavedā akhyad devo rocamānā mahobhiḥ |",
    "GV01rv_hn04u:318": " RV_4,014.01c ā nāsatyorugāyā rathenemaṃ yajñam upa no yātam accha ||",
    "GV01rv_hn04u:319": " RV_4,014.02a ūrdhvaṃ ketuṃ savitā devo aśrej jyotir viśvasmai bhuvanāya kṛṇvan |",
    "GV01rv_hn04u:320": " RV_4,014.02c āprā dyāvāpṛthivī antarikṣaṃ vi sūryo raśmibhiś cekitānaḥ ||",
    "GV01rv_hn04u:321": " RV_4,014.03a āvahanty aruṇīr jyotiṣāgān mahī citrā raśmibhiś cekitānā |",
    "GV01rv_hn04u:322": " RV_4,014.03c prabodhayantī suvitāya devy uṣā īyate suyujā rathena ||",
    "GV01rv_hn04u:323": " RV_4,014.04a ā vāṃ vahiṣṭhā iha te vahantu rathā aśvāsa uṣaso vyuṣṭau |",
    "GV01rv_hn04u:324": " RV_4,014.04c ime hi vām madhupeyāya somā asmin yajñe vṛṣaṇā mādayethām ||",
    "GV01rv_hn04u:325": " RV_4,014.05a anāyato anibaddhaḥ kathāyaṃ nyaṅṅ uttāno 'va padyate na |",
    "GV01rv_hn04u:326": " RV_4,014.05c kayā yāti svadhayā ko dadarśa diva skambhaḥ samṛtaḥ pāti",
    "GV01rv_hn04u:327": " nākam ||",
    "GV01rv_hn04u:328": " RV_4,015.01a agnir hotā no adhvare vājī san pari ṇīyate |",
    "GV01rv_hn04u:329": " RV_4,015.01c devo deveṣu yajñiyaḥ ||",
    "GV01rv_hn04u:330": " RV_4,015.02a pari triviṣṭy adhvaraṃ yāty agnī rathīr iva |",
    "GV01rv_hn04u:331": " RV_4,015.02c ā deveṣu prayo dadhat ||",
    "GV01rv_hn04u:332": " RV_4,015.03a pari vājapatiḥ kavir agnir havyāny akramīt |",
    "GV01rv_hn04u:333": " RV_4,015.03c dadhad ratnāni dāśuṣe ||",
    "GV01rv_hn04u:334": " RV_4,015.04a ayaṃ yaḥ sṛñjaye puro daivavāte samidhyate |",
    "GV01rv_hn04u:335": " RV_4,015.04c dyumāṃ amitradambhanaḥ ||",
    "GV01rv_hn04u:336": " RV_4,015.05a asya ghā vīra īvato 'gner īśīta martyaḥ |",
    "GV01rv_hn04u:337": " RV_4,015.05c tigmajambhasya mīḷhuṣaḥ ||",
    "GV01rv_hn04u:338": " RV_4,015.06a tam arvantaṃ na sānasim aruṣaṃ na divaḥ śiśum |",
    "GV01rv_hn04u:339": " RV_4,015.06c marmṛjyante dive-dive ||",
    "GV01rv_hn04u:340": " RV_4,015.07a bodhad yan mā haribhyāṃ kumāraḥ sāhadevyaḥ |",
    "GV01rv_hn04u:341": " RV_4,015.07c acchā na hūta ud aram ||",
    "GV01rv_hn04u:342": " RV_4,015.08a uta tyā yajatā harī kumārāt sāhadevyāt |",
    "GV01rv_hn04u:343": " RV_4,015.08c prayatā sadya ā dade ||",
    "GV01rv_hn04u:344": " RV_4,015.09a eṣa vāṃ devāv aśvinā kumāraḥ sāhadevyaḥ |",
    "GV01rv_hn04u:345": " RV_4,015.09c dīrghāyur astu somakaḥ ||",
    "GV01rv_hn04u:346": " RV_4,015.10a taṃ yuvaṃ devāv aśvinā kumāraṃ sāhadevyam |",
    "GV01rv_hn04u:347": " RV_4,015.10c dīrghāyuṣaṃ kṛṇotana ||",
    "GV01rv_hn04u:348": " RV_4,016.01a ā satyo yātu maghavāṃ ṛjīṣī dravantv asya haraya upa naḥ |",
    "GV01rv_hn04u:349": " RV_4,016.01c tasmā id andhaḥ suṣumā sudakṣam ihābhipitvaṃ karate gṛṇānaḥ ||",
    "GV01rv_hn04u:350": " RV_4,016.02a ava sya śūrādhvano nānte 'smin no adya savane mandadhyai |",
    "GV01rv_hn04u:351": " RV_4,016.02c śaṃsāty uktham uśaneva vedhāś cikituṣe asuryāya manma ||",
    "GV01rv_hn04u:352": " RV_4,016.03a kavir na niṇyaṃ vidathāni sādhan vṛṣā yat sekaṃ vipipāno",
    "GV01rv_hn04u:353": " arcāt |",
    "GV01rv_hn04u:354": " RV_4,016.03c diva itthā jījanat sapta kārūn ahnā cic cakrur vayunā",
    "GV01rv_hn04u:355": " gṛṇantaḥ ||",
    "GV01rv_hn04u:356": " RV_4,016.04a svar yad vedi sudṛśīkam arkair mahi jyotī rurucur yad dha vastoḥ |",
    "GV01rv_hn04u:357": " RV_4,016.04c andhā tamāṃsi dudhitā vicakṣe nṛbhyaś cakāra nṛtamo abhiṣṭau ||",
    "GV01rv_hn04u:358": " RV_4,016.05a vavakṣa indro amitam ṛjīṣy ubhe ā paprau rodasī mahitvā |",
    "GV01rv_hn04u:359": " RV_4,016.05c ataś cid asya mahimā vi recy abhi yo viśvā bhuvanā babhūva ||",
    "GV01rv_hn04u:360": " RV_4,016.06a viśvāni śakro naryāṇi vidvān apo rireca sakhibhir nikāmaiḥ |",
    "GV01rv_hn04u:361": " RV_4,016.06c aśmānaṃ cid ye bibhidur vacobhir vrajaṃ gomantam uśijo vi",
    "GV01rv_hn04u:362": " vavruḥ ||",
    "GV01rv_hn04u:363": " RV_4,016.07a apo vṛtraṃ vavrivāṃsam parāhan prāvat te vajram pṛthivī sacetāḥ |",
    "GV01rv_hn04u:364": " RV_4,016.07c prārṇāṃsi samudriyāṇy ainoḥ patir bhavañ chavasā śūra dhṛṣṇo ||",
    "GV01rv_hn04u:365": " RV_4,016.08a apo yad adrim puruhūta dardar āvir bhuvat saramā pūrvyaṃ te |",
    "GV01rv_hn04u:366": " RV_4,016.08c sa no netā vājam ā darṣi bhūriṃ gotrā rujann aṅgirobhir gṛṇānaḥ ||",
    "GV01rv_hn04u:367": " RV_4,016.09a acchā kaviṃ nṛmaṇo gā abhiṣṭau svarṣātā maghavan nādhamānam |",
    "GV01rv_hn04u:368": " RV_4,016.09c ūtibhis tam iṣaṇo dyumnahūtau ni māyāvān abrahmā dasyur arta",
    "GV01rv_hn04u:369": " RV_4,016.10a ā dasyughnā manasā yāhy astam bhuvat te kutsaḥ sakhye nikāmaḥ",
    "GV01rv_hn04u:370": " RV_4,016.10c sve yonau ni ṣadataṃ sarūpā vi vāṃ cikitsad ṛtacid dha nārī ||",
    "GV01rv_hn04u:371": " RV_4,016.11a yāsi kutsena saratham avasyus todo vātasya haryor īśānaḥ |",
    "GV01rv_hn04u:372": " RV_4,016.11c ṛjrā vājaṃ na gadhyaṃ yuyūṣan kavir yad ahan pāryāya bhūṣāt",
    "GV01rv_hn04u:373": " RV_4,016.12a kutsāya śuṣṇam aśuṣaṃ ni barhīḥ prapitve ahnaḥ kuyavaṃ sahasrā |",
    "GV01rv_hn04u:374": " RV_4,016.12c sadyo dasyūn pra mṛṇa kutsyena pra sūraś cakraṃ vṛhatād",
    "GV01rv_hn04u:375": " abhīke ||",
    "GV01rv_hn04u:376": " RV_4,016.13a tvam piprum mṛgayaṃ śūśuvāṃsam ṛjiśvane vaidathināya randhīḥ",
    "GV01rv_hn04u:377": " RV_4,016.13c pañcāśat kṛṣṇā ni vapaḥ sahasrātkaṃ na puro jarimā vi dardaḥ",
    "GV01rv_hn04u:378": " RV_4,016.14a sūra upāke tanvaṃ dadhāno vi yat te cety amṛtasya varpaḥ |",
    "GV01rv_hn04u:379": " RV_4,016.14c mṛgo na hastī taviṣīm uṣāṇaḥ siṃho na bhīma āyudhāni bibhrat",
    "GV01rv_hn04u:380": " RV_4,016.15a indraṃ kāmā vasūyanto agman svarmīḷhe na savane cakānāḥ |",
    "GV01rv_hn04u:381": " RV_4,016.15c śravasyavaḥ śaśamānāsa ukthair oko na raṇvā sudṛśīva puṣṭiḥ ||",
    "GV01rv_hn04u:382": " RV_4,016.16a tam id va indraṃ suhavaṃ huvema yas tā cakāra naryā purūṇi |",
    "GV01rv_hn04u:383": " RV_4,016.16c yo māvate jaritre gadhyaṃ cin makṣū vājam bharati spārharādhāḥ ||",
    "GV01rv_hn04u:384": " RV_4,016.17a tigmā yad antar aśaniḥ patāti kasmiñ cic chūra muhuke janānām",
    "GV01rv_hn04u:385": " RV_4,016.17c ghorā yad arya samṛtir bhavāty adha smā nas tanvo bodhi gopāḥ ||",
    "GV01rv_hn04u:386": " RV_4,016.18a bhuvo 'vitā vāmadevasya dhīnām bhuvaḥ sakhāvṛko vājasātau |",
    "GV01rv_hn04u:387": " RV_4,016.18c tvām anu pramatim ā jaganmoruśaṃso jaritre viśvadha syāḥ ||",
    "GV01rv_hn04u:388": " RV_4,016.19a ebhir nṛbhir indra tvāyubhiṣ ṭvā maghavadbhir maghavan viśva ājau |",
    "GV01rv_hn04u:389": " RV_4,016.19c dyāvo na dyumnair abhi santo aryaḥ kṣapo madema śaradaś ca pūrvīḥ ||",
    "GV01rv_hn04u:390": " RV_4,016.20a eved indrāya vṛṣabhāya vṛṣṇe brahmākarma bhṛgavo na ratham |",
    "GV01rv_hn04u:391": " RV_4,016.20c nū cid yathā naḥ sakhyā viyoṣad asan na ugro 'vitā tanūpāḥ ||",
    "GV01rv_hn04u:392": " RV_4,016.21a nū ṣṭuta indra nū gṛṇāna iṣaṃ jaritre nadyo na pīpeḥ |",
    "GV01rv_hn04u:393": " RV_4,016.21c akāri te harivo brahma navyaṃ dhiyā syāma rathyaḥ sadāsāḥ ||",
    "GV01rv_hn04u:394": " RV_4,017.01a tvam mahāṃ indra tubhyaṃ ha kṣā anu kṣatram maṃhanā manyata dyauḥ |",
    "GV01rv_hn04u:395": " RV_4,017.01c tvaṃ vṛtraṃ śavasā jaghanvān sṛjaḥ sindhūṃr ahinā jagrasānān ||",
    "GV01rv_hn04u:396": " RV_4,017.02a tava tviṣo janiman rejata dyau rejad bhūmir bhiyasā svasya",
    "GV01rv_hn04u:397": " manyoḥ |",
    "GV01rv_hn04u:398": " RV_4,017.02c ṛghāyanta subhvaḥ parvatāsa ārdan dhanvāni sarayanta āpaḥ ||",
    "GV01rv_hn04u:399": " RV_4,017.03a bhinad giriṃ śavasā vajram iṣṇann āviṣkṛṇvānaḥ sahasāna ojaḥ |",
    "GV01rv_hn04u:400": " RV_4,017.03c vadhīd vṛtraṃ vajreṇa mandasānaḥ sarann āpo javasā hatavṛṣṇīḥ ||",
    "GV01rv_hn04u:401": " RV_4,017.04a suvīras te janitā manyata dyaur indrasya kartā svapastamo bhūt |",
    "GV01rv_hn04u:402": " RV_4,017.04c ya īṃ jajāna svaryaṃ suvajram anapacyutaṃ sadaso na bhūma ||",
    "GV01rv_hn04u:403": " RV_4,017.05a ya eka ic cyāvayati pra bhūmā rājā kṛṣṭīnām puruhūta indraḥ |",
    "GV01rv_hn04u:404": " RV_4,017.05c satyam enam anu viśve madanti rātiṃ devasya gṛṇato maghonaḥ",
    "GV01rv_hn04u:405": " RV_4,017.06a satrā somā abhavann asya viśve satrā madāso bṛhato madiṣṭhāḥ",
    "GV01rv_hn04u:406": " RV_4,017.06c satrābhavo vasupatir vasūnāṃ datre viśvā adhithā indra kṛṣṭīḥ ||",
    "GV01rv_hn04u:407": " RV_4,017.07a tvam adha prathamaṃ jāyamāno 'me viśvā adhithā indra kṛṣṭīḥ |",
    "GV01rv_hn04u:408": " RV_4,017.07c tvam prati pravata āśayānam ahiṃ vajreṇa maghavan vi vṛścaḥ",
    "GV01rv_hn04u:409": " RV_4,017.08a satrāhaṇaṃ dādhṛṣiṃ tumram indram mahām apāraṃ vṛṣabhaṃ suvajram |",
    "GV01rv_hn04u:410": " RV_4,017.08c hantā yo vṛtraṃ sanitota vājaṃ dātā maghāni maghavā surādhāḥ",
    "GV01rv_hn04u:411": " RV_4,017.09a ayaṃ vṛtaś cātayate samīcīr ya ājiṣu maghavā śṛṇva ekaḥ |",
    "GV01rv_hn04u:412": " RV_4,017.09c ayaṃ vājam bharati yaṃ sanoty asya priyāsaḥ sakhye syāma ||",
    "GV01rv_hn04u:413": " RV_4,017.10a ayaṃ śṛṇve adha jayann uta ghnann ayam uta pra kṛṇute yudhā gāḥ |",
    "GV01rv_hn04u:414": " RV_4,017.10c yadā satyaṃ kṛṇute manyum indro viśvaṃ dṛḷham bhayata ejad",
    "GV01rv_hn04u:415": " asmāt ||",
    "GV01rv_hn04u:416": " RV_4,017.11a sam indro gā ajayat saṃ hiraṇyā sam aśviyā maghavā yo ha pūrvīḥ |",
    "GV01rv_hn04u:417": " RV_4,017.11c ebhir nṛbhir nṛtamo asya śākai rāyo vibhaktā sambharaś ca",
    "GV01rv_hn04u:418": " vasvaḥ ||",
    "GV01rv_hn04u:419": " RV_4,017.12a kiyat svid indro adhy eti mātuḥ kiyat pitur janitur yo jajāna |",
    "GV01rv_hn04u:420": " RV_4,017.12c yo asya śuṣmam muhukair iyarti vāto na jūta stanayadbhir",
    "GV01rv_hn04u:421": " abhraiḥ ||",
    "GV01rv_hn04u:422": " RV_4,017.13a kṣiyantaṃ tvam akṣiyantaṃ kṛṇotīyarti reṇum maghavā samoham |",
    "GV01rv_hn04u:423": " RV_4,017.13c vibhañjanur aśanimāṃ iva dyaur uta stotāram maghavā vasau dhāt ||",
    "GV01rv_hn04u:424": " RV_4,017.14a ayaṃ cakram iṣaṇat sūryasya ny etaśaṃ rīramat sasṛmāṇam |",
    "GV01rv_hn04u:425": " RV_4,017.14b ā kṛṣṇa īṃ juhurāṇo jigharti tvaco budhne rajaso asya yonau",
    "GV01rv_hn04u:426": " RV_4,017.15a asiknyāṃ yajamāno na hotā ||",
    "GV01rv_hn04u:427": " RV_4,017.16a gavyanta indraṃ sakhyāya viprā aśvāyanto vṛṣaṇaṃ vājayantaḥ |",
    "GV01rv_hn04u:428": " RV_4,017.16c janīyanto janidām akṣitotim ā cyāvayāmo 'vate na kośam ||",
    "GV01rv_hn04u:429": " RV_4,017.17a trātā no bodhi dadṛśāna āpir abhikhyātā marḍitā somyānām |",
    "GV01rv_hn04u:430": " RV_4,017.17c sakhā pitā pitṛtamaḥ pitṝṇāṃ kartem u lokam uśate vayodhāḥ ||",
    "GV01rv_hn04u:431": " RV_4,017.18a sakhīyatām avitā bodhi sakhā gṛṇāna indra stuvate vayo dhāḥ |",
    "GV01rv_hn04u:432": " RV_4,017.18c vayaṃ hy ā te cakṛmā sabādha ābhiḥ śamībhir mahayanta indra",
    "GV01rv_hn04u:433": " RV_4,017.19a stuta indro maghavā yad dha vṛtrā bhūrīṇy eko apratīni hanti",
    "GV01rv_hn04u:434": " RV_4,017.19c asya priyo jaritā yasya śarman nakir devā vārayante na martāḥ",
    "GV01rv_hn04u:435": " RV_4,017.20a evā na indro maghavā virapśī karat satyā carṣaṇīdhṛd anarvā |",
    "GV01rv_hn04u:436": " RV_4,017.20c tvaṃ rājā januṣāṃ dhehy asme adhi śravo māhinaṃ yaj jaritre",
    "GV01rv_hn04u:437": " RV_4,017.21a nū ṣṭuta indra nū gṛṇāna iṣaṃ jaritre nadyo na pīpeḥ |",
    "GV01rv_hn04u:438": " RV_4,017.21c akāri te harivo brahma navyaṃ dhiyā syāma rathyaḥ sadāsāḥ ||",
    "GV01rv_hn04u:439": " RV_4,018.01a ayam panthā anuvittaḥ purāṇo yato devā udajāyanta viśve |",
    "GV01rv_hn04u:440": " RV_4,018.01c ataś cid ā janiṣīṣṭa pravṛddho mā mātaram amuyā pattave kaḥ",
    "GV01rv_hn04u:441": " RV_4,018.02a nāham ato nir ayā durgahaitat tiraścatā pārśvān nir gamāṇi |",
    "GV01rv_hn04u:442": " RV_4,018.02c bahūni me akṛtā kartvāni yudhyai tvena saṃ tvena pṛcchai ||",
    "GV01rv_hn04u:443": " RV_4,018.03a parāyatīm mātaram anv acaṣṭa na nānu gāny anu nū gamāni |",
    "GV01rv_hn04u:444": " RV_4,018.03c tvaṣṭur gṛhe apibat somam indraḥ śatadhanyaṃ camvoḥ sutasya ||",
    "GV01rv_hn04u:445": " RV_4,018.04a kiṃ sa ṛdhak kṛṇavad yaṃ sahasram māso jabhāra śaradaś ca pūrvīḥ |",
    "GV01rv_hn04u:446": " RV_4,018.04c nahī nv asya pratimānam asty antar jāteṣūta ye janitvāḥ ||",
    "GV01rv_hn04u:447": " RV_4,018.05a avadyam iva manyamānā guhākar indram mātā vīryeṇā nyṛṣṭam |",
    "GV01rv_hn04u:448": " RV_4,018.05c athod asthāt svayam atkaṃ vasāna ā rodasī apṛṇāj jāyamānaḥ ||",
    "GV01rv_hn04u:449": " RV_4,018.06a etā arṣanty alalābhavantīr ṛtāvarīr iva saṃkrośamānāḥ |",
    "GV01rv_hn04u:450": " RV_4,018.06c etā vi pṛccha kim idam bhananti kam āpo adrim paridhiṃ rujanti ||",
    "GV01rv_hn04u:451": " RV_4,018.07a kim u ṣvid asmai nivido bhanantendrasyāvadyaṃ didhiṣanta āpaḥ |",
    "GV01rv_hn04u:452": " RV_4,018.07c mamaitān putro mahatā vadhena vṛtraṃ jaghanvāṃ asṛjad vi sindhūn ||",
    "GV01rv_hn04u:453": " RV_4,018.08a mamac cana tvā yuvatiḥ parāsa mamac cana tvā kuṣavā jagāra |",
    "GV01rv_hn04u:454": " RV_4,018.08c mamac cid āpaḥ śiśave mamṛḍyur mamac cid indraḥ sahasod",
    "GV01rv_hn04u:455": " atiṣṭhat ||",
    "GV01rv_hn04u:456": " RV_4,018.09a mamac cana te maghavan vyaṃso nivividhvāṃ apa hanū jaghāna |",
    "GV01rv_hn04u:457": " RV_4,018.09c adhā nividdha uttaro babhūvāñ chiro dāsasya sam piṇag vadhena",
    "GV01rv_hn04u:458": " RV_4,018.10a gṛṣṭiḥ sasūva sthaviraṃ tavāgām anādhṛṣyaṃ vṛṣabhaṃ tumram indram |",
    "GV01rv_hn04u:459": " RV_4,018.10c arīḷhaṃ vatsaṃ carathāya mātā svayaṃ gātuṃ tanva icchamānam ||",
    "GV01rv_hn04u:460": " RV_4,018.11a uta mātā mahiṣam anv avenad amī tvā jahati putra devāḥ |",
    "GV01rv_hn04u:461": " RV_4,018.11c athābravīd vṛtram indro haniṣyan sakhe viṣṇo vitaraṃ vi kramasva ||",
    "GV01rv_hn04u:462": " RV_4,018.12a kas te mātaraṃ vidhavām acakrac chayuṃ kas tvām ajighāṃsac",
    "GV01rv_hn04u:463": " carantam |",
    "GV01rv_hn04u:464": " RV_4,018.12c kas te devo adhi mārḍīka āsīd yat prākṣiṇāḥ pitaram pādagṛhya",
    "GV01rv_hn04u:465": " RV_4,018.13a avartyā śuna āntrāṇi pece na deveṣu vivide marḍitāram |",
    "GV01rv_hn04u:466": " RV_4,018.13c apaśyaṃ jāyām amahīyamānām adhā me śyeno madhv ā jabhāra ||",
    "GV01rv_hn04u:467": " RV_4,019.01a evā tvām indra vajrinn atra viśve devāsaḥ suhavāsa ūmāḥ |",
    "GV01rv_hn04u:468": " RV_4,019.01c mahām ubhe rodasī vṛddham ṛṣvaṃ nir ekam id vṛṇate vṛtrahatye",
    "GV01rv_hn04u:469": " RV_4,019.02a avāsṛjanta jivrayo na devā bhuvaḥ samrāḷ indra satyayoniḥ |",
    "GV01rv_hn04u:470": " RV_4,019.02c ahann ahim pariśayānam arṇaḥ pra vartanīr arado viśvadhenāḥ ||",
    "GV01rv_hn04u:471": " RV_4,019.03a atṛpṇuvantaṃ viyatam abudhyam abudhyamānaṃ suṣupāṇam indra |",
    "GV01rv_hn04u:472": " RV_4,019.03c sapta prati pravata āśayānam ahiṃ vajreṇa vi riṇā aparvan ||",
    "GV01rv_hn04u:473": " RV_4,019.04a akṣodayac chavasā kṣāma budhnaṃ vār ṇa vātas taviṣībhir indraḥ |",
    "GV01rv_hn04u:474": " RV_4,019.04c dṛḷhāny aubhnād uśamāna ojo 'vābhinat kakubhaḥ parvatānām ||",
    "GV01rv_hn04u:475": " RV_4,019.05a abhi pra dadrur janayo na garbhaṃ rathā iva pra yayuḥ sākam adrayaḥ |",
    "GV01rv_hn04u:476": " RV_4,019.05c atarpayo visṛta ubja ūrmīn tvaṃ vṛtāṃ ariṇā indra sindhūn ||",
    "GV01rv_hn04u:477": " RV_4,019.06a tvam mahīm avaniṃ viśvadhenāṃ turvītaye vayyāya kṣarantīm |",
    "GV01rv_hn04u:478": " RV_4,019.06c aramayo namasaijad arṇaḥ sutaraṇāṃ akṛṇor indra sindhūn ||",
    "GV01rv_hn04u:479": " RV_4,019.07a prāgruvo nabhanvo na vakvā dhvasrā apinvad yuvatīr ṛtajñāḥ |",
    "GV01rv_hn04u:480": " RV_4,019.07c dhanvāny ajrāṃ apṛṇak tṛṣāṇāṃ adhog indra staryo daṃsupatnīḥ ||",
    "GV01rv_hn04u:481": " RV_4,019.08a pūrvīr uṣasaḥ śaradaś ca gūrtā vṛtraṃ jaghanvāṃ asṛjad vi",
    "GV01rv_hn04u:482": " sindhūn |",
    "GV01rv_hn04u:483": " RV_4,019.08c pariṣṭhitā atṛṇad badbadhānāḥ sīrā indraḥ sravitave pṛthivyā",
    "GV01rv_hn04u:484": " RV_4,019.09a vamrībhiḥ putram agruvo adānaṃ niveśanād dhariva ā jabhartha |",
    "GV01rv_hn04u:485": " RV_4,019.09c vy andho akhyad ahim ādadāno nir bhūd ukhacchit sam aranta parva ||",
    "GV01rv_hn04u:486": " RV_4,019.10a pra te pūrvāṇi karaṇāni viprāvidvāṃ āha viduṣe karāṃsi |",
    "GV01rv_hn04u:487": " RV_4,019.10c yathā-yathā vṛṣṇyāni svagūrtāpāṃsi rājan naryāviveṣīḥ ||",
    "GV01rv_hn04u:488": " RV_4,019.11a nū ṣṭuta indra nū gṛṇāna iṣaṃ jaritre nadyo na pīpeḥ |",
    "GV01rv_hn04u:489": " RV_4,019.11c akāri te harivo brahma navyaṃ dhiyā syāma rathyaḥ sadāsāḥ ||",
    "GV01rv_hn04u:490": " RV_4,020.01a ā na indro dūrād ā na āsād abhiṣṭikṛd avase yāsad ugraḥ |",
    "GV01rv_hn04u:491": " RV_4,020.01c ojiṣṭhebhir nṛpatir vajrabāhuḥ saṃge samatsu turvaṇiḥ",
    "GV01rv_hn04u:492": " pṛtanyūn ||",
    "GV01rv_hn04u:493": " RV_4,020.02a ā na indro haribhir yātv acchārvācīno 'vase rādhase ca |",
    "GV01rv_hn04u:494": " RV_4,020.02c tiṣṭhāti vajrī maghavā virapśīmaṃ yajñam anu no vājasātau ||",
    "GV01rv_hn04u:495": " RV_4,020.03a imaṃ yajñaṃ tvam asmākam indra puro dadhat saniṣyasi kratuṃ",
    "GV01rv_hn04u:496": " naḥ |",
    "GV01rv_hn04u:497": " RV_4,020.03c śvaghnīva vajrin sanaye dhanānāṃ tvayā vayam arya ājiṃ jayema",
    "GV01rv_hn04u:498": " RV_4,020.04a uśann u ṣu ṇaḥ sumanā upāke somasya nu suṣutasya svadhāvaḥ |",
    "GV01rv_hn04u:499": " RV_4,020.04c pā indra pratibhṛtasya madhvaḥ sam andhasā mamadaḥ pṛṣṭhyena ||",
    "GV01rv_hn04u:500": " RV_4,020.05a vi yo rarapśa ṛṣibhir navebhir vṛkṣo na pakvaḥ sṛṇyo na jetā |",
    "GV01rv_hn04u:501": " RV_4,020.05c maryo na yoṣām abhi manyamāno 'cchā vivakmi puruhūtam indram",
    "GV01rv_hn04u:502": " RV_4,020.06a girir na yaḥ svatavāṃ ṛṣva indraḥ sanād eva sahase jāta ugraḥ |",
    "GV01rv_hn04u:503": " RV_4,020.06c ādartā vajraṃ sthaviraṃ na bhīma udneva kośaṃ vasunā nyṛṣṭam",
    "GV01rv_hn04u:504": " RV_4,020.07a na yasya vartā januṣā nv asti na rādhasa āmarītā maghasya |",
    "GV01rv_hn04u:505": " RV_4,020.07c udvāvṛṣāṇas taviṣīva ugrāsmabhyaṃ daddhi puruhūta rāyaḥ ||",
    "GV01rv_hn04u:506": " RV_4,020.08a īkṣe rāyaḥ kṣayasya carṣaṇīnām uta vrajam apavartāsi gonām |",
    "GV01rv_hn04u:507": " RV_4,020.08c śikṣānaraḥ samitheṣu prahāvān vasvo rāśim abhinetāsi bhūrim",
    "GV01rv_hn04u:508": " RV_4,020.09a kayā tac chṛṇve śacyā śaciṣṭho yayā kṛṇoti muhu kā cid ṛṣvaḥ |",
    "GV01rv_hn04u:509": " RV_4,020.09c puru dāśuṣe vicayiṣṭho aṃho 'thā dadhāti draviṇaṃ jaritre ||",
    "GV01rv_hn04u:510": " RV_4,020.10a mā no mardhīr ā bharā daddhi tan naḥ pra dāśuṣe dātave bhūri",
    "GV01rv_hn04u:511": " yat te |",
    "GV01rv_hn04u:512": " RV_4,020.10c navye deṣṇe śaste asmin ta ukthe pra bravāma vayam indra stuvantaḥ ||",
    "GV01rv_hn04u:513": " RV_4,020.11a nū ṣṭuta indra nū gṛṇāna iṣaṃ jaritre nadyo na pīpeḥ |",
    "GV01rv_hn04u:514": " RV_4,020.11c akāri te harivo brahma navyaṃ dhiyā syāma rathyaḥ sadāsāḥ ||",
    "GV01rv_hn04u:515": " RV_4,021.01a ā yātv indro 'vasa upa na iha stutaḥ sadhamād astu śūraḥ |",
    "GV01rv_hn04u:516": " RV_4,021.01c vāvṛdhānas taviṣīr yasya pūrvīr dyaur na kṣatram abhibhūti puṣyāt ||",
    "GV01rv_hn04u:517": " RV_4,021.02a tasyed iha stavatha vṛṣṇyāni tuvidyumnasya tuvirādhaso nṝn |",
    "GV01rv_hn04u:518": " RV_4,021.02c yasya kratur vidathyo na samrāṭ sāhvān tarutro abhy asti",
    "GV01rv_hn04u:519": " kṛṣṭīḥ ||",
    "GV01rv_hn04u:520": " RV_4,021.03a ā yātv indro diva ā pṛthivyā makṣū samudrād uta vā purīṣāt |",
    "GV01rv_hn04u:521": " RV_4,021.03c svarṇarād avase no marutvān parāvato vā sadanād ṛtasya ||",
    "GV01rv_hn04u:522": " RV_4,021.04a sthūrasya rāyo bṛhato ya īśe tam u ṣṭavāma vidatheṣv indram |",
    "GV01rv_hn04u:523": " RV_4,021.04c yo vāyunā jayati gomatīṣu pra dhṛṣṇuyā nayati vasyo accha ||",
    "GV01rv_hn04u:524": " RV_4,021.05a upa yo namo namasi stabhāyann iyarti vācaṃ janayan yajadhyai",
    "GV01rv_hn04u:525": " RV_4,021.05c ṛñjasānaḥ puruvāra ukthair endraṃ kṛṇvīta sadaneṣu hotā ||",
    "GV01rv_hn04u:526": " RV_4,021.06a dhiṣā yadi dhiṣaṇyantaḥ saraṇyān sadanto adrim auśijasya gohe |",
    "GV01rv_hn04u:527": " RV_4,021.06c ā duroṣāḥ pāstyasya hotā yo no mahān saṃvaraṇeṣu vahniḥ ||",
    "GV01rv_hn04u:528": " RV_4,021.07a satrā yad īm bhārvarasya vṛṣṇaḥ siṣakti śuṣma stuvate bharāya",
    "GV01rv_hn04u:529": " RV_4,021.07c guhā yad īm auśijasya gohe pra yad dhiye prāyase madāya ||",
    "GV01rv_hn04u:530": " RV_4,021.08a vi yad varāṃsi parvatasya vṛṇve payobhir jinve apāṃ javāṃsi |",
    "GV01rv_hn04u:531": " RV_4,021.08c vidad gaurasya gavayasya gohe yadī vājāya sudhyo vahanti ||",
    "GV01rv_hn04u:532": " RV_4,021.09a bhadrā te hastā sukṛtota pāṇī prayantārā stuvate rādha indra",
    "GV01rv_hn04u:533": " RV_4,021.09c kā te niṣattiḥ kim u no mamatsi kiṃ nod-ud u harṣase dātavā u",
    "GV01rv_hn04u:534": " RV_4,021.10a evā vasva indraḥ satyaḥ samrāḍ ḍhantā vṛtraṃ varivaḥ pūrave",
    "GV01rv_hn04u:535": " kaḥ |",
    "GV01rv_hn04u:536": " RV_4,021.10c puruṣṭuta kratvā naḥ śagdhi rāyo bhakṣīya te 'vaso daivyasya",
    "GV01rv_hn04u:537": " RV_4,021.11a nū ṣṭuta indra nū gṛṇāna iṣaṃ jaritre nadyo na pīpeḥ |",
    "GV01rv_hn04u:538": " RV_4,021.11c akāri te harivo brahma navyaṃ dhiyā syāma rathyaḥ sadāsāḥ ||",
    "GV01rv_hn04u:539": " RV_4,022.01a yan na indro jujuṣe yac ca vaṣṭi tan no mahān karati śuṣmy ā cit |",
    "GV01rv_hn04u:540": " RV_4,022.01c brahma stomam maghavā somam ukthā yo aśmānaṃ śavasā bibhrad",
    "GV01rv_hn04u:541": " eti ||",
    "GV01rv_hn04u:542": " RV_4,022.02a vṛṣā vṛṣandhiṃ caturaśrim asyann ugro bāhubhyāṃ nṛtamaḥ śacīvān |",
    "GV01rv_hn04u:543": " RV_4,022.02c śriye paruṣṇīm uṣamāṇa ūrṇāṃ yasyāḥ parvāṇi sakhyāya vivye ||",
    "GV01rv_hn04u:544": " RV_4,022.03a yo devo devatamo jāyamāno maho vājebhir mahadbhiś ca śuṣmaiḥ",
    "GV01rv_hn04u:545": " RV_4,022.03c dadhāno vajram bāhvor uśantaṃ dyām amena rejayat pra bhūma ||",
    "GV01rv_hn04u:546": " RV_4,022.04a viśvā rodhāṃsi pravataś ca pūrvīr dyaur ṛṣvāj janiman rejata",
    "GV01rv_hn04u:547": " kṣāḥ |",
    "GV01rv_hn04u:548": " RV_4,022.04c ā mātarā bharati śuṣmy ā gor nṛvat parijman nonuvanta vātāḥ",
    "GV01rv_hn04u:549": " RV_4,022.05a tā tū ta indra mahato mahāni viśveṣv it savaneṣu pravācyā |",
    "GV01rv_hn04u:550": " RV_4,022.05c yac chūra dhṛṣṇo dhṛṣatā dadhṛṣvān ahiṃ vajreṇa śavasāviveṣīḥ ||",
    "GV01rv_hn04u:551": " RV_4,022.06a tā tū te satyā tuvinṛmṇa viśvā pra dhenavaḥ sisrate vṛṣṇa ūdhnaḥ |",
    "GV01rv_hn04u:552": " RV_4,022.06c adhā ha tvad vṛṣamaṇo bhiyānāḥ pra sindhavo javasā cakramanta",
    "GV01rv_hn04u:553": " RV_4,022.07a atrāha te harivas tā u devīr avobhir indra stavanta svasāraḥ",
    "GV01rv_hn04u:554": " RV_4,022.07c yat sīm anu pra muco badbadhānā dīrghām anu prasitiṃ",
    "GV01rv_hn04u:555": " syandayadhyai ||",
    "GV01rv_hn04u:556": " RV_4,022.08a pipīḷe aṃśur madyo na sindhur ā tvā śamī śaśamānasya śaktiḥ |",
    "GV01rv_hn04u:557": " RV_4,022.08c asmadryak chuśucānasya yamyā āśur na raśmiṃ tuvyojasaṃ goḥ ||",
    "GV01rv_hn04u:558": " RV_4,022.09a asme varṣiṣṭhā kṛṇuhi jyeṣṭhā nṛmṇāni satrā sahure sahāṃsi |",
    "GV01rv_hn04u:559": " RV_4,022.09c asmabhyaṃ vṛtrā suhanāni randhi jahi vadhar vanuṣo martyasya ||",
    "GV01rv_hn04u:560": " RV_4,022.10a asmākam it su śṛṇuhi tvam indrāsmabhyaṃ citrāṃ upa māhi vājān",
    "GV01rv_hn04u:561": " RV_4,022.10c asmabhyaṃ viśvā iṣaṇaḥ purandhīr asmākaṃ su maghavan bodhi godāḥ ||",
    "GV01rv_hn04u:562": " RV_4,022.11a nū ṣṭuta indra nū gṛṇāna iṣaṃ jaritre nadyo na pīpeḥ |",
    "GV01rv_hn04u:563": " RV_4,022.11c akāri te harivo brahma navyaṃ dhiyā syāma rathyaḥ sadāsāḥ ||",
    "GV01rv_hn04u:564": " RV_4,023.01a kathā mahām avṛdhat kasya hotur yajñaṃ juṣāṇo abhi somam",
    "GV01rv_hn04u:565": " ūdhaḥ |",
    "GV01rv_hn04u:566": " RV_4,023.01c pibann uśāno juṣamāṇo andho vavakṣa ṛṣvaḥ śucate dhanāya ||",
    "GV01rv_hn04u:567": " RV_4,023.02a ko asya vīraḥ sadhamādam āpa sam ānaṃśa sumatibhiḥ ko asya |",
    "GV01rv_hn04u:568": " RV_4,023.02c kad asya citraṃ cikite kad ūtī vṛdhe bhuvac chaśamānasya",
    "GV01rv_hn04u:569": " yajyoḥ ||",
    "GV01rv_hn04u:570": " RV_4,023.03a kathā śṛṇoti hūyamānam indraḥ kathā śṛṇvann avasām asya veda",
    "GV01rv_hn04u:571": " RV_4,023.03c kā asya pūrvīr upamātayo ha kathainam āhuḥ papuriṃ jaritre ||",
    "GV01rv_hn04u:572": " RV_4,023.04a kathā sabādhaḥ śaśamāno asya naśad abhi draviṇaṃ dīdhyānaḥ |",
    "GV01rv_hn04u:573": " RV_4,023.04c devo bhuvan navedā ma ṛtānāṃ namo jagṛbhvāṃ abhi yaj jujoṣat",
    "GV01rv_hn04u:574": " RV_4,023.05a kathā kad asyā uṣaso vyuṣṭau devo martasya sakhyaṃ jujoṣa |",
    "GV01rv_hn04u:575": " RV_4,023.05c kathā kad asya sakhyaṃ sakhibhyo ye asmin kāmaṃ suyujaṃ",
    "GV01rv_hn04u:576": " tatasre ||",
    "GV01rv_hn04u:577": " RV_4,023.06a kim ād amatraṃ sakhyaṃ sakhibhyaḥ kadā nu te bhrātram pra bravāma |",
    "GV01rv_hn04u:578": " RV_4,023.06c śriye sudṛśo vapur asya sargāḥ svar ṇa citratamam iṣa ā goḥ ||",
    "GV01rv_hn04u:579": " RV_4,023.07a druhaṃ jighāṃsan dhvarasam anindrāṃ tetikte tigmā tujase anīkā |",
    "GV01rv_hn04u:580": " RV_4,023.07c ṛṇā cid yatra ṛṇayā na ugro dūre ajñātā uṣaso babādhe ||",
    "GV01rv_hn04u:581": " RV_4,023.08a ṛtasya hi śurudhaḥ santi pūrvīr ṛtasya dhītir vṛjināni hanti",
    "GV01rv_hn04u:582": " RV_4,023.08c ṛtasya śloko badhirā tatarda karṇā budhānaḥ śucamāna āyoḥ ||",
    "GV01rv_hn04u:583": " RV_4,023.09a ṛtasya dṛḷhā dharuṇāni santi purūṇi candrā vapuṣe vapūṃṣi |",
    "GV01rv_hn04u:584": " RV_4,023.09c ṛtena dīrgham iṣaṇanta pṛkṣa ṛtena gāva ṛtam ā viveśuḥ ||",
    "GV01rv_hn04u:585": " RV_4,023.10a ṛtaṃ yemāna ṛtam id vanoty ṛtasya śuṣmas turayā u gavyuḥ |",
    "GV01rv_hn04u:586": " RV_4,023.10c ṛtāya pṛthvī bahule gabhīre ṛtāya dhenū parame duhāte ||",
    "GV01rv_hn04u:587": " RV_4,023.11a nū ṣṭuta indra nū gṛṇāna iṣaṃ jaritre nadyo na pīpeḥ |",
    "GV01rv_hn04u:588": " RV_4,023.11c akāri te harivo brahma navyaṃ dhiyā syāma rathyaḥ sadāsāḥ ||",
    "GV01rv_hn04u:589": " RV_4,024.01a kā suṣṭutiḥ śavasaḥ sūnum indram arvācīnaṃ rādhasa ā vavartat",
    "GV01rv_hn04u:590": " RV_4,024.01c dadir hi vīro gṛṇate vasūni sa gopatir niṣṣidhāṃ no janāsaḥ",
    "GV01rv_hn04u:591": " RV_4,024.02a sa vṛtrahatye havyaḥ sa īḍyaḥ sa suṣṭuta indraḥ satyarādhāḥ |",
    "GV01rv_hn04u:592": " RV_4,024.02c sa yāmann ā maghavā martyāya brahmaṇyate suṣvaye varivo dhāt",
    "GV01rv_hn04u:593": " RV_4,024.03a tam in naro vi hvayante samīke ririkvāṃsas tanvaḥ kṛṇvata",
    "GV01rv_hn04u:594": " trām |",
    "GV01rv_hn04u:595": " RV_4,024.03c mitho yat tyāgam ubhayāso agman naras tokasya tanayasya sātau",
    "GV01rv_hn04u:596": " RV_4,024.04a kratūyanti kṣitayo yoga ugrāśuṣāṇāso mitho arṇasātau |",
    "GV01rv_hn04u:597": " RV_4,024.04c saṃ yad viśo 'vavṛtranta yudhmā ād in nema indrayante abhīke",
    "GV01rv_hn04u:598": " RV_4,024.05a ād id dha nema indriyaṃ yajanta ād it paktiḥ puroḷāśaṃ riricyāt |",
    "GV01rv_hn04u:599": " RV_4,024.05c ād it somo vi papṛcyād asuṣvīn ād ij jujoṣa vṛṣabhaṃ yajadhyai ||",
    "GV01rv_hn04u:600": " RV_4,024.06a kṛṇoty asmai varivo ya itthendrāya somam uśate sunoti |",
    "GV01rv_hn04u:601": " RV_4,024.06c sadhrīcīnena manasāvivenan tam it sakhāyaṃ kṛṇute samatsu ||",
    "GV01rv_hn04u:602": " RV_4,024.07a ya indrāya sunavat somam adya pacāt paktīr uta bhṛjjāti",
    "GV01rv_hn04u:603": " dhānāḥ |",
    "GV01rv_hn04u:604": " RV_4,024.07c prati manāyor ucathāni haryan tasmin dadhad vṛṣaṇaṃ śuṣmam indraḥ ||",
    "GV01rv_hn04u:605": " RV_4,024.08a yadā samaryaṃ vy aced ṛghāvā dīrghaṃ yad ājim abhy akhyad aryaḥ |",
    "GV01rv_hn04u:606": " RV_4,024.08c acikradad vṛṣaṇam patny acchā duroṇa ā niśitaṃ somasudbhiḥ ||",
    "GV01rv_hn04u:607": " RV_4,024.09a bhūyasā vasnam acarat kanīyo 'vikrīto akāniṣam punar yan |",
    "GV01rv_hn04u:608": " RV_4,024.09c sa bhūyasā kanīyo nārirecīd dīnā dakṣā vi duhanti pra vāṇam",
    "GV01rv_hn04u:609": " RV_4,024.10a ka imaṃ daśabhir mamendraṃ krīṇāti dhenubhiḥ |",
    "GV01rv_hn04u:610": " RV_4,024.10c yadā vṛtrāṇi jaṅghanad athainam me punar dadat ||",
    "GV01rv_hn04u:611": " RV_4,024.11a nū ṣṭuta indra nū gṛṇāna iṣaṃ jaritre nadyo na pīpeḥ |",
    "GV01rv_hn04u:612": " RV_4,024.11c akāri te harivo brahma navyaṃ dhiyā syāma rathyaḥ sadāsāḥ ||",
    "GV01rv_hn04u:613": " RV_4,025.01a ko adya naryo devakāma uśann indrasya sakhyaṃ jujoṣa |",
    "GV01rv_hn04u:614": " RV_4,025.01c ko vā mahe 'vase pāryāya samiddhe agnau sutasoma īṭṭe ||",
    "GV01rv_hn04u:615": " RV_4,025.02a ko nānāma vacasā somyāya manāyur vā bhavati vasta usrāḥ |",
    "GV01rv_hn04u:616": " RV_4,025.02c ka indrasya yujyaṃ kaḥ sakhitvaṃ ko bhrātraṃ vaṣṭi kavaye ka ūtī ||",
    "GV01rv_hn04u:617": " RV_4,025.03a ko devānām avo adyā vṛṇīte ka ādityāṃ aditiṃ jyotir īṭṭe |",
    "GV01rv_hn04u:618": " RV_4,025.03c kasyāśvināv indro agniḥ sutasyāṃśoḥ pibanti manasāvivenam ||",
    "GV01rv_hn04u:619": " RV_4,025.04a tasmā agnir bhārataḥ śarma yaṃsaj jyok paśyāt sūryam uccarantam |",
    "GV01rv_hn04u:620": " RV_4,025.04c ya indrāya sunavāmety āha nare naryāya nṛtamāya nṛṇām ||",
    "GV01rv_hn04u:621": " RV_4,025.05a na taṃ jinanti bahavo na dabhrā urv asmā aditiḥ śarma yaṃsat |",
    "GV01rv_hn04u:622": " RV_4,025.05c priyaḥ sukṛt priya indre manāyuḥ priyaḥ suprāvīḥ priyo asya",
    "GV01rv_hn04u:623": " somī ||",
    "GV01rv_hn04u:624": " RV_4,025.06a suprāvyaḥ prāśuṣāḷ eṣa vīraḥ suṣveḥ paktiṃ kṛṇute kevalendraḥ |",
    "GV01rv_hn04u:625": " RV_4,025.06c nāsuṣver āpir na sakhā na jāmir duṣprāvyo 'vahanted avācaḥ ||",
    "GV01rv_hn04u:626": " RV_4,025.07a na revatā paṇinā sakhyam indro 'sunvatā sutapāḥ saṃ gṛṇīte |",
    "GV01rv_hn04u:627": " RV_4,025.07c āsya vedaḥ khidati hanti nagnaṃ vi suṣvaye paktaye kevalo",
    "GV01rv_hn04u:628": " bhūt ||",
    "GV01rv_hn04u:629": " RV_4,025.08a indram pare 'vare madhyamāsa indraṃ yānto 'vasitāsa indram |",
    "GV01rv_hn04u:630": " RV_4,025.08c indraṃ kṣiyanta uta yudhyamānā indraṃ naro vājayanto havante ||",
    "GV01rv_hn04u:631": " RV_4,026.01a aham manur abhavaṃ sūryaś cāhaṃ kakṣīvāṃ ṛṣir asmi vipraḥ |",
    "GV01rv_hn04u:632": " RV_4,026.01c ahaṃ kutsam ārjuneyaṃ ny ṛñje 'haṃ kavir uśanā paśyatā mā ||",
    "GV01rv_hn04u:633": " RV_4,026.02a aham bhūmim adadām āryāyāhaṃ vṛṣṭiṃ dāśuṣe martyāya |",
    "GV01rv_hn04u:634": " RV_4,026.02c aham apo anayaṃ vāvaśānā mama devāso anu ketam āyan ||",
    "GV01rv_hn04u:635": " RV_4,026.03a aham puro mandasāno vy airaṃ nava sākaṃ navatīḥ śambarasya |",
    "GV01rv_hn04u:636": " RV_4,026.03c śatatamaṃ veśyaṃ sarvatātā divodāsam atithigvaṃ yad āvam ||",
    "GV01rv_hn04u:637": " RV_4,026.04a pra su ṣa vibhyo maruto vir astu pra śyenaḥ śyenebhya āśupatvā |",
    "GV01rv_hn04u:638": " RV_4,026.04c acakrayā yat svadhayā suparṇo havyam bharan manave devajuṣṭam ||",
    "GV01rv_hn04u:639": " RV_4,026.05a bharad yadi vir ato vevijānaḥ pathoruṇā manojavā asarji |",
    "GV01rv_hn04u:640": " RV_4,026.05c tūyaṃ yayau madhunā somyenota śravo vivide śyeno atra ||",
    "GV01rv_hn04u:641": " RV_4,026.06a ṛjīpī śyeno dadamāno aṃśum parāvataḥ śakuno mandram madam |",
    "GV01rv_hn04u:642": " RV_4,026.06c somam bharad dādṛhāṇo devāvān divo amuṣmād uttarād ādāya ||",
    "GV01rv_hn04u:643": " RV_4,026.07a ādāya śyeno abharat somaṃ sahasraṃ savāṃ ayutaṃ ca sākam |",
    "GV01rv_hn04u:644": " RV_4,026.07c atrā purandhir ajahād arātīr made somasya mūrā amūraḥ ||",
    "GV01rv_hn04u:645": " RV_4,027.01a garbhe nu sann anv eṣām avedam ahaṃ devānāṃ janimāni viśvā |",
    "GV01rv_hn04u:646": " RV_4,027.01c śatam mā pura āyasīr arakṣann adha śyeno javasā nir adīyam ||",
    "GV01rv_hn04u:647": " RV_4,027.02a na ghā sa mām apa joṣaṃ jabhārābhīm āsa tvakṣasā vīryeṇa |",
    "GV01rv_hn04u:648": " RV_4,027.02c īrmā purandhir ajahād arātīr uta vātāṃ atarac chūśuvānaḥ ||",
    "GV01rv_hn04u:649": " RV_4,027.03a ava yac chyeno asvanīd adha dyor vi yad yadi vāta ūhuḥ purandhim |",
    "GV01rv_hn04u:650": " RV_4,027.03c sṛjad yad asmā ava ha kṣipaj jyāṃ kṛśānur astā manasā bhuraṇyan ||",
    "GV01rv_hn04u:651": " RV_4,027.04a ṛjipya īm indrāvato na bhujyuṃ śyeno jabhāra bṛhato adhi ṣṇoḥ",
    "GV01rv_hn04u:652": " RV_4,027.04c antaḥ patat patatry asya parṇam adha yāmani prasitasya tad",
    "GV01rv_hn04u:653": " veḥ ||",
    "GV01rv_hn04u:654": " RV_4,027.05a adha śvetaṃ kalaśaṃ gobhir aktam āpipyānam maghavā śukram andhaḥ |",
    "GV01rv_hn04u:655": " RV_4,027.05c adhvaryubhiḥ prayatam madhvo agram indro madāya prati dhat pibadhyai śūro madāya prati dhat pibadhyai ||",
    "GV01rv_hn04u:656": " RV_4,028.01a tvā yujā tava tat soma sakhya indro apo manave sasrutas kaḥ |",
    "GV01rv_hn04u:657": " RV_4,028.01c ahann ahim ariṇāt sapta sindhūn apāvṛṇod apihiteva khāni ||",
    "GV01rv_hn04u:658": " RV_4,028.02a tvā yujā ni khidat sūryasyendraś cakraṃ sahasā sadya indo |",
    "GV01rv_hn04u:659": " RV_4,028.02c adhi ṣṇunā bṛhatā vartamānam maho druho apa viśvāyu dhāyi ||",
    "GV01rv_hn04u:660": " RV_4,028.03a ahann indro adahad agnir indo purā dasyūn madhyandinād abhīke",
    "GV01rv_hn04u:661": " RV_4,028.03c durge duroṇe kratvā na yātām purū sahasrā śarvā ni barhīt ||",
    "GV01rv_hn04u:662": " RV_4,028.04a viśvasmāt sīm adhamāṃ indra dasyūn viśo dāsīr akṛṇor apraśastāḥ |",
    "GV01rv_hn04u:663": " RV_4,028.04c abādhethām amṛṇataṃ ni śatrūn avindethām apacitiṃ vadhatraiḥ",
    "GV01rv_hn04u:664": " RV_4,028.05a evā satyam maghavānā yuvaṃ tad indraś ca somorvam aśvyaṃ goḥ",
    "GV01rv_hn04u:665": " RV_4,028.05c ādardṛtam apihitāny aśnā riricathuḥ kṣāś cit tatṛdānā ||",
    "GV01rv_hn04u:666": " RV_4,029.01a ā na stuta upa vājebhir ūtī indra yāhi haribhir mandasānaḥ |",
    "GV01rv_hn04u:667": " RV_4,029.01c tiraś cid aryaḥ savanā purūṇy āṅgūṣebhir gṛṇānaḥ satyarādhāḥ ||",
    "GV01rv_hn04u:668": " RV_4,029.02a ā hi ṣmā yāti naryaś cikitvān hūyamānaḥ sotṛbhir upa yajñam |",
    "GV01rv_hn04u:669": " RV_4,029.02c svaśvo yo abhīrur manyamānaḥ suṣvāṇebhir madati saṃ ha vīraiḥ",
    "GV01rv_hn04u:670": " RV_4,029.03a śrāvayed asya karṇā vājayadhyai juṣṭām anu pra diśam mandayadhyai |",
    "GV01rv_hn04u:671": " RV_4,029.03c udvāvṛṣāṇo rādhase tuviṣmān karan na indraḥ sutīrthābhayaṃ ca ||",
    "GV01rv_hn04u:672": " RV_4,029.04a acchā yo gantā nādhamānam ūtī itthā vipraṃ havamānaṃ gṛṇantam",
    "GV01rv_hn04u:673": " RV_4,029.04c upa tmani dadhāno dhury āśūn sahasrāṇi śatāni vajrabāhuḥ ||",
    "GV01rv_hn04u:674": " RV_4,029.05a tvotāso maghavann indra viprā vayaṃ te syāma sūrayo gṛṇantaḥ",
    "GV01rv_hn04u:675": " RV_4,029.05c bhejānāso bṛhaddivasya rāya ākāyyasya dāvane purukṣoḥ ||",
    "GV01rv_hn04u:676": " RV_4,030.01a nakir indra tvad uttaro na jyāyāṃ asti vṛtrahan |",
    "GV01rv_hn04u:677": " RV_4,030.01c nakir evā yathā tvam ||",
    "GV01rv_hn04u:678": " RV_4,030.02a satrā te anu kṛṣṭayo viśvā cakreva vāvṛtuḥ |",
    "GV01rv_hn04u:679": " RV_4,030.02c satrā mahāṃ asi śrutaḥ ||",
    "GV01rv_hn04u:680": " RV_4,030.03a viśve caned anā tvā devāsa indra yuyudhuḥ |",
    "GV01rv_hn04u:681": " RV_4,030.03c yad ahā naktam ātiraḥ ||",
    "GV01rv_hn04u:682": " RV_4,030.04a yatrota bādhitebhyaś cakraṃ kutsāya yudhyate |",
    "GV01rv_hn04u:683": " RV_4,030.04c muṣāya indra sūryam ||",
    "GV01rv_hn04u:684": " RV_4,030.05a yatra devāṃ ṛghāyato viśvāṃ ayudhya eka it |",
    "GV01rv_hn04u:685": " RV_4,030.05c tvam indra vanūṃr ahan ||",
    "GV01rv_hn04u:686": " RV_4,030.06a yatrota martyāya kam ariṇā indra sūryam |",
    "GV01rv_hn04u:687": " RV_4,030.06c prāvaḥ śacībhir etaśam ||",
    "GV01rv_hn04u:688": " RV_4,030.07a kim ād utāsi vṛtrahan maghavan manyumattamaḥ |",
    "GV01rv_hn04u:689": " RV_4,030.07c atrāha dānum ātiraḥ ||",
    "GV01rv_hn04u:690": " RV_4,030.08a etad ghed uta vīryam indra cakartha pauṃsyam |",
    "GV01rv_hn04u:691": " RV_4,030.08c striyaṃ yad durhaṇāyuvaṃ vadhīr duhitaraṃ divaḥ ||",
    "GV01rv_hn04u:692": " RV_4,030.09a divaś cid ghā duhitaram mahān mahīyamānām |",
    "GV01rv_hn04u:693": " RV_4,030.09c uṣāsam indra sam piṇak ||",
    "GV01rv_hn04u:694": " RV_4,030.10a apoṣā anasaḥ sarat sampiṣṭād aha bibhyuṣī |",
    "GV01rv_hn04u:695": " RV_4,030.10c ni yat sīṃ śiśnathad vṛṣā ||",
    "GV01rv_hn04u:696": " RV_4,030.11a etad asyā anaḥ śaye susampiṣṭaṃ vipāśy ā |",
    "GV01rv_hn04u:697": " RV_4,030.11c sasāra sīm parāvataḥ ||",
    "GV01rv_hn04u:698": " RV_4,030.12a uta sindhuṃ vibālyaṃ vitasthānām adhi kṣami |",
    "GV01rv_hn04u:699": " RV_4,030.12c pari ṣṭhā indra māyayā ||",
    "GV01rv_hn04u:700": " RV_4,030.13a uta śuṣṇasya dhṛṣṇuyā pra mṛkṣo abhi vedanam |",
    "GV01rv_hn04u:701": " RV_4,030.13c puro yad asya sampiṇak ||",
    "GV01rv_hn04u:702": " RV_4,030.14a uta dāsaṃ kaulitaram bṛhataḥ parvatād adhi |",
    "GV01rv_hn04u:703": " RV_4,030.14c avāhann indra śambaram ||",
    "GV01rv_hn04u:704": " RV_4,030.15a uta dāsasya varcinaḥ sahasrāṇi śatāvadhīḥ |",
    "GV01rv_hn04u:705": " RV_4,030.15c adhi pañca pradhīṃr iva ||",
    "GV01rv_hn04u:706": " RV_4,030.16a uta tyam putram agruvaḥ parāvṛktaṃ śatakratuḥ |",
    "GV01rv_hn04u:707": " RV_4,030.16c uktheṣv indra ābhajat ||",
    "GV01rv_hn04u:708": " RV_4,030.17a uta tyā turvaśāyadū asnātārā śacīpatiḥ |",
    "GV01rv_hn04u:709": " RV_4,030.17c indro vidvāṃ apārayat ||",
    "GV01rv_hn04u:710": " RV_4,030.18a uta tyā sadya āryā sarayor indra pārataḥ |",
    "GV01rv_hn04u:711": " RV_4,030.18c arṇācitrarathāvadhīḥ ||",
    "GV01rv_hn04u:712": " RV_4,030.19a anu dvā jahitā nayo 'ndhaṃ śroṇaṃ ca vṛtrahan |",
    "GV01rv_hn04u:713": " RV_4,030.19c na tat te sumnam aṣṭave ||",
    "GV01rv_hn04u:714": " RV_4,030.20a śatam aśmanmayīnām purām indro vy āsyat |",
    "GV01rv_hn04u:715": " RV_4,030.20c divodāsāya dāśuṣe ||",
    "GV01rv_hn04u:716": " RV_4,030.21a asvāpayad dabhītaye sahasrā triṃśataṃ hathaiḥ |",
    "GV01rv_hn04u:717": " RV_4,030.21c dāsānām indro māyayā ||",
    "GV01rv_hn04u:718": " RV_4,030.22a sa ghed utāsi vṛtrahan samāna indra gopatiḥ |",
    "GV01rv_hn04u:719": " RV_4,030.22c yas tā viśvāni cicyuṣe ||",
    "GV01rv_hn04u:720": " RV_4,030.23a uta nūnaṃ yad indriyaṃ kariṣyā indra pauṃsyam |",
    "GV01rv_hn04u:721": " RV_4,030.23c adyā nakiṣ ṭad ā minat ||",
    "GV01rv_hn04u:722": " RV_4,030.24a vāmaṃ-vāmaṃ ta ādure devo dadātv aryamā |",
    "GV01rv_hn04u:723": " RV_4,030.24c vāmam pūṣā vāmam bhago vāmaṃ devaḥ karūḷatī ||",
    "GV01rv_hn04u:724": " RV_4,031.01a kayā naś citra ā bhuvad ūtī sadāvṛdhaḥ sakhā |",
    "GV01rv_hn04u:725": " RV_4,031.01c kayā śaciṣṭhayā vṛtā ||",
    "GV01rv_hn04u:726": " RV_4,031.02a kas tvā satyo madānām maṃhiṣṭho matsad andhasaḥ |",
    "GV01rv_hn04u:727": " RV_4,031.02c dṛḷhā cid āruje vasu ||",
    "GV01rv_hn04u:728": " RV_4,031.03a abhī ṣu ṇaḥ sakhīnām avitā jaritṝṇām |",
    "GV01rv_hn04u:729": " RV_4,031.03c śatam bhavāsy ūtibhiḥ ||",
    "GV01rv_hn04u:730": " RV_4,031.04a abhī na ā vavṛtsva cakraṃ na vṛttam arvataḥ |",
    "GV01rv_hn04u:731": " RV_4,031.04c niyudbhiś carṣaṇīnām ||",
    "GV01rv_hn04u:732": " RV_4,031.05a pravatā hi kratūnām ā hā padeva gacchasi |",
    "GV01rv_hn04u:733": " RV_4,031.05c abhakṣi sūrye sacā ||",
    "GV01rv_hn04u:734": " RV_4,031.06a saṃ yat ta indra manyavaḥ saṃ cakrāṇi dadhanvire |",
    "GV01rv_hn04u:735": " RV_4,031.06c adha tve adha sūrye ||",
    "GV01rv_hn04u:736": " RV_4,031.07a uta smā hi tvām āhur in maghavānaṃ śacīpate |",
    "GV01rv_hn04u:737": " RV_4,031.07c dātāram avidīdhayum ||",
    "GV01rv_hn04u:738": " RV_4,031.08a uta smā sadya it pari śaśamānāya sunvate |",
    "GV01rv_hn04u:739": " RV_4,031.08c purū cin maṃhase vasu ||",
    "GV01rv_hn04u:740": " RV_4,031.09a nahi ṣmā te śataṃ cana rādho varanta āmuraḥ |",
    "GV01rv_hn04u:741": " RV_4,031.09c na cyautnāni kariṣyataḥ ||",
    "GV01rv_hn04u:742": " RV_4,031.10a asmāṃ avantu te śatam asmān sahasram ūtayaḥ |",
    "GV01rv_hn04u:743": " RV_4,031.10c asmān viśvā abhiṣṭayaḥ ||",
    "GV01rv_hn04u:744": " RV_4,031.11a asmāṃ ihā vṛṇīṣva sakhyāya svastaye |",
    "GV01rv_hn04u:745": " RV_4,031.11c maho rāye divitmate ||",
    "GV01rv_hn04u:746": " RV_4,031.12a asmāṃ aviḍḍhi viśvahendra rāyā parīṇasā |",
    "GV01rv_hn04u:747": " RV_4,031.12c asmān viśvābhir ūtibhiḥ ||",
    "GV01rv_hn04u:748": " RV_4,031.13a asmabhyaṃ tāṃ apā vṛdhi vrajāṃ asteva gomataḥ |",
    "GV01rv_hn04u:749": " RV_4,031.13c navābhir indrotibhiḥ ||",
    "GV01rv_hn04u:750": " RV_4,031.14a asmākaṃ dhṛṣṇuyā ratho dyumāṃ indrānapacyutaḥ |",
    "GV01rv_hn04u:751": " RV_4,031.14c gavyur aśvayur īyate ||",
    "GV01rv_hn04u:752": " RV_4,031.15a asmākam uttamaṃ kṛdhi śravo deveṣu sūrya |",
    "GV01rv_hn04u:753": " RV_4,031.15c varṣiṣṭhaṃ dyām ivopari ||",
    "GV01rv_hn04u:754": " RV_4,032.01a ā tū na indra vṛtrahann asmākam ardham ā gahi |",
    "GV01rv_hn04u:755": " RV_4,032.01c mahān mahībhir ūtibhiḥ ||",
    "GV01rv_hn04u:756": " RV_4,032.02a bhṛmiś cid ghāsi tūtujir ā citra citriṇīṣv ā |",
    "GV01rv_hn04u:757": " RV_4,032.02c citraṃ kṛṇoṣy ūtaye ||",
    "GV01rv_hn04u:758": " RV_4,032.03a dabhrebhiś cic chaśīyāṃsaṃ haṃsi vrādhantam ojasā |",
    "GV01rv_hn04u:759": " RV_4,032.03c sakhibhir ye tve sacā ||",
    "GV01rv_hn04u:760": " RV_4,032.04a vayam indra tve sacā vayaṃ tvābhi nonumaḥ |",
    "GV01rv_hn04u:761": " RV_4,032.04c asmāṃ-asmāṃ id ud ava ||",
    "GV01rv_hn04u:762": " RV_4,032.05a sa naś citrābhir adrivo 'navadyābhir ūtibhiḥ |",
    "GV01rv_hn04u:763": " RV_4,032.05c anādhṛṣṭābhir ā gahi ||",
    "GV01rv_hn04u:764": " RV_4,032.06a bhūyāmo ṣu tvāvataḥ sakhāya indra gomataḥ |",
    "GV01rv_hn04u:765": " RV_4,032.06c yujo vājāya ghṛṣvaye ||",
    "GV01rv_hn04u:766": " RV_4,032.07a tvaṃ hy eka īśiṣa indra vājasya gomataḥ |",
    "GV01rv_hn04u:767": " RV_4,032.07c sa no yandhi mahīm iṣam ||",
    "GV01rv_hn04u:768": " RV_4,032.08a na tvā varante anyathā yad ditsasi stuto magham |",
    "GV01rv_hn04u:769": " RV_4,032.08c stotṛbhya indra girvaṇaḥ ||",
    "GV01rv_hn04u:770": " RV_4,032.09a abhi tvā gotamā girānūṣata pra dāvane |",
    "GV01rv_hn04u:771": " RV_4,032.09c indra vājāya ghṛṣvaye ||",
    "GV01rv_hn04u:772": " RV_4,032.10a pra te vocāma vīryā yā mandasāna ārujaḥ |",
    "GV01rv_hn04u:773": " RV_4,032.10c puro dāsīr abhītya ||",
    "GV01rv_hn04u:774": " RV_4,032.11a tā te gṛṇanti vedhaso yāni cakartha pauṃsyā |",
    "GV01rv_hn04u:775": " RV_4,032.11c suteṣv indra girvaṇaḥ ||",
    "GV01rv_hn04u:776": " RV_4,032.12a avīvṛdhanta gotamā indra tve stomavāhasaḥ |",
    "GV01rv_hn04u:777": " RV_4,032.12c aiṣu dhā vīravad yaśaḥ ||",
    "GV01rv_hn04u:778": " RV_4,032.13a yac cid dhi śaśvatām asīndra sādhāraṇas tvam |",
    "GV01rv_hn04u:779": " RV_4,032.13c taṃ tvā vayaṃ havāmahe ||",
    "GV01rv_hn04u:780": " RV_4,032.14a arvācīno vaso bhavāsme su matsvāndhasaḥ |",
    "GV01rv_hn04u:781": " RV_4,032.14c somānām indra somapāḥ ||",
    "GV01rv_hn04u:782": " RV_4,032.15a asmākaṃ tvā matīnām ā stoma indra yacchatu |",
    "GV01rv_hn04u:783": " RV_4,032.15c arvāg ā vartayā harī ||",
    "GV01rv_hn04u:784": " RV_4,032.16a puroḷāśaṃ ca no ghaso joṣayāse giraś ca naḥ |",
    "GV01rv_hn04u:785": " RV_4,032.16c vadhūyur iva yoṣaṇām ||",
    "GV01rv_hn04u:786": " RV_4,032.17a sahasraṃ vyatīnāṃ yuktānām indram īmahe |",
    "GV01rv_hn04u:787": " RV_4,032.17c śataṃ somasya khāryaḥ ||",
    "GV01rv_hn04u:788": " RV_4,032.18a sahasrā te śatā vayaṃ gavām ā cyāvayāmasi |",
    "GV01rv_hn04u:789": " RV_4,032.18c asmatrā rādha etu te ||",
    "GV01rv_hn04u:790": " RV_4,032.19a daśa te kalaśānāṃ hiraṇyānām adhīmahi |",
    "GV01rv_hn04u:791": " RV_4,032.19c bhūridā asi vṛtrahan ||",
    "GV01rv_hn04u:792": " RV_4,032.20a bhūridā bhūri dehi no mā dabhram bhūry ā bhara |",
    "GV01rv_hn04u:793": " RV_4,032.20c bhūri ghed indra ditsasi ||",
    "GV01rv_hn04u:794": " RV_4,032.21a bhūridā hy asi śrutaḥ purutrā śūra vṛtrahan |",
    "GV01rv_hn04u:795": " RV_4,032.21c ā no bhajasva rādhasi ||",
    "GV01rv_hn04u:796": " RV_4,032.22a pra te babhrū vicakṣaṇa śaṃsāmi goṣaṇo napāt |",
    "GV01rv_hn04u:797": " RV_4,032.22c mābhyāṃ gā anu śiśrathaḥ ||",
    "GV01rv_hn04u:798": " RV_4,032.23a kanīnakeva vidradhe nave drupade arbhake |",
    "GV01rv_hn04u:799": " RV_4,032.23c babhrū yāmeṣu śobhete ||",
    "GV01rv_hn04u:800": " RV_4,032.24a aram ma usrayāmṇe 'ram anusrayāmṇe |",
    "GV01rv_hn04u:801": " RV_4,032.24c babhrū yāmeṣv asridhā ||",
    "GV01rv_hn04u:802": " RV_4,033.01a pra ṛbhubhyo dūtam iva vācam iṣya upastire śvaitarīṃ dhenum",
    "GV01rv_hn04u:803": " īḷe |",
    "GV01rv_hn04u:804": " RV_4,033.01c ye vātajūtās taraṇibhir evaiḥ pari dyāṃ sadyo apaso babhūvuḥ",
    "GV01rv_hn04u:805": " RV_4,033.02a yadāram akrann ṛbhavaḥ pitṛbhyām pariviṣṭī veṣaṇā daṃsanābhiḥ",
    "GV01rv_hn04u:806": " RV_4,033.02c ād id devānām upa sakhyam āyan dhīrāsaḥ puṣṭim avahan manāyai",
    "GV01rv_hn04u:807": " RV_4,033.03a punar ye cakruḥ pitarā yuvānā sanā yūpeva jaraṇā śayānā |",
    "GV01rv_hn04u:808": " RV_4,033.03c te vājo vibhvāṃ ṛbhur indravanto madhupsaraso no 'vantu",
    "GV01rv_hn04u:809": " yajñam ||",
    "GV01rv_hn04u:810": " RV_4,033.04a yat saṃvatsam ṛbhavo gām arakṣan yat saṃvatsam ṛbhavo mā",
    "GV01rv_hn04u:811": " apiṃśan |",
    "GV01rv_hn04u:812": " RV_4,033.04c yat saṃvatsam abharan bhāso asyās tābhiḥ śamībhir amṛtatvam āśuḥ ||",
    "GV01rv_hn04u:813": " RV_4,033.05a jyeṣṭha āha camasā dvā kareti kanīyān trīn kṛṇavāmety āha |",
    "GV01rv_hn04u:814": " RV_4,033.05c kaniṣṭha āha caturas kareti tvaṣṭa ṛbhavas tat panayad vaco",
    "GV01rv_hn04u:815": " vaḥ ||",
    "GV01rv_hn04u:816": " RV_4,033.06a satyam ūcur nara evā hi cakrur anu svadhām ṛbhavo jagmur etām |",
    "GV01rv_hn04u:817": " RV_4,033.06c vibhrājamānāṃś camasāṃ ahevāvenat tvaṣṭā caturo dadṛśvān ||",
    "GV01rv_hn04u:818": " RV_4,033.07a dvādaśa dyūn yad agohyasyātithye raṇann ṛbhavaḥ sasantaḥ |",
    "GV01rv_hn04u:819": " RV_4,033.07c sukṣetrākṛṇvann anayanta sindhūn dhanvātiṣṭhann oṣadhīr nimnam āpaḥ ||",
    "GV01rv_hn04u:820": " RV_4,033.08a rathaṃ ye cakruḥ suvṛtaṃ nareṣṭhāṃ ye dhenuṃ viśvajuvaṃ viśvarūpām |",
    "GV01rv_hn04u:821": " RV_4,033.08c ta ā takṣantv ṛbhavo rayiṃ naḥ svavasaḥ svapasaḥ suhastāḥ ||",
    "GV01rv_hn04u:822": " RV_4,033.09a apo hy eṣām ajuṣanta devā abhi kratvā manasā dīdhyānāḥ |",
    "GV01rv_hn04u:823": " RV_4,033.09c vājo devānām abhavat sukarmendrasya ṛbhukṣā varuṇasya vibhvā",
    "GV01rv_hn04u:824": " RV_4,033.10a ye harī medhayokthā madanta indrāya cakruḥ suyujā ye aśvā |",
    "GV01rv_hn04u:825": " RV_4,033.10c te rāyas poṣaṃ draviṇāny asme dhatta ṛbhavaḥ kṣemayanto na",
    "GV01rv_hn04u:826": " mitram ||",
    "GV01rv_hn04u:827": " RV_4,033.11a idāhnaḥ pītim uta vo madaṃ dhur na ṛte śrāntasya sakhyāya devāḥ |",
    "GV01rv_hn04u:828": " RV_4,033.11c te nūnam asme ṛbhavo vasūni tṛtīye asmin savane dadhāta ||",
    "GV01rv_hn04u:829": " RV_4,034.01a ṛbhur vibhvā vāja indro no acchemaṃ yajñaṃ ratnadheyopa yāta",
    "GV01rv_hn04u:830": " RV_4,034.01c idā hi vo dhiṣaṇā devy ahnām adhāt pītiṃ sam madā agmatā vaḥ",
    "GV01rv_hn04u:831": " RV_4,034.02a vidānāso janmano vājaratnā uta ṛtubhir ṛbhavo mādayadhvam |",
    "GV01rv_hn04u:832": " RV_4,034.02c saṃ vo madā agmata sam purandhiḥ suvīrām asme rayim",
    "GV01rv_hn04u:833": " erayadhvam ||",
    "GV01rv_hn04u:834": " RV_4,034.03a ayaṃ vo yajña ṛbhavo 'kāri yam ā manuṣvat pradivo dadhidhve |",
    "GV01rv_hn04u:835": " RV_4,034.03c pra vo 'cchā jujuṣāṇāso asthur abhūta viśve agriyota vājāḥ ||",
    "GV01rv_hn04u:836": " RV_4,034.04a abhūd u vo vidhate ratnadheyam idā naro dāśuṣe martyāya |",
    "GV01rv_hn04u:837": " RV_4,034.04c pibata vājā ṛbhavo dade vo mahi tṛtīyaṃ savanam madāya ||",
    "GV01rv_hn04u:838": " RV_4,034.05a ā vājā yātopa na ṛbhukṣā maho naro draviṇaso gṛṇānāḥ |",
    "GV01rv_hn04u:839": " RV_4,034.05c ā vaḥ pītayo 'bhipitve ahnām imā astaṃ navasva iva gman ||",
    "GV01rv_hn04u:840": " RV_4,034.06a ā napātaḥ śavaso yātanopemaṃ yajñaṃ namasā hūyamānāḥ |",
    "GV01rv_hn04u:841": " RV_4,034.06c sajoṣasaḥ sūrayo yasya ca stha madhvaḥ pāta ratnadhā indravantaḥ ||",
    "GV01rv_hn04u:842": " RV_4,034.07a sajoṣā indra varuṇena somaṃ sajoṣāḥ pāhi girvaṇo marudbhiḥ |",
    "GV01rv_hn04u:843": " RV_4,034.07c agrepābhir ṛtupābhiḥ sajoṣā gnāspatnībhī ratnadhābhiḥ sajoṣāḥ",
    "GV01rv_hn04u:844": " RV_4,034.08a sajoṣasa ādityair mādayadhvaṃ sajoṣasa ṛbhavaḥ parvatebhiḥ |",
    "GV01rv_hn04u:845": " RV_4,034.08c sajoṣaso daivyenā savitrā sajoṣasaḥ sindhubhī ratnadhebhiḥ ||",
    "GV01rv_hn04u:846": " RV_4,034.09a ye aśvinā ye pitarā ya ūtī dhenuṃ tatakṣur ṛbhavo ye aśvā |",
    "GV01rv_hn04u:847": " RV_4,034.09c ye aṃsatrā ya ṛdhag rodasī ye vibhvo naraḥ svapatyāni cakruḥ",
    "GV01rv_hn04u:848": " RV_4,034.10a ye gomantaṃ vājavantaṃ suvīraṃ rayiṃ dhattha vasumantam purukṣum |",
    "GV01rv_hn04u:849": " RV_4,034.10c te agrepā ṛbhavo mandasānā asme dhatta ye ca rātiṃ gṛṇanti ||",
    "GV01rv_hn04u:850": " RV_4,034.11a nāpābhūta na vo 'tītṛṣāmāniḥśastā ṛbhavo yajñe asmin |",
    "GV01rv_hn04u:851": " RV_4,034.11c sam indreṇa madatha sam marudbhiḥ saṃ rājabhī ratnadheyāya devāḥ ||",
    "GV01rv_hn04u:852": " RV_4,035.01a ihopa yāta śavaso napātaḥ saudhanvanā ṛbhavo māpa bhūta |",
    "GV01rv_hn04u:853": " RV_4,035.01c asmin hi vaḥ savane ratnadheyaṃ gamantv indram anu vo madāsaḥ",
    "GV01rv_hn04u:854": " RV_4,035.02a āgann ṛbhūṇām iha ratnadheyam abhūt somasya suṣutasya pītiḥ |",
    "GV01rv_hn04u:855": " RV_4,035.02c sukṛtyayā yat svapasyayā caṃ ekaṃ vicakra camasaṃ caturdhā ||",
    "GV01rv_hn04u:856": " RV_4,035.03a vy akṛṇota camasaṃ caturdhā sakhe vi śikṣety abravīta |",
    "GV01rv_hn04u:857": " RV_4,035.03c athaita vājā amṛtasya panthāṃ gaṇaṃ devānām ṛbhavaḥ suhastāḥ ||",
    "GV01rv_hn04u:858": " RV_4,035.04a kimmayaḥ svic camasa eṣa āsa yaṃ kāvyena caturo vicakra |",
    "GV01rv_hn04u:859": " RV_4,035.04c athā sunudhvaṃ savanam madāya pāta ṛbhavo madhunaḥ somyasya ||",
    "GV01rv_hn04u:860": " RV_4,035.05a śacyākarta pitarā yuvānā śacyākarta camasaṃ devapānam |",
    "GV01rv_hn04u:861": " RV_4,035.05c śacyā harī dhanutarāv ataṣṭendravāhāv ṛbhavo vājaratnāḥ ||",
    "GV01rv_hn04u:862": " RV_4,035.06a yo vaḥ sunoty abhipitve ahnāṃ tīvraṃ vājāsaḥ savanam madāya |",
    "GV01rv_hn04u:863": " RV_4,035.06c tasmai rayim ṛbhavaḥ sarvavīram ā takṣata vṛṣaṇo mandasānāḥ ||",
    "GV01rv_hn04u:864": " RV_4,035.07a prātaḥ sutam apibo haryaśva mādhyandinaṃ savanaṃ kevalaṃ te |",
    "GV01rv_hn04u:865": " RV_4,035.07c sam ṛbhubhiḥ pibasva ratnadhebhiḥ sakhīṃr yāṃ indra cakṛṣe sukṛtyā ||",
    "GV01rv_hn04u:866": " RV_4,035.08a ye devāso abhavatā sukṛtyā śyenā ived adhi divi niṣeda |",
    "GV01rv_hn04u:867": " RV_4,035.08c te ratnaṃ dhāta śavaso napātaḥ saudhanvanā abhavatāmṛtāsaḥ ||",
    "GV01rv_hn04u:868": " RV_4,035.09a yat tṛtīyaṃ savanaṃ ratnadheyam akṛṇudhvaṃ svapasyā suhastāḥ",
    "GV01rv_hn04u:869": " RV_4,035.09c tad ṛbhavaḥ pariṣiktaṃ va etat sam madebhir indriyebhiḥ pibadhvam ||",
    "GV01rv_hn04u:870": " RV_4,036.01a anaśvo jāto anabhīśur ukthyo rathas tricakraḥ pari vartate rajaḥ |",
    "GV01rv_hn04u:871": " RV_4,036.01c mahat tad vo devyasya pravācanaṃ dyām ṛbhavaḥ pṛthivīṃ yac ca puṣyatha ||",
    "GV01rv_hn04u:872": " RV_4,036.02a rathaṃ ye cakruḥ suvṛtaṃ sucetaso 'vihvarantam manasas pari dhyayā |",
    "GV01rv_hn04u:873": " RV_4,036.02c tāṃ ū nv asya savanasya pītaya ā vo vājā ṛbhavo vedayāmasi ||",
    "GV01rv_hn04u:874": " RV_4,036.03a tad vo vājā ṛbhavaḥ supravācanaṃ deveṣu vibhvo abhavan mahitvanam |",
    "GV01rv_hn04u:875": " RV_4,036.03c jivrī yat santā pitarā sanājurā punar yuvānā carathāya takṣatha ||",
    "GV01rv_hn04u:876": " RV_4,036.04a ekaṃ vi cakra camasaṃ caturvayaṃ niś carmaṇo gām ariṇīta",
    "GV01rv_hn04u:877": " dhītibhiḥ |",
    "GV01rv_hn04u:878": " RV_4,036.04c athā deveṣv amṛtatvam ānaśa śruṣṭī vājā ṛbhavas tad va",
    "GV01rv_hn04u:879": " ukthyam ||",
    "GV01rv_hn04u:880": " RV_4,036.05a ṛbhuto rayiḥ prathamaśravastamo vājaśrutāso yam ajījanan",
    "GV01rv_hn04u:881": " naraḥ |",
    "GV01rv_hn04u:882": " RV_4,036.05c vibhvataṣṭo vidatheṣu pravācyo yaṃ devāso 'vathā sa vicarṣaṇiḥ ||",
    "GV01rv_hn04u:883": " RV_4,036.06a sa vājy arvā sa ṛṣir vacasyayā sa śūro astā pṛtanāsu duṣṭaraḥ |",
    "GV01rv_hn04u:884": " RV_4,036.06c sa rāyas poṣaṃ sa suvīryaṃ dadhe yaṃ vājo vibhvāṃ ṛbhavo yam āviṣuḥ ||",
    "GV01rv_hn04u:885": " RV_4,036.07a śreṣṭhaṃ vaḥ peśo adhi dhāyi darśataṃ stomo vājā ṛbhavas taṃ jujuṣṭana |",
    "GV01rv_hn04u:886": " RV_4,036.07c dhīrāso hi ṣṭhā kavayo vipaścitas tān va enā brahmaṇā",
    "GV01rv_hn04u:887": " vedayāmasi ||",
    "GV01rv_hn04u:888": " RV_4,036.08a yūyam asmabhyaṃ dhiṣaṇābhyas pari vidvāṃso viśvā naryāṇi bhojanā |",
    "GV01rv_hn04u:889": " RV_4,036.08c dyumantaṃ vājaṃ vṛṣaśuṣmam uttamam ā no rayim ṛbhavas takṣatā",
    "GV01rv_hn04u:890": " vayaḥ ||",
    "GV01rv_hn04u:891": " RV_4,036.09a iha prajām iha rayiṃ rarāṇā iha śravo vīravat takṣatā naḥ |",
    "GV01rv_hn04u:892": " RV_4,036.09c yena vayaṃ citayemāty anyān taṃ vājaṃ citram ṛbhavo dadā naḥ",
    "GV01rv_hn04u:893": " RV_4,037.01a upa no vājā adhvaram ṛbhukṣā devā yāta pathibhir devayānaiḥ |",
    "GV01rv_hn04u:894": " RV_4,037.01c yathā yajñam manuṣo vikṣv āsu dadhidhve raṇvāḥ sudineṣv ahnām",
    "GV01rv_hn04u:895": " RV_4,037.02a te vo hṛde manase santu yajñā juṣṭāso adya ghṛtanirṇijo guḥ |",
    "GV01rv_hn04u:896": " RV_4,037.02c pra vaḥ sutāso harayanta pūrṇāḥ kratve dakṣāya harṣayanta pītāḥ ||",
    "GV01rv_hn04u:897": " RV_4,037.03a tryudāyaṃ devahitaṃ yathā va stomo vājā ṛbhukṣaṇo dade vaḥ |",
    "GV01rv_hn04u:898": " RV_4,037.03c juhve manuṣvad uparāsu vikṣu yuṣme sacā bṛhaddiveṣu somam ||",
    "GV01rv_hn04u:899": " RV_4,037.04a pīvoaśvāḥ śucadrathā hi bhūtāyaḥśiprā vājinaḥ suniṣkāḥ |",
    "GV01rv_hn04u:900": " RV_4,037.04c indrasya sūno śavaso napāto 'nu vaś cety agriyam madāya ||",
    "GV01rv_hn04u:901": " RV_4,037.05a ṛbhum ṛbhukṣaṇo rayiṃ vāje vājintamaṃ yujam |",
    "GV01rv_hn04u:902": " RV_4,037.05c indrasvantaṃ havāmahe sadāsātamam aśvinam ||",
    "GV01rv_hn04u:903": " RV_4,037.06a sed ṛbhavo yam avatha yūyam indraś ca martyam |",
    "GV01rv_hn04u:904": " RV_4,037.06c sa dhībhir astu sanitā medhasātā so arvatā ||",
    "GV01rv_hn04u:905": " RV_4,037.07a vi no vājā ṛbhukṣaṇaḥ pathaś citana yaṣṭave |",
    "GV01rv_hn04u:906": " RV_4,037.07c asmabhyaṃ sūraya stutā viśvā āśās tarīṣaṇi ||",
    "GV01rv_hn04u:907": " RV_4,037.08a taṃ no vājā ṛbhukṣaṇa indra nāsatyā rayim |",
    "GV01rv_hn04u:908": " RV_4,037.08c sam aśvaṃ carṣaṇibhya ā puru śasta maghattaye ||",
    "GV01rv_hn04u:909": " RV_4,038.01a uto hi vāṃ dātrā santi pūrvā yā pūrubhyas trasadasyur nitośe",
    "GV01rv_hn04u:910": " RV_4,038.01c kṣetrāsāṃ dadathur urvarāsāṃ ghanaṃ dasyubhyo abhibhūtim",
    "GV01rv_hn04u:911": " ugram ||",
    "GV01rv_hn04u:912": " RV_4,038.02a uta vājinam puruniṣṣidhvānaṃ dadhikrām u dadathur viśvakṛṣṭim",
    "GV01rv_hn04u:913": " RV_4,038.02c ṛjipyaṃ śyenam pruṣitapsum āśuṃ carkṛtyam aryo nṛpatiṃ na śūram ||",
    "GV01rv_hn04u:914": " RV_4,038.03a yaṃ sīm anu pravateva dravantaṃ viśvaḥ pūrur madati harṣamāṇaḥ |",
    "GV01rv_hn04u:915": " RV_4,038.03c paḍbhir gṛdhyantam medhayuṃ na śūraṃ rathaturaṃ vātam iva dhrajantam ||",
    "GV01rv_hn04u:916": " RV_4,038.04a yaḥ smārundhāno gadhyā samatsu sanutaraś carati goṣu gacchan |",
    "GV01rv_hn04u:917": " RV_4,038.04c āvirṛjīko vidathā nicikyat tiro aratim pary āpa āyoḥ ||",
    "GV01rv_hn04u:918": " RV_4,038.05a uta smainaṃ vastramathiṃ na tāyum anu krośanti kṣitayo bhareṣu |",
    "GV01rv_hn04u:919": " RV_4,038.05c nīcāyamānaṃ jasuriṃ na śyenaṃ śravaś cācchā paśumac ca yūtham",
    "GV01rv_hn04u:920": " RV_4,038.06a uta smāsu prathamaḥ sariṣyan ni veveti śreṇibhī rathānām |",
    "GV01rv_hn04u:921": " RV_4,038.06c srajaṃ kṛṇvāno janyo na śubhvā reṇuṃ rerihat kiraṇaṃ dadaśvān",
    "GV01rv_hn04u:922": " RV_4,038.07a uta sya vājī sahurir ṛtāvā śuśrūṣamāṇas tanvā samarye |",
    "GV01rv_hn04u:923": " RV_4,038.07c turaṃ yatīṣu turayann ṛjipyo 'dhi bhruvoḥ kirate reṇum ṛñjan",
    "GV01rv_hn04u:924": " RV_4,038.08a uta smāsya tanyator iva dyor ṛghāyato abhiyujo bhayante |",
    "GV01rv_hn04u:925": " RV_4,038.08c yadā sahasram abhi ṣīm ayodhīd durvartuḥ smā bhavati bhīma",
    "GV01rv_hn04u:926": " ṛñjan ||",
    "GV01rv_hn04u:927": " RV_4,038.09a uta smāsya panayanti janā jūtiṃ kṛṣṭipro abhibhūtim āśoḥ |",
    "GV01rv_hn04u:928": " RV_4,038.09c utainam āhuḥ samithe viyantaḥ parā dadhikrā asarat sahasraiḥ ||",
    "GV01rv_hn04u:929": " RV_4,038.10a ā dadhikrāḥ śavasā pañca kṛṣṭīḥ sūrya iva jyotiṣāpas tatāna |",
    "GV01rv_hn04u:930": " RV_4,038.10c sahasrasāḥ śatasā vājy arvā pṛṇaktu madhvā sam imā vacāṃsi ||",
    "GV01rv_hn04u:931": " RV_4,039.01a āśuṃ dadhikrāṃ tam u nu ṣṭavāma divas pṛthivyā uta carkirāma",
    "GV01rv_hn04u:932": " RV_4,039.01c ucchantīr mām uṣasaḥ sūdayantv ati viśvāni duritāni parṣan ||",
    "GV01rv_hn04u:933": " RV_4,039.02a mahaś carkarmy arvataḥ kratuprā dadhikrāvṇaḥ puruvārasya",
    "GV01rv_hn04u:934": " vṛṣṇaḥ |",
    "GV01rv_hn04u:935": " RV_4,039.02c yam pūrubhyo dīdivāṃsaṃ nāgniṃ dadathur mitrāvaruṇā taturim",
    "GV01rv_hn04u:936": " RV_4,039.03a yo aśvasya dadhikrāvṇo akārīt samiddhe agnā uṣaso vyuṣṭau |",
    "GV01rv_hn04u:937": " RV_4,039.03c anāgasaṃ tam aditiḥ kṛṇotu sa mitreṇa varuṇenā sajoṣāḥ ||",
    "GV01rv_hn04u:938": " RV_4,039.04a dadhikrāvṇa iṣa ūrjo maho yad amanmahi marutāṃ nāma bhadram |",
    "GV01rv_hn04u:939": " RV_4,039.04c svastaye varuṇam mitram agniṃ havāmaha indraṃ vajrabāhum ||",
    "GV01rv_hn04u:940": " RV_4,039.05a indram ived ubhaye vi hvayanta udīrāṇā yajñam upaprayantaḥ |",
    "GV01rv_hn04u:941": " RV_4,039.05c dadhikrām u sūdanam martyāya dadathur mitrāvaruṇā no aśvam ||",
    "GV01rv_hn04u:942": " RV_4,039.06a dadhikrāvṇo akāriṣaṃ jiṣṇor aśvasya vājinaḥ |",
    "GV01rv_hn04u:943": " RV_4,039.06c surabhi no mukhā karat pra ṇa āyūṃṣi tāriṣat ||",
    "GV01rv_hn04u:944": " RV_4,040.01a dadhikrāvṇa id u nu carkirāma viśvā in mām uṣasaḥ sūdayantu |",
    "GV01rv_hn04u:945": " RV_4,040.01c apām agner uṣasaḥ sūryasya bṛhaspater āṅgirasasya jiṣṇoḥ ||",
    "GV01rv_hn04u:946": " RV_4,040.02a satvā bhariṣo gaviṣo duvanyasac chravasyād iṣa uṣasas turaṇyasat |",
    "GV01rv_hn04u:947": " RV_4,040.02c satyo dravo dravaraḥ pataṅgaro dadhikrāveṣam ūrjaṃ svar janat ||",
    "GV01rv_hn04u:948": " RV_4,040.03a uta smāsya dravatas turaṇyataḥ parṇaṃ na ver anu vāti",
    "GV01rv_hn04u:949": " pragardhinaḥ |",
    "GV01rv_hn04u:950": " RV_4,040.03c śyenasyeva dhrajato aṅkasam pari dadhikrāvṇaḥ sahorjā",
    "GV01rv_hn04u:951": " taritrataḥ ||",
    "GV01rv_hn04u:952": " RV_4,040.04a uta sya vājī kṣipaṇiṃ turaṇyati grīvāyām baddho apikakṣa āsani |",
    "GV01rv_hn04u:953": " RV_4,040.04c kratuṃ dadhikrā anu saṃtavītvat pathām aṅkāṃsy anv āpanīphaṇat ||",
    "GV01rv_hn04u:954": " RV_4,040.05a haṃsaḥ śuciṣad vasur antarikṣasad dhotā vediṣad atithir duroṇasat |",
    "GV01rv_hn04u:955": " RV_4,040.05c nṛṣad varasad ṛtasad vyomasad abjā gojā ṛtajā adrijā ṛtam ||",
    "GV01rv_hn04u:956": " RV_4,041.01a indrā ko vāṃ varuṇā sumnam āpa stomo haviṣmāṃ amṛto na hotā |",
    "GV01rv_hn04u:957": " RV_4,041.01c yo vāṃ hṛdi kratumāṃ asmad uktaḥ pasparśad indrāvaruṇā namasvān ||",
    "GV01rv_hn04u:958": " RV_4,041.02a indrā ha yo varuṇā cakra āpī devau martaḥ sakhyāya prayasvān",
    "GV01rv_hn04u:959": " RV_4,041.02c sa hanti vṛtrā samitheṣu śatrūn avobhir vā mahadbhiḥ sa pra śṛṇve ||",
    "GV01rv_hn04u:960": " RV_4,041.03a indrā ha ratnaṃ varuṇā dheṣṭhetthā nṛbhyaḥ śaśamānebhyas tā |",
    "GV01rv_hn04u:961": " RV_4,041.03c yadī sakhāyā sakhyāya somaiḥ sutebhiḥ suprayasā mādayaite ||",
    "GV01rv_hn04u:962": " RV_4,041.04a indrā yuvaṃ varuṇā didyum asminn ojiṣṭham ugrā ni vadhiṣṭaṃ",
    "GV01rv_hn04u:963": " vajram |",
    "GV01rv_hn04u:964": " RV_4,041.04c yo no durevo vṛkatir dabhītis tasmin mimāthām abhibhūty ojaḥ",
    "GV01rv_hn04u:965": " RV_4,041.05a indrā yuvaṃ varuṇā bhūtam asyā dhiyaḥ pretārā vṛṣabheva dhenoḥ |",
    "GV01rv_hn04u:966": " RV_4,041.05c sā no duhīyad yavaseva gatvī sahasradhārā payasā mahī gauḥ ||",
    "GV01rv_hn04u:967": " RV_4,041.06a toke hite tanaya urvarāsu sūro dṛśīke vṛṣaṇaś ca pauṃsye |",
    "GV01rv_hn04u:968": " RV_4,041.06c indrā no atra varuṇā syātām avobhir dasmā paritakmyāyām ||",
    "GV01rv_hn04u:969": " RV_4,041.07a yuvām id dhy avase pūrvyāya pari prabhūtī gaviṣaḥ svāpī |",
    "GV01rv_hn04u:970": " RV_4,041.07c vṛṇīmahe sakhyāya priyāya śūrā maṃhiṣṭhā pitareva śambhū ||",
    "GV01rv_hn04u:971": " RV_4,041.08a tā vāṃ dhiyo 'vase vājayantīr ājiṃ na jagmur yuvayūḥ sudānū |",
    "GV01rv_hn04u:972": " RV_4,041.08c śriye na gāva upa somam asthur indraṃ giro varuṇam me manīṣāḥ ||",
    "GV01rv_hn04u:973": " RV_4,041.09a imā indraṃ varuṇam me manīṣā agmann upa draviṇam icchamānāḥ |",
    "GV01rv_hn04u:974": " RV_4,041.09c upem asthur joṣṭāra iva vasvo raghvīr iva śravaso bhikṣamāṇāḥ",
    "GV01rv_hn04u:975": " RV_4,041.10a aśvyasya tmanā rathyasya puṣṭer nityasya rāyaḥ patayaḥ syāma |",
    "GV01rv_hn04u:976": " RV_4,041.10c tā cakrāṇā ūtibhir navyasībhir asmatrā rāyo niyutaḥ sacantām ||",
    "GV01rv_hn04u:977": " RV_4,041.11a ā no bṛhantā bṛhatībhir ūtī indra yātaṃ varuṇa vājasātau |",
    "GV01rv_hn04u:978": " RV_4,041.11c yad didyavaḥ pṛtanāsu prakrīḷān tasya vāṃ syāma sanitāra ājeḥ",
    "GV01rv_hn04u:979": " RV_4,042.01a mama dvitā rāṣṭraṃ kṣatriyasya viśvāyor viśve amṛtā yathā naḥ",
    "GV01rv_hn04u:980": " RV_4,042.01c kratuṃ sacante varuṇasya devā rājāmi kṛṣṭer upamasya vavreḥ ||",
    "GV01rv_hn04u:981": " RV_4,042.02a ahaṃ rājā varuṇo mahyaṃ tāny asuryāṇi prathamā dhārayanta |",
    "GV01rv_hn04u:982": " RV_4,042.02c kratuṃ sacante varuṇasya devā rājāmi kṛṣṭer upamasya vavreḥ ||",
    "GV01rv_hn04u:983": " RV_4,042.03a aham indro varuṇas te mahitvorvī gabhīre rajasī sumeke |",
    "GV01rv_hn04u:984": " RV_4,042.03c tvaṣṭeva viśvā bhuvanāni vidvān sam airayaṃ rodasī dhārayaṃ ca ||",
    "GV01rv_hn04u:985": " RV_4,042.04a aham apo apinvam ukṣamāṇā dhārayaṃ divaṃ sadana ṛtasya |",
    "GV01rv_hn04u:986": " RV_4,042.04c ṛtena putro aditer ṛtāvota tridhātu prathayad vi bhūma ||",
    "GV01rv_hn04u:987": " RV_4,042.05a māṃ naraḥ svaśvā vājayanto māṃ vṛtāḥ samaraṇe havante |",
    "GV01rv_hn04u:988": " RV_4,042.05c kṛṇomy ājim maghavāham indra iyarmi reṇum abhibhūtyojāḥ ||",
    "GV01rv_hn04u:989": " RV_4,042.06a ahaṃ tā viśvā cakaraṃ nakir mā daivyaṃ saho varate apratītam",
    "GV01rv_hn04u:990": " RV_4,042.06c yan mā somāso mamadan yad ukthobhe bhayete rajasī apāre ||",
    "GV01rv_hn04u:991": " RV_4,042.07a viduṣ ṭe viśvā bhuvanāni tasya tā pra bravīṣi varuṇāya vedhaḥ",
    "GV01rv_hn04u:992": " RV_4,042.07c tvaṃ vṛtrāṇi śṛṇviṣe jaghanvān tvaṃ vṛtāṃ ariṇā indra sindhūn",
    "GV01rv_hn04u:993": " RV_4,042.08a asmākam atra pitaras ta āsan sapta ṛṣayo daurgahe badhyamāne",
    "GV01rv_hn04u:994": " RV_4,042.08c ta āyajanta trasadasyum asyā indraṃ na vṛtraturam ardhadevam ||",
    "GV01rv_hn04u:995": " RV_4,042.09a purukutsānī hi vām adāśad dhavyebhir indrāvaruṇā namobhiḥ |",
    "GV01rv_hn04u:996": " RV_4,042.09c athā rājānaṃ trasadasyum asyā vṛtrahaṇaṃ dadathur ardhadevam",
    "GV01rv_hn04u:997": " RV_4,042.10a rāyā vayaṃ sasavāṃso madema havyena devā yavasena gāvaḥ |",
    "GV01rv_hn04u:998": " RV_4,042.10c tāṃ dhenum indrāvaruṇā yuvaṃ no viśvāhā dhattam anapasphurantīm ||",
    "GV01rv_hn04u:999": " RV_4,043.01a ka u śravat katamo yajñiyānāṃ vandāru devaḥ katamo juṣāte |",
    "GV01rv_hn04u:1000": " RV_4,043.01c kasyemāṃ devīm amṛteṣu preṣṭhāṃ hṛdi śreṣāma suṣṭutiṃ suhavyām ||",
    "GV01rv_hn04u:1001": " RV_4,043.02a ko mṛḷāti katama āgamiṣṭho devānām u katamaḥ śambhaviṣṭhaḥ |",
    "GV01rv_hn04u:1002": " RV_4,043.02c rathaṃ kam āhur dravadaśvam āśuṃ yaṃ sūryasya duhitāvṛṇīta ||",
    "GV01rv_hn04u:1003": " RV_4,043.03a makṣū hi ṣmā gacchatha īvato dyūn indro na śaktim",
    "GV01rv_hn04u:1004": " paritakmyāyām |",
    "GV01rv_hn04u:1005": " RV_4,043.03c diva ājātā divyā suparṇā kayā śacīnām bhavathaḥ śaciṣṭhā ||",
    "GV01rv_hn04u:1006": " RV_4,043.04a kā vām bhūd upamātiḥ kayā na āśvinā gamatho hūyamānā |",
    "GV01rv_hn04u:1007": " RV_4,043.04c ko vām mahaś cit tyajaso abhīka uruṣyatam mādhvī dasrā na ūtī ||",
    "GV01rv_hn04u:1008": " RV_4,043.05a uru vāṃ rathaḥ pari nakṣati dyām ā yat samudrād abhi vartate vām |",
    "GV01rv_hn04u:1009": " RV_4,043.05c madhvā mādhvī madhu vām pruṣāyan yat sīṃ vām pṛkṣo bhurajanta pakvāḥ ||",
    "GV01rv_hn04u:1010": " RV_4,043.06a sindhur ha vāṃ rasayā siñcad aśvān ghṛṇā vayo 'ruṣāsaḥ pari gman |",
    "GV01rv_hn04u:1011": " RV_4,043.06c tad ū ṣu vām ajiraṃ ceti yānaṃ yena patī bhavathaḥ sūryāyāḥ ||",
    "GV01rv_hn04u:1012": " RV_4,043.07a iheha yad vāṃ samanā papṛkṣe seyam asme sumatir vājaratnā |",
    "GV01rv_hn04u:1013": " RV_4,043.07c uruṣyataṃ jaritāraṃ yuvaṃ ha śritaḥ kāmo nāsatyā yuvadrik ||",
    "GV01rv_hn04u:1014": " RV_4,044.01a taṃ vāṃ rathaṃ vayam adyā huvema pṛthujrayam aśvinā saṃgatiṃ",
    "GV01rv_hn04u:1015": " goḥ |",
    "GV01rv_hn04u:1016": " RV_4,044.01c yaḥ sūryāṃ vahati vandhurāyur girvāhasam purutamaṃ vasūyum ||",
    "GV01rv_hn04u:1017": " RV_4,044.02a yuvaṃ śriyam aśvinā devatā tāṃ divo napātā vanathaḥ śacībhiḥ",
    "GV01rv_hn04u:1018": " RV_4,044.02c yuvor vapur abhi pṛkṣaḥ sacante vahanti yat kakuhāso rathe",
    "GV01rv_hn04u:1019": " vām ||",
    "GV01rv_hn04u:1020": " RV_4,044.03a ko vām adyā karate rātahavya ūtaye vā sutapeyāya vārkaiḥ |",
    "GV01rv_hn04u:1021": " RV_4,044.03c ṛtasya vā vanuṣe pūrvyāya namo yemāno aśvinā vavartat ||",
    "GV01rv_hn04u:1022": " RV_4,044.04a hiraṇyayena purubhū rathenemaṃ yajñaṃ nāsatyopa yātam |",
    "GV01rv_hn04u:1023": " RV_4,044.04c pibātha in madhunaḥ somyasya dadhatho ratnaṃ vidhate janāya ||",
    "GV01rv_hn04u:1024": " RV_4,044.05a ā no yātaṃ divo acchā pṛthivyā hiraṇyayena suvṛtā rathena |",
    "GV01rv_hn04u:1025": " RV_4,044.05c mā vām anye ni yaman devayantaḥ saṃ yad dade nābhiḥ pūrvyā vām ||",
    "GV01rv_hn04u:1026": " RV_4,044.06a nū no rayim puruvīram bṛhantaṃ dasrā mimāthām ubhayeṣv asme |",
    "GV01rv_hn04u:1027": " RV_4,044.06c naro yad vām aśvinā stomam āvan sadhastutim ājamīḷhāso agman",
    "GV01rv_hn04u:1028": " RV_4,044.07a iheha yad vāṃ samanā papṛkṣe seyam asme sumatir vājaratnā |",
    "GV01rv_hn04u:1029": " RV_4,044.07c uruṣyataṃ jaritāraṃ yuvaṃ ha śritaḥ kāmo nāsatyā yuvadrik ||",
    "GV01rv_hn04u:1030": " RV_4,045.01a eṣa sya bhānur ud iyarti yujyate rathaḥ parijmā divo asya sānavi |",
    "GV01rv_hn04u:1031": " RV_4,045.01c pṛkṣāso asmin mithunā adhi trayo dṛtis turīyo madhuno vi",
    "GV01rv_hn04u:1032": " rapśate ||",
    "GV01rv_hn04u:1033": " RV_4,045.02a ud vām pṛkṣāso madhumanta īrate rathā aśvāsa uṣaso vyuṣṭiṣu |",
    "GV01rv_hn04u:1034": " RV_4,045.02c aporṇuvantas tama ā parīvṛtaṃ svar ṇa śukraṃ tanvanta ā rajaḥ",
    "GV01rv_hn04u:1035": " RV_4,045.03a madhvaḥ pibatam madhupebhir āsabhir uta priyam madhune yuñjāthāṃ ratham |",
    "GV01rv_hn04u:1036": " RV_4,045.03c ā vartanim madhunā jinvathas patho dṛtiṃ vahethe madhumantam aśvinā ||",
    "GV01rv_hn04u:1037": " RV_4,045.04a haṃsāso ye vām madhumanto asridho hiraṇyaparṇā uhuva uṣarbudhaḥ |",
    "GV01rv_hn04u:1038": " RV_4,045.04c udapruto mandino mandinispṛśo madhvo na makṣaḥ savanāni gacchathaḥ ||",
    "GV01rv_hn04u:1039": " RV_4,045.05a svadhvarāso madhumanto agnaya usrā jarante prati vastor aśvinā |",
    "GV01rv_hn04u:1040": " RV_4,045.05c yan niktahastas taraṇir vicakṣaṇaḥ somaṃ suṣāva madhumantam adribhiḥ ||",
    "GV01rv_hn04u:1041": " RV_4,045.06a ākenipāso ahabhir davidhvataḥ svar ṇa śukraṃ tanvanta ā rajaḥ",
    "GV01rv_hn04u:1042": " RV_4,045.06c sūraś cid aśvān yuyujāna īyate viśvāṃ anu svadhayā cetathas",
    "GV01rv_hn04u:1043": " pathaḥ ||",
    "GV01rv_hn04u:1044": " RV_4,045.07a pra vām avocam aśvinā dhiyandhā rathaḥ svaśvo ajaro yo asti |",
    "GV01rv_hn04u:1045": " RV_4,045.07c yena sadyaḥ pari rajāṃsi yātho haviṣmantaṃ taraṇim bhojam accha ||",
    "GV01rv_hn04u:1046": " RV_4,046.01a agram pibā madhūnāṃ sutaṃ vāyo diviṣṭiṣu |",
    "GV01rv_hn04u:1047": " RV_4,046.01c tvaṃ hi pūrvapā asi ||",
    "GV01rv_hn04u:1048": " RV_4,046.02a śatenā no abhiṣṭibhir niyutvāṃ indrasārathiḥ |",
    "GV01rv_hn04u:1049": " RV_4,046.02c vāyo sutasya tṛmpatam ||",
    "GV01rv_hn04u:1050": " RV_4,046.03a ā vāṃ sahasraṃ haraya indravāyū abhi prayaḥ |",
    "GV01rv_hn04u:1051": " RV_4,046.03c vahantu somapītaye ||",
    "GV01rv_hn04u:1052": " RV_4,046.04a rathaṃ hiraṇyavandhuram indravāyū svadhvaram |",
    "GV01rv_hn04u:1053": " RV_4,046.04c ā hi sthātho divispṛśam ||",
    "GV01rv_hn04u:1054": " RV_4,046.05a rathena pṛthupājasā dāśvāṃsam upa gacchatam |",
    "GV01rv_hn04u:1055": " RV_4,046.05c indravāyū ihā gatam ||",
    "GV01rv_hn04u:1056": " RV_4,046.06a indravāyū ayaṃ sutas taṃ devebhiḥ sajoṣasā |",
    "GV01rv_hn04u:1057": " RV_4,046.06c pibataṃ dāśuṣo gṛhe ||",
    "GV01rv_hn04u:1058": " RV_4,046.07a iha prayāṇam astu vām indravāyū vimocanam |",
    "GV01rv_hn04u:1059": " RV_4,046.07c iha vāṃ somapītaye ||",
    "GV01rv_hn04u:1060": " RV_4,047.01a vāyo śukro ayāmi te madhvo agraṃ diviṣṭiṣu |",
    "GV01rv_hn04u:1061": " RV_4,047.01c ā yāhi somapītaye spārho deva niyutvatā ||",
    "GV01rv_hn04u:1062": " RV_4,047.02a indraś ca vāyav eṣāṃ somānām pītim arhathaḥ |",
    "GV01rv_hn04u:1063": " RV_4,047.02c yuvāṃ hi yantīndavo nimnam āpo na sadhryak ||",
    "GV01rv_hn04u:1064": " RV_4,047.03a vāyav indraś ca śuṣmiṇā sarathaṃ śavasas patī |",
    "GV01rv_hn04u:1065": " RV_4,047.03c niyutvantā na ūtaya ā yātaṃ somapītaye ||",
    "GV01rv_hn04u:1066": " RV_4,047.04a yā vāṃ santi puruspṛho niyuto dāśuṣe narā |",
    "GV01rv_hn04u:1067": " RV_4,047.04c asme tā yajñavāhasendravāyū ni yacchatam ||",
    "GV01rv_hn04u:1068": " RV_4,048.01a vihi hotrā avītā vipo na rāyo aryaḥ |",
    "GV01rv_hn04u:1069": " RV_4,048.01c vāyav ā candreṇa rathena yāhi sutasya pītaye ||",
    "GV01rv_hn04u:1070": " RV_4,048.02a niryuvāṇo aśastīr niyutvāṃ indrasārathiḥ |",
    "GV01rv_hn04u:1071": " RV_4,048.02c vāyav ā candreṇa rathena yāhi sutasya pītaye ||",
    "GV01rv_hn04u:1072": " RV_4,048.03a anu kṛṣṇe vasudhitī yemāte viśvapeśasā |",
    "GV01rv_hn04u:1073": " RV_4,048.03c vāyav ā candreṇa rathena yāhi sutasya pītaye ||",
    "GV01rv_hn04u:1074": " RV_4,048.04a vahantu tvā manoyujo yuktāso navatir nava |",
    "GV01rv_hn04u:1075": " RV_4,048.04c vāyav ā candreṇa rathena yāhi sutasya pītaye ||",
    "GV01rv_hn04u:1076": " RV_4,048.05a vāyo śataṃ harīṇāṃ yuvasva poṣyāṇām |",
    "GV01rv_hn04u:1077": " RV_4,048.05c uta vā te sahasriṇo ratha ā yātu pājasā ||",
    "GV01rv_hn04u:1078": " RV_4,049.01a idaṃ vām āsye haviḥ priyam indrābṛhaspatī |",
    "GV01rv_hn04u:1079": " RV_4,049.01c uktham madaś ca śasyate ||",
    "GV01rv_hn04u:1080": " RV_4,049.02a ayaṃ vām pari ṣicyate soma indrābṛhaspatī |",
    "GV01rv_hn04u:1081": " RV_4,049.02c cārur madāya pītaye ||",
    "GV01rv_hn04u:1082": " RV_4,049.03a ā na indrābṛhaspatī gṛham indraś ca gacchatam |",
    "GV01rv_hn04u:1083": " RV_4,049.03c somapā somapītaye ||",
    "GV01rv_hn04u:1084": " RV_4,049.04a asme indrābṛhaspatī rayiṃ dhattaṃ śatagvinam |",
    "GV01rv_hn04u:1085": " RV_4,049.04c aśvāvantaṃ sahasriṇam ||",
    "GV01rv_hn04u:1086": " RV_4,049.05a indrābṛhaspatī vayaṃ sute gīrbhir havāmahe |",
    "GV01rv_hn04u:1087": " RV_4,049.05c asya somasya pītaye ||",
    "GV01rv_hn04u:1088": " RV_4,049.06a somam indrābṛhaspatī pibataṃ dāśuṣo gṛhe |",
    "GV01rv_hn04u:1089": " RV_4,049.06c mādayethāṃ tadokasā ||",
    "GV01rv_hn04u:1090": " RV_4,050.01a yas tastambha sahasā vi jmo antān bṛhaspatis triṣadhastho raveṇa |",
    "GV01rv_hn04u:1091": " RV_4,050.01c tam pratnāsa ṛṣayo dīdhyānāḥ puro viprā dadhire mandrajihvam ||",
    "GV01rv_hn04u:1092": " RV_4,050.02a dhunetayaḥ supraketam madanto bṛhaspate abhi ye nas tatasre |",
    "GV01rv_hn04u:1093": " RV_4,050.02c pṛṣantaṃ sṛpram adabdham ūrvam bṛhaspate rakṣatād asya yonim ||",
    "GV01rv_hn04u:1094": " RV_4,050.03a bṛhaspate yā paramā parāvad ata ā ta ṛtaspṛśo ni ṣeduḥ |",
    "GV01rv_hn04u:1095": " RV_4,050.03c tubhyaṃ khātā avatā adridugdhā madhva ścotanty abhito virapśam ||",
    "GV01rv_hn04u:1096": " RV_4,050.04a bṛhaspatiḥ prathamaṃ jāyamāno maho jyotiṣaḥ parame vyoman |",
    "GV01rv_hn04u:1097": " RV_4,050.04c saptāsyas tuvijāto raveṇa vi saptaraśmir adhamat tamāṃsi ||",
    "GV01rv_hn04u:1098": " RV_4,050.05a sa suṣṭubhā sa ṛkvatā gaṇena valaṃ ruroja phaligaṃ raveṇa |",
    "GV01rv_hn04u:1099": " RV_4,050.05c bṛhaspatir usriyā havyasūdaḥ kanikradad vāvaśatīr ud ājat ||",
    "GV01rv_hn04u:1100": " RV_4,050.06a evā pitre viśvadevāya vṛṣṇe yajñair vidhema namasā havirbhiḥ |",
    "GV01rv_hn04u:1101": " RV_4,050.06c bṛhaspate suprajā vīravanto vayaṃ syāma patayo rayīṇām ||",
    "GV01rv_hn04u:1102": " RV_4,050.07a sa id rājā pratijanyāni viśvā śuṣmeṇa tasthāv abhi vīryeṇa |",
    "GV01rv_hn04u:1103": " RV_4,050.07c bṛhaspatiṃ yaḥ subhṛtam bibharti valgūyati vandate",
    "GV01rv_hn04u:1104": " pūrvabhājam ||",
    "GV01rv_hn04u:1105": " RV_4,050.08a sa it kṣeti sudhita okasi sve tasmā iḷā pinvate viśvadānīm |",
    "GV01rv_hn04u:1106": " RV_4,050.08c tasmai viśaḥ svayam evā namante yasmin brahmā rājani pūrva",
    "GV01rv_hn04u:1107": " eti ||",
    "GV01rv_hn04u:1108": " RV_4,050.09a apratīto jayati saṃ dhanāni pratijanyāny uta yā sajanyā |",
    "GV01rv_hn04u:1109": " RV_4,050.09c avasyave yo varivaḥ kṛṇoti brahmaṇe rājā tam avanti devāḥ ||",
    "GV01rv_hn04u:1110": " RV_4,050.10a indraś ca somam pibatam bṛhaspate 'smin yajñe mandasānā vṛṣaṇvasū |",
    "GV01rv_hn04u:1111": " RV_4,050.10c ā vāṃ viśantv indavaḥ svābhuvo 'sme rayiṃ sarvavīraṃ ni",
    "GV01rv_hn04u:1112": " yacchatam ||",
    "GV01rv_hn04u:1113": " RV_4,050.11a bṛhaspata indra vardhataṃ naḥ sacā sā vāṃ sumatir bhūtv asme",
    "GV01rv_hn04u:1114": " RV_4,050.11c aviṣṭaṃ dhiyo jigṛtam purandhīr jajastam aryo vanuṣām arātīḥ ||",
    "GV01rv_hn04u:1115": " RV_4,051.01a idam u tyat purutamam purastāj jyotis tamaso vayunāvad asthāt",
    "GV01rv_hn04u:1116": " RV_4,051.01c nūnaṃ divo duhitaro vibhātīr gātuṃ kṛṇavann uṣaso janāya ||",
    "GV01rv_hn04u:1117": " RV_4,051.02a asthur u citrā uṣasaḥ purastān mitā iva svaravo 'dhvareṣu |",
    "GV01rv_hn04u:1118": " RV_4,051.02c vy ū vrajasya tamaso dvārocchantīr avrañ chucayaḥ pāvakāḥ ||",
    "GV01rv_hn04u:1119": " RV_4,051.03a ucchantīr adya citayanta bhojān rādhodeyāyoṣaso maghonīḥ |",
    "GV01rv_hn04u:1120": " RV_4,051.03c acitre antaḥ paṇayaḥ sasantv abudhyamānās tamaso vimadhye ||",
    "GV01rv_hn04u:1121": " RV_4,051.04a kuvit sa devīḥ sanayo navo vā yāmo babhūyād uṣaso vo adya |",
    "GV01rv_hn04u:1122": " RV_4,051.04c yenā navagve aṅgire daśagve saptāsye revatī revad ūṣa ||",
    "GV01rv_hn04u:1123": " RV_4,051.05a yūyaṃ hi devīr ṛtayugbhir aśvaiḥ pariprayātha bhuvanāni sadyaḥ |",
    "GV01rv_hn04u:1124": " RV_4,051.05c prabodhayantīr uṣasaḥ sasantaṃ dvipāc catuṣpāc carathāya",
    "GV01rv_hn04u:1125": " jīvam ||",
    "GV01rv_hn04u:1126": " RV_4,051.06a kva svid āsāṃ katamā purāṇī yayā vidhānā vidadhur ṛbhūṇām |",
    "GV01rv_hn04u:1127": " RV_4,051.06c śubhaṃ yac chubhrā uṣasaś caranti na vi jñāyante sadṛśīr",
    "GV01rv_hn04u:1128": " ajuryāḥ ||",
    "GV01rv_hn04u:1129": " RV_4,051.07a tā ghā tā bhadrā uṣasaḥ purāsur abhiṣṭidyumnā ṛtajātasatyāḥ |",
    "GV01rv_hn04u:1130": " RV_4,051.07c yāsv ījānaḥ śaśamāna ukthai stuvañ chaṃsan draviṇaṃ sadya āpa",
    "GV01rv_hn04u:1131": " RV_4,051.08a tā ā caranti samanā purastāt samānataḥ samanā paprathānāḥ |",
    "GV01rv_hn04u:1132": " RV_4,051.08c ṛtasya devīḥ sadaso budhānā gavāṃ na sargā uṣaso jarante ||",
    "GV01rv_hn04u:1133": " RV_4,051.09a tā in nv eva samanā samānīr amītavarṇā uṣasaś caranti |",
    "GV01rv_hn04u:1134": " RV_4,051.09c gūhantīr abhvam asitaṃ ruśadbhiḥ śukrās tanūbhiḥ śucayo rucānāḥ ||",
    "GV01rv_hn04u:1135": " RV_4,051.10a rayiṃ divo duhitaro vibhātīḥ prajāvantaṃ yacchatāsmāsu devīḥ",
    "GV01rv_hn04u:1136": " RV_4,051.10c syonād ā vaḥ pratibudhyamānāḥ suvīryasya patayaḥ syāma ||",
    "GV01rv_hn04u:1137": " RV_4,051.11a tad vo divo duhitaro vibhātīr upa bruva uṣaso yajñaketuḥ |",
    "GV01rv_hn04u:1138": " RV_4,051.11c vayaṃ syāma yaśaso janeṣu tad dyauś ca dhattām pṛthivī ca devī ||",
    "GV01rv_hn04u:1139": " RV_4,052.01a prati ṣyā sūnarī janī vyucchantī pari svasuḥ |",
    "GV01rv_hn04u:1140": " RV_4,052.01c divo adarśi duhitā ||",
    "GV01rv_hn04u:1141": " RV_4,052.02a aśveva citrāruṣī mātā gavām ṛtāvarī |",
    "GV01rv_hn04u:1142": " RV_4,052.02c sakhābhūd aśvinor uṣāḥ ||",
    "GV01rv_hn04u:1143": " RV_4,052.03a uta sakhāsy aśvinor uta mātā gavām asi |",
    "GV01rv_hn04u:1144": " RV_4,052.03c utoṣo vasva īśiṣe ||",
    "GV01rv_hn04u:1145": " RV_4,052.04a yāvayaddveṣasaṃ tvā cikitvit sūnṛtāvari |",
    "GV01rv_hn04u:1146": " RV_4,052.04c prati stomair abhutsmahi ||",
    "GV01rv_hn04u:1147": " RV_4,052.05a prati bhadrā adṛkṣata gavāṃ sargā na raśmayaḥ |",
    "GV01rv_hn04u:1148": " RV_4,052.05c oṣā aprā uru jrayaḥ ||",
    "GV01rv_hn04u:1149": " RV_4,052.06a āpapruṣī vibhāvari vy āvar jyotiṣā tamaḥ |",
    "GV01rv_hn04u:1150": " RV_4,052.06c uṣo anu svadhām ava ||",
    "GV01rv_hn04u:1151": " RV_4,052.07a ā dyāṃ tanoṣi raśmibhir āntarikṣam uru priyam |",
    "GV01rv_hn04u:1152": " RV_4,052.07c uṣaḥ śukreṇa śociṣā ||",
    "GV01rv_hn04u:1153": " RV_4,053.01a tad devasya savitur vāryam mahad vṛṇīmahe asurasya pracetasaḥ |",
    "GV01rv_hn04u:1154": " RV_4,053.01c chardir yena dāśuṣe yacchati tmanā tan no mahāṃ ud ayān devo aktubhiḥ ||",
    "GV01rv_hn04u:1155": " RV_4,053.02a divo dhartā bhuvanasya prajāpatiḥ piśaṅgaṃ drāpim prati muñcate kaviḥ |",
    "GV01rv_hn04u:1156": " RV_4,053.02c vicakṣaṇaḥ prathayann āpṛṇann urv ajījanat savitā sumnam ukthyam ||",
    "GV01rv_hn04u:1157": " RV_4,053.03a āprā rajāṃsi divyāni pārthivā ślokaṃ devaḥ kṛṇute svāya dharmaṇe |",
    "GV01rv_hn04u:1158": " RV_4,053.03c pra bāhū asrāk savitā savīmani niveśayan prasuvann aktubhir jagat ||",
    "GV01rv_hn04u:1159": " RV_4,053.04a adābhyo bhuvanāni pracākaśad vratāni devaḥ savitābhi rakṣate",
    "GV01rv_hn04u:1160": " RV_4,053.04c prāsrāg bāhū bhuvanasya prajābhyo dhṛtavrato maho ajmasya rājati ||",
    "GV01rv_hn04u:1161": " RV_4,053.05a trir antarikṣaṃ savitā mahitvanā trī rajāṃsi paribhus trīṇi rocanā |",
    "GV01rv_hn04u:1162": " RV_4,053.05c tisro divaḥ pṛthivīs tisra invati tribhir vratair abhi no",
    "GV01rv_hn04u:1163": " rakṣati tmanā ||",
    "GV01rv_hn04u:1164": " RV_4,053.06a bṛhatsumnaḥ prasavītā niveśano jagata sthātur ubhayasya yo vaśī |",
    "GV01rv_hn04u:1165": " RV_4,053.06c sa no devaḥ savitā śarma yacchatv asme kṣayāya trivarūtham",
    "GV01rv_hn04u:1166": " aṃhasaḥ ||",
    "GV01rv_hn04u:1167": " RV_4,053.07a āgan deva ṛtubhir vardhatu kṣayaṃ dadhātu naḥ savitā suprajām",
    "GV01rv_hn04u:1168": " iṣam |",
    "GV01rv_hn04u:1169": " RV_4,053.07c sa naḥ kṣapābhir ahabhiś ca jinvatu prajāvantaṃ rayim asme",
    "GV01rv_hn04u:1170": " sam invatu ||",
    "GV01rv_hn04u:1171": " RV_4,054.01a abhūd devaḥ savitā vandyo nu na idānīm ahna upavācyo nṛbhiḥ |",
    "GV01rv_hn04u:1172": " RV_4,054.01c vi yo ratnā bhajati mānavebhyaḥ śreṣṭhaṃ no atra draviṇaṃ",
    "GV01rv_hn04u:1173": " yathā dadhat ||",
    "GV01rv_hn04u:1174": " RV_4,054.02a devebhyo hi prathamaṃ yajñiyebhyo 'mṛtatvaṃ suvasi bhāgam uttamam |",
    "GV01rv_hn04u:1175": " RV_4,054.02c ād id dāmānaṃ savitar vy ūrṇuṣe 'nūcīnā jīvitā mānuṣebhyaḥ ||",
    "GV01rv_hn04u:1176": " RV_4,054.03a acittī yac cakṛmā daivye jane dīnair dakṣaiḥ prabhūtī pūruṣatvatā |",
    "GV01rv_hn04u:1177": " RV_4,054.03c deveṣu ca savitar mānuṣeṣu ca tvaṃ no atra suvatād anāgasaḥ",
    "GV01rv_hn04u:1178": " RV_4,054.04a na pramiye savitur daivyasya tad yathā viśvam bhuvanaṃ dhārayiṣyati |",
    "GV01rv_hn04u:1179": " RV_4,054.04c yat pṛthivyā varimann ā svaṅgurir varṣman divaḥ suvati satyam",
    "GV01rv_hn04u:1180": " asya tat ||",
    "GV01rv_hn04u:1181": " RV_4,054.05a indrajyeṣṭhān bṛhadbhyaḥ parvatebhyaḥ kṣayāṃ ebhyaḥ suvasi",
    "GV01rv_hn04u:1182": " pastyāvataḥ |",
    "GV01rv_hn04u:1183": " RV_4,054.05c yathā-yathā patayanto viyemira evaiva tasthuḥ savitaḥ savāya",
    "GV01rv_hn04u:1184": " te ||",
    "GV01rv_hn04u:1185": " RV_4,054.06a ye te trir ahan savitaḥ savāso dive-dive saubhagam āsuvanti |",
    "GV01rv_hn04u:1186": " RV_4,054.06c indro dyāvāpṛthivī sindhur adbhir ādityair no aditiḥ śarma yaṃsat ||",
    "GV01rv_hn04u:1187": " RV_4,055.01a ko vas trātā vasavaḥ ko varūtā dyāvābhūmī adite trāsīthāṃ naḥ",
    "GV01rv_hn04u:1188": " RV_4,055.01c sahīyaso varuṇa mitra martāt ko vo 'dhvare varivo dhāti devāḥ",
    "GV01rv_hn04u:1189": " RV_4,055.02a pra ye dhāmāni pūrvyāṇy arcān vi yad ucchān viyotāro amūrāḥ |",
    "GV01rv_hn04u:1190": " RV_4,055.02c vidhātāro vi te dadhur ajasrā ṛtadhītayo rurucanta dasmāḥ ||",
    "GV01rv_hn04u:1191": " RV_4,055.03a pra pastyām aditiṃ sindhum arkaiḥ svastim īḷe sakhyāya devīm",
    "GV01rv_hn04u:1192": " RV_4,055.03c ubhe yathā no ahanī nipāta uṣāsānaktā karatām adabdhe ||",
    "GV01rv_hn04u:1193": " RV_4,055.04a vy aryamā varuṇaś ceti panthām iṣas patiḥ suvitaṃ gātum agniḥ",
    "GV01rv_hn04u:1194": " RV_4,055.04c indrāviṣṇū nṛvad u ṣu stavānā śarma no yantam amavad varūtham",
    "GV01rv_hn04u:1195": " RV_4,055.05a ā parvatasya marutām avāṃsi devasya trātur avri bhagasya |",
    "GV01rv_hn04u:1196": " RV_4,055.05c pāt patir janyād aṃhaso no mitro mitriyād uta na uruṣyet ||",
    "GV01rv_hn04u:1197": " RV_4,055.06a nū rodasī ahinā budhnyena stuvīta devī apyebhir iṣṭaiḥ |",
    "GV01rv_hn04u:1198": " RV_4,055.06c samudraṃ na saṃcaraṇe saniṣyavo gharmasvaraso nadyo apa vran ||",
    "GV01rv_hn04u:1199": " RV_4,055.07a devair no devy aditir ni pātu devas trātā trāyatām",
    "GV01rv_hn04u:1200": " aprayucchan |",
    "GV01rv_hn04u:1201": " RV_4,055.07c nahi mitrasya varuṇasya dhāsim arhāmasi pramiyaṃ sānv agneḥ ||",
    "GV01rv_hn04u:1202": " RV_4,055.08a agnir īśe vasavyasyāgnir mahaḥ saubhagasya |",
    "GV01rv_hn04u:1203": " RV_4,055.08c tāny asmabhyaṃ rāsate ||",
    "GV01rv_hn04u:1204": " RV_4,055.09a uṣo maghony ā vaha sūnṛte vāryā puru |",
    "GV01rv_hn04u:1205": " RV_4,055.09c asmabhyaṃ vājinīvati ||",
    "GV01rv_hn04u:1206": " RV_4,055.10a tat su naḥ savitā bhago varuṇo mitro aryamā |",
    "GV01rv_hn04u:1207": " RV_4,055.10c indro no rādhasā gamat ||",
    "GV01rv_hn04u:1208": " RV_4,056.01a mahī dyāvāpṛthivī iha jyeṣṭhe rucā bhavatāṃ śucayadbhir arkaiḥ |",
    "GV01rv_hn04u:1209": " RV_4,056.01c yat sīṃ variṣṭhe bṛhatī viminvan ruvad dhokṣā paprathānebhir evaiḥ ||",
    "GV01rv_hn04u:1210": " RV_4,056.02a devī devebhir yajate yajatrair aminatī tasthatur ukṣamāṇe |",
    "GV01rv_hn04u:1211": " RV_4,056.02c ṛtāvarī adruhā devaputre yajñasya netrī śucayadbhir arkaiḥ ||",
    "GV01rv_hn04u:1212": " RV_4,056.03a sa it svapā bhuvaneṣv āsa ya ime dyāvāpṛthivī jajāna |",
    "GV01rv_hn04u:1213": " RV_4,056.03c urvī gabhīre rajasī sumeke avaṃśe dhīraḥ śacyā sam airat ||",
    "GV01rv_hn04u:1214": " RV_4,056.04a nū rodasī bṛhadbhir no varūthaiḥ patnīvadbhir iṣayantī sajoṣāḥ |",
    "GV01rv_hn04u:1215": " RV_4,056.04c urūcī viśve yajate ni pātaṃ dhiyā syāma rathyaḥ sadāsāḥ ||",
    "GV01rv_hn04u:1216": " RV_4,056.05a pra vām mahi dyavī abhy upastutim bharāmahe |",
    "GV01rv_hn04u:1217": " RV_4,056.05c śucī upa praśastaye ||",
    "GV01rv_hn04u:1218": " RV_4,056.06a punāne tanvā mithaḥ svena dakṣeṇa rājathaḥ |",
    "GV01rv_hn04u:1219": " RV_4,056.06c ūhyāthe sanād ṛtam ||",
    "GV01rv_hn04u:1220": " RV_4,056.07a mahī mitrasya sādhathas tarantī pipratī ṛtam |",
    "GV01rv_hn04u:1221": " RV_4,056.07c pari yajñaṃ ni ṣedathuḥ ||",
    "GV01rv_hn04u:1222": " RV_4,057.01a kṣetrasya patinā vayaṃ hiteneva jayāmasi |",
    "GV01rv_hn04u:1223": " RV_4,057.01c gām aśvam poṣayitnv ā sa no mṛḷātīdṛśe ||",
    "GV01rv_hn04u:1224": " RV_4,057.02a kṣetrasya pate madhumantam ūrmiṃ dhenur iva payo asmāsu dhukṣva |",
    "GV01rv_hn04u:1225": " RV_4,057.02c madhuścutaṃ ghṛtam iva supūtam ṛtasya naḥ patayo mṛḷayantu ||",
    "GV01rv_hn04u:1226": " RV_4,057.03a madhumatīr oṣadhīr dyāva āpo madhuman no bhavatv antarikṣam |",
    "GV01rv_hn04u:1227": " RV_4,057.03c kṣetrasya patir madhumān no astv ariṣyanto anv enaṃ carema ||",
    "GV01rv_hn04u:1228": " RV_4,057.04a śunaṃ vāhāḥ śunaṃ naraḥ śunaṃ kṛṣatu lāṅgalam |",
    "GV01rv_hn04u:1229": " RV_4,057.04c śunaṃ varatrā badhyantāṃ śunam aṣṭrām ud iṅgaya ||",
    "GV01rv_hn04u:1230": " RV_4,057.05a śunāsīrāv imāṃ vācaṃ juṣethāṃ yad divi cakrathuḥ payaḥ |",
    "GV01rv_hn04u:1231": " RV_4,057.05c tenemām upa siñcatam ||",
    "GV01rv_hn04u:1232": " RV_4,057.06a arvācī subhage bhava sīte vandāmahe tvā |",
    "GV01rv_hn04u:1233": " RV_4,057.06c yathā naḥ subhagāsasi yathā naḥ suphalāsasi ||",
    "GV01rv_hn04u:1234": " RV_4,057.07a indraḥ sītāṃ ni gṛhṇātu tām pūṣānu yacchatu |",
    "GV01rv_hn04u:1235": " RV_4,057.07c sā naḥ payasvatī duhām uttarām-uttarāṃ samām ||",
    "GV01rv_hn04u:1236": " RV_4,057.08a śunaṃ naḥ phālā vi kṛṣantu bhūmiṃ śunaṃ kīnāśā abhi yantu vāhaiḥ |",
    "GV01rv_hn04u:1237": " RV_4,057.08c śunam parjanyo madhunā payobhiḥ śunāsīrā śunam asmāsu dhattam ||",
    "GV01rv_hn04u:1238": " RV_4,058.01a samudrād ūrmir madhumāṃ ud ārad upāṃśunā sam amṛtatvam ānaṭ |",
    "GV01rv_hn04u:1239": " RV_4,058.01c ghṛtasya nāma guhyaṃ yad asti jihvā devānām amṛtasya nābhiḥ",
    "GV01rv_hn04u:1240": " RV_4,058.02a vayaṃ nāma pra bravāmā ghṛtasyāsmin yajñe dhārayāmā namobhiḥ |",
    "GV01rv_hn04u:1241": " RV_4,058.02c upa brahmā śṛṇavac chasyamānaṃ catuḥśṛṅgo 'vamīd gaura etat ||",
    "GV01rv_hn04u:1242": " RV_4,058.03a catvāri śṛṅgā trayo asya pādā dve śīrṣe sapta hastāso asya |",
    "GV01rv_hn04u:1243": " RV_4,058.03c tridhā baddho vṛṣabho roravīti maho devo martyāṃ ā viveśa ||",
    "GV01rv_hn04u:1244": " RV_4,058.04a tridhā hitam paṇibhir guhyamānaṃ gavi devāso ghṛtam anv avindan |",
    "GV01rv_hn04u:1245": " RV_4,058.04c indra ekaṃ sūrya ekaṃ jajāna venād ekaṃ svadhayā niṣ ṭatakṣuḥ",
    "GV01rv_hn04u:1246": " RV_4,058.05a etā arṣanti hṛdyāt samudrāc chatavrajā ripuṇā nāvacakṣe |",
    "GV01rv_hn04u:1247": " RV_4,058.05c ghṛtasya dhārā abhi cākaśīmi hiraṇyayo vetaso madhya āsām ||",
    "GV01rv_hn04u:1248": " RV_4,058.06a samyak sravanti sarito na dhenā antar hṛdā manasā pūyamānāḥ |",
    "GV01rv_hn04u:1249": " RV_4,058.06c ete arṣanty ūrmayo ghṛtasya mṛgā iva kṣipaṇor īṣamāṇāḥ ||",
    "GV01rv_hn04u:1250": " RV_4,058.07a sindhor iva prādhvane śūghanāso vātapramiyaḥ patayanti yahvāḥ",
    "GV01rv_hn04u:1251": " RV_4,058.07c ghṛtasya dhārā aruṣo na vājī kāṣṭhā bhindann ūrmibhiḥ pinvamānaḥ ||",
    "GV01rv_hn04u:1252": " RV_4,058.08a abhi pravanta samaneva yoṣāḥ kalyāṇyaḥ smayamānāso agnim |",
    "GV01rv_hn04u:1253": " RV_4,058.08c ghṛtasya dhārāḥ samidho nasanta tā juṣāṇo haryati jātavedāḥ ||",
    "GV01rv_hn04u:1254": " RV_4,058.09a kanyā iva vahatum etavā u añjy añjānā abhi cākaśīmi |",
    "GV01rv_hn04u:1255": " RV_4,058.09c yatra somaḥ sūyate yatra yajño ghṛtasya dhārā abhi tat",
    "GV01rv_hn04u:1256": " pavante ||",
    "GV01rv_hn04u:1257": " RV_4,058.10a abhy arṣata suṣṭutiṃ gavyam ājim asmāsu bhadrā draviṇāni dhatta |",
    "GV01rv_hn04u:1258": " RV_4,058.10c imaṃ yajñaṃ nayata devatā no ghṛtasya dhārā madhumat pavante",
    "GV01rv_hn04u:1259": " RV_4,058.11a dhāman te viśvam bhuvanam adhi śritam antaḥ samudre hṛdy",
    "GV01rv_hn04u:1260": " antar āyuṣi |",
    "GV01rv_hn04u:1261": " RV_4,058.11c apām anīke samithe ya ābhṛtas tam aśyāma madhumantaṃ ta ūrmim"
}