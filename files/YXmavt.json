{
    "YXmavt:0": " āryamañjuśriye kumārabhūtāya namaḥ /",
    "YXmavt:1": " uttamajano hi prāyaśo guruṃ śraddhādevatāṃ cābhyarcyakarmasu pravartata",
    "YXmavt:2": " ityayamapyahamuttamajananayamanuvartī madhyāntavibhāgasūtrabhāṣyaṃ",
    "YXmavt:3": " cikīrṣustatpraṇeturvaktuś ca pūjāṃ kṛtvā tadarthavibhāgāya prayukta",
    "YXmavt:4": " iti pratipādayannāha -",
    "YXmavt:5": " śāstrasyā'sya praṇetāram",
    "YXmavt:6": " ityādi /",
    "YXmavt:7": " evaṃ kṛtvā ko guṇaḥ prāpyate ?",
    "YXmavt:8": " guṇavato hitakāriṇaś ca pūjayatāmeṣāṃ puṇyamupacīyate /",
    "YXmavt:9": " puṇya upacite samārambhād vighnavināyakairanupahatānalpena prayāsena",
    "YXmavt:10": " samāpayantīti /",
    "YXmavt:11": " athavā praṇetṛpraṇeyapravacanāt sūtrapraṇetṛvaktṛvṛttīṣu",
    "YXmavt:12": " gauravotpādanārthamāha-",
    "YXmavt:13": " śāstrasyā'sya praṇetāram",
    "YXmavt:14": " iti sarvam /",
    "YXmavt:15": " tatra praṇetṛvacanāt sūtre gauravam utpadyate /",
    "YXmavt:16": " yasyā'sya kārikāśāstrasyāryamaitreyaḥ praṇetā /",
    "YXmavt:17": " sa caikajātipratibandhāt sarvabodhisattvābhijñādhāraṇīpratisaṃvit",
    "YXmavt:18": " samādhīndriyakṣāntivimokṣaiḥ paramaṃ pāraṃ gataḥ sarvāsu",
    "YXmavt:19": " bodhisattvabhūmiṣu [p.4]",
    "YXmavt:20": " niḥśeṣam api prahīṇāvaraṇaḥ /",
    "YXmavt:21": " vaktṛsamādānadvāreṇa vṛttau gauravam utpadyate /",
    "YXmavt:22": " vaktā punar atrācāryā'saṅgaḥ tasmācchrutvācāryambhadantavasubandhuḥ",
    "YXmavt:23": " tad bhāṣyam akarot /",
    "YXmavt:24": " tayor uttaram aprajñāvator abhrānti prativedhadhāraṇopadeśasāmarthyād",
    "YXmavt:25": " atra sūtrārtho'bhrāntam upadiṣṭa iti vṛttau gauravam utpadyate /",
    "YXmavt:26": " evaṃ ye pudgalaṃ pramāṇīkurvanti teṣāṃ sūtravṛttyo gauravotpattiḥ /",
    "YXmavt:27": " ye ca dharmānusāriṇas teṣāṃ sūtravṛttyoḥ śubhārthā'vabodhaḥ /",
    "YXmavt:28": " jāte ca niścaye iyaṃ praṇeturvaktuś ca pratītyā prabhāvanā na tu",
    "YXmavt:29": " tarkāgamamātreṇa prabhāvaneti praṇetṛvaktṛgauravotpattiḥ /",
    "YXmavt:30": " idam idānīṃ vaktavyaṃ -",
    "YXmavt:31": " kīdṛśaṃ śāstrarūpaṃ /",
    "YXmavt:32": " śāstraṃ kim iti cet nāma-pada-vyañjanakāyaprabhāsā vijñaptayaḥ",
    "YXmavt:33": " śāstraṃ /",
    "YXmavt:34": " atha vā lokottara-jñānaprāpakaśabdaviśeṣaprabhāsā vijñaptayaḥ",
    "YXmavt:35": " śāstraṃ /",
    "YXmavt:36": " kathaṃ vijñaptayaḥ praṇīyanta ucyante vā ?/",
    "YXmavt:37": " praṇetṛ-vijñaptiprabhatvat prajñaptīnāṃ nātra doṣaḥ /",
    "YXmavt:38": " śiṣyadhārmiko hi śīlasamādhiprajñāviśeṣotpādāt",
    "YXmavt:39": " kāyavāṅmanasāṃbhārānutpatīkarmaṇo nivartate sambhārotpattikarmāṇi",
    "YXmavt:40": " ca pravartate /",
    "YXmavt:41": " atha vā śāstralakṣaṇasya śāsanācchāstraṃ /",
    "YXmavt:42": " svalakṣaṇaṃ yad upadeśo bhāsamānasarva kleśaprahāṇāya",
    "YXmavt:43": " nirantaradīrghavividhatīvraduḥkhabhītyāś ca durgater bhavāc ca",
    "YXmavt:44": " santrāyate /",
    "YXmavt:45": " tasmāt kleśaripuśāsanād bhavadurgatisantārāc ca śāstralakṣaṇaṃ /",
    "YXmavt:46": " etac ca dvayam api sarvasmin mahāyāne sarvasmiṃś ca tad vyākhyāne",
    "YXmavt:47": " vidyate nānyatreti /",
    "YXmavt:48": " ata etac chāstraṃ /",
    "YXmavt:49": " āha ca -",
    "YXmavt:50": " yacchāsti ca kleśaripūn aśeṣān",
    "YXmavt:51": " santrāyate durgatito bhavāc ca /",
    "YXmavt:52": " tacchāsanā (tttrāṇa-) guṇāc ca śāstraṃ",
    "YXmavt:53": " etad dvayaṃ cānyamateṣu nāsti //",
    "YXmavt:54": " asyeti /",
    "YXmavt:55": " kriyānadvāreṇa saptavastusaṅgrahasya",
    "YXmavt:56": " kleśajñeyāvaraṇaprahāṇaprāpakasya madhyāntavibhāgakārikāśāstrasya",
    "YXmavt:57": " hṛdi sthitatvād asyeti pratyakṣopadeśaḥ /",
    "YXmavt:58": " praṇetārm iti kartāraṃ /",
    "YXmavt:59": " yadyapy ayaṃ dhātuḥ prāpaṇārthas tathāpi pra-śabdasaṃyogāt",
    "YXmavt:60": " viśeṣārthako draṣṭavyaḥ /",
    "YXmavt:61": " uktaṃ hi - [p.5]",
    "YXmavt:62": " upasargeṇa dhātvartho balād anyaḥ pratīyate /",
    "YXmavt:63": " gaṅgāsalilamādhuryaṃ sāgareṇa yathāmbhasā //",
    "YXmavt:64": " sugatātmajam iti /",
    "YXmavt:65": " suṣṭhu gataḥ savāsana kleśāvaraṇāj jñeyāvaraṇāc cāpratiṣṭhitaṃ",
    "YXmavt:66": " virvāṇam iti sugataḥ /",
    "YXmavt:67": " sa ca sarvavāsanāvaraṇaprahīṇaḥ sarvathā sarvadharmāvabodhasvarūpaḥ",
    "YXmavt:68": " sarvavibhūtyāśrayabhūta-ṇiratnavad acintyaprabhāvavigrahaḥ",
    "YXmavt:69": " sarvasattvānāmanābhogena sarvārtha raṇasamartho",
    "YXmavt:70": " nirvikalpakajñānaviśeṣātmakaḥ sugataḥ taj janitatvān nirvikalpasya",
    "YXmavt:71": " jñānasya /",
    "YXmavt:72": " tasmāt tasmin vā jātaḥ sugatātmajaḥ /",
    "YXmavt:73": " athavā sugatātmanā jāta iti sugatātmajaḥ /",
    "YXmavt:74": " yathoktaṃ sūtrāntare -jāto bhavati tathāgatavaṃśe tadātmakavstu",
    "YXmavt:75": " pratilābhād iti /",
    "YXmavt:76": " evaṃ sati bodhisattvasya daśamyāṃ bhūmau pratiṣṭhitasya sarvākāraṃ",
    "YXmavt:77": " jñeyaṃ vastu karatalastham ivāmalakaṃ",
    "YXmavt:78": " tattvaṃśukāvacchāditalocanasyevābhāsamāyāti /",
    "YXmavt:79": " bhagavataḥ punar apanītalocanāvaraṇasyevetyayaṃ viśeṣaḥ /",
    "YXmavt:80": " atra hi sugatātmajasya śāstrapraṇetur avabodhasampat pradarśitā",
    "YXmavt:81": " lābhasatkāranirapekṣasya śāstrapraṇetṛtvena karuṇāsampat",
    "YXmavt:82": " prajñāsampacca /",
    "YXmavt:83": " vaktāram iti vyākhyānasya kartāraṃ /",
    "YXmavt:84": " abhyarhyeti sambadhyate /",
    "YXmavt:85": " sugatātmajamityapītyapare /",
    "YXmavt:86": " sa punar āryā'saṅgaḥ /",
    "YXmavt:87": " tasya hīdaṃ śāstram abhivyaktaṃ ākhyātaṃ cāryamaitreyādhiṣṭhānāt",
    "YXmavt:88": " dharmasantānena /",
    "YXmavt:89": " ceti samuccaye pādapūraṇe'dhikavacane vā /",
    "YXmavt:90": " anyān api buddhabodhisattvānarcayitvā na kevalaṃ praṇetāraṃ",
    "YXmavt:91": " vaktārañceti /",
    "YXmavt:92": " kebhyo vaktāraṃ /",
    "YXmavt:93": " asmad ādibhya iti /",
    "YXmavt:94": " vayam ādir yeṣāṃ te'samadādayas tebhyo'smadādibhyaḥ /",
    "YXmavt:95": " anenātmana upadeśasyāmṛṣātvaṃ vyajyate /",
    "YXmavt:96": " abhyarhyeti abhyarcya /",
    "YXmavt:97": " abhitaḥ purataḥ sākṣād iva sthitaṃ /",
    "YXmavt:98": " arhitvā arcayitvā kāyavāṅmanobhiḥ /",
    "YXmavt:99": " śāstrasya praṇetāraṃ vaktāraṃ cābhyarcya kiṃ kariṣyasītyāha -",
    "YXmavt:100": " yatīṣye'rthavivecane // iti /",
    "YXmavt:101": " yatnamārapsye arthavivecane arthavivareṇe pṛthagbhāvakaraṇe vā /",
    "YXmavt:102": " iyaṃ ca nimittārthā saptamī /",
    "YXmavt:103": " arthavivecananimittam ityarthaḥ // [p.6]",
    "YXmavt:104": " arthaḥ punar atra śāstraśarīram iti /",
    "YXmavt:105": " ete saptārthā hyasmin śāstra upadiśyanta iti vacanāt /",
    "YXmavt:106": " kim artham idaṃ śāstraṃ praṇītaṃ /",
    "YXmavt:107": " buddhānāṃ bhagavatāṃ samyag nirvikalpa-jñānotpādanārthaṃ /",
    "YXmavt:108": " dharmanairātmyadeśanatayā nirvikalpajñānotpādāt tadabhyāsāc ca",
    "YXmavt:109": " niḥśeṣasavāsana kleśajñeyāvaraṇaprahāṇam avāpyate /",
    "YXmavt:110": " ayaṃ punardharmanairātbhyasyavirodhavādo yat sarvadharmarahitatā",
    "YXmavt:111": " dharmanairātmyam/",
    "YXmavt:112": " antarvyāpārapuruṣarahitatā ca dharmanairātmyam ityatas tat pratiṣedhena",
    "YXmavt:113": " tathābhūtanairātmyapratipādanārthaṃ śāstrārambhaḥ /",
    "YXmavt:114": " lakṣaṇāvaraṇādiṣv apratipannavipratipannānāṃ samyag avabodhotpādanād",
    "YXmavt:115": " apratipattivipratipattyapanayanārtham ity anye /",
    "YXmavt:116": " atha vā pañcākārajñeyaṃ lokadhātusattvadharmavineyopāyadhātvātmake",
    "YXmavt:117": " pratyekam anantaprabhedatvād durvijñeyam iti bodhisattvānāṃ",
    "YXmavt:118": " yaścittasaṅkocas tad apanayanārtham āha -",
    "YXmavt:119": " lakṣaṇaṃ hyāvṛtis tattvaṃ / iti /",
    "YXmavt:120": " tatrāditaḥ śāstraśarīraṃ vyavasthāpyata iti /",
    "YXmavt:121": " tatreti śāstrasyārthavivecane śāstre [p.7]",
    "YXmavt:122": " vā /",
    "YXmavt:123": " ādita iti prathamata iti /",
    "YXmavt:124": " śāstraṃ vivaraṇaṃ /",
    "YXmavt:125": " taccharīraṃ saṃkṣepaḥ piṇḍārtho vāśrayārthena vā śarīraṃ /",
    "YXmavt:126": " yathā hi bāhyādhyātmikāyatanāśrayaḥ kāyaḥ śarīram ity ucyate evaṃ",
    "YXmavt:127": " yānarthān niścitya śāstraṃ pravartate te'rthās tasya śarīraṃ /",
    "YXmavt:128": " te ca saptyārthā lakṣaṇādayaḥ /",
    "YXmavt:129": " vyavasthāpyata iti prajñāpyate ākhyāyata ityarthaḥ /",
    "YXmavt:130": " nanu śāstrāvabhodhenaiva taccharīraṃ vijñāsyata iti nirarthakam ādau",
    "YXmavt:131": " tad vyavasthāpanaṃ /",
    "YXmavt:132": " na nirarthakaṃ śiṣyā'nugrahārthatvāt /",
    "YXmavt:133": " gatārtho hi śiṣyaḥ sukhaṃ vistaram ucyamānaṃ pratipādyate /",
    "YXmavt:134": " dṛṣṭā bhūmir niḥśaṅkam aśvavāhaneneva nānyathā /",
    "YXmavt:135": " ityete saptārthā hyasmin śāstra upadiśyante /",
    "YXmavt:136": " itiḥ śāstraśarīrasamāptyarthaḥ /",
    "YXmavt:137": " eta iti ye lakṣaṇādaya uddiṣṭāḥ /",
    "YXmavt:138": " sapteti saṃkhyāparyantādhigamārtham upādānaṃ /",
    "YXmavt:139": " arthyanta ityarthā adhigamyanta iti yāvat /",
    "YXmavt:140": " asmin śāstra iti madhyāntavibhāgasaṃjñake /",
    "YXmavt:141": " upadiśyanta ityākhyāyante viniściyante vā /",
    "YXmavt:142": " yad uta iti tathā'rthapratipādananipātaḥ /",
    "YXmavt:143": " lakṣaṇam iti /",
    "YXmavt:144": " lakṣyante'neneti lakṣaṇaṃ /",
    "YXmavt:145": " tac ca dvividhaṃ saṅkleśalakṣaṇaṃ vyavadānalakṣaṇāñca /",
    "YXmavt:146": " tatra saṅkleśalakṣaṇaṃ navavidhaṃ /",
    "YXmavt:147": " abhūtaparikalpo'sti",
    "YXmavt:148": " ityārabhya yāvat",
    "YXmavt:149": " saptadhā'bhūtakalpanāt iti /",
    "YXmavt:150": " śeṣeṇārdhena vyavadānalakṣaṇam ākhyātaṃ /",
    "YXmavt:151": " yadi lakṣyante'neneti laksaṇam ityevaṃ sati lakṣaṇasya",
    "YXmavt:152": " saṅkleśavyavadānabhedo bhaved iti naitad evaṃ /",
    "YXmavt:153": " svabhāva eva hi bhāvānāṃ lakṣaṇaṃ /",
    "YXmavt:154": " tad yathā pṛthivīdhātuḥ kharalakṣaṇo na ca kharatvāt pṛthivīdhātuḥ",
    "YXmavt:155": " pṛthagastīti /",
    "YXmavt:156": " atha vā lakṣyate tad iti lakṣaṇaṃ /",
    "YXmavt:157": " evaṃ hi saṅkleśo vyavadānañca saṅkleśavyavadānātmatvena lakṣyata iti",
    "YXmavt:158": " lakṣaṇaṃ /",
    "YXmavt:159": " atha vā dvayoḥ saṅkleśavyavadānayor lakṣaṇaṃ dvividhaṃ svalakṣaṇañca",
    "YXmavt:160": " sāmānyalakṣaṇañca /",
    "YXmavt:161": " āvaraṇam iti /",
    "YXmavt:162": " āvṛṇoti kuśalān dharmānāvriyante'nena kuśaladharmā utpattivibandhāt",
    "YXmavt:163": " ityāvaraṇaṃ /",
    "YXmavt:164": " tat punas tripañcāśat prakāraṃ /",
    "YXmavt:165": " tattvam iti /",
    "YXmavt:166": " tadevedaṃ tat tasya bhāvas tattvam aviparyāsa ityarthaḥ /",
    "YXmavt:167": " tac ca daśa prakāraṃ / [p.8]",
    "YXmavt:168": " vipakṣaprahāṇārthaḥ pakṣaḥ pratipakṣaḥ /",
    "YXmavt:169": " sa sārgaḥ /",
    "YXmavt:170": " tadabhyāso bhāvanā /",
    "YXmavt:171": " avasthā tasyaiva santānenotpattiviśeṣaḥ /",
    "YXmavt:172": " sā punar ekānnaviṃśatiprakārā gotrāvasthādikā /",
    "YXmavt:173": " phalasya lābhaḥ phalaprāptiḥ /",
    "YXmavt:174": " tat punaḥ pañcadaśaprakāraṃ vipākaphalādi /",
    "YXmavt:175": " yānānuttartham iti /",
    "YXmavt:176": " gamyate'neneti yānaṃ /",
    "YXmavt:177": " yānac ca tadānuttaryañceti yānānuttaryaṃ /",
    "YXmavt:178": " tat punastrividhaṃ pratipattyānuttaryādi /",
    "YXmavt:179": " saptamo'rtha iti niyamārtham anukramārthañcāha /",
    "YXmavt:180": " etāvanta evārthā nirdiśyante nāto'nya iti /",
    "YXmavt:181": " anukramaḥ punar ayaṃ lokottarajñānānukūlyārthaḥ /",
    "YXmavt:182": " tathā hi bodhisattvenādhimukticaryābhūmisthitena śīlapratiṣṭhitena",
    "YXmavt:183": " prathamaṃ saṅkleśavyavadānakuśalena bhavitavyaṃ /",
    "YXmavt:184": " tataḥ kuśalānāṃ dharmāṇāṃ yasya yad āvaraṇaṃ tasya taj jñeyaṃ /",
    "YXmavt:185": " tasyāprahāṇād vimukter asambhavād avijñānañca prahātuṃ na śakyate",
    "YXmavt:186": " doṣadarśanāt /",
    "YXmavt:187": " tatas tadāvaraṇād yenālambanena cittaṃ vimucyate tatttvaṃ veditavyaṃ /",
    "YXmavt:188": " tatastenālambhanenatadāvaraṇasya yena prayogena kṣayo bhavati sā",
    "YXmavt:189": " pratipakṣabhāvanā jñeyā/",
    "YXmavt:190": " tatas tasyāṃ pratipakṣabhāvāyāṃ vipakṣahānyā pratipakṣavṛddhyā",
    "YXmavt:191": " cā'vasthā jñeyā gotrāvasthādikā /",
    "YXmavt:192": " tato lokottaradharmābhimukhīkaraṇaṃ phalāni srota apatti phalādīni",
    "YXmavt:193": " veditavyāni /",
    "YXmavt:194": " sarvam apyetat srottaratvācchrāvakādibhiḥ sādhāraṇaṃ bodhisattvānāṃ /",
    "YXmavt:195": " yathoktaṃ sūtre -",
    "YXmavt:196": " sa pravrajitaḥ śrāvakaśikṣācāragocarasamudācāram api śikṣate",
    "YXmavt:197": " pratyekabuddhaśikṣācāragocarasamudācāram api śikṣate",
    "YXmavt:198": " bodhisattvaśikṣācāragocarasamudācāram api śikṣate /",
    "YXmavt:199": " bodhisattvānāṃ tvānuttaryam asādhāraṇaṃ /",
    "YXmavt:200": " saptamo'rtha ānuttaryaṃ /",
    "YXmavt:201": " anyastvāha /",
    "YXmavt:202": " saṅkleśavyavadānalakṣaṇe kauśalotpādanārtham ādau laksaṇaṃ /",
    "YXmavt:203": " tatra yaḥ saṅkleśas tadāvaraṇaṃ /",
    "YXmavt:204": " yad vyavadānaṃ tat tattvaṃ /",
    "YXmavt:205": " āvaraṇaprahāṇaṃ ca tattvādhigamād bhavatītyata āvaraṇatattvaṃ /",
    "YXmavt:206": " tat prahāṇopāyapradarśanārthaṃ tataḥ saparivāraḥ pratipakṣo mārgaḥ /",
    "YXmavt:207": " tasya mārgasyādimadhyānteṣu mṛdumadhyādhimātraprabhedapradarśanārthaṃ",
    "YXmavt:208": " tatrāvasthā /",
    "YXmavt:209": " avasthānurūpaṃ phalamāvahatīti tad anantaraṃ phalaṃ /",
    "YXmavt:210": " etac ca sarvaṃ bodhisattvasya śrāvakādisādhāraṇam ity",
    "YXmavt:211": " asādhāraṇa-mahāyānanayaprakāśanārthaṃ yānānuttaryam iti /",
    "YXmavt:212": " apare punar āhuḥ /",
    "YXmavt:213": " sadasal lakṣaṇajñāpanārthaṃ prathamato lakṣaṇam ākhyātaṃ /",
    "YXmavt:214": " lakṣaṇaṃ jñātvāvaraṇaṃ prahātavyaṃ tattvaṃ ca sākṣāt kartavyam iti tad",
    "YXmavt:215": " anantaram āvaraṇatattvaṃ / [p.9]",
    "YXmavt:216": " tayoś ca prahāṇasākṣātkaraṇayor ayam upāya iti pratipakṣabhāvanā /",
    "YXmavt:217": " tasyāś ca tāratamyam avasthāviśeṣaḥ /",
    "YXmavt:218": " tat kṛtañca prahāṇaṃ phalaṃ /",
    "YXmavt:219": " tad anantaraṃ yānānuttaryam iti prakāśanārtham ayam anukrama iti /",
    "YXmavt:220": " anyacca sattvasya sadasad dharmasaṃmohāpavādasamāropaprahāṇārthaṃ",
    "YXmavt:221": " lakṣaṇanirdeśaḥ /",
    "YXmavt:222": " prahīṇasaṃmohasyāvaraṇakauśalārtham āvaraṇaṃ /",
    "YXmavt:223": " tenāvṛtaṃ tattvam iti tattvakauśalārthaṃ tad anantaraṃ tattvaṃ /",
    "YXmavt:224": " tattvapratividdhabhāvanayāvaraṇaprahāṇaṃ bhavatīti tattvānantaraṃ",
    "YXmavt:225": " pratipakṣabhāvanā /",
    "YXmavt:226": " tat prabhedakauśalārtham avasthā /",
    "YXmavt:227": " avasthayāṃ phalaṃ prabhāvitavyam ityavasthānantaraṃ phalaṃ tat",
    "YXmavt:228": " kauśalotpādanārthaṃ /",
    "YXmavt:229": " sarvam etan mahāyānamāgamyeti yānānuttaryam ante nirdiṣṭaṃ //1-1//",
    "YXmavt:230": " tatra lakṣaṇam ārabhyāha -",
    "YXmavt:231": " abhūtaparikalpo'sti dvayaṃ tatra na vidyate /",
    "YXmavt:232": " śūnyatā vidyate tv atra tasyām api sa vidyate // iti /",
    "YXmavt:233": " tatreti lakṣaṇāvaraṇādisaptārtheṣu nirdiṣṭeṣu lakṣaṇam adhikṛtyoddiśyāha",
    "YXmavt:234": " abhūtaparikalpo'sti iti /",
    "YXmavt:235": " yathoddiśas tathā nirdeśa iti kṛtvā /",
    "YXmavt:236": " lakṣaṇañca prāg uddiṣṭamatastasyaiva śeṣebhyo nirdeśaḥ prāgārabhyate /",
    "YXmavt:237": " kecit virundhanti sarvadharmāḥ sarvathā niḥsvabhāvāḥ śaśaviśāṇavad",
    "YXmavt:238": " ityataḥ sarvāpavādapratiṣedhārthamāha -",
    "YXmavt:239": " abhūtaparikalpo'stīti /",
    "YXmavt:240": " svabhāvata iti vākyaśeṣaḥ /",
    "YXmavt:241": " nanv evaṃ sūtravirodhaḥ - sarvadharmāḥ śūnyā iti śāstre vacanāt /",
    "YXmavt:242": " nāsti virodhaḥ yasmāt -",
    "YXmavt:243": " dvayaṃ tatra na vidyate /",
    "YXmavt:244": " abhūtaparikalpo hi grāhyagrāhakasvarūparahitaḥ śūnya ucyate na tu",
    "YXmavt:245": " sarvathā niḥsvabhāvaḥ /",
    "YXmavt:246": " ato na sūtravirodhaḥ /",
    "YXmavt:247": " yadyevaṃ dvayaṃ śaśaviṣāṇavat sarvathā nāsti /",
    "YXmavt:248": " abhūtaparikalpaś ca paramārthataḥ svabhāvato'styevaṃ",
    "YXmavt:249": " śūnyatā'bhāvaprasaṅgaḥ /",
    "YXmavt:250": " naitad evaṃ yasmāt - [p.10]",
    "YXmavt:251": " śūnyatā vidyate tvatra",
    "YXmavt:252": " iyam eva hi -śūnyatā yā grāhagrāhakarahitatā'bhūtaparikalpasyeti na",
    "YXmavt:253": " śūnyatāyā nāstitvaṃ bhavati /",
    "YXmavt:254": " yadyadvayā śūnyatā sā cābhūtaparikalpe'sti kasmād vayamamuktāḥ /",
    "YXmavt:255": " vidyamānā ca kasmān na gṛhyata iti saṃśayāpanayanārthaṃ -",
    "YXmavt:256": " tasyām api sa vidyate /",
    "YXmavt:257": " ityāha /",
    "YXmavt:258": " yasmācchūnyatāyām apyabhūtaparikalpo vidyate tasmād bhavanto na",
    "YXmavt:259": " muktāḥ /",
    "YXmavt:260": " ata eva ca samalatvān na prasannābdhātavad gṛhyate /",
    "YXmavt:261": " atha vā cittacaittebhyo'nyatra rūpādayo dravyatvena santīti yad darśanaṃ",
    "YXmavt:262": " tat pratiṣedhārtham āha -",
    "YXmavt:263": " abhūtaparikalpo'sti",
    "YXmavt:264": " dravyataḥ /",
    "YXmavt:265": " nāsti rūpaṃ tad vyatiriktaṃ dravyata iti /",
    "YXmavt:266": " kiṃ kāraṇaṃ ?",
    "YXmavt:267": " yasmāt -",
    "YXmavt:268": " dvayaṃtatra na vidyate /",
    "YXmavt:269": " na hy abhūtaparikalpaḥ kasyacid grāhako nāpi kenacit gṛhyate /",
    "YXmavt:270": " kiṃ tarhi grāhyagrāhakatvaṃ bhāvamātram eva /",
    "YXmavt:271": " yato vijñānād bahī rūpādayo na gṛhyante /",
    "YXmavt:272": " svapnāadivad vijñānaṃ rūpādyābhāsam utapdyate /",
    "YXmavt:273": " na ca yad yasya kāraṇaṃ tad abhāve tasyotpattir yujyate /",
    "YXmavt:274": " tasmān nirālambanam eva svapnādāviva /",
    "YXmavt:275": " anyatrāpi svabījaparipākād arthābhāsaṃ vijñānam utpadyate ity",
    "YXmavt:276": " avaseyaṃ /",
    "YXmavt:277": " grāhyābhāve grāhakasyābhāvād grāhye'sati grāhako bhavituṃ na",
    "YXmavt:278": " yujyate /",
    "YXmavt:279": " tasmān na rūpam abhūtaparikalpāt pṛthag asti /",
    "YXmavt:280": " yadi tarhi grāhyabhāvastena viśuddhyālambanābhāvān mokṣābhāvaḥ /",
    "YXmavt:281": " naitad evaṃ yasmāt -",
    "YXmavt:282": " śūnyatā vidyate tvatra",
    "YXmavt:283": " tu śabdo yasmād arthaḥ /",
    "YXmavt:284": " śūnyatā hi vuśuddhyālambanā /",
    "YXmavt:285": " sā ca grāhyagrāhakarahitatā 'bhūtapraikalpe'stīti na mokṣābhāvaḥ /",
    "YXmavt:286": " yady abhūtaparikalpe'sti sā vidyamānā kimarthaṃ na gṛhyate /",
    "YXmavt:287": " abhūtaparikalpāvṛtatvān na gṛhyata ākāśanairmalyavat na tu asattvād",
    "YXmavt:288": " iti pratipādayann āha -",
    "YXmavt:289": " tasyām api sa vidyata iti /",
    "YXmavt:290": " atha vā sarvāpavādapratiṣedhārtham āha - [p.11]",
    "YXmavt:291": " abhūtaparikalpo'sti iti /",
    "YXmavt:292": " na sarvam asat nāpi sadātmakaṃ vijñānapariṇāmāatmanā'stīti kṛtvā /",
    "YXmavt:293": " ye tu manyante yathaiva rūpādayaḥ prakhyāyante tathiavābhūtaparikalpāt",
    "YXmavt:294": " svabhāvataḥ pṛthag vidyanta iti tān pratyāha",
    "YXmavt:295": " abhūtasamāropapratiṣedhārthaṃ -",
    "YXmavt:296": " dvayaṃ tatra na vidyate / iti /",
    "YXmavt:297": " abhūtaparikalpamātraṃ vidyata ityabhiprāyaḥ /",
    "YXmavt:298": " kenacit dvayor abhāvo vo vnadhyāputravat cheda rūpo gṛhyate /",
    "YXmavt:299": " anyair antarvyāpārapuruṣarahitatā dharmāṇāṃ śūnyate'tyucyate /",
    "YXmavt:300": " ataḥ śūnyatāpavādapratiṣedhārthaṃ bhūtanairātmyakhyāpanārthañcāha",
    "YXmavt:301": " śūnyatā vidyate tvatra iti /",
    "YXmavt:302": " yadyabhūtaparikalpe śūnyatāstyevaṃ sati sarvaprāṇinām aprayatnena",
    "YXmavt:303": " mokṣaprasaṅgaḥ /",
    "YXmavt:304": " nāsyetad yasmāt -",
    "YXmavt:305": " tasyām api sa vidyate /",
    "YXmavt:306": " na hyaviśodhitāyāṃ śūnyatāyāṃ mokṣo'sti saṅkliṣṭā ca mahatā yatnena",
    "YXmavt:307": " viśodhyata iti nāsty ayatnena mokṣaḥ /",
    "YXmavt:308": " atha vā lakṣaṇaṃ saṅkleśavyavadānābhidhānād anyan nāstītyataḥ",
    "YXmavt:309": " saṅkleśavyavadānalakṣaṇapradarśanārthamāha -",
    "YXmavt:310": " abhūtaparikalpo'sti",
    "YXmavt:311": " iti vistaraḥ /",
    "YXmavt:312": " abhūtaparikalpasvabhāvaḥ saṃkleśo bhrāntilakṣaṇatvāt /",
    "YXmavt:313": " katham etaj jñātavyaṃ bhrāntilakṣaṇam iti ?",
    "YXmavt:314": " yena -",
    "YXmavt:315": " dvayaṃ tatra na vidyate",
    "YXmavt:316": " svātmanyavidhyamānena grāhyagrāhakākāreṇa pratyānād",
    "YXmavt:317": " bhrāntisvarūpeṇa jñayate/",
    "YXmavt:318": " edāniṃ vyavadānasvarūpapradarṣana arthamāḥ -",
    "YXmavt:319": " śūnyatā vidyate tvatra",
    "YXmavt:320": " iti/",
    "YXmavt:321": " śūnyatāsvabhāvo hi vyavadānaṃ dvayābhāvasvabhāvatvāt /",
    "YXmavt:322": " atra ca śūnyatāprabhāvitatvāt mārganirodhayor api grahaṇamṃ veditavyaṃ",
    "YXmavt:323": " saṅkleśapakṣād eva vyavadānapakṣo mārgayitavyo na punaḥ pṛthaktvam",
    "YXmavt:324": " asyāstīti pradarśanārtham āha atreti /",
    "YXmavt:325": " yadi dvayaṃ nāsti kathaṃ tasyāṃ vidyamānāyāṃ loko bhrānta ityāha -",
    "YXmavt:326": " tasyām api sa vidyate iti /",
    "YXmavt:327": " grāhyagrāhakavikalpo hastyādyākāraśūnyamāyāyām iva",
    "YXmavt:328": " hastyākārādayaḥ /",
    "YXmavt:329": " abhūtam asmin dvayaṃ parikalpyate'nena vetyabhūtaparikalpaḥ /",
    "YXmavt:330": " abhūtavacanena ca yathā'yaṃ parikalpyate grāhyagrāhakatvena tathā",
    "YXmavt:331": " nāstīti pradarśayati /",
    "YXmavt:332": " parikalpavacanena tvartho yathā parikalpyate tathārtho na vidhyate iti",
    "YXmavt:333": " pradarṣayati/",
    "YXmavt:334": " evam asya grāhyagrāhakavinirmuktaṃ lakṣaṇaṃ paridīpitaṃ bhavati /",
    "YXmavt:335": " kaḥ punar asau ?",
    "YXmavt:336": " atītānāgatavartamānā hetuphalabhūtās traidhātukā anādikālikā",
    "YXmavt:337": " nirvāṇaparyavasānāḥ saṃsārānurūpāścittacaittā",
    "YXmavt:338": " aviśeṣeṇābhūtaparikalpaḥ /",
    "YXmavt:339": " viśeṣeṇa [p.12]",
    "YXmavt:340": " tu grāhyagrāhakavikalpaḥ /",
    "YXmavt:341": " tatra grāhyavikalpo'rthasattvapratibhāsaṃ vijñānaṃ /",
    "YXmavt:342": " grāhakavikalpa ātmavijñaptipratibhāsaṃ /",
    "YXmavt:343": " dvayaṃ grāhyaṃ grāhakañceti /",
    "YXmavt:344": " tatra grāhyaṃ rūpādi /",
    "YXmavt:345": " grāhakaṃ cakṣūr vijñānādi /",
    "YXmavt:346": " grāhyagrāhakabhāvena virahitatā viviktatā hyabhūtaparikalpasya",
    "YXmavt:347": " śanyatā /",
    "YXmavt:348": " na tv abhūtaparikalpo'pyabhāvaḥ yathā śūnyā rajjuḥ sarpasvabhāvenātat",
    "YXmavt:349": " svabhāvatvāt sarvakālaṃ śūnyā na tu rajju svabhāvena tathehāpi /",
    "YXmavt:350": " tasyām api sa vidyata iti abhūtaparikalpaḥ /",
    "YXmavt:351": " evaṃ hy āgantukāvaraṇopakliṣṭatvāt tad agrahaṇam uktam abdhātvādivad iti /",
    "YXmavt:352": " evaṃ yad yatra nāsti tat tena śūnyam iti yathābhūtaṃ samanupaśyatīti /",
    "YXmavt:353": " kiṃ kutra nāsti ?",
    "YXmavt:354": " abhūtaparikalpe dvayaṃ /",
    "YXmavt:355": " ato'bhūtaparikalpaṃ dvayena śūnyaṃ paśyati /",
    "YXmavt:356": " yat punar atrā'vaśiṣṭaṃ tat sat /",
    "YXmavt:357": " kiṃ punar ihāvaśiṣṭaṃ ?",
    "YXmavt:358": " abhūtaparikalpaḥ śūnyatā ca /",
    "YXmavt:359": " tad ubhayam ihāstītyanādhyāropānapavādena paśyan yathābhūtaṃ",
    "YXmavt:360": " prajānāti /",
    "YXmavt:361": " tatrābhūtaparikalpe'dvayadarśanād anadhyāropaḥ /",
    "YXmavt:362": " abhūtaparikalpasya śūnyatāścāstitvadarśanād anapavādaḥ /",
    "YXmavt:363": " aviparītaṃ śūnyatālakṣaṇam udbhāvitaṃ bhavati /",
    "YXmavt:364": " yac chūnyaṃ tasya sad bhāvāt yena śūnyaṃ tasya tatrābhāvāt /",
    "YXmavt:365": " sarvabhāve sarvābhāve vā nāviparītaṃ śūnyatālakṣaṇaṃ /",
    "YXmavt:366": " śūnyatāyā evābhāvaprasaṅgāt /",
    "YXmavt:367": " na śūnyasaṃjñā'satyāṃ śūunyatāyāṃ yujyate /",
    "YXmavt:368": " dharmatāyā hi bhāvāyāt tattvād anityatvādivat /",
    "YXmavt:369": " dvayam astīti śūnyatābhāvaḥ /",
    "YXmavt:370": " yadi śaśaviṣāṇakalpanena dvayaṃ kathaṃ tenābhūtaparikalpasya",
    "YXmavt:371": " śūnyatāsambhavaḥ ?",
    "YXmavt:372": " anyena hy anyasya śūunyatā dṛṣṭā yathā bhikṣubhir vihārasya /",
    "YXmavt:373": " naitad evaṃ /",
    "YXmavt:374": " yathā rajjur māyā vā svātmany avidyamānena sarpākāreṇa puruṣādinā",
    "YXmavt:375": " prabhāsate /",
    "YXmavt:376": " tatra kasyacid grāhanirvartanārthaṃ sarpapuruṣādibhiś ca śūnyety ucyate",
    "YXmavt:377": " evam abhūtaparikalpo'pi svātmany avidyamānena grāhyagrāhakākāreṇa",
    "YXmavt:378": " prakhyāyamāno bālānāṃ tad grāhābhiniveśaty ājanārthaṃ dvayena",
    "YXmavt:379": " śūnyam ity ucyate //1-2// [p.13]",
    "YXmavt:380": " na śūnyaṃ nā'pi cā'śūnyaṃ iti /",
    "YXmavt:381": " kim artham asau śloka ārabdha iti ?",
    "YXmavt:382": " sarvasya saṃskṛtasyāsaṃskṛtasya ca dvayarahitatājñāpanārthaṃ /",
    "YXmavt:383": " evaṃ ca hyekāntapratikṣepeṇa sarvam idaṃ na śūnyaṃ nāśūnyam iti",
    "YXmavt:384": " prajñāpāramitāpāṭhābhiprāyatāviṣkṛtā bhavati /",
    "YXmavt:385": " anyathā pūrvāparaviruddham etat syāt /",
    "YXmavt:386": " kiñca madhyamāpratipat prakāśanārthaṃ /",
    "YXmavt:387": " anyathaikāntikaśūnyataivāśanyānto vā syāt /",
    "YXmavt:388": " apavādasamāropapratiṣedhopasaṃhārārthaṃ vā'syārambhaḥ /",
    "YXmavt:389": " hetupratyayapratibaddhātmalābhād abhūtaparikalpaḥ saṃskṛtaṃ /",
    "YXmavt:390": " śūnyatā punas tan nirapekṣatvād asaṃskṛtaṃ /",
    "YXmavt:391": " vidhīyate prajñāpāramitādimadhye paṭhyate /",
    "YXmavt:392": " sattvād abhūtaparikalpasya na saṃskṛtaṃ śūnyam abhūtaparikalpātmatvena",
    "YXmavt:393": " asatvād dvayasya /",
    "YXmavt:394": " grāhyagrāhakātmanā śūnyaṃ /",
    "YXmavt:395": " śūnyātāyās tu sarvam abhūtaparikalpe tad dharmateti kṛtvā /",
    "YXmavt:396": " śūnyatāyām apy abhūtaparikalpo dharmirūpeṇa vidyate /",
    "YXmavt:397": " evam asaṃskṛtam api dharmatārūpeṇa na śūnyaṃ /",
    "YXmavt:398": " abhāvasaṃjñakena dvayena svarūpaśūnyaṃ /",
    "YXmavt:399": " sā ca madhyamā pratipad iti ratnakūṭādimadhye'stīti kāśyapāyam",
    "YXmavt:400": " eko'ntaḥ /",
    "YXmavt:401": " nāstītyayaṃ dvitīyo'ntaḥ /",
    "YXmavt:402": " yadetayor dvayor antayor madhyamiyam ucyate kāśyapa madhyamā pratipad",
    "YXmavt:403": " dharmāṇāṃ bhūtapratyavekṣeti sā madhyamā pratipadevam anulomitā /",
    "YXmavt:404": " sarvam iti saṃskṛtam asaṃskṛtañca /",
    "YXmavt:405": " naikāntena śūnyam ity abhūtaparikalpasya tac chūnyatāyāś ca [p.14]",
    "YXmavt:406": " sadbhāvāt /",
    "YXmavt:407": " nāpyekāntenāśūnyaṃ dvayasyābhāvāt /",
    "YXmavt:408": " sarvanāstitvaṃ sarvāstitvaṃ vā'nta eva syāt /",
    "YXmavt:409": " na madhyamā pratipad //1-3//",
    "YXmavt:410": " evam abhūtaparikalpasya sal lakṣaṇam asallakṣaṇañca khyāpayitveti /",
    "YXmavt:411": " idaṃ sattvena lakṣyata iti sattvam eva sallakṣaṇaṃ /",
    "YXmavt:412": " abhūtaparikalpo vidyata ity anenābhūtaparikalpasya sattvaṃ",
    "YXmavt:413": " pradarśayatīty arthaḥ /",
    "YXmavt:414": " evam asattvena lakṣyata iti asatvam evāsal lakṣaṇāt /",
    "YXmavt:415": " tat punar yad grāhyagrāhakabhāvenāsattvaṃ /",
    "YXmavt:416": " yasmād abhūtaparikalpe dvayaṃ nāsti tasmād abhūtaparikalpo'pi",
    "YXmavt:417": " dvayātmanā nāstīty uktaṃ bhavati /",
    "YXmavt:418": " svalakṣaṇaṃ khyāpayatīti /",
    "YXmavt:419": " ko viśeṣo'sti sallakṣaṇasvalakṣaṇayoḥ ?",
    "YXmavt:420": " sallakṣaṇaṃ hi sāmānyaṃ /",
    "YXmavt:421": " svalakṣaṇam tu viśeṣaḥ /",
    "YXmavt:422": " yadi svalakṣaṇam anākhyātamatra kiṃ syāt ?",
    "YXmavt:423": " śarīram abhūtaparikalpasya noktaṃ syāt /",
    "YXmavt:424": " atas tac charīrapratipādanārtham ucyate -",
    "YXmavt:425": " arthasattvātmavijñaptipratibhāsaṃ prajāyate /",
    "YXmavt:426": " vijñānaṃ nāsti cā'syārthas tadabhāvāt tadapyasat // iti /",
    "YXmavt:427": " atha vā grāhyagrāhakarahitatā'bhūtaparikalpamātrate'ty ucciṣṭaṃ /",
    "YXmavt:428": " tasyām abhūtaparikalpamātratāyām indriyaviṣayavijñānaṃ yathā",
    "YXmavt:429": " vyavasthitaṃ na jñāyata /",
    "YXmavt:430": " abhūtaparikalpapratibhāsabhedena tad vyavasthitajñāpanārtham",
    "YXmavt:431": " abhūtaparikalpasya svalakṣaṇaṃ khyāpayati -",
    "YXmavt:432": " arthasattvātmavijñaptipratibhāsaṃ /",
    "YXmavt:433": " iti vistaraḥ / [p.15]",
    "YXmavt:434": " atha vā 'bhūtaparikalpo'stītyanena tat sattvamātraṃ jñāyate na tu",
    "YXmavt:435": " tat svabhāvaḥ /",
    "YXmavt:436": " dvayābhāve'pi yad grāhyagrāhakābhiniveśakāraṇaṃ na vijñāyate dvayaṃ",
    "YXmavt:437": " ca nāstīti yataḥ pratīyate tad api noktam ityatas tat pratipādanārtham",
    "YXmavt:438": " āha -",
    "YXmavt:439": " arthasattvātmavijñapti pratibhāsaṃ",
    "YXmavt:440": " iti vistaraḥ /",
    "YXmavt:441": " tatra vijñānasvabhāvo'bhūtaparikalpaḥ /",
    "YXmavt:442": " tac ca vijñānaṃ sasamprayogam abhipretaṃ /",
    "YXmavt:443": " pradhānena tu vijñānaṃ gṛhītaṃ /",
    "YXmavt:444": " sa eva grāhyagrāhakābhiniveśo'rthasattvādipratibhāsanibandhanaḥ /",
    "YXmavt:445": " nāsti cāsyārthas tadabhāvāt tad apyasat / iti /",
    "YXmavt:446": " dvayābhāvakāraṇaṃ /",
    "YXmavt:447": " tatrārthasattvapratibhāsamālayavijñānaṃ sasamprayogaṃ /",
    "YXmavt:448": " tac ca vipākatvād avyākṛtam eva /",
    "YXmavt:449": " ātmapratibhāsaṃ kliṣṭaṃ manaḥ sasaṃprayogaṃ /",
    "YXmavt:450": " tac ca nivṛtāvyākṛtaṃ kleśasaṃprayuktatvād uktaṃ /",
    "YXmavt:451": " vijñaptipratibhāsaṃ kuśalākuśalāvyākṛtaṃ sasamprayigañcakṣur",
    "YXmavt:452": " vijñānādi ṣaṭkaṃ /",
    "YXmavt:453": " tadetānyarthasattvātmavijñaptipratibhāsānyaṣṭau vijñānāni",
    "YXmavt:454": " sasamprayogāṇi samudayasatyasaṅgṛhītāt sahakāripratyayāpekṣād",
    "YXmavt:455": " ālayavijñānāt yathāsaṃbhavaṃ pañcagatiṣu prabhavanti /",
    "YXmavt:456": " kaścit",
    "YXmavt:457": " kuśalā'kuśala-avyākṛtadharma-vāsanāpariṇāmaviśeṣo'sty-ālayavijñānasya",
    "YXmavt:458": " yadādhipatyena parasparabhinnābhāsaṃ vijñānaṃ prajāyate /",
    "YXmavt:459": " katham asatyarthādau vijñānaṃ tadābhāsam utpadyate ?",
    "YXmavt:460": " na hi puruṣe'sati sthāṇuḥ puruṣābhāso bhavatīti /",
    "YXmavt:461": " naiṣa doṣaḥ /",
    "YXmavt:462": " arthādyābhāsaṃ hi vijñānaṃ bālā vijñānāt pṛthag",
    "YXmavt:463": " arthāstitvenā'bhiniviśante taimirikasya keśoṇḍukādivat /",
    "YXmavt:464": " tasmāt tadabhiniveśatyājanārtham ucyate -",
    "YXmavt:465": " vijñānam evedam arthādyābhāsam utpadyate taimirikāṇām iva",
    "YXmavt:466": " keśoṇḍukādyābhāsaṃ vināpyarthasattvādineti /",
    "YXmavt:467": " evaṃ cāṣṭavijñānavastukaḥ paratantro'bhūtaparikalpa ity uktaṃ bhavati /",
    "YXmavt:468": " rūpādabhāveneti rūpa-śabda-gandha-rasa-spraṣṭavya dharmasvarūpeṇa",
    "YXmavt:469": " pratibhāsaṃ tadākāreṇotpannatvāt /",
    "YXmavt:470": " sattvapratibhāsaṃ yat pañcendriyatvena svaparasantānayoḥ /",
    "YXmavt:471": " pratibhāsa ity adhikṛtaṃ /",
    "YXmavt:472": " adhikasaktisthānatvāt pañcasv indriyeṣu sattvākhyā /",
    "YXmavt:473": " tais teṣu vā sajjata iti sattvaḥ /",
    "YXmavt:474": " tadākārotpattitām upādāya vijñānaṃ tadābhāsam iti /",
    "YXmavt:475": " ātmapratibhāsaṃ kliṣṭaṃ manaḥ ātmamohādisamprayogād iti kliṣṭasya",
    "YXmavt:476": " manasa ātmamohenātmadṛṣṭyā ātmatṛṣṇāyā'smimānena ca nityaṃ",
    "YXmavt:477": " samprayuktatvāt [p.16]",
    "YXmavt:478": " teṣāñcātmālambanatvādy uktam ātmapratibhāsatvaṃ kliṣṭasya manasaḥ /",
    "YXmavt:479": " vijñaptipratibhāsaṃ ṣaḍ vijñānānīti /",
    "YXmavt:480": " viṣamagrāhakarūpeṇa prakhyānāt tadākārotpattitām upādāya",
    "YXmavt:481": " vijñaptipratibhāsaṃ /",
    "YXmavt:482": " nāsti cāsyārtha iti catuṣṭayasyākārasyeti /",
    "YXmavt:483": " arthasattvapratibhāsasyānākāratvāt ātmavijñaptipratibhāsasya ca",
    "YXmavt:484": " vitathapratibhāsatvād iti arthasattvapratibhāsasyānākāratvāt",
    "YXmavt:485": " ātmavijñaptipratibhāsasya ca vitathapratibhāsatvād iti",
    "YXmavt:486": " arthasattvapratibhāsayor grāhyarūpeṇa prakhyānād",
    "YXmavt:487": " vitathapratibhāsatvāsambhavād anākāratvam evārthābhāve kāraṇaṃ /",
    "YXmavt:488": " na tv anyayor grāhakarūpeṇa prakhyānād anākāraḥ /",
    "YXmavt:489": " vitathapratibhāsatvem evārthābhāve kāraṇam uktaṃ /",
    "YXmavt:490": " ākāro hyālambanasyānityādirūpeṇa grahaṇaprakāraḥ /",
    "YXmavt:491": " sa cānayor nāsti grāhyarūpeṇa prakhyānāt /",
    "YXmavt:492": " ato'nākāratvād agrāhakatvād ityarthaḥ /",
    "YXmavt:493": " ālambanasamvedanaṃ vākāraḥ /",
    "YXmavt:494": " tac ca tayor nāstīty upalabdhyabhāvād anākāraḥ /",
    "YXmavt:495": " yadyubhayam apy anākāraṃ parasparabhinnasvarūpac ca rūpādivac",
    "YXmavt:496": " cakṣurādivac ca evaṃ sati lokaśāstraprasiddhebhyo",
    "YXmavt:497": " rūpādibhyaścakṣurādibhyaś ca vijñānasya ko'sāvātmātiśayo yatas tān",
    "YXmavt:498": " nirākritya tair abhinnarūpaṃ vijñānaṃ gṛhyate tad",
    "YXmavt:499": " avyatiriktasyārthasyāsambhavāt ?",
    "YXmavt:500": " etad evaṃ vyavasthāpyate -",
    "YXmavt:501": " yasmād bhinnarthasvarūpamasannapicittāsantānapratiniyamena svabījāt",
    "YXmavt:502": " pratyekātmagrahītaṃ bhinnārthādipratibhāsaṃ vijñānaṃ prasūyate /",
    "YXmavt:503": " tathāhi pretā apaḥ pūyapurīṣamūtrādipūrṇā dhṛtadaṇḍapāṇibhir",
    "YXmavt:504": " ubhayataḥ purusaiḥ saṃrakṣyamāṇāḥ paśyanti manuṣYādayaḥ punaḥ",
    "YXmavt:505": " svacchaśītalodakaparipūrṇā nirvibandhā ity upalabhante /",
    "YXmavt:506": " yoginaścāśubhamanasikārādy abhyastā nirantaraṃ pṛthivīṃ",
    "YXmavt:507": " kaṅkālapūrṇāṃ paśyanti /",
    "YXmavt:508": " tathā pṛthivyādi kṛtsneṣu sarvaṃ pṛthivayādibhir vyāptaṃ paśyati /",
    "YXmavt:509": " na cārthapratibuddhātmalābhasya-arthamantareṇa-arthasvarūpād vā",
    "YXmavt:510": " bhinnākārasya vijñānāsya prasūtir yuktā /",
    "YXmavt:511": " tasmāt tad arthamantareṇa sarvam arthasattvādinirbhāsaṃ vijñānam eva",
    "YXmavt:512": " prasūyata iti niścīyate /",
    "YXmavt:513": " grāhyābhāve dvayor ātmavijñaptipratibhāsayor grāhakākāreṇa",
    "YXmavt:514": " prakhyānāt vitathapratibhāsatvaṃ /",
    "YXmavt:515": " atha vā yathā vijñānenārthaḥ parikalpyate tathārthasyābhāvo",
    "YXmavt:516": " vyāghrādiśrutyādiṣv iva vitathālambanatvād vitathapratibhāsatā /",
    "YXmavt:517": " tathā hi vijñaptir api vijñapty antaraparikalpitenātmanā śūnyeti",
    "YXmavt:518": " siddhāntaḥ /",
    "YXmavt:519": " ataścārthasattvavijñānasyevātmavijñaptipratibhāsasyāpyarthābhāvaḥ /",
    "YXmavt:520": " arthābhāvāt tad vijñānam asat /",
    "YXmavt:521": " vijānātīti vijñānaṃ grāhyābhāve vijānanāpy ayuktaṃ /",
    "YXmavt:522": " tasmād arthābhāvād vijñātṛtvena vijñānam asad na [p.17]",
    "YXmavt:523": " tv arthasattvātmavijñaptipratibhāsatayā /",
    "YXmavt:524": " tad asattve hi sarvathā'bhāvaprasaṅgaḥ /",
    "YXmavt:525": " tad avyatirekeṇa vijñānasvabhāvānirdeśāt /",
    "YXmavt:526": " tad bhinnasvabhāve sati tad vijñānaṃ kathaṃ yujyeta kathaṃ parasparaṃ",
    "YXmavt:527": " bhinnaṃ bhavet ? //1-4//",
    "YXmavt:528": " evaṃgrāhyagrāhakābhāvāt tat pratibhāsavijñānasadbhāvāc ca yat",
    "YXmavt:529": " pūrvaṃ pratijñātaṃ -",
    "YXmavt:530": " abhūtaparikalpo'sti dvayaṃ tatra na vidyate /",
    "YXmavt:531": " iti tat prasiddham iti pradarśayann āha -",
    "YXmavt:532": " abhūtaparikalpatvaṃ siddham asya bhavatyataḥ /",
    "YXmavt:533": " abhūtaparikalpatvañca teṣāñcaturṇāṃ vijñānānāṃ siddhaṃ /",
    "YXmavt:534": " ata ity anantaroktād hetorarthābhāvāt tad apy asad iti punar apy",
    "YXmavt:535": " abhūtaparikalpāstitvaprasādhanārthaṃ dvayābhāvaprasādhanārthañcāha",
    "YXmavt:536": " na tathā sarvathā'bhāvāt",
    "YXmavt:537": " ityādi /",
    "YXmavt:538": " atha vā ata iti vakṣyamāṇādvetoḥ /",
    "YXmavt:539": " tameva pradarṣayannāh",
    "YXmavt:540": " na tathā sarvathā'bhāvāt",
    "YXmavt:541": " iti/",
    "YXmavt:542": " na tathā'stitvān na ca sarvathā nāstitvāt tad",
    "YXmavt:543": " grāhyagrāhakapratibhāsam utpadyate /",
    "YXmavt:544": " tatra catuḥprakāre'py anākāratvād vitathākāratvāc ca yathāsambhavaṃ",
    "YXmavt:545": " grāhakatvābhāvaḥ /",
    "YXmavt:546": " vijñaptyantaraparikalpitena cātmanā sarvasya śūnyatvād",
    "YXmavt:547": " grāhyatvābhāvaḥ /",
    "YXmavt:548": " na ca sarvathā'bhāvo bhrāntimātrasyotpādād ityātmatvenābhāvo na tu",
    "YXmavt:549": " yadākāreṇa pratibhāsate tena bhrāntir ucyare māyāvat /",
    "YXmavt:550": " mātra- śabdas tadadhikavyavacchedārthaḥ /",
    "YXmavt:551": " etad uktaṃ bhavati -",
    "YXmavt:552": " bhrāntivijñānasya sadbhāvān na sarvathā'bhāva iti /",
    "YXmavt:553": " kimartha punas tasya bhrāntivijñānasyā'bhāva eva neṣyate",
    "YXmavt:554": " grāhyagrāhakābhāvavat ?",
    "YXmavt:555": " na hi kenacit tasyāstitvaṃ kalpayituṃ śakyate",
    "YXmavt:556": " sarvāvijñānaviṣayātikrāntatvād ity abhipretam iti cet /",
    "YXmavt:557": " yasmāt -",
    "YXmavt:558": " tat kṣayān muktir iṣyate /",
    "YXmavt:559": " ato'syābhāva eva neṣyate /",
    "YXmavt:560": " kiṃ tarhi saṅkleśavyavadānapakṣasāmarthāt tad astitvam anumīyate / [p.18]",
    "YXmavt:561": " anyatheti yadi tasya sarvathābhāva eveṣyate na bandho na mokṣa iti /",
    "YXmavt:562": " bhrāntimātre'py asati saṅkleśābhāvād bandho'pi nāsti /",
    "YXmavt:563": " pūrvaṃ baddho mucyata iti kṛtvā muktir api na syāt /",
    "YXmavt:564": " atha vā kathaṃ na yathā prakhyāti tathā bhāveneṣyate sarvathā",
    "YXmavt:565": " vā'bhāva iti parābhiprāyavyudāsārtham āha -",
    "YXmavt:566": " tat kṣayān muktir iṣyate /",
    "YXmavt:567": " tasmiṃścāparikṣīṇe bandha ityarthād uktaṃ bhavati /",
    "YXmavt:568": " anyathā hi na bandho na mokṣa iti saṅkleśavyavadānāpavādadoṣaḥ syāt /",
    "YXmavt:569": " yathā grāhyagrāhakatvena bhrāntir udbhāsitā'pi yadi tathā syāt",
    "YXmavt:570": " paramārthata evaṃ sati nityaḥ saṅkleśaḥ syāt /",
    "YXmavt:571": " tathā ca nirvāṇābhāvaḥ /",
    "YXmavt:572": " evaṃ ca bhrāntimātrasyāpy abhāve saṅkleśābhāvo nityañca vyavadānaṃ",
    "YXmavt:573": " prasajyeta /",
    "YXmavt:574": " evaṃ cobhayathāpi mokṣārthināṃ vyartho yatnaḥ syāt /",
    "YXmavt:575": " ato'vaśyam abhūtaparikalpabhāvo'bhyupagantavyo dvayābhāvaś ca //1-5//",
    "YXmavt:576": " saṅgrahalakṣaṇaṃ khyāpayatīti saṅgraha eva lakṣaṇaṃ /",
    "YXmavt:577": " atha vā yena saṅgraho lakṣyate tat saṅgrahalakṣaṇaṃ /",
    "YXmavt:578": " tac ca kim artham uktaṃ ?",
    "YXmavt:579": " atra hi grāhyagrāhakarahitam abhūtaparikalpamātramevāstīty ayuktaṃ /",
    "YXmavt:580": " sūtrāntareṣu punas trayaḥ svabhāvāḥ paṭhyante /",
    "YXmavt:581": " ataḥ sūtrāntarair avirodhapradarśanārthaṃ teṣām iha saṅgraha ucyate /",
    "YXmavt:582": " ata eva vṛttikāra āha -",
    "YXmavt:583": " abhūtaparikalpamātre satīti vistareṇa -",
    "YXmavt:584": " kalpitaḥ paratantraś ca pariniṣpanna eva ca /",
    "YXmavt:585": " arthād abhūtakalpāc ca dvayābhāvāc ca deśitaḥ // iti /",
    "YXmavt:586": " grāhyaṃ grāhakaṃ ca svabhāvaśūnyatvād abhūtam apy astitvena",
    "YXmavt:587": " parikalpyata iti [p.19]",
    "YXmavt:588": " parikalpita ucyate /",
    "YXmavt:589": " sa punar dravyato'sannapi vyavahārato'stīti svabhāva ucyate /",
    "YXmavt:590": " paratantraḥ paravaśaḥ hetupratyayapratibaddhajanmakatvāt /",
    "YXmavt:591": " āha ca -",
    "YXmavt:592": " akalpitaḥ pratyayaco'nabhilāpyaś ca sarvathā /",
    "YXmavt:593": " paratantrasvabhāvo hi śuddhalaukikagocaraḥ //",
    "YXmavt:594": " yā'bhūtaparikalpasya dvayarahitatā sa pariniṣpannaḥ svabhāvaḥ",
    "YXmavt:595": " tasyā'saṃskṛtatvāt nirvikāratvena pariniṣpannatvāt /",
    "YXmavt:596": " āha ca -",
    "YXmavt:597": " kalpitena svabhāvena tasya yā'tyantaśūnyatā /",
    "YXmavt:598": " svabhāvaḥ pariniṣpanno 'vikalpajñānagocaraḥ //",
    "YXmavt:599": " arthād ityarthādhipatyād uktaṃ /",
    "YXmavt:600": " evam abhūtaparikalpād dvayābhāvācceti vaktavyaṃ /",
    "YXmavt:601": " arthaḥ parikalpitaḥ svabhāva ityartho'tra rūpādayaścakṣurādaya ātmā",
    "YXmavt:602": " vijñaptayaś ca /",
    "YXmavt:603": " sa ca kalpitena svabhāvenābhūtaparikalpe nāstīty asan parikalpitaḥ",
    "YXmavt:604": " svabhāva ucyate /",
    "YXmavt:605": " āha ca -",
    "YXmavt:606": " akalpito vikalpo hi vikalpāntarakalpitaḥ /",
    "YXmavt:607": " svabhāvo nāstyasau tasya vikalpāntarakalpitaḥ //",
    "YXmavt:608": " abhūtaparikalpaḥ paratantraḥ svabhāva iti /",
    "YXmavt:609": " parair hetupratyayais tantryate janyate na tu svayambhavatīti paratantraḥ /",
    "YXmavt:610": " grāhyagrāhakābhāvaḥ pariniṣpannaḥ svabhāva iti /",
    "YXmavt:611": " nirvikārapariniṣpattyā'viparītapariniṣpattyā ca parniṣpannatvāt",
    "YXmavt:612": " pariniṣpanna ucyate /",
    "YXmavt:613": " atra hy abhūtaparikalpasya dvayarahitatā grāhyagrāhakābhāva uktaḥ /",
    "YXmavt:614": " na tu dvayasyābhāvamātraṃ /",
    "YXmavt:615": " evañcābhūtaparikalpa eva hetupratyapāratantryāt paratantraḥ /",
    "YXmavt:616": " sa eva grāhyagrāhakarūpeṇa svātmany avidyamānena prakhyānāt",
    "YXmavt:617": " parikalpitaḥ /",
    "YXmavt:618": " sa eva grāhyagrāhakarahitatvāt pariniṣpannaḥ /",
    "YXmavt:619": " evam abhūtaparikalpe trayaḥ svabhāvāḥ saṅgrahītāḥ /",
    "YXmavt:620": " etenā'bhūtaparikalpam anūdya parijñeyaṃ parijñāya prahātavyaṃ",
    "YXmavt:621": " parijñāya sākṣāt kartavyañca vastu sandarśitaṃ bhavati //1-6// [p.20]",
    "YXmavt:622": " aparijñātāsal lakṣaṇo hy abhūtaparikalpaḥ kleśakarmajanmasaṅkleśāya",
    "YXmavt:623": " sampravartate /",
    "YXmavt:624": " ato'sallakṣaṇaparijñānārtham upāyaṃ pradarśayann āha -",
    "YXmavt:625": " upalabdhiṃ samāśritya",
    "YXmavt:626": " iti vistaraḥ /",
    "YXmavt:627": " abhūtaparikalpe tad upalakṣaṇam abhūtaparikalpo veti /",
    "YXmavt:628": " grāhyagrāhakayor asattvam evā'sallakṣaṇaṃ /",
    "YXmavt:629": " tatrānupraveśas tad avabodhaḥ /",
    "YXmavt:630": " tasyopāyo yatas tad asallakṣaṇam anupraviśati /",
    "YXmavt:631": " sa punar dharmadhātoḥ sarvatragārthapratibodhaprayoganiśraya viśeṣaḥ",
    "YXmavt:632": " kuśalo dvividhaḥ /",
    "YXmavt:633": " tad upalakṣyā'yaṃ śloka uktaḥ /",
    "YXmavt:634": " vijñaptimātropalabdhiṃ niśrityā'rthā'nupalabdhir jāyata iti /",
    "YXmavt:635": " idaṃ vijñaptimātram ālambanārtharahitaṃ svabījaparipākād",
    "YXmavt:636": " rūpādyābhāsaṃ vijñānaṃ pravartate na tu rūpādiko'rtho'stītyevaṃ",
    "YXmavt:637": " grāhakopalabdhiṃ niśritya grāhyānupalabdhiṃ praviśati /",
    "YXmavt:638": " evaṃ hy anena vicārayitavyaṃ -",
    "YXmavt:639": " utpadyamānam anutpannaṃ vā vijñānaṃ viṣayamālambeta /",
    "YXmavt:640": " tatrotpadyamānaṃ viṣayaṃ nālambate utpadyamānasyāsattvāt /",
    "YXmavt:641": " notpannam api viṣayapratibhāsātmanotpannatvāt /",
    "YXmavt:642": " na ca viṣayapratibhāsātmanotpattim uktvā vijñānasyānyā kriyā'sti",
    "YXmavt:643": " yāṃ kriyāṃ kurvat vijñānaṃ viṣayam ālambana ity ucyate /",
    "YXmavt:644": " yadi vālambanasya vartamāna eva vijñāne vyāpāro notpadyamāne evam",
    "YXmavt:645": " ālambanapratyayo na vijṇyānotpādakaḥ /",
    "YXmavt:646": " tat parikalpanaṃ nirarthakaṃ /",
    "YXmavt:647": " vartamānālambanagrahaṇe kṣaṇabhedadoṣo bhavati /",
    "YXmavt:648": " na cātmātiśayabhāve pūrvavad vijñānenālambanagrahaṇaṃ yujyate /",
    "YXmavt:649": " athālambanagrahaṇakāle tasyātmātiśaya iṣyate evam apy",
    "YXmavt:650": " ātmātiśayasyānyata eva darśanād anyadevotpannam ālambanaṃ gṛhṇātīti",
    "YXmavt:651": " prasajyate /",
    "YXmavt:652": " anyo manyate -",
    "YXmavt:653": " nirudhyamāno'rtha evotpadyamānasya vijñānasyālambanapratyayaḥ /",
    "YXmavt:654": " sa ca svākārapratibhāsa jñānakāraṇatvena śeṣebhyaḥ pratyayebhyo",
    "YXmavt:655": " viśiṣyata",
    "YXmavt:656": " iti /",
    "YXmavt:657": " tenāpi rūpādiparamāṇavastat samūho vālambanatvena parikalpyate /",
    "YXmavt:658": " ubhayathāpi cālambanābhāvaḥ /",
    "YXmavt:659": " sarvam eva hi vijñānaṃ ghaṭapaṭādipratibhāsam utpadyate na tu",
    "YXmavt:660": " paramāṇupratibhāsaṃ /",
    "YXmavt:661": " na cā'rthākārasyā'nyanirbhāsasya vijñānasyānyad ālambanaṃ /",
    "YXmavt:662": " cakṣurādīnām apy ālambanatvaprasaṅga iti /",
    "YXmavt:663": " yo'pi manyate samuditāḥ paramāṇava ālambanaṃ na pratyekaṃ tasyāpy ayam",
    "YXmavt:664": " aparihāraḥ /",
    "YXmavt:665": " samuditā api hi te pratyekam evālambanatveneṣYante na tat samudāyena /",
    "YXmavt:666": " tatra paramāṇūnāṃ pratyekapratibhāsaṃ jñānaṃ notpadyate nāpi tat",
    "YXmavt:667": " samudāyapratibhāsaṃ /",
    "YXmavt:668": " tasmān na paramāṇūnām ālambanatvaṃ sambhavati /",
    "YXmavt:669": " nāpi paramāṇusamūha ālambanaṃ prajñaptisataḥ kāraṇatvāsambhavāt /",
    "YXmavt:670": " vijñānakāraṇaṃ hi samanantarādipratyayavad ālambanapratyayo'pīṣyate /",
    "YXmavt:671": " tasmān na nirudhyamāno'pyālambanaṃ /",
    "YXmavt:672": " atha ca niruddha ālambanaṃ evaṃ satyātītānāgataṃ viṣayaḥ syāt /",
    "YXmavt:673": " svapnādau tu vijñānam anālambanam iti siddhaṃ /",
    "YXmavt:674": " nā'nālambanaṃ svapnādivijñānaṃ nimittālambanatvād iti kecit /",
    "YXmavt:675": " nimittaṃ punar arthapratibimbaṃ viprayuktasaṃskārasvabhāvaṃ /",
    "YXmavt:676": " na hi svapnādāvasatyarthe tannimittaṃ yujyate mukhādyabhāve tat",
    "YXmavt:677": " pratibimbavat /",
    "YXmavt:678": " utpadyamānam utpannaṃ vālambanaṃ vijñānanimittam abhāvān nirodhāc",
    "YXmavt:679": " ceti pūrvam uktaṃ /",
    "YXmavt:680": " vijñānameva arthapratibhāsatvād arthapratibimbaṃ /",
    "YXmavt:681": " ato na viprayuktasaṃskārātmakaṃ nimittaṃ yujyate /",
    "YXmavt:682": " avaśyaṃ cārthākāraṃ vijñānam abhyupagantavyaṃ /",
    "YXmavt:683": " anākāre hi tasmin grāhyagrāhakaniyama eva na syāt /",
    "YXmavt:684": " anyastvapratighaṃ rūpameva svapne yogināṃ cāśubhādāvālambanaṃ manyate",
    "YXmavt:685": " tasyāpi varṇasaṃsthānādyātmakatvād apratighatvaṃ",
    "YXmavt:686": " manomātraviṣayatvañca virudhyate /",
    "YXmavt:687": " na cāvijñaptimātrād anyad apratighaṃ rūpaṃ śāstre varṇyate /",
    "YXmavt:688": " tasmāt kalpanāmātram eva /",
    "YXmavt:689": " aparastv anubhūtārtham eva svapne vijñānaviṣayatvenecchati jātyandhena",
    "YXmavt:690": " svapne nīlādirūpāgrahaṇāt /",
    "YXmavt:691": " na jātyandhaḥ svapne rūpaṃ na gṛhṇāti /",
    "YXmavt:692": " avyutpannasaṅketatvāt tu nāmato na jānāty ato nānyasyācaṣṭe /",
    "YXmavt:693": " yadi cānubhūtasyaiva svapne darśanam evaṃ jātyandhasyāpi rūpadarśanaṃ",
    "YXmavt:694": " kiṃ neṣyate ?",
    "YXmavt:695": " tenāpi pūrvajanmasu rūpam upalabdham eva /",
    "YXmavt:696": " na ca [p.22]",
    "YXmavt:697": " vartamānajanmany upalabdham eva svapne pratibhāsate /",
    "YXmavt:698": " na hy atītānāgatavartamānānubhave suptasya jāgrataś ca kaścid",
    "YXmavt:699": " viśeṣo'sti /",
    "YXmavt:700": " tasmāt parikalpamātram evaitad anubhūtārthaviṣayaṃ svapne vijñānam iti",
    "YXmavt:701": " / atītasya cābhāvān nirviṣayaṃ vijñānam eva svapne'rthābhāsam",
    "YXmavt:702": " utpadyata iti niścayaḥ /",
    "YXmavt:703": " evaṃ vijñaptimātratvenopalambhād arthā'nupalabdhir bhāvyeti /",
    "YXmavt:704": " ya",
    "YXmavt:705": " arthā'nupalabdhiṃ niścitya vijṇaptimātrasyāpyanupalabdhirjāyata iti/",
    "YXmavt:706": " yatha na vijṇyanād bahiḥ parikalpitaṃ grāhyamastīti",
    "YXmavt:707": " vijñaptimātratābalena manogrāhyābhāvaṃ praviśati tathā",
    "YXmavt:708": " grāhyabhāvabalena vijñaptimātrasyāpy abhāvaṃ pratipadyate /",
    "YXmavt:709": " na grāhyābhāve grāhakatvaṃ yujyate /",
    "YXmavt:710": " grāhyam apekṣya tad grāhakasya vyavasthāpanāt /",
    "YXmavt:711": " evam asallakṣaṇaṃ grāhyagrāhakayoḥ parikalpitarūpayoḥ praviśati",
    "YXmavt:712": " nābhūtaparikalpasyeti darśanaṃ bhavati /",
    "YXmavt:713": " kim arthaṃ punaḥ prathamata eva vijñaptimātrasyaivābhāvaṃ na",
    "YXmavt:714": " vibhāvayati ?",
    "YXmavt:715": " grāhyapratibaddhatvāddhi grāhakasyopalabhyārthābhāve sukhaṃ praveśaḥ",
    "YXmavt:716": " syād ālambanasvabhāvavināśāt /",
    "YXmavt:717": " anyathā bhāvāpavādam eva kuryāt /",
    "YXmavt:718": " grāhyagrāhakayoḥ parasparanirapekṣatvāt /",
    "YXmavt:719": " imāñca grāhyagrāhakavikalpātītāṃ jñānabhūmiṃ saṃbhāreṣu",
    "YXmavt:720": " nirantaraṃ pravartamānaḥ prathamakalpāsaṃkhyeyaparisamāptau praviṣati /",
    "YXmavt:721": " tathā hi vijñaptimātram idaṃ niśritya rūpānupalambhānukūlo",
    "YXmavt:722": " lokottaramārge prathama uṣmagatākhyaḥ saparivāraḥ samādhirāmukhī",
    "YXmavt:723": " bhavati /",
    "YXmavt:724": " tasyānantaraṃ mūrdhākhyaḥ /",
    "YXmavt:725": " tasyānantaram aśeṣagrāhyānupalambhād grāhakānupalabhānukūlaḥ",
    "YXmavt:726": " kṣāntyākhyaḥ samādhiḥ /",
    "YXmavt:727": " tasyānantaram arthānupalabdhiṃ niśritya vijñaptimātrasyāpy anupalabdhiṃ",
    "YXmavt:728": " bhāvayan laukikāgryadharmākhyaḥ prajñādisahitaḥ saparivāraḥ samādhir",
    "YXmavt:729": " āmukhībhavati /",
    "YXmavt:730": " tad anantaraṃ darśanamārgaḥ /",
    "YXmavt:731": " tatraiva ca sarvatragadharmadhātvadhigamāt prathamāṃ bhūmiṃ praviśatīti",
    "YXmavt:732": " ayaṃ ca tattvamanaskāro nāvimuktimanaskāro'pramāṇādivat //1-7//",
    "YXmavt:733": " upalabdhir upalabdhitvenā'siddhā /",
    "YXmavt:734": " abhūtārthapratibhāsatayā tūpalabdhir ityucyate'nupalabdhisvabhāvā'pi",
    "YXmavt:735": " satī / [p.23]",
    "YXmavt:736": " upalabdher anupalabdhisvabhāvatvam iti pradarśayann āha -",
    "YXmavt:737": " upalabdhes tataḥ siddhā nopalabdhisvabhāvatā / iti /",
    "YXmavt:738": " atha vā yat pūrvaṃ pratijñātam abhūtaparikalpe dvayaṃ nāstīti tad",
    "YXmavt:739": " anenākāreṇa pratyātmavedyatvāt siddham iti pradarśayann āha -",
    "YXmavt:740": " upalabdhes tataḥ siddhā nopalabhisvabhāvatā / iti /",
    "YXmavt:741": " tata iti -",
    "YXmavt:742": " upalabhyārthābhāve upālabdhyabhāvāt /",
    "YXmavt:743": " upalabdhir iti bhāvakartṛkaraṇānām anyatamat parikalpyate /",
    "YXmavt:744": " etat tritayam apy abhāvān na yujyate /",
    "YXmavt:745": " upalabdhes tataḥ siddhā nopalabdhisvabhāvatā /",
    "YXmavt:746": " ata eva vṛttikāra āha -",
    "YXmavt:747": " upalabhyārthābhāva upalabdhyayogād iti /",
    "YXmavt:748": " tasmāc ca samatā jñeyā nopalambhopalambhayoḥ /",
    "YXmavt:749": " yasmād upalabdhir anupalabdhisvabhāvā tasmāt samatā tulyatā jñeyā /",
    "YXmavt:750": " arthānupalambhasya vijñaptimātratopalambhasya cāsattvād aviśeṣataḥ /",
    "YXmavt:751": " upalabdhyanupalabdhiśabdayoḥ parasparaviruddhatvāpanaya nārthamāha -",
    "YXmavt:752": " abhūtārthapratibhāsatayā tūpalabdhir ity ucyate /",
    "YXmavt:753": " na tu tayā kiñcid upalabhyte'rthābhāvād iti /",
    "YXmavt:754": " ataḥ paramārthato 'nupalabdhisvabhāvā'pi satīti nāsti virodhaḥ /",
    "YXmavt:755": " apara āha -",
    "YXmavt:756": " yaś ca bālānām asatyārthe'rthopalambho yaścāryāṇām arthānupalambhas",
    "YXmavt:757": " tayor dvayos tulyalakṣaṇatvāt samatā jñeyā sarpabhrānty anupalabdhivat",
    "YXmavt:758": " ata eva bravīti - abhūtārthapratibhāsatayā tūpalabdhir ity",
    "YXmavt:759": " ucyate'nupalabdhisvabhāvā'pi satīti sarpabhrānty anupalabdhivyapadeśavad iti /",
    "YXmavt:760": " anyaḥ punar āha -",
    "YXmavt:761": " yaś ca bālānāṃ grāhakopalambho yaścāryāṇām arthābhāvād",
    "YXmavt:762": " grāhakānupalambhas tayor dvayor upalambhānupalambhayor ubahyato'pi",
    "YXmavt:763": " samatā jñeyā grāhye'sati grāhakābhāvāviśeṣāt /",
    "YXmavt:764": " ata evāha - abhūtārthapratibhāsatayeti vistaraḥ /",
    "YXmavt:765": " kecitu manyante samāropā'pavādapratipakṣeṇāha -",
    "YXmavt:766": " tasmāc ca samtā jñeyā nopalambhopalambhayoḥ / iti /",
    "YXmavt:767": " arthābhāvād upalabdher upalabdhisvarūpatvenā'bhāvāt svarūpeṇa tad",
    "YXmavt:768": " abhāva ucyate /",
    "YXmavt:769": " upalambha upalabdhisvabhāvo nāpanīyate nāpyanupalabdhisvabhāvaḥ",
    "YXmavt:770": " prakṣipyate /",
    "YXmavt:771": " kiṃ tarhi samam etad ubhayaṃ nirvikalpatayā /",
    "YXmavt:772": " tasmānnopalambhopalambhayoḥ samāropāpavādanirapekṣeṇa pratyātmasamatā",
    "YXmavt:773": " jñeyeti /",
    "YXmavt:774": " āha ca -",
    "YXmavt:775": " nāpaneyam ataḥ kiñcit prakṣeptavyaṃ na kiñcana /",
    "YXmavt:776": " draṣṭavyaṃ bhūtato bhūtaṃ bhūtadarśī vimucyate // [p.24]",
    "YXmavt:777": " yadyevaṃ kathaṃ vijñaptir upalabdhir ity ucyate /",
    "YXmavt:778": " abhūtārthapratibhāsatayā loke śāstre ca tathā pratītatvād",
    "YXmavt:779": " anupalabdhisvabhāvā'pi satīti //1-8//",
    "YXmavt:780": " prabhedalakṣaṇaṃ khyāpayati",
    "YXmavt:781": " kāmarūpārūpyadhātvātmakamabhūtaparikalpasya prabhedo",
    "YXmavt:782": " nānāprakāratā /",
    "YXmavt:783": " prabheda eva lakṣaṇamiti prabhedalakṣaṇam, anena",
    "YXmavt:784": " prabhedenā'bhūtaparikalpasya lakṣaṇāt /",
    "YXmavt:785": " prabhedalakṣaṇañca kimarthaṃ khyāpyate?",
    "YXmavt:786": " abhūtaparikalpamātre kāmarūpadhātvorayogāt /",
    "YXmavt:787": " yo'yaṃ dhātubhāvena vipakṣapratipakṣabhedādāryapudgalādibhedaḥ sa na",
    "YXmavt:788": " prāpnotīti mahān śāsanopaplavaḥ prasajyata ityāśaṅkyudāsārthaṃ",
    "YXmavt:789": " prabhedalakṣaṇamākhyātam /",
    "YXmavt:790": " atha vā yatra vitarkavicāraustastatraivā'bhūtaparikalpo'sti na",
    "YXmavt:791": " tvanyatreti yo manyate tadapanayanārthaṃ prabhedalakṣaṇamucyate /",
    "YXmavt:792": " abhūtaparikalpastu cittacaittāstridhātukāḥ /",
    "YXmavt:793": " na tu yatraiva vitarkavicārāviti /",
    "YXmavt:794": " yathā rūpaṃ bhūtāni bhautikañca, evamabhūtaparikalpo'pi cittaṃ",
    "YXmavt:795": " caittāś ca, na kevalaṃ cittameva /",
    "YXmavt:796": " te ca tridhātukasvabhāvāḥ /",
    "YXmavt:797": " kāmarūpākhyāvacarabhedena tridhātukaḥ /",
    "YXmavt:798": " tatra ye tasmād abhūtaparikalpānnarakādyākārā viṃśatiprakārāḥ",
    "YXmavt:799": " pravartante sa kāmadhātuḥ /",
    "YXmavt:800": " ye saptadaśaprakārā brāhkamāyikādyākārāste rūpadhātuḥ /",
    "YXmavt:801": " ya ākāśānantyāyatanādyākārāścatuḥprakārāste ārūpyadhātuḥ /",
    "YXmavt:802": " anyaḥ punarāha - aprahīṇakāmarāgā avibhūtārūpyasaṃjñāś ca",
    "YXmavt:803": " kāmāvacaraḥ kāmadhātuḥ /",
    "YXmavt:804": " prahīṇakāmarāgā avibhūtārūpyasaṃjñāś ca rūpāvacaro rūpadhātuḥ /",
    "YXmavt:805": " prahīṇakāmarūparāgā vibhūtā rūpyasaṃjñāścārūpyāvacara",
    "YXmavt:806": " ārūpyadhātuḥ /",
    "YXmavt:807": " kāmarāgānuśayitāḥ kāmadhātuḥ /",
    "YXmavt:808": " rūparāgānuśayitā rūpadhātuḥ /",
    "YXmavt:809": " ārūpyarāgānuśayitā ārūpyadhāturityanye / [p.25]",
    "YXmavt:810": " satatacikṣepakakścaitasikaduḥkhaprakārāḥ kāmadhātuḥ /",
    "YXmavt:811": " samāhitā vigatacaitasikaduḥkhaprakārā rūpadhātuḥ /",
    "YXmavt:812": " samāhitāḥ prahīṇamukhaduḥkhaprakārā ārūpadhāturityapare /",
    "YXmavt:813": " aprahīṇagandharasatadvijñānābnhāsāḥ kāmadhātuḥ /",
    "YXmavt:814": " prahīṇagandharasatadvijñānābhāsā rūpadhātuḥ /",
    "YXmavt:815": " prahīṇapañcadaśadhātvābhāsā ārūpyadhāturityapare /",
    "YXmavt:816": " teṣu sarveṣu vyākhyāneṣu katame ta ityavaśyaṃ pūrvavyākhyānoktā eva",
    "YXmavt:817": " vaktavyā iti sākāṅkṣāṇyevaitāni vyākhyānāni /",
    "YXmavt:818": " abhūtaparikalpādhikāre",
    "YXmavt:819": " punarabhūtaparikalpagrahaṇamanupalabdhyantaritatvād iti /",
    "YXmavt:820": " paryāyalakṣaṇañceti /",
    "YXmavt:821": " cittacaittānāṃ prabhedaṃ khyāpayitvā'bhūtaparikalpasya paryāyalakṣaṇaṃ",
    "YXmavt:822": " khyāpayati /",
    "YXmavt:823": " kathaṃ kṛtvā ?",
    "YXmavt:824": " abhūparikalpyavastunaḥ svabhāvaviśeṣaparikalpanayā cittacaittānāṃ",
    "YXmavt:825": " pravṛttatvāt /",
    "YXmavt:826": " arthasvarūpaviśeṣadṛṣṭiścittacaittā abhūtaparikalpaśceti",
    "YXmavt:827": " paryāyāntarbhūtāḥ /",
    "YXmavt:828": " tatrārthamātre dṛṣṭir vijñānam iti /",
    "YXmavt:829": " mātraśabdo viśeṣanirāsārthaḥ /",
    "YXmavt:830": " tenāgṛhītaviśeṣā vastusvarūpamātropalabdhir ityarthaḥ /",
    "YXmavt:831": " arthaviśeṣe dṛṣṭiścaitasā vedanādaya iti /",
    "YXmavt:832": " tena tena viśeṣarūpeṇa tatrātipravṛtteḥ /",
    "YXmavt:833": " tatrāhlādakaparitāpakatvaviśeṣo yas tasya bhāvasya yat",
    "YXmavt:834": " saumanasyādisthānaṃ tad grahaṇaṃ vedanā /",
    "YXmavt:835": " strīpuruṣādivyavahāralakṣaṇo yo'rthaviśeṣas tad grahaṇaṃ saṃjñā /",
    "YXmavt:836": " evam anye'pi yathāyogaṃ yojyāḥ /",
    "YXmavt:837": " evaṃ caiṣāmāśrayālambanakāladravyasamatābhiḥ samprayuktatvaṃ na",
    "YXmavt:838": " tvākārasamatayāpi vijñānāviśeṣaprasaṅgāt /",
    "YXmavt:839": " cittaviśeṣā eva caitasā ihābhipretā iti kecijjānanti /",
    "YXmavt:840": " tedeva vijñānaṃ tādṛśasvarūpādinā vicitrapratibhāsam utpadyate",
    "YXmavt:841": " mayūracandrikavat /",
    "YXmavt:842": " katham ekaṃ vicitrañca ?",
    "YXmavt:843": " naikaṃ hi lakṣaṇaṃ loke vicitram iṣyate /",
    "YXmavt:844": " mā bhūd ekam anekasvabhāvam iti syād eṣa [p.26]",
    "YXmavt:845": " doṣo yadi dharmasvabhāvaḥ syāt /",
    "YXmavt:846": " bhrāntimātre tu naiṣa doṣaḥ /",
    "YXmavt:847": " kva tathā sarvathā bhāvāt",
    "YXmavt:848": " iti vacanāt /",
    "YXmavt:849": " naitad evaṃ sūtravacanavirodhāt /",
    "YXmavt:850": " yā vedanā yā saṃjñā yac cittaṃ yad vijñānañca saṃsṛṣṭvā amī",
    "YXmavt:851": " dharmā na visaṃsṛṣṭā iti /",
    "YXmavt:852": " saṃsargaś ca nāma satāṃ yugapac ca bhavatīti /",
    "YXmavt:853": " yo hi dharmasvabhāvam apariniṣpannam icchati tasyaitat sūtram",
    "YXmavt:854": " asminnarthe'jñāpakam iti //1-9//",
    "YXmavt:855": " abhūtaparikalpamātre'nyasya cābhāve hetuphalaprabhedaṃ na vijñāyata",
    "YXmavt:856": " iti tat pratipādanārthaṃ pravṛttilakṣaṇañca khyāpayati /",
    "YXmavt:857": " anena hetuphalabhāvenā'bhūtaparikalpa iti lakṣaṇaṃ /",
    "YXmavt:858": " pravṛttir eva lakṣaṇaṃ pravṛttilakṣaṇaṃ /",
    "YXmavt:859": " pravṛttiḥ punar divdhā - kṣaṇaparamparāpravṛttir yadādipatyena",
    "YXmavt:860": " pratyutpanna upabhogasaṅkleśaḥ janmāntarapravṛttiś ca",
    "YXmavt:861": " yadādhipatyenāyatyāṃ kleśakarmajanmasaṅkleśaḥ /",
    "YXmavt:862": " iha kṣaṇaparamparāpravṛttiḥ pravṛttilakṣaṇam uktaṃ /",
    "YXmavt:863": " janmāntarapravṛttiṃ saṅkleśalakṣaṇatvena khyāpayiṣyati /",
    "YXmavt:864": " ekaṃ pratyayavijñānaṃ",
    "YXmavt:865": " iti vistaraḥ /",
    "YXmavt:866": " tatraikam ityālayavijñānaṃ śeṣāṇāṃ saptānāṃ vijñānānāṃ",
    "YXmavt:867": " hetupratyayabhāvena hetur iti pratyayavijñānaṃ /",
    "YXmavt:868": " dvitīyam aupabhogikaṃ / iti /",
    "YXmavt:869": " vijñānam ity anuvartate /",
    "YXmavt:870": " tat phalam iti vākyaśeṣaḥ /",
    "YXmavt:871": " tat punaḥ saptavidhaṃ pravṛttivijñānam upabhogaprayojakatvād aupabhogikaṃ",
    "YXmavt:872": " upabhogaparicchedaprerakās tatra caitasāḥ // iti /",
    "YXmavt:873": " tatra vijñāne ye caitasās te'pi tat phalam iti sambandhaḥ /",
    "YXmavt:874": " vijñānatvād ekayogakṣematvāc ca /",
    "YXmavt:875": " ālayavijñānam anyeṣāṃ vijñānānāṃ pratyayatvāt pratyayavijñānam iti /",
    "YXmavt:876": " ālīyante sarve sāsravā dharmās tatra phalabhāvena tac ca teṣu",
    "YXmavt:877": " hetubhāvenetyālayaḥ / [p.27]",
    "YXmavt:878": " sattvabhājanaloka-vijñā-anāt tannirbhāsatayā vijñānaṃ /",
    "YXmavt:879": " tac caikāntavipākatvād avyākṛtaṃ /",
    "YXmavt:880": " sarveṣāṃ sāsravāṇāṃ dharmāṇāṃ bījam anubadhnāti anyeṣāñca",
    "YXmavt:881": " pravṛttivijñānānāṃ hetupratyayo bhavatīti pratyayavijñānaṃ /",
    "YXmavt:882": " tat pratyayaṃ pravṛttijñānamoupabhogikam iti /",
    "YXmavt:883": " tasmād ālayavijñānāt pratyetīti tat pratyayam utpadyata ityarthaḥ /",
    "YXmavt:884": " katham utpadyate ?",
    "YXmavt:885": " pravṛttivijñānaṃ hy ālayavijñānāt pravartamānam anutpannasya taj",
    "YXmavt:886": " jātīyasya pravṛttivijñānasyotpādakaṃ bījam ālayavijñāne",
    "YXmavt:887": " paripuṣṇāti /",
    "YXmavt:888": " tasmāt paripuṣṭabījāt pariṇāmaviśeṣaprāptāt punas taj jātīyaṃ",
    "YXmavt:889": " pravṛttivijñānam utpadyata ityevaṃ tat pratyayaṃ pravṛttivijñānaṃ",
    "YXmavt:890": " bhavati /",
    "YXmavt:891": " nanv ālayavijñānam apy aupabhogikaṃ pravṛttivijñānañca",
    "YXmavt:892": " pratyayavijñānaṃ prasajyate aduḥkhāsukhavedanopabhogāśrayatvāt",
    "YXmavt:893": " ālayavijñāne ca vāsanābhāvanāt /",
    "YXmavt:894": " na pratyayabhāvavyatirekeṇānyā vāsanābhāvanā'sti /",
    "YXmavt:895": " yathoktam abhidharmasūtragāthāyāṃ -",
    "YXmavt:896": " sarvadharmā hi ālīnā vijñāne teṣu tat tathā /",
    "YXmavt:897": " anyonyaṃ phalabhāvena hetubhāvena sarvadā // iti /",
    "YXmavt:898": " na prasajyate tad vedanāyā durupalakṣYatvāt /",
    "YXmavt:899": " na tadaupabhogikatvena lakṣyate pravṛttivijñānavat /",
    "YXmavt:900": " prakarṣagataṃ vā jñeyaṃ sūryavat /",
    "YXmavt:901": " tathā hy upabhogatrividhavedanāśrayatvaṃ pravṛttivijñānasyaiva na",
    "YXmavt:902": " tvālayavijñānasyeti /",
    "YXmavt:903": " hetupratyayaścātra vivakṣito na pratyayamātraṃ /",
    "YXmavt:904": " tathā hi kuśalākuśaladharmādhipatyād ālayavijñānaṃ",
    "YXmavt:905": " vipākaniṣyandaphalavāsanāṃ parigṛhṇāti /",
    "YXmavt:906": " avyākṛtadharmādhipatyāc ca niṣyandaphalavāsanām eveti /",
    "YXmavt:907": " ata ālayavijñānaṃ niravaśeṣāṇāṃ sāsravadharmāṇāṃ hetupratyayaḥ /",
    "YXmavt:908": " pravṛttivijñānaṃ tu ālayavijñānasyādhipatipratyaya iti nāsti",
    "YXmavt:909": " pravṛttivijñānasya pratyayatvaprasaṅgaḥ /",
    "YXmavt:910": " upabhogo vedaneti /",
    "YXmavt:911": " triprakārāpy upabhukṣyata ity upabhogaḥ anubhūyata ity arthaḥ /",
    "YXmavt:912": " bhavarasasārasarūpā vedanā /",
    "YXmavt:913": " tasmā bālās tat saṃvedanārthaṃ viṣayam abhiniviśante /",
    "YXmavt:914": " na kevalaṃ vedanā arthopalabdhir apy upabhoga ityanye /",
    "YXmavt:915": " tac ca na upabhogo vedaneti bhāṣyavirodhāt /",
    "YXmavt:916": " arthopalabdhiś ca na vijñānād anyeti na tasyāścaitasatvaṃ prayujyate /",
    "YXmavt:917": " veditaparicchedaḥ saṃjñā sukhādiviśeṣodgrahaṇātmakatvāt /",
    "YXmavt:918": " upabhoge saṃjñāyāñ ca prerakāḥ saṃskārā vijñānasya",
    "YXmavt:919": " cetanāmanaskārādayaḥ / [p.28]",
    "YXmavt:920": " atha vā /",
    "YXmavt:921": " upabhogo vedaneti yathāsvamālambanānubhāvāt",
    "YXmavt:922": " sukhādivedanīyakarmānubhavanāc ca /",
    "YXmavt:923": " evaṃ viṣayakarmaṇor upabhuktir vedanety upabhogaḥ /",
    "YXmavt:924": " viṣayacihnaṃ vyavahāranimittaṃ paricchinnaṃ karotīti paricchedaḥ saṃjñā",
    "YXmavt:925": " vijñānāntarālambana ābhogaḥ saṃskārāḥ /",
    "YXmavt:926": " tataścetanādyādhipatyād vijñānam ālambanānantaraṃ bhajate /",
    "YXmavt:927": " ādiśabdena chandhādayo gṛhyante /",
    "YXmavt:928": " uktaṃ yato yādṛśo yad arthā ca pravṛttir iti //1-10//",
    "YXmavt:929": " tatra chādanād avidyayā yathābhūtadarśanāvabandhanāt /",
    "YXmavt:930": " ropaṇāt saṃskārair vijñāne karmavāsanāyāḥ pratiṣṭhāpanāt /",
    "YXmavt:931": " nayanād vijñānenopapattisthānasaṃprāpaṇāt /",
    "YXmavt:932": " samparigrahaṇān nāmarūpeṇātmabhāvasya /",
    "YXmavt:933": " pūraṇāt ṣaḍāyatanena /",
    "YXmavt:934": " triparicchedāt sparśena /",
    "YXmavt:935": " upabhogād vedanayā /",
    "YXmavt:936": " karṣaṇāt tṛṣṇayā karmākṣiptasya punar bhavasya /",
    "YXmavt:937": " nibandhanād upādānair vijñānasyotpatyanukūleṣu kāmādiṣu /",
    "YXmavt:938": " ābhimukhyād bhavena kṛtasya karmaṇaḥ puarnbhave",
    "YXmavt:939": " vipākadānāyābhimukhīkaraṇāt /",
    "YXmavt:940": " duḥKhanā jantyā jarāmaraṇena ca parikliśyate jagat /",
    "YXmavt:941": " saṅkleśalakṣaṇañca khyāpayatīti kleśakarmajanmasaṅkleśā yathā",
    "YXmavt:942": " pravartamānā jagataḥ parikleśāya bhavanti tat saṅkleśalakṣaṇaṃ /",
    "YXmavt:943": " tathācā'satyapyātmaninabhūtaparikalpamātrāt saṃsāraḥ prajāyate iti",
    "YXmavt:944": " pradarśanāthaṃ khyāpyate /",
    "YXmavt:945": " chādanādropaṇāc caiva nayanāt samparigrahāt /",
    "YXmavt:946": " iti vistaraḥ /",
    "YXmavt:947": " so'yaṃ pravṛttipakṣamadhi dvādaśāṅgaḥ pratītyasamutpādo darśitaḥ /",
    "YXmavt:948": " tatra chādanāt /",
    "YXmavt:949": " kliśyate jagad ityantavacanaṃ sarveṇa sambadhyate /",
    "YXmavt:950": " kena chādanāt kathaṃ vā chādanāt kliśyata iti ?",
    "YXmavt:951": " ata āha -",
    "YXmavt:952": " avidyayā yathābhūtadarśanavibandhād iti /",
    "YXmavt:953": " avidyayā hy adarśanātmakatvād bhūtadarśanaviṣaye pracchādite",
    "YXmavt:954": " bhūtadarśanaṃ notpadyate'to bhūtadarśanotpattivibandhanād avidyā",
    "YXmavt:955": " bhūtadarśanavibandhaḥ /",
    "YXmavt:956": " bhūtadarśanaṃ punaḥ prādhānyena lokottaraprajñā tat pṛṣṭhodbhavatvāt",
    "YXmavt:957": " tat pṛṣṭhalābhāt tad avagamāc ca tat prayoga iti",
    "YXmavt:958": " śrutacintābhāvanāmayī bhūtadarśanam ity ucyate /",
    "YXmavt:959": " bhūtadarśanavibandhād avidyā saṃskārāṇāṃ pratyaya ityevaṃ chādanād",
    "YXmavt:960": " avidyayā kliśyate jagad iti / [p.29]",
    "YXmavt:961": " ropaṇāt kliśyate jagad iti sambadhyate /",
    "YXmavt:962": " kena ropaṇāt kva kasya vetyata āha saṃskārair vijñāne karmavāsanāyā iti /",
    "YXmavt:963": " tatra saṃskārā yat kāyikaṃ karma vācikaṃ mānasaṃ ca",
    "YXmavt:964": " puṇyāpuṇyāniñjyasvarūpaṃ tat punar bhavam abhisaṃskarotīti saṃskāraḥ /",
    "YXmavt:965": " apraṇihitaṃ rohayatītyarthaḥ /",
    "YXmavt:966": " tadeva ca saṃskāraśabdenocyate na tu sarvaṃ /",
    "YXmavt:967": " taccābidyādhipatyāt punar bhavam ākṣeptuṃ samarthaṃ bhavati na",
    "YXmavt:968": " sattāmātreṇetyavidyāpratyayāḥ saṃskārā ity ucyate /",
    "YXmavt:969": " tathāhi tāny anutpannavidyasya punarbhavaṃ saṃskurvanti notpannavidyasya /",
    "YXmavt:970": " na cādhipatyamātreṇaivāvidyā saṃskārāṇāṃ pratyaya ucyate sāmānyena",
    "YXmavt:971": " sā samutthānapratyayopi /",
    "YXmavt:972": " avidhyā hi samprayuktvādhyathā sarvakleṣānāṃ sāmānyena",
    "YXmavt:973": " samutyānapratyayastayā tatsamuttyā nāṃ cetanānām api /",
    "YXmavt:974": " api saṃskārāṇāṃ bhavabhogabhedaprārthanānvayānāṃ samutthāne tat",
    "YXmavt:975": " sahabhūtā'vidyā sāmānyapratyayaḥ /",
    "YXmavt:976": " āniñjyānām api tad bhūminiḥsaranadṛṣṭisamutthānānāṃ tat",
    "YXmavt:977": " sahabhūtā'vidyā sāmānyapratyaya iti saṃskārāṇāṃ pratyaya uktaḥ /",
    "YXmavt:978": " vijñāna iti atrālayavijñānam abhipretaṃ na tu pravṛttivijñānaṃ /",
    "YXmavt:979": " vyuparatapravṛttivijñānasyotpattisthānanayanā'sambhavāt kuśalakliṣṭayoś",
    "YXmavt:980": " ca samavadhānābhāvāt saṃskārais tatra karmavāsanāyāḥ",
    "YXmavt:981": " pratiṣṭhāpanābhāvāt /",
    "YXmavt:982": " karmavāsanāyā iti /",
    "YXmavt:983": " kā punar iyaṃ karmavāsanā nāma ?",
    "YXmavt:984": " anāgatasya janmano bījaṃ hetubhāvaḥ /",
    "YXmavt:985": " tad yathā brīhiphalaṃ bhūmibhasmapurīṣādipratyayaviśeṣam apekṣya",
    "YXmavt:986": " pariṇamad aṅkurotpattau hetubhūtaṃ bījam iti /",
    "YXmavt:987": " pratiṣṭhāpanād iti ropaṇam eva paryāyāntareṇācaṣṭe /",
    "YXmavt:988": " pratiṣṭhāpanaṃ punaratra vijñānasantāne tat prathamatas tad bījasyāpy",
    "YXmavt:989": " āyanaṃ /",
    "YXmavt:990": " nahi kasyacit sāsravasya dharmasyānāsravasyevāpūrvaṃ bījam ādhīyate",
    "YXmavt:991": " evaṃ saṃskārair vijñāne punarbhāvabījādhānāj jagat kliśyate /",
    "YXmavt:992": " nayanāj jagat kliśyata iti /",
    "YXmavt:993": " kena nayanāt kva kasya veti na vijñāyata ityāha vijñānenotpatti",
    "YXmavt:994": " sthānasaṃpreṣaṇād iti /",
    "YXmavt:995": " karmaparibhāvitena vijñānena santānavṛttyā cyutisthānād",
    "YXmavt:996": " upapattisthāne punar bhavabījabhūtāyā vāsanāyāḥ prāpaṇaṃ nayanaṃ /",
    "YXmavt:997": " tathā ca sati na pratisandhivijñānaṃ saṃskārapratyayaṃ",
    "YXmavt:998": " pūrvakālabhavavijñānam eva [p.30]",
    "YXmavt:999": " saṃskārapratyayam iti pradarśitaṃ bhavati /",
    "YXmavt:1000": " nahi vinaṣṭāt kāraṇāt kāryotpattir yujyate /",
    "YXmavt:1001": " ārūpyasamāpatīlābhino hi yatraiva cyavante tatraivotpadyanta iti katham",
    "YXmavt:1002": " ārūpyeṣūpapattisthānaprāpaṇam iti tad yathāyogaṃ veditavyaṃ",
    "YXmavt:1003": " nāmarūpavat /",
    "YXmavt:1004": " samparigrahāj jagat kliśyata iti /",
    "YXmavt:1005": " kena samparigrahāt kasya vetyata āha -",
    "YXmavt:1006": " nāmarūpeṇātmabhāvasyeti /",
    "YXmavt:1007": " nāmarūpaṃ hi pañcaskandhāḥ /",
    "YXmavt:1008": " te ca pratisaṇdhim upādāya kalalārbudapeśīghanapraśākhāvasthā",
    "YXmavt:1009": " anutpannaṣaḍāyatanā vijñānapratyayaṃ nāmarūpam iti /",
    "YXmavt:1010": " tad bhāvitaviśeṣeṇa hy anatareṣu nikāyasabhāgeṣu tad viśiṣṭatvaṃ sidhyati",
    "YXmavt:1011": " tasmiṃścotpanne manuṣya-tiryagādinikāyasabhāgabedād ātmabhāvo bhidyata",
    "YXmavt:1012": " iti nāmarūpeṇātmabhāvaḥ parigṛhīta ity ucyate /",
    "YXmavt:1013": " atha vā''maraṇāt sarvam evātmabhāvaṃ parigṛhṇāti tat prathamataḥ",
    "YXmavt:1014": " sarvasya hetubhāvena vyavasthānād iti /",
    "YXmavt:1015": " atha vā'bhinne'pi nāmarūpeṇāti tat prathamataḥ sarvasya hetubhāvena",
    "YXmavt:1016": " vyavasthānād iti /",
    "YXmavt:1017": " atha vā'bhinne'pi nāmarūpeṇātmabhāvo yathā parigṛhyeta tat pṛthaktvena",
    "YXmavt:1018": " darśayati yathā sarvaṃ saṃskṛtaṃ pañcabhiḥ skandhaiḥ saṅgṛhītam iti /",
    "YXmavt:1019": " aupapādukānāṃ tu vijñānapratyayaṃ ṣaḍāyatanam evetyato",
    "YXmavt:1020": " vijñānapratyayaṃ nāmarūpaṃ yathāsambhavaṃ veditavyaṃ /",
    "YXmavt:1021": " pūraṇāt kliśyata iti /",
    "YXmavt:1022": " kena pūraṇāt kasya veti /",
    "YXmavt:1023": " ṣaḍāyatanena /",
    "YXmavt:1024": " nāmarūpasaṅgṛhītaṃ śarīraṃ /",
    "YXmavt:1025": " nāmarūpāvasthāyāṃ hi śarīram aparipūrṇam ucyate cakṣurādy",
    "YXmavt:1026": " āyatanābhāvāt /",
    "YXmavt:1027": " asti ca tasyām avasthāyāṃ kāyāyatanaṃ manāayatanañca tad apy",
    "YXmavt:1028": " aparipūrṇam eva āśritāśrayaparipūryabhāvāt /",
    "YXmavt:1029": " ṣaḍāyatanāvasthāyāṃ punaścakṣurādyabhinirvṛtta āśritaḥ paripūrṇo",
    "YXmavt:1030": " bhavati /",
    "YXmavt:1031": " kāyāyatanaṃ ca paripūrṇaṃ bhavati taccakṣūr ādyāśritānāṃ",
    "YXmavt:1032": " paripūrṇatvāt /",
    "YXmavt:1033": " kathaṃ tac cakṣurādi āśritaṃ ?",
    "YXmavt:1034": " tat pratibaddhavṛttitvāt /",
    "YXmavt:1035": " manāayatanam api ṣaḍvijñānasaṅgṛhītaṃ tadānīṃ",
    "YXmavt:1036": " niravaśeṣāśrayaparipūritāt paripūrṇaṃ bhavati /",
    "YXmavt:1037": " aṅgapratyaṅgaparipūritāś ca ṣaḍāyatanāvasthāyām eva /",
    "YXmavt:1038": " āśrayaparipūraṇāt ṣaḍāyatanena kliśyate jagad iti veditavyaṃ /",
    "YXmavt:1039": " triparicchedāj jagat kliśyata iti sambadhyate /",
    "YXmavt:1040": " trayāṇāṃ hīndriyaviṣayavijñānasannipāte indriyasya",
    "YXmavt:1041": " sukhādivedanotpattyanukūlo yastriprakāro vikāras tat paricchedaḥ sparśaḥ",
    "YXmavt:1042": " ata evāyam indriyavikārasādṛśyaṃ spṛśati tadākāratayeti sparśa ucyate / [p.31]",
    "YXmavt:1043": " atha vā ṣaḍāyatanapratyayaḥ sparśa indriyasya sukhādivedanānukūlaṃ",
    "YXmavt:1044": " trividhaṃ vikāraṃ prasūte /",
    "YXmavt:1045": " upabhogād vedanayeti /",
    "YXmavt:1046": " vedanā hi tṛṣṇayopabhujyate āsvādyata ity arthaḥ /",
    "YXmavt:1047": " puṇyādikarmopabhogād vā vedanopabhogaḥ /",
    "YXmavt:1048": " atha vopabhogo'tra vedanāyā anubhavaḥ /",
    "YXmavt:1049": " sukhādiṣucānubhūyamāneṣu tatra sukhādiparipoṣaṇād",
    "YXmavt:1050": " anurāgapratighamohaiḥ kliśyate jagat /",
    "YXmavt:1051": " karṣaṇād iti /",
    "YXmavt:1052": " karṣaṇāt kena kasya veti na vijñāyata ity ata āha tṛṣṇayā",
    "YXmavt:1053": " karmākṣiptasya punar bhavasyeti /",
    "YXmavt:1054": " saṃskārair vijñāne bījaparipoṣaṇenākṣiptasya punar bhavasyodaka",
    "YXmavt:1055": " kalpayā tṛṣṇayā sarvagatiṣv aviśeṣeṇātmabhāvābhilāṣayā",
    "YXmavt:1056": " yadārdrīkṛtaḥ puar bhava utpattāv upayuṅkte utpattiṃ cāvasthāpayati",
    "YXmavt:1057": " tat karṣaṇaṃ /",
    "YXmavt:1058": " nibandhanāt /",
    "YXmavt:1059": " kena nibandhanāt kva kasya veti praśnāvakāśe svayam evāha upādānair",
    "YXmavt:1060": " vijñānasyopapattyanukūleṣu kāmādiṣv iti /",
    "YXmavt:1061": " chandarāgalakṣaṇaiścaturbhir upādānair karmākṣiptaṃ vijñānam",
    "YXmavt:1062": " utpattyanukūleṣu kāmadṛṣṭiśīlavratātmavādeṣu nibadhnāti avasthāpayati",
    "YXmavt:1063": " ca vijñānaṃ hi cchandarāgavaśāt tatra vartate /",
    "YXmavt:1064": " ābhimukhyādity atrāpi parapraśnāvakāśe svayamevaha bhavena kṛtasya",
    "YXmavt:1065": " karmaṇaḥ punar bhava vipākadānāyābhimukhīkaraṇād iti /",
    "YXmavt:1066": " yathānibandhanaṃ vijñānasya pūrvakṛtaṃ karma paunarbhavikaṃ",
    "YXmavt:1067": " vāsanāvasthaṃ vipākaphalaṃ prati vṛttilambhanād bhavaḥ sadbhūta",
    "YXmavt:1068": " ākṣiptabhavaś ca nirvṛttaye'bhimukhībhavati evaṃ bhavenābhimukhīkaraṇāj",
    "YXmavt:1069": " jagat kliśyate /",
    "YXmavt:1070": " duḥkhitāj jātyā jarāmaraṇena ca /",
    "YXmavt:1071": " kiṃ ?",
    "YXmavt:1072": " kliśyate jagad iti /",
    "YXmavt:1073": " evaṃ bhavāt punarbhavābhinirvṛttau satyāmādita eva garbhādhāne",
    "YXmavt:1074": " śukraśoṇite vijñānasammūrcchanāt kliśyate /",
    "YXmavt:1075": " tathā māturāmāśayapakvāśayayor antarāle parivartanāt kliśyate /",
    "YXmavt:1076": " tathā ca mātubhojanacaryayoḥ saṅkaṭaghunoraparityāgād api kliśyate /",
    "YXmavt:1077": " tathā sambhādhe - nāśucinā mārgeṇa nirgacchati /",
    "YXmavt:1078": " kliśyate jagaj jātaṃ punar jarayā khālityapālityādilakṣaṇayā maraṇena",
    "YXmavt:1079": " ca nāmarūpabhedalakṣaṇena priyābhyāṃ yauvanajīvitābhyāṃ bhraśyamānaṃ",
    "YXmavt:1080": " kliśyate jagad iti /",
    "YXmavt:1081": " gacchatīti jagat /",
    "YXmavt:1082": " sabhāgāvakāśāt kṣaṇāvakāśaṃ [p.32]",
    "YXmavt:1083": " gacchatīty arthaḥ /",
    "YXmavt:1084": " kliśYata iti jātijarāvyādhimaraṇādibhis traidhātuke",
    "YXmavt:1085": " kṣaṇaparamparayā''javañjavībhāvena ca pīḍyata ityarthaḥ /",
    "YXmavt:1086": " kliśyata iti na vyavadāyata ity apare /",
    "YXmavt:1087": " evam ayaṃ saṅkleśalakṣaṇo dvādaśāṅgaḥ",
    "YXmavt:1088": " pratītyasamutpādaśchādanādyekādaśabhir arthair vyavadānavipakṣaḥ /",
    "YXmavt:1089": " avidyādy utpattikramaḥ pūrvapūrvasyottarottarāvāhanāt //1-11//",
    "YXmavt:1090": " tredhā saṅkleśaḥ - kleśasaṃkleśaḥ karmasaṅkleśaḥ janmasaṅkleśaśca /",
    "YXmavt:1091": " tatra kleśasaṅkleśo'vidyātṛṣṇopādānāni /",
    "YXmavt:1092": " karmasaṅkleśaḥ saṃskārā bhavaś ca /",
    "YXmavt:1093": " janmasaṃkleśaḥ śeṣāṇyaṅgāni /",
    "YXmavt:1094": " dvedhā saṃkleśaḥ - hetusaṃkleśaḥ phalasaṃkleśaś ca /",
    "YXmavt:1095": " tatra hetusaṃkleśaḥ kleśakarmasvabhāvair aṅgaiḥ /",
    "YXmavt:1096": " phalasaṃkleśaś ca śeṣaiḥ /",
    "YXmavt:1097": " saptadhā saṃkleśaḥ saptavidho hetuḥ ...viparyāsahetuḥ ākṣepahetuḥ",
    "YXmavt:1098": " upanayahetuḥ parigrahahetuḥ upabhogahetuḥ ākarṣaṇahetuḥ udvegahetuś ca ...",
    "YXmavt:1099": " tatra viparyāsahetur avidyā /",
    "YXmavt:1100": " ākṣepahetuḥ saṃskārāḥ /",
    "YXmavt:1101": " upanayahetur vijñānaṃ /",
    "YXmavt:1102": " parigrahahetur nāmarūpaṣaḍāyatane /",
    "YXmavt:1103": " upabhogahetuḥ sparśavedane /",
    "YXmavt:1104": " ākarṣaṇahetus tṛṣṇopādānabhavāḥ /",
    "YXmavt:1105": " udvegahetur jātijarāmaraṇe /",
    "YXmavt:1106": " sacaścaiṣa saṃkleśo'bhūtaparikalpāt pravartata iti /",
    "YXmavt:1107": " katividhaḥ punar anena dvādaśāṅgena na pratītyasamutpādena samāsataḥ",
    "YXmavt:1108": " saṃkleśaḥ pradarśita ityata evedam ucyate so'yaṃ dvādaśāṅgaḥ",
    "YXmavt:1109": " pratītyasamutpādaḥ -",
    "YXmavt:1110": " tredhā dvedhā ca saṃkleśaḥ saptadhā iti /",
    "YXmavt:1111": " ca śabdaḥ samuccayārthaḥ parivartārthaś ca /",
    "YXmavt:1112": " kleśa eva saṃkleśa iti kleśasaṃkleśaḥ /",
    "YXmavt:1113": " evaṃ karmajanmasaṃkleśau /",
    "YXmavt:1114": " kleśo hi pravartamānaḥ svaparātmanor vyābādhakatvāt saṃkleśaḥ /",
    "YXmavt:1115": " yathoktaṃ sūtre'pi - rakto rāgaparīta ātmavyābādhāyāpi cetayate",
    "YXmavt:1116": " paravyābādhāyā'pi cetayate /",
    "YXmavt:1117": " ubhayavyābādāyāpi cetayate /",
    "YXmavt:1118": " evaṃ dveṣo mohaścāpi veditavya iti /",
    "YXmavt:1119": " karmajanmasaṃkleśayoścotpādakatvāt saṃkleśaḥ /",
    "YXmavt:1120": " tathā hi kleśādhipatyena karma janmākṣipati dṛṣṭasatyasya satyapi karmaṇi",
    "YXmavt:1121": " punar bhavākṣepābhāvāt kleśasamudācāreṇa punar bhavabījasya",
    "YXmavt:1122": " bhavīkaraṇāt kliṣṭacittasya ca punarbhavapratisandhibandhāj janma",
    "YXmavt:1123": " saṅkleśenaiva hetunā /",
    "YXmavt:1124": " tato'rhataḥ pratisandhibandhābhāvaḥ kliṣṭacittābhāvāt /",
    "YXmavt:1125": " karma ca śubhāśubhaṃ tadātve kāyacittayor āyāsanimittatvād",
    "YXmavt:1126": " āyatyāñca vipākadānāt saṅkleśaḥ /",
    "YXmavt:1127": " janmā'pi sarvopadravāspadatvāt saṅkleśa iti /",
    "YXmavt:1128": " tredhā saṅkleśaḥ /",
    "YXmavt:1129": " hetordvidhā bhedāt /",
    "YXmavt:1130": " kleśasaṅkleśo vidyātṛṣṇopādānānīti tritayam api kleśātmakatvāt /",
    "YXmavt:1131": " karmasaṅkleśaḥ saṃskārā bhavaśceti [p.33]",
    "YXmavt:1132": " dvayam api karmātmakatvāt /",
    "YXmavt:1133": " ayantu viśeṣaḥ -",
    "YXmavt:1134": " svarūpāvasthaṃ karma saṃskārāḥ bījāvasthaṃ bhava iti /",
    "YXmavt:1135": " janmasaṃkleśaḥ śeṣāṇyaṅgānīti",
    "YXmavt:1136": " vijñānanāmarūpaṣaḍāyatanasparśavedanājātijarāmaraṇāni eṣāṃ",
    "YXmavt:1137": " janmasaṅgṛhītatvāt /",
    "YXmavt:1138": " dvedhā saṃkleśo hetuphalābhyāṃ prabhidyate /",
    "YXmavt:1139": " hetusaṃkleśaḥ kleśakarmasvabhāvair aṅgaiḥ /",
    "YXmavt:1140": " phalasaṃkleśaś ca śeṣair aṅgair iti /",
    "YXmavt:1141": " tatra hetusaṃkleśatvaṃ karmakleśānāṃ vijñānādivedanāparyantaṃ",
    "YXmavt:1142": " jātyātmakaṃ jarāmaraṇādīnavajanma sampādayitum abhipravṛttatvāt /",
    "YXmavt:1143": " phalasaṃkleśaś ca śeṣair vijñānādibhiḥ karmakleśaphalatvāt /",
    "YXmavt:1144": " punaḥ sa eva pratītyasamutpādaḥ saptadhā saṃkleśa iti",
    "YXmavt:1145": " viparyāsākṣepopanaya-parigrahopabhogākarṣaṇodvegahetutvāt saptavidho",
    "YXmavt:1146": " hetuḥ /",
    "YXmavt:1147": " tatra viparyāsahetur avidyeti /",
    "YXmavt:1148": " avidyāgato hi tattvasammohād anityādīn nityādirūpeṇa viparyasyatīti /",
    "YXmavt:1149": " ākṣepahetuḥ saṃskārā iti vijñāne caturaṅgātmajanmabījasya",
    "YXmavt:1150": " pratiṣṭhāpanāt /",
    "YXmavt:1151": " upanayahetur vijñānam itīha cyutasyopapattiviṣaYa upanayanāt /",
    "YXmavt:1152": " parigrahahetur nāmarūpaṣaḍāyatana ity upanītasya",
    "YXmavt:1153": " nāmarūpaṣaḍāyatanābhyāṃ nikāyasabhāgaparigrahāt /",
    "YXmavt:1154": " pūrvaṃ nāmarūpeṇaiva parigraha ukto jarāyujādikāṃ yonim abhipretya",
    "YXmavt:1155": " idānīm upapādukam adhikṛtya ṣaḍāyatanenā'pi parigraha uktaḥ /",
    "YXmavt:1156": " atha vā nāmarūpeṇa tat prathamata ātmabhāvamātrasya saṅgraho",
    "YXmavt:1157": " vivakṣitaḥ /",
    "YXmavt:1158": " iha tv aparipūrṇasya paripūrṇasya ceti nāsti virodhaḥ /",
    "YXmavt:1159": " upabhogahetuḥ sparśavedana iti /",
    "YXmavt:1160": " sakāraṇenānubhavena kuśalākuśalakarmavipākasyopabhogāt /",
    "YXmavt:1161": " ākarṣaṇahetus tṛṣṇopādānabhavā iti /",
    "YXmavt:1162": " sa upabhuktakarmavipāko bālas tasyāṃ tasyāṃ vedanāyāṃ tṛṣyati /",
    "YXmavt:1163": " vivṛddhatṛṣṇaś ca tat saṃyogatṛṣṇayā kāmādīn upādatte /",
    "YXmavt:1164": " tad upādānāc cāsya pūrvabhūtaṃ paunarbhavikaṃ karma vāsanāvasthaṃ",
    "YXmavt:1165": " pariṇataṃ yathākṣiptavipākadānayā pravṛttiṃ labdhvā bhavo bhavati /",
    "YXmavt:1166": " sa ca tṛṣṇopādānabhavaḥ saṃskārākṣiptaḥ punar bhavābhinirvṛttaya",
    "YXmavt:1167": " ākṛṣyate abhimukhīkriyata iti tṛṣṇopādānabhavā ākarṣaṇahetuḥ /",
    "YXmavt:1168": " atha vā tṛṣṇāvaśena cchandarāgānurūpānyatarakarmavāsanābhimukhāt",
    "YXmavt:1169": " tṛṣṇopādānabhavā ākarṣaṇahetuḥ /",
    "YXmavt:1170": " udvegahetur jātijarāmaraṇe ityevamatra jarmākarṣaṇāt tasmiṃstasmin",
    "YXmavt:1171": " sattvanikāye jātijarāmaraṇaduḥkham anyacca",
    "YXmavt:1172": " śokaparidevaduḥkha-daurmanasyopāyāsaduḥkham anantaprabhedam anubhavatīti",
    "YXmavt:1173": " tatra tridhā saṅkleśā'bhidhānena kleśakarmaṇo janmanaḥ",
    "YXmavt:1174": " sādhāraṇāsādhāraṇahetutvaṃ darśitaṃ /",
    "YXmavt:1175": " kleśo hi janmāṅkurasya sādhāraṇakāraṇaṃ bhūmyādivat /",
    "YXmavt:1176": " karmatvasādhāraṇakāraṇaṃ aṅkurasyeva bījaṃ tad bhedena janambhedād iti",
    "YXmavt:1177": " atha vā nātra pūrvāntāparāntamadhyāntāni trīṇi kāṇḍāni kiṃ tarhi",
    "YXmavt:1178": " karmakleśaphalānīti pradarśayati/",
    "YXmavt:1179": " dvividhābhidhānena hetuphalamātram evedaṃ nātrānyaḥ saṅkliśyate",
    "YXmavt:1180": " kārako vedako veti pradarśayati /",
    "YXmavt:1181": " atha vā'tra karmakleśamātram eva hetuḥ /",
    "YXmavt:1182": " tayor bhāvābhāvāj janmabhāvābhāvadarśanāt /",
    "YXmavt:1183": " atas tat phalam eva janma /",
    "YXmavt:1184": " tasmānnātra hetuḥ phalaṃ vā sarvatra pañcaskandhikāvastheti",
    "YXmavt:1185": " pradarśayati /",
    "YXmavt:1186": " saptadhāhetunirdeśena punar dvividhaḥ pratītyasamutpādaḥ pradarśitaḥ",
    "YXmavt:1187": " ākṣepalakṣaṇo'bhinirvṛttilakṣaṇaśceti /",
    "YXmavt:1188": " tatrākṣepalakṣaṇaḥ pratītyasamutpādaḥ saptyabhir aṅgair nirdiṣṭaḥ",
    "YXmavt:1189": " yenākṣīpyate yathākṣipyate yaccākṣipyate tat pradarśanāt /",
    "YXmavt:1190": " abhinirvṛttilakṣaṇaḥ pañcabhir aṅgaiḥ tasyākṣiptasya yenābhinirvṛttir",
    "YXmavt:1191": " yathābhinirvṛttir yā cābhinirvṛttiḥ tasyāñca ya ādīnava iti /",
    "YXmavt:1192": " kenākṣīpyate ?",
    "YXmavt:1193": " avidyāpratyayaiḥ saṃskāraiḥ yathā tattvaṃ mugdhvā viparītaṃ saṃjānāti",
    "YXmavt:1194": " kuśalākuśalāniñjyān saṃskārānabhisaṃskāroti /",
    "YXmavt:1195": " katham ākṣipyate taiḥ saṃskāraiḥ ?",
    "YXmavt:1196": " vijñāne bījapoṣaṇād utpattibhavyatāyām avasthāpanāt /",
    "YXmavt:1197": " kim ākṣipyate ?",
    "YXmavt:1198": " paunarbhavikaṃ nāmarūpaṃ ṣaḍāyatanaṃ sparśo vedanā ca yathāyogaṃ /",
    "YXmavt:1199": " tadevam ākṣiptaṃ kenābhinirvartyate ?",
    "YXmavt:1200": " yathoktakrameṇa pūrvākṣiptādihotpannāṃ vedanāṃ pratītya yā",
    "YXmavt:1201": " tṛṣṇotpannā tat pratyayenopādānena /",
    "YXmavt:1202": " kathaṃ tenābhinirvartyate ?",
    "YXmavt:1203": " tasya vijñāne vāsanāvasthasya karmaṇas tena bhavīkaraṇāt /",
    "YXmavt:1204": " bahuvidhā hi vijñāne karmavāsanā vartate",
    "YXmavt:1205": " vicitrasaṃskāraparibhāvitatvāt /",
    "YXmavt:1206": " upādānaviśeṣaparigraheṇa yenātra punar bhavatvaṃ vartate so'tra bhava",
    "YXmavt:1207": " ucyate /",
    "YXmavt:1208": " kā punaḥ sa'bhinivruttiḥ ?",
    "YXmavt:1209": " yā tasyākṣiptasya nāmarūpādiksyāyatyāṃ jātiḥ /",
    "YXmavt:1210": " tasyaṃ punaḥ satyāṃ ka ādīnavaḥ ?",
    "YXmavt:1211": " jarāmaraṇaṃ priyayauvanajīvitabhraṃśādīti /",
    "YXmavt:1212": " atra tūpanayahetur nirarthaṃ iti cet na nirarthakaḥ /",
    "YXmavt:1213": " vicchinnamaraṇād bhavopapattibhavapravṛttyadhigamanirākaraṇārthaṃ /",
    "YXmavt:1214": " sarve caite saṅkleśā abhūtaparikalpāt pravartanta iti",
    "YXmavt:1215": " cittacaittāśrayatvāt saṅkleśasya /",
    "YXmavt:1216": " uktaṃ hi tat -",
    "YXmavt:1217": " abhūtaparikalpaśca cittacaittās tridhātukāḥ /",
    "YXmavt:1218": " iti //1-12// [p.35]",
    "YXmavt:1219": " {abhūtaparikalpapiṇḍārthaḥ}",
    "YXmavt:1220": " piṇḍārthaḥ punar abhūtaparikalpasya navavidhaṃ lakṣaṇaṃ paridīpitaṃ",
    "YXmavt:1221": " bhavati /",
    "YXmavt:1222": " sallakṣaṇaṃ asallākṣaṇaṃ svalakṣaṇaṃ saṅgrahalakṣaṇaṃ",
    "YXmavt:1223": " asallakṣaṇā'nupraveśopāyalakṣaṇaṃ prabhedalakṣaṇaṃ paryāyalakṣaṇaṃ",
    "YXmavt:1224": " pravṛttilakṣaṇaṃ saṃkleśalakṣaṇañca /",
    "YXmavt:1225": " piṇḍārthaḥ punar abhūtaparikalpasyeti vistareṇārthanirdeśaḥ",
    "YXmavt:1226": " sukhāvabodhārthaṃ piṇḍārthanirdeśo'vismaraṇārthañca /",
    "YXmavt:1227": " tato'trārthadvayam uktaṃ /",
    "YXmavt:1228": " sallakṣaṇaṃ -",
    "YXmavt:1229": " abhūtaparikalpo'sti iti /",
    "YXmavt:1230": " asallakṣaṇaṃ -",
    "YXmavt:1231": " dvayaṃ tatra na vidyate / iti /",
    "YXmavt:1232": " svalakṣaṇaṃ -",
    "YXmavt:1233": " arthasattvātmavijñaptipratibhāsaṃ prajāyate",
    "YXmavt:1234": " vijñānaṃ // iti /",
    "YXmavt:1235": " saṅgrahalakṣaṇaṃ -",
    "YXmavt:1236": " kalpitaḥ paratantraś ca pariniṣpanna eva ca / iti /",
    "YXmavt:1237": " asallakṣaṇānupraveśopāyalakṣaṇaṃ -",
    "YXmavt:1238": " upalabdhiṃ samāśritya nopalabdhiḥ prajāyate /",
    "YXmavt:1239": " ityādi /",
    "YXmavt:1240": " prabhedalakṣaṇaṃ -",
    "YXmavt:1241": " abhūtaparikalpaś ca cittacaittās tridhātukāḥ / iti /",
    "YXmavt:1242": " paryāyalakṣaṇaṃ -",
    "YXmavt:1243": " tarthārthadṛṣṭir vijñānaṃ tad viśeṣe tu caitasāḥ / iti /",
    "YXmavt:1244": " pravṛttilakṣaṇaṃ -",
    "YXmavt:1245": " ekaṃ pratyayavijñānaṃ dvitīyaṃ aupabhogikaṃ / iti /",
    "YXmavt:1246": " saṃkleśalakṣaṇaṃ -",
    "YXmavt:1247": " chādanād ropaṇāc caiva nayanāt samparigrahāt",
    "YXmavt:1248": " ityādi //",
    "YXmavt:1249": " evam abhūtaparikalpaṃ navaprakāraṃ khyāpayitvā yathā śūnyatā",
    "YXmavt:1250": " vijñeyā tan nirdeśatīti ko'trābhisambandhaḥ ?",
    "YXmavt:1251": " dvayam anena pratijñātam abhūtaparikalpaḥ śūnyatā ca / [p.36]",
    "YXmavt:1252": " saṃkleśapūrvakaṃ ca vyavadānaṃ /",
    "YXmavt:1253": " dharmāvabodhāśrayañca dharmatāvadhāraṇam",
    "YXmavt:1254": " ityato'bhūtaparikalpanirdeśānantaraṃ yathā śūnyatā vijñeyā tathā",
    "YXmavt:1255": " nirdiśati -",
    "YXmavt:1256": " lakṣaṇañcā'tha paryāya",
    "YXmavt:1257": " iti vistaraḥ /",
    "YXmavt:1258": " tatra lakṣaṇaṃ hi bhāvābhāvapratiṣedhātmatā sarvatra",
    "YXmavt:1259": " śūnyathāprabhedavyāpakatvāt /",
    "YXmavt:1260": " nāmāntaraṃ paryāyaḥ /",
    "YXmavt:1261": " paryāyānuguṇaṃ paryāyapravṛttinimittaṃ paryāyārthaḥ /",
    "YXmavt:1262": " ākāśavad abhinnalakṣaṇatvān nirvikalpatve'py",
    "YXmavt:1263": " āgantukopakleśasaṃyogaviyogāvasthābhedād bhedaḥ /",
    "YXmavt:1264": " anyaś ca pudgaladharmasamāropabhedād bhedaḥ ṣoḍaśavidhaḥ /",
    "YXmavt:1265": " sādhanaṃ śūnyatāprabhedapradarśane yuktiḥ /",
    "YXmavt:1266": " kiṃ punaḥ kāraṇaṃ yadebhiḥ prakāraiḥ śūnyatā vijñātavyā ?",
    "YXmavt:1267": " viśuddhyālambanatvād viśuddhyarthibhir lakṣaṇato vijñeyā /",
    "YXmavt:1268": " sūtrāntareṣu paryāyanirdeśeṣv asammohārthaṃ paryāyārthaḥ /",
    "YXmavt:1269": " paryāyārthā'vabodhārthācchūnyatāyā viśuddhyālambanatvena",
    "YXmavt:1270": " niścitatvāt paryāyārthaḥ /",
    "YXmavt:1271": " saṃkleśe nirākṛte sā viśuddheti tat saṃkleśaprahāṇāya",
    "YXmavt:1272": " yatnotpādanārthaṃ bhedataḥ /",
    "YXmavt:1273": " bheda sādhanāvabodhād vikārābhāve saty api bhedaṃ sukhaṃ pratipadyata",
    "YXmavt:1274": " iti bhedasādhanato'pi vijñeyeti //1-13//",
    "YXmavt:1275": " pṛthaktve sati dharmād anyā dharmateti na yujyate anityatāduḥkhatāvat /",
    "YXmavt:1276": " ekatve sati viśuddhyālambanaṃ jñānaṃ na syāt sāmānyalakṣaṇañca /",
    "YXmavt:1277": " etena tattvā'nyatvavinirmuktaṃ lakṣaṇaṃ paridīpitaṃ bhavati /",
    "YXmavt:1278": " kathaṃ lakṣaṇaṃ vijñeyam iti lakṣaṇaṃ hi prāg uddiṣṭam ityatas tadeva",
    "YXmavt:1279": " prathamataḥ pṛṣṭaṃ -",
    "YXmavt:1280": " dvayā'bhāvo hy abhāvasya bhāvaḥ śūnyasya lakṣaṇaṃ / [p.37]",
    "YXmavt:1281": " iti vijñeyaṃ /",
    "YXmavt:1282": " dvayasya grāhyasya grāhakasya cā'bhūtaparikalpe'bhūtaparikalpena vā",
    "YXmavt:1283": " parikalpitātmakatvād vasturūpeṇā'bhāvaḥ /",
    "YXmavt:1284": " tasya ca dvayābhāvasya yo bhāva etac chūnyatāyā lakṣaṇaṃ /",
    "YXmavt:1285": " kārikānuguṇyāc cātra bhāvapratyayaluptanirdeśo draṣṭavyaḥ /",
    "YXmavt:1286": " abhāvasya bhāva iti kim etat ?",
    "YXmavt:1287": " abhāvasyātmatvam astitvaṃ /",
    "YXmavt:1288": " anyathā dvayabhāvasyāstitvam eva syāt /",
    "YXmavt:1289": " tad bhāvasya bhāvato'vidyamānatvāt /",
    "YXmavt:1290": " ata evāha -",
    "YXmavt:1291": " ity abhāvasvabhāvalakṣaṇatvaṃ śūnyatāyāḥ paridīpitaṃ bhavati na",
    "YXmavt:1292": " bhāvarūpalakṣaṇam iti /",
    "YXmavt:1293": " bhāvapratiṣedhavācakatvād abhāvaśabdasya",
    "YXmavt:1294": " bhāvaśabdābhāve'pyeṣo'rthovagamyata iti bhāvaśabdo'trādhikaḥ nādhikaḥ",
    "YXmavt:1295": " dvayābhāvaḥ śūnyatālakṣaṇam itīyati nirdiśyamāne dvayābhāvasya",
    "YXmavt:1296": " svātantryam evātra gamyate śaśaviṣāṇābhāvavat na duḥkhatādivad",
    "YXmavt:1297": " dharmatārūpatā /",
    "YXmavt:1298": " tasmādevam ucyate dvayābhāvaḥ śūnyatā /",
    "YXmavt:1299": " tasya cā'bhāvasyā'bhūtaparikalpe bhāvaḥ śūnyate'ty ucyate /",
    "YXmavt:1300": " abhāvasya bhāvalakṣaṇaparigṛhītatvād dharmatārūpatā pradarśitā /",
    "YXmavt:1301": " atha vā dvayābhāvaḥ śūnyatety abhāvaśabdasya sāmānyavācitān na",
    "YXmavt:1302": " vijñāyate katamo'trābhāvo'bhipreta ity atyantā'bhāvapradarśanārtham",
    "YXmavt:1303": " ucyate - abhūtaparikalpe dvayābhāvasya bhāva iti /",
    "YXmavt:1304": " na hi prāg abhāvapradhvaṃsābhāvau svopadānād anyatrākhyātuṃ yujyete",
    "YXmavt:1305": " anyonyābhāvasvya caikāśratvaṃ na yujyate ubhayāśritatvāt /",
    "YXmavt:1306": " tasmād bhāvasyābhāvalakṣaṇopādānād grāhyagrāhakayor atyantābhāva",
    "YXmavt:1307": " eva śūnyatetyetaj jñāpitaṃ bhavati /",
    "YXmavt:1308": " yady abhāvātmikā śūnyatā kathaṃ paramārtha ucyate ?",
    "YXmavt:1309": " paramajñānaviṣayatvād anityatāvat na tu vastutvāt /",
    "YXmavt:1310": " api cābhāvasvabhāvo naiṣaḥ /",
    "YXmavt:1311": " yasmādyaśvā'sau tad abhāvasvabhāvaḥ sa -",
    "YXmavt:1312": " na bhāvo nā'pi cā'bhāvaḥ /",
    "YXmavt:1313": " kathaṃ na bhāvaḥ ?",
    "YXmavt:1314": " yasmād dvayasyā'bhāvaḥ /",
    "YXmavt:1315": " bhāvatve hi na dvayabhāvasyātyantābhāvaḥ syāt",
    "YXmavt:1316": " nā'bhūtaparikalpadharmatā /",
    "YXmavt:1317": " kathaṃ nābhāvaḥ ?",
    "YXmavt:1318": " yasmād dvayābhāvasya bhāvaḥ /",
    "YXmavt:1319": " nahi dvayābhāvo dvayābhāvasvarūpeṇābhāvaḥ /",
    "YXmavt:1320": " so'bhāvaśced dvayasyāstitvaṃ syān na ca syād abhūtaparikalpasya",
    "YXmavt:1321": " dharmatā yathā nityaduḥkhatā /",
    "YXmavt:1322": " sattvasya viparyāsatvena samāropitasya",
    "YXmavt:1323": " nityasukhabhāvābhāvasvarūpatvān na bhāvo nāpy abhāva ity ucyate /",
    "YXmavt:1324": " yadi punar abhūtaparikalpasya śūnyatā dharmatāsti kim asau tasmād anyo",
    "YXmavt:1325": " vaktavya utānanya ity ato bravīti -",
    "YXmavt:1326": " etac ca śūnyatāyā lakṣaṇam iti /",
    "YXmavt:1327": " abhāvasya svarūpam eva / [p.38]",
    "YXmavt:1328": " athavā bhāva evābhāvapratiṣedhātmakaḥ /",
    "YXmavt:1329": " tasmād abhūtaparikalpāt -",
    "YXmavt:1330": " na pṛthaktvaikalakṣaṇaṃ //",
    "YXmavt:1331": " pṛthaktve sati dharmād anyā dharmateti na yujyate /",
    "YXmavt:1332": " kaḥ punar ayogaḥ ?",
    "YXmavt:1333": " dharmād vibhinnalakṣaṇatvād dharmatā dharmāntaram eva bhavati tad",
    "YXmavt:1334": " anyadharmavat /",
    "YXmavt:1335": " na ca dharmāntaraṃ dharmāntarasya dharmatā bhavitum arhati tatra punar",
    "YXmavt:1336": " dharmāntaram anveṣṭavyam ity anavasthāprasaṅgāt /",
    "YXmavt:1337": " anityatāduḥkhatāvad iti /",
    "YXmavt:1338": " yathā'nityatā'nityebhyo nānyā duḥkhatā ca duḥkhād eva śūnyatā'pi na",
    "YXmavt:1339": " śūnyād anyeti /",
    "YXmavt:1340": " ekatve sati viśuddhyālambanaṃ na syāt sāmānyalakṣaṇañceti /",
    "YXmavt:1341": " viśuddhyate'neneti viśuddhir mārgaḥ dharmasvalakṣaṇād ananyatvān",
    "YXmavt:1342": " mārgālambanaṃ na syāt dharmasvalakṣaṇavat /",
    "YXmavt:1343": " tasmāc ca na sāmānyalakṣaṇaṃ yujyate /",
    "YXmavt:1344": " svalakṣaṇād ananyatvāt /",
    "YXmavt:1345": " tasyāpi dharmasvarūpavat parasparato bheda iti sāmānyatā hīyate /",
    "YXmavt:1346": " atha vā svalakṣaṇasya tasmād anyatvād bhāvasvarūpavad bhedābhāvaḥ /",
    "YXmavt:1347": " tataś ca sāmānyalakṣaṇasyāpy abhāvaḥ bhedāpekṣatvāt",
    "YXmavt:1348": " sāmānyalakṣaṇasya /",
    "YXmavt:1349": " atha vā viśuddhyartham ālambanaṃ viśuddhyālambanaṃ na bhāvasvalakṣaṇam",
    "YXmavt:1350": " ālambyamānaṃ viśuddhim āvahati sarvasattvaviśuddhiprasaṅgāt /",
    "YXmavt:1351": " yadyanyānanyatvenāvaktavyā kathaṃ nirgranthavādo nā'lambito bhavati ?",
    "YXmavt:1352": " yo hi bhāvasya satastattvānyatvena vyākaroti tena nirgranthavād",
    "YXmavt:1353": " ālambyate /",
    "YXmavt:1354": " śūnyatā tu na bhāva iti nāstyayaṃ doṣaḥ /",
    "YXmavt:1355": " etena śūnyatā sallakṣanā'bhāvasvarūpalakṣaṇā'dvayalakṣaṇā",
    "YXmavt:1356": " tattvānyatva vinirmuktalakṣaṇā ca paridīpitā /",
    "YXmavt:1357": " uktaṃ śūnyatālakṣaṇaṃ //1-14//",
    "YXmavt:1358": " paryāya idānīm ucyate -",
    "YXmavt:1359": " tathatā bhūtakoṭiścā'nimittaṃ paramārthatā /",
    "YXmavt:1360": " dharmadhātuś ca paryāyāḥ śūnyatāyāḥ samāsataḥ // iti /",
    "YXmavt:1361": " paryāyo nāmaikasyārthasya bhinnaśabdaiḥ pratyāyanaṃ",
    "YXmavt:1362": " paryāyārthābhidhānam iti paryāya ucyate /",
    "YXmavt:1363": " tānyabhidhānāni sūtrāntareṣu śūnyataiva nirdiśyante /",
    "YXmavt:1364": " etac ca paryāyapañcakaṃ yathāpradhānaṃ gāthāyām uktam evam anye'pi",
    "YXmavt:1365": " paryāyā ihānuktāḥ pravacanād upadhāryāḥ / [p.39]",
    "YXmavt:1366": " tad yathā - advayatā avikalpadhātuḥ dharmatā anabhilapyatā anirodhaḥ",
    "YXmavt:1367": " asaṃskṛtaṃ nirvāṇādi //1-15//",
    "YXmavt:1368": " kathaṃ paryāyārtho vijñeya ityetad darśayati /",
    "YXmavt:1369": " naite śabdā gauṇāḥ kiṃ tarhi anvarthā iti -",
    "YXmavt:1370": " ananyathā'viparyāsatan nirodhāryagocaraiḥ /",
    "YXmavt:1371": " hetutvāccāryadharmāṇāṃ paryāyārtho yathākramaṃ // iti /",
    "YXmavt:1372": " ananyathā'rthena tathateti avikārārthenetyarthaḥ /",
    "YXmavt:1373": " tadeva pradarśanārtham āha nityaṃ tathaiveti kṛtvā /",
    "YXmavt:1374": " nityaṃ sarvadā'saṃskṛtatvān na vikriyata ityarthaḥ /",
    "YXmavt:1375": " aviparyāsārthena bhūtakoṭiḥ /",
    "YXmavt:1376": " bhūtaṃ satyam aviparītam ityarthaḥ /",
    "YXmavt:1377": " koṭiḥ paryanto yataḥ pareṇānyajjñeyaṃ nāstītyato bhūtakoṭir",
    "YXmavt:1378": " bhūtaparyanta ucyate /",
    "YXmavt:1379": " kathaṃ tathatā jñeyam ucyate ?",
    "YXmavt:1380": " jñeyāvaraṇaviśodhanajñānagocaratvāt /",
    "YXmavt:1381": " aviparyāsārthentyanadhyāropānapavādārthena /",
    "YXmavt:1382": " atraiva kāraṇam āha - viparyāsā'vastutvād iti /",
    "YXmavt:1383": " viparyāso hi vikalpaḥ /",
    "YXmavt:1384": " vikalpā'nālambanatvān na viparyāsavastu /",
    "YXmavt:1385": " nimittanirodhārthenā'nimittam iti /",
    "YXmavt:1386": " atrā'nimittatvaṃ nimittanirodha ucyate /",
    "YXmavt:1387": " etad eva pradarśanārtham āha -",
    "YXmavt:1388": " sarvanimittābhāvād iti /",
    "YXmavt:1389": " sarvair eva saṃskṛtāsaṃskṛtanimittaiḥ śūnyatā śūnyety animittam ucyate /",
    "YXmavt:1390": " sarvanimittā'bhāvād animittaḥ /",
    "YXmavt:1391": " animittam evā'nimittaḥ /",
    "YXmavt:1392": " āryajñānagocaratvāt paramārtha iti paramaṃ hi lokottarajñānaṃ /",
    "YXmavt:1393": " tad arthaḥ paramārthaḥ /",
    "YXmavt:1394": " etad eva pradarśayann āha - paramajñānagocaratvād iti /",
    "YXmavt:1395": " āryadharmahetutvād dharmadhātuḥ /",
    "YXmavt:1396": " dharmaśabdenātrāryadharmāḥ samyag dṛṣṭyādayaḥ samyag",
    "YXmavt:1397": " vimuktijñānaparyantāśceti /",
    "YXmavt:1398": " taddhetutvād dhātuḥ /",
    "YXmavt:1399": " tadeva vibhāvayann āha - āryadharmāṇāṃ tad ālambanaprabhatvād iti /",
    "YXmavt:1400": " svalakṣaṇopādāyarūpadhāraṇe'py ayaṃ dhātuśabdo vartata ity āha",
    "YXmavt:1401": " hetvartho hy atra dhātvarthaḥ /",
    "YXmavt:1402": " tadyathā [p.40]",
    "YXmavt:1403": " suvarṇadhātus tāmradhātū raupyadhātuḥ /",
    "YXmavt:1404": " sūtrāntareṣv anye paryāyā uktā apyanenaiva nyāyena svārthe",
    "YXmavt:1405": " nirdeṣṭavyāḥ //1-16//",
    "YXmavt:1406": " śūnyatāyā grāhyagrāhakābhāvarūpatvād bhedam asambhāvayan pṛcchati",
    "YXmavt:1407": " athavā paryāyārthānantaraṃ bhedo vijñeya ity uktam atas",
    "YXmavt:1408": " tannirdeśānantaraṃ pṛcchati - kathaṃ śūnyatāyāḥ prabhedo vijñeya iti /",
    "YXmavt:1409": " abhūtaparikalpo hi saṃkleśaḥ tasya prahāṇaṃ viśuddhir ucyate /",
    "YXmavt:1410": " saṅkleśaviśuddhikāle ca śūnyatāvyatiriktam anyan nāsti yat saṅkliśyate",
    "YXmavt:1411": " viśuddhyate vā /",
    "YXmavt:1412": " tasmāt saṃkleśaviśuddhikālayoḥ śūnyataiva saṅkliśyate viśuddhyate ceti",
    "YXmavt:1413": " pradarśanārtham āha -",
    "YXmavt:1414": " saṅkliṣṭā ca viśuddhā ca",
    "YXmavt:1415": " ity asyāḥ prabhedaḥ /",
    "YXmavt:1416": " kadā saṅkliṣṭā kadā nirmaletyanavabodhāt pṛcchati - kasyām",
    "YXmavt:1417": " avasthāyāṃ saṃkliṣṭā kasyāṃ ca viśuddheti -",
    "YXmavt:1418": " samalā nirmalā ca sā /",
    "YXmavt:1419": " iti vistaraḥ /",
    "YXmavt:1420": " āśrayā'parāvṛttiparāvṛttyapekṣayā samalā ca prahīṇamalā ca",
    "YXmavt:1421": " vyavasthāpyate /",
    "YXmavt:1422": " yeṣām aviduṣāṃ grāhyagrāhakā'bhiniveśarāgādikleśamalinānāṃ",
    "YXmavt:1423": " cittasantānānām apratipatti-vipratipatti-doṣācchūnyatā na prakhyāti",
    "YXmavt:1424": " tān prati samalā [p.41]",
    "YXmavt:1425": " vyavasthāpyate /",
    "YXmavt:1426": " yeṣām āryāṇāṃ tattvajñānād aviparītacetasāṃ śūnyatā nirantaram",
    "YXmavt:1427": " ākāśavad virajaskā prakhyāti tān prati prahīṇamaletyucyate /",
    "YXmavt:1428": " evaṃ śūnyatāyā āpekṣikā saṃkleśaviśuddhir draṣṭavyā na",
    "YXmavt:1429": " malinasvarūpatvena prakṛtyā prabhāsvaratvāt /",
    "YXmavt:1430": " yadi samalā bhūtveti vistaraḥ /",
    "YXmavt:1431": " na hy avasthābhedo vikāram antareṇa dṛṣṭaḥ /",
    "YXmavt:1432": " vikāraścotpādavināśābhyām anusyūta iti /",
    "YXmavt:1433": " ata āha - kathaṃ vikāradharmiṇītvādanityā na bhavatīti /",
    "YXmavt:1434": " na hi saṅkliṣṭāvasthātaḥ śūnyatāviśuddhā'vasthāyām anyo vikāraḥ /",
    "YXmavt:1435": " tattvastititā tu svabhāvāntaram anāpadyamānāyā āgantukamalāpagamāt",
    "YXmavt:1436": " yasmād -",
    "YXmavt:1437": " abdhātukanakākāśaśuddhivac chuddhir iṣyate /",
    "YXmavt:1438": " tasmād anityā na bhavatīti /",
    "YXmavt:1439": " yathaiva hy abdhātukanakākāśānām atatsvabhāvatvān",
    "YXmavt:1440": " malasvabhāvatā'bhāve'pyāgantukamalavattvaṃ /",
    "YXmavt:1441": " āgantukamalā'pagame ca te viśuddhā eva",
    "YXmavt:1442": " svabhāvāntarapratipattimantareṇāpi /",
    "YXmavt:1443": " evaṃ śūnyatāpy āgantukamalaiḥ saṅkliśyate, avikṛtasvarūpāpi tad",
    "YXmavt:1444": " vigamāc ca viśuddhyatīti /",
    "YXmavt:1445": " yo hi tameva bhāvaṃ pūrvaṃ saṅkleśalakṣaṇaṃ paścād viśuddhisvabhāvaṃ",
    "YXmavt:1446": " vyavasthāpayati tasya vikāradharmanivṛttir na bhavati",
    "YXmavt:1447": " vikārasvabhāvatvāt na tu yatrāpy āgantukaṃ tad ubhayaṃ /",
    "YXmavt:1448": " tasmān nāsau vikāradharmatāṃ spṛśatīti //1-17// [p.42]",
    "YXmavt:1449": " prabhedanirdeśādhikāre sarve śūnyatāprabhedā vaktavyā ityata āha",
    "YXmavt:1450": " -ayam aparaḥ prabheda iti /",
    "YXmavt:1451": " ṣoḍaśavidhā śūnyateti vastubhedena ṣoḍaśavidhā bhavati /",
    "YXmavt:1452": " dvayābhāvasvarūpe tu bhedo nāsti /",
    "YXmavt:1453": " sā ṣoḍaśavidhā śūnyatā prajñāpāramitāyāṃ paṭhyate -",
    "YXmavt:1454": " adhyātmaśūnyatā yāvad abhāvasvabhāvaśūnyateti /",
    "YXmavt:1455": " saiṣā samāsato veditavyā -",
    "YXmavt:1456": " bhoktṛbhojanatad dehapratiṣṭhāvastuśūnyatā /",
    "YXmavt:1457": " ityevam ādi /",
    "YXmavt:1458": " sāmānyalakṣaṇaṃ śūnyatāyāḥ sarvadharmasyā'dvayasvarūpatvaṃ /",
    "YXmavt:1459": " nānyathā tan nānātvaṃ śakyate darśayitum ityato vastunānātvena tan",
    "YXmavt:1460": " nānātvaṃ darśayati /",
    "YXmavt:1461": " pūrvaṃ tāvad bhoktā vibhāvayitavyaḥ tat snehābhiniveśatyājanārthaṃ /",
    "YXmavt:1462": " tat snehābhiniveśo hi buddhatvavimokṣaprāptipratibandhako bhavati /",
    "YXmavt:1463": " tad anantaraṃ tad bhojanaṃ /",
    "YXmavt:1464": " tad anantaraṃ tayor adhiṣṭhānaṃ śarīraṃ /",
    "YXmavt:1465": " tad anantaraṃ tad adhiṣṭhānasya śarīrasya pratiṣṭhābhājanaloko",
    "YXmavt:1466": " vibhāvayitavyaḥ bhoktur upakārakatvād",
    "YXmavt:1467": " ātmīyasnehagrāhavyāvartanārthaṃ /",
    "YXmavt:1468": " etac catur vidhaṃ vastu tac chūnyatā vastuśūnyatety ucyate /",
    "YXmavt:1469": " tatra bhoktṛśūnyatā ādhyātmikānyāyatanāny ārabhyeti /",
    "YXmavt:1470": " tāni ca cakṣūrādīni yāvan manaḥ paryantāni /",
    "YXmavt:1471": " tad anyasya bhoktur abhāvāt /",
    "YXmavt:1472": " cakṣūrādīnāñca viṣayopabhogapravṛttidarśanāl lokasya cakṣurādiṣt eva",
    "YXmavt:1473": " bhoktṛbhimāna ity ataścakṣūrādyāyatanaśūnyatā bhoktṛśūnyatety ucyate /",
    "YXmavt:1474": " bhojanaśūnyatā bāhyānīti rūpādīni yāvat dharmaparyantāni /",
    "YXmavt:1475": " tāni viṣayābhāvena bhujyanta iti bhojanam ato bāhyāyatanaśūnyatā",
    "YXmavt:1476": " bhojanaśūnyatety ucyate / [p.43]",
    "YXmavt:1477": " tayor bhoktṛbhojanayoḥ śarīre parasparā'vinibhāgenā'vasthānāt tad",
    "YXmavt:1478": " dehaḥ śarīram ityatas tacchūnyatā'dhyātmabahirdhāśūnyatety ucyate /",
    "YXmavt:1479": " pratiṣṭhāvastu bhājanalokaḥ sarvatra sattvānāṃ pratiṣṭhāvastutvena",
    "YXmavt:1480": " prajānāt /",
    "YXmavt:1481": " ata evāha - tasya vistīrṇatvāt tacchūnyatā mahāśūnyatocyate iti /",
    "YXmavt:1482": " vastuśabdaḥ pratyekam abhisambadhyate /",
    "YXmavt:1483": " tasyaivaṃ yogino bodhisattvasya caturvidhajñeyavastuśūnyatāyāṃ",
    "YXmavt:1484": " savitarkeṇa yoniśomanaskāreṇa manaskriyamāṇāyām ayamanyo nimittagrāha",
    "YXmavt:1485": " upatiṣṭhate yenedaṃ śūnyatājñānenādhyātmikabāhyāyatanādi śūnyaṃ",
    "YXmavt:1486": " dṛṣṭaṃ tatra yo grāhyagrāhakābhiniśeśo'yam eva cātra paramārthākāro",
    "YXmavt:1487": " yathā tac chrutājñānena dṛṣṭam iti vikalpaḥ /",
    "YXmavt:1488": " tasya dviprakārasya yogibhūmibhrāntinimittasya vikalpasya",
    "YXmavt:1489": " vibhāvanārthaṃ śūnyta śūnyata paramārtha śūnyatā ca yathākramaṃ",
    "YXmavt:1490": " jñanakāralopaṃ kṛutvā nirdiṣṭā /",
    "YXmavt:1491": " śūnyathāviṣayatvād vā taj jñānaṃ śūnyatety uktaṃ /",
    "YXmavt:1492": " tasya grāhyagrāhakabhāvena śūnyatā śūnyatāśūnyatā /",
    "YXmavt:1493": " ādhyātmikāayatanādikaṃ ca tena śūnyatājñānena yathā dṛṣṭaṃ so'tra",
    "YXmavt:1494": " paramārtha iti paramārthākāreṇa tasya śūnyatā paramārthaśūnyatā /",
    "YXmavt:1495": " kiṃ kāraṇaṃ ?",
    "YXmavt:1496": " paramārtho hi śūnyaḥ parikalpitena svabhāveneti /",
    "YXmavt:1497": " ayam anyo'pi nimittagrāhaḥ śūnyatābhāvanopaplavabhūtaḥ yadarthaṃ",
    "YXmavt:1498": " bodhisattvaḥ śūnyatāṃ pratipadyate tasya bhāvasvarūpatvaṃ samāropayati",
    "YXmavt:1499": " tad vibhāvanārthaṃ saṃskṛtaśūnyatādayaḥ sarvadharmaśūnyatāparyantāḥ",
    "YXmavt:1500": " śūnyatā nirdiṣṭāḥ //1-18// [p.44]",
    "YXmavt:1501": " kim arthañca pratipadyate -",
    "YXmavt:1502": " śubhadvayasya prāptyarthaṃ",
    "YXmavt:1503": " yāvad buddhadharmāṇāṃ viśūddhyarthaṃ śūnyatāṃ pratipadyate śūnyatāṃ",
    "YXmavt:1504": " prabhāvayatītyarthaḥ /",
    "YXmavt:1505": " śubhadvayaṃ hi saṃskṛtam asaṃskṛtañca mārgo nirvāṇañca /",
    "YXmavt:1506": " tābhyāṃ sambadhyate yathākramaṃ saṃskṛtaśūnyatā'saṃskṛtaśūnyatā ca /",
    "YXmavt:1507": " sadāsattvahitāya ca /",
    "YXmavt:1508": " iti sarvākāraṃ sarvakālañca mayā sattvahitaṃ kartavyam iti tac",
    "YXmavt:1509": " chūnyatā'tyantaśūnyatā /",
    "YXmavt:1510": " saṃsārā'tyajanārthañca",
    "YXmavt:1511": " iti sattvārthaṃ mayā saṃsāro na parityajyaḥ /",
    "YXmavt:1512": " saṃsāre hi parityakte'labdhvā bodhisattvabodhi śrāvakabodhau",
    "YXmavt:1513": " vyavatiṣṭhate /",
    "YXmavt:1514": " tasya śūnyatā anavarāgraśūnyatā /",
    "YXmavt:1515": " kim arthaṃ punas tasya śūnyatā deśyata ity ata āha - anavarāgrasya hi",
    "YXmavt:1516": " saṃsārasya śūnyatām apaśYan khinnaḥ saṃsāraṃ parityajeteti /",
    "YXmavt:1517": " kuśalasyā'kṣayāya ca // iti /",
    "YXmavt:1518": " mayā kuśalamūlāni na kṣīyante nirupādhiśeṣe nirvāṇe'pīti",
    "YXmavt:1519": " nāvakiratītyetad evācaṣṭe notsṛjatīti /",
    "YXmavt:1520": " yadyevaṃ kathaṃ tarhi nirupadhiśeṣo nirvāṇadhātuḥ siddhyati ?",
    "YXmavt:1521": " sāsravadharmavipākakāyābhāvāt /",
    "YXmavt:1522": " anāsravabhūtadharmakāyasya tu buddhasya bhagavato nirupadhiśeṣe",
    "YXmavt:1523": " nirvāṇadhātāv api na vyuparamād iti siddhāntaḥ /",
    "YXmavt:1524": " atas tac chūnyatā anavakāraśunyatety ucyate //1-19// [p.45]",
    "YXmavt:1525": " gotrasya ca viśuddhyarthaṃ tasya śūnyatā prakṛtiśūnyatā /",
    "YXmavt:1526": " atraiva kāraṇamāha - gotraṃ hi prakṛtir iti /",
    "YXmavt:1527": " kuta etat /",
    "YXmavt:1528": " ata āha - svābhāvikatvād iti /",
    "YXmavt:1529": " svabhāvikam anādikālikam anāgantukam ityarthaḥ /",
    "YXmavt:1530": " yathā'nādau saṃsāre kiṇcic cetanaṃ kiñcid acetanam evam ihāpi kiñcit",
    "YXmavt:1531": " ṣaḍāyatanaṃ buddhagotraṃ kiñcic chrāvakādigotram iti /",
    "YXmavt:1532": " na cākasmikatvaṃ gotrasya anādiparamparāgatatvāt cetanācetanaviśeṣavad iti /",
    "YXmavt:1533": " sarvasattvasya tathāgatagotratvād atra gotram iti tathātvaṃ jñeyam ity",
    "YXmavt:1534": " anye /",
    "YXmavt:1535": " lakṣaṇavyañjanāptaye /",
    "YXmavt:1536": " ity ataḥ sānuvyañjanānāṃ mahāpuruṣalakṣaṇānāṃ śūnyatā",
    "YXmavt:1537": " lakṣaṇaśūnyatety ucyate /",
    "YXmavt:1538": " kiñca -",
    "YXmavt:1539": " śuddhaye buddhadharmāṇāṃ bodhisattvaḥ prapadyate //",
    "YXmavt:1540": " ante prapadyata ity abhidhānāt sarvatra śubhadvayasya prāptyarthaṃ",
    "YXmavt:1541": " bodhisattvaḥ prapadyate /",
    "YXmavt:1542": " sadā sattvahitāya ca bodhisattvaḥ prapadyata iti yojyaṃ /",
    "YXmavt:1543": " katareṣāṃ buddhadharmāṇām ity ato bravīti balavaiśāradyāveṇikādīnām iti /",
    "YXmavt:1544": " saṃkṣepataḥ sarvabuddhadharmāṇāṃ prāptaye mayā prayatitavyam iti",
    "YXmavt:1545": " pratipadyate /",
    "YXmavt:1546": " tasmā chūnyatāvibhāvanayā sarvadharmaśūnyatocyate /",
    "YXmavt:1547": " kīdṛśī vibhāvaneti ?",
    "YXmavt:1548": " jñeye jñānasyāvyāvahitapravṛttiḥ /",
    "YXmavt:1549": " evaṃ tāvac caturdaśānānām adhyātmaśūnyatādīnāṃ",
    "YXmavt:1550": " sarvadharmaśūnyatāparyantānāṃ vyavasthānaṃ veditavyaṃ //1-20// [p.46]",
    "YXmavt:1551": " kā punar atra bhoktrādau śūnyatā katamat svarūpam ityata āha -",
    "YXmavt:1552": " pudgalasyā'tha dharmāṇām abhāvaḥ śūnyatā'tra hi /",
    "YXmavt:1553": " tad abhāvasya sadbhāvastasmin sā śūnyatā'aparā // iti /",
    "YXmavt:1554": " tatra yathoktānāṃ bhoktrādīnāṃ pudgaladharmā'bhāvaś ca śūnyatā /",
    "YXmavt:1555": " tad abhāvasya ca sadbhāvaḥ śūnyatā /",
    "YXmavt:1556": " tatra pudgaladharmayor asadbhāvo'bhāvaśūnyatā /",
    "YXmavt:1557": " tad abhāvasya sadbhāvo'bhāvasvabhāvaśūnyatā /",
    "YXmavt:1558": " kim arthaṃ punar eṣā dvividhā śūnyatā'nte vyavasthāpyate ?",
    "YXmavt:1559": " ata āha - śūnyatālakṣaṇakhyāpanārtham iti /",
    "YXmavt:1560": " kim arthaṃ punaḥ śūnyatākhyāpanamata āha - pudgaladharmasamāropasya tac",
    "YXmavt:1561": " chūnyatā'pavādasya ca parihārārthaṃ yathākramaṃ /",
    "YXmavt:1562": " pudgaladharmasamāropasya parihārārtham abhāvaśūnyatāṃ vyavasthāpayati",
    "YXmavt:1563": " tac chūnyatā'pavādaparihārārthañcā'bhāvasvabhāvaśūnyatāṃ /",
    "YXmavt:1564": " yady abhāvaśūnyatā nocyeta parikalpitasvarūpayor dharmapudgalayor",
    "YXmavt:1565": " astitvam eva prasajyeta /",
    "YXmavt:1566": " yady abhāvasvabhāvaśūnyatā nocyeta śūnyatāyā abhāva eva prasajyeta /",
    "YXmavt:1567": " tad abhāvāc ca pudgaladharmayoḥ pūrvavad bhāvaḥ syāt /",
    "YXmavt:1568": " tatrādhyātmikeṣvāyataneṣu vipākavijñānasvabhāveṣu bālānāṃ",
    "YXmavt:1569": " bhoktṛsammateṣu bhoktṛpudgalasya kalpitalakṣaṇānāṃ ca cakṣurādīnām",
    "YXmavt:1570": " abhāvas tad abhāvasya ca sadbhāvo'dhyātmaśūnyatā /",
    "YXmavt:1571": " bāhyeṣv āyataneṣu rūpādivijñapty ābhāsasvabhāveṣu bālānāṃ",
    "YXmavt:1572": " bhogyasammateṣu bhojanasyātmīyasya parikalpitalakṣaṇānāṃ ca",
    "YXmavt:1573": " rūpādīnām abhāvas tad abhāvasya ca sadbhāvo bahirdhāśūnyatā /",
    "YXmavt:1574": " tad dehe śarīre bhoktṛpudgalasya bālajanaparikalpitānāṃ rūpādīnāṃ",
    "YXmavt:1575": " dehasya cā'bhāvas tad abhāvasya ca bhāvo'dhyātmabahirdhā śūnyatā /",
    "YXmavt:1576": " bhājanaloke sattvalokā'bhāvas tat parikalpitasvarūpābhāvas tad",
    "YXmavt:1577": " abhāvas tad abhāvasadbhāvaś ca mahāśūnyatā /",
    "YXmavt:1578": " śūnyatājñāne paramārthakāre ca jñātur ākāragrahītṛpudgalasya",
    "YXmavt:1579": " parikalpitalakṣaṇaśunyatā paramārthākārasya cā'bhāvas tad abhāvas tad",
    "YXmavt:1580": " abhāvasya ca sadbhāvo yathākramaṃ śūnyatāśūnyatā paramārthaśūnyatā",
    "YXmavt:1581": " ca /",
    "YXmavt:1582": " yad arthaṃ bodhisattvaḥ pratipadyate teṣu saṃskṛtādiṣu",
    "YXmavt:1583": " sarvabuddhadharmaparyanteṣu [p.47]",
    "YXmavt:1584": " bodhisattvapratipattavyeṣu pudgalasya parikalpitalakṣaṇānāṃ ca dharmāṇām",
    "YXmavt:1585": " abhāvas tad abhāvasya ca sadbhāvo yathākramaṃ saṃskṛtaśūnyatā yāvat",
    "YXmavt:1586": " sarvadharmaśūnyateti /",
    "YXmavt:1587": " tathāhi nāsti saṃskṛtasya svāmī vā prayoktā vā pudgalo nāpi",
    "YXmavt:1588": " saṃskṛtaṃ bālajanaparikalpitenātmanā /",
    "YXmavt:1589": " saṃkṣepataḥ sarvavikalpagrāhapratipakṣārthaṃ",
    "YXmavt:1590": " sarvasūtrāntābhisandhivyākaraṇārthaṃ caitā bodhisattvānāṃ śrāvakair",
    "YXmavt:1591": " asādhāraṇāḥ ṣoḍaśaśūnyatā nirdiṣṭāḥ /",
    "YXmavt:1592": " atra ca bhagavatā śūnyatāviṣayaḥ śūnyatāsvabhāvaḥ",
    "YXmavt:1593": " śūnyatābhāvanāprayojanañca darśitaṃ /",
    "YXmavt:1594": " tatra śūnyatāviṣayo bhoktrādyartho yāvat buddhadharmaparyantaḥ /",
    "YXmavt:1595": " tat pradarśanaṃ punaḥ śūnyatāyāḥ sarvadharmavyāpakatvajñāpanārthaṃ /",
    "YXmavt:1596": " śūnyatāsvabhāvo'bhāvasvabhāvo'bhāvabhāvasvabhāvaś ca /",
    "YXmavt:1597": " śūnyatāsvabhāvapradarśanaṃ punar adhyāropāpavādapartipakṣeṇa",
    "YXmavt:1598": " sarvadṛṣṭiniḥsaraṇātmakatvajñāpanārthaṃ /",
    "YXmavt:1599": " śūnyatābhāvanāprayojanaṃ śubhadvayasya paraptyartham ityārabhya",
    "YXmavt:1600": " buddhadharmāṇāṃ prāptaya iti paryantaṃ /",
    "YXmavt:1601": " tat pradarśanaṃ punaḥ svaparātmano rūpadharmakāyasampat prakarṣaḥ",
    "YXmavt:1602": " śūnyatābhāvanād eva prāpya iti pradarśanārtham iti /",
    "YXmavt:1603": " evaṃ śūnyatāyāḥ prabhedo vijñeya iti samalāvasthāyāṃ saṃkliṣṭā",
    "YXmavt:1604": " nirmalāvasthāyāṃ viśuddhety",
    "YXmavt:1605": " adhyātmaśūnyatādiṣoḍaśaprakārabhedo'nantarokto veditavyaḥ //1-21//",
    "YXmavt:1606": " bhedoddeśānantaraṃ tat sādhanam uddiṣṭam ityatas tannirdeśānantaraṃ",
    "YXmavt:1607": " pṛcchati - kathaṃ sādhanaṃ vijñeyam iti /",
    "YXmavt:1608": " atra kiṃ sādhyate ?",
    "YXmavt:1609": " āgantukopakleśasaṃkliṣṭatā svabhāvaviśuddhatā ca /",
    "YXmavt:1610": " tatra saṃkliṣṭāsādham adhikṛtyāha -",
    "YXmavt:1611": " saṃkliṣṭā ced bhaven nā'sau muktāssyuḥ sarvadehinaḥ / [p.48]",
    "YXmavt:1612": " iti /",
    "YXmavt:1613": " muktiḥ saṃkleśaprahāṇaṃ /",
    "YXmavt:1614": " tat saṃkleśaprahāṇāñca mārgabhāvanātaḥ /",
    "YXmavt:1615": " tatra yadi dharmāṇāṃ śūnyatā āgantukair upakleśair anutpanne'pi",
    "YXmavt:1616": " pratipakṣe apiśabdād utpanna iva na saṃkliṣṭā bhaved evaṃ sati",
    "YXmavt:1617": " saṃkleśābhāvād ayatnata eva muktāḥ sarvasattvā bhaveyuḥ /",
    "YXmavt:1618": " atyatnata eveti pratipakṣam antareṇaiva /",
    "YXmavt:1619": " na tu pratipakṣam antareṇa prāṇinām asti mokṣa ity avaśyaṃ pṛthag",
    "YXmavt:1620": " janāvasthāyāṃ tathātāyām āgantukair malaiḥ",
    "YXmavt:1621": " saṃkliṣṭatā'bhyupagantavyeti /",
    "YXmavt:1622": " evaṃ śūnyatāyāḥ saṃkliṣṭaḥ prabhedaḥ sādhito bhavati /",
    "YXmavt:1623": " idānīṃ viśuddhiprabhedaṃ sādhayann āha -",
    "YXmavt:1624": " viśuddhā ced bhavennā'sau vyāyāmo niṣphalo bhavet / iti /",
    "YXmavt:1625": " dehinām iti sambadhyate /",
    "YXmavt:1626": " athotpanne'pi pratipakṣe apiśabdhād anutpanna iva na viśuddhā bhaved evaṃ",
    "YXmavt:1627": " sati mokṣārtha ārambho niṣphalo bhavet pratipakṣabhāvanayāpi",
    "YXmavt:1628": " tanmalasyā'vigamāt samalasya vimokṣānupapatteś ca /",
    "YXmavt:1629": " na tu mokṣārtha ārambho niṣpahal iṣyate /",
    "YXmavt:1630": " tasmād avaśyaṃ pratipakṣābhyāsād āgantukopakleśavigamāc chūnyatāyā",
    "YXmavt:1631": " viśuddhirabhyupagantavyeti /",
    "YXmavt:1632": " evaṃ śūnyatāyā viśūddhiprabhedaḥ sādhito bhavati /",
    "YXmavt:1633": " atra saṃkleśadharmopādānāt saṃkleśo viśuddhi dharmagrahaṇād viśuddhiḥ /",
    "YXmavt:1634": " na tu śūnyatāyā sākṣāt saṃkleśo viśuddhir veṣyate,",
    "YXmavt:1635": " dharmaparatantratvādharmatāyāḥ /",
    "YXmavt:1636": " ata evāḥ",
    "YXmavt:1637": " muktāḥ syuḥ sarvadehinaḥ / iti /",
    "YXmavt:1638": " ata hi dehina iti tadupādānamevoktaṃ /",
    "YXmavt:1639": " anyathā vā yadi śūnyatāyāḥ sākṣāt samkleṣo viṣuddadirvā",
    "YXmavt:1640": " tataḥ kaḥ sambandho dehibhir bhavedyena śūnyatāviśuddhiś ca dehināṃ",
    "YXmavt:1641": " viśuddhiḥ śūnyatāsaṃkleśaś ca saṃkleśa ucyate ? //1-22// [p.49]",
    "YXmavt:1642": " yadā ca śūnyatā ca kliṣṭā pṛthagjanāvasthāyāṃ śuddhā",
    "YXmavt:1643": " cāryāvasthāyāṃ bhavati ata evedaṃ siddhaṃ bhavati -",
    "YXmavt:1644": " na kliṣṭā nāpi cā'kliṣṭā śuddhā'śuddhā na caiva sā / iti /",
    "YXmavt:1645": " kathaṃ na kliṣṭā nā'pi cā'śuddhā /",
    "YXmavt:1646": " śuddhaiva dvayaśuddhyā prakṛtagamakatvāt /",
    "YXmavt:1647": " atraivāgamam āha prakṛtyaiva -",
    "YXmavt:1648": " prabhāvasvaratvāc cittasya iti /",
    "YXmavt:1649": " atra ca cittadharmataiva cittaśabdenoktā cittasyaivaṃ lakṣaṇatvāt /",
    "YXmavt:1650": " kathaṃ nā'kliṣṭā na viśuddhā kiṃ tarhi kliṣṭaiveti",
    "YXmavt:1651": " pratiṣedhadvayātpratipādayati /",
    "YXmavt:1652": " sā -",
    "YXmavt:1653": " kleśasyāgantukatvataḥ /",
    "YXmavt:1654": " kliṣṭā na tu prakṛtyeti darśayati /",
    "YXmavt:1655": " sā cāgantukair upakleśair upakliśyata ity atrāpy āgamaḥ /",
    "YXmavt:1656": " saṅkliṣṭaviśuddhatayā dvidhā bheda ukte kimarthaṃ punarścaturdhā bheda",
    "YXmavt:1657": " ucyate ?",
    "YXmavt:1658": " laukikāl lokottarāc ca mārgād viśeṣārtham ityekaḥ /",
    "YXmavt:1659": " laukiko hi mārgaḥ svabhūmikair malaiḥ kliṣṭo na tv adharaiḥ tat",
    "YXmavt:1660": " pratipakṣatvāt /",
    "YXmavt:1661": " lokottaras tu mārgo mṛdumadhyādibhedād aśuddho 'nāsravatvāt śuddhaḥ /",
    "YXmavt:1662": " naivaṃ śūnyateti /",
    "YXmavt:1663": " na kliṣṭety uktvā punaścakṣurādibhyo viśeṣārtham ucyate nāśuddhetyanye",
    "YXmavt:1664": " cakṣurādayo hy anivṛttā'vyākṛtatvān na kliṣṭā na ca teṣāṃ sāravatvāt",
    "YXmavt:1665": " prakṛtiviśuddhir ity aśuddheti /",
    "YXmavt:1666": " evaṃ na'pi sā kliṣṭeti cheduchyate - na ṣuddheti kuśalasāsravāt",
    "YXmavt:1667": " viśeṣaṇārthamāḥ /",
    "YXmavt:1668": " kuśalasāsravaṃ hi saṃsāraparyāpannatvān nā'kliṣṭaṃ /",
    "YXmavt:1669": " iṣtavipākatvāc ca śuddhaṃ naiva dharmatā /",
    "YXmavt:1670": " sā hi kliṣṭā'vasthāyām aśuddhaiveti /",
    "YXmavt:1671": " evaṃ śūnyatāyāḥ saṅkleśaviśuddhyoddiṣṭaḥ prabhedaḥ sādhito bhavati",
    "YXmavt:1672": " { śūnyatāpiṇḍdārthaḥ }",
    "YXmavt:1673": " śūnyatāpiṇḍdārtho lakṣaṇatāṃ vyavasthānataśceti veditavyaḥ /",
    "YXmavt:1674": " tatra lakṣaṇato 'bhāvalakṣaṇato bhāvalakṣaṇataś ceti dvayābhāvo",
    "YXmavt:1675": " hītivacanād abhāvalakṣaṇataḥ abhāvasya ca bhāva iti vacanād",
    "YXmavt:1676": " bhāvalakṣaṇataḥ /",
    "YXmavt:1677": " bhāvalakṣaṇataś ca na bhāvo nā'pi cā'bhāva iti vacanāt /",
    "YXmavt:1678": " bhāvābhāvavinirmuktalakṣaṇatas tattvānyatva vinirmuktalakṣaṇaś ceti /",
    "YXmavt:1679": " etac ca śūnyatāyā lakṣaṇaṃ /",
    "YXmavt:1680": " tasmād abhūtaparikalpān na pṛthaktvaikalakṣaṇam iti vacanāt /",
    "YXmavt:1681": " evaṃ lakṣaṇataḥ piṇḍārthaḥ /",
    "YXmavt:1682": " kathaṃ vyavasthānataḥ piṇḍdārtho veditavya ityta āha -",
    "YXmavt:1683": " vyavasthānaṃ punaḥ paryāyādivyavasthānato veditavyaṃ /",
    "YXmavt:1684": " paryāyatas tadarthas tadabhedas tat sādhanañcetyarthaḥ /",
    "YXmavt:1685": " etayā catuḥprakāradeśanayā caturvidhopakleśapratipakṣeṇa svalakṣaṇaṃ",
    "YXmavt:1686": " karmalakṣaṇaṃ saṅkleśavyavadānalakṣaṇaṃ yuktilakṣaṇañcodbhāvitaṃ bhavati",
    "YXmavt:1687": " tatra svalakṣaṇaṃ vikalpasya pratipakṣeṇa tasya hi",
    "YXmavt:1688": " bhāvā'bhāvobhayapṛthaktvaikatvagrāhātmakatvatvāt /",
    "YXmavt:1689": " karmalakṣaṇam anadhimuktānāṃ śūnyatālakṣaṇāśratyātrāsasya",
    "YXmavt:1690": " pratipakṣeṇa /",
    "YXmavt:1691": " abhrāntitathatā karmā'viparyāsakarma sarvanimittaprahāṇakarma",
    "YXmavt:1692": " sarvalokottarajñānaviṣayatvā'vasthānakarma",
    "YXmavt:1693": " pratilabdhāryadharmahetubhāvakarma ca /",
    "YXmavt:1694": " evaṃ śūnyatāsvarūpakarmaśravaṇena prāptagrahāṇāṃ kusīdināṃ",
    "YXmavt:1695": " kausīdyāpananārthaṃ prabhedalakṣaṇaṃ /",
    "YXmavt:1696": " kathaṃ sā saṅkleśo bhavati vyavadānaṃ ceti saṃśayināṃ",
    "YXmavt:1697": " saṃśayāpanayanārthaṃ yukti lakṣaṇaṃ //",
    "YXmavt:1698": " // madhyāntavibhāgaśāstre lakṣaṇaparicchedasya prathamasya ṭīkā //",
    "YXmavt:1699": " {tatra vyāpi kleśajñeyā''varaṇaṃ bodhisattvagotrakāṇāṃ sākalyāt /",
    "YXmavt:1700": " prādeśikaṃ kleśā''varaṇaṃ śrāvakādigotrakāṇāṃ /",
    "YXmavt:1701": " udriktaṃ teṣām eva rāgādicaritānāṃ /",
    "YXmavt:1702": " samaṃ samabhāgacaritānāṃ /",
    "YXmavt:1703": " saṃsārā''dānatyāgā''varaṇaṃ bodhisattvagotrakāraṇaṃ",
    "YXmavt:1704": " apratiṣṭhitanirvāṇā''varaṇāt /",
    "YXmavt:1705": " ity etad yathāyogam ubhayeṣām āvaraṇam ākhyātaṃ -",
    "YXmavt:1706": " bodhisattvagotrakāṇāṃ śrāvakādigotrakāṇāñca /",
    "YXmavt:1707": " lakṣaṇanirdeśānantaram nāvaraṇanirdeśā'vasaraḥ,",
    "YXmavt:1708": " tadanantaramuddiṣṭatvādityāha - āvaraṇamadhikṛtyāha /",
    "YXmavt:1709": " vyāpi prādeśikodriktasamādānavivarjanam /",
    "YXmavt:1710": " dvayāvaranamākhyātam",
    "YXmavt:1711": " dvayāvaraṇam, bodhisattvagotrakāṇāṃ śrāvakādigotrakāṇāñcāvaraṇam /",
    "YXmavt:1712": " āvaraṇīyārthabhedenāvaraṇasya bhinnatvaṃ pradarśayitum ayaṃ śloka",
    "YXmavt:1713": " ārabdhaḥ /",
    "YXmavt:1714": " tatra vyāpi kleśajñeyāvaraṇaṃ bodhisattvagotrakāṇām iti /",
    "YXmavt:1715": " vyāpnotīti vyāpi, sakalārthāvaraṇāt /",
    "YXmavt:1716": " sakalārtho hi svārthaḥ parārthaś ca /",
    "YXmavt:1717": " athavā dvividhaṃ kleśaṃ jñeyaṃ cāvaraṇaṃ bodhisattvasya",
    "YXmavt:1718": " vyāpnotītyupacārād vyāpyucyate /",
    "YXmavt:1719": " kleśa evāvaraṇamityāvaraṇasya kleśadharmatvena sārūpyādihopakleśo'pi",
    "YXmavt:1720": " kleśaśabdena gṛhyate /",
    "YXmavt:1721": " anyathā",
    "YXmavt:1722": " navadhā kleśalakṣaṇaṃ / [p.52]",
    "YXmavt:1723": " ityatrerṣyāmātsarye na gṛhyetām, tayorupakleśatvāt /",
    "YXmavt:1724": " jñeya evāvaraṇam iti jñeyāvaraṇam /",
    "YXmavt:1725": " tena jñeyaprāvṛtatvāj jñānasya viṣaya eva nāsti /",
    "YXmavt:1726": " jñāne vā jñeyāvaraṇaṃ, jñeyasya jñānotpattipratibandhakatvād iti",
    "YXmavt:1727": " jñeyāvaraṇamityatra madhyamapadalopo draṣṭavyaḥ /",
    "YXmavt:1728": " tailapātram iva /",
    "YXmavt:1729": " tatpunarakliṣṭamajñātam /",
    "YXmavt:1730": " bodhisattvagotrakāṇāṃ asvaparārthasampatprakarṣalābhāya",
    "YXmavt:1731": " buddhatvaprāptaye puṇyajñānasambhāraṃ sarvathā sarvatrā'nutiṣṭhatāṃ",
    "YXmavt:1732": " tad dvayam api pratibandhakabhūtam /",
    "YXmavt:1733": " ityatastadāvaraṇaṃ vyavasthāpyate bodhisattvagotrakāṇām /",
    "YXmavt:1734": " tatra vyāpi sarvaviṣayaṃ sakalaṃ sarvathā vyāpnoti /",
    "YXmavt:1735": " kathaṃ sakalaṃ vyāpnotīti jñāyata iti cet - sākalyādāvaraṇaṃ",
    "YXmavt:1736": " vyāpītyucyate iti hetunirdeśāt /",
    "YXmavt:1737": " atha vā vyāpiśabdo niravaśeṣārtha iti pradarśanāya sākalyādivacanam /",
    "YXmavt:1738": " prādeśikaṃ kleśāvaraṇaṃ śrāvakādigotrakāṇām iti",
    "YXmavt:1739": " svārthamātrāvaraṇādupacārādavyāpitvāc ca prādeśikākhyā /",
    "YXmavt:1740": " kiṃ śrāvakapratyekabuddhānām akliṣṭamajñānaṃ nāsti yasmāt teṣāṃ",
    "YXmavt:1741": " kleśāvaraṇam eva vyavasthāpyata iti?",
    "YXmavt:1742": " bhavatu, na tu tadāvaraṇaṃ teṣām, tasmin vidyamāne",
    "YXmavt:1743": " śrāvakapratyekabuddhabodhiprāpteḥ /",
    "YXmavt:1744": " nanvajñānaṃ duḥkhādisatyaviṣaye jñānotpattipratibaṃdhakatvam eva",
    "YXmavt:1745": " śrāvakādīnām /",
    "YXmavt:1746": " tatas teṣām api dvayāvaraṇaṃ bhavet /",
    "YXmavt:1747": " tasmān na vaktavyaṃ kleśāvaraṇaṃ śrāvakādigotrakāṇām iti /",
    "YXmavt:1748": " naitadevam, ajñānaṃ hi kleṣṭaṃ jñānapratipakṣabhūtaṃ saṃsāramūlaṃ ca",
    "YXmavt:1749": " kleśṣāvaraṇameveti vyavasthāpyate, na tu jñeyāvaraṇaṃ, saṃśaya iva /",
    "YXmavt:1750": " yathā vimatir hi duḥkhādisatyaviṣaye vicikitsā kleśaścocyate na tu",
    "YXmavt:1751": " viṣayāntare /",
    "YXmavt:1752": " viṣayāntare hi saṃśaya eva, na kleśo na vicikitsā /",
    "YXmavt:1753": " evavṃ duḥkhasatyādiviṣaye evā'jñānamavidyā kleśaścocyate, na tu",
    "YXmavt:1754": " viṣayāntare /",
    "YXmavt:1755": " viṣayāntare tvajñānam eva, na cā'vidyā naiva kleśaḥ /",
    "YXmavt:1756": " tasmāt tasya jñeyajñānamātrapravṛttāvāvaraṇatvāt tajñeyāvaraṇam",
    "YXmavt:1757": " ucyate na hi kleśakarmajanmanāmapi, tāni cotpadyanta evāvidyāyā eva /",
    "YXmavt:1758": " yadyevaṃ bodhisattvānām āvaraṇaṃ na vyavasthāpyate /",
    "YXmavt:1759": " naitadevam, bodhisattvānāṃ hi śrutasambhāraprabhāvitatvāt",
    "YXmavt:1760": " teṣāmāvaraṇaṃ jñeyāvaraṇam /",
    "YXmavt:1761": " taduktam -",
    "YXmavt:1762": " āryho'pyagyūḥ pañca vidyāpadāni",
    "YXmavt:1763": " nārabhya syāt kadāpi sarvajñaḥ /",
    "YXmavt:1764": " tato'nyeṣāṃ nigrahā'nugrahārthaṃ",
    "YXmavt:1765": " svajñānārthaṃ vā'rabhet tatra yatnam // iti /",
    "YXmavt:1766": " udṛktaṃ tu mṛdvapi rāgādivastu teṣām eva bodhisattvagotrakāṇāṃ",
    "YXmavt:1767": " rāvakādigotrakāṇañcā'dhimātramabhīkṣṇaṃ ca pravartitaṃ",
    "YXmavt:1768": " rāgādicaritānām āvaranam iti /",
    "YXmavt:1769": " yeṣāṃ [p.53]",
    "YXmavt:1770": " mṛdāvapi viṣaye rāgādīnām anyatamat adhimātramabhīkṣṇyaṃ ca",
    "YXmavt:1771": " pravartate te rāgādicaritāḥ /",
    "YXmavt:1772": " samaṃ punasteṣām eva bodhisattvagotrakāraṇaṃ",
    "YXmavt:1773": " śrāvakādigotrakāṇāñcāvaraṇam /",
    "YXmavt:1774": " samaṃ hi prakāradvittvābhāvāt /",
    "YXmavt:1775": " samabhāgacaritānām āvaraṇam iti yeṣāṃ viṣayasādṛśye {sāmīpye?} kleśa",
    "YXmavt:1776": " utpadyate na tvabhīkṣṇaṃ te samabhāgacaritāḥ /",
    "YXmavt:1777": " saṃsārādānatyāgāvaranamityādi /",
    "YXmavt:1778": " bhodisattvo hi kāruṇyādhipattyāt saṃsāramupādatte, prajñādhipattyāc",
    "YXmavt:1779": " ca saṃsāradoṣaṃ yathābhūtaṃ dṛṣṭvā tyajati /",
    "YXmavt:1780": " tataḥ kleśābhāve'pi sattvākicanāj janmaparigraho'pratiṣṭhataṃ nirvāṇam,",
    "YXmavt:1781": " saṃsāranirvāṇayor dvayorapratiṣṭhitatvāt /",
    "YXmavt:1782": " tadāvaraṇantu kleśābhibhūtena yathā saṃsāramupādāya",
    "YXmavt:1783": " yathābhūtadoṣādarśanāccā'kṛpayā parityajanam /",
    "YXmavt:1784": " ajñānamihāvaraṇamucyate kṛpāprajñayoḥ pratibandhakatvādityanye /",
    "YXmavt:1785": " athavā yathoktaṃ mahāratnakūṭe - sa āśayena nirvāṇe tiṣṭhati, saṃsāre",
    "YXmavt:1786": " ca prayogeṇa tiṣṭhatīti /",
    "YXmavt:1787": " etaddhi bodhisattvānām apratiṣṭhitaṃ nirvāṇam /",
    "YXmavt:1788": " tatra nirvāṇapṛṣṭhībhāvād āśayaprayogābhyāṃ saṃsāramupādatte,",
    "YXmavt:1789": " agotrasthasattva iva /",
    "YXmavt:1790": " tathā ca saṃsārapṛṣṭhībhāvānnirvāṇagatābhyāmāśayaprayogābhyāṃ",
    "YXmavt:1791": " saṃsāraṃ tyajati, śrāvakādigotrakā iva /",
    "YXmavt:1792": " evaṃ saṃsārādānaṃ tatparityajanaṃ ca",
    "YXmavt:1793": " bodhisattvagotrakāṇāmapratiṣṭhitanirvāṇāvaraṇam,",
    "YXmavt:1794": " saṃsāranirvāṇayorekāntapatitatvāt /",
    "YXmavt:1795": " bodhisattvās tu tathāgatatvaprāptikāle kleśajñeyāvaraṇaprahāṇāt",
    "YXmavt:1796": " saṃsāre na tiṣṭhanti nirupadhiśeṣe nirvāṇe ca, dharmakāyaprabandhān na",
    "YXmavt:1797": " tiṣṭhanti nirvāṇe śrāvakādivat /",
    "YXmavt:1798": " tataḥ saṃsāranirvāṇayor ubhayhatrāpi na pratiṣṭhantīti /",
    "YXmavt:1799": " atra bodhisattvasya śrāvakādīnāñca mārge, teṣāṃ prayoge, phale,",
    "YXmavt:1800": " apratiṣṭhitanirvāṇaṃ ca pratibandhakatvādetāni",
    "YXmavt:1801": " pañcavidhānyāvaraṇānyākhyātāni /",
    "YXmavt:1802": " ityetad yathāyogamiti yathāsambhavam /",
    "YXmavt:1803": " tatra prathamamantyaṃ ca bodhisattvagotrakāṇām āvaraṇam /",
    "YXmavt:1804": " prathamādavaraṃ śrāvakādigotrakāṇām āvaraṇam /",
    "YXmavt:1805": " itarad dvayaṃ punarubhayeṣām āvaraṇamākhyātam /",
    "YXmavt:1806": " tatra ca jñeyāvaraṇaṃ bodhisattvānām āvaraṇam uktam /",
    "YXmavt:1807": " taccā'kliṣṭamajñānam iti //",
    "YXmavt:1808": " nava saṃyojanāni kleśāvaraṇaṃ /",
    "YXmavt:1809": " kasyaitāny āvaraṇaṃ /",
    "YXmavt:1810": " anunayasaṃyojanaṃ saṃvegasyāvaraṇaṃ /",
    "YXmavt:1811": " pratighasaṃyojanam upekṣāyāḥ tena hi [p.54]",
    "YXmavt:1812": " pratikūlam api pratighavastu upekṣituṃ na śaknoti /",
    "YXmavt:1813": " śeṣāṇi tattvadarśanasyāvaraṇaṃ /",
    "YXmavt:1814": " kathaṃ kṛtvā /",
    "YXmavt:1815": " tāni hi yathākramaṃ /",
    "YXmavt:1816": " saṃkleśasya parijñāne saṃyojanānyāvaraṇaṃ bhavanti /",
    "YXmavt:1817": " mānaṃ saṃyojanaṃ hi satkāyadṛṣṭiparijñāne bahvaty āvaraṇaṃ",
    "YXmavt:1818": " abhisamayakāle sāntaravyantarā'smimānasamudācāravaśena tad aprahāṇāt",
    "YXmavt:1819": " avidyāsaṃyojanaṃ satkāyadṛṣṭivastuparijñāne",
    "YXmavt:1820": " tenopādānaskandhā'parijñānāt /",
    "YXmavt:1821": " dṛṣṭisaṃyojanaṃ nirodhasatyaparijñāne satkāyā'ntagrāhadṛṣṭibhyāntad",
    "YXmavt:1822": " uttrāsāt mithyādṛṣṭyā cāpavādāt /",
    "YXmavt:1823": " parāmarśasaṃyojanaṃ mārgasatyaparijñāne anyathā'praśuddhiparāmarśanāt",
    "YXmavt:1824": " vicikitsāsaṃyojanaṃ ratnatrayaparijñāne tad guṇā'nabhiśraddhānāt /",
    "YXmavt:1825": " īrṣyāsaṃyojanaṃ lābhasatkāraparijñāne tad doṣā'darśanāt /",
    "YXmavt:1826": " mātsaryasaṃyojanaṃ saṃlekhaparijñāne pariṣkārā'dhyavasānāt /} [p.55]",
    "YXmavt:1827": " mānādi bhedena /",
    "YXmavt:1828": " ātmātmīyagrāhyagrāhakatvavivekena",
    "YXmavt:1829": " bālajanaparikalpitadharmasvabhāvavivekena ca yat satkāyadrṣṭir darśanaṃ",
    "YXmavt:1830": " tat satkāyadṛṣṭiparijñānaṃ /",
    "YXmavt:1831": " tasya mānasaṃyojanaṃ bhavaty āvaraṇaṃ tad utpattivibandhāt /",
    "YXmavt:1832": " kutra katham ityāha - abhisamyakāle",
    "YXmavt:1833": " sāntaravyantarā'smimānasamudācāravaśena tad aprahāṇād iti /",
    "YXmavt:1834": " satyābhisamayakāle nirvedhabhāgīyāvasthāyāṃ /",
    "YXmavt:1835": " tatra sāntaraḥ pratipakṣavyavahitaḥ vyantaraḥ pratipakṣā'vyavahitaḥ /",
    "YXmavt:1836": " sa cādhimātre mṛdau ca pratipakṣe veditavyaḥ /",
    "YXmavt:1837": " yāvat sāntareṇa vyantareṇa cāsmimānena samudācarati na tāvat",
    "YXmavt:1838": " satkāyadṛṣṭEḥ prahāṇam asti /",
    "YXmavt:1839": " satkāyadṛṣṭibalenaivāsmimānapravṛttitaḥ /",
    "YXmavt:1840": " avidyāsaṃyojanaṃ satkāyadṛṣṭivastuparijñāne āvaraṇam iti sambadhyate /",
    "YXmavt:1841": " satkāya dṛṣṭer vastu pañcopādānaskandhāḥ tad ālambanataḥ /",
    "YXmavt:1842": " yathoktaṃ sūtre - ye kecicchramaṇā brāhmaṇā vā ātmā ātmeti",
    "YXmavt:1843": " samanupaśyantaḥ samanupaśYanti abhiniviśamānā abhiniviśante ta imān eva",
    "YXmavt:1844": " pañcopādānaskandhānupādāyeti /",
    "YXmavt:1845": " kim punas tat parijñānaṃ / [p.56]",
    "YXmavt:1846": " ātmanyātma śūnyatāyāḥ skandheṣu",
    "YXmavt:1847": " bālajanaparikalpitadharmasvabhāvaśūnyatāyāś ca yad darśanam anityato",
    "YXmavt:1848": " duḥkhataḥ śūnyato'nātmataḥ samudāyādito vā yad darśanaṃ tat teṣāṃ",
    "YXmavt:1849": " parijñānaṃ /",
    "YXmavt:1850": " atraiva kāraṇam āha - tenopādānaskandhā'parijñānād iti /",
    "YXmavt:1851": " avidyayā hi nityādiprakārāvṛteṣu skandheṣu tat parijñānā'bhāvād",
    "YXmavt:1852": " avidyā skandhaparijñānāvaraṇaṃ /",
    "YXmavt:1853": " dṛṣṭisaṃyojanaṃ nirodhasatyaparijñāne āvaraṇam iti vartate /",
    "YXmavt:1854": " dṛṣṭisaṃyojanaṃ hi tisro dṛṣṭayaḥ satkāyāntagrāhamithyādṛṣṭayaḥ /",
    "YXmavt:1855": " tatra satkāyadṛṣṭiḥ pañcasūpādānaskandheṣvātmata ātmīyato veti",
    "YXmavt:1856": " darśanaṃ /",
    "YXmavt:1857": " antagrāhadṛṣṭir hi tasminnevātmābhikalpitabhāve śāśvatadarśanam",
    "YXmavt:1858": " ucchedadarśanaṃ vā /",
    "YXmavt:1859": " yena darśanena hetuṃ vā phalaṃ vā kriyā vā sad vā vastu apavadate",
    "YXmavt:1860": " mithyā vā parikalpayati tan mithyādṛṣṭiḥ /",
    "YXmavt:1861": " nirodhasatyaparijñānaṃ śāntādibhir ākaraiḥ /",
    "YXmavt:1862": " katham punas tat tasyāvaraṇam ityata āha -",
    "YXmavt:1863": " satkāyāntagrāhadṛṣṭibhyāntaduttrāsāt mithyādṛṣṭyā cā'pavādād iti",
    "YXmavt:1864": " tatra satkāyāntagrāhadṛṣṭibhyām ahaṃ tatra na bhaviṣyāmīti nirodhād",
    "YXmavt:1865": " uttrasyati mithyādṛṣṭyā cā'pavadate nāstyeva nirodha iti /",
    "YXmavt:1866": " tatra satkāyāntagrāhadṛṣṭibhyāṃ śāntataḥ praṇītato nissaraṇataś ca na",
    "YXmavt:1867": " parijānāti mithyādṛṣṭyā nirodhato na parijānāti /",
    "YXmavt:1868": " evaṃ dṛṣṭisaṃyojanaṃ nirodhaparijñāna āvaraṇaṃ /",
    "YXmavt:1869": " parāmarśasaṃyojanaṃ mārgasatyaparijñāne /",
    "YXmavt:1870": " tatra parāmarśasaṃyojanaṃ dṛṣṭiparāmarśaḥ śīlavrataparāmarśaśca /",
    "YXmavt:1871": " tatra dṛṣṭiparāmarśo dṛṣṭau dṛṣṭyāśrayeṣu ca pañcasūpādānaskandheṣu",
    "YXmavt:1872": " yad utkarṣādito darśanaṃ /",
    "YXmavt:1873": " śīlavrataparāmarśaḥ śīlaṃ vrataṃ tad ubhayaṃ tadāśrayān vā",
    "YXmavt:1874": " pañcopādānaskandhān śuddhito muktito nairyāṇikato vā samanupaśyato yad",
    "YXmavt:1875": " darśanaṃ tacchīlavrataparāmarśaḥ /",
    "YXmavt:1876": " mārgasya parijñānam punar nairyāṇikādibhir ākāraiḥ /",
    "YXmavt:1877": " katham punaḥ parāmarśasaṃyojanaṃ mārgaparijñāna āvaraṇam ityata āha -",
    "YXmavt:1878": " anyathā 'praśuddhiparāmarśanād iti /",
    "YXmavt:1879": " śīlavratamātrakeṇa vā kāmasukhālayena vā duṣkaracaryayā vā",
    "YXmavt:1880": " sāṃkhyādijñānena vā śuddhiparāmarśanāt /",
    "YXmavt:1881": " dṛṣṭiparāmarśena tu yenaiva śuddhiṃ pratyeti tadevā'grataḥ parāmṛśati /",
    "YXmavt:1882": " evaṃparāmarśasaṃyojanena mārgaṃ tyajati anyathā ca śuddhimparāmṛśatīti",
    "YXmavt:1883": " vicikitsāsaṃyojanaṃ ratnatrayaparijñāne āvaraṇam iti vartate /",
    "YXmavt:1884": " katham ityato bravīti - tad guṇā'nabhiśraddhānād iti /",
    "YXmavt:1885": " vicikitsāsaṃyojanaṃ saty aratneṣu vimatiḥ /",
    "YXmavt:1886": " prakarṣeṇā'panītasarvaguṇadoṣasya paryantāśrayatvena buddharatne",
    "YXmavt:1887": " parijñānaṃ / [p.57]",
    "YXmavt:1888": " saṃsārasāgarottarakatvena sarvasahetukaduḥkhā'tyantaviyogātmakatvena tat",
    "YXmavt:1889": " pratipādakatvena ca dharmaratne parijñānaṃ /",
    "YXmavt:1890": " śrāmaṇyapahalasthatvenānuttaradakṣiṇīyakṣetratvena cāsaṅgharatne",
    "YXmavt:1891": " parijñānaṃ /",
    "YXmavt:1892": " satyadarśanāt prahīṇavicikitsaścā'vetya prasādalābhena",
    "YXmavt:1893": " ratnatrayaguṇe'bhiśraddatte nā'prahīṇavicikitsa iti /",
    "YXmavt:1894": " ato vicikitsāsaṃyojanaṃ ratnatrayaparijñāna āvaraṇam uktaṃ /",
    "YXmavt:1895": " īrṣyāsaṃyojanaṃ lābhasatkāraparijñāna āvaraṇaṃ /",
    "YXmavt:1896": " atraiva kāraṇam āha - tad doṣā'darśanād iti /",
    "YXmavt:1897": " īrṣyāsaṃYojanaṃ hi lābhasatkārarakto'nyasampatpratighāṃśikaścetaso",
    "YXmavt:1898": " vyāroṣaḥ /",
    "YXmavt:1899": " sarvānarthāśrayatvā'vabodho lābhasatkāraparijñānaṃ /",
    "YXmavt:1900": " īrṣyayā tu lābhasatkāraṃ sarvaguṇavipakṣabhūtatvena",
    "YXmavt:1901": " vividhā'narthamūlatvena ca na parijānātītyato lābhasatkāra",
    "YXmavt:1902": " parijñāna āvaraṇam irṣyāsaṃyojanaṃ /",
    "YXmavt:1903": " mātsaryasaṃyojanaṃ saṃlekhaparijñāna āvaraṇam iti /",
    "YXmavt:1904": " katham ityata āha -",
    "YXmavt:1905": " pariṣkārā'dhyavasānād iti /",
    "YXmavt:1906": " mātsaryaṃ pariṣkāre'ṣv avyavasito rāgāṃśikaścetasa upakaraṇeṣv āgrahaḥ",
    "YXmavt:1907": " saṃlekhaḥ pariṣkārair vivekaḥ /",
    "YXmavt:1908": " tasya sarvaguṇāśrayavastutvenā'vabodhaḥ parijñānaṃ /",
    "YXmavt:1909": " na tu mātsaryeṇa pariṣkārā'dhyavāsānāt sarvaguṇāśrayetvena",
    "YXmavt:1910": " parijānātītyataḥ saṃlekhaparijñāne mātsaryāvaraṇatvam uktaṃ /",
    "YXmavt:1911": " tatrā'nunayapratighasaṃyojane tattvādhigamaprayogāvaraṇe /",
    "YXmavt:1912": " śeṣāṇi tu prayuktasya tattvadarśanasyāvaraṇāni tasmād eva teṣām",
    "YXmavt:1913": " anukramaḥ /",
    "YXmavt:1914": " tadyathā'vaśyaṃ prathamam eva mumukṣūṇāṃ saṃsārāc citttam",
    "YXmavt:1915": " udvejayitavyaṃ /",
    "YXmavt:1916": " tataḥ sarvata upekṣeṇa bhavitavyaṃ /",
    "YXmavt:1917": " tataḥ sarvā'narthamūlatvāt satkāyadṛṣṭiḥ parijñeyā /",
    "YXmavt:1918": " tad anantaraṃ dukḥ samudayātmakatvena tadvastu parijñeaṃ/",
    "YXmavt:1919": " tatastannirodho vijñeyaḥ/",
    "YXmavt:1920": " tad anantaraṃ lābhamārgo vijñeyaḥ /",
    "YXmavt:1921": " tataḥ satyadarśanād ratnatraye tad guṇā'vabodhād avetya prasādalābhaḥ /",
    "YXmavt:1922": " satyadarśanabalenaiva ca lābhasatkārasaṃlekhayor doṣaguṇadarśī",
    "YXmavt:1923": " bhavatītyevam āvaraṇīyadharmakramahetunā tadāvaraṇakramo veditavyaḥ /",
    "YXmavt:1924": " nanu sarvasyāpi sarvatrāvaraṇatvena saṃbhavād",
    "YXmavt:1925": " vastupratiniyamenāvaraṇanirdeśo na yuktaḥ /",
    "YXmavt:1926": " naivā'tra vastupratiniyamaḥ kriyate kintarhi pratyāsattitaḥ prādhānyaiṣa",
    "YXmavt:1927": " nirdeśaḥ //",
    "YXmavt:1928": " { bodhisattvāvaraṇaṃ } [p.59]",
    "YXmavt:1929": " kim etad evāvaraṇaṃ /",
    "YXmavt:1930": " etat tu sāmānyaṃ bodhisattvaśrāvakādīnāṃ /",
    "YXmavt:1931": " bodhisattvānāntvāvaraṇaṃ /",
    "YXmavt:1932": " śubhādau daśadhā'paraṃ /",
    "YXmavt:1933": " āvaraṇaṃ /",
    "YXmavt:1934": " ke ca śubhādaya iti na jñāyate /",
    "YXmavt:1935": " ata āha -",
    "YXmavt:1936": " aprayogo'nāyatane 'yogavihitaś ca yaḥ /",
    "YXmavt:1937": " ityevamādyāvaraṇaṃ /",
    "YXmavt:1938": " śubhādayaḥ punaḥ /",
    "YXmavt:1939": " śubhaṃ bodhiḥ samādānaṃ",
    "YXmavt:1940": " ityādi daśārthāḥ /",
    "YXmavt:1941": " tatra śubhaṃ hi bodhihetubhūtaṃ sarvakuśalamūlaṃ /",
    "YXmavt:1942": " bodhis tu tat phalaṃ /",
    "YXmavt:1943": " tatra śubhaṃ sāmānyata uddiṣṭaṃ prabhedataḥ svabhāvataś ca na vijñāyata",
    "YXmavt:1944": " ity atas tat pratipādanārtham ārabhyate -",
    "YXmavt:1945": " samādānaṃ dhīmattā'bhrāntyanāvṛtī /",
    "YXmavt:1946": " nānyatrāso'matsaritvaṃ vaśitvaṃ ca",
    "YXmavt:1947": " ityetac chubham iti /",
    "YXmavt:1948": " bodhir api vacanamātreṇa svabhāvato na vijñāyata ityasyā vibhutvaṃ",
    "YXmavt:1949": " darśayati /",
    "YXmavt:1950": " śubhasya bodheś ca samādānādīnām iva svātantryeṇāvaraṇanirdeśāt",
    "YXmavt:1951": " svātantryam evā'tra vijñāyate na tad deśanirdeśabhāva ityeke /",
    "YXmavt:1952": " utpattyāvaraṇaṃ hi śūbhe vyavasthāpyate tac ca bodhicittādīnāṃ",
    "YXmavt:1953": " sāmānyaṃ tasyāḥ śubhotpādyatvāt /",
    "YXmavt:1954": " dhṛtyādyāvaraṇantu samādānādyāvaraṇaṃ samādānādiṣu",
    "YXmavt:1955": " vṛttyādyarthabhedāt bodhirapyekopyā prāptavyā cetyatas tasyāḥ",
    "YXmavt:1956": " sthityāvaraṇaṃ prāptyāvaraṇaṃ ca vyavasthāpyate /",
    "YXmavt:1957": " tasmān nāsty atra svātantryaprasaṅga iti /",
    "YXmavt:1958": " kramaś ca teṣāṃ samāsataḥ - kuśalamūlaṃ niravaśeṣaṃ niṣpādya bodhiḥ",
    "YXmavt:1959": " prāptavyā /",
    "YXmavt:1960": " vyāsataḥ punaḥ prathamata eva bodhicittam utpādayitavyaṃ",
    "YXmavt:1961": " svaparārthasampadādhārabhūtatvāt /",
    "YXmavt:1962": " tataścittotpādanā'nurūpā dānādiṣu pratipattiḥ yayā bodhisattva",
    "YXmavt:1963": " ityākhyāṃ labhate /",
    "YXmavt:1964": " tato'saṃkhyeyakalpenābhyasyataḥ puṇyajñānasambhārasañcayād",
    "YXmavt:1965": " āśayaviśodhanārthaṃ pudgaladharmabhrāntipratipakṣeṇā'bhrāntyātmako",
    "YXmavt:1966": " darśanamārga utpādayitavyaḥ /",
    "YXmavt:1967": " tataścāvaraṇavigamaprabhāvito bhāvanāmārgaḥ prakarṣaṃ netavyo",
    "YXmavt:1968": " viśuddhiviśeṣayogārthaṃ / [p.60]",
    "YXmavt:1969": " tataḥ śrāvakādyatikramaṇaprayogeṇa yathopacitāni sarvāṇyetāni",
    "YXmavt:1970": " laukikakalokottarāṇi kuśalamūlāni bodhau pariṇāmayitavyāni /",
    "YXmavt:1971": " tataś ca nāmavasthāmāgato mahābodhyāśayatvād buddhabodhisattvānāṃ",
    "YXmavt:1972": " gambhīrodāreṣu nirdeśeṣu na trasyati /",
    "YXmavt:1973": " tato bahuśrutapratipattiyukta udāraṃ dharmaṃ nirdiśati",
    "YXmavt:1974": " sattvaparipācanārthaṃ /",
    "YXmavt:1975": " tataḥ paripakvavineyeṣu tadvimocanārthaṃ vaśitvaṃ buddhatvam avāpnotīti /",
    "YXmavt:1976": " atra hi triṃśadāvaraṇāny uktāni āvaraṇīyārthāḥ śubhādayo daśa",
    "YXmavt:1977": " cetyataḥ pṛcchati - eṣāṃ tu śubhādīnāṃ kasya katyāvaraṇāni",
    "YXmavt:1978": " vijñeyānīti /",
    "YXmavt:1979": " ata āha -",
    "YXmavt:1980": " trīṇi trīṇi ca eteṣāṃ jñeyānyavaraṇāni hi / iti /",
    "YXmavt:1981": " kuśalasya trīṇyāvaraṇānīti /",
    "YXmavt:1982": " aprayogo'nārambhaḥ /",
    "YXmavt:1983": " kim atrāvaraṇaṃ ?",
    "YXmavt:1984": " yena kleśena na prayujyate pramādena kausīdyena vā yasminn avasthāviśeṣe",
    "YXmavt:1985": " kleśabījānugate'vyākṛte kliṣṭe vā na prayujyate /",
    "YXmavt:1986": " na prayujyate nityaṃ gauravād vā alapatvād vetyapratyoga ucyate na tu",
    "YXmavt:1987": " prayogābhāvāt tasminn āvaraṇā'nupapatteḥ /",
    "YXmavt:1988": " anāyatanaprayogo bodher bodhyāvāhakānāñca kuśalamūlānāṃ yat",
    "YXmavt:1989": " pravacanam utpattidvāraṃ tadāyatanaṃ tasmād anyad anāyatanaṃ /",
    "YXmavt:1990": " tasmin prayogo'nāyatane prayoga etasmād bāhyeṣvartheṣu /",
    "YXmavt:1991": " tatra kimāvaraṇaṃ ?",
    "YXmavt:1992": " yenā'jñānena dṛṣṭikleśena vā'nāyatane prayujyate sa eva ca prayoga",
    "YXmavt:1993": " āvaraṇaṃ /",
    "YXmavt:1994": " ayoniśaḥ prayoga iti /",
    "YXmavt:1995": " yonir upāyaḥ /",
    "YXmavt:1996": " yasya ya upāyas tasmād anyathā prayogo'yoniśaḥ prayogaḥ /",
    "YXmavt:1997": " ihaiva śāsane paṭhyate yad uta rāgacaraṇabhāvānāṃ hi na",
    "YXmavt:1998": " rāgaprahāṇopāyaḥ pratighacaraṇasyā'śubhabhāvaneti /",
    "YXmavt:1999": " atrā'pyayoniśo manaskāras tannimitto vā prayoga āvaraṇaṃ /",
    "YXmavt:2000": " bodhes trīṇi /",
    "YXmavt:2001": " yathārtham avabodho bodhiḥ /",
    "YXmavt:2002": " kuśalasyā'nutpattir iti pūrvoktam eva /",
    "YXmavt:2003": " katham anutpattirāvaraṇaṃ ?",
    "YXmavt:2004": " kuśale'sati bodhir na bhavet tataḥ kuśalasyā'nutpattir bodher āvaraṇaṃ /",
    "YXmavt:2005": " yo vā kleśo 'vasthāviśeṣo vā kuśalotpatter āvaraṇaṃ sa eva bodher api /",
    "YXmavt:2006": " yo hi yat sambhārasyāvaraṇaṃ niyatam asau tat phalasyāpīti /",
    "YXmavt:2007": " utpannasyāpy amanasikaraṇaṃ abhāvanā'napekṣetyarthaḥ /",
    "YXmavt:2008": " yena kausīdyādikleśena yasminn avasthāviśeṣa utpannam api kuśalaṃ paunaḥ",
    "YXmavt:2009": " punyena na manasi karoti tad atrāvaraṇaṃ /",
    "YXmavt:2010": " aparipūrṇasaṃbhāratā ceti /",
    "YXmavt:2011": " yāvatā sambhāreṇa bodhiḥ prāpyate tāvān [p.61]",
    "YXmavt:2012": " puṇyajñānasambhāro'pūrṇaḥ pūrvavad avasthākleśo'lpasambhāro vā /",
    "YXmavt:2013": " anyaḥ punar āha - aviśeṣavacane'pi nirvedhabhāgīnānām",
    "YXmavt:2014": " evātrā'nutpattir abhipretā nānyeṣāṃ /",
    "YXmavt:2015": " utpanānām api teṣām evā'manasikaraṇaṃ manasikurvato'py",
    "YXmavt:2016": " asaṃbhṛtasambhāra āvaraṇam ucyata iti /",
    "YXmavt:2017": " samādānaṃ bodhicittotpāda iti /",
    "YXmavt:2018": " niravaśeṣāḥ puṇyajñānasambhārās tat phalañca buddhatvaṃ sarvasattvāś",
    "YXmavt:2019": " ca niruttare nirupadhiśeṣe nirvāṇadhātau pratiṣṭhāpayitavyenā'nena iti",
    "YXmavt:2020": " samādānaṃ bodhicittotpādaḥ /",
    "YXmavt:2021": " sa punaḥ svaparahitakriyāśayaścetanācchandasahitaḥ /",
    "YXmavt:2022": " tasyāvaraṇeṣu triṣu gotravaidhuryaṃ /",
    "YXmavt:2023": " agotrakaḥ śrāvakādigotrako vā /",
    "YXmavt:2024": " kalyāṇamitravaidhuryaṃ /",
    "YXmavt:2025": " satyapi gotre ye taṃ bodhicittotpāde samādāpayanti tair asamavadhānaṃ",
    "YXmavt:2026": " yān vāgamya bodhir vyāvartate kuśalair vā dharmair na vardhate /",
    "YXmavt:2027": " satyapi kalyāṇamitrasamavadhāne saṃsāraduḥkhena parikhedacittatā",
    "YXmavt:2028": " vipratipannasattvānām udvagacittasyāśu parinirvāṇābhiprāyaḥ /",
    "YXmavt:2029": " kim atrāvaraṇaṃ ?",
    "YXmavt:2030": " hetuvaikalyaṃ pratyayavaikalyaṃ sattveṣu cā'kāruṇyaṃ kausīdyaṃ vā /",
    "YXmavt:2031": " akāruṇiko hi sattvārthena khidyate kusīdo vā /",
    "YXmavt:2032": " dhīmattvaṃ bodhisattvateti /",
    "YXmavt:2033": " svabhāvena śrāvakādigotrakebhyamtīkṣṇendriyatvāt sarvathā",
    "YXmavt:2034": " sarvajñeyopaparīkṣādhikāritvāt gambhīrodāradharmā'dhimukteś ca",
    "YXmavt:2035": " bodhisattva eva dhīmān nā'nyaḥ /",
    "YXmavt:2036": " bodhisattvatā'viparyastā parārthaparā pratipattiḥ /",
    "YXmavt:2037": " pratipatter vaidhuryaṃ pāramitādiṣv apravṛttiḥ /",
    "YXmavt:2038": " bodhisattvo hi pratipattivṛtto jñeyaḥ /",
    "YXmavt:2039": " kujano mūrkhajana iti aparīkṣakajana ityarthaḥ /",
    "YXmavt:2040": " kujano hi pratipattiyuktam api bodhisattvopamitaṃ na jānīte /",
    "YXmavt:2041": " duṣṭajanaḥ pratihata iti bodhisattvadveṣiṇaḥ /",
    "YXmavt:2042": " te hi randhrā'nvayitvād bodhisattvasya bhūtān guṇān na paśyanti /",
    "YXmavt:2043": " asaddoṣadarśanāt pratigharaudracittād vā bhūtān guṇān",
    "YXmavt:2044": " pracchādyā'dhyāropyā'bhūtān doṣān prakāśayanti /",
    "YXmavt:2045": " kim atrāvaraṇaṃ ?",
    "YXmavt:2046": " dānapāramitādivipakṣo 'jñānam pradveṣaśceti /",
    "YXmavt:2047": " abhrāntes trīṇi /",
    "YXmavt:2048": " adhyāropāpavādād bhrāntiḥ tat pratipakṣas tu bhrātyabhāvo",
    "YXmavt:2049": " darśanamārgaḥ /",
    "YXmavt:2050": " viparyāsadauṣṭhulyaṃ grāhyagrāhakā'bhiniveśavāsanā paripuṣṭir iti",
    "YXmavt:2051": " kecit /",
    "YXmavt:2052": " sarveṣāṃ darśanaheyānām anuśayānāṃ",
    "YXmavt:2053": " sarvatragadharmadhātubodhapratibuddhasya [p.62]",
    "YXmavt:2054": " vā'kliṣṭasyā'jñānasyālayavijñānasanniviṣṭabījaparipoṣa ity anye /",
    "YXmavt:2055": " ātmādyabhāva ātmādivikalpo hi viparyāsa ity apare /",
    "YXmavt:2056": " kleśādyāvaraṇatrayād anyatamā'vaśiṣtateti /",
    "YXmavt:2057": " tatra kleśāvaraṇaṃ yastīvrāyatakālasamudācārikleśo rāgādikas tat",
    "YXmavt:2058": " pratipakṣaprayogā'navakāśād abhrānter āvaraṇaṃ /",
    "YXmavt:2059": " karmāvaraṇamānantaryādikarma yadapāyaniyamanaṃ /",
    "YXmavt:2060": " vipākāvaraṇam apāyādayaḥ tatrotpannasyāryadharmotpattibhāgo nāsti /",
    "YXmavt:2061": " teṣāṃ kleśakarmajanmanām anyatamam apy aviśīṣṭam āvaraṇaṃ na punaḥ",
    "YXmavt:2062": " kṛtsnaṃ /",
    "YXmavt:2063": " vimuktiparipācinyāḥ prajñāyā aparipakvatā ceti /",
    "YXmavt:2064": " vimuktyāvāhikāyāḥ prajñāyā akarmaṇyatā /",
    "YXmavt:2065": " nirvedhabhāgīyāvasthāyā aprāptyatvād iti kecit /",
    "YXmavt:2066": " anyetvāhuḥ nirvikalpā'tra prajñā vimuktiparipācinī tat prayogikā ca",
    "YXmavt:2067": " dvitīyā /",
    "YXmavt:2068": " tayor aparipakvatā tattvādhigamā'yogyatā tad upaniṣadbhāvā'yogyatā",
    "YXmavt:2069": " cā'paripūrṇaṃbhāratvād yathākramam iti /",
    "YXmavt:2070": " kim atrāvaraṇaṃ ?",
    "YXmavt:2071": " darśanaheyakleśasya puṣṭavāsanākleśāvaraṇādīnām anyatamā'vaśiṣṭatā",
    "YXmavt:2072": " prajñāparipākavibandhabhūtam ajñānaṃ sambhārā'paripūrṇatā ca /",
    "YXmavt:2073": " āvaraṇaprahāṇam anāvaraṇam iti /",
    "YXmavt:2074": " āvaraṇaṃ prahīyate 'nenety āvaraṇāprahāṇam āvaraṇapratipakṣād",
    "YXmavt:2075": " anāvaraṇaṃ bhāvanāmārgaḥ /",
    "YXmavt:2076": " tasya trīṇi /",
    "YXmavt:2077": " sahajaṃ dauṣṭhulyaṃ bhāvanāheyakleśā'nuśayaḥ /",
    "YXmavt:2078": " sahajaṃ vātmadṛṣṭyādīnāṃ",
    "YXmavt:2079": " dharmadhātusparśārthādiprativedhavibandhakasyā'kliṣṭasyā'jñānasyālayavijñānasanniviṣṭaṃ",
    "YXmavt:2080": " paripuṣṭabījaṃ /",
    "YXmavt:2081": " kausīdyaṃ mohāṃśikādālasyāc cittā'nabhyutsāhaḥ /",
    "YXmavt:2082": " pramādaś ca viṣayavyāsaṅgaḥ kuśale cā'navadhānaṃ /",
    "YXmavt:2083": " samādher āsvādinā'tra pramāda ity eke /",
    "YXmavt:2084": " tatra dauṣṭhulyāc ca mārgaṃ na bhāvayati /",
    "YXmavt:2085": " pramādād akuśalāc cittāṃ na rakṣati /",
    "YXmavt:2086": " kim atrāvaraṇaṃ ?",
    "YXmavt:2087": " etad eva trayaṃ /",
    "YXmavt:2088": " pariṇātes trīṇi yair anyatra cittaṃ pariṇāmayatīti /",
    "YXmavt:2089": " tatra pariṇatirutpannānāṃ kuśalamūlānāṃ buddhatvaṃ eva cittena",
    "YXmavt:2090": " niyamanaṃ /",
    "YXmavt:2091": " tasyāstrīṇyāvaraṇāni /",
    "YXmavt:2092": " katamāni trīṇi yair anyatra buddhatvāt saṃsāre śrāvakādibodho vā",
    "YXmavt:2093": " cittaṃ pariṇāmayati nā'nuttarāyāṃ samyaksambandhau /",
    "YXmavt:2094": " tāni punar bhavasaktir-bhogasakti-līnacittatā ca /",
    "YXmavt:2095": " bhavaḥ pañcopādānaskandhāḥ /",
    "YXmavt:2096": " bhujyanta iti bhogā rūpādayo viṣayāḥ /",
    "YXmavt:2097": " tayor abhiṣvaṅgaḥ saktiḥ /",
    "YXmavt:2098": " līnacittatā'nudāracittatā kva buddhatvaṃ kva ca madvidha",
    "YXmavt:2099": " ityātmanyasambhāvanā /",
    "YXmavt:2100": " tatra ca bhavasaktyā bhogasaktyā ca sugatau cittaṃ pariṇāmayati",
    "YXmavt:2101": " līnacittatatyā śrāvakādiyāne pariṇāmayati kimatrāvaraṇaṃ ?",
    "YXmavt:2102": " bhavabhogatṛṣṇā kausīdyam akāruṇyañca / [p.63]",
    "YXmavt:2103": " atrāsasya trīṇi /",
    "YXmavt:2104": " ko'yam atrāsaḥ ?",
    "YXmavt:2105": " śūnyatāyāṃ gambhīrodāreṣu ca buddhabodhisattvadharmeṣv adhimuktir",
    "YXmavt:2106": " abhīrutā /",
    "YXmavt:2107": " asambhāvanā pudgale mahāyānanayābhidhyāyinaḥ pudgalasya",
    "YXmavt:2108": " bhrāntyā'vagamo vacanañca, śīlasamādhiprajñādiguṇasya",
    "YXmavt:2109": " vā'sampratyayaḥ /",
    "YXmavt:2110": " anadhimuktir dharme gambhīrodāranayapratipādake",
    "YXmavt:2111": " buddhavacanatvenā'viparītā'rthena cā'sampratyayaḥ /",
    "YXmavt:2112": " yathārutavicāraṇā'rthe /",
    "YXmavt:2113": " anutpannā'niruddhādiśāntādyartha yathāśabdam eva pratipadyate na",
    "YXmavt:2114": " cābhiprāyikārthatattvam avagacchati /",
    "YXmavt:2115": " tasmād anutpannādyarthā'nadhimuktiḥ /",
    "YXmavt:2116": " kim atrāvaraṇaṃ ?",
    "YXmavt:2117": " vicikitsā-prajñā-samādhi-vipakṣabhūtajñānam-ābhiprāyikārthamitirūtavicāraṇā",
    "YXmavt:2118": " vipakṣabhūtañceti /",
    "YXmavt:2119": " amātsaryasya trīṇi /",
    "YXmavt:2120": " amātsaryaṃ yataḥ saddharmasthitaye'nyānugrahārthaṃ vā dharmadeśanā /",
    "YXmavt:2121": " saddharme'gauravaṃ acitrīkāraḥ /",
    "YXmavt:2122": " tenā'nyasantānā'prāpaṇāc cirasthitikaṃ saddharmaṃ na karoti /",
    "YXmavt:2123": " lābhasatkārapūjāyāṃ gauravaṃ citrīkāraḥ saddharmagaurave mā'nyo'pi",
    "YXmavt:2124": " mattulyo'dhiko vā bhaviṣyatītyāśaṅkā /",
    "YXmavt:2125": " tasmāl lābhādivyavadhānaṃ bhaviṣyatīti bhītyā dharmaṃ na deśayati /",
    "YXmavt:2126": " lābhasatkārādhyavasāne'vidyamāne'pi sattveṣvakāruñañceti sattveṣu",
    "YXmavt:2127": " karuṇābhāvān na deśayati /",
    "YXmavt:2128": " na hyakāruṇikaḥ sattvaduḥkhenā'pakriyate /",
    "YXmavt:2129": " kim atrāvaraṇaṃ ?",
    "YXmavt:2130": " agauravaṃ lābhasakārasaktir akāruñañceti /",
    "YXmavt:2131": " vaśitvasya trīṇi āvaraṇānītyarthaḥ /",
    "YXmavt:2132": " vaśitvaṃ hi sarveṣāṃ cittavaśitvānāmprāptir buddhatvaṃ /",
    "YXmavt:2133": " tasya trīṇyāvaṇāni punar na jñāyanta ityata āha - yair vibhutvaṃ na",
    "YXmavt:2134": " labhate iti /",
    "YXmavt:2135": " cittavaśitvapratibandhād vaśitvasya yair vaśitvaṃ na labhate tānyeva",
    "YXmavt:2136": " vaśītvasyāvaraṇānītyāha /",
    "YXmavt:2137": " vibhutvam punar jñānaprahāṇaprabhāvasampannatā /",
    "YXmavt:2138": " atha vā vaśitvaparyāye nirdiṣṭatvādyair vaśitvaṃ na labhata iti",
    "YXmavt:2139": " vṛddhatvaṃ na labhata ityarthaḥ /",
    "YXmavt:2140": " śrutavyasanaṃ saddharmaśravaṇenā'tyantaviyogaḥ /",
    "YXmavt:2141": " bandhubhir atyantaviyogo bandhuvyasanaṃ /",
    "YXmavt:2142": " tat punaḥ śrutavyasanaṃ saddharmavyasanasamvartanīyakarmaprabhavanād",
    "YXmavt:2143": " bhavati /",
    "YXmavt:2144": " svadarśanaparāmarśasthitatvād akalyāṇamitrāśritatvād vā yair",
    "YXmavt:2145": " avipratisārair mahāyānasūtrāntaḥ pratikṣipto mārabhāṣito'yam",
    "YXmavt:2146": " apāyahetuśca nā'pyambuddhabhāṣita iti anyān api tasmād vicchindayanti [p.64]",
    "YXmavt:2147": " likhitaṃ conmṛṣanti dāhayanti pāvayantītyādiprakāraiḥ",
    "YXmavt:2148": " saddharmavyasanasamvartanīyakarmotpadyate",
    "YXmavt:2149": " saddharmaśravaṇavidhurātmabhāvaparipuṣṭitaḥ /",
    "YXmavt:2150": " asati śrutavyasane'lpaśrutatvaṃ jñānasambhārasyā'paripūritā āvaraṇam",
    "YXmavt:2151": " iti prakṛtaṃ /",
    "YXmavt:2152": " alpaśruto he na śaknoti dharmān pravivektum /",
    "YXmavt:2153": " bahuśrutasyāpi samādher aparikarmtvañcāvaraṇam iti sambandhaḥ /",
    "YXmavt:2154": " chandādīnām anyatamā'bhāvāt aparipūrṇatvād bhāvanāyāṃ",
    "YXmavt:2155": " vā'ṣṭānāṃ prahāṇasaṃskārāṇām anyatamābhāvāt samādher",
    "YXmavt:2156": " aparikarmitatvaṃ /",
    "YXmavt:2157": " vajropamādīnāṃ vā buddhasamādhīnām apariniṣpannatvam aparikarmitatvaṃ",
    "YXmavt:2158": " kimatrāvaraṇaṃ ? dharmavyasanasamvartanīyakarma alpaśrutatvaṃ",
    "YXmavt:2159": " duṣprajñatā samādhipratyanīkaścopakleśo layauddhatyādika iti //",
    "YXmavt:2160": " { daśakāraṇāni }",
    "YXmavt:2161": " tat punaretad āvaraṇam aprayogādikaṃ /",
    "YXmavt:2162": " śubhādau vaśitvaparyantadaśavidhe vastuni /",
    "YXmavt:2163": " yatrā'rthe daśa kāraṇāni bhavantīti - utpattyādau prāptiparyante",
    "YXmavt:2164": " yasminn arthe tadāvaraṇaviparyayeṇa prayogādīni",
    "YXmavt:2165": " samādhiparikarmitatvā'vasānāni daśakāraṇāni bhavanti /",
    "YXmavt:2166": " atra cotpattyādikāraṇatvā'viśeṣād bhinnasyā'pi pratyekam apy",
    "YXmavt:2167": " abhedanirdeśaḥ /",
    "YXmavt:2168": " tad arthādhikāreṇety utpattyyādyarthādhipatyenetyarthaḥ teṣāṃ hi",
    "YXmavt:2169": " śubhādīnām utpattyādikāraṇavibandhaṃ vartamānam utpattyādyāvaraṇam",
    "YXmavt:2170": " ucyate tadyathā kuḍyādikam ālokamāvṛnvat kāryasya cakṣur",
    "YXmavt:2171": " vijñānasyāvaraṇam ucyate /",
    "YXmavt:2172": " evaṃ kṛtvaiṣāṃ daśānāṃ dharmāṇāṃ triṃśad āvaraṇaviparyayeṇa triṃśat",
    "YXmavt:2173": " kāraṇaṃ veditavyaṃ /",
    "YXmavt:2174": " tatra śubhotpattikāraṇaṃ trīṇi - prayoga āyatanaprayogo yoniśaḥ prayogaś",
    "YXmavt:2175": " ca /",
    "YXmavt:2176": " tad yathā cakṣur ādaya ityatraiva dṛṣṭāntaḥ /",
    "YXmavt:2177": " cakṣurādayo vijñānasyotpattikāraṇam eva sthityādikāraṇaṃ /",
    "YXmavt:2178": " tatrā'prayogādayaḥ prayogādīnāṃ sākṣād vibandhe vartamānāḥ",
    "YXmavt:2179": " paramparayā śubhotpatter api pratibandhakāḥ /",
    "YXmavt:2180": " evam utpattyāvaraṇaṃ śubhe draṣṭavyam ityāha tasyotpādanīyatvād iti",
    "YXmavt:2181": " śubhe sthityādyasambhavād utpattyāvaraṇam evaitad iti darśayati /",
    "YXmavt:2182": " sthitikāraṇaṃ bodhau /",
    "YXmavt:2183": " āśrayaparāvṛttir bodhiḥ āśrayo nirmalatathatā /",
    "YXmavt:2184": " atra kāraṇam āha - akopyatvād iti /",
    "YXmavt:2185": " yāval lokas tāvad avasthānād akopyatvaṃ, nā'nyathā bhavati vinivartate",
    "YXmavt:2186": " vā /",
    "YXmavt:2187": " śrāvakādīnān tu bodhiḥ svasantāna eva kṛtārthatvād vyāvartate /",
    "YXmavt:2188": " bodhisattvā hi sarvasattvahitasukhādhyāśayena sambhāreṣu pravartamānā [p.66]",
    "YXmavt:2189": " āśrayaparāvṛttilakṣaṇatvād bodher yāvat sattvās tāvad avatiṣṭhantīty",
    "YXmavt:2190": " ucyate na tv anutpattimātratvāc chrāvakādivat /",
    "YXmavt:2191": " utpattiṃ vinā bhāvitatvāt tu sthiter utpattir apyatra bhavati /",
    "YXmavt:2192": " tasmād bodhisthitikāraṇam evocyate notpattikāraṇaṃ /",
    "YXmavt:2193": " na cā'nyat tad vyatirekeṇa sthitikāraṇam astītyata etad evoktaṃ /",
    "YXmavt:2194": " viśuddhatathatā vā bodhiḥ /",
    "YXmavt:2195": " na tathātāyāḥ svabhāvavuśuddhātvād utpattir asti",
    "YXmavt:2196": " kintarhyāgantukamlā'pagamād anyantam ebhiḥ kāraṇaiḥ sthitirevocyate",
    "YXmavt:2197": " notpattiḥ /",
    "YXmavt:2198": " sthitikāraṇāni punar bodheḥ kuśalotpādo manasikāraḥ paripūrṇasambhāraś",
    "YXmavt:2199": " ca /",
    "YXmavt:2200": " atra ca śubhānutpattyādayaḥ kuśalotpatyādivibandhe vartamānā bodheḥ",
    "YXmavt:2201": " sthitiṃ kurvantīti sthityāvaraṇam uktāḥ /",
    "YXmavt:2202": " tadyathā catvāra āhārāḥ sattvānām ityatraiva nidarśanaṃ /",
    "YXmavt:2203": " na hi kavaḍākārādibhir āhārair apūrvāḥ sattvā utpadyante",
    "YXmavt:2204": " purvotpannās tu vyavasthāpyanta eva /",
    "YXmavt:2205": " dhṛtikāraṇam iti /",
    "YXmavt:2206": " dhṛtir bodhicittaṃ sarvakuśaladharmādhārabhūtatvāt /",
    "YXmavt:2207": " atraiva nidarśanaṃ yadyasyādhārabhūtan tatra tasya dhṛtiḥ",
    "YXmavt:2208": " dhāryate'neneti kṛtvā /",
    "YXmavt:2209": " tadyathā bhājanalokaḥ sattvalokasyeti /",
    "YXmavt:2210": " tat kāraṇaṃ gotraṃ kalyāṇamitrasampannatā cittā'parikhedatā ca /",
    "YXmavt:2211": " tatra dhṛtikāraṇaviruddhatvād gotravaidhuryādikandhṛter apyāvaraṇam",
    "YXmavt:2212": " uktaṃ /",
    "YXmavt:2213": " etad evāha - dhṛtyāvaraṇaṃ samādāna āvaraṇaṃ",
    "YXmavt:2214": " bodhicittasyādhārabhūtatvād iti /",
    "YXmavt:2215": " abhivyaktikāraṇaṃ dhīmattve bodhisattvasya prakāśanīyatvāt /",
    "YXmavt:2216": " tacca pratipattisampat sujanavāso duṣṭajanā'vāsaś ca /",
    "YXmavt:2217": " atra dhīmattve pratipattivaidhuryād ayo'bhivyaktyāvaraṇatvenocyante /",
    "YXmavt:2218": " ata evāha - abhivyaktyāvaraṇaṃ dhīmattve tasya prakāśanīyatvād iti /",
    "YXmavt:2219": " tad yathā - āloko rūpasyetyatraiva nidarśanaṃ /",
    "YXmavt:2220": " āloko hi rūpamātrasyā'bhivyaktikāraṇam eva notpattyādikāraṇaṃ /",
    "YXmavt:2221": " vikāraṇam abhrāntau /",
    "YXmavt:2222": " samāropā'pavādabhrāntiparivṛttyātmakatvād abhrāntir",
    "YXmavt:2223": " darśanamārgo'bhrānter vikāra ucyate /",
    "YXmavt:2224": " tadyathā bhasmādayaḥ kāṣṭhādīnāṃ /",
    "YXmavt:2225": " tasya trīṇi kāraṇāni - viparyāsadauṣṭhulyopaghātaḥ",
    "YXmavt:2226": " kleśādyāvaraṇānāṃ trayāṇām abhāvo [p.67]",
    "YXmavt:2227": " vimukti-paripācinyāḥ prajñāyāḥ paripakvabhāvaḥ /",
    "YXmavt:2228": " tadyathā agnyādayaḥ pākyādīnām iti /",
    "YXmavt:2229": " pākyo hyodanādikas taṇḍulādivilakṣaṇas tat santānāntarbhūtaḥ /",
    "YXmavt:2230": " tat kāraṇaṃ cāgnyādi /",
    "YXmavt:2231": " viśleṣakāraṇam anāvaraṇe /",
    "YXmavt:2232": " darśanamārgapraheyādāvaraṇāc cheṣam āvaraṇam anena prahīyata",
    "YXmavt:2233": " ityanāvaraṇaṃ bhāvanāmārgaḥ /",
    "YXmavt:2234": " tasya trīṇi kāraṇāni - sahajadauṣṭhulyopaghāto vīryam apramādaś ca /",
    "YXmavt:2235": " teṣāñca viśleṣakāraṇapratipakṣatvāt /",
    "YXmavt:2236": " ata evāha - viśleṣāvaraṇam anāvaraṇe /",
    "YXmavt:2237": " etad api viśleṣakāraṇapratipakṣabhāvenaivāvaraṇaṃ /",
    "YXmavt:2238": " atraiva kāraṇam āha - tasyāvaraṇaviṣaṃyogatvād iti /",
    "YXmavt:2239": " visaṃyujyate'neneti viśleṣaḥ /",
    "YXmavt:2240": " pariṇatikāraṇaṃ natau /",
    "YXmavt:2241": " tasya mahābodhau kuśalamūlaprayojakalakṣaṇatvāt /",
    "YXmavt:2242": " tat punar bhavabhogavaimukhyaṃ līnacittatā'bhāvaś ca /",
    "YXmavt:2243": " tataś ca pariṇatyāvaraṇaṃ pariṇatikāraṇavibandhena draṣṭavyaṃ /",
    "YXmavt:2244": " kiṃ kāraṇaṃ ?",
    "YXmavt:2245": " nater mahābodhau cittapariṇatilakṣaṇatvād iti /",
    "YXmavt:2246": " sampratyayakāraṇam atrāse /",
    "YXmavt:2247": " tac ca pudgalasambhāvanā dharmā'dhimuktir ābhiprāyikārthā'dhigamaś ca",
    "YXmavt:2248": " ebhir dharmaiḥ sampratyayo bhavatītyataś ca sampratyayakāraṇavibandhena",
    "YXmavt:2249": " sampratyayāvaraṇamatrāse /",
    "YXmavt:2250": " atraiva kāraṇam āha - asampratyayena trasanād iti /",
    "YXmavt:2251": " asampratyayena hi dharmasya trasyati /",
    "YXmavt:2252": " sampratyāyanakaraṇamamatsaritve /",
    "YXmavt:2253": " tat punaḥ saddharme gauravaṃ lābhasatkārapūjādinirapekṣatāa sattveṣu ca",
    "YXmavt:2254": " kāruṇyaṃ /",
    "YXmavt:2255": " sampratyayāyanakāraṇaviruddhatvāc ca sampratyāyanāvaraṇam amatsaritve",
    "YXmavt:2256": " 'vasthāpyate /",
    "YXmavt:2257": " atraiva kāraṇam āha - dharmā'matsaritvena parasampratyāyanāditi /",
    "YXmavt:2258": " saddharme'gauravādito dharme mātsarye karoti /",
    "YXmavt:2259": " dharmamātsaryeṇa ca pareṣāṃ dharmaṃ na deśayati /",
    "YXmavt:2260": " ataḥ sampratyāyanāvaraṇam amatsaritva iti /",
    "YXmavt:2261": " vaśitvasya trīṇi kāraṇāni - dharmavyasanasaṃvartanīyakarmā'bhāvo",
    "YXmavt:2262": " bahuśrutatvaṃ samādhiparikarmitatvañca /",
    "YXmavt:2263": " tadviruddhatvāc cu tavyasanādikaṃ vaśitva āvaraṇaṃ vyavasthāpyate /",
    "YXmavt:2264": " atraiva kāraṇam āha - tasya vaśitvasya vibhutvaprāptilakṣaṇatvād iti /",
    "YXmavt:2265": " kecit tu śubhādīnām evam anukrame kāraṇam āhuḥ /",
    "YXmavt:2266": " kuśaladharmopaṣṭabdhasatatir bodhiḥ prāptavyā /",
    "YXmavt:2267": " tata āditaḥ śubham uktaṃ /",
    "YXmavt:2268": " tad anantaraṃ bodhir uktā /",
    "YXmavt:2269": " bodhicittañcāgamyaitad ubhayasampādane samartho bhavati ā bodher",
    "YXmavt:2270": " bodhicittasya sarvakuśaladharmādhārabhūtatvād atas tad anantaraṃ",
    "YXmavt:2271": " bodhicittam uktaṃ /",
    "YXmavt:2272": " utpāditabodhicittasya ṣaṭpāramitāsu prayogaḥ kujanaduṣṭajanābhyāñca",
    "YXmavt:2273": " parihāraḥ /",
    "YXmavt:2274": " evam asya bodhisattvabhāvaḥ prakāśībhavati / [p.68]",
    "YXmavt:2275": " ataḥ samādānānantaraṃ dhīmatvam uktaṃ /",
    "YXmavt:2276": " evañca prayujyamāno viparyāsaṃ prajahāti aviparyastaṃ ca jñānam",
    "YXmavt:2277": " utpādayati /",
    "YXmavt:2278": " ato dhīmatvānantaram abhrāntir uktā sa punar darśanamārgaḥ /",
    "YXmavt:2279": " tad abhyasanenāvaraṇaṃ vijahātītyatas tad anantaram āvaraṇaprahāṇam",
    "YXmavt:2280": " anāvaraṇam uktaṃ /",
    "YXmavt:2281": " nirāvaraṇasya bhavabhogasaktyabhavād buddhatva eva mānasaṃ pariṇāmayati",
    "YXmavt:2282": " nānyatreti /",
    "YXmavt:2283": " atas tad anantaraṃ natiruktā /",
    "YXmavt:2284": " evam bhūtasya ca sugambhīreṣv api buddhadharmeṣu prāmodyotpatīratrāsa",
    "YXmavt:2285": " ityatas tad anantaramatrāsa uktaḥ /",
    "YXmavt:2286": " evaṃ dharmapratyakṣeṇa yena yenopāyena sattvavinayaṃ paśyati",
    "YXmavt:2287": " tantamevopāyambhajata iti tasya kuto mātsaryambhaved ityatrāsānantaram",
    "YXmavt:2288": " amātsaryam uktaṃ /",
    "YXmavt:2289": " evam prahīṇāvaraṇaḥ paripūrṇaśukladharmā ca bodhisattvaścittavaśitve",
    "YXmavt:2290": " pravartata ityatas tad anantaraṃ vaśitvam uktaṃ /",
    "YXmavt:2291": " eṣo'nukrama iti /",
    "YXmavt:2292": " asmin paricchede āvaraṇaprasaṅga ityataḥ śubhādīnām utpatīkāraṇāny",
    "YXmavt:2293": " āvaraṇavat sūtritāni /",
    "YXmavt:2294": " prasaṅgāgatānām antaraślokena saṅgrahaḥ kriyate /",
    "YXmavt:2295": " kāraṇaṃ daśadhotpattau sthitau dhṛtyāṃ prakāśane /",
    "YXmavt:2296": " vikāraviśleṣanatipratyayaprāyaṇāptiṣu //",
    "YXmavt:2297": " eṣa dvitīyo'ntaraśloka udāharaṇasaṅgrahārthaṃ -",
    "YXmavt:2298": " cakṣurāhārabhūdīpa vahnyādis tad udāhṛtiḥ /",
    "YXmavt:2299": " dātraśilpajñatādhūmahetumārgādayo'pare //",
    "YXmavt:2300": " iti // [p.69]",
    "YXmavt:2301": " { bodhipakṣyapāramitābhūmiṣv āvaraṇāni }",
    "YXmavt:2302": " pūrvaṃ hyaviśeṣeṇa śubhaṃ nirdiṣṭaṃ tadāvaraṇañca /",
    "YXmavt:2303": " idānīntu pakṣyetyādibhedena sādhāraṇā'sādhāraṇabhedena ca śubhaṃ",
    "YXmavt:2304": " nirdiśati /",
    "YXmavt:2305": " vastvakauśalakausīdyaṃ",
    "YXmavt:2306": " ityādibhedena ca pakṣādīnām āvaraṇaṃ /",
    "YXmavt:2307": " tatra sādhāraṇaṃ bodhipakṣāḥ śrāvakabodhisattvayor aviśeṣeṇa",
    "YXmavt:2308": " tatrā'vikārāt /",
    "YXmavt:2309": " asādhāraṇantu pāramitābhūmayo bodhisattvānāṃ karaṇaṃ bodhisattvānām",
    "YXmavt:2310": " eva tadādhipatyāt /",
    "YXmavt:2311": " pūrvañca śubhādihetvāvaraṇadvāreṇa phalāvaraṇam uktaṃ iha tu sākṣāt",
    "YXmavt:2312": " phalāvaraṇam eveti pūrvasmād anyad ucyate /",
    "YXmavt:2313": " atha vā'prayogādibhyo vastvakauśalādikam anyadeveti tad anyad ucyate /",
    "YXmavt:2314": " athavā śubhaṃ bodhiścetyatra bodhisattvasyaivopāyasahitayoścaryāphalayor",
    "YXmavt:2315": " aprayogādikam āvaraṇam uktaṃ iha tu śubhasyaiva",
    "YXmavt:2316": " sādhāraṇasyā'sādhāraṇasya ca bodhipakṣādivibhāgena",
    "YXmavt:2317": " vastvakauśalādikam aprayogādikād anyad āvaraṇaṃ veditavyaṃ /",
    "YXmavt:2318": " tatra śrāvakādibhedena bodhitrayaṃ tadanurūpeṇa smṛtypasthānādayo",
    "YXmavt:2319": " mārgaparyantā bodhipakṣā ity ucyate daśa pāramitā daśa ca bhūmayo",
    "YXmavt:2320": " yathāsūtraṃ /",
    "YXmavt:2321": " smṛty upasthāneṣu vastvakauśalam āvaraṇam iti /",
    "YXmavt:2322": " tāni punaḥ [p.70]",
    "YXmavt:2323": " kāyavedanācittadharmasmṛtyupasthānāni catvāri /",
    "YXmavt:2324": " teṣām punar vastu kāyavedanācittadharmāḥ tad viṣayatvāt /",
    "YXmavt:2325": " tatrāśrayam abhiniveśavastu kāyaḥ /",
    "YXmavt:2326": " ātmaparibhogābhiniveśavastu vedanā /",
    "YXmavt:2327": " ātmābhiniveśavastu cittaṃ /",
    "YXmavt:2328": " ātmasaṅkleśavyavadānābhiniveśavastu dharma iti /",
    "YXmavt:2329": " kāyādiṣu yaḥ svasāmānyalakṣaṇā'navabodhaḥ sa tatrā'kauśalaṃ /",
    "YXmavt:2330": " tatra svalakṣaṇam anekāśucidravyeṇa saṅgṛhītātmakatvaṃ kāyasya /",
    "YXmavt:2331": " sukhādisvabhāvo vedanāyāḥ /",
    "YXmavt:2332": " viṣayaprativijñaptir vijñānasya/",
    "YXmavt:2333": " dharmāṇāṃ yathāsambhavaṃ /",
    "YXmavt:2334": " sāmānyalakṣanampunarnityadukhaśūnya'nātmādyākārāḥ/",
    "YXmavt:2335": " athavā kāyādiṣv aśuciduḥKhā'nityā'nātmākāreṇā pratipattiḥ",
    "YXmavt:2336": " śucisukhanityātmākāreṇa vā vikalpo vastv akauśalam yasmād ajñānaṃ",
    "YXmavt:2337": " darśaṇaṃ vā smṛtyupasthāneṣvāvaraṇaṃ /",
    "YXmavt:2338": " prajñāsmṛtisvābhāvye sati smṛtyupasthānānāṃ kasmād vastvakauśalam",
    "YXmavt:2339": " evāvaraṇam ucyate na tu vastvasmaraṇam apīti ?",
    "YXmavt:2340": " prajñādhīnapravṛttitvāt /",
    "YXmavt:2341": " tathā hi darśanātmakatvāt prajñāyāḥ prajñāpṛṣṭhalabdha ālambane",
    "YXmavt:2342": " smṛtyādayaḥ pravartante na tu svātantryeṇa prajñāvat /",
    "YXmavt:2343": " tasmān nā'smaraṇamatrāvaraṇam uktam iti /",
    "YXmavt:2344": " sampyakprahāṇeṣu kauṣīidyaṃ /",
    "YXmavt:2345": " kiṃ ?",
    "YXmavt:2346": " āvaraṇam iti prakṛtaṃ /",
    "YXmavt:2347": " vīryaṃ hy atrotpannā'nutpannavipakṣaprahāṇā'nutpātaye",
    "YXmavt:2348": " utpannapratipakṣasya bhūyobhāvotpādāya ca pravartamānaṃ",
    "YXmavt:2349": " samyakprahāṇākhyāṃ pratilabhate /",
    "YXmavt:2350": " tat punar bhedābhāve'pi phalabhedāc caturdhā vyavasthāpyata iti smṛtiḥ",
    "YXmavt:2351": " ataḥ samyak prahāṇānāṃ vīryātmakatvād ālasyam āvaraṇam uktaṃ /",
    "YXmavt:2352": " ṛddhipādeṣu samādher dvayahīnatāvaraṇam iti /",
    "YXmavt:2353": " anenaddharyata ity ṛddhiḥ /",
    "YXmavt:2354": " sā ca cchandavīryacittamīmāmsāsamādhiḥ /",
    "YXmavt:2355": " saivardhhipādaḥ ākāśagamananirmāṇādikāyā ṛddheḥ pratiṣṭhābhūtatvāt",
    "YXmavt:2356": " gamanaṃ vā ṛddhiḥ ākāśagamanādikā samṛddhir ityarthaḥ /",
    "YXmavt:2357": " tasyāḥ pādā ṛddhipādāḥ tadādhāratvāt /",
    "YXmavt:2358": " saiva cchandasamādhyādicaturvidhā samādhiḥ /",
    "YXmavt:2359": " tatracchandasamādhau chandaprādhānyaṃ tad dvāreṇa samādhilābhāt /",
    "YXmavt:2360": " na tu vīryādayas tatra na santi chandasahāyatvād apradhānās tu te",
    "YXmavt:2361": " tatreti na te prakāśitāḥ /",
    "YXmavt:2362": " evaṃ vīryacittamīmāṃsā samādhiṣu vācyaṃ /",
    "YXmavt:2363": " samādher dvayahīnatāvaraṇam uktaṃ /",
    "YXmavt:2364": " na taj jñāyate ata āha - aparipūryā ca cchandavīryacittamīmāṃsānām",
    "YXmavt:2365": " anyatamavaikalyād bhāvanayā ca prahāṇasaṃskāravaikalyād iti /",
    "YXmavt:2366": " tatra paripūrihīnatā tāsāṃ chandavīryacittamīmāṃsānām",
    "YXmavt:2367": " anyatamavaikalyāt tadādhipatyasya samādher abhāvād bhāvanā hīyata",
    "YXmavt:2368": " ity aṣṭaprahāṇasaṃskārāṇām anyatama-vaikalyaṃ /",
    "YXmavt:2369": " te punaḥ śraddhācchandavīryapraśrabdhismṛtisamprajanyacetanopekṣātmakāḥ",
    "YXmavt:2370": " eṣāṃ hi prahāṇasaṃskārāṇāṃ bhāvanayā samādhau vaśitvam avāpyate",
    "YXmavt:2371": " nānyathetyata eṣāṃ vaikalyād bhāvanāhīnateti na samādhau vaśitvam",
    "YXmavt:2372": " avāpyate /",
    "YXmavt:2373": " kim atrāvaraṇaṃ ?",
    "YXmavt:2374": " chandādipratipakṣāṇāṃ prahāṇasaṃskārāṇāñca vipakṣopakleśaḥ yaduta",
    "YXmavt:2375": " kausīdyatṃ ālambanasampramoṣaḥ layauddatye'saṃskāraḥ saṃskāraśceti /",
    "YXmavt:2376": " indriyeṣu mokṣabhāgīyānām aropaṇam iti /",
    "YXmavt:2377": " saṃsārād uttrasto mokṣam adhikṛtya [p.71]",
    "YXmavt:2378": " kuśalamūlam abhisaṃskaroti tena mokṣalābhaniścayāt mokṣabhāgīyam ucyate",
    "YXmavt:2379": " tasmiścāropite śraddhādaya indriyākhyāṃ pratilabhante nānyathetyato",
    "YXmavt:2380": " mokṣabhāgīyānām aropaṇam indriyeṣv āvaraṇam uktaṃ /",
    "YXmavt:2381": " kim atrāvaraṇaṃ ?",
    "YXmavt:2382": " yenopakleśena mokṣabhāgīyaṃ na rocyate /",
    "YXmavt:2383": " sā punar bhavasaktir nirvāṇabhītiś ca /",
    "YXmavt:2384": " baleṣu teṣām evendriyāṇāndaurbalayaṃ /",
    "YXmavt:2385": " āvaraṇam iti prakṛtaṃ /",
    "YXmavt:2386": " katham punar indriyāṇān daurbalyam ityata āha - vipakṣavyavakiraṇād iti",
    "YXmavt:2387": " āśraddyakausīdyam uṣitasmṛtivikṣepaduṣprajñātmakena",
    "YXmavt:2388": " vipakṣeṇābhibhūtatvād ityarthaḥ /",
    "YXmavt:2389": " indriyāṇi hy uṣmagata mūrdhānābhyāṃ prabhāvitāni /",
    "YXmavt:2390": " etac ca dvividham api nirvedhabhāgīyān durbalam",
    "YXmavt:2391": " aśraddhyādivipakṣābhibhavāt /",
    "YXmavt:2392": " ata eva tasmāt parihāṇisambhavaḥ /",
    "YXmavt:2393": " nirjitavipakṣatvāt tu śraddhādīni kṣāntyagradharmāvasthāyāṃ",
    "YXmavt:2394": " balākhyāmpratilabhante /",
    "YXmavt:2395": " tasmād yat teṣām eva śraddhādīnām uṣmagatamūrdhānāvasthāyāṃ",
    "YXmavt:2396": " vipakṣā'bhibhavād daurbalyantad balānām āvaraṇaṃ /",
    "YXmavt:2397": " tasmin sati balā'vasthā'sambhavād iti /",
    "YXmavt:2398": " kim atrāvaraṇaṃ ?",
    "YXmavt:2399": " sa evāśraddhyādiko vipakṣaḥ /",
    "YXmavt:2400": " bodhyaṅgeṣu dṛṣṭidoṣaḥ /",
    "YXmavt:2401": " āvaraṇam iti prakṛtaṃ /",
    "YXmavt:2402": " bodhir hyatra darśanamārgo'bhipretaḥ /",
    "YXmavt:2403": " tasyāstāni",
    "YXmavt:2404": " smṛti-dharmapravicaya-vīrya-prīty-praśrabdhi-samādhy-upekṣātmakāni",
    "YXmavt:2405": " sapta bodhyaṅgāni darśanaheyakleśaprahāṇakāla utpadyanta ityaṅgānīty",
    "YXmavt:2406": " ucyate /",
    "YXmavt:2407": " yadi tu bodheranukūlatvād aṅgāni syur evaṃ smṛtyupasthānādīnām api",
    "YXmavt:2408": " bodhyaṅgatvamprasajyeta /",
    "YXmavt:2409": " katham idaṃ bodhyaṅgeṣu dṛṣṭidoṣa āvaraṇam ityata āha - teṣān",
    "YXmavt:2410": " darśanamārgaprabhāvitatvād iti darśanamārgavyavasthāpitatvād ity",
    "YXmavt:2411": " arthaḥ /",
    "YXmavt:2412": " kaḥ punar anyadṛṣṭidoṣaḥ ?",
    "YXmavt:2413": " parikalpitāḥ pañca dṛṣṭayo vicikitsā'vidayā tadālambanāṣca rāgādayaḥ",
    "YXmavt:2414": " sasamprayogāḥ kleṣopakleṣāḥ /",
    "YXmavt:2415": " nanu vicikitsā'dayopya attrāvaraṇaṃ /",
    "YXmavt:2416": " āvaraṇambhavatu /",
    "YXmavt:2417": " iha tu pradhānavivakṣayā dṛṣṭidoṣopadeśa iti na teṣām anupadeśo",
    "YXmavt:2418": " virudhyate /",
    "YXmavt:2419": " teṣāñca dṛṣṭyādīnām ālayavijñānasanniviṣṭaṃ bījam eva",
    "YXmavt:2420": " darśanamārgapraheyatvāt tad āvaraṇam ucyate /",
    "YXmavt:2421": " mārgāṅgeṣu samyag",
    "YXmavt:2422": " dṛṣṭisaṃkalpakarmāntājīvavyāyāmasmṛtisamādhyākhyeṣū dauṣṭhulyadoṣa",
    "YXmavt:2423": " āvaraṇam iti prastutaṃ /",
    "YXmavt:2424": " atraiva kāraṇaṃ āha - teṣām mārgāṅgānāṃ",
    "YXmavt:2425": " bhāvanāmārgaprabhāvitatvād iti bhāvanāmārgavyavasthāpitatvād /",
    "YXmavt:2426": " kaḥ sa dauṣṭhulyadoṣaḥ ?",
    "YXmavt:2427": " vyāsataḥ satkāyāntagrāhadṛṣṭī sahaje sasamprayoge tadālambanā",
    "YXmavt:2428": " viṣayālambanāś ca rāgādayaḥ kleśopakleśāḥ sasamprayogāḥ /",
    "YXmavt:2429": " teṣām ālayavijñānasanniviṣṭaṃ yad bījantad dauṣṭhulyaṃ /",
    "YXmavt:2430": " saṅkṣepatas tu darśanaprahātavyād anyā sāsravā tacchaktir",
    "YXmavt:2431": " ālayavijñānasanniviṣṭā dauṣṭhulyaṃ /",
    "YXmavt:2432": " tac ca bhāvanāmārgapraheyatvān mārgāṅgeṣv āvaraṇatvena",
    "YXmavt:2433": " vyavasthāpyate /",
    "YXmavt:2434": " uktaṃ bodhipakṣeṣvāvaraṇaṃ //2-11// [p.72]",
    "YXmavt:2435": " { pāramitāsvāvaraṇāni }",
    "YXmavt:2436": " tad anantaramparāramitāsu vaktavyam ityata āha - pāramitāsvāvaraṇaṃ",
    "YXmavt:2437": " aiśvaryasyā'tha sugateḥ sattvā'tyāgasya cāvṛtiḥ /",
    "YXmavt:2438": " iti vistaraḥ /",
    "YXmavt:2439": " atra daśānāṃ pāramitānāṃ yasyāḥ pāramitāyā yat phalaṃ tadāvaraṇena",
    "YXmavt:2440": " tasyā āvaraṇam udbhāvitaṃ /",
    "YXmavt:2441": " kimatra kāraṇaṃ yan mātsaryādayo vastuto dānādivibandhe vartamānas tat",
    "YXmavt:2442": " phalāvaraṇatvenocyante na punaḥ pāramitāvaraṇatveneti ?",
    "YXmavt:2443": " tat phalārthena dānādau sarvaḥ pravartate /",
    "YXmavt:2444": " tasmān mātsaryādiprahāṇa ādarotpādanārthaṃ phalāvaraṇam uktaṃ na",
    "YXmavt:2445": " pāramitāvaraṇam iti /",
    "YXmavt:2446": " athavā mātsaryādikam āvaraṇam aiśvaryādivipakṣabhūtaṃ",
    "YXmavt:2447": " dāridryādiphalaṃ janayadaiśvaryādiphalapratibandhāt tadāvaraṇam ucyate",
    "YXmavt:2448": " kintāsāmphalaṃ ?",
    "YXmavt:2449": " tatra dānapāramitāyāḥ phalaṃ prādhānyenaiśvaryādhipatyaṃ /",
    "YXmavt:2450": " śīlapāramitāyāḥ sugatiḥ /",
    "YXmavt:2451": " kṣāntipāramitāyāḥ sattvā'parityāgaḥ /",
    "YXmavt:2452": " vīryapāramitāyā doṣaguṇahānivṛddhī /",
    "YXmavt:2453": " dhyānapāramitāyāḥ śāsane sattvāvatāraṇaṃ /",
    "YXmavt:2454": " prajñāpāramitāyā guruvimocanaṃ /",
    "YXmavt:2455": " upāyakauśalyapāramitāyāṃ bodhipariṇāmanayā kuśalā'kṣayatvaṃ /",
    "YXmavt:2456": " prāṇidhānapāramitayāḥ śubhanairantaryaṃ /",
    "YXmavt:2457": " balapāramitāyāḥ kuśaladharmaniyatīkaraṇaṃ /",
    "YXmavt:2458": " jñānapāramitāyā dharmopabhogaḥ sattvaparipācanañca /",
    "YXmavt:2459": " aiśvaryādhipatyāvaraṇam iti /",
    "YXmavt:2460": " tatraiśvaryaṃ dhanopakaraṇabahulatā /",
    "YXmavt:2461": " ādhipatyaṃ [p.73]",
    "YXmavt:2462": " tad upabhogavaśitvaṃ /",
    "YXmavt:2463": " asyobhayasyāvaraṇam āvaraṇaṃ dānapāramitāyās tat phalatvāt /",
    "YXmavt:2464": " kim punas tat ?",
    "YXmavt:2465": " mātsaryaṃ /",
    "YXmavt:2466": " sugatyāvaraṇam iti /",
    "YXmavt:2467": " śobhanā gatiḥ sugatiḥ manuṣyo devaś ca /",
    "YXmavt:2468": " tasyāvaraṇam āvaraṇaṃ śīlapāramitāyās tat phalatvāt /",
    "YXmavt:2469": " tat punar dauśīlyaṃ kutsitaṃ kāya-vāk-karma /",
    "YXmavt:2470": " sattvā'parityāga iti /",
    "YXmavt:2471": " upakārivad apakārisattvopādānaṃ /",
    "YXmavt:2472": " etac ca kṣānti phalaṃ tadāvaraṇaṃ krodhaḥ /",
    "YXmavt:2473": " doṣaguṇahānibuddhī iti /",
    "YXmavt:2474": " svaparā'pakāraprayuktānām utpannānāṃ prahāṇaṃ",
    "YXmavt:2475": " anutpannānāñcā'nutpādo doṣāṇāṃ hāniḥ /",
    "YXmavt:2476": " svaparā'nugrahapravṛttānām utpannānāṃ",
    "YXmavt:2477": " bhūyobhāvo'nutpannānāñcotpādo vṛddhiḥ /",
    "YXmavt:2478": " kiṃ punar atrāvaraṇaṃ ?",
    "YXmavt:2479": " kausīdyaṃ /",
    "YXmavt:2480": " vineyāvatāraṇāvaraṇam iti /",
    "YXmavt:2481": " vineyānāṃ śāsane'vatāraṇaṃ",
    "YXmavt:2482": " svargā'pavargalābhakāraṇatvenā'bhyupagamāt /",
    "YXmavt:2483": " upaśāntyā gaurava utpadyamāne sattvāḥ sañjalparddhyāpryatnena",
    "YXmavt:2484": " śāsanampratipadyante /",
    "YXmavt:2485": " atra ca vikṣepa āvaraṇaṃ /",
    "YXmavt:2486": " vimocanāvaraṇam iti /",
    "YXmavt:2487": " vimocanaṃ kleśaprahāṇaṃ /",
    "YXmavt:2488": " taccā'nuśāsanyā bhavati anuśāsanī ca prajñā nā'nyathetyataḥ",
    "YXmavt:2489": " prajñāpāramitāphalaṃ vimocanaṃ /",
    "YXmavt:2490": " tadāvaraṇaṃ kliṣṭaprajñā moho duṣprajñā vā /",
    "YXmavt:2491": " dānādyakṣayatvāvaraṇam iti /",
    "YXmavt:2492": " dānaśīlādīnām akṣayatve yadāvaraṇam tad upāyapāramitāyā āvaraṇaṃ",
    "YXmavt:2493": " tat punar dānādyakṣayatvaṃ kathambhavatītyata āha - bodhipariṇāmanayā",
    "YXmavt:2494": " tad akṣayatvād iti /",
    "YXmavt:2495": " mahābodhipariṇataṃ dānādi kuśalamūlaṃ na kṣīyate buddhatvam iva /",
    "YXmavt:2496": " tadāvaraṇaṃ mahābodhipariṇāmanā lakṣaṇā'nupāyajñatetyeke /",
    "YXmavt:2497": " anupāyakauśalyaṃ trimaṇḍalagrāhas tadāvaraṇam ity anye /",
    "YXmavt:2498": " sarvajanmasu kuśalanairantarya pravṛttyāvaraṇam iti /",
    "YXmavt:2499": " kuśalanairantaryaṃ pratidinaṃpratikṣaṇaṃ vā /",
    "YXmavt:2500": " tac ca praṇidhānapāramitāyāḥ phalaṃ /",
    "YXmavt:2501": " katham ityata āha - praṇidhānavaśena tad anukūlopapattiparigrahād iti /",
    "YXmavt:2502": " praṇidhāvaśena hi dānādīnāṃ nairantaryapravṛttyā 'nuguṇām upapattiṃ",
    "YXmavt:2503": " parigṛhṇāti /",
    "YXmavt:2504": " tasyāvaraṇaṃ dānādyanukūlopapattāv apraṇidhānaṃ /",
    "YXmavt:2505": " tasyaiva kuśalasya niyatīkaraṇāvaraṇam iti /",
    "YXmavt:2506": " pratidinaṃ pratikṣaṇaṃ vā niyatīkaraṇaṃ niścayaḥ /",
    "YXmavt:2507": " atraiva kāraṇam āha - pratisaṃkhyānabhāvanābalābhyāṃ",
    "YXmavt:2508": " vipakṣā'nabhibhavād iti /",
    "YXmavt:2509": " atra pratisaṃkhyānabalaṃ dhairyasahitā prajñā /",
    "YXmavt:2510": " dhairyaṃ punaḥ prajñaptidharmaḥ /",
    "YXmavt:2511": " sahaje vīryasamādhiprajñātraye pratisaṃkhyānatvāt /",
    "YXmavt:2512": " bhāvanābalam abhyāsasahitenā'prayatnena [p.74]",
    "YXmavt:2513": " dānādiṣu pravartanaṃ tat pratipakṣeṇa mātsaryādinā'nabhibhavāt /",
    "YXmavt:2514": " kimatrāvaraṇaṃ ?",
    "YXmavt:2515": " apratisaṃkhyānabhāvanā daurbalyaṃ /",
    "YXmavt:2516": " ātmaparayor dharmasambhogaparipācanāvaraṇam iti /",
    "YXmavt:2517": " sambhogikāparṣanmaṇḍale vyavasthānaṃ gambhīrodāramahāyānadharmasya",
    "YXmavt:2518": " sambhogo vicitrākārair nirmāṇakarmābhidharmadeśanayā sattvaparipākaś",
    "YXmavt:2519": " ca phalaṃ /",
    "YXmavt:2520": " tadāvaraṇam punar yathābhūtaśrutārthavicāraṇā mandaprajñatā",
    "YXmavt:2521": " cāvaraṇam iti /",
    "YXmavt:2522": " atra ca dravyataḥ ṣaṭ pāramitāḥ nāmato daśa /",
    "YXmavt:2523": " prajñāpāramitāprabhāvitatvāc catasṛṇām pāramitānāṃ /",
    "YXmavt:2524": " tatra prajñāpāramitā lokottaranirvikalpajñānaṃ /",
    "YXmavt:2525": " tena jñānena krameṇa sarvāvaraṇaprahāṇaṃ /",
    "YXmavt:2526": " upāyapraṇidhānabalajñānapāramitāḥ punar",
    "YXmavt:2527": " lokottaramārgapṛṣṭhalabdhajñānasaṅgṛhītāḥ /",
    "YXmavt:2528": " jñānapāramitā prakṛṣṭā satī kathaṃ na nirvikalpa iti ?",
    "YXmavt:2529": " jñānapāramitā hi nirvikalpajñānapṛṣṭalabdhajñānaṃ /",
    "YXmavt:2530": " taj jñānāvabuddhatvaṃ paricchidya svayaṃ ca dharmasambhogaṃ",
    "YXmavt:2531": " pratyanubhavati parāṃś ca pratipācayati /",
    "YXmavt:2532": " tac caitan nirvikalpe dvayam api nāstītyato na nirvikalpā",
    "YXmavt:2533": " jñānapāramiteti /",
    "YXmavt:2534": " uktaṃ pāramitānām āvaraṇaṃ //2-13//",
    "YXmavt:2535": " { bhūmiṣvāvaraṇāni } [p.75}",
    "YXmavt:2536": " tad anantaraṃ bhūmiṣu vaktavyam ityata āha - bhūmau punar yathākramaṃ",
    "YXmavt:2537": " sarvatragā'rthe agrārthe niṣyandāgrārtha eva ca /",
    "YXmavt:2538": " iti vistaraḥ /",
    "YXmavt:2539": " tatra bhūmayo daśa -",
    "YXmavt:2540": " pramuditā-vimalā-prabhākarī-arciṣmatī-sudurjayā-abhimukhī-dūraṅgamā-acalā-sādhumatī-dharmameghā",
    "YXmavt:2541": " ca /",
    "YXmavt:2542": " tatra dharmādhātoḥ sarvatragādyarthe'dhigamād",
    "YXmavt:2543": " avakāśaviśeṣottarottarottarapratipattisthānarūpeṇa tad",
    "YXmavt:2544": " utpannaguṇavasturūpeṇa ca bhūmaya ucyante /",
    "YXmavt:2545": " dharmadhātoḥ sarvatragādyarthe yena yena vihāreṇa bodhisattvo bahulaṃ",
    "YXmavt:2546": " viharati tasmin tasmin vihāre'vasthānārthena bhūmyākhyet pare /",
    "YXmavt:2547": " vyavasthānampunar bhūmibhiḥ pramuditāyāṃ darṣanamāgotpattitvād",
    "YXmavt:2548": " bodhisattvodharmamabhisameti/",
    "YXmavt:2549": " abhisamita dharmo vimalāyāṃ svarasavāhinam adhiśīlaṃ śikṣāviśeṣaṃ",
    "YXmavt:2550": " niṣpādayati sarvasūkṣmāpatīdauśśīlyavigamāt /",
    "YXmavt:2551": " prabhākaryāṃ janmāntare'py acyavanadharmakarmā'dhicittaṃ śikṣāviśeṣaṃ",
    "YXmavt:2552": " niṣpādayati /",
    "YXmavt:2553": " arciṣmatīsudurjayā'bhimukhīṣu bodhipakṣasatyapratītyasamutpādālambanam",
    "YXmavt:2554": " adhiprajñaṃ śikṣāviśeṣaṃ niṣpādayati /",
    "YXmavt:2555": " tāsām eva śikṣāṇāṃ śeṣāsu bhūmiṣu caturvidhaṃ phalaṃ veditavyaṃ /",
    "YXmavt:2556": " tatra dūraṅgamāyāmprayatnasahitam animittajñāne'vasthānaṃ",
    "YXmavt:2557": " niṣpādayati /",
    "YXmavt:2558": " acalāyām anābhogenānimittajñāne'vasthānaṃ sārdhaṃ kṣetraviśuddhyā",
    "YXmavt:2559": " niṣpādayati /",
    "YXmavt:2560": " sādhumatyāṃ pratisaṃvidguṇaviśeṣaṃ niṣpādayati yena dhārmakathiko",
    "YXmavt:2561": " bhavati /",
    "YXmavt:2562": " dharmamedhāyāṃ samādhidhāraṇīguṇaviśeṣaṃ niṣpādayati /",
    "YXmavt:2563": " dharmadhātau daśavidhe sarvatragādyartha iti /",
    "YXmavt:2564": " dharmadhātau daśabhir bodhisattvabhūmibhiḥ sarvatragādyartho'dhigamyate /",
    "YXmavt:2565": " tatra yad akliṣṭam ajñānaṃ tad daśasu bodhisattvabhūmiṣu [p.76]",
    "YXmavt:2566": " daśavidham āvaraṇaṃ yathākramaṃ tad vipakṣatvād iti bhūmivipakṣatvāt /",
    "YXmavt:2567": " bhūmayo hi lokottarasamādhiprajñādyavakāśaviśeṣātmakāḥ /",
    "YXmavt:2568": " tad utpattivibandhād akliṣṭam ajñānaṃ vipakṣaḥ /",
    "YXmavt:2569": " na cā'trakliṣṭamevā'jñānam āvaraṇaṃ kintarhyanye'pi kleśopakleśāḥ /",
    "YXmavt:2570": " tathā hi pramuditāyāḥ sarva eva darśanamārgapraheyā āvaraṇaṃ /",
    "YXmavt:2571": " yasmāt sarvatrārthā'vabodhena darśanamārgeṇa satyeṣu sarve",
    "YXmavt:2572": " vipratipattyanuśayāḥ prahīyante bhāvanāpraheyāḥ punaḥ śeṣābhir",
    "YXmavt:2573": " bhūmibhiḥ /",
    "YXmavt:2574": " te tv aprahīṇā api prahīṇavat bodhisattvānāṃ na saṃkleśakarā",
    "YXmavt:2575": " bhavantīti /",
    "YXmavt:2576": " imam eva cā'rthamadhikṛtyoktā gāthā -",
    "YXmavt:2577": " kleśo bodhyṅga āpanno mohopāyaprayogataḥ /",
    "YXmavt:2578": " saṃsāro'pyupaśāntātmā tato'cintyas tathāgataḥ //",
    "YXmavt:2579": " daśasu ca bhūmiṣu daśa pāramitā yathākramam atiriktatarā bhavantīti",
    "YXmavt:2580": " vacanāt tad vipakṣasyāpi mātsaryādikasya yathākramaṃ prahāṇam iti",
    "YXmavt:2581": " gamyate /",
    "YXmavt:2582": " yadyanyo'pi kleśa āvaraṇaṃ syāt kasmād uktaṃ bhūmiṣv akliṣṭam",
    "YXmavt:2583": " evājñānam āvaraṇam iti ?",
    "YXmavt:2584": " asādhāraṇatvāt /",
    "YXmavt:2585": " etaddhi bodhisattvānām eva nirvāṇādhigamavibandhair vartate na",
    "YXmavt:2586": " śrāvakādīnāṃ /",
    "YXmavt:2587": " tathā hi - śrāvakāḥ pratyekabuddhāś ca tasmin satyeva mucyante na tu",
    "YXmavt:2588": " bodhisattvā ityato'sādhāraṇaṃ /",
    "YXmavt:2589": " etad bhūmiṣv āvaraṇam uktaṃ na tvetad eva bhūmiṣvāvaraṇam iti kṛtvā /",
    "YXmavt:2590": " kleśas tu śrāvakādibhir bodhisattvānāṃ samāna iti tasyāvaraṇatvena",
    "YXmavt:2591": " bodhisattvabhūmiṣu na vidhir na pratiṣedha iti tasyā'vacane'pyāvaraṇaṃ na",
    "YXmavt:2592": " nivartate /",
    "YXmavt:2593": " anya āha - akliṣṭam ajñānaṃ śrāvakādibhir bodhisattvānāṃ samānam iti",
    "YXmavt:2594": " bhūmīnāṃ viśeṣeṇāvaraṇam ucyate /",
    "YXmavt:2595": " kleśastvānuṣaṅgika iti noktaṃ /",
    "YXmavt:2596": " kleśo'pi śrāvakādibhir bodhisattvānāṃ samāna evetyasāvānuṣaṅgiko na",
    "YXmavt:2597": " syād iti /",
    "YXmavt:2598": " anye tvāhuḥ - yad bhūmīnām ajñānam āvaraṇaṃ tacchrāvakādīnām",
    "YXmavt:2599": " akliṣṭam ajñānaṃ sannāpi vimuktivibandhanaṃ /",
    "YXmavt:2600": " yasmācchrāvakā bhūmiṣvajñāne satyeva vimucyante /",
    "YXmavt:2601": " bodhisattvānān tu kliṣṭaṃ nirvāṇādhigame vibandhahetubhāvād iti /",
    "YXmavt:2602": " naitadevam ityanye -",
    "YXmavt:2603": " akliṣṭaṃ daśadhāvṛtiḥ / iti /",
    "YXmavt:2604": " prathamayā hi bhūmyā dharmadhātoḥ sarvatragārthaṃ pratividhyatīti /",
    "YXmavt:2605": " tatra prathamā lokottaraprajñā saparivārā darśanamārgasaṃgṛhītā /",
    "YXmavt:2606": " dharmadhātuḥ śūnyatā /",
    "YXmavt:2607": " sāmānyalakṣaṇenaikatra yathā sarvatrā'pi tatheti sarvatragatvāt",
    "YXmavt:2608": " sarvatragaḥ /",
    "YXmavt:2609": " dharmadhātuvinirmukto yasmād dharmo na vidyate // [p.77]",
    "YXmavt:2610": " iti vacanaṃ dharmadhātoḥ sarvatragatvajñāpakaṃ /",
    "YXmavt:2611": " pratividhyatīti sākṣātkarotītyarthaḥ /",
    "YXmavt:2612": " yena prativedhenātmaparasamatāṃ pratilabhate /",
    "YXmavt:2613": " yo'haṃ sa paro yo vā paraḥ so'ham iti paratrātmani ca śūnyatāyā",
    "YXmavt:2614": " abhedadarśanāt svaparātmanor abhedaṃ manyate /",
    "YXmavt:2615": " ata evāsyāṃ bhūmau dānapāramitā'tiriktatarā bhavati /",
    "YXmavt:2616": " tato'tra bodhisattvo yathā svārthe tathā parārthe pravartate /",
    "YXmavt:2617": " evaṃ hi prativedhaḥ pratipakṣaḥ pratipakṣaphalañcodbhāvitaṃ /",
    "YXmavt:2618": " etac ca tritayam itarāsv api bhūmiṣu vijñeyaṃ /",
    "YXmavt:2619": " dvitīyayā'grārthaṃ /",
    "YXmavt:2620": " dharmadhātoḥ pratividhyatīti sambadhyate /",
    "YXmavt:2621": " prakṛtiprabhāsvaradarśanāt /",
    "YXmavt:2622": " yenā'syaivaṃ bhavati - tasmāt tarhyasmābhis samāne'bhinirhāre",
    "YXmavt:2623": " sarvākārapariśodhanābhinirhāra eva yogaḥ karaṇīya ityāgamaṃ darśayati",
    "YXmavt:2624": " sūtre hy uktaṃ - yasmāditi daśakuśalāḥ karmapathāḥ prajñākāreṇa",
    "YXmavt:2625": " pratibhāvyamānā yāvac chrāvakayānaṃ saṃvartayanti /",
    "YXmavt:2626": " tata uttaraṃ pariśodhitā yāvad pratyeka buddhyānaṃ saṃvartayanti/",
    "YXmavt:2627": " tata uttaraṃ pariśodhitā yāvad",
    "YXmavt:2628": " bodhisattvabhūmipariśuddhipāramitāpariśuddhicaryāvipulatvāya",
    "YXmavt:2629": " saṃvartante /",
    "YXmavt:2630": " tata uttaraṃ pariśuddhitaratvād yāvad daśabalabalatvāya saṃvartante /",
    "YXmavt:2631": " tasmāt tarhyasmābhis samāne'bhinirhāra iti vistaraḥ /",
    "YXmavt:2632": " yasmād etad asyaiva bhavati dvitīyāyāṃ bhūmau tasmāt tarhītyādi /",
    "YXmavt:2633": " tasmād dvitīyayā'grārthaṃ pratividhyatīti vijñāyate /",
    "YXmavt:2634": " abhinirhāraḥ prayatnaḥ kṛtyaṃ vā /",
    "YXmavt:2635": " sarvākārapariśodhanaṃ dharmadhātau kliṣṭā'kliṣṭamohanirākaraṇaṃ /",
    "YXmavt:2636": " tasmāt tasyāṃ bhūmau śīlapāramitā'tiriktatarā bhavati",
    "YXmavt:2637": " viśiṣṭārthaprārthanayā sutarām ātmamātrīkaraṇāt /",
    "YXmavt:2638": " tṛtīyayā tan niṣyandāgrārthaṃ /",
    "YXmavt:2639": " pratividhyatīti prakṛtaṃ /",
    "YXmavt:2640": " dharmadhātuprativedhaprabhāvitatvād buddhavacanasya /",
    "YXmavt:2641": " yasmāt sarvākārapariśuddhadharmakāyasaṃjñakena dharmadhātuvaśena",
    "YXmavt:2642": " prabhāvito dharmadhātuniṣyandaḥ sūtrādiko deśanādharmaḥ /",
    "YXmavt:2643": " dharmadhātvagratayā tanniṣYandadeśanādharmāgratayā",
    "YXmavt:2644": " dharmadhātupariśuddhinimittatvāc ca /",
    "YXmavt:2645": " tena dharmadhātuniṣyandasya [p.78]",
    "YXmavt:2646": " śrutasyā'gratāṃ viditveti vistaraḥ /",
    "YXmavt:2647": " teneti pratividhhadharmadhātunā /",
    "YXmavt:2648": " śrutasyeti śrutasūtrādidharmasya tasyā'gratā viditveti nirvikalpena",
    "YXmavt:2649": " jñānena tathā pratyātmaṃ jñātvetyarthaḥ /",
    "YXmavt:2650": " tad artham iti buddhavacanaśravaṇārthaṃ /",
    "YXmavt:2651": " trisāhasramahāsāhasrapramāṇāyām apy agnikaṇḍāyām ātmānaṃ prakṣiped iti /",
    "YXmavt:2652": " uktaṃ hi sūtre - sa ced idaṃ kaścidevaṃ brūyāt - evam ahaṃ tubhyam idaṃ",
    "YXmavt:2653": " dharmapadaṃ samyak sambuddhopanītaṃ bodhisattvacaryāpariśodhanaṃ",
    "YXmavt:2654": " saṃśrāvayeyaṃ sa cet tvaṃ mahatyām agnikhaḍāyāṃ samprajvalitāyām",
    "YXmavt:2655": " ekajvālībhūtāyām ātmānaṃ prapātayeḥ mahāntaṃ ca",
    "YXmavt:2656": " duḥkhavedanopakramaṃ svaśarīreṇopādadyāḥ /",
    "YXmavt:2657": " tasyaivaṃ bhavati - utsahe'ham ekasyāpi dharmapadasya",
    "YXmavt:2658": " samyaksambuddhopanītasya bodhisattvacaryāpariśodhanasyārthāya",
    "YXmavt:2659": " trisāhasramahāsāhasralokadhātāv agniparipūrṇe brahmalokād ātmānam",
    "YXmavt:2660": " utsraṣṭuṃ /",
    "YXmavt:2661": " kim punaḥ prākṛtāyām agnikhaḍāyāṃ /",
    "YXmavt:2662": " api tu khalu punaḥ sarvair nirayāpāyaduḥkhasaṃvāsair apy asmābhis",
    "YXmavt:2663": " sarvabuddhadharmāḥ paryeṣitavyāḥ kiṃ punar manuṣyaduḥkhasaṃvāsair iti /",
    "YXmavt:2664": " ata evāsyāmbhūmau kṣāntipāramitā'tiriktatarā bhavati śrutārthaṃ",
    "YXmavt:2665": " sarvakleśasahanādibhir apy abhedyatvāt /",
    "YXmavt:2666": " caturthyā niṣparigrahārthaṃ dharmadhātoḥ pratividhyatīti prakṛtaṃ /",
    "YXmavt:2667": " caturthyam bhūmau samatvād anātmīyatvaṃ dharmadhātoḥ pratividhyati",
    "YXmavt:2668": " yasmān na dharmadhātoḥ kasyacit samatāstīti /",
    "YXmavt:2669": " athavā sarvaviparyāsā'viṣayatvān na kasyacit parigrahaḥ /",
    "YXmavt:2670": " svayam aviṣayatvān nā'tra kaścit parigrahaḥ /",
    "YXmavt:2671": " yasmād dharmatṛṣṇā'pi vyāvartata ityāgamavacanaṃ /",
    "YXmavt:2672": " evam arciṣmatyāṃ niṣprapañcena jñānena dharmadhātvadhigamād",
    "YXmavt:2673": " bodhipakṣadharmaprātpiḥ /",
    "YXmavt:2674": " bodhisattvasya yā'pi sūtrādidharmatṛṣṇā pūrvam āsīt sā'pi",
    "YXmavt:2675": " vyāvartate /",
    "YXmavt:2676": " dhyānasamādhisamāpattir dharmatṛṣṇetyanye /",
    "YXmavt:2677": " tasmāt tasyābhūmau vīryapāramitā'tiriktatarā bhavati /",
    "YXmavt:2678": " abhīkṣṇaṃ vāṅmanojalpasamatikrānte bodhipakṣair viharaṇāt /",
    "YXmavt:2679": " pañcamyā santānābhedārthaṃ /",
    "YXmavt:2680": " dharmadhātoḥ pratividhyatīty adhikṛtaṃ /",
    "YXmavt:2681": " atītā'nāgatavartamānānāṃ sarvabuddhānāṃ paramparato",
    "YXmavt:2682": " bodhisattvānāñca santānair ātmanaḥ [p.79]",
    "YXmavt:2683": " santānā'bhedaṃ paśyati /",
    "YXmavt:2684": " daśabhiścittāśayaviśūddhisamatābhir ityāgamaṃ darśayati /",
    "YXmavt:2685": " atītabuddhadharmaviśuddhyāśayasamatayā ca",
    "YXmavt:2686": " anāgatabuddhadharmaviśuddhyāśayasamatayā ca",
    "YXmavt:2687": " pratyutpannabuddhadharmaviśuddhyāśayasamatayā ca",
    "YXmavt:2688": " śīlaviśuddhyāśayasamatayā ca cittaviśuddhyāśayasamatayā ca",
    "YXmavt:2689": " dṛṣṭikāṅkṣāvimativilekhā'panayanaviśuddhyāśayasamatayā ca",
    "YXmavt:2690": " mārgā'mārgajñānaviśuddhyāśayasamatayā ca",
    "YXmavt:2691": " pratipatprahāṇajñānaviśuddhyāśayasamatayā ca sarvabodhipākṣika",
    "YXmavt:2692": " dharmottarottaravibhāvanaviśuddhyāśayasamatayā ca",
    "YXmavt:2693": " sarvasattvaparipācanaviśuddhyāśayasamatayā ca /",
    "YXmavt:2694": " ābhiḥ samatābhiḥ sarvabuddhānāṃ santānā'bhedaṃ pratividhyati",
    "YXmavt:2695": " ālayavijñānaparāvṛttilakṣaṇadharmakāyasyā'bhinnatvāt /",
    "YXmavt:2696": " tasmāt tasyāṃ bhūmau dhyānapāramitā'tiriktatarā bhavati",
    "YXmavt:2697": " paramārthataḥ satyākārabhāvanābahulatvāt /",
    "YXmavt:2698": " ṣaṣṭhyā niṣsaṅkleśaviśuddhyarthaṃ /",
    "YXmavt:2699": " dharmadhātoḥ pratividhyatīti sambadhyate /",
    "YXmavt:2700": " pratītyasamutpādalakṣaṇaḥ saṅkleśaḥ tasminnāgantukāt prakṛtyā na",
    "YXmavt:2701": " saṅkliśyate /",
    "YXmavt:2702": " prākṛtikaviśuddherna viśuddhyati /",
    "YXmavt:2703": " evaṃ svasaṃvedyākāreṇa nirvikalpena jñānena dharmadhātuṃ",
    "YXmavt:2704": " pratividhyatītyatraivāgamaṃ darśayati /",
    "YXmavt:2705": " pratītyasamutpāde nāsti sa kaścid dharmo yaḥ saṅkliśyate vā viśuddhyate",
    "YXmavt:2706": " veti prativedhāt /",
    "YXmavt:2707": " ṣaṣṭhyāṃ bhūmau bodhisattvaḥ pratītyasamutpādaṃ vidhyati /",
    "YXmavt:2708": " tatra na kasyacid dharmasya saṅkleśaṃ vyavadānaṃ vā pratividhyati",
    "YXmavt:2709": " dharmadhātoḥ prakṛtiprabhāsvaratvāt pratītyasamutpādāṅgañca",
    "YXmavt:2710": " saṅkleśamātratvāt na ca tad vyatirikto'nya ātmā'styātmīyo vā yasmin",
    "YXmavt:2711": " saṅkleśaḥ saṅkalpyate viśuddhir vā /",
    "YXmavt:2712": " tasmād vā'syāṃ bhūmau prajñāpāramitā'tiriktatarā bhavati",
    "YXmavt:2713": " nissaṅkleśa viśuddhyarthena pratītyasamutpādagāmbhīryā'vabodhād iti /",
    "YXmavt:2714": " saptamyā'nānārthatvaṃ /",
    "YXmavt:2715": " dharmadhātoḥ pratividhyatītyadhikṛtaṃ /",
    "YXmavt:2716": " tasyāṃ bhūmau bodhisattvo'bhibhavati sarvanimittasamudācārābhāvāt",
    "YXmavt:2717": " nimittasamudācāradvārakaṃśca nānātvasamudācāra iti /",
    "YXmavt:2718": " ato nimittasamudācārā'bhāvāt saptamyā'nānātvārthaṃ dharmadhātoḥ",
    "YXmavt:2719": " pratividhyatīty ucyate /",
    "YXmavt:2720": " imam evārthaṃ pradarśayann āha - nirnimittatayā",
    "YXmavt:2721": " sūtrādidharmanimittanānātvā'samudācārād iti /",
    "YXmavt:2722": " yaiḥ sūtrādidharmanimittair dharmadhātuṃ praviśati [p.80]",
    "YXmavt:2723": " tāni balān nānātvena tat praveśatat pṛṣṭalabdhayor abhimukhībhavanti",
    "YXmavt:2724": " yāvat ṣaṣṭhī bhūmiḥ /",
    "YXmavt:2725": " saptamyāntu bhūmau sarvanimittaikarasākāreṇa jñanena dharmadhātor",
    "YXmavt:2726": " nimitttābhāvatvaṃ pratividhyatīti tāni tāni nimittāni na",
    "YXmavt:2727": " samudācaranti /",
    "YXmavt:2728": " tasmāt tasyāṃ bhūmāv upāyaparamitā'tiriktatarā bhavati yataḥ",
    "YXmavt:2729": " sarvanimittāny animittatvena pratividhyati nimittakṛtaṃ ca vyavahāraṃ na",
    "YXmavt:2730": " virodhayati /",
    "YXmavt:2731": " tat prativedhāc ca tasyām eva vaśitvaṃ pratilabhate /",
    "YXmavt:2732": " aṣṭamyā'hīnadhikārthaṃ /",
    "YXmavt:2733": " dharmadhātoḥ pratividhyatīti sambadhyate /",
    "YXmavt:2734": " dharmadhātoḥ prakṛtipariśuddhatvāt samalā'malā'vasthayor",
    "YXmavt:2735": " viśeṣā'bhāvāt /",
    "YXmavt:2736": " ata evā'sau nityaṃ tathaiveti kṛtvā tathatetyucyate /",
    "YXmavt:2737": " nimittā'bhāve kvacid api hīnatā nāsti /",
    "YXmavt:2738": " sanimittatve kvacid apyadhikatvaṃ nāsti /",
    "YXmavt:2739": " tathā hi nimittam evā'nimittam iti kiñcid",
    "YXmavt:2740": " anutpattikadharmakṣāntilābhād ityatraiva kāraṇaṃ /",
    "YXmavt:2741": " aṣṭamyāṃ hi bhūmau bodhisattvo'nutpattikadharmakṣāntipratilambhād",
    "YXmavt:2742": " dharmadhātor abhyuccayā'bhāvatvam apacayā'bhāvatvaṃ caivaṃ",
    "YXmavt:2743": " pratividhyati /",
    "YXmavt:2744": " saṅkleśe vyavadāne vā kasyacid dharmasya",
    "YXmavt:2745": " hānivṛddhyadarśanādityapūrvadharmā'nutpādāt /",
    "YXmavt:2746": " caturthā vaśitā - nirvikalpavaśitā kṣetrapariśuddhivaśitā jñānavaśitā",
    "YXmavt:2747": " karmavaśitā ca /",
    "YXmavt:2748": " tatra nirvikalpavaśitāśrayatvaṃ dharmadhātor veditavyaṃ",
    "YXmavt:2749": " anābhogenasarvanimittasamudācārā'bhāvāt /",
    "YXmavt:2750": " saptamyām api nimittasamudācārābhāvaḥ sambhavaty abhisaṃskāreṇa /",
    "YXmavt:2751": " iha tv anabhisaṃskāreṇeti viśeṣaḥ /",
    "YXmavt:2752": " kṣetrapariśuddhivaśitāśrayatvaṃ cā'ṣṭamyāpratividhyatīti prakṛtaṃ /",
    "YXmavt:2753": " kṣetrapariśuddhivaśitāśrayatvaṃ dharmadhātor yatheṣṭaṃ",
    "YXmavt:2754": " buddhakṣetraparṣanmaṇḍalasandarśanaśaktipratilambhāt /",
    "YXmavt:2755": " tasmāt tasyāṃ bhūmau praṇidhānapāramitā'tiriktatarā bhavati",
    "YXmavt:2756": " nirvikalpakṣetravaśitālābhena kuśalanirantaraprayogāt /",
    "YXmavt:2757": " jñānavaśitāśrayatvaṃ navamyā /",
    "YXmavt:2758": " dharmadhātoḥ pratividhyatīti prakṛutaṃ /",
    "YXmavt:2759": " kathame tad vijñayate navamyā jñanavaṣitāśrayatvaṃ pratividhyatīti ?",
    "YXmavt:2760": " ata āha - pratisaṃvil lābhāt /",
    "YXmavt:2761": " asyāṃ hi bhūmau dharmārthaniruktipratibhānapratisaṃvido'nyair",
    "YXmavt:2762": " aparyāntāḥ pratilabhate /",
    "YXmavt:2763": " ato'tra jñānavaśitāśrayatvaṃ dharmadhātoḥ pratividdham iti vijñāyate /",
    "YXmavt:2764": " tasmāt tasyāṃ bhūmau balapāramitā'tiriktatarā bhavati",
    "YXmavt:2765": " prajñābalaviśeṣayogāt / [p.81]",
    "YXmavt:2766": " karmavaśitāśrayatvaṃ daśamyā pratividhyatīti sambadhyate /",
    "YXmavt:2767": " kartam etad gamyate ?",
    "YXmavt:2768": " ata āha - yathecchaṃ nirmāṇaiḥ sattvārthakaraṇād iti /",
    "YXmavt:2769": " niścayenā'nena daśamyām bhūmau dharmadhātoḥ karmavaśitāśrayatvaṃ",
    "YXmavt:2770": " pratividhyati tena tathāgatakarma svādhipatyaṃ pratilabhate /",
    "YXmavt:2771": " tathā hi sugatatvād daśadiganantalokadhātusthitānāṃ sattvānāṃ",
    "YXmavt:2772": " nirmāṇakāyair yatheṣṭaṃ yasya yathā yasmin kāle yat kartavyaṃ tasya",
    "YXmavt:2773": " tathā tasmin kāle tat karoti /",
    "YXmavt:2774": " tasmād asyām bhūmau jñānapāramitā'tiriktatarā bhavati /",
    "YXmavt:2775": " dharmaparibhogasattvaparipākaviśeṣayogād iti /",
    "YXmavt:2776": " evam āsāṃ yathoktānāṃ bodhisattvabhūmīnāṃ",
    "YXmavt:2777": " daśavidhadharmadhātuprativedhasarvākārapariṣodhanavibhandhabūtaṃ yad",
    "YXmavt:2778": " akliṣṭam ajñānam ekaikāyām api bhūmyām āvaraṇaṃ tat pratipakṣā",
    "YXmavt:2779": " bodhisattvānāṃ daśa bhūmayo vyavasthitāḥ navamyā daśamyāśca bhūmeḥ",
    "YXmavt:2780": " phalena viśeṣaḥ paridīpito nāvaraṇabheda prativedhaviśeṣeṇa tad vihārasya",
    "YXmavt:2781": " kāmapyanirūpyā'vasthāṃ gatatvāt /",
    "YXmavt:2782": " sarvatragādyarthaprativedhaprayojanaṃ daśabhūmiṣu daśānām pāramitānāṃ",
    "YXmavt:2783": " viśeṣagatir yathākramaṃ /",
    "YXmavt:2784": " tasmād etad evoktaṃ - bhūmyāvaraṇaṃ pāramitāviśeṣagatyāvaraṇam iti /",
    "YXmavt:2785": " athavā sūtroktam eva samādhisamāpattyādikam uttarottarabhūmiviśiṣṭam",
    "YXmavt:2786": " sarvākāraṃ nānā'vasānaṃ phalaṃ sarvatragādyarthaprativedhaprayojanam",
    "YXmavt:2787": " iti //2-16//",
    "YXmavt:2788": " { āvaraṇasamāsaḥ }",
    "YXmavt:2789": " prāg uktāni bahuvidhāni sarvāvaraṇāni dvayāvaraṇāntar gatānīti",
    "YXmavt:2790": " pradarśanārtham āha - samāsena punaḥ -",
    "YXmavt:2791": " kleśāvaraṇam ākhyātaṃ jñeyāvaraṇam eva ca /",
    "YXmavt:2792": " katham etad gamyate ?",
    "YXmavt:2793": " samāsato dvayam eva na punas tṛtīyam apy astīti /",
    "YXmavt:2794": " ata āha -",
    "YXmavt:2795": " sarvāñ āvaraṇānīha iti /",
    "YXmavt:2796": " atrāntargatānīti vākyaśeṣaḥ /",
    "YXmavt:2797": " sarvāvaraṇāni dvayāvaraṇāntargatāni nānyat tṛtīyam astīti gamyate /",
    "YXmavt:2798": " yataś ca sarvāvaraṇānyatraivāntargatānyatasyaiva",
    "YXmavt:2799": " sarvāvaraṇasaṅgrāhakasya kleśajñeyāvaraṇadvayasya kṣayāt",
    "YXmavt:2800": " sarvāvaraṇebhyo mukhtiriṣyate sarvāvaraṇānā prahāṇa mityarthaḥ /",
    "YXmavt:2801": " buddhabūmyā varaṇe'nākhyāte katham atraivāntar bhāvaḥ ?",
    "YXmavt:2802": " na hy abhidhānād antarbhāvaḥ kin tarhi svabhāvāt /",
    "YXmavt:2803": " api ca vyāpyāvaraṇavacanāt tad apy uktam eva /",
    "YXmavt:2804": " anyathā ca pradeśāvaraṇam eva bhavatīti /",
    "YXmavt:2805": " athavā buddhabhūmyāvaraṇasaṅgrahārtham āha -",
    "YXmavt:2806": " sarvāṇyāvaraṇānīha yat kṣayān muktir iṣyate / [p.82]",
    "YXmavt:2807": " buddhāvaraṇā'kṣaye na muktir astīti /",
    "YXmavt:2808": " ataḥ śeṣāvaraṇavat tad apy āvaraṇam iti pratipāditam bhavati /",
    "YXmavt:2809": " saukṣmyaprakarṣāvasthaṃ tv akliṣṭam ajñānam kleśavāsanāś ca",
    "YXmavt:2810": " buddhabhūmer āvaraṇam ucyate /",
    "YXmavt:2811": " tasmāt saukṣmyaprakarṣād anyathā prekṣituṃ na śakyata ityevam ākhyānam",
    "YXmavt:2812": " bhavati //2-17//",
    "YXmavt:2813": " { āvaraṇapiṇḍārthaḥ }",
    "YXmavt:2814": " mahāvaraṇaṃ yad vyāpi kleśajñeyāvaraṇaṃ bodhisattvagotrāṇāṃ /",
    "YXmavt:2815": " pratanvāvaraṇaṃ prādeśikaṃ kleśāvaraṇam eva śrāvakādigotrāṇāṃ /",
    "YXmavt:2816": " prayogāvaraṇaṃ yad udriktam iti teṣām eva rāgādicaritānāṃ taiḥ",
    "YXmavt:2817": " prayogā'prāpteḥ /",
    "YXmavt:2818": " prāptyāvaraṇaṃ yat samam iti samabhāgacaritānāṃ taddhi prāptivibandhe",
    "YXmavt:2819": " vartate /",
    "YXmavt:2820": " prāptiviśeṣāvaraṇaṃ yadādānavivarjane iti bodhisattvagotrāṇām",
    "YXmavt:2821": " adhigamaviśeṣāvaraṇatvāt /",
    "YXmavt:2822": " apratiṣṭhitaṃ nirvāṇam adhigamaviśeṣaḥ /",
    "YXmavt:2823": " eṣa caiva phalaviśeṣo veditavyāḥ /",
    "YXmavt:2824": " samyak prayogāvaraṇaṃ yan navadhā kleśalakṣaṇam iti nava",
    "YXmavt:2825": " saṃyojanānyāvaraṇam iti vacanāt /",
    "YXmavt:2826": " tāni samyak prayogasyāvaraṇaṃ bhavanti yathā tathoktaṃ /",
    "YXmavt:2827": " hetvāvaraṇaṃ yac chubhādau daśavidhetvadhikārād iti /",
    "YXmavt:2828": " taddhi śubhādihetuvibandhadvāreṇāvaraṇaṃ bhavantīti hetvāvaraṇam ucyate",
    "YXmavt:2829": " tattvapraveṣāvaraṇaṃ yad bodhipakṣyeṣv iti /",
    "YXmavt:2830": " tair hi tattvam praviśati /",
    "YXmavt:2831": " śubhānuttaryāvaraṇaṃ yat pāramitāsu tata uttari śubhābhāvāt /",
    "YXmavt:2832": " tad viśeṣagatyāvaraṇaṃ yad bhūmiṣv iti pāramitā eva hi",
    "YXmavt:2833": " lokottaraviśeṣāśrayabhūtā bhūmaya ucyante /",
    "YXmavt:2834": " saṅgrahāvaraṇaṃ yat samāsato dvividham iti kleśāvaraṇaṃ",
    "YXmavt:2835": " jñeyāvaraṇañca etena sarvāvaraṇasaṅgrahāt /",
    "YXmavt:2836": " piṇḍārthavacanaṃ sukhodgrahaṇadhāraṇārthaṃ /",
    "YXmavt:2837": " piṇḍīkṛtaṃ hi sukham udgṛhyate dhāryate ceti //",
    "YXmavt:2838": " // āgamānusāriṇyāṃ mādhyantavibhāgaṭīkāyām ācāryabhadantasthi",
    "YXmavt:2839": " ramativyākhyātāyām āvaraṇaparicchedo dvitīyaḥ samāptaḥ //",
    "YXmavt:2840": " % tattvaparicchedas tṛtīyaḥ",
    "YXmavt:2841": " āvaraṇa-nirdeśa-anantaraṃ tattva-nirdeśa-avasaraḥ tad- anantaram- uddiṣṭatvād",
    "YXmavt:2842": " ity- atas- tattvam- adhikṛtyāhety.āha /",
    "YXmavt:2843": " /tattvasya ca bahu-vidhatvaṃ vidyate/ /",
    "YXmavt:2844": " /atas- tadbheda-anavabodhe tattva-sva-rūpaṃ dur-avagamam ity/- atas- tattva-prabhedam",
    "YXmavt:2845": " eva-adau pratipādayann- āha -",
    "YXmavt:2846": " mūlalakṣaṇatattvaṃ",
    "YXmavt:2847": " iti vistareṇa daśa-vidhaṃ tattvaṃ /",
    "YXmavt:2848": " tatra mūla-tattve 'nya-tattva-antar-bhāva-sandarśana-arthaṃ *mūla-tattva*-vacanaṃ /",
    "YXmavt:2849": " /mūla-tattve parijñāna-prahāṇa-sākṣāt-karaṇa-samprayuktasya/",
    "YXmavt:2850": " /doṣa-prahāṇa-arthaṃ/ *lakṣaṇa-tattva-vacanaṃ* /",
    "YXmavt:2851": " saṃsārād- udvega-upāya-pradarśana-artham- *aviparyāsa-tattva-*vacanaṃ /",
    "YXmavt:2852": " udvignasya śrāvaka-yāna-niryāṇa-sandarśana-arthaṃ *phala-hetu-tattva-*vacanaṃ /",
    "YXmavt:2853": " śrāvakas- hi catur.ārya-satya-prati/vedha-bhāvanābhyāṃ niryāti/ /",
    "YXmavt:2854": " /sarva-ākāra-jñāna-pratipatty-upāya-sandarśana-artham/ *audārika tattva*vacanaṃ /",
    "YXmavt:2855": " sarva-avaraṇa-prahāṇa-upāya-sandarśana-arthaṃ *sūkṣma-tattva*vacanaṃ /",
    "YXmavt:2856": " suvyavasthita-dharma-nirdeśa-upāya-sandarśana-arthaṃ sarva-para-pravādini-graha-upāya-sandarśana-arthañ- ca *prasiddha-tattva*-vacanaṃ /",
    "YXmavt:2857": " same'pi dharma-dhā/tau/ [p.84}",
    "YXmavt:2858": " /gotra-indriya-āśaya-bhedena viśuddhi-bheda-sandarśana-arthaṃ/",
    "YXmavt:2859": " *viśuddhi-gocara-tattva*-vacanaṃ /",
    "YXmavt:2860": " sarvākārasaṅkleśavyavadānapraveśopāyasandarśanārthaṃ",
    "YXmavt:2861": " saṅgrahatattvavacanaṃ /",
    "YXmavt:2862": " tathatām ārabhya sarvasandehavinirvartanasāmarthyasandarśanārthaṃ",
    "YXmavt:2863": " prabhedatattvavacanaṃ /",
    "YXmavt:2864": " sarvaprakārātmagrāhaṃ nivartya",
    "YXmavt:2865": " nairātmyavyavasthānasāamarthyasandarśanārthaṃ kauśalyatattvavacanam iti",
    "YXmavt:2866": " anye punar āhuḥ mūlatattvaṃ bodhisattvasyāsādhāraṇaṃ /",
    "YXmavt:2867": " tatraiva mithyāprayogapratipakṣatvād dvitīyaṃ /",
    "YXmavt:2868": " samyagyogānukūlatattvaṃ tṛtīyaṃ /",
    "YXmavt:2869": " śrāvakapratyekabuddhasādhāraṇatattvaṃ caturthaṃ /",
    "YXmavt:2870": " partipatyyupāyatattvaṃ pañcamaṃ /",
    "YXmavt:2871": " lokasādhāraṇatattvaṃ ṣaṣṭhaṃ /",
    "YXmavt:2872": " tad asādhāraṇatattvaṃ saptamaṃ /",
    "YXmavt:2873": " jñeyasamāsatattvam aṣṭamaṃ /",
    "YXmavt:2874": " prakṛtitattvaṃ navamaṃ /",
    "YXmavt:2875": " saṅkleśamūlanirghātanatattvaṃ daśamam iti /",
    "YXmavt:2876": " etāni samāsato daśa tattvāni tathāgatānāṃ",
    "YXmavt:2877": " sarvābhisandhivacanāśrayabhūtaṃ /",
    "YXmavt:2878": " vistareṇa tattvam aprayeṃ /",
    "YXmavt:2879": " atra tattvā nukūlyāt saṃvṛtir api tattvam ityuktam ityeke /",
    "YXmavt:2880": " sarvāṇyevaitāni yahoktaiḥ prakārair avisamvādāt tattvānītyanye /",
    "YXmavt:2881": " yadyenaprakāreṇa na visamvadati tat tathā tattvam iti kṛtvā //3-2//",
    "YXmavt:2882": " {mūlatattvaṃ}",
    "YXmavt:2883": " tatra mūlatattvaṃ -",
    "YXmavt:2884": " svabhāvas trividhaḥ",
    "YXmavt:2885": " ityetad aprasiddham ityata āha - parikalpitaḥ paratantraḥ pariniṣpannaś",
    "YXmavt:2887": " yena [p.85]",
    "YXmavt:2888": " kāraṇena svabhāvas trividho mūlatattvam ity ucyate tat pradarśayann āha",
    "YXmavt:2889": " - tatrā'nyatattvavyavasthāpanād iti /",
    "YXmavt:2890": " tatrā'nyasya lakṣaṇāditattvasyā'ntargatatvam ityarthaḥ /",
    "YXmavt:2891": " kim arthaṃ svabhāvas trividha upadhāryate ?",
    "YXmavt:2892": " vyavahāraparamārthatad āśrayapradarśanārtham ity eke /",
    "YXmavt:2893": " viparyāsa-tannimitta-tatpratipakṣālambana-pradarśanārtham ityanye /",
    "YXmavt:2894": " bodhisattvānām āvaraṇavisaṃyogārthaṃ prahāṇaparijñāsākṣāt",
    "YXmavt:2895": " kriyāvastupradarśanārtham ityanye /",
    "YXmavt:2896": " prakṛtyā gambhīrasya prajñāpāramitārūpasya",
    "YXmavt:2897": " trisvabhāvadvāreṇā'bhrāntipratipattyartham ityanye /",
    "YXmavt:2898": " evaṃ hy uktam abhidharmasutragrāthādvaye -",
    "YXmavt:2899": " māyādideśanāṃ bhūte kalpitān nāsti deśanā /",
    "YXmavt:2900": " caturvidhaviśuddhes tu pariniṣpannadeśanā //",
    "YXmavt:2901": " śuddhiḥprakṛtivaimalyaṃ nārgatālambanan tathā /",
    "YXmavt:2902": " viśuddhānāṃ hi dharmāṇāṃ caturdhā grahaṇam mataṃ // iti /",
    "YXmavt:2903": " laukikalokottaratatpṛṣṭhalabdhajñānaviṣayatvapradarśanārthaṃ",
    "YXmavt:2904": " yathāsambhavaṃ trayopādānaṃ svabhāvatam ity anye /",
    "YXmavt:2905": " kim atra svabhāvatraye tattvam iṣyata iti /",
    "YXmavt:2906": " aviparītārtho hi tattvārthaḥ /",
    "YXmavt:2907": " kimatra svabhāvatraye'viparītatvam iti yasmāt svabhāvatraye tattvam",
    "YXmavt:2908": " iṣyata iti pṛcchābhiprāyaḥ /",
    "YXmavt:2909": " svabhāvas trividho'sacca nityaṃ",
    "YXmavt:2910": " ityādi vistaraḥ /",
    "YXmavt:2911": " parikalpitalakṣaṇaṃ nityam asad iti yatra hi bālānāṃ",
    "YXmavt:2912": " grāhyagrāhakavācyavācakābhiniveśaḥ svapna iva pravartate /",
    "YXmavt:2913": " asacca sasvarūpābhāvāt kalpitasvabhāvaḥ /",
    "YXmavt:2914": " tasmād asadātmakatvād abhrāntitvāc ca parikalpitalakṣaṇam asattvaṃ /",
    "YXmavt:2915": " etat parikalpitasvabhāve'sattvam eva tattvam ucyate /",
    "YXmavt:2916": " aviparītatvād iti aviparītārtho'tra tattvārthaṃ iti darśayati /",
    "YXmavt:2917": " paratantralakṣaṇam sacca na ca tattvata iti /",
    "YXmavt:2918": " grāhyagrāhakādikalpitavyavahārāśrayatvāt sattvaṃ /",
    "YXmavt:2919": " grāhyagrāhakādyātmakatvenāsattvān na tathā tattvata iti /",
    "YXmavt:2920": " etad eva pratipādayann āha bhrāntimātratvād iti /",
    "YXmavt:2921": " etad uktaṃ bhavati - yat khyāti māyopādānavat tad asti /",
    "YXmavt:2922": " yathā khyāti grāhyagrāhakākāreṇa naitad eva māyāpuruṣādivat /",
    "YXmavt:2923": " ato bhrāntir iti /",
    "YXmavt:2924": " ityetat paratantrasvabhāve tattvaṃ anyathā vidyamānasya svātmany",
    "YXmavt:2925": " avidyamānenākāreṇa prakhyānaṃ /",
    "YXmavt:2926": " atrāpyaviparītatvād iti prakṛtatvāt sambadhyate / [p.86]",
    "YXmavt:2927": " pariniṣpannalakṣaṇaṃ sadasat tattvataśceti /",
    "YXmavt:2928": " sadasacca tattvaṃ pariniṣpannalakṣaṇaṃ /",
    "YXmavt:2929": " dvayā'bhāvabhāvātmakatvāt sattvaṃ /",
    "YXmavt:2930": " dvayā'bhāvātmakatvād asattvañca /",
    "YXmavt:2931": " viśuddhyālambanatvāt tattvaṃ /",
    "YXmavt:2932": " etat pariniṣpanne svabhāve tattvaṃ /",
    "YXmavt:2933": " aviparītatvād iti sambadhyate //3-3//",
    "YXmavt:2934": " { lakṣaṇatattvaṃ }",
    "YXmavt:2935": " svabhāvatrayasya tattvam uktaṃ na tu lakṣaṇam ityataḥ pṛcchati /",
    "YXmavt:2936": " athavā mūlatattvā'nantaraṃ lakṣaṇatattvam uktaṃ taccā'prasiddham iti",
    "YXmavt:2937": " pṛcchati lakṣaṇatattvaṃ katamad iti /",
    "YXmavt:2938": " ata āha -",
    "YXmavt:2939": " samāropā'pavādasya dharmapudgalayor iha /",
    "YXmavt:2940": " iti vistaraḥ /",
    "YXmavt:2941": " pudgaladharmayoḥ samāropā'pavādadarśanaṃ yasya jñānān na pravartate",
    "YXmavt:2942": " tat parikalpitasvabhāve tattvalakṣaṇam iti /",
    "YXmavt:2943": " ātmarūpādayaś ca dharmās tat pratibhāsavijñānavyatiriktasya",
    "YXmavt:2944": " tadālambanabhūtāḥ paramārthataḥ santītyabhiniveśaḥ samāropadarśanaṃ /",
    "YXmavt:2945": " vyavahārārtho'pi na santīty apavādadarśanaṃ /",
    "YXmavt:2946": " anya āhuḥ /",
    "YXmavt:2947": " pudgaladharmapratibhāsavijñānaparihāro'pavādadarśanam iti",
    "YXmavt:2948": " grāhā'pakṣepa iti cintyam etat /",
    "YXmavt:2949": " pudgaladharmayoḥ samāropā'pavādadarśanaṃ yasya lakṣaṇasya paricchedān na",
    "YXmavt:2950": " pravartate tat parikalpitasvabhāve tattvalakṣaṇaṃ samāropāpavādavarjitaṃ",
    "YXmavt:2951": " veditavyaṃ /",
    "YXmavt:2952": " tac ca vyavahāreṇa tattvaṃ na tu svabhāvena yasmāt",
    "YXmavt:2953": " parikalpitā'vabodhāddharmapudgalayoḥ samāropāpavādadarśanam na",
    "YXmavt:2954": " pravartate /",
    "YXmavt:2955": " na jāyata ity arthaḥ /",
    "YXmavt:2956": " grāhyagrāhakayoḥ samāropāpavādadarśanam iti vistaraḥ /",
    "YXmavt:2957": " grāhyagrāhakapratibhāsabhrāntiryā dharmeṇa pudgalena ca gṛhyate sā",
    "YXmavt:2958": " yadi tattvenaivāstītyabhiniviśate evaṃ grāhyagrāhakasamāropaḥ /",
    "YXmavt:2959": " atha grāhyasyeva grāhaksyāpyabhāvam abhiniviśate evaṃ",
    "YXmavt:2960": " grāhyagrāhakāpavādaḥ /",
    "YXmavt:2961": " yasya lakṣaṇasya jñānād grāhyagrāhakayoḥ samāropā'pavādadarśanaṃ na",
    "YXmavt:2962": " pravartate tat paratantrasvabhāve tattvalakṣaṇaṃ samāropāpavādavarjitaṃ",
    "YXmavt:2963": " jñātavyaṃ /",
    "YXmavt:2964": " tat punaḥ kalpitayā grāhyagrāhakātmatayā'sattvaṃ tad",
    "YXmavt:2965": " vyavahārāśrayatvena ca sattvaṃ /",
    "YXmavt:2966": " evaṃ hi parijñānāt [p.87]",
    "YXmavt:2967": " paratantre samāropā'pavādadarśanaṃ na pravartate /",
    "YXmavt:2968": " bhāvā'bhāva samāropāpavādadarśanam iti vistaraḥ /",
    "YXmavt:2969": " kecidāhuḥ yadi śūnyatāṃ bhāva eveti samanupaśYati evaṃ",
    "YXmavt:2970": " bhāvasamāropadarśanaṃ bhavati /",
    "YXmavt:2971": " athā'bhāva evetyevam abhāvadarśanaṃ /",
    "YXmavt:2972": " etad ubhayam api bhāvābhāvadarśanaṃ /",
    "YXmavt:2973": " yasya lakṣaṇasya jñānān na te bhāvābhāvadarśane pravartete tat",
    "YXmavt:2974": " pariniṣpannasvabhāve tattvalakṣaṇam iti /",
    "YXmavt:2975": " tac ca bhāvā'bhāvāvimuktasvabhāvaṃ /",
    "YXmavt:2976": " taj jñānāddhi pariniṣpanne svabhāve bhāvā'bhāvapradarśanaṃ na",
    "YXmavt:2977": " pravartata ityeke /",
    "YXmavt:2978": " anye punar āhuḥ - dvayābhāvasvarūpaiva śūnyatetyabhāvasamāropāntaḥ",
    "YXmavt:2979": " bhāvā'bhāvavimuktātmakatve bhāvasvarūpasamāropaṇāt /",
    "YXmavt:2980": " bhāvā'bhāvavimuktena dvayā'bhāvasvarūpeṇa",
    "YXmavt:2981": " nirvikalpajñānagocareṇā'sau nāstītyabhāvāpavādāntaḥ /",
    "YXmavt:2982": " bhāvā'bhāvayoḥ pratyekaṃ samāropā'pavādadarśanasyābhisambandhāc",
    "YXmavt:2983": " cintyam etad vyākhyānādvayam ityaparaḥ /",
    "YXmavt:2984": " bhāvo'tra dvayā'bhāvasya bhāvaḥ /",
    "YXmavt:2985": " taṃ yadi bhāvam eva gṛhṇātyevaṃ bhāvaḥ samāropito bhavati /",
    "YXmavt:2986": " yady abhāvam eva gṛhṇātyevam apodito bhavati /",
    "YXmavt:2987": " bhāvo'pidvayābhāvasthaṃ yadi ucchedato gṛhṇātyevaṃ",
    "YXmavt:2988": " bhāvo'tyantābhāvatvena samāropito bhavati/",
    "YXmavt:2989": " atha dvayata eva gṛhṇātyevam apodito bhavati yasmādetad dvayābhāvena",
    "YXmavt:2990": " prabhāvitaṃ /",
    "YXmavt:2991": " athavā taṃ bhāvā'bhāvasvarūpeṇa gṛhṇātyevaṃ samāropito bhavati /",
    "YXmavt:2992": " athā'bhāvam eva gṛhṇātyevaṃ saṃkleśo vyavadānañcā'poditam bhavatīti /",
    "YXmavt:2993": " etad antadvayavidhātanaṃ pariniṣpannatve tattvalakṣaṇaṃ /",
    "YXmavt:2994": " nanu pūrvam api trisvabhāvalakṣaṇam uktaṃ -",
    "YXmavt:2995": " arthād abhūtakalpāc ca dvayābhāvāc ca deśitaḥ // iti /",
    "YXmavt:2996": " tatra svabhāvo lakṣaṇam iha tu cihnam iti nāsti punaruktatā /",
    "YXmavt:2997": " yajjñānān na pravarteta taddhi tattvasya lakṣaṇaṃ /",
    "YXmavt:2998": " iti pudgalādisamāropāpavādadarśanaṃ yaj jñānān na pravartate tan",
    "YXmavt:2999": " mūlatattvasya lakṣaṇaṃ //3-4//",
    "YXmavt:3000": " { aviparyāsatattvaṃ } [p.88]",
    "YXmavt:3001": " lakṣaṇatattvānantaram aviparyāsatattvaṃ vaktavyaṃ tad anantaram",
    "YXmavt:3002": " uddiṣṭatvād ityata āha - aviparyāsatattvam iti vistaraḥ /",
    "YXmavt:3003": " anityaduḥkhaśūnyā'nātmato hi",
    "YXmavt:3004": " nityasukhaśuddhātmaviparyāsapratipakṣatvād aviparyāsatattvam ity ucyate",
    "YXmavt:3005": " mūlatattve tad anyatattvāntarbhāvaḥ pūrvaṃ pratijñāta ityataḥ pṛcchati",
    "YXmavt:3006": " - mūlatattve katham iti vistaraḥ /",
    "YXmavt:3007": " anityāditeti /",
    "YXmavt:3008": " anityādayo ye'nityaduḥkhaśūnyā'nātmaprakārās te'nityādayaḥ /",
    "YXmavt:3009": " tad bhāvo'nityāditā /",
    "YXmavt:3010": " mūlatattve'viparyāsatattvasyāntarbhāvapradarśanārtham āha -",
    "YXmavt:3011": " asadartho hy anityārtha",
    "YXmavt:3012": " iti vistaraḥ /",
    "YXmavt:3013": " trividho hy anityārthaḥ - asadarthaḥ utpādavyārthaḥ samalāmalatārthaś",
    "YXmavt:3014": " ca /",
    "YXmavt:3015": " yaḥ sarvadā tathāsti sa nityaḥ /",
    "YXmavt:3016": " tad viparīto'nityaḥ /",
    "YXmavt:3017": " teṣu yathākramam iti /",
    "YXmavt:3018": " tatra sarvadā'sadarthā'nityārthena parikalpitasvabhāvo'nityaḥ /",
    "YXmavt:3019": " asannityam anityam iti niruttinyāyena veditavyamityanye /",
    "YXmavt:3020": " pratikṣaṇamutpādavyahalakṣaṇenā'nityārthenā'nityaḥ paratantrasvabhāvaḥ",
    "YXmavt:3021": " tasya pratyayotpādyatvād vināśe cā'hetukatvāt /",
    "YXmavt:3022": " samalāmalatā'rthalakṣaṇenāgantukenā'nityārthenā'nityo'vikāradharmo'pi",
    "YXmavt:3023": " pariniṣpannasvabhāva iti /",
    "YXmavt:3024": " duḥkhamādānalakṣmākhyaṃ",
    "YXmavt:3025": " iti vistaraḥ /",
    "YXmavt:3026": " duḥkham api trividhaṃ - upādānaduḥkhaṃ lakṣaṇaduḥkhaṃ sambandhaduḥkhañca",
    "YXmavt:3027": " tatra kalpitasvabhāva upādānato duḥkhaṃ /",
    "YXmavt:3028": " aparijñātenehā'mutra vā duḥkham upādīyata iti duḥkhaṃ /",
    "YXmavt:3029": " yathā ca tenā'parijñātena duḥkham upādīyate tat pradarśayann āha - [p.89",
    "YXmavt:3030": " pudgaladharmābhiniveśopādānād iti /",
    "YXmavt:3031": " tad bhāvagrāhadvāreṇa pudgaladharmam abhiniviśata iti",
    "YXmavt:3032": " pudgaladharmābhiniveśaḥ /",
    "YXmavt:3033": " sa ca dvayapatitatvāt parikalpitaḥ svabhāvaḥ /",
    "YXmavt:3034": " parikalpitasvabhāvā'bhiniveśād duḥkhaprabandha ityevam uktaṃ na punaḥ",
    "YXmavt:3035": " parikalpita eva duḥkhaṃ /",
    "YXmavt:3036": " tad abhāvāt /",
    "YXmavt:3037": " athavā parikalpitasvabhāvaḥ pudgaladharmābhiniveśena",
    "YXmavt:3038": " vasturūpeṇopādīyata ityevam upādānataḥ kalpitaḥ svabhāvo duḥkhaṃ /",
    "YXmavt:3039": " paratantraḥ svabhāvo lakṣaṇato duḥkham iti sambadhyate /",
    "YXmavt:3040": " tisro hi duḥkhatā - duḥkhaduḥkhatā vipariṇāmadaḥkhatā saṃskāraduḥkhatā",
    "YXmavt:3041": " ca /",
    "YXmavt:3042": " tāś ca tisro'pi duḥkhatāḥ paratantraduḥkhatā iti lakṣaṇato duḥkhaṃ /",
    "YXmavt:3043": " pariniṣpannaḥ svabhāvaḥ sambandhato duḥkhaṃ /",
    "YXmavt:3044": " ca śabdaḥ samuccaryārthaḥ /",
    "YXmavt:3045": " kathaṃ sambandhataḥ ?",
    "YXmavt:3046": " ity ata āha - duḥkhasambandhād iti /",
    "YXmavt:3047": " paratantrasvabhāvo duḥkhaṃ /",
    "YXmavt:3048": " tad dharmasya pariniṣpannasyā'pi duḥkhasambandhād duḥkham ucyate /",
    "YXmavt:3049": " atraiva mūlatattve yathākramam iti tatropādānato duḥkhaṃ parikalpitaḥ /",
    "YXmavt:3050": " lakṣaṇataḥ paratantraḥ /",
    "YXmavt:3051": " sambandhataḥ pariniṣpannaḥ //3-6//",
    "YXmavt:3052": " abhāvaścāpyatadbhāvaḥ prakṛtiḥ śūnyatā matā / iti /",
    "YXmavt:3053": " trividhā śūnyatā - amāvaśūnyatā atadbhāvaśūnyatā prakṛtiśūnyatā",
    "YXmavt:3054": " ca /",
    "YXmavt:3055": " tatrā'bhāvaśūnyatā parikalpatasya svabhāvasya /",
    "YXmavt:3056": " etat pratipādayann āha - parikalpitalakṣaṇaṃ [p.90",
    "YXmavt:3057": " ] śaśaviṣāṇādisvarūpavad bhrāntyā na kenacit prakāreṇa yenāpi sattvaṃ",
    "YXmavt:3058": " grāhyaṃ nāsti ityabhāva evā'sya śūnyateti /",
    "YXmavt:3059": " atadbhāvaśūnyatā paratantrasya /",
    "YXmavt:3060": " etad eva pratipādayann āha - paratantralakṣaṇaṃ tathā nāsti yathā",
    "YXmavt:3061": " bālair dvayātmanā parikalpyate /",
    "YXmavt:3062": " na tu sarvathā nāsti yathā cā'sti tathā",
    "YXmavt:3063": " śuddhalaukikajñānenādhigamyate /",
    "YXmavt:3064": " tasyā'tadbhāvaḥ śūnyateti /",
    "YXmavt:3065": " prakṛtiśūnyatā pariniṣpannasya /",
    "YXmavt:3066": " ata evāha - pariniṣpannalakṣaṇaṃ dvayābhāvasvabhāvatvāc",
    "YXmavt:3067": " chūnyatāsvabhāvam eveti /",
    "YXmavt:3068": " tasmāt prakṛtir eva svabhāva evā'sya śūnyatā /",
    "YXmavt:3069": " alakṣaṇañca nairātmyaṃ",
    "YXmavt:3070": " iti vistaraḥ /",
    "YXmavt:3071": " trividhaṃ nairātmyaṃ - alkṣaṇanairātmyaṃ vilakṣaṇanairātmyaṃ",
    "YXmavt:3072": " svalakṣaṇanairātmyañca /",
    "YXmavt:3073": " tatra parikalpitasya svabhāvasya lakṣaṇā'bhāvād alakṣaṇam eva",
    "YXmavt:3074": " nairātmyaṃ /",
    "YXmavt:3075": " ata evāha - parikalpitasya svabhāvasya lakṣaṇam eva nāstītyalakṣaṇam",
    "YXmavt:3076": " evāsya nairātmyaṃ nānyena prakāreṇeti darśayati /",
    "YXmavt:3077": " paratantrasya vilakṣaṇanairātmyaṃ yasmāt paratantrasyāsti lakṣaṇaṃ",
    "YXmavt:3078": " vasturūpaṃ /",
    "YXmavt:3079": " na tu tad yathā bālaiḥ parikalpyate dvayatvena /",
    "YXmavt:3080": " tad vilakṣaṇam iti parikalpitalakṣaṇenā'sadṛśaṃ /",
    "YXmavt:3081": " paratantralakṣaṇaṃ tan nairāmyaṃ /",
    "YXmavt:3082": " evaṃ parikalpitenātmanā nairātmyam asya darśītaṃ bhavati /",
    "YXmavt:3083": " svalakṣaṇaṃ nairātmyaṃ pariniṣpannasya /",
    "YXmavt:3084": " yataḥ pariniṣpannaḥ svabhāvo grāhyagrāhakābhāvarūpatvān nairātmyam",
    "YXmavt:3085": " eveti svalakṣaṇam asya nairātmyam iti pariniṣpannasya dharmasya",
    "YXmavt:3086": " nairātmyasvabhāvatāṃ darśayati /",
    "YXmavt:3087": " kaḥ punar anayoḥ śūnyatā'nātmatayor viśeṣaḥ ?",
    "YXmavt:3088": " yadyatra nāsti tat tena śūnyaṃ /",
    "YXmavt:3089": " yat tu yasyātmā svabhāvo na bhavati tat tenā'nātmetyayam anayor viśeṣa",
    "YXmavt:3090": " ity eke /",
    "YXmavt:3091": " arthataḥ ko'pi viśeṣo nāsti vyavasthānabhedena tu bhedaḥ /",
    "YXmavt:3092": " yasmādyadyatra nāsti tena tasya niḥsvabhāvatām upādāya nairātmyam",
    "YXmavt:3093": " itarasya tu tatrā'niṣpannasvabhāvatām upādāya śūnyatvam iti / [p.91]",
    "YXmavt:3094": " trividhe mūlatattve samāropāpavādāntayoḥ",
    "YXmavt:3095": " pratipakṣeṇāgantukamalapradarśanena ca yathākramaṃ trividhā'nityatā",
    "YXmavt:3096": " paridīpitā /",
    "YXmavt:3097": " sā'sadartha'nityatā utpādabhaṅgā'nityatā samalanirmalā'nityatā ca /",
    "YXmavt:3098": " evaṃ yāvat trividhaṃ nairātmyam ityuktam aviparyāsatattvaṃ //3-7//",
    "YXmavt:3099": " { phalahetutattvaṃ }",
    "YXmavt:3100": " tad anantaraṃ phalahetutattvaṃ vaktavyam ityata āha - phalahetumayantattvaṃ",
    "YXmavt:3101": " mūlatattvaṃ iti vistaraḥ /",
    "YXmavt:3102": " tatra saṅkleśapakṣam adhikṛtya duḥkhasatyaṃ phalatattvaṃ /",
    "YXmavt:3103": " samudayasatyaṃ hetutattvaṃ vyavadānapakṣe'pi nirodhasatyaṃ phalatattvaṃ",
    "YXmavt:3104": " mārgasatyaṃ hetutattvaṃ /",
    "YXmavt:3105": " evaṃ duḥkhādīni catvāri satyāni phalahetutattvaṃ /",
    "YXmavt:3106": " mūlatattve duḥkhasamudayanirodhamārgasatyam ityuktaṃ /",
    "YXmavt:3107": " tac ca na vijñāyate kathaṃ mūlatattvaṃ duḥkhādisatyasvabhāvam ityataḥ",
    "YXmavt:3108": " pṛcchati - kathaṃ trividhaṃ mūlatattvaṃ duḥkhādisatyam iti ?",
    "YXmavt:3109": " ata āha - yatas tad anityādilakṣaṇaṃ -",
    "YXmavt:3110": " duḥkhasatyaṃ tato mataṃ / iti /",
    "YXmavt:3111": " anityaduḥkhaśūnyānātmatāyā duḥkhasatyalakṣaṇatvāt tac ca samastaṃ",
    "YXmavt:3112": " pratyekaṃ kalpitādiṣv astīti vistareṇoktaṃ /",
    "YXmavt:3113": " ataḥ kalpitādayaḥ pratyekaṃ duḥkhasatyatvenābhipretā iti /",
    "YXmavt:3114": " trividhena samudayā'rthena mūlatattvaṃ samudayasatyaṃ yathākramaṃ /",
    "YXmavt:3115": " sa eva samudayo na jñāyata ityata āha - trividhaḥ samudayārthaḥ /",
    "YXmavt:3116": " vāsanā'tha samutthānam avisaṃyoga eva ca // iti /",
    "YXmavt:3117": " trividhaḥ samudayo vāsanāsamudayaḥ samutthānasamudayaḥ",
    "YXmavt:3118": " avisaṃyogasamudayaś ca /",
    "YXmavt:3119": " tatra vāsanāsamudayaḥ parikalpitasvabhāvo veditavyaḥ /",
    "YXmavt:3120": " ata āha - parikalpitasvabhāvābhiniveśavāsaneti /",
    "YXmavt:3121": " asti hi parikalpite svabhāve'stītyabhiniveśam upādāya laukikā dharmā",
    "YXmavt:3122": " vikalpakleśavāsanāṃ vyavasthāpayanti na tu vigatābhiniveśā lokottarā /",
    "YXmavt:3123": " tataḥ parikalpitasvabhāvo vāsanāsamudaya ucyate /",
    "YXmavt:3124": " samutthānasamudayaḥ paratantraḥ /",
    "YXmavt:3125": " samutthāna ātmalābhaḥ /",
    "YXmavt:3126": " sa yato bhavati sa samutthānasamudayaḥ [p.92]",
    "YXmavt:3127": " samudetyasmād iti kṛtvā /",
    "YXmavt:3128": " sa punaḥ kiṃsvarūpa ityata āha - karmakleśā iti /",
    "YXmavt:3129": " te ca vastusvarūpatvāt paratantrasvabhāvaḥ /",
    "YXmavt:3130": " avisaṃyogasamudayasthatāyā iti /",
    "YXmavt:3131": " katham ityata āha - āvaraṇā'visaṃyoga iti /",
    "YXmavt:3132": " etad uktaṃ bhavati - yāvadāvaraṇair na visaṃyuktā tathatā tāvat",
    "YXmavt:3133": " samudeti duḥkham iti /",
    "YXmavt:3134": " āvaraṇair avisaṃyuktā vā tathatā samudayadharmateti samudayanāmmlābha",
    "YXmavt:3135": " iti //3-8//",
    "YXmavt:3136": " trividhena nirodhena mūlatattvaṃ nirodhasatyaṃ /",
    "YXmavt:3137": " tac ca na vijñāyata ityata āha - trividho nirodhaḥ -",
    "YXmavt:3138": " svabhāvadvayanotpattir malaśāntidvayaṃ mataṃ / iti /",
    "YXmavt:3139": " tatra svabhāvā'nutpattiḥ parikalpitasya yasya hi niḥsvabhāvatvād",
    "YXmavt:3140": " ātyantikyanutpattir vandhyāputravat /",
    "YXmavt:3141": " grāhyagrāhakayor anutpattiḥ paratantrasya /",
    "YXmavt:3142": " tasyāpi grāhyagrāhakasvarūpābhyām atyantarahitatvād",
    "YXmavt:3143": " dvayabhrāntyātmanā'nutpattiḥ /",
    "YXmavt:3144": " malaśāntidvayaṃ pariniṣpannaḥ /",
    "YXmavt:3145": " ca śabdaḥ samuccayārthaḥ /",
    "YXmavt:3146": " tat punar na vijñāyata ityata āha - pratisaṃkhyānirodhatathatākhyam iti",
    "YXmavt:3147": " malaṃ dvividhaṃ rāgādyāvaraṇaṃ parikalpitaś ca /",
    "YXmavt:3148": " tatrā'nāsveṇa jñānenāśrayād bīja uddhṛte rāgādimalānām atyantam",
    "YXmavt:3149": " anutpādātmikā śāntiḥ pratisaṃkhyānirodhaḥ /",
    "YXmavt:3150": " tathatāgocareṇā'dvayajñānena parikalpitamalasyā'nutpādātmikā śāntis",
    "YXmavt:3151": " tathatā /",
    "YXmavt:3152": " etaddhi dvayaṃ pariniṣpannaḥ svabhāvaḥ /",
    "YXmavt:3153": " eṣa trividho nirodhaḥ kalpitādau mūlatattve yathāsaṃkhyaṃ vijñeyaḥ / [p.93]",
    "YXmavt:3154": " anye tu tathatāprativedhena kleśaparikalpitamaladvayaśāntir iti",
    "YXmavt:3155": " malaśāntistathatety ucyate dvayanirodhaḥ prakṛtinirodhaśceti vacanāt /",
    "YXmavt:3156": " prakṛtir iti tathatā prakṛtiprabhāsvaratvāc cittasyeti /",
    "YXmavt:3157": " atas tathatālambanādyo nirodhaḥ sa prakṛtinirodha ity ucyate /",
    "YXmavt:3158": " niruddhamātraṃ pratisaṃkhyānirodhaḥ /",
    "YXmavt:3159": " nirodhyate'syām iti nirodhastathatetyapare /",
    "YXmavt:3160": " nirodhasya punar anutpādātmakatvāt sarve svabhāvānutpattyādikaṃ",
    "YXmavt:3161": " saṃkṣipya nirodhasatyam ity ucyate /",
    "YXmavt:3162": " ukto nirodhasatyasya mūlatattve'ntarbhāvaḥ /",
    "YXmavt:3163": " tad anantaraṃ tu mārgasatyam antarbhāvayitavyam ityataḥ pṛcchati -",
    "YXmavt:3164": " mārgasatyaṃ trividhamūlatattve kathaṃ vyavasthāpyata ityata -",
    "YXmavt:3165": " parijñāyāṃ prahāṇe ca",
    "YXmavt:3166": " ityādi /",
    "YXmavt:3167": " parikalpitasya parijñāna iti /",
    "YXmavt:3168": " parikalpitato'tyantam asanneveti tasya parijñānam eva na prahāṇaṃ /",
    "YXmavt:3169": " na hyasataḥ prahāṇaṃ yujyate /",
    "YXmavt:3170": " paratantrasya parijñāne prahāṇe ca /",
    "YXmavt:3171": " paratantro hi yathā khyāti tathā'sattvaṃ vijñeyaṃ na tu",
    "YXmavt:3172": " sarvātmatvenāsattvaṃ kalpitavat /",
    "YXmavt:3173": " karmakleśayor bhāvātmatvāt prahātavyaś ca /",
    "YXmavt:3174": " pariniṣpannasya praijñāne prāptisākṣātkaraṇe ceti /",
    "YXmavt:3175": " pariniṣpanno hi bhāvābhāvavinirmuktalakṣaṇam ataḥ parijñeyaḥ",
    "YXmavt:3176": " āśrayaparāvṛttitāyāś ca /",
    "YXmavt:3177": " āśayaparāvṛttitā vinirmuktadharmakāyatvena sākṣātkartavyeti śūnyatā",
    "YXmavt:3178": " parijñeyā /",
    "YXmavt:3179": " nirodhaḥ sākṣātkartavyaḥ prāptisākṣātkriyayā /",
    "YXmavt:3180": " ubhayaṃ cobhathetyanye /",
    "YXmavt:3181": " dvividhā hi parijñā - jñānaparijñā prahāṇaparijñā ca /",
    "YXmavt:3182": " tatra jñānaparijñāyaparijñeyaṃ prathamaṃ tṛtīyañca /",
    "YXmavt:3183": " dvitīyaṃ tūbhayaparijñeyaṃ /",
    "YXmavt:3184": " sākṣātkriyāpi dvidhā - jñānasākṣātkriyā prāptisākṣātkriyā ceti",
    "YXmavt:3185": " tatra jñānasākṣātkriyayā trayam api sākṣātkartavyaṃ /",
    "YXmavt:3186": " prāptisākṣātkriyayā tu tṛtīyam eva /",
    "YXmavt:3187": " evam atra mūlatattve parijñā prahāṇasākṣātkriyāyāṃ mārgasatya",
    "YXmavt:3188": " vyavasthānaṃ veditavyaṃ na tu tatrāntarbhāvāt /",
    "YXmavt:3189": " atra ca satyacatuṣṭayena yaḥ saṅkleśo yataś ca tayoś ca viśuddhir yā",
    "YXmavt:3190": " yataśca tat paridīpitaṃ /",
    "YXmavt:3191": " anukramas tveṣāṃ yathā'bhisamayam iti /",
    "YXmavt:3192": " { audārikasūkṣmatattvaṃ } [p.94]",
    "YXmavt:3193": " audārikasūkṣmatattvañceti /",
    "YXmavt:3194": " audārikatattvaṃ saṃvṛtisatyaṃ sūkṣmatattvaṃ tu paramārthasatyaṃ /",
    "YXmavt:3195": " yata ādāvaudārikeṇa sattvān paripācayati paripakvāṃs tu sūkṣmeṇa",
    "YXmavt:3196": " vimocayati ataḥ pūrvam audārikaṃ paścāt sūkṣmaṃ /",
    "YXmavt:3197": " kārikā'nuguṇyād viparyayoktiḥ /",
    "YXmavt:3198": " tatrā'samāhitajñānaviṣayatvāt saṃvṛti satyam audārikatattvaṃ /",
    "YXmavt:3199": " samāhitajñānaviṣayatvāt paramārthasatyaṃ sūkṣmatattvaṃ /",
    "YXmavt:3200": " athavā vijñānaviṣayatvād audārikaṃ /",
    "YXmavt:3201": " jñānaviṣayatvāt sūkṣmaṃ /",
    "YXmavt:3202": " sarvatattvānāṃ mūlatattve'ntarbhāvaḥ pratijñāta ityataḥ pṛcchati - tan",
    "YXmavt:3203": " mūlatattve kathaṃ veditavyaṃ ?",
    "YXmavt:3204": " ityata āha -",
    "YXmavt:3205": " prajñaptipratipattitaḥ /",
    "YXmavt:3206": " tathodbhāvanayaudāraṃ iti /",
    "YXmavt:3207": " prajñaptiḥ pratipatīr udbhāvanā caudārikatattvaṃ mūlatattve veditavyaṃ",
    "YXmavt:3208": " etad eva pratipādayann āha - trividhā hi saṃvṛtir iti vistaraḥ /",
    "YXmavt:3209": " asato'rthasya rūpaṃ ghaṭaḥ paṭaśceti vyavasthānaṃ prajñaptisaṃvṛtiḥ /",
    "YXmavt:3210": " rūpavedanāsaṃjñādisvabhāvaviśeṣeṇa nāmābhilāpaḥ prajñaptisaṃvṛtir",
    "YXmavt:3211": " ityanye /",
    "YXmavt:3212": " abhilāpāpekṣayā yad vyavahriyate rūpaṃ vedaneti vā tat",
    "YXmavt:3213": " prajñaptisaṃvṛtir iti kecit /",
    "YXmavt:3214": " taccaitad asattvāt parikalpitaḥ svabhāvaḥ /",
    "YXmavt:3215": " pratipattisaṃvṛtir vikalpena yena rūpādayo ghaṭādayaś ca [p.95]",
    "YXmavt:3216": " vijñānanirbhāsād abahirbhūtam api bahirbhūtam iva vasturūpeṇa yathā",
    "YXmavt:3217": " vyavasthānam abhiniviśate sa vikalpaḥ pratipattisaṃvṛtiḥ /",
    "YXmavt:3218": " udbhāvanāsaṃvṛtiśceti /",
    "YXmavt:3219": " caśabdaḥ samuccayārthaḥ /",
    "YXmavt:3220": " vikalpā'bhilāpātikrāntasyāpi pariniṣpannasya śūnyatā tathatā samalā",
    "YXmavt:3221": " nirmaletyevam ādibhiḥ paryāyaiḥ sandarśanam udbhāvanāsaṃvṛtiḥ /",
    "YXmavt:3222": " tayā trividhayā saṃvṛttyā saṃvṛtisatyatvaṃ mūlatattve yathākramaṃ",
    "YXmavt:3223": " veditavyaṃ /",
    "YXmavt:3224": " saṃvṛtir vyavahāraḥ /",
    "YXmavt:3225": " prajñaptir ityabhidhānaṃ /",
    "YXmavt:3226": " arthābhāve'bhidhānamātreṇa vyavahāraḥ prajñaptisaṃvṛtiḥ /",
    "YXmavt:3227": " ata evārthābhāvāt prajñaptisaṃvṛtyā parikalpitaḥ saṃvṛtisatyaṃ /",
    "YXmavt:3228": " avidyamāne'rthe'rthābhiniveśaḥ pratipattis tayā vyavahāraḥ",
    "YXmavt:3229": " pratipattisaṃvṛtiḥ /",
    "YXmavt:3230": " sā punar abhiniveśavikalpaḥ /",
    "YXmavt:3231": " tasmāt pratipattisaṃvṛtyā saṃvṛttisatyaṃ paratantraḥ /",
    "YXmavt:3232": " tathatādiśabdair nirabhilāpyasya dharmadhātor yā saṃsūcanā",
    "YXmavt:3233": " sodbhāvanā /",
    "YXmavt:3234": " tayā dharmadhātor vyavahāra udbhāvanāsaṃvṛtiḥ /",
    "YXmavt:3235": " ataścodbhāvanāsaṃvṛtyā pariniṣpannaḥ saṃvṛtisatyaṃ /",
    "YXmavt:3236": " tatra prajñaptyudbhāvanāsaṃvṛtyor avasarasaṅgrahavyavasthānaṃ",
    "YXmavt:3237": " veditavyaṃ na tu svabhāvata iti /",
    "YXmavt:3238": " uktaṃ saṃvṛtisatyaṃ //",
    "YXmavt:3239": " idānīṃ paramārthasatyaṃ vaktavyam ityata āha -",
    "YXmavt:3240": " paramārthantu ekataḥ / iti /",
    "YXmavt:3241": " kalpitaparatantrayoḥ paramārthato'sambhavatvaṃ /",
    "YXmavt:3242": " satyaṃ punar ekasmāt [p.96]",
    "YXmavt:3243": " pariniṣpannād eva svabhāvād veditavyaṃ /",
    "YXmavt:3244": " sa punaḥ pariniṣpannaḥ kena kāraṇena paramārtha ucyate ?",
    "YXmavt:3245": " ityata āha -",
    "YXmavt:3246": " arthaprāptipratyayā hi paramārthas tridhā mataḥ / iti /",
    "YXmavt:3247": " trividho hi paramārthaḥ - arthaparamārthaḥ prāptiparamārthaḥ",
    "YXmavt:3248": " prayatiparamārthaś ca /",
    "YXmavt:3249": " tatrārthaparamārthas tathatā /",
    "YXmavt:3250": " paramo hi lokottaraṃ jñānaṃ tasyārtho viṣaya iti kṛtvā tathatā",
    "YXmavt:3251": " paramārtha ity ucyate indriyārthavat /",
    "YXmavt:3252": " tadeva pradarśayann āha - paramasya jñānasyārtha iti kṛtveti /",
    "YXmavt:3253": " ālambanabhāvena vyavasthānād ityarthaḥ /",
    "YXmavt:3254": " jñānā'pṛthaktvāt tasmin kāla ālambanaṃ na vartate",
    "YXmavt:3255": " vijñaptimātrapratibhāsavat /",
    "YXmavt:3256": " tadyathā yeṣāṃ vijñaptimātraṃ kṣamate na teṣāṃ rūpādivijñaptimātraṃ",
    "YXmavt:3257": " muktvā rūpādipratibhāsā vidyante /",
    "YXmavt:3258": " prāptiparamārtho nirvāṇaṃ ekāntanirmatathatāśrayaparāvṛttilakṣaṇam /",
    "YXmavt:3259": " kathaṃ paramārtha ityata āha - paramo'rtha iti kṛtvā /",
    "YXmavt:3260": " paramaścāsāvarthaśceti kṛtvā paramārthaḥ /",
    "YXmavt:3261": " tatra saṃskṛtāsaṃskṛtadharmāgratvāt paramaḥ mārgaprayojanatvād arthaḥ /",
    "YXmavt:3262": " tathā hi mārgo nirvāṇaprāptiprayojanaḥ /",
    "YXmavt:3263": " nirvāṇantvarthaḥ sarvāpakāradoṣarahitatvāt /",
    "YXmavt:3264": " yasmād doṣasahito'nartha ity ucyate /",
    "YXmavt:3265": " pratipattiparamārtho mārgaḥ /",
    "YXmavt:3266": " kiṃ kāraṇaṃ ?",
    "YXmavt:3267": " paramo'syārtha iti kṛtvā /",
    "YXmavt:3268": " viṣayaḥ prayojanaṃ vārthaḥ /",
    "YXmavt:3269": " viṣayas tathatā prayojanaṃ nirvāṇaṃ /",
    "YXmavt:3270": " viṣayadvāreṇa parama ucyamāne katham anyo'nyasamarthanaṃ na syāt ?",
    "YXmavt:3271": " anyo'nyasamarthanaṃ cet ko doṣa iti ?",
    "YXmavt:3272": " niścayābhāvaḥ /",
    "YXmavt:3273": " naivaṃ bhaviṣyaty anyonyasamarthanāt siṃhavanavat /",
    "YXmavt:3274": " katham asaṃskṛtaṃ nirvāṇākhyaṃ saṃskṛtaṃ ca mārgākhyaṃ",
    "YXmavt:3275": " pariniṣpannasvabhāva ucyate ?",
    "YXmavt:3276": " paramārthasatyaṃ hi pariniṣpannasvabhāvo nirdiṣṭaṃ /",
    "YXmavt:3277": " mārgas tu pariniṣpannon na yujyate /",
    "YXmavt:3278": " na pūrvāparabhāgābhāva iti kṛtvā /",
    "YXmavt:3279": " tasmān na mārgaḥ paramārthasatyaṃ na cā'pariniṣpanne",
    "YXmavt:3280": " paramārthasatyasaṃgraha iti /",
    "YXmavt:3281": " ata āha -",
    "YXmavt:3282": " nirvikārā'viparyāsapariniṣpattito dvayaṃ // iti /",
    "YXmavt:3283": " athavā katham asaṃkṛtaṃ nirvāṇākhyaṃ saṃskṛtañca mārgākhyaṃ",
    "YXmavt:3284": " pariniṣpannasvabhāva [p.97]",
    "YXmavt:3285": " ucyate /",
    "YXmavt:3286": " pariniṣpanno hi tathatā /",
    "YXmavt:3287": " eṣā ca dvayalakṣaṇarahitatvaṃ paratantrasyeti na nirvāṇamārgayoḥ",
    "YXmavt:3288": " pariniṣpannatā yujyate /",
    "YXmavt:3289": " tadidam avācyaṃ yatas tatra dvayābhāvaḥ pariniṣpanna eva /",
    "YXmavt:3290": " na tu dvayābhāva eva pariniṣpanna iti tad anyapratiṣedhaḥ /",
    "YXmavt:3291": " atas tad anyac ca /",
    "YXmavt:3292": " nirvikārā'viparyāsapariniṣpattito dvayam api pariniṣpanna iti",
    "YXmavt:3293": " sambaddhyate asaṃskṛtaṃ nirvāṇaṃ tathatā ca /",
    "YXmavt:3294": " asaṃskṛtam ananyathābhāvād avikārapariniṣpattyā pariniṣpannaṃ /",
    "YXmavt:3295": " saṃskṛtaṃ mārgasaṃgṛhītaṃ nānyatra /",
    "YXmavt:3296": " aviparyāsapariniṣpattyā pariniṣpannam iti sambadhyate /",
    "YXmavt:3297": " katham ityato 'bravīt - punar jñeyavastuviparyāsād iti /",
    "YXmavt:3298": " yasmān na punar jñeye viparyāsam āpadyate tasmān na mārgo'pi",
    "YXmavt:3299": " pariniṣpanna ityataśca dvayor api saṃskṛtāsaṃskṛtayoḥ pariniṣpannatvaṃ",
    "YXmavt:3300": " pṛthag abhiprāyād ityavirodhaḥ //3-11//",
    "YXmavt:3301": " { prasiddhatattvaṃ }",
    "YXmavt:3302": " tatra -",
    "YXmavt:3303": " lokaprasiddham ekasmāt iti /",
    "YXmavt:3304": " yathābhidhānam asambhavāt parikalpitād eva tat nānyasmāt tasya tu",
    "YXmavt:3305": " svarūpaṃ na jñāyata ityata āha - yasmin vastunīti vistaraḥ /",
    "YXmavt:3306": " saṃketaḥ saṃjñāsaṃjñitasambandhajñānaṃ /",
    "YXmavt:3307": " saṃstavas tasya vāramvāramprayogadarśanaṃ /",
    "YXmavt:3308": " tatrā'nupraviṣṭayā buddhyeti /",
    "YXmavt:3309": " kaḥ punar buddheḥ saṃketasaṃstavānupraveśaḥ ?",
    "YXmavt:3310": " tat smaraṇāt /",
    "YXmavt:3311": " etad uktaṃ bhavati - saṃketasaṃstavānusmaraṇānugatatyā buddhyā sarveṣāṃ",
    "YXmavt:3312": " laukikānāṃ śāstravidāṃ tad avidāṃ ca vyāhṛtibhāve kvacit [p.98]",
    "YXmavt:3313": " pṛthyvyeveyam ityādivaṃśādidarśanatulyateti /",
    "YXmavt:3314": " etal lokaprasiddhaṃ tattvaṃ /",
    "YXmavt:3315": " lokaprasiddhyā tat tathaiveti kṛtvā /",
    "YXmavt:3316": " trayādyuktiprasiddhakaṃ / iti /",
    "YXmavt:3317": " trividham api hi svabhāvam adhikṛtya yuktiḥ kriyata iti /",
    "YXmavt:3318": " ataḥ svabhāvatrayeṇa yuktiprasiddhatvaṃ vyavasthāpyate /",
    "YXmavt:3319": " tac ca na vijñāyata ityataḥ pradarśayann āha - yat satāṃ",
    "YXmavt:3320": " yuktārthapaṇḍitānām ityādi /",
    "YXmavt:3321": " tatra santo ye yuktārthapaṇḍitāḥ /",
    "YXmavt:3322": " tārkikā ye mīmāṃsakāḥ /",
    "YXmavt:3323": " pūrvasya vyākhyānāśayasya paścān nirdeśoktiḥ /",
    "YXmavt:3324": " athavā santo'nveṣakāḥ kiṃ kuśalam iti /",
    "YXmavt:3325": " yuktā'rthapaṇḍitā",
    "YXmavt:3326": " apekṣākāryakāraṇopapattidharmatāyukticatuṣṭayā'viruddhārthakṛtakauśalāḥ",
    "YXmavt:3327": " tārkikās tuhapohasamarthās tathāgatapravacanasamāśrayeṇā",
    "YXmavt:3328": " viparītaśāstrapraṇetāraḥ /",
    "YXmavt:3329": " mīmāṃsakāḥ svaparaśāstrapaṇḍitāḥ śreyodoṣaparīkṣakāḥ /",
    "YXmavt:3330": " kecit mīmāṃsakā iti na paṭhanti /",
    "YXmavt:3331": " ta evam āhuḥ - satām ityukte ke punaḥ santaḥ ityata āha -",
    "YXmavt:3332": " yuktārthapaṇḍitā iti /",
    "YXmavt:3333": " te ca tarkabhūmau bhāvābhūmau ca vyavasthitatvād dvividhāḥ /",
    "YXmavt:3334": " tasmāt tārkikā ity ucyanta iti /",
    "YXmavt:3335": " teṣāṃ ca kaścil lokaprasiddhānusārītyata āha pramāṇatrayaṃ niśrityeti",
    "YXmavt:3336": " pramāṇatrayāvirodhena /",
    "YXmavt:3337": " pramāṇatrayaṃ punaḥ pratyakṣam anumānam āgamaś ca /",
    "YXmavt:3338": " tatra pratyakṣaṃ pañcendriyajaṃ mānasaṃ ca sukhaduḥkhādisamvedanaṃ /",
    "YXmavt:3339": " trirūpaliṅgenānumeuyārthajñānam anumānaṃ /",
    "YXmavt:3340": " āptavāgāgamaḥ /",
    "YXmavt:3341": " āptāḥ punar anṛtahetuvimuktāḥ /",
    "YXmavt:3342": " athavā pratyakṣānumānāgamaprasiddhena hetunā dṛṣṭāntena ca tat",
    "YXmavt:3343": " prasiddhasyaiva sādhyasya paramprati sādhyatvāt pramāṇatrayaṃ niśrityeti",
    "YXmavt:3344": " upapattisādhanayuktyā prasiddhaṃ vastu iti /",
    "YXmavt:3345": " upapattis trirūpaṃ liṅgaṃ sādhyapratipādanopāyatvāt /",
    "YXmavt:3346": " upapatteḥ sādhanam upapattisādhanaṃ trirūpaliṅgākhyānaṃ tena tat",
    "YXmavt:3347": " pratipādanāt /",
    "YXmavt:3348": " yuktir upāyo yena prayoganiyamena liṅgasya trirūpyam ākhyāyate /",
    "YXmavt:3349": " athavopapātir ananyathāsambhavaḥ /",
    "YXmavt:3350": " sādhanyuktir avayavasambandhaḥ /",
    "YXmavt:3351": " upapatteḥ sādhanayuktir iti vigrahaḥ /",
    "YXmavt:3352": " athavopapattir eva sādhanayuktir iti vigrahaḥ /",
    "YXmavt:3353": " anyasādhanayuktibhyo vyavacchedārtham upapattigrahaṇaṃ /",
    "YXmavt:3354": " evaṃ pramāṇatrayaṃ niśrityopapattisādhana yuktyā yat prasiddhaṃ vastu",
    "YXmavt:3355": " trayāṇāṃ bhāvanām anyatamat tad yuktiprasiddham ucyate /",
    "YXmavt:3356": " uktaṃ prasiddhatattvaṃ //",
    "YXmavt:3357": " { viśuddhigocaratattvaṃ }",
    "YXmavt:3358": " tad anantaraṃ tu viśuddhiviṣayaṃ vaktavyam ityata āha -",
    "YXmavt:3359": " viśuddhigocaratattvaṃ dvividham iti /",
    "YXmavt:3360": " tattu yathā dvividhaṃ tat pradarśayann āha -",
    "YXmavt:3361": " kleśāvaraṇaviśuddhijñānagocaraṃ jñeyāvaraṇaviśuddhijñānagocarañceti",
    "YXmavt:3362": " kleśāvaraṇaviśuddhiḥ kleśāvaraṇaprahāṇaṃ /",
    "YXmavt:3363": " kleśāvaraṇaviśuddhaye kleśāvaraṇaviśuddhau vā jñānaṃ",
    "YXmavt:3364": " kleśāvaraṇaviśuddhijñānaṃ /",
    "YXmavt:3365": " kleśāvaraṇaviśuddhiprayojanaṃ tan nimittaṃ vetyarthaḥ /",
    "YXmavt:3366": " tasya kleśāvaraṇaviśuddhijñānasya gocaram iti viṣaya ityarthaḥ /",
    "YXmavt:3367": " evaṃ jñeyāvaraṇaviśuddhijñānasya gocaram api vaktavyaṃ /",
    "YXmavt:3368": " tatra kleśāvaraṇaṃ sarve darśanabhāvanāmārgaprahātavyāḥ kleśopakleśā",
    "YXmavt:3369": " ityato darśanabhāvanātad upacārajñanaviṣayaṃ śrāvakapratyekabuddhānāṃ",
    "YXmavt:3370": " yat tattvaṃ duḥkhasamudayanirodhamārgasatyam ucyate tat",
    "YXmavt:3371": " kleśāvaraṇaviśuddhijñānasya gocaraṃ /",
    "YXmavt:3372": " jñātavyaṃ jñeyaṃ /",
    "YXmavt:3373": " tac ca sarvātmanā pañca vidyāsthānāni /",
    "YXmavt:3374": " tāni punar adhyātmavyākaraṇahetucikitsāsarvaśilpakarmasthānākhyāni /",
    "YXmavt:3375": " tatra jñānavibandhabhūtam akliṣṭam ajñānaṃ jñeyāvaraṇaṃ /",
    "YXmavt:3376": " tad viśodhanaṃ lokottarajñānānulomādhimukticaryābhūmisaṅgṛhītaṃ tat",
    "YXmavt:3377": " pṛṣṭhalabdhañca jñānaṃ /",
    "YXmavt:3378": " tat punar bodhisattvatathāgatasantānavartiṃ /",
    "YXmavt:3379": " tasya ca tathatā sarvatragādyarthamukhenālambanam ityato",
    "YXmavt:3380": " jñeyāvaraṇaviśuddhijñānagocarasya tattvaṃ tathatā /",
    "YXmavt:3381": " phalahetutattvoktyā sūkṣmatattvoktyā ca viśūddhigocaraṃ dvividham api",
    "YXmavt:3382": " nirdiṣṭam eveti punar asya vidhānaṃ vyarthaṃ /",
    "YXmavt:3383": " na vyarthaṃ /",
    "YXmavt:3384": " yatas tat phalahetutattvaṃ sūkṣmaṃ ca vastu vyavasthānata uktaṃ /",
    "YXmavt:3385": " atra tvāvaraṇaṃ yathā viśuddhyate tathaitan nirdiṣṭaṃ /",
    "YXmavt:3386": " idaṃ dvividhaṃ viśuddhigocaram ekasmāt pariniṣpannād eva svabhāvāt",
    "YXmavt:3387": " kīrtitaṃ /",
    "YXmavt:3388": " atraiva kāraṇam āha - na hyanyaḥ svabhāvo viśuddhijñānagocaro",
    "YXmavt:3389": " bhavatīti /",
    "YXmavt:3390": " kiṃ kāraṇaṃ ?",
    "YXmavt:3391": " abhūtaparikalpasya dauṣṭhulyamaladvayena samalabhūtatvāt parikalpitasya",
    "YXmavt:3392": " cāsattvāt /",
    "YXmavt:3393": " dvividhajñānaviṣayasya tu dharmatāyā viśuddhiviṣayatattvaṃ",
    "YXmavt:3394": " pariniṣpannād eva vyavasthāpyata iti /",
    "YXmavt:3395": " uktaṃ viśuddhigocaratattvaṃ //3-12//",
    "YXmavt:3396": " { saṅgrahatattvaṃ }",
    "YXmavt:3397": " tad anantaraṃ tu saṅgrahatattvaṃ vaktavyam ityataḥ pṛcchati - kathaṃ",
    "YXmavt:3398": " trividhe mūlatattve saṅgrahatattvaṃ veditavyam iti /",
    "YXmavt:3399": " saṅgrahatattvaṃ trividhe mūlatattve saṃgṛhītaṃ pradarśayann āha -",
    "YXmavt:3400": " nimittasya vikalpasya nāmnaśca dvayasaṃgrahaḥ /",
    "YXmavt:3401": " iti vistaraḥ /",
    "YXmavt:3402": " dvaye paratantre parikalpite ca saṅgrahaḥ /",
    "YXmavt:3403": " tatra saṅgrahatattvaṃ pañca vastūnītyata āha - yathāyogaṃ pañca",
    "YXmavt:3404": " vastūny ārabhyeti /",
    "YXmavt:3405": " yathāyogaṃ mūlatattve pañca vastūni saṅgṛhītāni veditavyāni na tu",
    "YXmavt:3406": " yathākramaṃ /",
    "YXmavt:3407": " pañca punar vastūni nimittaṃ nāma vikalpas tathatā samyag jñānaṃ ceti",
    "YXmavt:3408": " sarvasya jñeyasyāsmin pañcavidhe vastuni saṅgrahād etat pañcavidhaṃ",
    "YXmavt:3409": " vastu saṃgrahatattvam ity ucyate /",
    "YXmavt:3410": " tatra nimittam ālayavijñānaṃ kliṣṭamanaḥpravṛttivijñānāni ca /",
    "YXmavt:3411": " anyo'nyanimittabhāvān nimittaṃ /",
    "YXmavt:3412": " nāma yat tasyaiva nimittasyā'nabhilāpyasyāpi sato'kṣinikocavad sūcakam",
    "YXmavt:3413": " abhidhānaṃ /",
    "YXmavt:3414": " yathoktanimittasvabhāvaviśeṣavikalpakāstraidhātukapratisaṃyuktāścittacaittā",
    "YXmavt:3415": " vikalpaḥ /",
    "YXmavt:3416": " śūnyatā tathatā /",
    "YXmavt:3417": " samyag jñānaṃ lokottaraṃ tathatālambanaṃ /",
    "YXmavt:3418": " kramaḥ punar eṣāṃ tatra saṅkleśaprajñaptivastutvān nimittam ādau /",
    "YXmavt:3419": " saṅkleśaprajñaptitvād anantaraṃ nāma /",
    "YXmavt:3420": " yathā nāma tathā saṅkleśaprajñaptivastuvikalpatvāt tad anantaraṃ",
    "YXmavt:3421": " vikalpaḥ /",
    "YXmavt:3422": " sa ca saṅkleśas tathatāsamyag jñānena nirudhyata iti tad anantaraṃ",
    "YXmavt:3423": " tathatā samyag jñānañceti kecit /",
    "YXmavt:3424": " bhrāntinimittaṃ bhrāntidauṣṭhulyaṃ tan nimittam iti /",
    "YXmavt:3425": " tasmād bhrāntis tasya nimittaṃ prakṛtiśamas tatra jñānaṃ //",
    "YXmavt:3426": " ity anayā gāthayā'sya pañcavidhasya vastuno'rtha ity anye /",
    "YXmavt:3427": " tatrā'dhyātmikacakṣurādivijñānsaṃgṛhītāyā bhrānter nimittaṃ",
    "YXmavt:3428": " bāhyādhyātmikā rūpādicakṣurādisaṃgṛhītā bhrāntiḥ /",
    "YXmavt:3429": " tasyā bāhyādhyātimikāyā bhrānter nimittaṃ dauṣṭhulyaṃ /",
    "YXmavt:3430": " tat punar ālayavijñānavāsanā /",
    "YXmavt:3431": " tasyā vāsanāyā nimittaṃ saiva bāhyādhyātmikabhrāntiḥ /",
    "YXmavt:3432": " tasmāt tatrābhilāpapravṛttiḥ /",
    "YXmavt:3433": " abhilāpavaśāc ca vāsanāyā avasthānam ālayavijñāne /",
    "YXmavt:3434": " prakṛtiśama iti tathatā /",
    "YXmavt:3435": " prakṛtyā kliṣṭatvād dharmadhātoḥ /",
    "YXmavt:3436": " tatra ca jñānam iti tathatālambanaṃ mārgasaṃgṛhītaṃ yaj jñānaṃ /",
    "YXmavt:3437": " tatra nimittavikalpayoḥ paratantreṇa saṅgrahaḥ hetupratyayotpāditatvāt / [p.101]",
    "YXmavt:3438": " nāmnaḥ parikalpiteneti /",
    "YXmavt:3439": " yathānāmārthābhāvān nāmnaḥ parikalpitena saṅgrahaḥ /",
    "YXmavt:3440": " evam adhikārasaṅgrahaḥ parikalpitena nāmno na svabhāvasaṅgrahaḥ iti yad",
    "YXmavt:3441": " uktaṃ niṣsvabhāvasiddhatvāt parikalpitaḥ svabhāvo",
    "YXmavt:3442": " nimittādipañcavastubhir na saṅgṛhīta iti tan na virudhyate tatra",
    "YXmavt:3443": " svabhāvasaṅgrahasya vivakṣitatvāt /",
    "YXmavt:3444": " samyag jñānasatattvasya iti /",
    "YXmavt:3445": " sadā śobhanaṃ vā tattvaṃ satattvaṃ tathatā śūnyatālambanādvayajñānaṃ",
    "YXmavt:3446": " tat pṛṣṭhalabdhaśuddhalaukikaṃ ca samyag jñānaṃ /",
    "YXmavt:3447": " tathatāsamyag jñānayor avikārā'viparyāsapariniṣpattyā yathākramaṃ",
    "YXmavt:3448": " pariniṣpannatvād ekenaiva pariniṣpannena svabhāvena saṅgraha iti /",
    "YXmavt:3449": " tad uktaṃ saṅgrahatattvaṃ //3-13//",
    "YXmavt:3450": " { prabhedatattvaṃ }",
    "YXmavt:3451": " idānīṃ prabhedatattvaṃ katividhaṃ kathañca tanmūlatattve saṅgṛhītam",
    "YXmavt:3452": " iti na vijñāyata ityataḥ pṛcchati - prabhedatattvaṃ mūlatattve katham",
    "YXmavt:3453": " veditavyam iti /",
    "YXmavt:3454": " ata āha - saptavidhaṃ prabhedatattvaṃ /",
    "YXmavt:3455": " katham ityata āha - pravṛttitattvaṃ lakṣaṇatattvam iti vistaraḥ /",
    "YXmavt:3456": " yaiva ca sandhinirmocaranasūtre saptavidhā tathatā nirdiṣṭā",
    "YXmavt:3457": " pravṛttitathatāyāvat samyag pratipattitathateti saivā'tra saptavidhaṃ",
    "YXmavt:3458": " prabhedatattvam ityuktā pravṛttitattvaṃ yāvat samyakpratipattitattvam iti",
    "YXmavt:3459": " tatra pravṛttitattvaṃ yā saṃsārā'navarāgratā saiva ca pravṛtti tathatā",
    "YXmavt:3460": " yasmān na jātu tasyāgratāyogo bhavati /",
    "YXmavt:3461": " lakṣaṇatattvaṃ pudgaladharmanairātmyaṃ / [p.102]",
    "YXmavt:3462": " ananyatvāc caturvidhalakṣaṇatathatā /",
    "YXmavt:3463": " vijñaptitattvaṃ vijñaptimātratā dharmāṇāṃ /",
    "YXmavt:3464": " nirvikalpaṃ jñānaṃ vijñaptyāśrayabhāvād vijñptitattvam ity apare /",
    "YXmavt:3465": " ananyathābhāvatvād vijñaptitattvasya vijñaptitathatocyate /",
    "YXmavt:3466": " sanniveśatattvaṃ duḥkhasatyaṃ saṃskārāṇāṃ duḥkhasanniviṣṭatvāt /",
    "YXmavt:3467": " saiva ca tathatā nityaṃ tathaiveti kṛtvā /",
    "YXmavt:3468": " mithyāpratipattitattvaṃ samudayasatyaṃ /",
    "YXmavt:3469": " sā punar yā teṣu saṃskāreṣu guṇadarśanena pravṛttiḥ /",
    "YXmavt:3470": " viśuddhitattvaṃ kleśajñeyāvaraṇaviśuddhiḥ /",
    "YXmavt:3471": " sā punas tathā nirodhasatyañca /",
    "YXmavt:3472": " āśrayaparāvṛttyātmatā nirodhātmatā nirodhasatyam evetyapare /",
    "YXmavt:3473": " samyakpratipattitattvaṃ mārgasatyaṃ /",
    "YXmavt:3474": " vijñaptitattvaṃ yoniśaḥ prayogaḥ /",
    "YXmavt:3475": " samyakpratipattitattvaṃ vijñaptitattvaṃ ca mārgasatyam evetyanye /",
    "YXmavt:3476": " etāny api trīṇi tattvāni nityaṃ tathaiveti tathatāvacanam bhavati /",
    "YXmavt:3477": " tatra -",
    "YXmavt:3478": " pravṛttitattvaṃ dvividhaṃ",
    "YXmavt:3479": " mūlatattvaṃ veditavyaṃ parikalpitaparatantralakṣaṇaṃ /",
    "YXmavt:3480": " tatra pravṛttir janmanāmanādimān prabandhaḥ /",
    "YXmavt:3481": " sā cā'vidyamānatvāt parikalpitaḥ svabhāvaḥ /",
    "YXmavt:3482": " yeṣāṃ tu sa prabandhaṣthe hetuprabhāvitatvāt paratantraḥ svabhāvaḥ /",
    "YXmavt:3483": " evaṃ yeṣāṃ yā ca pravṛttis tat pravṛttitattvam iti nirdiṣṭaṃ bhavati /",
    "YXmavt:3484": " athavā kleśakarmajanmanām anādimān utpādaḥ saṃsārapravṛttir ityucyate",
    "YXmavt:3485": " sā ca parikalpitasvabhāvābhiniveśaprabhāvetetyāha -",
    "YXmavt:3486": " pravṛttitattvaṃ dvividhaṃ",
    "YXmavt:3487": " mūlatattvam ity uktaṃ /",
    "YXmavt:3488": " tathā -",
    "YXmavt:3489": " sanniveśakupannatā / iti /",
    "YXmavt:3490": " mithyāpratipattiḥ kupannatā /",
    "YXmavt:3491": " tathaiva dvividhaṃ mūlatattvam iti duḥkhasamudayayor",
    "YXmavt:3492": " hetupratyayaprabhāvitatvāt parikalpitaviṣayatvāc ca",
    "YXmavt:3493": " sanniveśamithyāpratipattitattvaṃ dvividhe saṃgṛhītaṃ /",
    "YXmavt:3494": " ekaṃ lakṣaṇavijñaptiśuddhisamyak prapannatā /",
    "YXmavt:3495": " lakṣaṇatattvaṃ vijñaptitattvaṃ viśuddhitattvaṃ samyak pratipattitattvaṃ",
    "YXmavt:3496": " etāni catvāri tatvāny ekam eva mūlatattvaṃ yad uta pariniṣpannaḥ",
    "YXmavt:3497": " svabhāvaḥ /",
    "YXmavt:3498": " tatra lakṣaṇatattvaviśuddhitattvayor ananyathāpariniṣpannatvāt",
    "YXmavt:3499": " pariniṣpannaḥ /",
    "YXmavt:3500": " vijñaptitattvaṃ samyak pratipattitattvaṃ cā'viparyāsapariniṣpattyā",
    "YXmavt:3501": " pariniṣpannaḥ / [p.103]",
    "YXmavt:3502": " atra pravṛttisanniveśamithyāpratipattitattvais tribhiḥ sattvasāmyaṃ",
    "YXmavt:3503": " darśitaṃ /",
    "YXmavt:3504": " lakṣaṇavijñaptitattvābhyāṃ dharmasāmyaṃ /",
    "YXmavt:3505": " viśuddhitattvena bodhisāmyaṃ /",
    "YXmavt:3506": " samyakpratipattitattvena prajñāsāmyaṃ pradarśitam iti /",
    "YXmavt:3507": " āha ca -",
    "YXmavt:3508": " sattvasāmyaṃ tribhiḥ proktaṃ dharmasāmyaṃ dvayena tu /",
    "YXmavt:3509": " bodhiprajñāsāmyam evam ekaikena pradarśitaṃ //",
    "YXmavt:3510": " iti //3-14//",
    "YXmavt:3511": " { kauśalyatattvaṃ }",
    "YXmavt:3512": " prabhedatattvānantaraṃ kauśalyatattvam uddiṣṭaṃ /",
    "YXmavt:3513": " kuśalyatattvaṃ darśanapratipakṣeṇaety uktaṃ /",
    "YXmavt:3514": " tatpunaḥ skandhādiṣu kathaṃ daśavidham ātmadarśanam iti na jñāyata",
    "YXmavt:3515": " ityataḥ pṛcchati - katham eṣu skandhādiṣu daśavidham ātmadarśanam iti ?",
    "YXmavt:3516": " ata āha -",
    "YXmavt:3517": " ekahetutvabhoktṛtve kartṛtvavaśavartate /",
    "YXmavt:3518": " ādhipatyārthanityatve kleśaśuddhyāśraye'pi ca //",
    "YXmavt:3519": " yigotvā'muktamuktatve ātmadarśnam eṣu hi / iti /",
    "YXmavt:3520": " skandhādiṣv iti sambadhyate /",
    "YXmavt:3521": " eṣa tu daśavidha ātmā'sadgrāha [p.104]",
    "YXmavt:3522": " ityātmano'sattvād asadgrāha ityāha /",
    "YXmavt:3523": " yadyātmā nāsti kathaṃ grāhaparatantraḥ sannirviṣayo grāhaḥ pravartata",
    "YXmavt:3524": " iti ?natveṣa nirviṣayaḥ skandhādiṣu pravartate /",
    "YXmavt:3525": " tasmāt teṣāṃ pratipakṣeṇa daśavidhaṃ skandhādikauśalyam uktaṃ /",
    "YXmavt:3526": " kathaṃ punaḥ skandhādiṣv evāyam ātmagrāho natvāmā sanniścīyate ?",
    "YXmavt:3527": " yataḥ skandhādivyatirikta ātmā yuktyā parīkṣyamāṇo nopalabhyate /",
    "YXmavt:3528": " yadātmatvādīnām ātmakriyāsvarūpaṃ tat sarvam api pravartate",
    "YXmavt:3529": " skandhādiṣvevetyataḥ skandhādaya evātmagrāhanibandhanam iti pratīyate /",
    "YXmavt:3530": " ebhir daśavidhair ātmābhiniveśo nāmātmagrāhaḥ pravartate nānyair",
    "YXmavt:3531": " ityataḥ skandhādikauśalyaṃ sarvātmagrāhasya pratipakṣatvena veditavyaṃ /",
    "YXmavt:3532": " yad uta ekatvagrāha iti pañcopādānaskandheṣu piṇḍātmagrāhataḥ tat",
    "YXmavt:3533": " pratipakṣeṇa skandhakauśalyaṃ /",
    "YXmavt:3534": " hetutvagrāha iti cakṣurādīnāṃ prayojakatvād ātmani hetutvagrāhaḥ tat",
    "YXmavt:3535": " pratipakṣeṇa dhātukauśalyaṃ /",
    "YXmavt:3536": " evam anyeṣv api vipakṣapratipakṣaṃ vaktavyaṃ /",
    "YXmavt:3537": " athavātmatvāt sarvaṃ pravartata ityayaṃ hetutvagrāhaḥ /",
    "YXmavt:3538": " yasya veṣṭam aniṣṭañceha janmani phalaṃ tasya śubhāśubhasya karmaṇa ātmā",
    "YXmavt:3539": " hetur iti cetanā hetutvagrāhaḥ /",
    "YXmavt:3540": " bhoktṛtvagrāha iti ātmā bhoktā cetanatvāt /",
    "YXmavt:3541": " vyaktāvyaktaṃ tu bhojanam acetanatvāt /",
    "YXmavt:3542": " athavā yasya śubham aśubhaṃ karmabhir utpadyate sa eva tat phalānāṃ",
    "YXmavt:3543": " bhokteti bhoktṛtvagrāhaḥ /",
    "YXmavt:3544": " kartṛtvagrāha iti ātmaiva sukṛta-duṣkṛtānāṃ karmaṇāṃ karteti yo grāhaḥ",
    "YXmavt:3545": " yo vā karaṇādyupetas tās tāḥ kriyāḥ karoti sa ātmeti kartṛtvagrāhaḥ /",
    "YXmavt:3546": " svatantragrāha iti yat svairaṃ vaśitvaṃ sa ātmā yo'dhikāraḥ sa ātmeti",
    "YXmavt:3547": " yo grāhaḥ /",
    "YXmavt:3548": " hetvanurūpasyaiva vā phalasyotpattau vaśitvam asyeti svatantragrāhaḥ /",
    "YXmavt:3549": " adhipatitvagrāha iti yo'dhipatiḥ prabhurīśvaraḥ sa ātmeti /",
    "YXmavt:3550": " phalasyaiva vā'nurūpeṇācaraṇaṃ tad adhipatitvād",
    "YXmavt:3551": " ātmetyadhipatitvagrāhaḥ /",
    "YXmavt:3552": " nityatvagrāha iti hetvādivastunā pañcavidhenā'viśuddho'pyātmā nitya",
    "YXmavt:3553": " eva",
    "YXmavt:3554": " anyathā [p.105]",
    "YXmavt:3555": " tv akṛtābhyāgamaḥ kṛtasya nāśaśca /",
    "YXmavt:3556": " tathā smṛteḥ pratyabhijñānasya cābhāvaḥ prasajyate /",
    "YXmavt:3557": " saṅkliṣṭvyavadānatvagrāha iti saṅkleśavyavadānāśrayatvāt /",
    "YXmavt:3558": " yogitvagrāha iti ātmani manaso dhāraṇaṃ yogaḥ prāṇamanasor vā nigrahaḥ",
    "YXmavt:3559": " ātmano manasāṃ saṃyogaviśeṣo yogaḥ so'syāstīti yogī /",
    "YXmavt:3560": " amuktamuktatvagrāhaśceti ātamno bandhād vimuktir iti yo vikalpaḥ //",
    "YXmavt:3561": " katham idaṃ daśavidhaṃ kauśalyatattvaṃ mūlatattve'ntarbhavatīti /",
    "YXmavt:3562": " kauśalyaṃ hi skandhādiṣu vaicakṣaṇyaṃ /",
    "YXmavt:3563": " tat kathaṃ triṣu svabhāveṣv antarbhavati ?",
    "YXmavt:3564": " asambhāvayataḥ praśnaḥ /",
    "YXmavt:3565": " yatas triṣu svabhāveṣu te skandhādayo'ntarbhūtā iti kauśalyaviṣayā ete",
    "YXmavt:3566": " kauśalyaśabdenodbhāvitāḥ /",
    "YXmavt:3567": " na tu tasminn eva kauśalya iti /",
    "YXmavt:3568": " ataḥ akuśalyatattvasyāpy adhikāratas tatrāntarbhāvo na tu svarūpata iti",
    "YXmavt:3569": " veditavyaṃ tadyathā phalahetutattvamārgasatyaṃ triṣvantarbhūtam uktam iti",
    "YXmavt:3570": " nanvevam api naiva vijñāyante yathā'ntarbhūtā iti pṛcchati katham",
    "YXmavt:3571": " antarbhūtā iti ataścāha -",
    "YXmavt:3572": " parikalpavikalpārthadharmatā'rthena teṣu te / iti /",
    "YXmavt:3573": " teṣu triṣu svabhāveṣu te skandhādayo'ntarbhūtā ityadhikṛtaṃ /",
    "YXmavt:3574": " tatra dhātvādibhyaḥ pūrvaṃ skandhānām antarbhūtatvaṃ prakāśayitavyaṃ",
    "YXmavt:3575": " prathamaṃ nirdiṣṭatvāt tatrāpi rūpasyeti / [p.106]",
    "YXmavt:3576": " ata āha - trividhaṃ rūpaṃ /",
    "YXmavt:3577": " kathaṃ ?",
    "YXmavt:3578": " parikalpitaṃ rūpaṃ vikalpitaṃ rūpaṃ dharmatārūpañca /",
    "YXmavt:3579": " tatra kiṃ parikalpitaṃ rūpaṃ ?",
    "YXmavt:3580": " yo rūpasya parikalpitaḥ svabhāva iti /",
    "YXmavt:3581": " tac ca yā'nyatra nāmnopalabdhis tatra viṣayasvabhāvaḥ parikalpyate /",
    "YXmavt:3582": " so'tyantam asattvāt parikalpita ity ucyate /",
    "YXmavt:3583": " vikalpitaṃ rūpaṃ yo rūpasya paratantraḥ svabhāva iti",
    "YXmavt:3584": " hetupratyayapratibaddha ityarthaḥ /",
    "YXmavt:3585": " kim arthaṃ punar idaṃ vikalpitaṃ rūpam ucyata ityata āha - tatra hi",
    "YXmavt:3586": " rūpavikalpaḥ kriyata iti /",
    "YXmavt:3587": " yasmād rūpakhyātavijñāne'dṛṣṭatattvair aparijñātarūpasaṃjñatvād",
    "YXmavt:3588": " rūpābhiniveśaḥ kriyate yathā skandheṣv ātmagrāhaḥ /",
    "YXmavt:3589": " tasmāt paratantre vikalpitaṃ rūpam ityucyate /",
    "YXmavt:3590": " dharmatārūpaṃ yo rūpasya pariniṣpannaḥ svabhāva iti /",
    "YXmavt:3591": " tad vikalparūpaparikalpitarūpavigatātmikā śūnyatā /",
    "YXmavt:3592": " yathā rūpam iti /",
    "YXmavt:3593": " yathā rūpam tridhā bhittvā triṣu svabhāveṣv antarbhāvitam evaṃ",
    "YXmavt:3594": " vedanādayaḥ skandhadhātvādayaś ca yojyā iti",
    "YXmavt:3595": " vedanāsaṃjñāsaṃskāravijñānaskandhā dhātvāyatanāni",
    "YXmavt:3596": " pratītyasamutpādāṅgāny-āyatanānāyatanāni-indriyāṇi adhvatrayaṃ",
    "YXmavt:3597": " satyacatuṣṭayaṃ yānatrayaṃ saṃskṛtāsaṃskṛtañcetyetad api vedanādikaṃ",
    "YXmavt:3598": " dhātvādikañca pratyekaṃ parikalpitavikalpitadharmatāsvabhāvabhedatas",
    "YXmavt:3599": " tridhā bhittvā triṣu svabhāveṣv antarbhāvayitavyaṃ /",
    "YXmavt:3600": " tatra pratibhāseṣu vedanādiṣu yo'tyantam asadbhūto grāhyagrāhakabhāvo",
    "YXmavt:3601": " rūpapratibhāseṣu yathā grāhyabhāvaḥ parikalpyate sā parikalpitā",
    "YXmavt:3602": " vedanā yāvat parikalpitaṃ vijñānaṃ /",
    "YXmavt:3603": " yasmin grāhyagrāheka vikalpaḥ kriyate sā vikalpitā vedanā yāvad",
    "YXmavt:3604": " vikalpitaṃ vijñānaṃ /",
    "YXmavt:3605": " dharmatāvedanā yo vedanāyāḥ pariniṣpannaḥ svabhāvaḥ /",
    "YXmavt:3606": " evaṃ yāvad dharmatāvijñānaṃ veditavyaṃ /",
    "YXmavt:3607": " evaṃ dhātvāyatanādiṣv api yathāsaṃbhavaṃ vistareṇa vaktavyaṃ /",
    "YXmavt:3608": " rūpavedane yāvat saṃskṛtāsaṃskṛtam iti yo nāmābhidheyo bhāvaḥ so'pi",
    "YXmavt:3609": " porikalpitaparatantrapariniṣpannasvabhāvo veditavyaḥ /",
    "YXmavt:3610": " kathaṃ ?",
    "YXmavt:3611": " tatra rūpādisvabhāvaprajñaptatvāt parikalpitaḥ",
    "YXmavt:3612": " prajñaptyadhiṣṭhānabhāvāt paratantraḥ pratyayaparatantratvāt tasyaiva",
    "YXmavt:3613": " rūpādibhāvātyantavigatatvaṃ pariniṣpannaḥ /",
    "YXmavt:3614": " nanu paratantra eva manuṣyādibhāvena nāmnocyate na parikalpita ity",
    "YXmavt:3615": " anarthaka",
    "YXmavt:3616": " eva parikalpitavikalpaḥ /",
    "YXmavt:3617": " nānarthakaḥ /",
    "YXmavt:3618": " tatra manuṣyādisvabhāvasyādhyāropitatvāt /",
    "YXmavt:3619": " yathā hi nāmārthe pravartate tathā tathaiva nāsti /",
    "YXmavt:3620": " bālas tu tat svabhāvam abhiniviśanti tac ca mithyā'dhyavasitaṃ na tu",
    "YXmavt:3621": " bhūtārtheneti /",
    "YXmavt:3622": " kuta etat ?",
    "YXmavt:3623": " nāmārthayoḥ sārūpye vairūpye ca vācyavācakabhāvavyāvṛttitaḥ /",
    "YXmavt:3624": " yadi vṛkṣādiśabdānāṃ tad arthānāṃ cābhinnarūpatā evaṃ nāmnas",
    "YXmavt:3625": " tadarthaṃ rūpā'vyatirekād vācakatvaṃ vyāvartyate'rthavat /",
    "YXmavt:3626": " arthasyāpi nāmasvarūpā'vyatirekād vācyatvaṃ vihīyate",
    "YXmavt:3627": " niyamahetvabhāvāt /",
    "YXmavt:3628": " namno'pi vānyat vācakārthasya ca vācyaṃ prasajyata",
    "YXmavt:3629": " ityanavasthāprasaṅgāth/",
    "YXmavt:3630": " ekasya cārthasya nāmabahutve nāmnaścārthabahutve'nekarūpatā prasajyate",
    "YXmavt:3631": " ekasya tu bahusvarūpatvaṃ na yujyate /",
    "YXmavt:3632": " abhāvavācakānām arthavatām asattvaṃ tad arthasyābhāvarūpatvāt tad",
    "YXmavt:3633": " arthasyāpi vā sattvaṃ nāmno'stitvād iti /",
    "YXmavt:3634": " vairūpye'pi śabdānurūpyeṇārthapratyayābhāvaḥ /",
    "YXmavt:3635": " śabda eva hi tatra vṛkṣo nārthaḥ /",
    "YXmavt:3636": " arthastu na vṛkṣo nāpyavṛkṣaḥ /",
    "YXmavt:3637": " tasmād vṛkṣaśabdārthasya na vṛkṣajñānaviṣayatvaṃ tad",
    "YXmavt:3638": " arthasyā'vṛkṣātmakatvāt /",
    "YXmavt:3639": " tad vidhañca śabdārthayor vācyavācakabhāvavyāvṛttiḥ /",
    "YXmavt:3640": " vailakṣaṇye ca vācyavācakaniyamo na syāt niyamakāraṇābhāvāt /",
    "YXmavt:3641": " nāma cārtham utpādayed abhivyañjayed vā /",
    "YXmavt:3642": " tatra notpādayati utpanne'rthe nāmakaraṇāt /",
    "YXmavt:3643": " utpanno'pi punaḥ punar utpādayitavya iti prasaṅga punaḥ panar",
    "YXmavt:3644": " nāmakaraṇāt /",
    "YXmavt:3645": " nāpyabhivyañjayati yasmād arthaṃ gṛhītvā nāma kriyate na ca",
    "YXmavt:3646": " gṛhītasyābhivyañjakaṃ yuktaṃ /",
    "YXmavt:3647": " tenaiva nāmnā tamevārtham anyo na gṛhṇāti yas tan na jānāti /",
    "YXmavt:3648": " tadeva tasyaivārthasyābhivyañjakaṃ cānabhivyañjakañceti na yuktaṃ /",
    "YXmavt:3649": " nābhivyañjakapradīpādayo vyaṅgyam arthaṃ vyutpattyapekṣā vyañjayanti",
    "YXmavt:3650": " na ca vyaṅgyeṣu ghaṭapaṭādiṣu vyañjakaniyamo dṛṣṭa iti sarvo'rthaḥ",
    "YXmavt:3651": " sarveṇa nāmnā'bhivyajyeta /",
    "YXmavt:3652": " na ca gandhādiṣu niyamābhāvaḥ /",
    "YXmavt:3653": " yatmāt kuthārajalādīnāṃ gandhādyutpādayitṛtvam iṣṭaṃ na tu",
    "YXmavt:3654": " vyañjakatvaṃ / [p.108]",
    "YXmavt:3655": " tasmād vācyavācakābhiniveśo grāhyagrāhakābhiniveśavad asadarthaṃ",
    "YXmavt:3656": " eveti pratīyate /",
    "YXmavt:3657": " evaṃ triṣu svabhāveṣu skandhādīnām anantarbhāvād daśavidhaṃ",
    "YXmavt:3658": " kauśalyatattvaṃ mūlatattva eva draṣṭavyaṃ /",
    "YXmavt:3659": " skandhādikauśalyam idam idamātmadarśanapratipakṣatvenoktaṃ /",
    "YXmavt:3660": " yasmistvarthe skandhādikauśalyaṃ vipakṣātmadṛṣṭapratipakṣaḥ",
    "YXmavt:3661": " skandhādyartho nokta ityataḥ sa idānīm ucyate //3-16//",
    "YXmavt:3662": " { skandhārthaḥ }",
    "YXmavt:3663": " amekartvābhisaṅkṣepaparicchedārtha āditaḥ /",
    "YXmavt:3664": " ādita ityādāv ucyata iti sambadhyate /",
    "YXmavt:3665": " āditas tāvat skandhā ucyante /",
    "YXmavt:3666": " te ca trividhenārthena veditavyāḥ /",
    "YXmavt:3667": " anekatvārthena yat kiñcid rūpam atītānāgatapratyutpannamādhyātmikaṃ",
    "YXmavt:3668": " vā bāhyaṃ vā audārikaṃ vā sūkṣmaṃ vā hīnaṃ vā praṇītaṃ vā yadvā",
    "YXmavt:3669": " dūre yadvā'ntike ityevam anekārthena bahūnām atītānāgatādīnāṃ",
    "YXmavt:3670": " dravyāṇāṃ skandhaśabdenoktatvāt /",
    "YXmavt:3671": " abhisaṅkṣipyetivacanād abhisaṃkṣepārthena skandha iti /",
    "YXmavt:3672": " abhisaṃkṣiptetyekīkṛtya /",
    "YXmavt:3673": " paricchedārthena ca skandha iti sambadhyate /",
    "YXmavt:3674": " caśabdaḥ samuccayārthaḥ anekārthābhisaṃkṣepārthadvayasyāpi /",
    "YXmavt:3675": " atra kāraṇam āha - skandhānāṃ rūpādilakṣaṇasya vedanādilakṣaṇebhyaḥ",
    "YXmavt:3676": " pṛthag vyavasthāpanād iti /",
    "YXmavt:3677": " pṛthakparicchinna iti paryāyaḥ /",
    "YXmavt:3678": " kim atra kāraṇam ebhis tribhiraṅgaiḥ skandhārtho vyavasthāpyate ?",
    "YXmavt:3679": " rāśyartho hi skandhārtha ityata evaṃ vyavasthāpyate /",
    "YXmavt:3680": " evañca loke rāśyartho dṛṣṭaḥ /",
    "YXmavt:3681": " yo'neko'bhisaṃkṣītaḥ paricchinnaḥ sa rāśir ityucyate /",
    "YXmavt:3682": " yathā rūpaskandha evaṃ vedanādayo'pi skandhā veditavyāḥ /",
    "YXmavt:3683": " tatra yo'yam ekātmagrāho yathā puruṣa evedaṃ sarvaṃ yad bhūtaṃ yac ca",
    "YXmavt:3684": " bhāvyam ityādi tasya [p.109]",
    "YXmavt:3685": " pratipakṣeṇa yathā skandhārthe kauśalyaṃ kāryaṃ tathoktaṃ /",
    "YXmavt:3686": " katham iti ?",
    "YXmavt:3687": " atītādibhinnarūpādiṣvaikadhyam abhisaṃkṣipteṣu",
    "YXmavt:3688": " rūpādiskandhaprajñāpanāt /",
    "YXmavt:3689": " etac ca trividhasammohapratipakṣeṇa trividhaskandhavyavasthāpanaṃ /",
    "YXmavt:3690": " trividhaḥ sammoha ekatvasammohaḥ saṃvṛti sammoho lakṣaṇasaṅkīrṇasammohaś",
    "YXmavt:3691": " ca //",
    "YXmavt:3692": " { dhātvarthaḥ }",
    "YXmavt:3693": " skandhārthānantaraṃ dhātava uddiṣṭāḥ /",
    "YXmavt:3694": " tasmāt skandhārthānanataraṃ dhātvartham āha -",
    "YXmavt:3695": " grāhakagrāhyatad grāhavījārthaścāparo mataḥ / iti /",
    "YXmavt:3696": " aparaśabdo'tra dhātāveva sambadhyate skandhānantaram uddiṣṭatvāt /",
    "YXmavt:3697": " ata eva bhāṣyakāro'pyāha katamo'paraḥ /",
    "YXmavt:3698": " dhātur iti /",
    "YXmavt:3699": " bījārtho dhātvarthaḥ tadyathā svarṇo sati svarṇadhātur ucyate",
    "YXmavt:3700": " svarṇabījam iti gamyate /",
    "YXmavt:3701": " sa ca phalabhedāt tridhā bhidyate - grāhakadhātuḥ grāhyadhātuḥ tad",
    "YXmavt:3702": " grāhadhātuṣca /",
    "YXmavt:3703": " tatra grāhakabījārthaścakṣurdhātvādayaḥ /",
    "YXmavt:3704": " cakṣurdhāturādir yeṣāṃ manaḥparyantās te cakṣur dhātvādayaḥ /",
    "YXmavt:3705": " te ca rūpādiviṣayagrāhāśrayabhūtatvād grāhakāḥ /",
    "YXmavt:3706": " sajātīyānāṃ cakṣurādīnāṃ hetutvād dhātava ucyante /",
    "YXmavt:3707": " grāhyabījārtho rūpadhātvādayo dharmadhātuparyantāḥ /",
    "YXmavt:3708": " cakṣurādivijñānaviṣayatvād grāhyāḥ /",
    "YXmavt:3709": " te'pyevaṃ sabhāgānāṃ rūpādīnāṃ hetubhāvād dhātava ucyante /",
    "YXmavt:3710": " tad grāhabījārthaścakṣurvijñānadhātvādayaḥ /",
    "YXmavt:3711": " rūpādipratipattisvabhāvatvād rūpādigrāhāścakṣurivjñānādayo",
    "YXmavt:3712": " manovijñānaparyantāḥ /",
    "YXmavt:3713": " te'pi sabhāgānām eva cakṣurādivijñānānāṃ hetubhūtatvād dhātava",
    "YXmavt:3714": " ucyante cakṣurvijñānadhātvādayo manovijñānadhātuparyantāḥ /",
    "YXmavt:3715": " anye tvāhuḥ - cakṣurādyabhiniveśakarmavāsitam ālayavijñānaṃ",
    "YXmavt:3716": " yathākramaṃ cakṣurādīnāṃ bījaṃ /",
    "YXmavt:3717": " tathā rūpādyabhiniveśakarmavāsitam ālayavijñānaṃ yathākramaṃ",
    "YXmavt:3718": " rūpādīnāṃ bījaṃ /",
    "YXmavt:3719": " tathā cakṣurādivijñānābhiniveśakarmavāsitam ālayavijñānam eva",
    "YXmavt:3720": " cakṣurādivijñānānāṃ yathākramaṃ bījam iti /",
    "YXmavt:3721": " evaṃ tvālayavijñānam eva dhātuśabdavācyaṃ na cakṣurādaya iti cintyam",
    "YXmavt:3722": " etat /",
    "YXmavt:3723": " kartṛkriyākarmasammohavyāvartanārthaṃ trividhe bījārthe dhātur",
    "YXmavt:3724": " vyavasthāpitaḥ /",
    "YXmavt:3725": " atra pūrvacakṣurādaya uttaracakṣurādīnām eva hetavo bhavanti na",
    "YXmavt:3726": " tatrānyaḥ kaścid ātmā'nyo vā hetuvidyata ityevaṃ dhātukauśalyād",
    "YXmavt:3727": " ātmani hetugrāhavyāvṛttiḥ //3-17// [p.110]",
    "YXmavt:3728": " { āyatanārthaḥ }",
    "YXmavt:3729": " dhātvarthānantaram āyatanānām artho vaktavyaḥ /",
    "YXmavt:3730": " ata āha -",
    "YXmavt:3731": " veditārthaparicchedabhogāyadvārato'paraṃ / iti /",
    "YXmavt:3732": " dhātor aparāṇāṃ hyāyatanapratītyasamutpādādīnāṃ bahutvād",
    "YXmavt:3733": " aparaśabdasya ca sāmānyatvāt praśnaḥ kim aparam iti /",
    "YXmavt:3734": " dhātubhyo'nantaram uddiṣṭatvād arthata āyataneṣvevāyam",
    "YXmavt:3735": " aparaśabdo'vatiṣṭhata iti jñāpanārtham āha - āyatanam iti /",
    "YXmavt:3736": " tatra veditopabhogāyadvārārthena ṣaḍādhyātmikānyāyatanāni /",
    "YXmavt:3737": " arthaparicchedopabhogāyadvārārthena ṣaḍ bāhyānīti /",
    "YXmavt:3738": " āyadvārārthaṃ āyatanārthaḥ /",
    "YXmavt:3739": " āya āgamaḥ /",
    "YXmavt:3740": " taṃ veditārthaparicchedopabhogayos tanvantītyāyatanāni /",
    "YXmavt:3741": " veditasaṃjñopabhogāyadvārebhedanādhyātmikabāhyaprabhedaḥ /",
    "YXmavt:3742": " veditaṃ hi sukhaduḥkhā'duḥkhā'sukhaṃ /",
    "YXmavt:3743": " tadevopabhujyata ity upabhogaḥ /",
    "YXmavt:3744": " anubhūyata ityarthaḥ /",
    "YXmavt:3745": " tasya vedanopabhogasyāyadvāram ādhyātimkānyevāyatanāny uktāni /",
    "YXmavt:3746": " satyapi viṣayāṇāṃ tadāyadvārabhāve cakṣurādīnām āśrayāṇām",
    "YXmavt:3747": " anugrahopaghātatvena tat pravīṇatvena cāsādhāraṇatvenāśrayatvāt sati",
    "YXmavt:3748": " cakṣurādau taddvāreṇa vedanopabhogān nāstīti /",
    "YXmavt:3749": " arthaparicchedaḥ saṃjñā arthanimittodgrahaṇātmakatvāt /",
    "YXmavt:3750": " saivārthapratipattyatmakatvād viṣayam upabhuṅkte /",
    "YXmavt:3751": " tadāyadvārabhāvena bāhyānyāyatanānyuktāni na tvādhyātmikāni",
    "YXmavt:3752": " satyapi tadāyadvārabhāve yasmād",
    "YXmavt:3753": " viṣayābhāve'rthaparicchedopabhogābhāvaḥ satyapy ādhyātmike",
    "YXmavt:3754": " cakṣurādyāyatane /",
    "YXmavt:3755": " veditārthaparicchedayoḥ sasamprayogayor ayadvārabhāvatvād",
    "YXmavt:3756": " etānyāyatanāni veditavyāni /",
    "YXmavt:3757": " pradhānaṃ hi dvayagrahaṇaṃ /",
    "YXmavt:3758": " grahaṇaprādhānyaṃ punaḥ karmaphalopabhogād arthaparicchedātmakatvāc ca",
    "YXmavt:3759": " veditārthaparicchedopabhogamukhena bhoktṛvikalpaḥ pravartata ityato",
    "YXmavt:3760": " dvividhenārthenāyatane vyavasthānaṃ kṛtaṃ /",
    "YXmavt:3761": " evam āyatanakauśalyaṃ bhoktā''dhyātmikānyāyatanāni bhojanam",
    "YXmavt:3762": " āyatanāni bāhyāni /",
    "YXmavt:3763": " nānyo bhoktetyātmani bhoktṛtvagrāho vyāvartate /",
    "YXmavt:3764": " yad uktaṃ cakṣuāradyāyatanānām anugrahopaghātāt tad adhiṣṭhāna eva",
    "YXmavt:3765": " bhoktṛtvavyavahāra iti tad ayuktaṃ /",
    "YXmavt:3766": " rūpapratiṣedhena cakṣurādīnām āyatanānām apy asattvādātmavad iti",
    "YXmavt:3767": " naiṣa",
    "YXmavt:3768": " upālambhaḥ /",
    "YXmavt:3769": " yasmāt parikalpitarūpasyaivātra pratiṣedhaḥ kriyate na vikalpatārūpasya",
    "YXmavt:3770": " tatra cakṣurādiprapañcaparibhāvitakarmākṣiptatvenālayavijñānaṃ",
    "YXmavt:3771": " pariṇāmaviśeṣaprāptamādhyātmikam āyatanaṃ /",
    "YXmavt:3772": " tan nimittasya pravṛttivijñānasya rūpādipratibhāsaṃ bāhyāyatanaṃ /",
    "YXmavt:3773": " ya ālayavijñānasya sādhāraṇārthapratibhāso yaś ca sattvapratibhāsaḥ",
    "YXmavt:3774": " so'pi grāhyagrāhakapratibhāsasya",
    "YXmavt:3775": " pravṛttivijñānasyotpattāvadhipatipratyayatvād bāhyam āyatanam ucyate",
    "YXmavt:3776": " na tu tad viṣayatvād iti /",
    "YXmavt:3777": " nanvevaṃ dvayam āśritya cakṣur vijñānādaya utpadyanta iti sūtravacanena",
    "YXmavt:3778": " virudhyate /",
    "YXmavt:3779": " rūpādipratibhāso vijñānād bhinnaḥ .",
    "YXmavt:3780": " na ca tadeva tasyaivotpattipratyayo yuktaḥ /",
    "YXmavt:3781": " utpannānutpannāvasthayor bhāvād abhāvāc ca svātmani vṛttivirodhāt /",
    "YXmavt:3782": " tasmād avaśyaṃ vijñānanirbhāsād bhinnā rūpādayo'bhyupagantavyā iti",
    "YXmavt:3783": " naiṣo'pyupālambhaḥ /",
    "YXmavt:3784": " yasmād pādinirbhāsavijñānṃ sabhāgavijñānotpattaye pratyayavijñāne",
    "YXmavt:3785": " vāsanām ādhatte /",
    "YXmavt:3786": " vasanāpariṇāmāc ca rūpādyābhāsaṃ punar vijñānaṃ jāyate /",
    "YXmavt:3787": " evaṃ vijñānanirbhāsātmakatvena vāsanāhito vijñānapratyaya ukta iti",
    "YXmavt:3788": " na sūtravirodhaḥ /",
    "YXmavt:3789": " evaṃ rūpādinirbhāsasyālambanārtho'py upapannaḥ svanirbhāsākārasya",
    "YXmavt:3790": " vijñānasya pratyayatvāt /",
    "YXmavt:3791": " athavā yathā bāhyārthavādibhir vijñānena sahaja ālambanapratyayo",
    "YXmavt:3792": " vyavasthāpyate janyajanakavad abhāve'pi tad bhāvābhāvābhyāṃ",
    "YXmavt:3793": " vijñānabhāvābhāvāvadhikṛtya evam ihāpi rūpādinirbhāsasya",
    "YXmavt:3794": " vijñānasya vā'satyapi janyajanakabhāve tad bhāvābhāvayor",
    "YXmavt:3795": " vijñānabhāvābhāvavyabhicārāt pratyayapratyayitvaṃ vyavasthāpyate /",
    "YXmavt:3796": " rūpanirbhāsavijñānayor abhinnatvād dṛṣṭāntena mukhyato'sādṛśyam iti",
    "YXmavt:3797": " na bhedopacārāt /",
    "YXmavt:3798": " tadyathā grāhyagrāhakavikalpādhiṣṭḥānatvāt",
    "YXmavt:3799": " svapnamāyāgandharvanagarādivijñānaṃ paramārthato'abhinnam api",
    "YXmavt:3800": " grāhyagrāhakākāreṇa bhinnam iva vyavasthāpyata",
    "YXmavt:3801": " ālambyālambakabhāvatvena tathā'nyatrāpi nāsti virodhaḥ /",
    "YXmavt:3802": " api cālambyālambakabhāvaḥ sarvatropacaryata eva na mukhyo'sti /",
    "YXmavt:3803": " nahi vijñānam utpannam anutpannaṃ vā viṣayam ālambate /",
    "YXmavt:3804": " utpattyanantaravināśitvāt kriyākāle'navasthānād asattvāc ca /",
    "YXmavt:3805": " viṣayaścotpanno'nutpanno vobhayathā'pyālambanatvenāyogyaḥ /",
    "YXmavt:3806": " utpannasyā'navasthānād anutpannasya cāsattvāt /",
    "YXmavt:3807": " nahi nirādhārālambanakriyā yujyate /",
    "YXmavt:3808": " yasyāpi sattāmātreṇa kāryakāraṇabhāva evālambyālambakabhāvas",
    "YXmavt:3809": " tasyāpi vartamānasya vijñānasyālambanaṃ nirarthakaṃ [p.112]",
    "YXmavt:3810": " bhavati tadātmatvena siddheḥ /",
    "YXmavt:3811": " utpadyamānasyāpi nirarthakam asattvāt /",
    "YXmavt:3812": " notpadyamānasya nirarthakaṃ yasmād viṣayasadbhāve vijñānaṃ tan",
    "YXmavt:3813": " nirbhāsam ātmānaṃ pratilabhate /",
    "YXmavt:3814": " yadi viṣayanirbhāso vijñānasya bāhyārthanimittaḥ evam",
    "YXmavt:3815": " atītānāgatasvapnādivijñānasya nirākāratvaṃ vartate /",
    "YXmavt:3816": " tad arthābhāvād vā sattvaṃ /",
    "YXmavt:3817": " na vikalaiḥ pratyayaiḥ kāryam utpadyate atiprasaṅgāt /",
    "YXmavt:3818": " na cāsataḥ pratyayatvaṃ yujyate /",
    "YXmavt:3819": " na ca bāhyārtha ālambanapratyayo vijñānasya tena vināpi bhāvāt /",
    "YXmavt:3820": " tasmāt sarvam eva vijñānaṃ taimirikādīnām iva",
    "YXmavt:3821": " bāhyārthālambananirapekṣam evābhyupagantavyaṃ //",
    "YXmavt:3822": " { pratītyasamutpādārthaḥ }",
    "YXmavt:3823": " āyatanā'rthānantaraṃ pratītyasamutpādārtho vaktavya ityata āha -",
    "YXmavt:3824": " pratītyasamutpādārthaḥ /",
    "YXmavt:3825": " punar hetuphalāyāsā'nāropā'napavādataḥ //",
    "YXmavt:3826": " nirīhānityasamarthapratyayotpādanārthaḥ /",
    "YXmavt:3827": " yathoktaṃ sūtre'pi - etad asmin satīdambhavati /",
    "YXmavt:3828": " asyotpādādidam utpadyate yad utāvidyāpratyayāḥ saṃskārā iti vistaraḥ",
    "YXmavt:3829": " ayaṃ ca pratītyasamutpādo hetupahalakriyāṇāṃ",
    "YXmavt:3830": " samāropāpavādapratiṣedheneṣyata iti pratipādayann āha -",
    "YXmavt:3831": " hetuphalakriyāṇām asamāropavādārthaḥ pratītyasamutpādārtha iti /",
    "YXmavt:3832": " āyāsaśabdena tu kriyoktā /",
    "YXmavt:3833": " tatra hetusamāropaḥ avidyādīn hitvā puruṣeśvarāṇupradhāṇādīnāṃ",
    "YXmavt:3834": " hetutvakalpanāt /",
    "YXmavt:3835": " etad eva pratipādayann āha - saṃskārādīnāṃ jarāmaraṇaparyantānāṃ",
    "YXmavt:3836": " viṣamahetukalpnād iti /",
    "YXmavt:3837": " saṃskārādīnāṃ hy anityānāṃ nityaḥ puruṣādiko hetur viṣamo visadṛśa",
    "YXmavt:3838": " ityarthaḥ /",
    "YXmavt:3839": " athavā hetuḥ svarūpavikriyā'pekṣo bījādiko'ṅkurādīnāṃ dṛṣṭaḥ /",
    "YXmavt:3840": " na ca nityasya svarūpavikriyā'stīti viṣamahetau hetutvakalpanād",
    "YXmavt:3841": " hetusamāropaḥ / [p.113]",
    "YXmavt:3842": " hetvapavādo nirhetukatvakalpanād iti saṃskārādīnāṃ",
    "YXmavt:3843": " nirhetukotpādābhyupagamād avidyādīnāṃ saṃskārādihetutvam apoḍhaṃ",
    "YXmavt:3844": " bhavati /",
    "YXmavt:3845": " phalasamāropaḥ sātmakānāṃ saṃskārādīnām",
    "YXmavt:3846": " avidyādipratyayapravṛttikalpanād iti /",
    "YXmavt:3847": " satyātmani saṃskārādīnām avidyādipratyayapravṛttitvaṃ na tv astīti",
    "YXmavt:3848": " saṃskārādiphaleṣv ātmasamāropa ityeke /",
    "YXmavt:3849": " ātmadravyasamavāyitvena tad anugrahopaghātakartṛtvena vā sātmakānāṃ",
    "YXmavt:3850": " saṃskārādīnām avidyādipratyayapravṛttikalpanāt phalasamāropa ityapare",
    "YXmavt:3851": " phalāpavādo na santy avidyādipratyayāḥ saṃskāradaya iti kalpanād iti /",
    "YXmavt:3852": " tad yathā - sucaritaduścaritaparalokāpavādināṃ nāsti sucaritaṃ nāsti",
    "YXmavt:3853": " duścaritaṃ nāsti paraloka iti /",
    "YXmavt:3854": " kriyāsamāropo'vidyādīnāṃ saṃskārādyutpattau vyāpārakalpanād iti /",
    "YXmavt:3855": " yadi vasturūpam arthāntarabhūtaṃ saṃskārādyutpattāv avidyādayaḥ",
    "YXmavt:3856": " kurvantīti kalpyeta evaṃ kriyāsamāropaḥ /",
    "YXmavt:3857": " kriyāpavādo nissāmarthyakalapanād iti /",
    "YXmavt:3858": " avidyādīnāṃ sattāmātreṇa saṃskārāṇāṃ hy utpādanasamarthānām api",
    "YXmavt:3859": " niḥsāmarthyakalpanāt kriyāpavādaḥ /",
    "YXmavt:3860": " tad abhāvād asamāropānapavādo veditavya iti /",
    "YXmavt:3861": " tasya hetuphalakriyāṇāṃ samāropāpavādasyābhāvād asamāropānapavādo",
    "YXmavt:3862": " veditavyaḥ /",
    "YXmavt:3863": " evam idaṃ pratītyasamutpādakauśalyam avidyādivyatirekeṇātmanyanyasmin",
    "YXmavt:3864": " vā yaḥ kartṛtvagrāhas tasyaṃ pratipakṣeṇa veditavyaṃ /",
    "YXmavt:3865": " na hy atrātmānyo vā'vidyāvyatirekeṇa śubhāśubhānāṃ karmaṇāṃ kartā /",
    "YXmavt:3866": " anyaḥ saṃskāravyatirekeṇa vijñānasya kartā nāsti /",
    "YXmavt:3867": " evaṃ sarvatrāpi yathāyogaṃ vaktavyaṃ nirīhebhyo'nityebhyaḥ",
    "YXmavt:3868": " samarthebhyaścāvidyādibhyaḥ saṃskārādyutpattitaḥ //3-18//",
    "YXmavt:3869": " { sthānā'sthānārthaḥ } [p.114]",
    "YXmavt:3870": " pratītyasamutpādānantaraṃ sthānā'sthānārtho vaktavya ityata āha -",
    "YXmavt:3871": " aniṣṭeṣṭaviśuddhīnāṃ",
    "YXmavt:3872": " iti vistaraḥ /",
    "YXmavt:3873": " sthānāsthānaṃ saptavidhapāratantryārthena veditam iti /",
    "YXmavt:3874": " tatra sthānaṃ hetuḥ asthānamahetuḥ /",
    "YXmavt:3875": " yathoktaṃ gāthāyāṃ -",
    "YXmavt:3876": " satyaṃ vaden na ca kruddhed dadyād alpoo'pi yācitaḥ /",
    "YXmavt:3877": " ebhis tribhir iha shtānair devānāṃ samitiṃ vrajet //",
    "YXmavt:3878": " hetubhir iti gamyate /",
    "YXmavt:3879": " athavā sthānaṃ sambhavaḥ asthānaṃ punar asambhavaḥ /",
    "YXmavt:3880": " tat kauśalyaṃ sthānāsthānakauśalyaṃ /",
    "YXmavt:3881": " paratantrasya bhāvaḥ pāratantryaṃ /",
    "YXmavt:3882": " parāyattatetyarthaḥ /",
    "YXmavt:3883": " tac ca saptavidham api triṣvantarbhavati karmakleśajanmapāratantryeṣu /",
    "YXmavt:3884": " tatrāniṣṭe pāratantryam iti /",
    "YXmavt:3885": " aniṣṭā duargatayaḥ /",
    "YXmavt:3886": " tatra gamanaṃ duścaritāyatattvaṃ pāratantryañceti pradarśayann āha -",
    "YXmavt:3887": " duśaritena prāṇātipātādinā kāyavāṅmanaḥkarmasaṇggṛhītena",
    "YXmavt:3888": " saprayogapṛṣṭhenā'nicchato'pi durgatigamād iti /",
    "YXmavt:3889": " durgatayo narakāḥ pretāstiryañcaś ca /",
    "YXmavt:3890": " teṣām ekāntena duḥkhatvān na kasyacit tatra gamanecchā bhavati /",
    "YXmavt:3891": " karmaṇāṃ balavattvād durgatigetutvāc ca duścaritasyānicchato'pi tatra",
    "YXmavt:3892": " karmavaśād eva gamanaṃ bhavati /",
    "YXmavt:3893": " iṣṭe pāratantryaṃ sucaritena sugatigamanād iti /",
    "YXmavt:3894": " iṣṭaṃ sugatigamanaṃ /",
    "YXmavt:3895": " sugatir devā manuśyāś ca /",
    "YXmavt:3896": " sucaritaṃ saprayogapṛṣṭhebhyaḥ prāṇātipātādibhyo viratiḥ",
    "YXmavt:3897": " dānamānasatkārādikriyā śāstṛguruṇānvitādiṣu maitrīkaruṇādayaś ca",
    "YXmavt:3898": " guṇaviśeṣāḥ /",
    "YXmavt:3899": " pāratantryaṃ sucaritamantareṇānyathā prārthayatām api",
    "YXmavt:3900": " sugatigamanābhāvāt /",
    "YXmavt:3901": " sucaritapratibaddhataiva sugatyutpatteḥ /",
    "YXmavt:3902": " viśūddhau pāratantryam iti vistaraḥ /",
    "YXmavt:3903": " viśuddhiḥ kleśaprahāṇaṃ /",
    "YXmavt:3904": " pañca nivaraṇāni kāmacchando vyāpādaḥ styānamiddhamauddhatyakaukṛtyaṃ",
    "YXmavt:3905": " vicikitsā ca /",
    "YXmavt:3906": " styānamiddhamekīkṛtya auddhatyakaukṛtyañca pañca bhavati /",
    "YXmavt:3907": " abhedena kuśalapakṣaṃ nivṛṇvantīti nivaraṇāni bhedena punar yathākramaṃ",
    "YXmavt:3908": " pravrajatyābhiratiṃ tad anurūpe kāyavākkarmāṇi sabrahmacāribhiḥ samyak",
    "YXmavt:3909": " coditasya samyak pratipattiṃ śamathakāle'līnatāṃ pragrahakāle'vikṣepaṃ",
    "YXmavt:3910": " śamathavipaśyanākāle svarasavāditāṃ chādayantīti nivaraṇāni /",
    "YXmavt:3911": " tānyaprahāyātyaktvā yāvat sapta bodhyaṅgānyabhāvayitveti /",
    "YXmavt:3912": " yāvad iti paryantopadeśāt smṛtyupasthānasamyak",
    "YXmavt:3913": " prahāṇarddhipādendriyabalānām api grahaṇaṃ /",
    "YXmavt:3914": " duḥkhasyāntā'karaṇād iti /",
    "YXmavt:3915": " duḥkhasyānto [p.115]",
    "YXmavt:3916": " yatra duḥkhaṃ nāsti tac ca nirvāṇaṃ tasyākaraṇam aprāptir nirvāṇaṃ na",
    "YXmavt:3917": " prāpnotītyarthaḥ /",
    "YXmavt:3918": " athavā duḥkhasyānto yasmād duḥkhādanyaduḥkhaṃ na sandhīyate tat",
    "YXmavt:3919": " tādṛśaṃ duḥkhaṃ na karotītyapratisandhikaṃ duḥkham na karotītyarthaḥ /",
    "YXmavt:3920": " pañca nivaraṇaprahāṇapratibaddhatā viśuddhau pāratantryaṃ /",
    "YXmavt:3921": " samotpattau pāratantryaṃ dvayor apūrvācaramayor iti sahitayor ityarthaḥ /",
    "YXmavt:3922": " tathāgatayoścakravartinoścaikasmil lokadhātāvanutpādād iti /",
    "YXmavt:3923": " tathāgatayos trisāhasramahāsāhasro lokadhātur abhipretaḥ /",
    "YXmavt:3924": " cakravartinos tu cātur dvīpaka iti kecit /",
    "YXmavt:3925": " tathāgatayor api cātur dvīpaka evetyapare /",
    "YXmavt:3926": " buddhā hi bhagavanto dharmakāyādhipatyāt trisāhasramahāsāhasre",
    "YXmavt:3927": " lokadhātau pratyekaṃ cātur dvīpakeṣu nirmāṇakāyenābhisambodhiṃ",
    "YXmavt:3928": " parinirvāṇaṃ ca darśayanti /",
    "YXmavt:3929": " tathā hi yadekasmiñcāturmahādvīpake tuṣiteṣu manuṣyeṣu ca",
    "YXmavt:3930": " cyutijanmaparigraho bodhisattvānām prayojanaṃ /",
    "YXmavt:3931": " taditareṣv api cātur dvīpakeṣu samānaṃ /",
    "YXmavt:3932": " tasmād akaniṣṭhabhavana evābhisambuddho bhagavān nirmāṇakāyena",
    "YXmavt:3933": " trisāhasramahāsāhasre vantargateṣu sarvacāturdvīpakeṣu",
    "YXmavt:3934": " tuṣiteṣūpapattiṃ manuṣyeṣu ca janmaparigrahādikaṃ sarvaṃ darśayatīti",
    "YXmavt:3935": " manyante /",
    "YXmavt:3936": " tatra ca samasaṃvartanīyakarmāyattatā buddhacarkravartyutpatteḥ",
    "YXmavt:3937": " sahabhāve pāratantryaṃ /",
    "YXmavt:3938": " ādhipatye pāratantryaṃ striyā cakravartitvādyakaraṇād iti",
    "YXmavt:3939": " cakravartisaṃvartanīyasya karmaṇaḥ pumātmabhāva eva",
    "YXmavt:3940": " vipākadānasāmarthyāt /",
    "YXmavt:3941": " na hi strīḥ stryādiratnopabhogasamarthā /",
    "YXmavt:3942": " ādiśabdena śakratvādr gṛhyate /",
    "YXmavt:3943": " samprāptau pāratantryaṃ stryāpratyekānuttarabodhyanabhisambodhāt /",
    "YXmavt:3944": " prāptir buddha-pratyekabuddhatvādhigamaḥ /",
    "YXmavt:3945": " tatra pāratantryaṃ puruṣasya prāptir na tu striyaḥ /",
    "YXmavt:3946": " tasyā hi saṃsargābhāvāt khaḍgavat",
    "YXmavt:3947": " tribhūmiśāstrītvāsambhavādyathākramaṃ /",
    "YXmavt:3948": " sā punaḥ sarvadhūrtajanagamyā alpaprajñatvād",
    "YXmavt:3949": " anācāryakābhisambodhāyogyā ceti /",
    "YXmavt:3950": " samudācāre pāratantryaṃ dṛṣṭisampannasya vadhādyasamudācārāt",
    "YXmavt:3951": " pṛthagjanasya ca samudācārād iti /",
    "YXmavt:3952": " dṛṣṭisampanno dṛṣṭasatyaḥ /",
    "YXmavt:3953": " vadhaḥ prāṇātipātaḥ / [p.116]",
    "YXmavt:3954": " ādiśabdenādattādānādayaḥ saṃgṛhyante /",
    "YXmavt:3955": " te vadhādayaḥ kāyavāk-kriyāsvabhāvā dṛṣṭisampannasya na samudācaranti",
    "YXmavt:3956": " darśanamārgeṇa vadhādi-duścaritasamutthāpakakleśaprahāṇāt pṛthagjanasya",
    "YXmavt:3957": " samudācaranti tad aprahāṇāt /",
    "YXmavt:3958": " tad aprahāṇaṃ punas tat pratipakṣeṇa mārgānutpannatvāt /",
    "YXmavt:3959": " evam aniṣṭādipāratantryānugatam asthānakauśalyaṃ puruṣeśvarādau",
    "YXmavt:3960": " svātantryāgrāhapratipakṣaḥ /",
    "YXmavt:3961": " yadi hi svatantraḥ kaścit syān na duścaritena durgatiṃ gacchet /",
    "YXmavt:3962": " evam anyatrāpi vācyaṃ //3-19//",
    "YXmavt:3963": " { indriyārthaḥ }",
    "YXmavt:3964": " sthānāsthānārthanirdeśānantaram indriyārtho vaktavya ityata āha -",
    "YXmavt:3965": " indriyaṃ dvāviṃśatividham iti cakṣurindriyaṃ yāvad",
    "YXmavt:3966": " ājñātāvindriyāvasānaṃ /",
    "YXmavt:3967": " atra punar ādhipātyarthaṃ indriyārthaḥ /",
    "YXmavt:3968": " kasya punaḥ kvādhipatyam ityata āha -",
    "YXmavt:3969": " grahaṇasthānasandhānabhogaśuddhidvayārthataḥ / iti /",
    "YXmavt:3970": " atra ca dvayādhipattyārthata iti yuktau kārikānukūlārtham",
    "YXmavt:3971": " ādhipatyaśabdo lupto draṣṭavyaḥ /",
    "YXmavt:3972": " tasmād bhāṣyakāra āha - teṣu tadādhipatyād iti /",
    "YXmavt:3973": " grahaṇārtheneti /",
    "YXmavt:3974": " arthaśabdo'tra prayojanavācī /",
    "YXmavt:3975": " grahaṇaprayojanaṃ nimittaṃ tatrendriyam iti darśayati /",
    "YXmavt:3976": " evam anyatrāpi yathāyogaṃ vaktavyaṃ /",
    "YXmavt:3977": " teṣvityarthagrahaṇādiṣu ādhipatyam ityadhikaprabhutvam ityādhipatyaṃ",
    "YXmavt:3978": " hetutvam ityarthaḥ /",
    "YXmavt:3979": " rūpādayo dharmaparyantā rūpādiviṣayāḥ /",
    "YXmavt:3980": " teṣāṃ grahaṇaṃ cakṣurādivijñānaṃ /",
    "YXmavt:3981": " tatra cakṣurādīnāṃ ṣaṇṇām ādhipatyaṃ /",
    "YXmavt:3982": " cakṣuṣo niravaśeṣarūpaprabhedavijñānāśrayatvād rūpādīnām",
    "YXmavt:3983": " adhikaprabhutvam itīndriyam ucyate /",
    "YXmavt:3984": " na tu nīlarūpaṃ pītarūpādivijñānasyālambanaṃ bhavati /",
    "YXmavt:3985": " evaṃ śrotrādiṣv api yathāsambhavaṃ vistareṇa vācyaṃ /",
    "YXmavt:3986": " sthāne jīvitendriyasyeti /",
    "YXmavt:3987": " jīvitendriyaṃ punaḥ karmavāsanāvidhaṃ vipākasantāne'sati",
    "YXmavt:3988": " vicchittipratyaye pūrvpūrvakṣāṇasarūpeṣūttarottarakṣaṇeṣu",
    "YXmavt:3989": " pratisandhisāmarthyaṃ /",
    "YXmavt:3990": " sthāne jīvitendriyasyādhipatyam ityatraiva kāraṇam āha - tad",
    "YXmavt:3991": " ādhipatyenā'maraṇād iti /",
    "YXmavt:3992": " amaraṇaṃ pūrvakarmākṣiptanikāyasabhāgānuvṛttiḥ /",
    "YXmavt:3993": " satyapi sattvasthitikāraṇatve nāhārādīnām indriyatvaṃ /",
    "YXmavt:3994": " tat sadbhāve'pyāyuṣaḥ kṣaye'vasthānā'sadbhāvāt / [p.117]",
    "YXmavt:3995": " rūpārūpyadhātāv asatyapi kavaḍīkārāhāre",
    "YXmavt:3996": " jīvitendriyādevā'vasthānasadbhāvāt /",
    "YXmavt:3997": " na ca tatra sparśādīnām avasthāna ādhipatyaṃ yujyate /",
    "YXmavt:3998": " nirodhā'saṃjñisamāpattyavasthāyām āsaṃjñike ca sparśādyabhāve'pi",
    "YXmavt:3999": " sattvānāṃ sthitisambhavād iti /",
    "YXmavt:4000": " kulasandhāne strīpuruṣendriyayor ādhipatyam iti /",
    "YXmavt:4001": " putrotpattau kulāvyuparatatā vartata iti putrotpattiḥ kulasandhānaṃ /",
    "YXmavt:4002": " etad eva darśayann āha - prasavādhipatyād iti /",
    "YXmavt:4003": " kāyendriyapradeśa eva kaścid ādhipatyaviśeṣāt strīpuruṣendriyākhyaṃ",
    "YXmavt:4004": " pratilabhate /",
    "YXmavt:4005": " yatra stīndriyaṃ puruṣendriyañcas tastatra kulavyavasthānam asti /",
    "YXmavt:4006": " tad vaśena kulo na vyuparamate /",
    "YXmavt:4007": " kāmāvacareṣv api ca deveṣu strīndriye puruṣendriye ca sati",
    "YXmavt:4008": " kulavyavasthānaṃ nā'satīti /",
    "YXmavt:4009": " nahi gandharvādīnāṃ tatrādhipatyaṃ satyapi gandharvādau paṇḍakādiṣu",
    "YXmavt:4010": " strīpuruṣendriyayor asadbhāve putraprasavasāmārthyābhāvāt /",
    "YXmavt:4011": " āhārādīnāṃ punaḥ sattve'saṃkhyātatvāt satyapyādhipatye nendriyatvaṃ",
    "YXmavt:4012": " upabhoge vedanendriyāṇāṃ /",
    "YXmavt:4013": " ādhipatyam ityadhikṛtaṃ /",
    "YXmavt:4014": " katham ityata āha - kuśalākuśalakarmaphalopabhogād iti /",
    "YXmavt:4015": " vedanendriyāṇi pañca - sukhaṃ duḥkhaṃ saumanasyaṃ daurmanasyam upekṣā ca",
    "YXmavt:4016": " tarhi kuśalākuśalakarmaphala upabhujyate anubhavātmakatvāt /",
    "YXmavt:4017": " na nāmarūpasya tadādhipatyaṃ vedanāsambhārabhāvāt /",
    "YXmavt:4018": " tat sambhārabhāvaś ca vedanāpradhānatvād vipākasyeti /",
    "YXmavt:4019": " laukikaviśuddhiḥ prahāṇaṃ laukikakleśānāṃ /",
    "YXmavt:4020": " tatra śraddhādīnām iti",
    "YXmavt:4021": " śraddhā-vīrya-smṛti-samādhi-prajñā-pañcendriyāṇāṃ /",
    "YXmavt:4022": " ādhipatyam iti vartate /",
    "YXmavt:4023": " teṣām aśraddhādipratipakṣetvena laukikamārgaprabhāvitatvāt /",
    "YXmavt:4024": " mokṣabhāgīyaprabhāvitatvād ity apare /",
    "YXmavt:4025": " lokottaraviśuddhāvanājñānamājñāsyāmīndriyādīnām ityādhipatyam",
    "YXmavt:4026": " iti vartate /",
    "YXmavt:4027": " lokottaramārgeṇa kleśānāṃ prahāṇaṃ lokottaraviśuddhiḥ /",
    "YXmavt:4028": " tatrānājñātam ājñāsyāmīndriyājñendriyājñātāvīndriyāṇāṃ",
    "YXmavt:4029": " trayāṇām ādhipatyaṃ /",
    "YXmavt:4030": " teṣāṃ darśanabhāvanā'śaikṣamārgeṣu yathākramaṃ saṃgṛhītatvāt /",
    "YXmavt:4031": " tatra śraddhādīnāṃ pañca manaḥsukhasaumanasyopekṣāṇi",
    "YXmavt:4032": " cānāgamyādyāśritaviśeṣeṇa sambhavam adhikṛtyaitāni navendriyāṇi",
    "YXmavt:4033": " darśanamārge'nājñātam ājñāsyāmīndriyaṃ /",
    "YXmavt:4034": " bhāvanāmārga ājñendriyaṃ /",
    "YXmavt:4035": " aśaikṣaṃārga ajñātāvīndriyam ity ucyate /",
    "YXmavt:4036": " yogācārāṇāṃ tv anyathā vyavasthānaṃ / [p.118]",
    "YXmavt:4037": " anājñātam ājñāsyāmīndriyājñendriye dvaye daśendriyāṇi /",
    "YXmavt:4038": " pūrvokteṣu navasu daurmanasyam adhikaṃ prakṣipya daśa bhavanti /",
    "YXmavt:4039": " ājñātāvendriyan tu navaiva /",
    "YXmavt:4040": " tatra prayogamārge nirvedhabhāgīyātmake pañcadaśasu ca",
    "YXmavt:4041": " darśanamārgakṣaṇeṣu manaindriyaṃ pañca",
    "YXmavt:4042": " śraddhādīnyanāgamyādyāśritaviśeṣeṇa yathāsaṃbhavaṃ",
    "YXmavt:4043": " sukha-saumanasya-daurmanasyopekṣendriyāṇāṃ cānyatamād daurmanasyendriyaṃ",
    "YXmavt:4044": " punaḥ prayogakāle nirvedhabhāgīyapṛṣṭhenottaravimokṣaspṛhāsaṅgṛhītaṃ",
    "YXmavt:4045": " veditavyaṃ /",
    "YXmavt:4046": " tadetat saṃbhavato daśavidham indriyaṃ /",
    "YXmavt:4047": " anājñātam evājñātuṃ pravṛttatvād anājñātam ājñāsyāmīndriyam",
    "YXmavt:4048": " ucyate /",
    "YXmavt:4049": " tadeva daśavidham indriyaṃ ṣoḍaśadarśanamārgakṣaṇādyāvad vajropamaḥ",
    "YXmavt:4050": " samādhir ityetasmin śaikṣamārgam ājñendriyam ity ucyate",
    "YXmavt:4051": " apūrvājñātājñeyābhāvāt /",
    "YXmavt:4052": " aśaikṣamārge daurmanasyendriyavyatiriktāni",
    "YXmavt:4053": " śiṣṭānyājñātāvīndriyākhyāṃ pratilabhante /",
    "YXmavt:4054": " ājñātāvīndriyam iti ājñātāvīndriyam ucyate /",
    "YXmavt:4055": " evam indriyakauśalasya yaḥ puruṣanārāyaṇeśvarādiṣv adhipatigrāhaḥ sa",
    "YXmavt:4056": " vyāvartate //",
    "YXmavt:4057": " { adhyārthaḥ }",
    "YXmavt:4058": " indriyārthānantaram adhvatrayo vaktavya ityata āha -",
    "YXmavt:4059": " phalahetūpayogārthanopayogāt tathā'paraṃ // iti /",
    "YXmavt:4060": " tatra janmakāraṇaṃ hetuḥ /",
    "YXmavt:4061": " phalaṃ janamasaṃgṛhītaṃ /",
    "YXmavt:4062": " phaladānaṃ hetor upayogaḥ /",
    "YXmavt:4063": " phalasyopāyogo'nubhūtasya parikṣayaḥ /",
    "YXmavt:4064": " evam prakāraścātīto hetus tatphalaṃ cetyataḥ phalasya",
    "YXmavt:4065": " taddhetoścopayogārthenānīto'dhvā /",
    "YXmavt:4066": " tenaiva prakāreṇa phalasya hetoścā'nupayogārthenā'nāgato'dhvā /",
    "YXmavt:4067": " vartamānaḥ punar adhvā vartamānaṃ janma /",
    "YXmavt:4068": " hetordattaphalatvād hetūpayogārthena tatphalañca vartamānaṃ",
    "YXmavt:4069": " janmā'nuvartata eveti phalā'nuyogārthena ca veditavyaḥ /",
    "YXmavt:4070": " bhāvānāñca pratikṣaṇaṃ hetuphalabhāvatvena kṣaṇatvam",
    "YXmavt:4071": " adhikṛtyā'dhvavyavasthānaṃ veditavyaṃ /",
    "YXmavt:4072": " tatra hetūpayogaḥ svaphalasyotpādānāt /",
    "YXmavt:4073": " phalopayogaḥ phalasya janmānantaravināśāt /",
    "YXmavt:4074": " evaṃ phalahetūpayogārthenātīto'dhvā phalahetvor",
    "YXmavt:4075": " anupayogārthenānāgato'rdhveti prakṛtaṃ /",
    "YXmavt:4076": " kāryānutpādād anutpannasya ca vināśābhāvāt phalahetvor anupayogo",
    "YXmavt:4077": " veditavyaḥ / [p.119]",
    "YXmavt:4078": " hetūpayogaphalānupayogārtheneti kāryotpādanād hetūpayogaḥ /",
    "YXmavt:4079": " kāryā'vināśātphalā'nupayogaḥ /",
    "YXmavt:4080": " evam adhvakuśalasya nityātmeti grāho vyāvartate /",
    "YXmavt:4081": " adhavyatiriktasyānyasyā'nupalabdhatvāt //3-20//",
    "YXmavt:4082": " { catussatyārthaḥ }",
    "YXmavt:4083": " adhvatrayārthānantaraṃ catuḥsatyārtho vaktavya ityata āha -",
    "YXmavt:4084": " vedanāsanimittārthatan nimittaprapattitaḥ /",
    "YXmavt:4085": " iti vistaraḥ /",
    "YXmavt:4086": " vedanā duḥkhārtha iti loke rūḍhaṃ /",
    "YXmavt:4087": " śāstre ca yat kiñcid veditam idam atra duḥkhasyeti vacanāt /",
    "YXmavt:4088": " satyavyavasthāyāṃ sarvā sāsravā sanimittā sukhā duḥkhā sukhāduḥkhā",
    "YXmavt:4089": " ca vedanā duḥkhasatyārtha iti pradarśayan bhāṣyakāra āha - tatra",
    "YXmavt:4090": " duḥkhasatyaṃ vedanāsanimittārtheneti /",
    "YXmavt:4091": " sarvā vedanā duḥkham iti kuta etat ?",
    "YXmavt:4092": " ata āha - yatkiñcid veditam idam atra duḥkhasyeti kṛtveti /",
    "YXmavt:4093": " sā ca vedanā duḥkha duḥkhatāvipariṇāmaduḥkhatā-saṃskāraduḥkhatābhir",
    "YXmavt:4094": " yathāsambhavaṃ duḥkhā /",
    "YXmavt:4095": " saṃskāraduḥkhatayaiva vā duḥkhā /",
    "YXmavt:4096": " vedanānimittaṃ panar vedanāsthānīyā dharmā veditavyā iti /",
    "YXmavt:4097": " sukhaduḥkhā'duḥkhāsukhavedanīyā dharmā vedanāsthānāni /",
    "YXmavt:4098": " evaṃ pañcaskandhā duḥkhasatyaṃ nirdiṣṭaṃ /",
    "YXmavt:4099": " tan nimitta pratipattitaḥ samudayasatyam iti /",
    "YXmavt:4100": " tac chabdena duḥkhasatyam abhisambadhyate /",
    "YXmavt:4101": " duḥkhaṃ yayā pratipattyā janyate sā pratipattiḥ samudayasatyaṃ /",
    "YXmavt:4102": " sā punar vedanāyāṃ vedanāsthāniyeṣu ca dharmeṣu tṛṣṇāhetupūrvikā",
    "YXmavt:4103": " kāyavāṅmanaḥ pracalasvarūpā /",
    "YXmavt:4104": " saṃkṣepataś ca bhavasamudbhavikaṃ karmasamudaya satyam ity uktam bhavati /",
    "YXmavt:4105": " tayoḥ śamārthena nirodhasatyam iti /",
    "YXmavt:4106": " tayor iti duḥkhasamudayasatyayoḥ /",
    "YXmavt:4107": " śamārthenety utpādanārthena /",
    "YXmavt:4108": " evañca sahetukaduḥKhānutpādalakṣaṇatvān nirodho dvividha uktaḥ",
    "YXmavt:4109": " samudayaśamārthena sopadhiśeṣaḥ duḥkhopaśamārthena nirupādhiśeṣa iti",
    "YXmavt:4110": " tayor evādhikṛtayor duḥkhasamudayayoḥ pratipakṣārthena",
    "YXmavt:4111": " duḥkhasamudayanirodhagāminī pratipan mārgasatyaṃ /",
    "YXmavt:4112": " tadevaṃ satyakuśalasya saṅkleśavyavadānamātrāvagatatvāt tadanyaḥ",
    "YXmavt:4113": " saṅkleśavyavadānagraho vyāvartate tasyābhāvād iti //3-21//",
    "YXmavt:4114": " { yānatrayā'rthaḥ } [p.120]",
    "YXmavt:4115": " satyārthānantaraṃ yānatrayārthaṃ pratipādyata ityata āha -",
    "YXmavt:4116": " guṇadoṣā'vikalpena jñānena",
    "YXmavt:4117": " iti vistaraḥ /",
    "YXmavt:4118": " jñānaśabda ubhayatra sambadhyate /",
    "YXmavt:4119": " guṇadoṣajñānenā'vikalpajñānena ceti /",
    "YXmavt:4120": " athavā'ntare vikalpaśabdo lupto draṣṭavyaḥ /",
    "YXmavt:4121": " tatra guṇadoṣajñānena parataḥ svayañceti ata evāha - vṛttau yathāyogam iti /",
    "YXmavt:4122": " tatra nirvāṇasaṃsārayor guṇadoṣajñāneneti /",
    "YXmavt:4123": " nirvāṇaśabdenātra mārganirodhau saṅgṛhītau yathā praśāntaśabdaḥ /",
    "YXmavt:4124": " tatra nirodhe śāntādyākāraiḥ mārge nairyāṇikādyākārair jñānaṃ",
    "YXmavt:4125": " nirvāṇe guṇajñānaṃ /",
    "YXmavt:4126": " saṃsāro'pi duḥkhasamudayātmakaḥ /",
    "YXmavt:4127": " tatrā'py anityaduḥkhādyākāraiḥ samudayapratyayādyākāraiś ca jñānaṃ",
    "YXmavt:4128": " saṃsāre doṣajñānaṃ /",
    "YXmavt:4129": " parataḥ śrutveti buddhabodhisattvādibhyo nirvāṇasaṃsārayor",
    "YXmavt:4130": " guṇānyathokān doṣāṃś ca śrutveti /",
    "YXmavt:4131": " niryāṇārtheneti saṃsāranirgamārthena /",
    "YXmavt:4132": " śrāvakayānam iti paradghoṣasaṃniśrayeṇa niryāṇāt śrāvakāyanm iti",
    "YXmavt:4133": " pratyekabuddhayānād viśeṣaṃ darśayati /",
    "YXmavt:4134": " tenaiveti nirvāṇasaṃsārayor guṇadoṣajñānena svayam aśrutvā parato",
    "YXmavt:4135": " buddhabodhasattvebhyo niryāṇārthena pratyekabuddhayānaṃ /",
    "YXmavt:4136": " svayam aśrutveti śrāvakayānād viśeṣaṇaṃ /",
    "YXmavt:4137": " avikalpena jñāneneti saṃsāranirvāṇayor anabhilāpyadharmatāprativedhād",
    "YXmavt:4138": " avikalpaṃ jñānaṃ /",
    "YXmavt:4139": " svayam eva parato'śrutvā niryāṇārthena mahāyānaṃ /",
    "YXmavt:4140": " atra hi jñāneneti pratyekabuddhayānād viśeṣaḥ /",
    "YXmavt:4141": " anye tvāhuḥ - pudgalanairātmyaviṣayeṇa guṇadoṣā'vikalpena jñānena",
    "YXmavt:4142": " parataḥ śrutvā niryāṇaṃ śrāvakayānaṃ /",
    "YXmavt:4143": " śravaṇanirapekṣasya svayaṃ niryāṇaṃ pratyekabuddhayānaṃ /",
    "YXmavt:4144": " dharmanairātmyaviṣayeṇā'pratiṣṭhitanirvāṇaprāpakenā'vikalpena jñānena",
    "YXmavt:4145": " svayaṃ niryāṇaṃ mahāyānam ucyate /",
    "YXmavt:4146": " etad vyākhyānaṃ bhāṣyeṇa virudhyate /",
    "YXmavt:4147": " evaṃ yānatrayakuśalasya yogamātradarśanād ātmā yogīti grāho",
    "YXmavt:4148": " vyāvartate // [p.121]",
    "YXmavt:4149": " [ saṃskṛtā'saṃskṛtārthaḥ }",
    "YXmavt:4150": " idānīṃ saṃskṛtāsaṃskṛtārthaṃ pratipādayann āha -",
    "YXmavt:4151": " saprajñaptisahetukāt /",
    "YXmavt:4152": " nimittātpraśamāt sārthāt paścimaṃ samudāhṛtaṃ // iti /",
    "YXmavt:4153": " kim idaṃ paścimaṃ samudāhṛtaṃ ?",
    "YXmavt:4154": " ityata āha - saṃskṛtā'saṃskṛtam iti sarvapaścād udiṣṭatvāt /",
    "YXmavt:4155": " tatra saṃskṛtaṃ saprajñaptikāt sahetukāc ca nimittāt asaṃskṛtaṃ punaḥ",
    "YXmavt:4156": " sārthāt praśamād vyavasthāpitaṃ /",
    "YXmavt:4157": " prajñaptihetunimittaṃ punar ajñānāt /",
    "YXmavt:4158": " tat pradarśayann āha - tatra saprajñaptir nāmakāyādaya iti /",
    "YXmavt:4159": " prajñapyete svabhāvaviśeṣau bhāvānāṃ nāmapadakāyābhyām iti",
    "YXmavt:4160": " nāmapadakayau prajñaptiḥ /",
    "YXmavt:4161": " vyañjanakāyas tu tad ubhayābhivyañjakatvāt prajñaptiḥ /",
    "YXmavt:4162": " hetuḥ punar bījasaṅgṛhītam ālayavijñānam iti /",
    "YXmavt:4163": " tac ca sarvasāsravadharmavāsanānvitam adattaphalaṃ",
    "YXmavt:4164": " samudayasatyasaṅgṛhītaṃ /",
    "YXmavt:4165": " ata eva dattaphalād vyavacchedārthaṃ bījasaṅgṛhītam ityāha /",
    "YXmavt:4166": " nimittaṃ pratiṣṭhādehabhogasaṅgṛhītam ityālayavijñānam iti prakṛtaṃ /",
    "YXmavt:4167": " pravṛttivijñānasaṅgṛhītaśca manadugrahavikalpa iti /",
    "YXmavt:4168": " tatra pratiṣṭhā bhājanalokaḥ /",
    "YXmavt:4169": " tadābhāsam ālayavijñānaṃ /",
    "YXmavt:4170": " pratiṣṭhātmanā saṅgṛhītam iti pratiṣṭhāsaṅgṛhītaṃ /",
    "YXmavt:4171": " dehaḥ sendriyaṃ śarīraṃ tadābhāsam ālayavijñānaṃ dehasaṅgṛhītaṃ",
    "YXmavt:4172": " dehātmanopagatam ityarthaḥ / [p.122]",
    "YXmavt:4173": " bhogasaṅgṛhītatamedevottaram uktaṃ /",
    "YXmavt:4174": " tad dvayaṃ śeṣāṇi vijñānānyadhipativastutvena bhuñjata iti bhogaḥ /",
    "YXmavt:4175": " athavā annapānādiko'rtho bhujyata iti bhogaḥ /",
    "YXmavt:4176": " tan nirbhāsaṃ vijñānaṃ bhogasaṅgṛhītaṃ /",
    "YXmavt:4177": " etat saprajñapti sahetukaṃ nimittaṃ sasamprayogaṃ",
    "YXmavt:4178": " paratantrasvabhāvasaṅgṛhītatvāt saṃskṛtaṃ veditavyaṃ /",
    "YXmavt:4179": " samprayogaścaittāḥ /",
    "YXmavt:4180": " tat saṃskṛtaṃ na kevalaṃ tadeveti darśayati /",
    "YXmavt:4181": " kasya punas tannimittaṃ ?",
    "YXmavt:4182": " nāmakāyādīnāṃ /",
    "YXmavt:4183": " teṣāṃ tat svabhāvaviśeṣasaṃsūcakatvāt tadanusāreṇa ca",
    "YXmavt:4184": " svabhāvaviśeṣābhiniveśināṃ cittacaittānāṃ manaudgrahavikalpākhyānāṃ",
    "YXmavt:4185": " nimittaṃ /",
    "YXmavt:4186": " manaudgrahavikalpaścālayavijñānasya nimittaṃ /",
    "YXmavt:4187": " tasmin vāsanapoṣaṇatvād ityeke /",
    "YXmavt:4188": " anye tu manyante - svabhāvaviśeṣaprajñāpanāt prajñapter nimittaṃ",
    "YXmavt:4189": " saṃjñāṃ nimittodgrahaṇātmiketi vacanāt /",
    "YXmavt:4190": " pratiṣṭhādehabhogasaṃgṛhītam ālayavijñānaṃ nidānanimittaṃ",
    "YXmavt:4191": " vāsanāpoṣaṇatvāt /",
    "YXmavt:4192": " ālambananimittañca mana udgrahavikalpā ālambananimittīkaraṇārthena /",
    "YXmavt:4193": " ālambanālambana nimittaṃ cobhayathā nimittīkaraṇād iti /",
    "YXmavt:4194": " tatra mano yan nityaṃ manyanākāram iti /",
    "YXmavt:4195": " ahaṃ mameti yan nityaṃ manyate tanmata ucyate /",
    "YXmavt:4196": " tac ca samprayuktam ātmamohātmadṛṣṭyātmasnehātmamānaiḥ pañcabhiś ca",
    "YXmavt:4197": " sarvatragair vedanāsaṃjñācetanāsparśamanaskārair iti /",
    "YXmavt:4198": " udgrahaḥ pañca vijñānakāyā iti viṣayasvarūpagrahaṇalakṣaṇatvāt",
    "YXmavt:4199": " svasaṃvedyā ityākhyātum aśakyatvād udgraha ucyate /",
    "YXmavt:4200": " vikalpo manovijñānaṃ /",
    "YXmavt:4201": " tasya dharmasvasāmānyalakṣaṇavikalpakatvād iti /",
    "YXmavt:4202": " etatsarvaṃ saprajñaptisahetukaṃ nimittaṃ karmakleśābhyām",
    "YXmavt:4203": " abhisaṃskṛtatvāt saṃskṛtaṃ /",
    "YXmavt:4204": " asaṃskṛtaṃ punaḥ praśamaś ca nirodhaḥ praśamārthaś ca tathateti yuktaṃ",
    "YXmavt:4205": " nirodhasya praśamasvarūpatvaṃ sannimittaduḥkhapraśamalakṣaṇāt /",
    "YXmavt:4206": " kathaṃ tathatā praśamārtham ucyata iti ?",
    "YXmavt:4207": " praśamasyārtha iti kṛtvā /",
    "YXmavt:4208": " nanu ca nirodhena tathatayā na kaścit sambandho'sti kathaṃ praśamārthatvaṃ",
    "YXmavt:4209": " tathatāyā mārgālambanatvāt /",
    "YXmavt:4210": " mārgasya punaḥ kathaṃ praśamatvaṃ ?",
    "YXmavt:4211": " tena praśamanāt /",
    "YXmavt:4212": " nirvāṇaṃ praśamaḥ praśamanāt /",
    "YXmavt:4213": " anena ca praśamanāt praśamo mārgaḥ /",
    "YXmavt:4214": " evaṃ vigrahabhedād ekābhidhānena nirvāṇamārgayor grahaṇaṃ praśama iti /",
    "YXmavt:4215": " mārgasatyaṃ punaḥ kiṃ saṃskṛtam asaṃskṛtaṃ ?",
    "YXmavt:4216": " saṃskṛtaṃ utpādyatvāt /",
    "YXmavt:4217": " yadi karmakleśābhyām anabhisaṃskṛtād asaṃskṛtena ca prabhāvitād",
    "YXmavt:4218": " asaṃskṛtam iti brūyān na doṣaḥ syād iti /",
    "YXmavt:4219": " ityetenārthena skandhādiṣu jñānaṃ skandhādikauśalyaṃ veditavyam iti / [p.123]",
    "YXmavt:4220": " anekatvābhisaṃkṣepaparicchedārtha āditaḥ /",
    "YXmavt:4221": " iti vistareṇa sarvatra vācyaṃ //3-22//",
    "YXmavt:4222": " { tattvapiṇḍārthaḥ }",
    "YXmavt:4223": " tattvasya piṇḍārthaḥ /",
    "YXmavt:4224": " samāsato dvividhaṃ tattvaṃ /",
    "YXmavt:4225": " vistareṇa daśavidham uktaṃ /",
    "YXmavt:4226": " ataḥ samāsato dvividham ityāha - ādarśatattvaṃ dṛśyatattvañca /",
    "YXmavt:4227": " tatra mūlatattvam ādarśatattvaṃ /",
    "YXmavt:4228": " tat punas trayaḥ svabhāvāḥ /",
    "YXmavt:4229": " kim arthaṃ punas tad ādarśatattvam ityucyate ?",
    "YXmavt:4230": " śeṣāṇāṃ lakṣaṇatattvādīnāṃ tatra darśanāt /",
    "YXmavt:4231": " dṛśyatattvaṃ yat lakṣaṇatattvādikaṃ pūrvanirdiṣṭaṃ navavidhaṃ /",
    "YXmavt:4232": " kimarthaṃ tad dṛṣyatattvam ity ucyate ?",
    "YXmavt:4233": " tasya mūlatattve darśanāt nirabhimānadṛśyatattvaṃ lakṣaṇatattvaṃ /",
    "YXmavt:4234": " tena hi nirabhimāno bhavati /",
    "YXmavt:4235": " pudgaladharmayor grāhyagrāhakayor bhāvābhāvayoś",
    "YXmavt:4236": " cā'samāropānapavādaviparyāsa dṛśyatattvam aviparyāsalakṣaṇaṃ /",
    "YXmavt:4237": " taddhi nityādiviparyāsapratipakṣabhūtaṃ /",
    "YXmavt:4238": " śrāvakayānaniryāṇadṛśyatattvaṃ phalahetumayaṃ tattvaṃ /",
    "YXmavt:4239": " caturāryasatya prativedhabhāvanayā śrāvakaniryāṇaṃ /",
    "YXmavt:4240": " mahāyānaniryāṇadrśyatattvaṃ sūkṣmaudārikatattvaṃ /",
    "YXmavt:4241": " audārikena saṃvṛtisatyena sattvaparipācanāt sūkṣmeṇa paramārthasatyena",
    "YXmavt:4242": " vimocanāt mahāyānena niryāti /",
    "YXmavt:4243": " paravādinigrahadṛśyatattvaṃ prasiddhatattvaṃ /",
    "YXmavt:4244": " katham ityata āha - dṛṣṭānasanniśrayeṇa yuktyā nigrahād iti /",
    "YXmavt:4245": " nigrahe lokaprasiddho dṛṣṭāntaḥ /",
    "YXmavt:4246": " yuktiprasiddhaśabdāśrayād yuktiḥ /",
    "YXmavt:4247": " mahāyānābhidyotanadṛśyatattvaṃ viśuddhijñānagocaratattvaṃ /",
    "YXmavt:4248": " taddhi kleśāvaraṇaviśuddhijñānagocarād anyasyābhidyotaka āgamaḥ /",
    "YXmavt:4249": " tat punar mahāyānaṃ /",
    "YXmavt:4250": " sarvākārajñeyapraveśadṛśyatattvaṃ saṃgrahatattvaṃ /",
    "YXmavt:4251": " tac ca pañca vastūni tatra sarvajñeyānupraveśāt /",
    "YXmavt:4252": " avitathatā'bhidyotanadṛśyatattvaṃ prabhedatattvaṃ /",
    "YXmavt:4253": " tena hi bhāvānāmavitathatathatā'nanyatathatayor abhidyotanāt /",
    "YXmavt:4254": " ātmagrāhavastusarvābhisandhipraveśadṛśyatattvañceti kauśalayatattvaṃ /",
    "YXmavt:4255": " tena hy ātmagrāhavastu sarvābhiprāyamukhena praviśatīti yathā pūrvam",
    "YXmavt:4256": " uktaṃ daśabhir abhiprāyaiḥ skandhādiṣv ātmagrāhapravṛttitvaṃ /",
    "YXmavt:4257": " tattvapiṇḍārthavacanaṃ sukhadhāraṇārtham arthād grantham ākarṣatīti /",
    "YXmavt:4258": " asammohāparikhedārthañca paridṛṣṭādhikāraparyantasya hi na parikheda",
    "YXmavt:4259": " upajñāyate nāpi sammoho yathoddeśanirdeśādhigamād utapdyate /",
    "YXmavt:4260": " uktaṃ tattvaṃ //",
    "YXmavt:4261": " // āgamānusāriṇyāṃ madhyāntavibhāgaṭīkāyām ācāryabhadantasthi",
    "YXmavt:4262": " ramatyuparacitāyāṃ tattvaparicchedastṛtīyaḥ samāptaḥ //",
    "YXmavt:4263": " { pratipakṣabhāvanā } [p.125]",
    "YXmavt:4264": " tattvapratipādanānantaraṃ pratipakṣabhāvanā vaktavyā tatrā'vasthā",
    "YXmavt:4265": " phalaprāptiś ca /",
    "YXmavt:4266": " atas tatpratipādanārthaṃ caturthaparicchedārambhaḥ /",
    "YXmavt:4267": " tattvānantaram uddiṣṭatvāt pratipakṣabhāvanāpratibaddhatvāc ca tad",
    "YXmavt:4268": " avasthāphalaprāptyor uddeśaḥ /",
    "YXmavt:4269": " sūtre pratipakaṣatvena bodhipakṣo'numata iti pradarśanārtham āha -",
    "YXmavt:4270": " pratipakṣabhāvanā bodhipakṣyabhāveneti /",
    "YXmavt:4271": " te hi yathoktāvaraṇavipakṣaprahāṇāya bhāvyamānaḥ prabhavantīti",
    "YXmavt:4272": " pratipakṣā ucyante /",
    "YXmavt:4273": " te punaḥ saptatriṃśat - catvāri smṛtypasthānāni yāvadāryāṣṭāṅga",
    "YXmavt:4274": " mārgāḥ /",
    "YXmavt:4275": " tad bhāvanā bṛṃhaṇāropaṇā abhyāso bahulā kriyeti paryāyāḥ /",
    "YXmavt:4276": " sedānīṃ vaktavyā tattvānantaram uddiṣṭatvāt /",
    "YXmavt:4277": " kiṃ kāraṇaṃ smṛtyupasthānabhāvanaiva pūrvam ucyate nānyā",
    "YXmavt:4278": " bodhipakṣabhāvanā ?",
    "YXmavt:4279": " āha - tatra tāvadādau -",
    "YXmavt:4280": " dauṣṭhulyāt tarṣahetutvāt",
    "YXmavt:4281": " iti vistaraḥ /",
    "YXmavt:4282": " tatreti bodhipakṣabhāvanāyāṃ /",
    "YXmavt:4283": " tāvacchabdārthaḥ kramārthaḥ /",
    "YXmavt:4284": " ādau tāvat smṛtyupasthānabhāvanocyate /",
    "YXmavt:4285": " paścād anyeṣām apīti /",
    "YXmavt:4286": " nirvāṇasaṃsāryor guṇadoṣā'navabodhāt /",
    "YXmavt:4287": " saṃskāreṣu sukhaśucinityātmābhiniveśena bālānāṃ bhavabhoge'bhivacanaṃ [p.126]",
    "YXmavt:4288": " nirvāṇārthaṃ trāsaḥ /",
    "YXmavt:4289": " sa ca guṇadoṣānavabodhaḥ sukhādyabhiniveśaś ca satyadarśanād vinivartata",
    "YXmavt:4290": " ityataḥ saṃsārād udvajanārthaṃ nirvāṇe cābhimukhīkaraṇārthaṃ",
    "YXmavt:4291": " catuḥsatyāvatārāya smṛtyupasthānabhāvanaivādāv uktā /",
    "YXmavt:4292": " kāyena hi dauṣṭhulyaṃ prabhāvyata iti /",
    "YXmavt:4293": " dauṣṭhulyaṃ duḥsthitatā /",
    "YXmavt:4294": " tathā hi pratidinam abhisaṃskriyamāṇo vikriyata eva kāya iti kāyena",
    "YXmavt:4295": " dauṣṭhulyaṃ prabhāvyate /",
    "YXmavt:4296": " tataś ca kāyaparīkṣayā duḥkhasatyam avatarati /",
    "YXmavt:4297": " kim artham etad ityāha - tasya sadauṣṭhulyasaṃskāralakṣaṇatvād iti /",
    "YXmavt:4298": " yasmād duḥkhasatyasya sadauṣṭhulyāḥ saṃskārāḥ lakṣaṇaṃ svabhāvaḥ",
    "YXmavt:4299": " kāyena ca dauṣṭhulyaṃ prabhāvyate tasmāt kāyaparīkṣayā duḥkhasatyam",
    "YXmavt:4300": " avatarati /",
    "YXmavt:4301": " dauṣṭhulyaṃ na vijñāyata ityata āha - dauṣṭhulyaṃ hi saṃskāraduḥkhateti",
    "YXmavt:4302": " saṃskāro bhāvanām utpattiḥ /",
    "YXmavt:4303": " sa ca sarvaviplavastv iti dauṣṭhulyamāryāṇāṃ pratikūlatvāc ca duḥkhatā",
    "YXmavt:4304": " yathoktaṃ -",
    "YXmavt:4305": " anartho janmedaṃ sati hi janane santi ripavo",
    "YXmavt:4306": " jarā-mṛtyu-vyādhi-vyasana-bandha-prabhṛtayaḥ /",
    "YXmavt:4307": " anarthās te na syur yadi na bhavato nāśavibhavā-",
    "YXmavt:4308": " vajāte vṛkṣe syān na hi dahanadavavāyucyutir api //",
    "YXmavt:4309": " tayeti saṃskāraduḥkhatayā na vipariṇāmaduḥkhatāduḥkhaduḥkhatābhyāṃ",
    "YXmavt:4310": " tayor āvyāpitvāt saṃskāraduḥKhatānimittatvāc ca /",
    "YXmavt:4311": " sarvaṃ sāsravaṃ vastvāryā duḥkhatā paśyanti nā'nāsavaṃ mārgasatyasya",
    "YXmavt:4312": " janmotpattipratipakṣatvāt na tu pṛthagjanā viparyāsasthānāśrayatvāt /",
    "YXmavt:4313": " sūtre'py uktaṃ - samāsataḥ pañcopādānaskandhā duḥkham iti /",
    "YXmavt:4314": " saṃskāraduḥkhatā'karmaṇyatetyanye /",
    "YXmavt:4315": " na dauṣṭhulyam akarmaṇyātetyapare /",
    "YXmavt:4316": " kiṃ kāraṇaṃ ?",
    "YXmavt:4317": " akarmaṇyātāyāḥ sāsravatvād avaśyaṃ sāsravatāṃ",
    "YXmavt:4318": " bījakāraṇotpannā'bhyupagantavyā /",
    "YXmavt:4319": " sā tv abījāpyarthasantāne kadācid āhārādyapacārād bhavati /",
    "YXmavt:4320": " na cāsau dauṣṭhulyaṃ bhavitum arhatya nāsravatvād iti /",
    "YXmavt:4321": " ataś ca sāsravadharmabījam ālayavijñānasanniviṣṭaṃ",
    "YXmavt:4322": " dauṣṭhulyenātreṣyate /",
    "YXmavt:4323": " ayaṃ sukhaduḥkhā'sukhā'duḥkhasahitaḥ kāyastat phalaṃ /",
    "YXmavt:4324": " tasmāt sukhādyavakāśasahitena kāyena pratikṣaṇabhāvinā tad dauṣṭhulyaṃ",
    "YXmavt:4325": " prabhāvyate pratīyata ityarthaḥ /",
    "YXmavt:4326": " tadyathā khalavilāntargataṃ bījam aṅkureṇeti /",
    "YXmavt:4327": " tasmāt kāyaparīkṣayā duḥkhasatyam avatarati /",
    "YXmavt:4328": " atra kāraṇam āha - [p.127]",
    "YXmavt:4329": " tasya sadauṣṭhulyasaṃskāralakṣaṇatvād iti sabījasaṃskārātmakatvād",
    "YXmavt:4330": " ityarthaḥ /",
    "YXmavt:4331": " saṃskāraduḥkhatā hi vipariṇāmaduḥkhatāduḥkhaduḥkhatādauṣṭhulyābhyām",
    "YXmavt:4332": " anugatatvāt kāraṇatvāc ca dauṣṭhulyam ityktā /",
    "YXmavt:4333": " ata eva saṃskāraduḥkhatayā sarvasāsravaṃ vastvāryaiḥ duḥkhatvenālokita",
    "YXmavt:4334": " evaṃ kāyasmṛtyupasthānena duḥkhasatyam avataratīti /",
    "YXmavt:4335": " tṛṣṇāhetur vedanā - avidyāsaṃsparśajetyabhiprāyāt anāsravāyā atad",
    "YXmavt:4336": " hetutvāt /",
    "YXmavt:4337": " tatra sukhā vedanā tat saṃyogāviyogatṛṣṇāyā hetuḥ /",
    "YXmavt:4338": " duḥkhā tad asaṃyogaviyogatṛṣṇāyā hetuḥ /",
    "YXmavt:4339": " aduḥkhasukhā tad avasthābhir atitṛṣṇāyās tat saṃyogāviyogatṛṣṇāyāś ca",
    "YXmavt:4340": " kasyāṃcit samāptau hetur iti /",
    "YXmavt:4341": " sa duḥkhavedanayā spṛṣṭaḥ kāmasukham abhinandatīti vacanāt duḥkhāpi",
    "YXmavt:4342": " vedanā sukhāyāḥ tṛṣṇayā hetur bhavati /",
    "YXmavt:4343": " tat parīkṣayā samudayasatyam avatarati /",
    "YXmavt:4344": " sa hi vedanāṃ svarūpataḥ kāraṇataḥ kāryato'nityato",
    "YXmavt:4345": " duḥkhataścopaparīkṣamāṇaḥ samudayasatyam avatarati tṛṣṇāṃ tat",
    "YXmavt:4346": " kāryatvenāvagacchatītyarthaḥ /",
    "YXmavt:4347": " tṛṣṇā hi sūtre samudayasatyam ityuktā /",
    "YXmavt:4348": " ko duḥkhasamudayaḥ ?",
    "YXmavt:4349": " paṭhyate - tṛṣṇā paunarbhavikānandā rāgasahagateti vistaraḥ /",
    "YXmavt:4350": " evaṃ vedanāsmṛtyupasthānena samudayasatyam avatarati /",
    "YXmavt:4351": " ātmābhiniveśavastu cittam iti /",
    "YXmavt:4352": " anyasya nityādiguṇaviśiṣṭasyātmano'bhāvād ātmābhiniveśālambanaṃ",
    "YXmavt:4353": " cittam eva /",
    "YXmavt:4354": " tasmāt tat parīkṣayā nirodhasatyam avatarati śāntatvena /",
    "YXmavt:4355": " atraiva kāraṇam āha - ātmocchedabhayāpagamād iti /",
    "YXmavt:4356": " citte hy anityatvādiparīkṣayā'tmābhiniveśo vyāvartate duḥkhasaṃjñā",
    "YXmavt:4357": " pravartate /",
    "YXmavt:4358": " ataścātmocchedabhayāpagamād duḥkhamātrasyocchedān nirodhasatyaṃ",
    "YXmavt:4359": " śāntatvenāvataratīti /",
    "YXmavt:4360": " evaṃ cittasmṛtyupasthānena nirodhasatyam avataratīti /",
    "YXmavt:4361": " dharmaparīkṣayā sāṅkleśikavyāvadānikadharmāsaṃmohān mārgasatyam",
    "YXmavt:4362": " avataratīti /",
    "YXmavt:4363": " tatra sāṅkleśikā dharmāḥ kleśopakleśāḥ /",
    "YXmavt:4364": " vyāvadānikās tu kleśopakleśapratipakṣabhūtāḥ premamaitryādayaḥ /",
    "YXmavt:4365": " teṣāṃ sāṅkleśikānāṃ vyāvadānikānāñca vipakṣapratipakṣabhāvaṃ",
    "YXmavt:4366": " buddhvā sarvopadravātyantaprahāṇopāye mārgasatye'bhimukhībhavati /",
    "YXmavt:4367": " evaṃ dharmasmṛtyupasthānena mārgasatyam avataratīti /",
    "YXmavt:4368": " avatāro'tra pratyekaṃ satye satyalakṣaṇāvabodhaḥ /",
    "YXmavt:4369": " tatra kāyasmṛtyupasthānabhāvanā anityato duḥkhataḥ śūnyato'nātmato'pi",
    "YXmavt:4370": " anekā'śucidravyasvabhāvato'pi aśucibījato'pi aśuciniṣyandato'pi",
    "YXmavt:4371": " aśucisthitihetuto'pi aśucivikārato'pi phenabhaṅga ivāsārato'pi gatito'pi",
    "YXmavt:4372": " yonito'pi /",
    "YXmavt:4373": " vedanācittadharmasmṛtyupasthānabhāvanā punar",
    "YXmavt:4374": " anityaduḥkhaśūnyānātmato'pi svalakṣaṇato'pi hetuto'pi phalato'pi",
    "YXmavt:4375": " dhātubhūmigatito'pi kuśalākuśalāvyākṛtato'pi vipakṣapratipakṣato'pi /",
    "YXmavt:4376": " bodhisattvānāṃ punaḥ smṛtyupasthānabhāvanā evañcānupalambhākāreṇa",
    "YXmavt:4377": " ca vikalpaprahāṇārthaṃ /",
    "YXmavt:4378": " smṛtyupasthānānāṃ tu prajñāsvābhāvye'pi smṛtyupasthānavacanaṃ",
    "YXmavt:4379": " smṛtibalenopasthānād etāsāṃ prajñānāṃ smṛtyupasthānam ucyate //4-1// [p.128]",
    "YXmavt:4380": " { catvāri samyakprahāṇāni }",
    "YXmavt:4381": " smṛtyupasthānabhāvanānantaraṃ samyakprahāṇabhāvanoktā /",
    "YXmavt:4382": " kiṃ kāraṇam ata āha",
    "YXmavt:4383": " yasmāt -",
    "YXmavt:4384": " parijñāte vipakṣe ca",
    "YXmavt:4385": " iti vistaraḥ /",
    "YXmavt:4386": " smṛtyupasthānabhāvanayeti /",
    "YXmavt:4387": " aviśeṣābhidhāne'pi dharmasmṛtyupasthānabhāvanayaiveti veditavyaṃ /",
    "YXmavt:4388": " dhātubhūmyavakāśaiḥ sāmānyalakṣaṇādyākārais tathā",
    "YXmavt:4389": " sāsravānāsravanadhātubhūmi-śaikṣāśaikṣādyākārais tathā",
    "YXmavt:4390": " sāsravānāsravadhātubhūmi-śaikṣāśaikṣādibhedena ca vipakṣe pratipakṣe",
    "YXmavt:4391": " ca sarvaprakāra parijñāte /",
    "YXmavt:4392": " vipakṣāgamāyeti /",
    "YXmavt:4393": " vipakṣāpagamamo'trotpannānāṃ prabandhacchedo'nutpannānāṃ cānutpādaḥ /",
    "YXmavt:4394": " pratipakṣopagamāya ceti /",
    "YXmavt:4395": " pratipakṣāgama utpannānāṃ prabandhānuvṛttir anutpannānāñcotpādaḥ /",
    "YXmavt:4396": " vīryaṃ caturdhā pravartata iti vipakṣapratipakṣayor utpanānutpannabhedena",
    "YXmavt:4397": " caturdhā vīryasya pravṛttiḥ /",
    "YXmavt:4398": " utpannānāṃ pāpakānām akuśalānāṃ dharmāṇāṃ prahāṇāyeti vistara",
    "YXmavt:4399": " itīdam āgamena vīryasyaiva caturdhā pravṛttiṃ darśayati /",
    "YXmavt:4400": " vistaravacanena śeṣagranthābhisambandhaḥ /",
    "YXmavt:4401": " tatrāyāṃ śeṣo granghaḥ - prahāṇāya chandaṃ janayati vyāyacchate vīryam",
    "YXmavt:4402": " ārabhate cittaṃ pragṛhṇāti samyakpradadhātīti /",
    "YXmavt:4403": " evam anutpannānāṃ pāpakānām akuśalānāṃ dharmāṇām anutpādāya",
    "YXmavt:4404": " chandañjanayatīti vistaraḥ /",
    "YXmavt:4405": " evam anutpannānāṃ kuśalānāṃ dharmāṇām utpādaya chandañjanayatīti",
    "YXmavt:4406": " vistaraḥ /",
    "YXmavt:4407": " utpannānāṃ kuśalānāṃ dharmāṇāṃ sthitaye bhūyobhāvatāyai",
    "YXmavt:4408": " asampramoṣāya paripūraṇāya chandañjanayati vyāyacchate vīryam",
    "YXmavt:4409": " ārabhate cittaṃ pragṛhṇāti /",
    "YXmavt:4410": " samyak pradadhāti /",
    "YXmavt:4411": " utpannānāṃ sthitir aparihāṇiḥ /",
    "YXmavt:4412": " bhūyobhāvaḥ prabandhenotpādaḥ /",
    "YXmavt:4413": " paripūriḥ prakarṣagamanaṃ /",
    "YXmavt:4414": " chandañjanayatīti sagauravodyaktavīryasamṛddhiṃ darśayati /",
    "YXmavt:4415": " vyāyacchata iti kausīdyaprahāṇāya kāyacitte'bhimukhīkarotītyarthaḥ /",
    "YXmavt:4416": " vīryam ārabhata iti layauddhatyāpakarṣaṇārthaṃ /",
    "YXmavt:4417": " katham ārabheta ?",
    "YXmavt:4418": " līnaṃ cittaṃ pragṛhṇāti samvejanīyapramodānīyadharmamanaskāraiḥ /",
    "YXmavt:4419": " uddhataṃ cittaṃ tasminnevālambane samyak pradadhāti",
    "YXmavt:4420": " samvejanīyapramodanīyadharmamanaskārair dhārayatītyarthaḥ /",
    "YXmavt:4421": " evañca [p.129]",
    "YXmavt:4422": " samyakpradhānāni vīryātmakānīti jñāpitam bhavati /",
    "YXmavt:4423": " samyag ebhiḥ kāyavāṅmanāṃsi dhārayantīti samyakpradhānāni //4-2//",
    "YXmavt:4424": " { catvāraḥ ṛddhipādāḥ }",
    "YXmavt:4425": " karmañatā sthites tatra",
    "YXmavt:4426": " iti vistaraḥ /",
    "YXmavt:4427": " tatreti tasyāṃ vipakṣapratipakṣāyāpagamavīryabhāvanāyāṃ /",
    "YXmavt:4428": " karmaṇyatā cittasthiteḥ sarvārthasamṛddhiyogyatā /",
    "YXmavt:4429": " sā ca karmaṇyatā chandavīryacittamīmāṃsādhipatyaprabhavetyata āha -",
    "YXmavt:4430": " karmaṇyatā catvāra ṛddhipādā iti /",
    "YXmavt:4431": " sarvasyābhijñādikasyārthasya samṛddhi ṛddhiḥ /",
    "YXmavt:4432": " tasyāḥ pratiṣṭhārthena ṛddhipādā ṛddhihetava ityarthaḥ /",
    "YXmavt:4433": " ata evāha - sarvārthasamṛddhihetutvād iti /",
    "YXmavt:4434": " te punaścandasamādhiḥ prahāṇasaṃskārasamanvāgata ṛddhipādaḥ",
    "YXmavt:4435": " vīryasamādhiḥ prahāṇasaṃskārasamanvāgata ṛddhipādā cittasamādhiḥ",
    "YXmavt:4436": " prahāṇasaṃskārasamanavāgata ṛddhipādaḥ mīmāṃsāsamādhiḥ",
    "YXmavt:4437": " prahāṇasaṃskārasamanvāgata ṛddhipāda iti /",
    "YXmavt:4438": " tatra cchandsamādhir yadā chandādhipatyād vīryabhāvanāyāṃ sagauravaṃ",
    "YXmavt:4439": " pravartamānaḥ spṛśati cittasyakāgratāṃ /",
    "YXmavt:4440": " vīryasamādhir yadā vīryam ārabhamāṇaḥ sātatyaprayogāt spṛśati",
    "YXmavt:4441": " cittasyaikāgratāṃ /",
    "YXmavt:4442": " cittasamādhir yadā pūrvasamādhibījam āgamya citta eva cittaṃ dhārayan",
    "YXmavt:4443": " spṛśati cittasyaikāgratāṃ /",
    "YXmavt:4444": " mīmāmsāsamādhir yadālambanapravicito'nuspṛśati cittasyaikāgratām iti",
    "YXmavt:4445": " sthitiratra cittasthitiḥ samādhir veditavya iti samādhigrahaṇaṃ",
    "YXmavt:4446": " saṃskṛtalakṣaṇād vyavacchedārthaṃ /",
    "YXmavt:4447": " yata ārabdhavīryasya cittakarmaṇyatā catvāra ṛddhipādā bhavanti ataḥ",
    "YXmavt:4448": " samyak prahāṇānantaraṃ ṛddhipādā nirdiṣṭāḥ /",
    "YXmavt:4449": " sā punaḥ karmaṇyatā [p.130]",
    "YXmavt:4450": " kim prayojanā kiṃ hetukā cetyata āha -",
    "YXmavt:4451": " pañcadoṣaprahāṇāyāṣṭaprahāṇasaṃskārabhāvanānvayā videtavyeti /",
    "YXmavt:4452": " anvayo hetuḥ //4-3//",
    "YXmavt:4453": " { pañca doṣāḥ }",
    "YXmavt:4454": " te ca pañcadoṣā na vijñāyanta ityataḥ pṛcchati katame pañca doṣā iti /",
    "YXmavt:4455": " tat pradarśayann āha -",
    "YXmavt:4456": " kausīdyam avavādasya sammoṣo laya udbhavaḥ /",
    "YXmavt:4457": " iti vistaraḥ /",
    "YXmavt:4458": " ete hi ṣaḍdoṣā ityata āha - tatra layauddhatyam eko doṣaḥ kriyata iti",
    "YXmavt:4459": " pañca bhavanti /",
    "YXmavt:4460": " tatra kausīdyaṃ prayogakāle doṣas tenāprayogāt /",
    "YXmavt:4461": " udyuktasyāvavādasammoṣo doṣas tena cittasamādhānabhāvāt /",
    "YXmavt:4462": " samāhitasya layauddhatyaṃ doṣastena cittakarmaṇyatā'bhāvāt /",
    "YXmavt:4463": " anabhisaṃskāro layauddhatyapraśamanakāle doṣaḥ /",
    "YXmavt:4464": " anabhisaṃskāra upekṣā tayā tad dvayāśamanāt /",
    "YXmavt:4465": " abhisaṃskāraḥ praśāntau doṣa iti /",
    "YXmavt:4466": " abhisaṃskāraścetanā /",
    "YXmavt:4467": " layauddhatyavigamāddhi samatāprāptatvāt praśāntam ity ucyate //4-4//",
    "YXmavt:4468": " { aṣṭau prahāṇasaṃskārāḥ } [p.131]",
    "YXmavt:4469": " prahāṇasaṃskārāḥ prahāṇāya saṃskārāḥ /",
    "YXmavt:4470": " kasya prahāṇāya ?",
    "YXmavt:4471": " anantaroktānāṃ pañcānāṃ doṣāṇāṃ prahāṇāya /",
    "YXmavt:4472": " yadyevaṃ tena vaktavyam eṣāṃ prahāṇāya katham aṣṭau prahāṇasaṃskārā",
    "YXmavt:4473": " vyavasthāpyanta iti /",
    "YXmavt:4474": " tatra kausīdyaprahāṇāya catvāraś chandavyāyāmaśraddhāprasrabdhayaḥ /",
    "YXmavt:4475": " tatra cchando'bhilāṣaḥ /",
    "YXmavt:4476": " vyāyāmo vīryaṃ /",
    "YXmavt:4477": " śraddhā'bhisampratyayaḥ /",
    "YXmavt:4478": " prasrabdhiḥ karmaṇyatā /",
    "YXmavt:4479": " kathaṃ punar ete kausīdyaprahāṇāya vyavasthāpyanta ityata āha - te",
    "YXmavt:4480": " punar yathākramaṃ veditavyāḥ /",
    "YXmavt:4481": " āśrayo'rthāśritas tasya nimittaṃ phalam eva ca / iti /",
    "YXmavt:4482": " ato'nyonyaprabhāvitatvād ete kausīdyaprahāṇāya samvartanta iti",
    "YXmavt:4483": " darśayati - āśrayaśchando vyāyāmasya āśrito vyāyāmaḥ /",
    "YXmavt:4484": " abhilāṣasya vyāyāmapūrvakatvāt /",
    "YXmavt:4485": " tasyāśrayasya chandasya nimittaṃ śraddhā /",
    "YXmavt:4486": " katham ityato bravīti - sampratyaye saty abhilāṣād iti /",
    "YXmavt:4487": " śraddadhānasya hi hetuphale kriyābhilāṣo bhavati /",
    "YXmavt:4488": " tasyāśritasya vyāyāmasya phalaṃ prasrabdhiḥ /",
    "YXmavt:4489": " katham ityata āha - prārabdhavīryasya samādhiviśeṣā'dhigamād iti /",
    "YXmavt:4490": " samādhiviśeṣagamanaṃ hi prasrabdhinimittaṃ /",
    "YXmavt:4491": " ata ārabdhavīryasya samādhiviśeṣagamanāt prasrabdhir vyāyāmaphalam",
    "YXmavt:4492": " ityuktaṃ /",
    "YXmavt:4493": " tathā hy ārabdhavīryasya dauṣṭhulyavitarkādyapakṣālavigamāt pramoda",
    "YXmavt:4494": " utpadyate /",
    "YXmavt:4495": " manaḥpramodāt kāyacittayoḥ prasrabdhiḥ karmaṇyatālakṣaṇatā /",
    "YXmavt:4496": " tataḥ samādhiviśeṣagamanam iti /",
    "YXmavt:4497": " atra ca vīryaṃ sahetukaṃ saphalaṃ ca kausīdyapratipakṣeṇoktaṃ /",
    "YXmavt:4498": " caturṇāṃ doṣāṇāṃ yathāsaṃkhyaṃ pratipakṣa iti /",
    "YXmavt:4499": " tatra smṛtir avavādasammoṣasya pratipakṣaḥ /",
    "YXmavt:4500": " samprayojanyaṃ layauddhatyasya /",
    "YXmavt:4501": " cetanā'nabhisaṃskārasya /",
    "YXmavt:4502": " abhisaṃskārasyopekṣeti saṃskāropekṣā'tra veditavyā /",
    "YXmavt:4503": " smṛtyādīnāṃ punar lakṣaṇavivakṣayedam āha - te punaḥ smṛtyādayo",
    "YXmavt:4504": " veditavyā yathākramam iti /",
    "YXmavt:4505": " smṛtir ālambane'sammoṣa iti / [p.132]",
    "YXmavt:4506": " vistarīkṛtamālambanam iti cittasthāpanīyam avavādavastv abhilapanam",
    "YXmavt:4507": " ityartaḥ /",
    "YXmavt:4508": " samprajanyaṃ smṛtyasampramoṣe sati layauddhatyāvabodha iti /",
    "YXmavt:4509": " upasthitasmṛtir hi samprajanyavān bhavatyevetyata āha - smṛtyasampramoṣe",
    "YXmavt:4510": " satīti /",
    "YXmavt:4511": " anubuddhyā layauddhatyaṃ śamathavipaśyane yuganaddhādaprayatnena",
    "YXmavt:4512": " pravartetetyarthaḥ /",
    "YXmavt:4513": " upekṣeti viṣayāntarānabhisaṃskāra ityarthaḥ /",
    "YXmavt:4514": " etad uktaṃ bhavati - sūpasthitasmṛtiravavāde līnaṃ cittam uddhtaṃ vā",
    "YXmavt:4515": " yathābhūtaṃ prajānāti /",
    "YXmavt:4516": " layauddhatyavigamāya ca tad abhisaṃskaroti layauddhatyavigamāc copekṣāṃ",
    "YXmavt:4517": " karotīti /",
    "YXmavt:4518": " evaṃ tasya cittapraśaṭhatā karmaṇyatā /",
    "YXmavt:4519": " atra ca karmaṇyatāsthitir iti svārthe bhāvapratyayaḥ svapeṭatvādivat //",
    "YXmavt:4520": " { pañcendriyāṇi }",
    "YXmavt:4521": " ṛddhipādānantaraṃ pañcendriyāṇi śraddhādīnyuktānīti sambadhyate /",
    "YXmavt:4522": " teṣāṃ kathaṃ vyavasthānam iti kenārthenetyabhiprāyaḥ /",
    "YXmavt:4523": " ata āha -",
    "YXmavt:4524": " ropite mokṣabhāgīye chandayogādhipatyataḥ /",
    "YXmavt:4525": " iti vistaraḥ /",
    "YXmavt:4526": " ādhipatyata iti vartata ityanena cchandayogādhipatyata",
    "YXmavt:4527": " ityatrādhipatyaśabdaḥ prayukta uttaratrāpyanuvartata iti darśayati /",
    "YXmavt:4528": " ṛddhipādaiḥ karmaṇyacittasyāropite mokṣabhāgīye kuśalamūle iti /",
    "YXmavt:4529": " karmaṇyacittasya vimokṣabhāgīyaṃ kuśalamūlaṃ cittasandhāne pratiṣṭhāṃ",
    "YXmavt:4530": " pratilabhate chandādhipatyato yāvat pravicayādhipatyataḥ na tv",
    "YXmavt:4531": " akarmaṇyacittasya /",
    "YXmavt:4532": " sā ca cittakarmaṇyatā ṛddhipādair bhavati /",
    "YXmavt:4533": " tasmād ṛddhipādānantaraṃ vimokṣabhāgīyakuśalamūlaropaṇādhipatyataḥ",
    "YXmavt:4534": " pañca śraddhādīnīndriyāṇīti vyavasthāpyante /",
    "YXmavt:4535": " chandādhipatyata iti kāraṇe kāryopacārāśchraddhaivātra",
    "YXmavt:4536": " chandaśabdenoktā /tadyathā dadhatrapuṣaṃ sadyojvara iti /",
    "YXmavt:4537": " athavāstitvaguṇaśaktiṣu yathākramam abhisampratyayaprasādābhilāṣāḥ",
    "YXmavt:4538": " śraddhāyā lakṣaṇaṃ /",
    "YXmavt:4539": " ataścandagrahaṇenātrābhilāṣalakṣaṇā śraddhaiva gṛhyate na tu cchanda iti",
    "YXmavt:4540": " prayogādhipatyata iti prayujyate 'neneti prayogaḥ /",
    "YXmavt:4541": " prayogaśabdena vīryam abhipretaṃ /",
    "YXmavt:4542": " ālambanāsampramoṣādhipatyata iti smṛtīndriyādhipatyataḥ /",
    "YXmavt:4543": " ālmbanābhilapanalakṣaṇaṃ smṛtīndriyaṃ /",
    "YXmavt:4544": " avisārādhipatyata iti samādhīndriyādhipatyataḥ /",
    "YXmavt:4545": " avisāro hi samādhīndriyaṃ cittaikāgratālakṣaṇatvāt /",
    "YXmavt:4546": " pravicayādhipatyataśceti prajñendriyādhipatyataḥ /",
    "YXmavt:4547": " prajñendriyasya dharmapravicayātmakatvāt /",
    "YXmavt:4548": " ca śabdo vimokṣabhāgīyakuśalamūlaropaṇādhipattyāt / [p.133]",
    "YXmavt:4549": " yathākramaṃ pañca śraddhādīnīndriyāṇi veditavyānīti darśayati /",
    "YXmavt:4550": " śraddhadhāno hi saṃsāracārakān niḥsaraṇārthaṃ vīryam ārabhate /",
    "YXmavt:4551": " ārabdhavīryasya triśikṣāniṣpattiḥ smṛtisamādhiprajñendriyāṇi",
    "YXmavt:4552": " yathākramaṃ /",
    "YXmavt:4553": " evaṃ darśanamārgaprayogabhūmāv indriyāṇāṃ prādhānyam iṣyate /",
    "YXmavt:4554": " anye tvāhuḥ - na mokṣabhāgīyakuśalamūlaropaṇādhipatyataḥ",
    "YXmavt:4555": " śraddhādīnām indriyatvaṃ /",
    "YXmavt:4556": " kiṃ tarhi ropite mokṣabhāgīyakuśalamūle chandādīnām ādhipatyata",
    "YXmavt:4557": " etānīndriyāṇy ucyante /",
    "YXmavt:4558": " etad eva pradarśayann āha - chandādhipatyataḥ śraddhāyā indriyatvam iti",
    "YXmavt:4559": " sambadhyate /",
    "YXmavt:4560": " prayogo vyāpāraḥ /",
    "YXmavt:4561": " asammoṣa ālambanavipraṇāśaḥ /",
    "YXmavt:4562": " avisaraṇam avisāraḥ /",
    "YXmavt:4563": " pravicayanaṃ pravicayaḥ /",
    "YXmavt:4564": " teṣāṃ prayogasammoṣāvisārapravicayānām ādhipatyād",
    "YXmavt:4565": " vīryasmṛtisamādhiprajñākhyaścaittā indriyākhyaṃ bhavantīti /",
    "YXmavt:4566": " atra tvetad vaktavyaṃ - ropite mokṣabhāgīye kuśalamūle ropitāvasthātaś",
    "YXmavt:4567": " candādyādhipatyasya śraddhādīnāñca kaścid viśiṣṭasvabhāvo nāsti",
    "YXmavt:4568": " yasmāt tadavasthāyāṃ tad ādhipatyāt teṣām indriyatvam avasthāpyata",
    "YXmavt:4569": " iti //",
    "YXmavt:4570": " { pañca balāni }",
    "YXmavt:4571": " tānyeva śraddhādīni balavanti balānyucyante indriyānantaram uktānīti",
    "YXmavt:4572": " teṣāṃ punar balavattvaṃ kuta ityata āha -",
    "YXmavt:4573": " vipakṣasya {hi} saṃlikhāt iti /",
    "YXmavt:4574": " vipakṣasya saṃlikhitatvāt /",
    "YXmavt:4575": " etad eva pradarśayann āha - yadā tānīti śraddhādīndriyāṇi /",
    "YXmavt:4576": " āśraddhyādibhir vipakṣair iti /",
    "YXmavt:4577": " āśraddhyakausīdyavismṛtivikṣepāsamprajanyaiḥ śraddhādivipakṣair na",
    "YXmavt:4578": " vyavakīryante atyarthaṃ tanutvād antarāntarā samudācārābhāvān na",
    "YXmavt:4579": " vyāmiśryanta ityarthaḥ tadā balānyucyante /",
    "YXmavt:4580": " tānīndriyāṇi vipakṣair avakīryante tadā tad vipakṣasyānirlikhitatvāt",
    "YXmavt:4581": " yadyanirjitavipakṣāṇīndriyāṇi tat kathaṃ kauśalyatattve",
    "YXmavt:4582": " laukikaviśuddhyādhipatyena śraddhādīnām indriyatvam uktaṃ /",
    "YXmavt:4583": " tatra hy abhedenendriyāṇy abhipretāni atra tu nirvedhabhāgīyasya",
    "YXmavt:4584": " kuśalamūlasya bhedapradarśanārthaṃ /",
    "YXmavt:4585": " tasmān nāsti virodhaḥ /",
    "YXmavt:4586": " atra evātrāha etānyevendriyāṇi balāny ucyanta iti /",
    "YXmavt:4587": " śraddadhāno hi hetuphale vīryam ārabhate /",
    "YXmavt:4588": " ayaṃ heturasyaiva phalasya idañca phalam asyaiva hetor ityevaṃ",
    "YXmavt:4589": " śraddadhānaḥ phalaśraddhayā taddhetau vīryam ārabhate /",
    "YXmavt:4590": " ārabhdavīryasya tat paratvāt smṛtir upatiṣṭhate /",
    "YXmavt:4591": " upasthitasmṛter vipakṣepābhāvāc cittaṃ samādhīyate ekāgraṃ bhavati /",
    "YXmavt:4592": " samāhitacitto yathābhūtaṃ prajānātīti samādhyanugṛhītā prajñā",
    "YXmavt:4593": " sphuṭā bhavati /",
    "YXmavt:4594": " avaropitamokṣa bhāgīyasyendriyāṇy uktāni /",
    "YXmavt:4595": " mokṣabhāgīyānantaraṃ nirvedhabhāgīyānīti indriyānantarañca",
    "YXmavt:4596": " balānyato vaktavyaṃ nirvedhabhāgīyāni kim indriyāvasthāyāṃ",
    "YXmavt:4597": " veditavyānyāhosvid balāvasthāyāṃ ?",
    "YXmavt:4598": " tathā kiṃ nirvedhabhāgīyānīnidriyāṇi balasvabhāvānyāhosvit tad",
    "YXmavt:4599": " vyatiriktasvabhāvānītyata āha -",
    "YXmavt:4600": " dvau dvau nirvedhabhāgīyāvīndriyāṇi balāni ca / iti /",
    "YXmavt:4601": " athavā yathā moksabhāgīyāni pratipakṣabhāvanāprabhāvitāni",
    "YXmavt:4602": " śraddhādiprabhāvitāni vā bhavanti tathā nirvedhabhāgīyāny api /",
    "YXmavt:4603": " ata āha - ropitamokṣabhāgīyasyendriyāṇy uktānīti vistaraḥ /",
    "YXmavt:4604": " ata āha -",
    "YXmavt:4605": " dvau dvau nirvedhabhāgīyau",
    "YXmavt:4606": " iti sarvaṃ /",
    "YXmavt:4607": " uṣmagatāni mūrdhāścendriyāṇīti /",
    "YXmavt:4608": " mṛdutvād ayuktatvād eṣāṃ kuśalānām eṣu balānām indriyāṇyeva /",
    "YXmavt:4609": " kṣāntayo laukikāścāgradharmā balānīti /",
    "YXmavt:4610": " adhimātratvād eṣām indiryāṇām asambhavāt kṣāntayo'gradharmāś ca",
    "YXmavt:4611": " balānyeva /",
    "YXmavt:4612": " mṛdumadhyādhimātrabhedena hi trividhāni śraddhādīni /",
    "YXmavt:4613": " tatra mṛdūni madhyāni cendriyāṇi /",
    "YXmavt:4614": " adhimātrāṇi balāni /",
    "YXmavt:4615": " yāni mṛdūni tānyuṣmagatāni /",
    "YXmavt:4616": " madhyāni mūrdhānaḥ /",
    "YXmavt:4617": " adhimātrāṇi punaścaturdhā kriyante /",
    "YXmavt:4618": " tatra mṛdumadhyādhimātrāṇi yathākramaṃ mṛdumadhyādhimātrāḥ kṣāntayaḥ",
    "YXmavt:4619": " adhimātrādhimātrāṇi laukikā agradharmā iti /",
    "YXmavt:4620": " etāni ca nirvedhabhāgīyāni sarvāṇi [p.135]",
    "YXmavt:4621": " samādhiprajñāsvabhāvāni sasaṃprayogāṇi /",
    "YXmavt:4622": " tatroṣmaprakāra uṣmagataṃ /",
    "YXmavt:4623": " yathā'raṇinirmathanāt tad dahanasamarthasyāgner utpatīcihnaṃ pūrvam",
    "YXmavt:4624": " ūṣmotpadyate evaṃ sarvakleśendhanadahanasamarthasyāryamārgāgneḥ",
    "YXmavt:4625": " pūrvarūpatvāt tad uṣmagatam ity ucyate /",
    "YXmavt:4626": " calakuśalamūlebhyo mūrdhopagamanatvān mūrdhā /",
    "YXmavt:4627": " kṣāntiḥ satyārthe kṣamāvattvāt /",
    "YXmavt:4628": " tad anyasāsravadharmaśreṣṭhatvāc ca laukikā agradharmā ity ucyante /",
    "YXmavt:4629": " teṣāṃ tv agratā tad anantaraṃ darśanamārgotpatteḥ /",
    "YXmavt:4630": " te ca kṣaṇikāḥ śeṣāṇi nirvedhabhāgīyāni santānavanti /",
    "YXmavt:4631": " tatra mokṣabhāgīyaṃ kuśalamūlaṃ saṃsāraprabhāvanaśaktighātayogena",
    "YXmavt:4632": " veditavyaṃ /",
    "YXmavt:4633": " nirvedhabhāgīyam anāsravadharmotpattiśaktyādhānayogeneti //",
    "YXmavt:4634": " { sapta bodhyaṅgāni }",
    "YXmavt:4635": " agradharmānantaraṃ darśanamārgotpattes tasya bodhyaṅgaprabhāvitatvād",
    "YXmavt:4636": " āha - balānantaraṃ bodhyaṅgānīti /",
    "YXmavt:4637": " teṣāṃ kathaṃ vyavasthānam iti /",
    "YXmavt:4638": " kim arthaṃ vyavasthānam ityabhiprāyaḥ /",
    "YXmavt:4639": " ata āha -",
    "YXmavt:4640": " āśrayāṅgaṃ svabhāvāṅgaṃ",
    "YXmavt:4641": " iti vistaraḥ /",
    "YXmavt:4642": " darśanamārge bodhāvaṅgāni bodhyaṅgānīti /",
    "YXmavt:4643": " adṛṣṭapūrvasya tattvasya tat prathamata ālocanād darśanaṃ",
    "YXmavt:4644": " āryabhūmiprāpakatvān mārga ityato darśanamārga ity ucyate /",
    "YXmavt:4645": " nirvedhabhāgīyāvasthāyāṃ hi pelavavastrāntaritānīvopalakṣyante",
    "YXmavt:4646": " satyāni /",
    "YXmavt:4647": " darśanamārgāvasthāyāṃ tadapanīta iveti /",
    "YXmavt:4648": " tatra tattvābhisambodho bodhinirvikalpaṃ jñānaṃ tatra ṣaṭ smṛṭyādīni",
    "YXmavt:4649": " bodhyanukūlāt tadaṅgāni /",
    "YXmavt:4650": " dharmapravicayastv avabodhātmakatvād bodhiḥ itareṣāṃ ca sahāyabhāvād",
    "YXmavt:4651": " aṅgatvaṃ /",
    "YXmavt:4652": " anyaḥ punar āha - ānantaryamārgagṛhīto dharmapravicayo bodhyaṅgaṃ",
    "YXmavt:4653": " vimuktimārgasaṅgṛhītas tu bodhir iti /",
    "YXmavt:4654": " tatra bodher āśrāṅgaṃ smṛtiḥ smṛtbalena tasminnālambane'vikṣepaṇāt /",
    "YXmavt:4655": " svabhāvāṅgaṃ dharmapravicayaḥ jñānasvabhāvatvād bodheḥ /",
    "YXmavt:4656": " niryāṇāṅgaṃ vīryaṃ vīryeṇa [p.136]",
    "YXmavt:4657": " pṛthagjanabhūmisamatikramāt /",
    "YXmavt:4658": " anuśaṃsāṅgaṃ prītiḥ tathā kāyacittānugrahāt /",
    "YXmavt:4659": " asaṅkleśāṅgaṃ tridhā - prasrabdhisamādhyupekṣāḥ tāsāṃ",
    "YXmavt:4660": " saṅkleśapratipakṣabhūtatvāt /",
    "YXmavt:4661": " athavā'saṅkleśanidānāśrayasvabhāvabhedāt /",
    "YXmavt:4662": " kim arthaṃ punar asaṅkleśāṅgaṃ tridhā deśitam iti /",
    "YXmavt:4663": " kenārthena tridhā deśaitam ityabhiprāyaḥ /",
    "YXmavt:4664": " ata āha -",
    "YXmavt:4665": " nidānenāśrayeṇeha svabhāvena ca deśitaṃ / iti /",
    "YXmavt:4666": " asaṃkleśasya nidānaṃ prasrabdhiḥ /",
    "YXmavt:4667": " asaṅkleśo viśuddhaḥ /",
    "YXmavt:4668": " nidānaṃ kāraṇaṃ /",
    "YXmavt:4669": " kathaṃ nidānam ityato bravīti - dauṣṭhulyahetukatvāt saṅkleśasya tasyāś",
    "YXmavt:4670": " ca tat pratipakṣatvād iti /",
    "YXmavt:4671": " etad uktaṃ bhavati - saṅkleśanidānapratipakṣabhūtatvād",
    "YXmavt:4672": " asaṅkleśanidānam iti /",
    "YXmavt:4673": " kāyacittākarmaṇyatā dauṣṭhulyaṃ /",
    "YXmavt:4674": " tasmin sati cittaikāgratā'sambhavāc cittavikṣepaḥ /",
    "YXmavt:4675": " vikṣiptacittasya ca rāgādisaṅkleśaḥ pravartate /",
    "YXmavt:4676": " evaṃ dauṣṭhulyaṃ saṅkleśasya hetuḥ /",
    "YXmavt:4677": " tasya dauṣṭhulyasya pratipakṣaḥ prasrabdhiḥ /",
    "YXmavt:4678": " katham iti ?",
    "YXmavt:4679": " prasrabdhyā kāyacittayoḥ karmaṇyatāpādanāt /",
    "YXmavt:4680": " evaṃ prasrabdhirasaṅkleśanidānaṃ vyavasthāpyate /",
    "YXmavt:4681": " āśrayaḥ samādhiḥ prasrabdhyanugṛhītakāyacittasya cittaṃ samādhīyate /",
    "YXmavt:4682": " samāhite citte yathābhūtaṃ prajānāti /",
    "YXmavt:4683": " yathābhūtadarśanāt kleśaḥ prahīyante /",
    "YXmavt:4684": " evam asaṅkleśasya samādhirāśrayaḥ /",
    "YXmavt:4685": " svabhāva upekṣeti",
    "YXmavt:4686": " saṅkliṣṭavihārānukūlāyāścittasamatāyāścittāpraśaṭhatāyāścittābhogāvasthitatāyāś",
    "YXmavt:4687": " ca pratipakṣatvāt /",
    "YXmavt:4688": " evam upekṣā'saṅkleśasvabhāvaḥ /",
    "YXmavt:4689": " anye tv āhuḥ - prahāṇair mārgair darśanaheye saṃkleśe prahīṇe tat",
    "YXmavt:4690": " saṅkleśānubandhavimuktā svabhāvaviśuddhā vimuktimārgasaṃgṛhītā",
    "YXmavt:4691": " jñeye suniścitā yā prajñā sātra prajñopekṣety ucyate kṛtakṛtyatvāt",
    "YXmavt:4692": " kṣaye kṣaya ity upekṣākaraṇād iti //4-9//",
    "YXmavt:4693": " { aṣṭau mārgāṅgāni } [p.137]",
    "YXmavt:4694": " bodhyaṅgānantaraṃ mārgāṅgāni /",
    "YXmavt:4695": " teṣāṃ kathaṃ vyavasthānam iti /",
    "YXmavt:4696": " darśanamārgānantaraṃ bhāvanāmārgas tatra ca mārgāṅgānītyato",
    "YXmavt:4697": " bodhyaṅgānantaraṃ mārgāṅgānīty ucyante /",
    "YXmavt:4698": " teṣāṃ kenārthena vyavasthānam ato bravīti -",
    "YXmavt:4699": " paricchedo'tha samprāptiḥ",
    "YXmavt:4700": " iti vistaraḥ /",
    "YXmavt:4701": " mithyādṛṣṭivipakṣeṇa yāvan mithyāsamādhivipakṣeṇa samyag dṛṣṭyādīnām",
    "YXmavt:4702": " aṣṭānāṃ mārgāṅgānāṃ yathākramaṃ vyavasthānaṃ /",
    "YXmavt:4703": " kramaḥ punar eṣāṃ kāritrā'nukrameṇa bhāvanāmārga iti vistaraḥ /",
    "YXmavt:4704": " niṣevaṇabhāvanayā bhāvyata iti bhāvanāmārgaḥ /",
    "YXmavt:4705": " tasmin bhāvanāmārge darśanamārgasya prāptibhāvanābhāvitasya",
    "YXmavt:4706": " paricchedāṅgaṃ samyag dṛṣṭiḥ /",
    "YXmavt:4707": " laukikīti savikalpatvāl laukikī tad utpattisāmarthyalābhān",
    "YXmavt:4708": " mārgasamāpannasyāpi sā vyavasthāpyate /",
    "YXmavt:4709": " lokottarāt tu nirvikalpāt nirvikalpasya sato'pi samyag",
    "YXmavt:4710": " dṛṣṭyāśrayabhūtatvāt samyagdṛṣṣṭir ucyate /",
    "YXmavt:4711": " ata evāha - lokottarapṛṣṭhalabdheti /",
    "YXmavt:4712": " lokottarasya darśanamārgasya pṛṣṭhena balena labdhotpannetyarthaḥ /",
    "YXmavt:4713": " sā punaḥ kiṃviṣayetyata āha - yayā svādhigamam iti /",
    "YXmavt:4714": " darśanamārgādhigamaṃ paricchinattyevaṃ mayādhigatam iti /",
    "YXmavt:4715": " darśanamārgasya viṣayatvāt samyag dṛṣṭir ityucyate /",
    "YXmavt:4716": " parasamprāpaṇāṅgam iti vistaraḥ /",
    "YXmavt:4717": " tayā samyag dṛṣṭyā paricchinnasya tattvasya samyag vācā samyak",
    "YXmavt:4718": " saṅkalpena ca paratra prāpaṇāt samyaksaṅkalpaḥ samyagvāk ca",
    "YXmavt:4719": " parasamprāpaṇāṅgaṃ /",
    "YXmavt:4720": " ata evāha - samutthānayā vācā tat prāpaṇād iti /",
    "YXmavt:4721": " samyak saṃkalpo hi vācaḥ samutthānaṃ nāvitarkya nāvicārya vācaṃ",
    "YXmavt:4722": " bhāṣata iti sūtre vacanāt /",
    "YXmavt:4723": " samāhito'pi tābhyāṃ samanvāgato veditavyas tad utpattilābhāt na tu",
    "YXmavt:4724": " samāhitaḥ saṅkalpayati bhāṣate vā /",
    "YXmavt:4725": " parasambhāvanāṅgaṃ tridhā - samyagvākkarmāntājīvāḥ /",
    "YXmavt:4726": " katham ityata āha - tair hi samyag vākkarmāntājīvair yathākramaṃ -",
    "YXmavt:4727": " dṛṣṭau śīle'tha saṃlekhe parivijñaptir iṣyate / [p.138]",
    "YXmavt:4728": " iti /",
    "YXmavt:4729": " tasya samyag vāceti vistaraḥ /",
    "YXmavt:4730": " katheti dharmadeśanā /",
    "YXmavt:4731": " sāṃkathyaviniścayaḥ paraiḥ sahābhisamayam ārabhya codyaparihārakriyā /",
    "YXmavt:4732": " anena kathāsāṅkathyaviniścayena prajñāyāṃ sambhāvanā bhavati",
    "YXmavt:4733": " pareṣāṃ niyogādanena tattvam adhigataṃ tathā hy upaśamasaṃsaktaṃ",
    "YXmavt:4734": " suviniścatā'viruddhārthaṃ sphuṭārthaṃ vacanam idam iti /",
    "YXmavt:4735": " samyakkarmāntena śīlasya iti /",
    "YXmavt:4736": " sambhavanā bhavatīti vartate /",
    "YXmavt:4737": " katham ityata āha - akṛtyākaraṇād iti /",
    "YXmavt:4738": " samyakkarmānto hi duścarita-virodhītyatas tena sambandhāgato jīvitahetor",
    "YXmavt:4739": " apy akṛtyaṃ na karotītyata āryakāntaśīlavānayam iti sambhāvanā",
    "YXmavt:4740": " bhavati /",
    "YXmavt:4741": " samyagājīvena saṃlekha sambhāvanā bhavatīti sambadhyate /",
    "YXmavt:4742": " katham ityata āha - dharmeṇa mātrayā ca cīvarādyeṣaṇād iti",
    "YXmavt:4743": " kuhanādidoṣarahito jīvitopakaraṇārthaḥ kāyavāksamācāraḥ",
    "YXmavt:4744": " samyagājīvaḥ /",
    "YXmavt:4745": " tena saṃlekhe sambhāvanā bhavati niścayenāsyopakaraṇatṛṣṇā prahīṇā",
    "YXmavt:4746": " tathā hyasau kevalam āśrayasthityartham eva nyāyena mātrayā ca",
    "YXmavt:4747": " cīvarādīna paryeṣate /",
    "YXmavt:4748": " tatra samyag dṛṣṭyā ābhimāniko na bhavati yathābhūtaṃ",
    "YXmavt:4749": " svādhigamaparijñānāt /",
    "YXmavt:4750": " samyaksaṅkalpena samutthāpitavācā siṃhanādaṃ nadati samyag vāk",
    "YXmavt:4751": " karmāntājīvaiḥ svāṃ pratijñāṃ samudbhavayati /",
    "YXmavt:4752": " tatra vipakṣapratipakṣāṅgaṃ tridhaiva /",
    "YXmavt:4753": " tattu na jñāyata ityāha - samyagvyāyāmsmṛtisamādhaya iti /",
    "YXmavt:4754": " te ca kasya vipakṣasya pratipakṣā ityata āha - eṣāṃ punar yathākramaṃ -",
    "YXmavt:4755": " kleśopakleśabhutvavipakṣapratipakṣatā / iti /",
    "YXmavt:4756": " tatra prathamasya samyag vyāyāma iti /",
    "YXmavt:4757": " bhāvanāheyo hi kleśaḥ prathamo vipakṣaḥ /",
    "YXmavt:4758": " tasya samyagvyāyāmaḥ pratipakṣaḥ /",
    "YXmavt:4759": " katham ityata āha - teneti samyag vyāyāmena mārgabhāvanāt /",
    "YXmavt:4760": " samyag dṛṣṭiparigṛhītaṃ layauddhatyaviagataṃ samādhyavasthāyāṃ vīryaṃ",
    "YXmavt:4761": " samyag vyāyāmaḥ /",
    "YXmavt:4762": " tena bhāvanāprahātavyānāṃ kleśānāṃ prahāṇāya tat pratipakṣaṃ",
    "YXmavt:4763": " mārgaṃ bhāvayatīti samyaksamādhipratipādanāt samyagvyāyāmaḥ",
    "YXmavt:4764": " prathamasya pratipakṣa ucyate /",
    "YXmavt:4765": " tasyām eva mārgabhāvanāyāṃ layauddhatyalakṣaṇasya dvitīyasyopakleśasya",
    "YXmavt:4766": " samyaksmṛtir iti /",
    "YXmavt:4767": " pratipakṣa iti prakṛtaṃ /",
    "YXmavt:4768": " katham ityato bravīti - śamathādinimitteṣu sūpasthitasmṛter",
    "YXmavt:4769": " layauddhatyābhāvād iti /",
    "YXmavt:4770": " ādiśabdena pragrahanimittam upekṣānimittañca veditavyaṃ /",
    "YXmavt:4771": " tatra vikṣepanimittopaśamanāc chamathaḥ /",
    "YXmavt:4772": " śamathādinimittaṃ śamathādikāraṇaṃ /",
    "YXmavt:4773": " taroddhate citta auddhatyābhiśaṅkini vā samvejanīyavastumanaskāraḥ",
    "YXmavt:4774": " śamathanimittaṃ /",
    "YXmavt:4775": " līne citte layābhiśaṅkini vābhinandanīyavastumanaskāraḥ",
    "YXmavt:4776": " pragrahanimittaṃ /śamathaikāntike vipaśya [p.139]",
    "YXmavt:4777": " naikāntike vā mārge yuganaddavāhini vā tad",
    "YXmavt:4778": " ubhayopakleśānupakliṣṭe'nābhogamanaskāra upekṣānimittaṃ /",
    "YXmavt:4779": " abhijñādiguṇasvabhāvasya vibhutvasya yad vipakṣaḥ",
    "YXmavt:4780": " samāpattyāvaraṇātmakam akliṣṭam ajñānaṃ tasya tṛtīyasya samyak",
    "YXmavt:4781": " samādhiḥ pratipakṣa iti prakṛtaṃ /",
    "YXmavt:4782": " katham ityata āha - dhyānasanniśrayeṇābhijñādiguṇābhinirhārād iti /",
    "YXmavt:4783": " dhyānaṃ hi sarvaviśiṣṭaguṇābhinirhārāśraya",
    "YXmavt:4784": " ityabhijñādiguṇābhinirhāravipakṣabhūtasya samādhyāvaraṇasya",
    "YXmavt:4785": " pratipakṣaḥ /",
    "YXmavt:4786": " tadevaṃ samyagvyāyāmena kleśāvaraṇavisaṃyogaṃ khyāpayati samyaksmṛtyā",
    "YXmavt:4787": " samādhipariśuddhiṃ samyak samādhinā samāpattyāvaraṇena viṣamam iti",
    "YXmavt:4788": " { pratipakṣabhāvanāprabhedaḥ }",
    "YXmavt:4789": " saiṣā pratipakṣabhāvanā samāsena trividhā veditavyā -",
    "YXmavt:4790": " ārambhapratilambhaniṣpattibhedena /",
    "YXmavt:4791": " vyāsatastvenekavidhā /",
    "YXmavt:4792": " kathaṃ ?",
    "YXmavt:4793": " anukūlā viparyastā",
    "YXmavt:4794": " iti vistaraḥ /",
    "YXmavt:4795": " tatrā'viparyāsānukūlā viparyastā /",
    "YXmavt:4796": " aviparyāso darśanamārgaḥ tattvaviṣayatvāt /",
    "YXmavt:4797": " tad anukūlatvād aviparyāsānukūlā /",
    "YXmavt:4798": " iyañca pṛthagjanabhāvanetyatattvaviṣayatvād viparyastā pṛthagjanasya",
    "YXmavt:4799": " niravaśeṣā prahīṇakleśatvāt /",
    "YXmavt:4800": " kathaṃ viparyastā satī aviparyāsānukūlā bhavati ?",
    "YXmavt:4801": " suviśuddhadharmadhātuniṣyandāyāḥ /",
    "YXmavt:4802": " śrutavāsanāyā utpādāt /",
    "YXmavt:4803": " sā ca smṛtyupasthānabhāvanām ārabhya yāvad balabhāvaneti /",
    "YXmavt:4804": " aviparyastā viparyāsānubandheti /",
    "YXmavt:4805": " iyaṃ hi śaikṣāṇāṃ bodhyaṅgabhāvanā mārgabhāvanā ca /",
    "YXmavt:4806": " tattvaviṣayatvād aviparyastā bhāvanāprahātavyakleśasadbhāvāc ca",
    "YXmavt:4807": " viparyāsānubandhā /",
    "YXmavt:4808": " aviparyastā viparyāsaniranubandheti /",
    "YXmavt:4809": " iyam aśaikṣamārgabhāvanā tattvaviṣayatvād aviparyastā",
    "YXmavt:4810": " niravaśeṣamalaprahāṇād arhatāṃ viparyāsaniranubandhā / [p.140]",
    "YXmavt:4811": " idānīṃ śrāvakādibhyo bodhisatvānāṃ pratipakṣabhāvanāyā",
    "YXmavt:4812": " viśeṣapradarśanārtham āha - bodhisattvānāṃ tu -",
    "YXmavt:4813": " ālambanamanaskāraprāptitas tad viśiṣṭatā / iti /",
    "YXmavt:4814": " tatrālambanato viśiṣṭatā śrāvakapratyekabuddhānāṃ hi svāsāntānikāḥ",
    "YXmavt:4815": " kāyādayaḥ /",
    "YXmavt:4816": " kāyavedanācittadharmā ālambanaṃ /",
    "YXmavt:4817": " bodhisattvānāṃ punaḥ svaparasāntānikāḥ kāyavedanācittadharmā",
    "YXmavt:4818": " ālambanaṃ /",
    "YXmavt:4819": " kim artham ālambanaṃ bhinnaṃ ?",
    "YXmavt:4820": " yasmāc chrāvakādīnāṃ svārtham evādhikṛtya",
    "YXmavt:4821": " pratipakṣabhāvanāpravṛttiḥ bodhisattvānāṃ punaḥ svapārtham adhikṛtyeti",
    "YXmavt:4822": " anityādibhir ākārair iti anityaduḥkhaśūnyātmākāraiḥ /",
    "YXmavt:4823": " kasmāc chrāvakapratyekabuddhānām anityādibhir eva manaskāraḥ ?",
    "YXmavt:4824": " tebhya udvegārthaṃ /",
    "YXmavt:4825": " na hy anudvignastair visaṃyujyate /",
    "YXmavt:4826": " bodhisattvā anupalambhayogeneti",
    "YXmavt:4827": " kalpitasvabhāvānupalambhaprakāreṇetyarthaḥ /kim arhtam evaṃ manasi",
    "YXmavt:4828": " kurvanti ?",
    "YXmavt:4829": " sarvavikalpaprahāṇārthaṃ /",
    "YXmavt:4830": " eṣa hi teṣu viśeṣa ucyate na kevalam anupalambhayogenaiva manasi kurvanti",
    "YXmavt:4831": " kiṃ tarhy anityādibhirapyākāraiḥ /",
    "YXmavt:4832": " evaṃ manasikāraviśeṣād viśiṣṭatā /",
    "YXmavt:4833": " yāvad eva kāyādīnāṃ visaṃyogāyeti /",
    "YXmavt:4834": " kāyādīnāṃ visaṃyogo nirupadhiśeṣanirvāṇaṃ tadālambanakleśaprahāṇañca",
    "YXmavt:4835": " bodhisattvā na visaṃyogāya nā'visaṃyogāya /",
    "YXmavt:4836": " kiṃ kāraṇaṃ ?",
    "YXmavt:4837": " ekāntena hi kāyādibhir visaṃyuktāś cā'visaṃyuktāśca",
    "YXmavt:4838": " sattvārthakaraṇasamarthā na syuḥ kṣīṇakleśetarasattvavat /",
    "YXmavt:4839": " yadi na visaṃyogāya kimarthaṃ tarhi pratipakṣaṃ bhāvayatītyata āha -",
    "YXmavt:4840": " yāvadevā'pratiṣṭhitanirvāṇāya bhāvayatīti /",
    "YXmavt:4841": " kiṃ tad apratiṣṭhitaṃ nirvāṇaṃ ?",
    "YXmavt:4842": " bodhisattvāvasthāyāṃ tāvat karmopapattivaśitāsanniśrayeṇa",
    "YXmavt:4843": " kāruṇikatvāt saṃsāropapattiḥ prajñābalena tatrāsaṅkleśaḥ /",
    "YXmavt:4844": " tadidaṃ bodhisattvānām apratiṣṭhitaṃ nirvāṇaṃ vidhīyate /",
    "YXmavt:4845": " saṃsārāvasthito'pi pṛthagjanavat saṃkliṣṭo na vartate /",
    "YXmavt:4846": " na śrāvakādivan nirupādāno nirvāṇa iti /",
    "YXmavt:4847": " tathāgatāvasthāyām api kleśajñeyāvaraṇaprahāṇān na saṃsāre",
    "YXmavt:4848": " pratiṣṭhitaḥ nirupadhiśeṣe nirvāṇe naiva pratiṣṭhito",
    "YXmavt:4849": " dharmakāyasyānucchedāt sāmbhogikanairmāṇikakāyay yorval lokas tāvat",
    "YXmavt:4850": " parārthakaraṇāt /",
    "YXmavt:4851": " evam eṣā pratipakṣabhāvanā bodhisattvānāṃ śrāvakādibhya",
    "YXmavt:4852": " ālambanamanaskāraphalaviśeṣair viśiṣṭeti uktā pratipakṣabhāvanā //",
    "YXmavt:4853": " { tatrā'vasthā } [p.141]",
    "YXmavt:4854": " pratipakṣabhāvanānantaraṃ tatrāvasthoktetyataḥ pṛcchati - tatrā'vasthā",
    "YXmavt:4855": " katameti /",
    "YXmavt:4856": " tatreti tasyāṃ pratipakṣabhāvanāyāṃ /",
    "YXmavt:4857": " ata āha -",
    "YXmavt:4858": " hetvavasthāvatārākhyā",
    "YXmavt:4859": " iti vistaraḥ /",
    "YXmavt:4860": " tatra hetvavasthā gotrasthasya pudgalasyeti /",
    "YXmavt:4861": " gotraṃ hetur bījam ityarthaḥ /",
    "YXmavt:4862": " tatra yo gotra eva vartate na cittotpādādiṣu sa gotrastha ihābhipretaḥ /",
    "YXmavt:4863": " sa punar uttarāvasthāsv anuvartate na nivartate /",
    "YXmavt:4864": " kecit tacca gotraṃ kuśalamūlasvabhāvam iti varṇayanti /",
    "YXmavt:4865": " kuśalamūlānyeva hi kānicic chrāvakagotram ity ucyante /",
    "YXmavt:4866": " evaṃ yāvat kānicid bodhisattvagotram iti /",
    "YXmavt:4867": " pṛthagjanāvasthām ārabhyendriyabhedo gotram ucyate /",
    "YXmavt:4868": " cittabījaśaktir gotram ityetad apyeka āhuḥ /",
    "YXmavt:4869": " tasmin sati pṛthagjanāvasthāyāṃ śaikṣāvasthāyāñca śrāvakagotra",
    "YXmavt:4870": " ityucyate yāvad bodhisattvagotra iti /",
    "YXmavt:4871": " aśaikṣāvasthāyāṃ tu śrāvaka ity ucyate pratyekabuddha iti vā /",
    "YXmavt:4872": " na tad gotraṃ tasya [p.142]",
    "YXmavt:4873": " prakarṣāvasthānāt /",
    "YXmavt:4874": " tac ca śrāvakādibhedena tridhābhidyate /",
    "YXmavt:4875": " niyatāniyataprabhedena ṣaḍvidhaṃ bhavati /",
    "YXmavt:4876": " avatārāvasthā utpāditabodhicittasyeti /",
    "YXmavt:4877": " sā ca śrāvakapratyekabuddhatathāgatagotrāṇāṃ yathākramaṃ",
    "YXmavt:4878": " śrāvakapratyekabuddhasamyaksambuddhabodhiṣu cittotpādāt trividhā bhavati",
    "YXmavt:4879": " tasya prayogamūlabhūtatvāt tasminn utpanne prayogāvatāra iti tad",
    "YXmavt:4880": " utpādaḥ prayogāvatārāvasthety ucyate /",
    "YXmavt:4881": " prayogāvasthā cittotpādādūrdhvam aprāpte phala iti /",
    "YXmavt:4882": " utpāditabodhicittasya dānaśīlādiko",
    "YXmavt:4883": " balabhāvanāparyavasānakuśalasamārambhaḥ prathamaphalaprāpaka upāya iti",
    "YXmavt:4884": " sa prayoga ucyate /",
    "YXmavt:4885": " kathaṃ hetvavatārāvasthā bodhipakṣabhāvanāvasthety ucyate ?",
    "YXmavt:4886": " taddhetutvāt /",
    "YXmavt:4887": " ata evoktaṃ - uttarottaraphalaṃ gotrāc cittotpāda ityevam ādi /",
    "YXmavt:4888": " phalāvasthā prāpte prathamaphale /",
    "YXmavt:4889": " phalārthaṃ hi prayujyate /",
    "YXmavt:4890": " ataḥ prayogānantaraṃ phalāvasthā /",
    "YXmavt:4891": " sakaraṇīyāvasthā hi śaikṣasya /",
    "YXmavt:4892": " tasya phalānām",
    "YXmavt:4893": " aparisamāptatvāt-phalānantaraprāptipratikaraṇīyasadbhāvāt /",
    "YXmavt:4894": " akaraṇīyāvasthā'śaikṣasyeti /",
    "YXmavt:4895": " aśaikṣo hi tridhātukavītarāgāt /",
    "YXmavt:4896": " tasya phalānāṃ parisamāptatvāt phalāntaraprāptikaraṇīyāsadbhāvād",
    "YXmavt:4897": " akaraṇīyāvasthā /",
    "YXmavt:4898": " viśeṣāvasthā'bhijñādiguṇaviśeṣasamanvāgatasyeti /",
    "YXmavt:4899": " samāne'rthattve'bhijñādibhir guṇaviśeṣaiḥ samanvāgata itarasmād",
    "YXmavt:4900": " viśiṣṭā'bhijñādiguṇaviśeṣaniṣpannāvasthā viśeṣāvasthetyucyate /",
    "YXmavt:4901": " uttarāvasthā śrāvakapratyekabuddhebhyo bhūmipraviṣṭasya bodhisattvasya /",
    "YXmavt:4902": " svaparārthakārikasya lokottarasya mārgasyobhayanairātmyaprativedhasya",
    "YXmavt:4903": " lābhena tadanyayānottarabhūtāt tadvasthottarāvasthetyucyate /",
    "YXmavt:4904": " anuttarāvasthā buddhasya /",
    "YXmavt:4905": " kim arthaṃ ?",
    "YXmavt:4906": " ata āha - tata ūrdhvam avasthā'bhāvād iti /",
    "YXmavt:4907": " sarvaguṇadoṣaprakarṣaniṣṭhādhiṣṭhānatvād buddhasya tata ūrdhvamanyā",
    "YXmavt:4908": " viśiṣṭāvasthā na vidyata iti saivānuttaretyucyate /",
    "YXmavt:4909": " iyaduktaṃ parisamāptāpi niravaśeṣāvasthā bodhisattvānām",
    "YXmavt:4910": " ekādaśabhūmiprabheda-sandarśanārtham",
    "YXmavt:4911": " adhimukticartyādyavasthābhiṣekādhya vastāvasānāḥ punar uktā /",
    "YXmavt:4912": " buddhānāṃ tu kāyatrayaprabhedapradarśanārthaṃ prāptyavasthādikāḥ",
    "YXmavt:4913": " punas tisro nirdiṣṭāḥ /",
    "YXmavt:4914": " tatra hetvavatārāvasthā bodhisattvetarasādhāraṇā veditavyā /",
    "YXmavt:4915": " tatrā'dhimuktyavasthā bodhisattvānāṃ sarvasyām adhimukticaryābhūmāv iti /",
    "YXmavt:4916": " cittotpādād ūrdhvaṃ yāvan na bhūmipraveśo'trāntare'dṛṣṭatattvo'pi",
    "YXmavt:4917": " dṛṣṭatattvaṃ iva [p.143]",
    "YXmavt:4918": " buddhabodhisattveṣvadhimuktyā svabhāvatrayamukhena dharmān pratipadyate /",
    "YXmavt:4919": " tadanyasattvānāṃ duṣkaradānaśīlādiṣu buddhatvaniṣpādasambhāreṣu",
    "YXmavt:4920": " pravartata ityata iyam avasthādhimuktiprabhāvitattvād",
    "YXmavt:4921": " adhimukticaryetyucyate /",
    "YXmavt:4922": " sā ca kalpāsaṃkhyeyam adhikaṃ vā /",
    "YXmavt:4923": " praveśāvasthā prathamāyāṃ bhūmāv iti /",
    "YXmavt:4924": " svabhāvatrayasyāvikalpena jñānena tatprathamata eva",
    "YXmavt:4925": " tattvasvasamvedanaprativedha iti praveśāvasthocyate /",
    "YXmavt:4926": " eṣaiva bodhisattvasya darśanamārgaḥ niryāṇāvasthā tad uttarāsu ṣaṭsu",
    "YXmavt:4927": " bhūmiṣu iti /",
    "YXmavt:4928": " bhāvanāprahātavyasya nimittanānātvābhiniveśasya prahāṇaniṣṭāgamanāt",
    "YXmavt:4929": " sābhogaprayoganiṣṭhāgamanāc caitā bhūmayo niryāṇāvasthety ucyate /",
    "YXmavt:4930": " vyākaraṇāvasthā'ṣṭamyāṃ bhūmāv iti /",
    "YXmavt:4931": " sarvathā sarvanimittābhogasaṃjñāvigamād aṣṭamyāṃ bhūmau niyatipatito",
    "YXmavt:4932": " bhavati buddhatva iti buddhair bhagavadbhiḥ sammukhavyākaraṇena vyākriyate",
    "YXmavt:4933": " kathakatvāvasthā navamyām iti /",
    "YXmavt:4934": " navamyāṃ bhūmau śrāvakapratyekabuddhebhyaḥ prativiśiṣṭāścatasraḥ",
    "YXmavt:4935": " pratisamvidaḥ pratilabhata ity anuttaro mahādhārmakathiko bhavati /",
    "YXmavt:4936": " abhiṣekāvasthā daśamyāṃ bhūmāv iti /",
    "YXmavt:4937": " daśamyāṃ hi bhūmau bodhisatto mārganiṣṭhāgato",
    "YXmavt:4938": " daśadiglokadhātuvyavasthitānāṃ buddhānāṃ bhagavatāṃ raśmīṇām",
    "YXmavt:4939": " abhiṣekeṇābhiṣicyate /",
    "YXmavt:4940": " prāptyavasthā buddhānāṃ dharmakāya iti /",
    "YXmavt:4941": " sarvāvaraṇaprahāṇāt tat pratipakṣānāsravadharmabījapracayāc",
    "YXmavt:4942": " cāśrayaparāvṛttyātmakaḥ sarvadharmavartyānālaya iti buddhānāṃ",
    "YXmavt:4943": " dharmakāyāḥ /",
    "YXmavt:4944": " tena dharmaprativedhaniṣṭhādhigamanāt prāptyavasthety ucyate /",
    "YXmavt:4945": " anye tu niḥśeṣāgantukamalāpagamāt suviśuddho dharmadhātur eva",
    "YXmavt:4946": " dharmatākāyo dharmakāya iti varṇayanti /",
    "YXmavt:4947": " sarvasminn api jñeye'saktāpratihatapravṛttiviśiṣṭaṃ jñānaṃ dharmakāya",
    "YXmavt:4948": " ityapare /",
    "YXmavt:4949": " anuśaṃsā'vasthā sāmbhogikaḥ kāya iti /",
    "YXmavt:4950": " svābhāviko yasmin kāye vyavasthite'bhisambudhyate yena kāyena",
    "YXmavt:4951": " niṣṭhāgatair bodhisattvaiḥ saha parṣanmaṇḍalena dharmasaṃgītim anubhavati",
    "YXmavt:4952": " sa sāmbhogikaḥ kāyaḥ /",
    "YXmavt:4953": " kṛtyanuṣṭhānāvasthā nirmāṇakāya iti /",
    "YXmavt:4954": " svābhāvikakāyāśritaḥ sattvāśayālocano vineyārthaṃ",
    "YXmavt:4955": " prakriyāpravṛttāvanantaprabhedo nairmāṇikaḥ kāyaḥ /",
    "YXmavt:4956": " sarvāpyeṣā bahuvidhā'vasthā'bhisamasya veditavyā -",
    "YXmavt:4957": " dharmadhātau tridhā punaḥ // iti /",
    "YXmavt:4958": " katham ityata āha -",
    "YXmavt:4959": " aśuddhaśuddhaśuddhā ca viśuddhā ca yathārhataḥ / iti /",
    "YXmavt:4960": " tatrāśuddhāvasthā hetvavasthām upādāya yāvat prayogād iti [p.144]",
    "YXmavt:4961": " hetvavatāraprayogādhimuktyavasthā gṛhyante /",
    "YXmavt:4962": " āsvavasthāsu dharmadhātor aprahīṇaniravaśeṣamalatvād aśuddhāvasthety",
    "YXmavt:4963": " ucyate /",
    "YXmavt:4964": " aśuddhaśuddhāvasthā śaikṣāṇām iti /",
    "YXmavt:4965": " atra ca",
    "YXmavt:4966": " phalasakaraṇīyaviśeṣottarapraveśaniryāṇavyākaraṇakathikābhiṣekāvasthā",
    "YXmavt:4967": " gṛhyante /",
    "YXmavt:4968": " etāsvapyavasthāsu dharmādhātoḥ prahīṇāprahīṇakleśatām",
    "YXmavt:4969": " upādāyāśuddhaśuddhāvasthety ucyate /",
    "YXmavt:4970": " viśuddhāvasthā'śaikṣāṇām",
    "YXmavt:4971": " ityakaraṇīyaviśeṣānuttaraprāptyanuśaṃsākṛtyānuṣṭhānāvasthā",
    "YXmavt:4972": " viśuddhāvasthetyucyate aśaikṣāṇāṃ niravaśeṣakleśaprahāṇāt /",
    "YXmavt:4973": " etāścāvasthāḥ pṛthagjanaśaikṣāṇāṃ vyavasthāpyante /",
    "YXmavt:4974": " teṣāṃ ca bahudhā vyavasthānaṃ kathaṃ vijñāpanīyam ityata āha -",
    "YXmavt:4975": " pudgalāṇāṃ vyavasthānaṃ yathāyogamato mataṃ / iti /",
    "YXmavt:4976": " yathāyogam iti yathāsambhavaṃ /",
    "YXmavt:4977": " ata ityato'vasthāprabhedād ityarthaḥ /",
    "YXmavt:4978": " ayaṃ gotrastho'yam avatīrṇa ityevam ādi /",
    "YXmavt:4979": " āditagrahaṇād ayaṃ prayuktaḥ - srotāapannaḥ sakṛdāgāmī anāgāmī",
    "YXmavt:4980": " arhan sālaṅkāraḥ bodhisattvaḥ tathāgataḥ adhimukticārī",
    "YXmavt:4981": " śuddhyādhyāśayacārī niryāyī vyākṛtaḥ dhārmikathikaḥ abhiṣiktaḥ",
    "YXmavt:4982": " bodhiprāptaḥ bhogī parārthakṛd iti /",
    "YXmavt:4983": " uktā avasthāḥ //4-16//",
    "YXmavt:4984": " { phalaprāptiḥ } [p.145]",
    "YXmavt:4985": " avasthāyāḥ phalapūrvakatvād avasthānantaraṃ phalabhāṣaṇārthaṃ",
    "YXmavt:4986": " pṛcchati phalaprāptiḥ katametyata āha -",
    "YXmavt:4987": " bhājanatvaṃ vipākākhyaṃ",
    "YXmavt:4988": " iti vistaraḥ /",
    "YXmavt:4989": " tadidaṃ samāsena pañcavidhaṃ phalaṃ - bhājanatvaṃ balaṃ rucir vṛddhir",
    "YXmavt:4990": " viśuddhiśceti /",
    "YXmavt:4991": " tatra bhājanatvaṃ yaḥ kuśalānukūlo vipāka iti /",
    "YXmavt:4992": " sa punar aṣṭākṣaṇaprahāṇaḥ sāsravaviśiṣṭaṣaḍāyatano",
    "YXmavt:4993": " bodhipakṣadharmavipākaḥ sarvakuśaladharmotpattyāśrayatvād bhājanam",
    "YXmavt:4994": " ucyate /",
    "YXmavt:4995": " balaṃ yā bhājanatvādhipatyād iti /",
    "YXmavt:4996": " āśrayakleśopapattimandhatām upādāya kuśalamūlasyādhimātratā",
    "YXmavt:4997": " pṛṣṭatetyarthaḥ /",
    "YXmavt:4998": " idam ucyate balaṃ /",
    "YXmavt:4999": " ruciryā pūrvābhyāsāt kuśale rucir ityatīteṣu janmasu",
    "YXmavt:5000": " kuśaladharmābhyāsād vartamāne janmani kuśaladharmābhiprāyo",
    "YXmavt:5001": " nadīsrotonyāyena sā ruciḥ /",
    "YXmavt:5002": " vṛddhiryā pratyutpannakuśalamūla dharmābhyāsād",
    "YXmavt:5003": " apūrvaviśiṣṭakuśaladharmotpattiḥ kuśalamūlaparipuṣṭir ityabhiprāyaḥ /",
    "YXmavt:5004": " trayaṃ balavṛddhyor viśeṣaḥ balaṃ hi mandakuśalavipākāpekṣyaṃ dārḍhyaṃ",
    "YXmavt:5005": " vṛddhiḥ punaḥ kuśalasyottarottaraviśeṣaḥ /",
    "YXmavt:5006": " anye punaḥ kuśalamūlapuṣṭir iti viśiṣṭakuśaladharmavāsanāpuṣṭir",
    "YXmavt:5007": " ihābhipreteti manyante /",
    "YXmavt:5008": " viśūddhir yadāvaraṇaprahāṇam iti /",
    "YXmavt:5009": " tatra śrāvakabuddhagotrāṇāṃ kleśāvaraṇaprahāṇaṃ viśuddhiḥ /",
    "YXmavt:5010": " sambuddhagotrāṇāṃ kleśajñeyāvaraṇaprahāṇaṃ viśuddhiḥ /",
    "YXmavt:5011": " etad yathārkamaṃ pañcavidhaṃ phalam iti /",
    "YXmavt:5012": " vipākaphalaṃ yaḥ kuśaladharmānukūlo vipākaḥ /",
    "YXmavt:5013": " adhipatiphalaṃ yā bhājanatvādhipatyāt kuśalasyādhimātratā /",
    "YXmavt:5014": " niṣyandaphalaṃ yā pūrvābhyāsāt kuśale ruciḥ /",
    "YXmavt:5015": " puruṣakāraphalaṃ yā pratyutpannakuśaladharmābhyāsāt kuśalamūlapuṣṭiḥ /",
    "YXmavt:5016": " visaṃyogaphalaṃ yadāvaraṇaprahāṇaṃ /",
    "YXmavt:5017": " asyaiva pañcavidhasya phalasya samāsoktasya prabhedaḥ samāsena nirdiṣṭaḥ",
    "YXmavt:5018": " uttarottaram ādyañca",
    "YXmavt:5019": " iti vistaraḥ /",
    "YXmavt:5020": " uttarottaraphalaṃ gotrāc cittotpādaścittotpādāt prayoga ityevamādi",
    "YXmavt:5021": " yathoktayā'vasthāparamparayā veditavyaṃ /",
    "YXmavt:5022": " ādiphalaṃ prathamato lokottaradharmapratilambha [p.146]",
    "YXmavt:5023": " iti darśanamārgaprāptiḥ /",
    "YXmavt:5024": " abhyāsaphalaṃ pareṇa śaikṣāvasthāyām iti /",
    "YXmavt:5025": " darśanamārgāt pareṇa śikṣāvasthāyāṃ pañcapudgalaprabhāvitāyāṃ",
    "YXmavt:5026": " sakṛdāgāmiphalam anāgāmiphalañca",
    "YXmavt:5027": " saprayogapṛṣṭhabhāvanāmārgātmakatvād abhyāsaphalaṃ /",
    "YXmavt:5028": " samāptipahlam aśaikṣā dharmā iti /",
    "YXmavt:5029": " te punaḥ samyag",
    "YXmavt:5030": " dṛṣṭisaṅkalpavākkarmāntājīvavyāyāma-smṛtisamādhivimukti-vimuktijñānadarśanākhyāḥ",
    "YXmavt:5031": " sarvaphalaparyantāvasthitatvāt samāptiphalam ity ucyate /",
    "YXmavt:5032": " ānukṛtyaphalam upaniṣadbhāvenottarottaraphalam eva veditavyam iti /",
    "YXmavt:5033": " upaniṣad bhāvo hetuḥ /",
    "YXmavt:5034": " tatra cittotpādo gotrānukūlatvāc cittotpādaḥ phalam iti /",
    "YXmavt:5035": " uttarottaraphalādīnām ānukūlyaphalādīnāñca pṛthag upadeśo",
    "YXmavt:5036": " yathākramam uddeśanirdeśato veditavya iti /",
    "YXmavt:5037": " vipakṣaphalaṃ prahāṇamārgaḥ yadevādiphalaṃ /",
    "YXmavt:5038": " vipakṣa eva phalam iti vipakṣaphalaṃ prahāṇamārgo yena kleśebhyo",
    "YXmavt:5039": " visaṃyujyate /",
    "YXmavt:5040": " ādiphalaṃ yat pūrvam uktaṃ prathamato lokottaradharmapratilambha iti /",
    "YXmavt:5041": " vipakṣaśabdo yadyapi pratipakṣavibandhanārthenāvaraṇam ucyate atra tu",
    "YXmavt:5042": " vipakṣaḥ pratipakṣo'bhipreta iti āvaraṇanirvāsapakṣo vipakṣa iti vigrahāt",
    "YXmavt:5043": " visaṃyogaphalam abhyāsaphalaṃ samāptiphalaṃ ca kleśavisaṃyogaḥ",
    "YXmavt:5044": " śaikṣāśaikṣāṇāṃ yathākramam iti /",
    "YXmavt:5045": " abhyāsaphalaṃ visaṃyogaḥ sakṛdāgāmiphalapratipannādīnāṃ pañcānāṃ",
    "YXmavt:5046": " śaikṣāṇāṃ śiṣṭakleśatvāt /",
    "YXmavt:5047": " samāptiphalaṃ visaṃyogaḥ /",
    "YXmavt:5048": " aśaikṣāṇāṃ parihāṇidharmādīnāṃ ṣaṇṇām api",
    "YXmavt:5049": " traidhātukāśeṣakleśaprahīṇatvāt /",
    "YXmavt:5050": " pūrvaṃ bhedenoktam idānīm abhedeneti viśeṣaḥ /",
    "YXmavt:5051": " viśeṣaphalam abhijñādiko guṇaviśeṣa iti /",
    "YXmavt:5052": " etad apyabhyāsasamāptiphalaviśeṣa eva veditavyaṃ /",
    "YXmavt:5053": " kiṃ kāraṇaṃ ?",
    "YXmavt:5054": " anāgāminām arhatāṃ pratyekabuddhānāṃ bodhisattvānāṃ",
    "YXmavt:5055": " tathāgatānāñca vaiśeṣikaguṇalābhasya vivakṣitatvāt /",
    "YXmavt:5056": " uttaraphalaṃ bodhisattvabhūmayaḥ /",
    "YXmavt:5057": " atra kāraṇam āha - tad anyayā nottaratvād iti /",
    "YXmavt:5058": " bodhisattvabhūmayo hi yadyapi darśanabhāvanāmārgātmakatvād ādiphalam",
    "YXmavt:5059": " abhyāsaphalañca tathāpi śrāvakapratyekabuddhayānāpekṣayā",
    "YXmavt:5060": " bodhisattvabhūmīnām uttaraphalatvaṃ nirvikalpatvād buddhagotrakatvān",
    "YXmavt:5061": " mahābodhiphalatvāc ca veditavyaṃ /",
    "YXmavt:5062": " anuttaraphalaṃ buddhabhūmir iti /",
    "YXmavt:5063": " etad api samāptiphalam eva yataḥ sarvasavāsanākleśopakleśaprahāṇād",
    "YXmavt:5064": " akliṣṭājñānaprahāṇāc ca tad uttarabhūmyantarābhāvād anuttaraphalam",
    "YXmavt:5065": " ity ucyate /",
    "YXmavt:5066": " etad anyat phalaṃ samāsanirdeśataḥ vyāsatastvaparimāṇam iti /",
    "YXmavt:5067": " vyāsataḥ śrāvakapratyekabuddhabodhisattvasambuddhaphalāni",
    "YXmavt:5068": " pratipādyamānānyaparimāṇāni bhavantīti //",
    "YXmavt:5069": " { pratipakṣabhāvanāpiṇḍārthaḥ } [p.147]",
    "YXmavt:5070": " pratipakṣabhāvanāyāḥ piṇḍārthaḥ /",
    "YXmavt:5071": " vyutpattibhāvanā smṛtyupasthānabhāvanā caturāryasatyavyutpattitvāt /",
    "YXmavt:5072": " nirlekhabhāvanā samyakprahāṇabhāvanā akuśaladharmāṇāṃ nirlekhāt /",
    "YXmavt:5073": " parikarmabhāvanā ṛddhipādabhāvanā tatra samādhiparikarmakaraṇāt",
    "YXmavt:5074": " pañcadoṣaprahāṇāyāṣṭaprahāṇasaṃskārāsevanāt /",
    "YXmavt:5075": " uttarasamārambhabhāvanā indriyabhāvanā tasya",
    "YXmavt:5076": " vimokṣabhāgīyakuśalamūlotpādakatvāt /",
    "YXmavt:5077": " śliṣṭabhāvanā balā'balabhāvanā darśanamārgaśleṣāt /",
    "YXmavt:5078": " praviṣṭabhāvanā bodhyaṅgabhāvanā tatra tattvapraveśāt",
    "YXmavt:5079": " lokottaradharmapraveśādāryabhūmipraveśād vā /",
    "YXmavt:5080": " utkṛṣṭabhāvanā mārgabhāvanā darśanamārgād",
    "YXmavt:5081": " bhāvanāmārgasyotkṛṣṭatvāt /ādibhāvanā pṛthagjanāvasthāyām",
    "YXmavt:5082": " anukūlāviparyastā vā /",
    "YXmavt:5083": " madhyabhāvanā śaikṣyāvasthāyām aviparyastā viparyāsasānubandhā vā",
    "YXmavt:5084": " paryavasānabhāvanā'śaikṣāvasthāyām aviparyastā",
    "YXmavt:5085": " viparyāsaniranubandhā/",
    "YXmavt:5086": " sottarā bhāvanā śrāvakādīnāṃ /",
    "YXmavt:5087": " niruttarā ca bhāvanā bodhisattvānāṃ yā",
    "YXmavt:5088": " ālambanamanaskāraprāptiviśiṣṭeti /",
    "YXmavt:5089": " avasito bhāvanāyāḥ piṇḍārthaḥ //",
    "YXmavt:5090": " { avasthānāṃ piṇḍārthaḥ }",
    "YXmavt:5091": " avasthānāṃ piṇḍārthaḥ /",
    "YXmavt:5092": " bhavyatāvasthā hetvavasthā /",
    "YXmavt:5093": " ārambhāvasthā saha cittotpādena prayogāt /",
    "YXmavt:5094": " aśuddhaśuddhāvasthā dve avasthe phalāvasthā sakaraṇīyāvasthā ca / [p.148]",
    "YXmavt:5095": " viśuddhāvasthā'karaṇīyāvasthā /",
    "YXmavt:5096": " sālaṅkārāvasthā viśeṣāvasthā /",
    "YXmavt:5097": " vyāptyavasthā uttarāvasthā /",
    "YXmavt:5098": " bodhisattvānāṃ daśabhūmivyāpanād vyāptyavasthety ucyate /",
    "YXmavt:5099": " anuttarāvasthā ca buddhānāṃ bhagavatāṃ tad uttarāvasthāntarābhāvāt",
    "YXmavt:5100": " sā ca prāptyavasthā anuśaṃsāvasthā kṛtyānuṣṭhānāvasthā ca yāḥ",
    "YXmavt:5101": " pūrvam uktāḥ //",
    "YXmavt:5102": " { phalānāṃ piṇḍārthaḥ }",
    "YXmavt:5103": " phalānāṃ piṇḍārthaḥ saṃgrahatas tadviśeṣataḥ pūrvābhyāsataḥ",
    "YXmavt:5104": " uttarottaranirhārata uddeśato nirdeśataśceti /",
    "YXmavt:5105": " eṣāṃ bhāṣyakāra eva vyākhyāṃ karoti /",
    "YXmavt:5106": " tatra saṃgrahato vipākaphalādīni pañca phalāni teṣu",
    "YXmavt:5107": " sarvaphalasaṃgṛhītatvāt /",
    "YXmavt:5108": " tad viśeṣataḥ śeṣāṇīti /",
    "YXmavt:5109": " teṣām eva pañcānāṃ prabhedaḥ śeṣāṇy uttarottaraphalāni veditavyāni /",
    "YXmavt:5110": " pūrvābhyāsato vipākaphalam iti /",
    "YXmavt:5111": " pūrvajanmopacitāt kuśalāt pratyutpannajanmani vipākaḥ",
    "YXmavt:5112": " kuśalānukūlotpattir ityata uktaṃ pūrvābhyāsata iti /",
    "YXmavt:5113": " uttarottaranirhāratas tad anyāni catvārīti /",
    "YXmavt:5114": " adhipatiphalaṃ niṣyandaphalaṃ puruṣakāraphalaṃ visaṃyogaphalañca /",
    "YXmavt:5115": " tatra vipākanirhṛtaṃ balaṃ /",
    "YXmavt:5116": " balanirhṛtā ruciḥ /",
    "YXmavt:5117": " ruchinirhṛtā vṛddhiḥ /",
    "YXmavt:5118": " vṛddhinirhṛtā viśuddhiḥ /",
    "YXmavt:5119": " kecid āhuḥ - uttarottarākhyānaprabhāvitātvād uttarottaranirhṛtatvam",
    "YXmavt:5120": " ity ucyate /",
    "YXmavt:5121": " uddeśata uttarottaraphalādīni catvārīti /",
    "YXmavt:5122": " uttarottaraphalam-ādiphalam-abhyāsaphalaṃ-samāptiphalañceti /",
    "YXmavt:5123": " nirdeśata ānukūlyaphlādīni ṣaṭ /",
    "YXmavt:5124": " teṣām eva caturṇāṃ nirdeśād iti /",
    "YXmavt:5125": " tatrānukūlyaphalam uttarottaraphalasya nirdeśaḥ vipakṣaphalam ādiphalasya",
    "YXmavt:5126": " nirdeśaḥ visaṃyogaphalam abhyāsaphalasya samāptiphalasya ca nirdeśaḥ",
    "YXmavt:5127": " viśeṣaphalam uttaraphalam anuttaraphalañca samāptiphalasyaiva nirdeśaḥ",
    "YXmavt:5128": " tatraiva sālaṅkārasya vivakṣitatvāt /",
    "YXmavt:5129": " anye tvāhuḥ - viśeṣaphalam abhyāsasamāptiphalayor eva",
    "YXmavt:5130": " nirdeśo'nāgāmino'pyabhijñādiguṇasaṃbhavāt /",
    "YXmavt:5131": " anuttaraphalantu samāptiphalasya nirdeśa iti //",
    "YXmavt:5132": " // āgamānusāriṇyāṃ madhyāntavibhāgaṭīkāyām āryasthiramatyparac",
    "YXmavt:5133": " itāyāṃ phala{nirdeśo}nāma caturthaḥ paricchedaḥ samāptaḥ //",
    "YXmavt:5134": " { trividhā''nuttaryaṃ } [p.149]",
    "YXmavt:5135": " lakṣaṇāvaraṇādiṣaṭpadārthoddeśānantaraṃ yānānuttaryam uddiṣṭam atas",
    "YXmavt:5136": " tannirdeśāt paraṃ yānānuttaryanirdeśaḥ prakṛtaḥ /",
    "YXmavt:5137": " ata āha - yānānuttaryam idānīṃ vaktavyaṃ /",
    "YXmavt:5138": " tad ucyata iti /",
    "YXmavt:5139": " idānīm iti lakṣaṇādiṣaṭkanirdeśānantaram ityarthaḥ tad anantaram",
    "YXmavt:5140": " uddiṣṭatvād ityabhiprāyaḥ /",
    "YXmavt:5141": " atha vā pratipaksabhāvanāvasthāphalaprāptayaḥ śrāvakādīnāṃ",
    "YXmavt:5142": " bodhisattvaiḥ sādhāraṇā nirdiṣṭāḥ /",
    "YXmavt:5143": " asādhāraṇaprasaṅgena yānānuttaryantu bodhisattvānāṃ śrāvakādibhir",
    "YXmavt:5144": " asādhāraṇam iha ca prādhānyenocyata iti pradarśayann āha -",
    "YXmavt:5145": " yānānuttaryam idānīṃ vaktavyaṃ tad ucyata iti /",
    "YXmavt:5146": " nāsmād uttaram astītyānuttaryaśabdo viśiṣṭatvaprayāyaḥ /",
    "YXmavt:5147": " kiṃ punar etat ?",
    "YXmavt:5148": " mahāyānaṃ /",
    "YXmavt:5149": " tathāhi śrāvakapratyekabuddhayānābhyāṃ mahāyānaṃ viśiṣṭaṃ /",
    "YXmavt:5150": " naiva mahāyānādanyad viśiṣṭataram asti /",
    "YXmavt:5151": " tatra hetuphalayos taratamabhedāt /",
    "YXmavt:5152": " anuttarasya bhāva ānuttaryaṃ /",
    "YXmavt:5153": " kiṃ punas tad ityata āha -",
    "YXmavt:5154": " ānuttarya prapattau hi /",
    "YXmavt:5155": " iti vistaraḥ /",
    "YXmavt:5156": " trividham ānuttaryaṃ mahāyāna iti /",
    "YXmavt:5157": " kiṃ punas tan mahāyānaṃ ?",
    "YXmavt:5158": " etad eva tṛtayaṃ pratipattir ālambanaṃ samudāgamaś ca /",
    "YXmavt:5159": " tatra pratipatter anuttarya daśapāramitāniṣpādakatvāt /",
    "YXmavt:5160": " pāramitāniṣpādakatve bodhisattvapratipattir ānuttaryam ucyate /",
    "YXmavt:5161": " ālambanasya punaḥ pāramitādayo dharmā dharmadhātuś ca /",
    "YXmavt:5162": " anena hy ālambanena bodhisattvānām aśeṣaparārthakaraṇasamarthā",
    "YXmavt:5163": " bhavantītyataḥ parārthakaraṇasāmarthyahetutvam ālambanānuttaryaṃ /",
    "YXmavt:5164": " kiṃ kāraṇaṃ ?",
    "YXmavt:5165": " tadvattvāt tad ālambanaṃ bodhisattvānām anuttaryam ucyate /",
    "YXmavt:5166": " samudāgamo gotrādhimukticittorpādādīnāṃ phalaṃ /",
    "YXmavt:5167": " samudāgacchanti prāpnuvanti gotrādibhyas taditi [p.150]",
    "YXmavt:5168": " samudāgamaḥ /",
    "YXmavt:5169": " sa ca tato'nyaviśiṣṭasamudāgamābhāvād anuttara ity ucyate /",
    "YXmavt:5170": " tato'tra tasmāt samudāgamād anuyaviśiṣṭābhāvavastutvam ānuttaryaṃ /",
    "YXmavt:5171": " atra punaḥ pratipattir bodhisattvānāṃ sādhāra saphalā ca mahāyānam",
    "YXmavt:5172": " ityuktaṃ bhavati /",
    "YXmavt:5173": " etac ca trividhenānuttaryeṇānantarokte nānuttaryam ity ucyate /",
    "YXmavt:5174": " atha vā mahāyānaṃ sarvavikalpaprapañcavigataṃ jñānaṃ sasamprayogaṃ",
    "YXmavt:5175": " sasambhāraṃ saprayogaṃ sapṛṣṭhalabdhajñānaṃ saviśiṣṭaguṇaṃ sāalambanaṃ",
    "YXmavt:5176": " saphalañca /",
    "YXmavt:5177": " tatrālambanaṃ tathatā /",
    "YXmavt:5178": " phalam apratiṣṭhitaṃ nirvāṇam iti /",
    "YXmavt:5179": " asya ca mahāyānasyābhidhāyikā yā sūtrādideśanāpi mahāyānaṃ",
    "YXmavt:5180": " bhavantīti grantho'pyadhikāra ivopacaryate /",
    "YXmavt:5181": " yathā kaṃsavadhā maṇiharaṇañca /",
    "YXmavt:5182": " tac ca saptavidhamahattvayogān mahat /",
    "YXmavt:5183": " yāntyanena prāpnuvantyapratiṣṭhitaṃ nirvāṇam iti yānaṃ /",
    "YXmavt:5184": " saptavidhaṃ punar mahattvam",
    "YXmavt:5185": " ālambanapratipattijñānavīryopāyaprāptikarmamahattvaṃ /",
    "YXmavt:5186": " tatrālambanamahattvaṃ śatasāhasrikādyanantasūtradharmālambanād",
    "YXmavt:5187": " bodhisattvamārgasya /",
    "YXmavt:5188": " pratipattimahattvaṃ sakalasvaparārthapratipattitaḥ /",
    "YXmavt:5189": " jñānamahattvaṃ pudgaladharmanairātmyajñānāt /",
    "YXmavt:5190": " vīryamahattvaṃ triṣu kalpasaṃkhyeyeṣv anekaduṣkaraśatasahasraprayogāt /",
    "YXmavt:5191": " upāyakauśalyamahattvaṃ saṃsāranirvāṇapratiṣṭhānāt /",
    "YXmavt:5192": " prāptimahattvaṃ",
    "YXmavt:5193": " balavaiśāradyāveṇika-uddhadharmādy-prameya-saṃkhyeyaguṇādhigamāt /",
    "YXmavt:5194": " karmamahattvaṃ yāvat saṃsārastāvad bodhyabhisandarśanena",
    "YXmavt:5195": " buddhakāryānuṣṭhānāt /",
    "YXmavt:5196": " etad eva mahāyānam anuttaraṃ tad anyasya viśiṣṭayānasyābhāvāt /",
    "YXmavt:5197": " tadabhāva ānuttaryaṃ /",
    "YXmavt:5198": " tat punaḥ pratipattyālambanasamudāgamāḥ /",
    "YXmavt:5199": " tathāhi tadyogān mahāyānam anuttaram ucyate /",
    "YXmavt:5200": " pratipattirevānuttaryaṃ pratipattyānuttaryaṃ /",
    "YXmavt:5201": " evam ālambanānuttaryaṃ samudāgamānuttaryañca veditavyaṃ /",
    "YXmavt:5202": " etad ānuttaryaṃ yathākramaṃ bodhisattvamārgaṃ tad adhiṣṭhānaṃ tat",
    "YXmavt:5203": " phalañcādhikṛtya vyavasthāpyate /",
    "YXmavt:5204": " etāvac ca buddhavacanenocyate - yaduta pratipattir ālambanaṃ tat",
    "YXmavt:5205": " phalañceti //",
    "YXmavt:5206": " { pratipattyānuttaryaṃ }",
    "YXmavt:5207": " ālambanapūrvikā pratipattir ityālambanapūrvanirdeśanayena pratipattiḥ",
    "YXmavt:5208": " pūrvam uktā bodhisattvānāṃ pratipattisāratāsandarśanārthaṃ /",
    "YXmavt:5209": " tatra kathaṃ pratipattyānuttaryam ityata āha - pratipattyānuttaryaṃ",
    "YXmavt:5210": " daśapāramitāpratipattito veditavyam iti /",
    "YXmavt:5211": " pāramitāpratipattiḥ [p.151]",
    "YXmavt:5212": " pāramitānuṣṭhānaṃ /",
    "YXmavt:5213": " sā ca pāramitāpratipattir mahāyāna eva nirdiṣṭā nānyatra yāna iti",
    "YXmavt:5214": " mahāyānam evānuttaram iti darśayati /",
    "YXmavt:5215": " sā ca pratipattir yiaḥ prakāraiḥ pāramitāsu prayujyamānasyānuttarā",
    "YXmavt:5216": " bhavati tān prakārān darśayann āha -",
    "YXmavt:5217": " pratipattis tu ṣaḍvidhā",
    "YXmavt:5218": " iti //",
    "YXmavt:5219": " { paramā pratipattiḥ }",
    "YXmavt:5220": " sā ca pāramitāpratipattir na vijñāyate kathaṃ paramā yāvat katham",
    "YXmavt:5221": " aviśiṣṭetyata āha - tatra paramā dvādaśātmikā // iti /",
    "YXmavt:5222": " dvādaśaprakārā paramā mahatī niruttaretyarthaḥ /",
    "YXmavt:5223": " tat prakārapradarśanārtham āha -",
    "YXmavt:5224": " audāryam āyatattvañca [p.152]",
    "YXmavt:5225": " iti vistaraḥ /",
    "YXmavt:5226": " audāryaparamatā yāvan niṣpattiparamatetyeṣā dvādaśavidhā paramatā /",
    "YXmavt:5227": " tatraudāryaparamatā sarvalaukika sampattyanarthakatvenotkṛṣṭatayā ca",
    "YXmavt:5228": " veditavyā /",
    "YXmavt:5229": " sampattir abhyudayaḥ sa ca dvidhākāraḥ - prāptaścāprāptaś ca /",
    "YXmavt:5230": " tatra prāpte na sajjate aprāptaṃ na prārthayati",
    "YXmavt:5231": " svasukhanirapekṣaparaduḥkhāpanayaprayuktatvāt /",
    "YXmavt:5232": " yathoktaṃ -",
    "YXmavt:5233": " puṇyaṃ hi yat puṇyaphalañca sādhoḥ",
    "YXmavt:5234": " sarva parārthaṃ tava nātmahetoḥ // iti /",
    "YXmavt:5235": " prahāṇajñānaprabhāvasampannabuddhatvapalatvāad utkṛṣṭatvaṃ /",
    "YXmavt:5236": " athavā loke hi dvividhā evodāra ucyate - yaḥ sthūlalakṣaḥ",
    "YXmavt:5237": " pratyupakārāprārthanaś ca /",
    "YXmavt:5238": " tasmād bodhisattvaḥ sarvalokasampattyaprārthako'pyadhimātrā'dhimātrāsu",
    "YXmavt:5239": " ca dānādipāramitāsu prayujyata iti tat pratipatter audāryam ucyate /",
    "YXmavt:5240": " āyatattvaparamatā āyatatvenotkṛṣṭatā /",
    "YXmavt:5241": " āyatattvaṃ punar dānapāramitādiṣv āyatābhyāsaḥ /",
    "YXmavt:5242": " tac ca na jñāyate kiyañciram ityata āha -",
    "YXmavt:5243": " vikalpāsaṃkhyeyaparibhāvanād iti /",
    "YXmavt:5244": " bodhisattvānāṃ hi dānapāramitādibhāvanā",
    "YXmavt:5245": " kalpāsaṃkhyeyatrayaparyavasānatvād atyantamāyatā /",
    "YXmavt:5246": " adhikāraparamatā sarvasattvārthakriyādhikārād iti /",
    "YXmavt:5247": " bodhisattvānāṃ svasukhanirapekṣāṇāṃ dānādiṣu pravṛttiḥ",
    "YXmavt:5248": " sarvasattvānāṃ hitasukhakriyām adhikṛtyetyato'dhikārataḥ parametyucyate",
    "YXmavt:5249": " akṣayatvaparamatā akṣayatvena paramatā /",
    "YXmavt:5250": " akṣayatvaṃ punaḥ kuta ityata āha - mahābodhipariṇāmanayā'tyantam",
    "YXmavt:5251": " apryādānād iti /",
    "YXmavt:5252": " mahābodhipariṇāmitā hi dānādayaḥ sarvopapattyāyataneṣu vipākaphalaṃ",
    "YXmavt:5253": " dattvāpi nātyantaṃ samucchidyante āśrayaparāvṛttilakṣaṇasya",
    "YXmavt:5254": " dharmakāyasya niṣpādanāt tasya cākṣayatvan nirupādhiśeṣe'pi nirvāṇe na",
    "YXmavt:5255": " paryādīyante śrāvakādibodhipariṇāmanayā tu nirupadhiśeṣe",
    "YXmavt:5256": " nirvāṇadhātau sarvathā''śrayasya samucchedāt samucchidyante /",
    "YXmavt:5257": " mahābodhipariṇāmanayā vā dānādīnyakṣayāṇi bhavanti",
    "YXmavt:5258": " prabhūtavipākatvāt /",
    "YXmavt:5259": " prabhūtam apyakṣayam ucyate vipākadānenā'tyantam aparyādānāt na",
    "YXmavt:5260": " tvevaṃ śrāvakādipariṇāmanāyām akṣayatvaṃ / [p.153]",
    "YXmavt:5261": " athavā satvārthaṃ mahābodhipariṇāmitāni kuśalamūlāni bodhisattvānāṃ",
    "YXmavt:5262": " sattvadhātuvad akṣayāṇi bhavantītyataś ca sattvadhātuvan nātyantaṃ",
    "YXmavt:5263": " paryādīyanta iti /",
    "YXmavt:5264": " nairantarya paramatā ātmaparasamatādhimokṣāt sarvasattvadānādibhiḥ",
    "YXmavt:5265": " pāramitā paripūraṇād iti /",
    "YXmavt:5266": " pramuditāyāṃ hi bhūmau dharmadhātoḥ sarvatragārthāvabodhād",
    "YXmavt:5267": " bodhisattva ātmaparasamatām abhimucyate /",
    "YXmavt:5268": " sa svaparasamatādhimokṣāt prahīṇasvaparavikalpaḥ svadānādibhir iva",
    "YXmavt:5269": " paradānādibhir api sumuditacittaṃ labhate /",
    "YXmavt:5270": " tataḥ pratikṣaṇaṃ pratimuhūrtaṃ pratidivasaṃ ca nirantaraṃ",
    "YXmavt:5271": " dānādipāramitāḥ paripūryanta iti /",
    "YXmavt:5272": " akṛcchratvaparamatā anumodanāmātreṇa paradānādīnāṃ",
    "YXmavt:5273": " pāramitāparipūraṇād iti /",
    "YXmavt:5274": " tathā bodhisattvāḥ sattvānāṃ dānādikuśalamūlāni samuditena",
    "YXmavt:5275": " manasā'numodayanti yathaiṣām anumodanāmātreṇa dānādipāramitāḥ",
    "YXmavt:5276": " paripūryanta iti /",
    "YXmavt:5277": " vittatvaparamatā gaganagañjasamādhyādibhir dānādiparipūraṇād iti /",
    "YXmavt:5278": " bodhisattvā dharmadhātuprativedhabhāvanayā gaganagañjasaṃjñakaṃ",
    "YXmavt:5279": " samādhiṃ pratilabhante /",
    "YXmavt:5280": " tasya pratilambhātsattvānāṃ sarvābhiprāyaparipūraṇād dānapāramitāṃ",
    "YXmavt:5281": " paripūrayanti /",
    "YXmavt:5282": " tadādhipatyena hi gaganam eva gañjo bhavatīti samādhir gaganagañja",
    "YXmavt:5283": " ityabhidhīyate yasmāt tad ṛddhyā sarvopakaraṇāni gaganāj jāyante /",
    "YXmavt:5284": " ādiśabdena prajñāpāramitādisūtrapaṭhitānāṃ grahaṇaṃ /",
    "YXmavt:5285": " parigrahaṇaparamatā nirvikalpajñānaparigṛhītatvād iti /",
    "YXmavt:5286": " bodhisattvānāṃ hi dāpakadeyapratigrāhakatrayānupalambhān nirvikalpaṃ",
    "YXmavt:5287": " jñānaṃ /",
    "YXmavt:5288": " evaṃ yāvaj jñātṛjñeyajñānatrayānupalambhān nirvikalpaṃ jñānaṃ /",
    "YXmavt:5289": " tena parameṇa nirvikalpena jñānena parigṛhītā dānādipratipattiḥ kathaṃ",
    "YXmavt:5290": " tad anuparivartitatvāt tad ālambanatvāc cetyataḥ parametyucyate /",
    "YXmavt:5291": " ārambhaparamatā adhimukticaryābhūmāvadhimātrāyāṃ kṣāntāv iti /",
    "YXmavt:5292": " prathamakalpāsaṃkhye yānām adhimukticaryābhūmir ity ucyate /",
    "YXmavt:5293": " gotramitrabalena cotpāditabodhicittasya svabhāvatrayamukhenātyarthaṃ",
    "YXmavt:5294": " sarvadharmanairātmyādhimokṣo'dhimātrā kṣāntirāśraddhyādivipakṣair",
    "YXmavt:5295": " aparājaya iti /",
    "YXmavt:5296": " sā hi bodhisattvasyārambhāvasthā /",
    "YXmavt:5297": " tato'dhimātrāyāṃ kṣāntāvārambhaparamatety ucyate /",
    "YXmavt:5298": " pratilambhaparamatā prathamāyāṃ bhūmāv iti /",
    "YXmavt:5299": " prathamāyāṃ hi bhūmau dharmadhātoḥ sarvatragatvāvabodhāl lokottarāḥ",
    "YXmavt:5300": " pāramitāḥ pratilabhate pūrvantu prathamabhūmiprayogasaṅgṛhītā",
    "YXmavt:5301": " laukikā evetyataḥ prathamāyāṃ bhūmau pratilambhaparamatety ucyate /",
    "YXmavt:5302": " niṣyandaparamatā tadanyāsvaṣṭāsv iti /",
    "YXmavt:5303": " prathamabhūmipratilabdhānāṃ tad anyāsv aṣṭāsu bhūmiṣu",
    "YXmavt:5304": " uttarottaraviśiṣṭapratilambho niṣyanda iti niṣyandaparamatā /",
    "YXmavt:5305": " athavā'dhimukticaryābhūmau pāramitābhāvanābalena",
    "YXmavt:5306": " prathamabhūmipratilambhaḥ pratilambhaparamatā /",
    "YXmavt:5307": " prathamā hi bhūmir bodhisattvānāṃ darśanamārgasaṅgṛhītā tat",
    "YXmavt:5308": " praveśāc ca jātau [p.154]",
    "YXmavt:5309": " tathāgatasyotpannaḥ tad anukūlatadātmakadharmapratilambhād iti",
    "YXmavt:5310": " sūtrapāṭhaḥ /",
    "YXmavt:5311": " pāramitābhāvanābalena pratilabdhāyāḥ prathamāyā bhūmer avaśiṣṭā",
    "YXmavt:5312": " bhūmayo niṣyandatvān niṣyandaparamatā /",
    "YXmavt:5313": " athavā prathamabhūmipratilabdhānāṃ pāramitānām aṣṭau bhūmayo",
    "YXmavt:5314": " niṣyandabhūtatvān niṣyandapramatā /",
    "YXmavt:5315": " niṣpattiparamatā daśamyāṃ bhūmau tāthāgatyāñca bodhisattvaniṣpattyā",
    "YXmavt:5316": " buddhaniṣpattyā ca /",
    "YXmavt:5317": " daśamyāṃ hi bhūmau bodhisattvaḥ sarvabodhisattvacaryāniryāta iti tatra",
    "YXmavt:5318": " tathāgatair yauvarājye'bhiṣicyate /",
    "YXmavt:5319": " acintyapuṇyajñānasambhāraparipūrṇatvāt sarvadharmavikalpavigatatvāt",
    "YXmavt:5320": " sarvathā svaparārthasampādakatvāc ca bodhisattvānāṃ viṣpattiparamatā",
    "YXmavt:5321": " tāthāgatyāñca bhūmau prahāṇajñānaprabhāvātiśayalābhād bhagavān",
    "YXmavt:5322": " sarvasya jagataḥ śāstā bhavatītyato buddhapariniṣpattyā niṣpattiḥ /",
    "YXmavt:5323": " kā punar iyaṃ niṣpattiḥ ?",
    "YXmavt:5324": " bodhisattvadharmāṇāṃ buddhadharmāṇāñca sarvaprakārābhinirhāraḥ /",
    "YXmavt:5325": " athavā pāramitānāṃ śaikṣabhūmisaṅgṛhītānāṃ prakarṣo daśamī bhūmiḥ",
    "YXmavt:5326": " atas tasyāṃ bodhisattvapariniṣpattiḥ /",
    "YXmavt:5327": " aśaikṣabhumisaṅgṛhītānāṃ kāṣṭhā buddhabhūmiḥ /",
    "YXmavt:5328": " tasyāṃ bhūmau pāramitānāṃ śaikṣābhāvād buddhapariniṣpattyā",
    "YXmavt:5329": " pariniṣpattir ityevaṃ bodhisattvapariniṣpattyā daśamyāṃ bhūmau",
    "YXmavt:5330": " tāthāgatyañca buddhapariniṣpattiparamatā veditavyā /",
    "YXmavt:5331": " tataś ca paramārthena daśa pāramitā matāḥ / iti /",
    "YXmavt:5332": " yata eṣā dvādaśavidhā paramatā bodhisattvānāṃ dānādiṣu saṃvidyate na",
    "YXmavt:5333": " śrāvakādīnāṃ dānādiṣu tataḥ parametyanenārthena bodhisattvānām eva",
    "YXmavt:5334": " dānādayo jñānaparyantā daśa pāramitā matā iti niruktinyāyeneti /",
    "YXmavt:5335": " daśapāramitānāṃ yā pratipattiḥ sā punaḥ paramatety ucyate //5-4//",
    "YXmavt:5336": " ekeṣām iti yeṣāṃ pāramitānāṃ nāmamātram api na vyutpannaṃ teṣāṃ tan",
    "YXmavt:5337": " nāmavyutpādanārtham ucyate -",
    "YXmavt:5338": " dānaṃ śīlaṃ kṣaṃā vīryaṃ dhyānaṃ prajñā upāyatā /",
    "YXmavt:5339": " praṇidānaṃ balaṃ jñānam etāḥ pāramitā daśa // iti /",
    "YXmavt:5340": " adhikāraparamatā sarvatattvārthakriyoddeśādityuktam ato'yaṃ praśnaḥ -",
    "YXmavt:5341": " kimāsāṃ pratyekaṃ karmeti /",
    "YXmavt:5342": " ata āha -",
    "YXmavt:5343": " anugraho'vidhātaś ca karma tasya ca marṣaṇaṃ /",
    "YXmavt:5344": " iti vistaraḥ /",
    "YXmavt:5345": " dānena hi bodhisattvaḥ sattvānanugṛhṇātīti /",
    "YXmavt:5346": " tatra pūjānugrahakāṅkṣayā bāhyātmikavastuni avadyatvāt",
    "YXmavt:5347": " pratyupakāravipākādinirapekṣo yayā cetanayā parityajati",
    "YXmavt:5348": " kāya-vāk-karmāṇi ca pratipādayatīdaṃ bodhisattvasyāmiṣadānaṃ /",
    "YXmavt:5349": " anena kṣutpipāsādiduḥkhāpanayanāt sattvānānugṛhṇāti /",
    "YXmavt:5350": " sattvānupaghātakānām ājīvaśāstrakalānipuṇānāṃ karuṇāpūrvakam",
    "YXmavt:5351": " upadeśaḥ sugatimokṣamārgopadeśaś ca dharmadānaṃ /",
    "YXmavt:5352": " anenā'pyajīvikādurgatisaṃsāraduḥkhāpanayanāt sattvānanugṛhṇāti /",
    "YXmavt:5353": " rājacauradāyādavyālādibhir āghrātānāṃ tebhyo vimokṣaṇam",
    "YXmavt:5354": " abhayadānaṃ /",
    "YXmavt:5355": " anenāpi jīvabhogaputradārādivipadbhayāpanayanāt sattvānanugṛhṇātīti",
    "YXmavt:5356": " śīlenopaghātam eṣāṃ na karoti /",
    "YXmavt:5357": " sarvakāyavāgduścaritaviratir lokānuvṛttyā ca pratiṣiddhād vihitasya ca",
    "YXmavt:5358": " kāya-vāk-karmaṇo viratir anuṣṭhānañca śīlaṃ /",
    "YXmavt:5359": " asmin śīle vyavasthānāt sattveṣvapakāraṃ duṣṭopasaṃhāraṃ jīvitahetor",
    "YXmavt:5360": " api svayaṃ na karoti nāpi kārayatīti /",
    "YXmavt:5361": " kṣāntyā paraiḥ kṛtam upaghātaṃ marṣayatīti /",
    "YXmavt:5362": " karuṇāpuraḥsareṇa cetasā sarvākāra-duḥkhamarṣaṇādhivāsanātmikā",
    "YXmavt:5363": " kṣāntiḥ /",
    "YXmavt:5364": " tenānvair hiṃsābandhanatāḍanādikṛtam upaghātaṃ marṣayati",
    "YXmavt:5365": " pratyapakārāsamīhanāt /",
    "YXmavt:5366": " vīryeṇa guṇān vardhayati /",
    "YXmavt:5367": " dānādīnadhikṛtyotsāho vīryaṃ /",
    "YXmavt:5368": " tena dānādiguṇābhyāsād viśiṣṭaguṇaniṣpattir vṛddhiḥ /",
    "YXmavt:5369": " dhyānena ṛddhyādibhir āvarjyāvatārayatīti /",
    "YXmavt:5370": " ādiśabdena cittaparyāyajñānaṃ [p.156]",
    "YXmavt:5371": " parigṛhyate /",
    "YXmavt:5372": " dhyānaṃ samādhiścittasyaikāgratā /",
    "YXmavt:5373": " ṛddhirākāśagamanādikā /",
    "YXmavt:5374": " avatāraṇaṃ śāsanadharmatāpratipādanaṃ /",
    "YXmavt:5375": " dhyānaphalābhyāṃ hi ṛdhyādeśanāprātihāryābhyām āvarjitaḥ śakyante",
    "YXmavt:5376": " śāsana avatartuṃ /",
    "YXmavt:5377": " prajñayā samyag avavādadānād vimocanād vimocayati /",
    "YXmavt:5378": " sarvākāradharmapravicayalakṣaṇā prajñā /",
    "YXmavt:5379": " tasyāś ca karma samyag avavādadānaṃ kleśaprahāṇaṃ",
    "YXmavt:5380": " cāviparītānuśāsanapratibaddhamataḥ prajñayā samyag avavādadānād",
    "YXmavt:5381": " vimocayati /",
    "YXmavt:5382": " upāyakauśalyapāramitayā mahābodhipariṇāmanād dānādīnakṣayān karoti",
    "YXmavt:5383": " yasya dharmasya niṣpattaye vivṛddhaye prāptaye prahāṇāya vā yā yuktiḥ",
    "YXmavt:5384": " sa tatropāyas tatra kauśalyaṃ vaicakṣaṇyam upāyakauśalyaṃ /",
    "YXmavt:5385": " tasya kṛutopacitānāṃ dānādīnāṃ mahabodhipariṇāmanayā'kṣayakāraṇāṃ/",
    "YXmavt:5386": " mahābodhipariṇāmanayā kuśalamūlāni mahābodhivad akṣayāni bhavantīti",
    "YXmavt:5387": " praṇidhānapāramitayā'nukūlopapattiparigrahāt sarvajanmasu",
    "YXmavt:5388": " buddhotpādārāgaṇato dānādiṣu sadā pravartate /",
    "YXmavt:5389": " praṇidhānam anekavidhaṃ prārthanātmakatvāt /",
    "YXmavt:5390": " kuśalānukūlopapattiprārthanam atra praṇidhānam abhipretaṃ tasya janmani",
    "YXmavt:5391": " janmani buddhotpādārāgaṇato dānādiṣu sadā pravartanaṃ karma /",
    "YXmavt:5392": " balapāramitayā pratisaṃkhyānabhāvanābalābhyāṃ niyataṃ dānādiṣu",
    "YXmavt:5393": " pravartate vipakṣānabhibhavād iti /",
    "YXmavt:5394": " pratisaṃkhyānaṃ prajñā /",
    "YXmavt:5395": " bhāvanā tu kuśaladharmābhyāsaḥ /",
    "YXmavt:5396": " tad dvayaṃ vipakṣeṇānabhibhūtaṃ balapāramitety ucyate /",
    "YXmavt:5397": " tasyāḥ kṣaṇanaiyamyena dānādiṣu pravṛttiḥ karma /",
    "YXmavt:5398": " niyataśabdasya satataparyāyatvāt /",
    "YXmavt:5399": " na hi pratisaṃkhyānabhāvanābalād dānādikuśalaṃ vipakṣeṇābhibhūyate /",
    "YXmavt:5400": " jñānapāramitayā yathārutadharmasammohāpagamād",
    "YXmavt:5401": " dānādyādhipateyadharmasambhogañca pratyanubhavati sattvāṃśca",
    "YXmavt:5402": " paripācayatīti /",
    "YXmavt:5403": " sarvasmin mahāyānadeśanādharme yathārutasammohavigatajñānaṃ",
    "YXmavt:5404": " jñānapāramitā /",
    "YXmavt:5405": " ayaṃ punar yathārutasammohaḥ kaḥ ?",
    "YXmavt:5406": " yenābhiprāyikam arthaṃ tyaktvā yathārutam eva kalpayatyayaṃ",
    "YXmavt:5407": " yathārutasammohaḥ /",
    "YXmavt:5408": " dānam adhikṛtya dānam ālambya yaḥ sūtrādiko dharmo deśitaḥ sa",
    "YXmavt:5409": " dānādhipateyaḥ /",
    "YXmavt:5410": " evaṃ śīlakṣāntivīryādyādhipateyo draṣṭavyaḥ /",
    "YXmavt:5411": " mahāyānam ārabhya",
    "YXmavt:5412": " buddhabodhisattvenāviparītasāṃkathyaviniścayakāraṇāt sattvānāṃ",
    "YXmavt:5413": " cāviparītayā dharmadeśanayā paripācanād dharmsambhogānubhavanaṃ",
    "YXmavt:5414": " sattvaparipācanañca jñānapāramitāyāḥ karma /",
    "YXmavt:5415": " sūtrādidharmopadeśasya jñānapāramitāprabhāvitatvāt //",
    "YXmavt:5416": " { manasikārapratipattiḥ } [p.157]",
    "YXmavt:5417": " paramapratipattinirdeśānantaraṃ manasikārapratipattir vaktavyā tatḥ",
    "YXmavt:5418": " pṛcchati - manasikārapratipattiḥ katametyata āha -",
    "YXmavt:5419": " yathāprajñaptito dharma mahāyānamanaskriyā /",
    "YXmavt:5420": " iti vistaraḥ /",
    "YXmavt:5421": " dānādīnyadhikṛtyeti dānaśīlakṣāntivīryādīny uddiśya /",
    "YXmavt:5422": " yathāprajñaptānāṃ sūtrādidharmāṇām iti /",
    "YXmavt:5423": " atra sūtrageyavyākaraṇādidharmā yena prakāreṇa [p.158]",
    "YXmavt:5424": " dānādīnyadhikṛtya bhagavatā deśitās teṣāṃ tathaivārthato",
    "YXmavt:5425": " vyañjanataścādhyāropāpavādarahitānāṃ manasikaraṇaṃ",
    "YXmavt:5426": " manasikārapratipattir nānyatheti / mahāyāna iti na śrāvakayāne /",
    "YXmavt:5427": " tatra hi svārthā eva dānādayo deśitā na svaparārthā yathā mahāyāne",
    "YXmavt:5428": " tasmān mahāyāna eva dānādīnyadhikṛtya yathāprajñaptānāṃ",
    "YXmavt:5429": " sūtrādidharmāṇāṃ bodhisattvair manasikaraṇaṃ manasikāra pratipattiḥ /",
    "YXmavt:5430": " śrāvakayāne dānādīnyadhikṛtya bhāṣitānāṃ sūtrādīnāṃ",
    "YXmavt:5431": " manasikaraṇam mithyāmanasikārapratipattiḥ svārthamātrāśrayatvād iti",
    "YXmavt:5432": " jñāpitam bhavati /",
    "YXmavt:5433": " te ca prāyeṇa cittasamatām asaktim anunnatim anupalaṃbhañcādhikṛtya",
    "YXmavt:5434": " prajñaptā iti /",
    "YXmavt:5435": " tatreya cittasamatā yā guṇyaguṇināṃ samam upakāraprārthanā /",
    "YXmavt:5436": " tatreyam asaktir yo bhavabhogaprārthanāvigatasya parārtham eva dānādiṣu",
    "YXmavt:5437": " prayogaḥ /",
    "YXmavt:5438": " tatreyam anunnatir yad dānādibhir nātmānaṃ manyate na parān paribhavati",
    "YXmavt:5439": " tatrāyam anupalambho yā trimaṇḍalapariśuddhir",
    "YXmavt:5440": " dānadāyakapratigrāhakānām anupalambhanyāyeneti /",
    "YXmavt:5441": " abhīkṣṇam iti punaḥ punaḥ /",
    "YXmavt:5442": " śrutacintābhāvanāmayyā prajñayeti tatrāptavacanaprāmāṇyajo niścayaḥ",
    "YXmavt:5443": " śrutamayī /",
    "YXmavt:5444": " yuktinidhyānajaścintāmayī /",
    "YXmavt:5445": " bhāvanājo bhāvanāmayīti /",
    "YXmavt:5446": " sarvā hi pravṛttiḥ pralārtham ataḥ pṛcchati - sā triprākarayā",
    "YXmavt:5447": " prajñayā manasikriyā kaṃ guṇam āvahatīty ata āha -",
    "YXmavt:5448": " dhātupuṣṭyai praveśāya cārthasiddhai bhavatyasau /",
    "YXmavt:5449": " dhātur gotraṃ bījaṃ /",
    "YXmavt:5450": " tasya puṣṭir vṛddhiḥ /",
    "YXmavt:5451": " dhātupuṣṭyā cāyatyāṃ viśadamahaprajño bhavati /",
    "YXmavt:5452": " tasya śrutasyārthaṃ bhāvena praviśatīti /",
    "YXmavt:5453": " tasya sūtrādikasya śrutadharmasyārthe yuktibalotpāditayā cintāmayyā",
    "YXmavt:5454": " prajñayā'rthasadbhāvam āśayataḥ praviśatīti /",
    "YXmavt:5455": " bhāvanāmayyārthasiddhiṃ prāpnoti /",
    "YXmavt:5456": " arthasiddhis tattvādhigamaḥ /",
    "YXmavt:5457": " katham ityata āha - bhūmipraveśapariśodhanād iti /",
    "YXmavt:5458": " smṛtyupasthānādipariśuddhyā hi bhūmiṃ praviśatītyataḥ",
    "YXmavt:5459": " smṛtyupasthānādibhir eva bhūmiṃ praviśatīti nirdiṣṭaṃ /",
    "YXmavt:5460": " tataḥ smṛtyupasthānādīnāṃ bhūmipraveśabhūtānāṃ bhāvanāmayyā",
    "YXmavt:5461": " prajñayā pariśodhanād arthasiddhiṃ prāpnotīti bhūmiṃ",
    "YXmavt:5462": " praviśatītyarthaḥ /",
    "YXmavt:5463": " sā punar iyaṃ manasikārapratipattiḥ saparivārā vijñeyā na kevalā /",
    "YXmavt:5464": " kastat parivāraḥ ?",
    "YXmavt:5465": " āha -",
    "YXmavt:5466": " saṃyuktā dharmacaritaiḥ sā jñeyā daśabhiḥ punaḥ / iti /",
    "YXmavt:5467": " parigṛhītā veditavyeti parivāritetyarthaḥ /",
    "YXmavt:5468": " dharmātmakāni dharmādhikārikāṇi [p.159]",
    "YXmavt:5469": " vā caritāni dharmacaritāni /",
    "YXmavt:5470": " tāni punar na jñāyanta ityata āha - katamad daśadhā dharmacaritam iti /",
    "YXmavt:5471": " ata āha -",
    "YXmavt:5472": " lekhanā pūjanā dānaṃ",
    "YXmavt:5473": " iti vistaraḥ /",
    "YXmavt:5474": " tatra mahāyānasya svayaṃ pareṇa vā lekhanaṃ cirasthityarthaṃ",
    "YXmavt:5475": " śravaṇāvācanārthaṃ vā /",
    "YXmavt:5476": " pūjanaṃ puṣpadhūpagandhādibhiḥ /",
    "YXmavt:5477": " mahāyānasyeti prakṛtaṃ /",
    "YXmavt:5478": " mahāyānapraviṣṭasya likhitapustakādīnāṃ parebhyaḥ satkṛtya dānaṃ /",
    "YXmavt:5479": " pareṇa vācyamānasya satkṛtya śravaṇaṃ /",
    "YXmavt:5480": " mahatā gauraveṇa svayaṃ vācanaṃ /",
    "YXmavt:5481": " udgrahaṇaṃ mahatā prasādenātmasātkaraṇaṃ /",
    "YXmavt:5482": " mahatā yatnena yogyebhyo granthastyārthasya vā āviṣkaraṇaṃ prakāśanaṃ /",
    "YXmavt:5483": " svādhyāyanam uddhatasya punaḥ punar abhyasanaṃ /",
    "YXmavt:5484": " cintanaṃ yuktidvāreṇa tadarthanirūpaṇaṃ /",
    "YXmavt:5485": " bhāvamam abhyasanaṃ samāhitayā prajñayā /",
    "YXmavt:5486": " ca śabdaḥ samuccaryārthaḥ /",
    "YXmavt:5487": " tatra lekhanā pūjanā dānaṃ śravaṇam ityebhiś caturbhiḥ padaiḥ kāyakarma",
    "YXmavt:5488": " pradarśitaṃ /",
    "YXmavt:5489": " vācanam udgrahaṇaṃ prakāśanā svādhyāyanam ityebhiś caturbhiḥ padair",
    "YXmavt:5490": " vākkarma pradarśitaṃ /",
    "YXmavt:5491": " cintanā bhāvanā cetyābhyām api manaḥ karma pradarśitaṃ /",
    "YXmavt:5492": " ameyapuṇyaskandhaṃ hi caritaṃ tad daśātmakaṃ /",
    "YXmavt:5493": " yadet daśaprakāraṃ dharmacaritam uktaṃ tata ekaikasmād dharmacaritādyaḥ",
    "YXmavt:5494": " puṇyaskandhodbhavo na sa punaḥ svayaṃ pareṇa vā pramātuṃ śakyate",
    "YXmavt:5495": " atibahutvād iti /kasmāt punar dānaśīladhyānādidharmanirdeśe tulye",
    "YXmavt:5496": " mahāyāna eva dharmacaritam atyarthaṃ mahāphalaṃ deśyate sūtreṣu na punaḥ",
    "YXmavt:5497": " śrāvakayāne ?",
    "YXmavt:5498": " sūtreṣu dharmacaritaṃ mahāphalaṃ deśyata iti sambadhyate /",
    "YXmavt:5499": " dvābhyāṃ kāraṇābhyām iti mahāyāne dharmacaritam atyarthaṃ mahāpalaṃ",
    "YXmavt:5500": " deśyata iti sambadhyate /",
    "YXmavt:5501": " katam ābhyām ityata āha -",
    "YXmavt:5502": " viśeṣād akṣayatvāc ca iti /",
    "YXmavt:5503": " etad api na jñāyata ityataḥ pṛcchati - kathaṃ viśeṣāt kahtma akṣayatvād",
    "YXmavt:5504": " ityata āha -",
    "YXmavt:5505": " parānugrahato'śamāt / iti /",
    "YXmavt:5506": " mahāyāne hi bodhisattvānāṃ dānādipratipattiḥ",
    "YXmavt:5507": " sarvasattvārthakaraṇaikaṃ deśyate /",
    "YXmavt:5508": " śrāvakayāne tvātmārthapradhānetyataḥ śrāvakāyānān mahāyānaṃ",
    "YXmavt:5509": " parānugrahapravṛttatvād viśiṣyate /",
    "YXmavt:5510": " evaṃ tāvad hetusamākhyānataḥ śrāvakayānān mahāyānasya viśiṣṭatvaṃ /",
    "YXmavt:5511": " acintyapuṇyajñānasambhāraphalasya trikāyasaṃgṛhītasya yāval lokas",
    "YXmavt:5512": " tāvat sattvahitakriyāpravṛttasya nirupadhiśeṣe'pi nirvāṇadhātāv",
    "YXmavt:5513": " anuparatasyāsravaparāvṛttilakṣaṇasya dyotanād akṣayatvaṃ /",
    "YXmavt:5514": " na tvevaṃ śrāvakayāne /",
    "YXmavt:5515": " śrāvakasambhāraphalaṃ hi kṣayatvam ākhyātaṃ nirupadhiśeṣanirvṛtānāṃ",
    "YXmavt:5516": " sarvātmanā samucchedāt /",
    "YXmavt:5517": " evaṃ nirvāṇe'pyanuparataṃ phalaṃ dyotanāc chrāvakayānān mahāyānaṃ",
    "YXmavt:5518": " viśiṣyate / [p.160]",
    "YXmavt:5519": " athavā mahāyānasyārtho dānādikaḥ sarvasattvānugrahapravṛttaḥ natvevaṃ",
    "YXmavt:5520": " śrāvakānārthaḥ /",
    "YXmavt:5521": " śrāvakāṇāṃ svārthaparatvāt /",
    "YXmavt:5522": " dānādayaś ca bodhisattvānāṃ dharmā anāsravakāyatvena parivṛttāḥ",
    "YXmavt:5523": " parinirvāṇe'pi na vicchidyante /",
    "YXmavt:5524": " śrāvakāṇān tu mārgasya kaulopamatvāt parinirvāṇe samucchidyata iti na",
    "YXmavt:5525": " teṣām akṣayatvaṃ /",
    "YXmavt:5526": " tasmādyuktaṃ mahāyānasaiva dharmacaritaṃ mahāphalaṃ na śrāvakayāna iti",
    "YXmavt:5527": " { anudharmapratipattiḥ }",
    "YXmavt:5528": " manasikārapratipattyanantaram anudharmapratipātir vaktavyā ityataḥ",
    "YXmavt:5529": " pṛcchataḥ - anudharmapratipattiḥ katametyata āha -",
    "YXmavt:5530": " avikṣiptā'viparyāsapraṇatāvānudhārmikī // iti /",
    "YXmavt:5531": " dhyātavyajñeyadharmānugatā anupraviṣṭaśamathavipaśyanābhāvātmikā",
    "YXmavt:5532": " pratipattir anudharmpratipattiḥ /",
    "YXmavt:5533": " tatra śamathabhāvanātmikā'vikṣiptā /",
    "YXmavt:5534": " vipaśyanābhāvanātmikā'viparyāsapariṇatā /",
    "YXmavt:5535": " iyaṃ dvividhā'nudharmapratipattiḥ //5-11//",
    "YXmavt:5536": " { avikṣepapariṇatā }",
    "YXmavt:5537": " ayam akāro bahuṣvartheṣu vartata iti kahtam avivikṣepteti na vijñāyata",
    "YXmavt:5538": " ityata āha - tatra ṣaḍvidhavikṣepābhāvād avikṣipteti /",
    "YXmavt:5539": " vikṣepo'pi na jñāyāte kathaṃ ṣaḍvidha ityata āha - ṣaḍvidho vikṣepaḥ -",
    "YXmavt:5540": " prakṛtivikṣepaḥ bahirdhāvikṣepa iti vistaraḥ / [p.161]",
    "YXmavt:5541": " evam api prabhedamātraṃ darśitaṃ na vikṣepasvarūpam iti pṛcchati - sa eṣa",
    "YXmavt:5542": " ṣaḍvidho vikṣepaḥ kiṃ lakṣaṇo veditavya ityata āha -",
    "YXmavt:5543": " vyutthānaṃ viṣaye sāraḥ /",
    "YXmavt:5544": " iti vistaraḥ /",
    "YXmavt:5545": " dhīmatā iti dhaīmān bodhisattvaḥ /",
    "YXmavt:5546": " tatra vyutthānaṃ samādhitaḥ pañcabhir vijñānakāyair iti /",
    "YXmavt:5547": " yadā hi samāhitasya punaḥ pañcānāṃ cakṣurādivijñānānām anyatamad",
    "YXmavt:5548": " ekam utpadyate tadā samādhito vyutthito bhavati /",
    "YXmavt:5549": " ayañca prakṛtivikṣepaḥ bahirmukhapravṛttatvāt /",
    "YXmavt:5550": " pañcānāṃ vijñānakāyānāṃ vikṣepātmakatvāt pañcabhir",
    "YXmavt:5551": " vijñānakāyaiḥ samādhito vyutthānaṃ prakṛtivikṣepa ucyate /",
    "YXmavt:5552": " viṣaye visāro bahirdhāvikṣepa iti /",
    "YXmavt:5553": " yadā samāhitasya samādhyālambanād akāmakasyālambanāntare",
    "YXmavt:5554": " manovijñānaṃ pravartate tadālambanāntarasañcārād bahirdhāvikṣepa",
    "YXmavt:5555": " ityeke /",
    "YXmavt:5556": " samāhitasya samādhyālambanaṃ hitvā manovijñānasya",
    "YXmavt:5557": " viṣayāntarasañcāro bahirdhā vikṣepa ityapare /",
    "YXmavt:5558": " samādher āsvānadāṃ layauddhatyaṃ cādhyātmavikṣepa iti /",
    "YXmavt:5559": " yadi samāhitastameva samādhiṃ tṛṣṇādinā kleśenāsvādayati tataḥ",
    "YXmavt:5560": " śuddhakāt samādher vikṣepo bhavati kliṣṭasamādhipratyupasthānāt /",
    "YXmavt:5561": " layauddhatyañca śamathavipaśyanāsamavāhinaḥ samādher vikṣepo bhavati /",
    "YXmavt:5562": " asamāhitattvāc cāsvādānālayauddhatyānām",
    "YXmavt:5563": " āsvādanādayo'dhyātmavikṣepa ity ucyante /",
    "YXmavt:5564": " sambhāvanābhisandhir nimittavikṣepaḥ /",
    "YXmavt:5565": " dhyāyyayaṃ mahātmetyevaṃ sambhāvanātmanītyanena nimittena samādhau",
    "YXmavt:5566": " prayuktasyāśayavilayatvālabdhād alabdhād vā kuśalapakṣād vikṣepo",
    "YXmavt:5567": " nimittavikṣepa ityucyate /",
    "YXmavt:5568": " atraiva kāraṇam āha - tan nimittaṃ kṛtvā prayogād iti /",
    "YXmavt:5569": " jñātukāmatayā taṃ sambhāvanābhisandhiḥ nimittaṃ kṛtveti",
    "YXmavt:5570": " sambhāvanātmanīti /",
    "YXmavt:5571": " samādhiprayuktatvād iti /",
    "YXmavt:5572": " sāhaṅkaramanaskāratā dauṣṭhulyavikṣepa iti /",
    "YXmavt:5573": " āśayena samādhiguṇārthino'pi sāhaṅkaramanaskāro'smimānasam",
    "YXmavt:5574": " prayukto'ham asmi dhyāyīti /",
    "YXmavt:5575": " tataścātmotkarṣamanyatrāvajñāṃ karotīti /",
    "YXmavt:5576": " kasmād eṣa dauṣṭhulyamanaskāraḥ ?",
    "YXmavt:5577": " ityata āha - dauṣṭhulyavaśenāsmimānasamudācārād iti /",
    "YXmavt:5578": " etad uktaṃ bhavati - dauṣṭhulyaprabhāvito vikṣepo dauṣṭhulyavikṣepa iti /",
    "YXmavt:5579": " kiṃ punar dauṣṭhulyaṃ ?",
    "YXmavt:5580": " asmimānavāsanāparipuṣṭistayā hyasmimānaḥ samudācaratīti",
    "YXmavt:5581": " tadvaśenāsmimānasamudācārāt /",
    "YXmavt:5582": " satkāyadṛṣṭir dauṣṭhulyam ityanye /",
    "YXmavt:5583": " hīnacittatvaṃ manasikāravikṣepa iti /",
    "YXmavt:5584": " aniyataśrāvakādigotrasya [p.162]",
    "YXmavt:5585": " mahāyānamanasikāraprayuktasya samsaraduḥkhabhīrutayā",
    "YXmavt:5586": " sattvavipratipānatvenākalyāṇamitraniṣevaṇena ca tac",
    "YXmavt:5587": " chrāvakapratyekabuddhacittam utpadyate /",
    "YXmavt:5588": " taccittaṃ hīnaṃ svārthamātraparāyaṇatvāt /",
    "YXmavt:5589": " tacchrāvakapratyekabuddhacittaṃ mahāyānamanasikāravikṣepakatvān",
    "YXmavt:5590": " manasikāravikṣepaḥ kathyate /",
    "YXmavt:5591": " atraiva kāraṇam āha - hīnayāna manasikārasamudācārād iti /",
    "YXmavt:5592": " hīnayānaṃ śrāvakapratyekabuddhayānaṃ /",
    "YXmavt:5593": " ātmaparinirvāṇādhikārapravṛttatvān manasikārasamudācāro",
    "YXmavt:5594": " mahāyānamanasikārebhyo vikṣipatīti hīnaṃ cittaṃ manasikāravikṣepa ity",
    "YXmavt:5595": " ucyate /",
    "YXmavt:5596": " evam iyaṃ bodhisattvasya ṣaḍvidhavikṣepadoṣarahitā śamathābhāvanā",
    "YXmavt:5597": " veditavyā //",
    "YXmavt:5598": " { aviparyāsapariṇatā }",
    "YXmavt:5599": " evam avikṣiptena yathā'viparyāsapariṇatā'nudharmapratipattir",
    "YXmavt:5600": " bhāvayitavyā tathocyate /",
    "YXmavt:5601": " aviparyāsātmanā pravṛttā'viparyāsapariṇatā /",
    "YXmavt:5602": " tatra yad yathā vyavasthitaṃ vastu tathā tatra jñānam aviparyāsaḥ /",
    "YXmavt:5603": " tad vastuta punar na jñāyate katividhe vastunītyata āha -",
    "YXmavt:5604": " tatrāviparyāso daśavidhe vastuni veditavya iti /",
    "YXmavt:5605": " aviparyāsavastu pradarśanārthaṃ bravīti - yaduta [p.163]",
    "YXmavt:5606": " vyañjanārthamanaskārāvisāre lakṣaṇadvaye /",
    "YXmavt:5607": " iti vistaraḥ /",
    "YXmavt:5608": " idānīṃ teṣu vastuṣu yathā viparyāso bhavati tat pradarśanārtham āha -",
    "YXmavt:5609": " tatra",
    "YXmavt:5610": " saṃyogāt saṃbhavāc caiva viyogād apyasambhavāt /",
    "YXmavt:5611": " arthasattvam asattvañca vyañjane so'viparyayaḥ // iti /",
    "YXmavt:5612": " saṃyoge sati vyañjanānām iti /",
    "YXmavt:5613": " saṃyogo hi parasparasaṃśleṣaḥ /",
    "YXmavt:5614": " na cāsau vyañjanānāṃ vidyate yaugapadyābhāvāt /",
    "YXmavt:5615": " vyañjanānāṃ yugapad uccāraṇaṃ na yujyate /",
    "YXmavt:5616": " pūrvavikalpānām uttaravyañjanoccaraṇakāle'navasthānam",
    "YXmavt:5617": " uccāraṇānantaram eva vinaṣṭatvād ityāśaṅkāvyudāsārtham āha -",
    "YXmavt:5618": " avicchinnoccāraṇatayeti /",
    "YXmavt:5619": " etad uktaṃ bhavati - aviparyastāvilambitoccāraṇam atra vyañjanānāṃ",
    "YXmavt:5620": " saṃyoga iṣyate na tu vyañjanānāṃ parasparasaṃśleṣaṇam iti /",
    "YXmavt:5621": " asya cedaṃ nāmeti sambhavād iti /",
    "YXmavt:5622": " yadi cāsya vastuna idaṃ nāmeti saṅketo'bhyasto bhavati evam anena",
    "YXmavt:5623": " prakāradvayena sārthakatvaṃ vyañjanānāṃ pratyāyakatvam ityarthaḥ /",
    "YXmavt:5624": " viparyayān nirarthakatvam iti /",
    "YXmavt:5625": " ubhayābhāvo'nyataravaikalyaṃ vā viparyayaḥ /",
    "YXmavt:5626": " yadevaṃ darśanam iti jñānaṃ /",
    "YXmavt:5627": " so'viparyāso vyañjane veditavya iti saṃvṛttyā na tu paramārthataḥ /",
    "YXmavt:5628": " paramārthenāviparyāsasya nirvikalpakatvād ityanenāviparyāsena",
    "YXmavt:5629": " bodhisattvaḥ śabdārtharahitān sarvadharmān pratividhyati /",
    "YXmavt:5630": " idānīṃ vyañjanaprajñaptinimitte'rthe'viparyāsapradarśanārtham āha -",
    "YXmavt:5631": " dvayena pratibhāsatvaṃ tathā cāvidyamānatā /",
    "YXmavt:5632": " iti vistaraḥ /",
    "YXmavt:5633": " dvayena grāhyagrāhakatvena pratibhāsate /",
    "YXmavt:5634": " kaḥ ?",
    "YXmavt:5635": " paratantrasvabhāvaḥ /",
    "YXmavt:5636": " kasmāt ?",
    "YXmavt:5637": " grāhyagrāhakabījayuktatvāt /",
    "YXmavt:5638": " kah punar atra pratibhāsārtha ityata āha - tadākārotpattita iti /",
    "YXmavt:5639": " grāhyagrāhakākārotpattito grāhyagrāhakatvena pratibhāsate na punaḥ",
    "YXmavt:5640": " sphāṭikavad upadhānoparāgād iti /",
    "YXmavt:5641": " tathā ca na vidyate yathā pratibhāsate advayaprakṛtitvāt /",
    "YXmavt:5642": " iti evaṃ bhrāntivijñānotpattinimittabhūte'rthe yad darśanaṃ sa",
    "YXmavt:5643": " tatrāviparyāsaḥ sadasattvavarjanādityabhiprāyaḥ /",
    "YXmavt:5644": " arthasya sattvena varjita ityatraiva kāraṇam āha -",
    "YXmavt:5645": " grāhyagrāhakābhāvād iti /",
    "YXmavt:5646": " arthasya sattvaṃ [p.164]",
    "YXmavt:5647": " grāhyagrāhakasadbhāvaḥ /",
    "YXmavt:5648": " tena varjito grāhyagrāhakākāreṇa śūnyatvād iti /",
    "YXmavt:5649": " asattvena varjitaḥ /",
    "YXmavt:5650": " kiṃ kāraṇaṃ ?",
    "YXmavt:5651": " tat pratibhāsabhrāntisadbhāvād iti",
    "YXmavt:5652": " grāhyagrāhakapratibhāsabhrāntisadbhāvād ityarthaḥ /",
    "YXmavt:5653": " ayam api saṃvṛttā'viparyāsa ucyate na paramārthataḥ savikalpatvāt /",
    "YXmavt:5654": " anenāviparyāsajñānena bodhisattvo grāhyagrāhakasvabhāvarahitān",
    "YXmavt:5655": " sarvadharmān pratividhyatīti /",
    "YXmavt:5656": " idānīṃ grāhyagrāhakaprakhyānanimitte",
    "YXmavt:5657": " ālayavijñāne'viparyāsapradarśanārtham āha -",
    "YXmavt:5658": " tajjalpabhāvito jalpamanaskāras tadāśrayaḥ /",
    "YXmavt:5659": " iti vistaraḥ /",
    "YXmavt:5660": " grāhyagrāhakajalpaparibhāvito jalpamaskāra iti /",
    "YXmavt:5661": " tasmin grāhyagrāhakaprakhyānalakṣaṇe'rthe'yaṃ grāhyo'yaṃ grāhaka iti",
    "YXmavt:5662": " vāṅmanobhyāṃ yad abhilapanaṃ sa jalpa ity ucyate /",
    "YXmavt:5663": " anena jalpena paribhāvito'nāgatataj jātīyajalpotpādāya",
    "YXmavt:5664": " bījaparipoṣaṇam iti paribhāvita ity ucyate /",
    "YXmavt:5665": " so'yaṃ jalpaparibhāvitatvāj jalpamanaskāra ityākhyāyate kārye",
    "YXmavt:5666": " kāraṇopacārāt /",
    "YXmavt:5667": " jalpavāsanā stvatra jalpaḥ /",
    "YXmavt:5668": " jalpo'trāstītyādhārādheyayor abhedaṃ kṛtvā ādhāraśabdasya vā",
    "YXmavt:5669": " grahaṇāj jalpamanaskāra ityucyate /",
    "YXmavt:5670": " tasya grāhyagrāhakavikalpasya jalpākhyasya bījādhāratvāt /",
    "YXmavt:5671": " punaś ca jalpasya tat sanniśrayeṇotpāter āśrayo bhavatītyayaṃ",
    "YXmavt:5672": " manaskāre'viparyāsa ityaviparītaṃ jñānam ityarthaḥ /",
    "YXmavt:5673": " sa tu manaskāro na vijṇyāte yasminn aviparyāsa ityataḥ pṛcchati - katam",
    "YXmavt:5674": " asminmanaskāre'viparyāsa iti /",
    "YXmavt:5675": " ato manaskāraviśeṣaṇārtham āha - grāhyagrāhakasamprakhyānakāraṇe",
    "YXmavt:5676": " ālayavijñānaviśeṣātmaka ityarthaḥ /",
    "YXmavt:5677": " yathāsau grāhyagrāhakasamprakhyānakāraṇaṃ bhavati tat pradarśanārtham",
    "YXmavt:5678": " āha - sa hyasau jalpamanaskāro'bhilāpasaṃjñāparibhāvitatvād iti /",
    "YXmavt:5679": " grāhyagrāhakaprakhyānakāraṇaṃ bhavatīti sambadhyate /",
    "YXmavt:5680": " athavā jalpamanaskāra ityato'bhidhānapravṛttinimittam āha /",
    "YXmavt:5681": " abhilāpasaṃjñāparibhāvitatvāj jalpamanaskāra ucyata iti /",
    "YXmavt:5682": " abhilāpasamutthā abhilāpasamutthāpikā vā saṃjñā abhilāpasaṃjñā /",
    "YXmavt:5683": " tayā sasamprayogayā jalpamanaskāre svabījaparipoṣaṇāj jalpamanasikāraḥ",
    "YXmavt:5684": " paribhāvita ucyate /",
    "YXmavt:5685": " ayam api saṃvṛttyaivāviparyāso na paramārthataḥ /",
    "YXmavt:5686": " anena cāviparyāsena bodhisattvo viparyāsanidānaṃ",
    "YXmavt:5687": " grāhyagrāhakābhiniveśalakṣaṇaṃ parivarjayati /",
    "YXmavt:5688": " evaṃ tad dauṣṭhulyaṃ sukhena varjitaṃ bhavatīti // [p.165]",
    "YXmavt:5689": " idānīm avisāre'viparyāsapradarśanārtham āha -",
    "YXmavt:5690": " māyādivad asattvañca sattvañcārthasya tan mataṃ /",
    "YXmavt:5691": " iti vistaraḥ /",
    "YXmavt:5692": " yat tadarthasyāsattvaṃ sattvañcānantaramuktam iti /",
    "YXmavt:5693": " katham anantaram uktam iti ?",
    "YXmavt:5694": " dvayena praibhāsatvaṃ tathā cāvidyamānatā /",
    "YXmavt:5695": " arthe sa cā'viparyāsaḥ sadasattvena varjtiaḥ /",
    "YXmavt:5696": " iti tanamāyādivan mataṃ /",
    "YXmavt:5697": " māyādīnām iva māyādivat /",
    "YXmavt:5698": " etad eva pradarśayann āha -yathā māyā svātmanyavidyamānena",
    "YXmavt:5699": " hastyādyātmanā prakhyānān na hastyādibhāvenāstīti /",
    "YXmavt:5700": " hastyādibhāvena nāstīti sarvathaiva nāsti /",
    "YXmavt:5701": " kiṃ tarhi na ca naivāsti tad bhrāntimātrāstitvād iti /",
    "YXmavt:5702": " tasya hastyādyākāreṇa prakhyāyamānasya bhrāntimātrasyāstitvān na",
    "YXmavt:5703": " sarvathā nāsti /",
    "YXmavt:5704": " tathārtho'pi na cāsti yathā samprakhyāti grāhyagrāhakatvena tathā",
    "YXmavt:5705": " naivāsti / [p.166]",
    "YXmavt:5706": " tasya traidhātukacittacaittasvarūpasya tathāprakhyāyamānasya",
    "YXmavt:5707": " bhrāntimātrāstitvān nāpi nāsti /",
    "YXmavt:5708": " ādiśabdena marīcisvapnodakacandrādayo dṛṣṭāntā yathāyogaṃ veditavyā iti /",
    "YXmavt:5709": " nahi marīcisvapnodakacandrādayo yathā strīpumātmanā prakhyāyante",
    "YXmavt:5710": " tathā santi na ca santyeva bhrāntimātrāstitvāt evam artho'pīti",
    "YXmavt:5711": " vistareṇa pratyekaṃ yojayitavyaṃ /",
    "YXmavt:5712": " atra cādiśabdena gandharvanagarapratiśrutkādayo veditavyāḥ /",
    "YXmavt:5713": " evaṃ yan māyādyupamārthadarśanāt sattvāsattvapakṣayor avisāraṃ cetasaḥ",
    "YXmavt:5714": " avikṣiptatvaṃ paśyati so'visāre'viparyāsaḥ /",
    "YXmavt:5715": " kaḥ punar avisāraḥ ?",
    "YXmavt:5716": " madhyamā pratipat samādhir ityanye /",
    "YXmavt:5717": " yadyevaṃ katham avisāre'viparyāsa ityata āha - tena",
    "YXmavt:5718": " bhāvābhāvayościttasyāvisaraṇād iti /",
    "YXmavt:5719": " anenāviparyāsena bodhisattvo",
    "YXmavt:5720": " bhāvābhāvavikalparahitāchūnyatā'lambane'vikṣepaḥ /",
    "YXmavt:5721": " tasmād avisāre viparyāsa ucyate /",
    "YXmavt:5722": " ayam api saṃvṛttyairvāviparyāso na paramārthataḥ tasya nirvikalpakatvāt",
    "YXmavt:5723": " idānīṃ svalakṣaṇe'viparyāsapradarśanārtham āha -",
    "YXmavt:5724": " sarvasya nāmamātratvaṃ sarvakalpāpravṛttaye /",
    "YXmavt:5725": " iti vistaraḥ /",
    "YXmavt:5726": " sarvam idaṃ nāmamātraṃ yadidaṃ cakṣūrūpaṃ yāvan manodharmā iti /",
    "YXmavt:5727": " ato dvādaśāyatanātmakaṃ jñeyaṃ sarvaṃ nāmamātraṃ /",
    "YXmavt:5728": " tatra nāmasvabhāvaviśeṣaprajñaptiḥ /",
    "YXmavt:5729": " na ca prajñaptyasyārthasya prajñapter vā svabhāvo'sti /",
    "YXmavt:5730": " tenātmanā parikalpitatvāt parikalpitasya cāsattvāt /",
    "YXmavt:5731": " anyathā nāmanirapekṣayā cakṣurāditvena grahaṇaṃ syāt /",
    "YXmavt:5732": " na cāstyavyutpannasaṅketasya grahaṇaṃ /",
    "YXmavt:5733": " tasmāc cakṣūrupam ityādyasyātat svabhāvatvān nāmamātram eva",
    "YXmavt:5734": " cakṣūrūpaṃ yāvan manodharmā ityevaṃ yaj jñānaṃ sarvavikalpānāṃ",
    "YXmavt:5735": " pratipakṣeṇa ayaṃ svalakṣaṇe'viparyāsa iti parikalpitadharmamukhena",
    "YXmavt:5736": " sarvadharmeṣu sarvavikalpapravṛttiḥ /",
    "YXmavt:5737": " ato nāmamātraprativedhajñānaṃ sarvavikalpapratipakṣaḥ",
    "YXmavt:5738": " svalakṣaṇe'viparyāsa ity uktaṃ /",
    "YXmavt:5739": " tatra na jñāyate kiṃ paramārthe svalakṣaṇe āhosvit saṃvṛtāv ityataḥ",
    "YXmavt:5740": " pṛcchati - katam asmin svalakṣaṇa iti /",
    "YXmavt:5741": " ata āha -",
    "YXmavt:5742": " paramārthe svalakṣaṇe /",
    "YXmavt:5743": " ayam aviparyāsaḥ /",
    "YXmavt:5744": " paramārthasya svalakṣaṇasyānabhilāpyatvān na saṃvṛteḥ /",
    "YXmavt:5745": " kiṃ kāraṇaṃ ?",
    "YXmavt:5746": " saṃvṛttyā yato nedaṃ nāmamātram iti gṛhyate abhilāpadvāreṇa",
    "YXmavt:5747": " dharmasvarūpe saṅkalpapravṛtteḥ ayam api saṃvṛtyaiva na paramārthato",
    "YXmavt:5748": " nāmamātram iti vikalpanāt /",
    "YXmavt:5749": " anena cāviparyāsena bodhisattvaḥ saṃvṛtiparamārthakuśalo bhavati / [p.167]",
    "YXmavt:5750": " idānīṃ sāmānyalakṣaṇe'viparyāsapradarśanāyāha -",
    "YXmavt:5751": " dharmadhātuvinirmukto yasmād dharmo na vidyate /",
    "YXmavt:5752": " iti vistaraḥ /",
    "YXmavt:5753": " na hi dharmanairātmyena vinā kaścid rūpyarūpī vā dharmo vidyate /",
    "YXmavt:5754": " sarva dharmāṇām anabhilāpyādvayaprakṛtatvād grāhagrāhakabhāvena",
    "YXmavt:5755": " rahitatvāt /",
    "YXmavt:5756": " tasmād dharmadhātuḥ sarvadharmāṇāṃ sāmānyaṃ lakṣaṇam iti /",
    "YXmavt:5757": " sarvadharmeṣv apṛthaktvena tat sat sāmānyalakṣaṇam ucyate /",
    "YXmavt:5758": " yadevaṃ jñānamayaṃ sāmānyalakṣaṇo'viparyāsaḥ saṃvṛttyā na tu",
    "YXmavt:5759": " paramārthataḥ /",
    "YXmavt:5760": " tasya nirvikalpatvāt /",
    "YXmavt:5761": " tad anena cāviparyāsena bodhisattvo viśuddhyālambanakuśalo bhavati",
    "YXmavt:5762": " nirvikalpajñānaviṣayatvāt /",
    "YXmavt:5763": " viśeṣaḥ sāmānyalakṣaṇasvalaksaṇayoḥ ko vidyate ?",
    "YXmavt:5764": " abhilāpasvabhāvasamāropitatvasya pratipakṣeṇānabhilāpyasvabhāvatā",
    "YXmavt:5765": " paramārthalakṣaṇaṃ /",
    "YXmavt:5766": " parikalpitasvabhāva-nairātmyaṃ punaḥ sarvadharmāṇāṃ prakṛtir iti",
    "YXmavt:5767": " sāmānyalakṣaṇaṃ /",
    "YXmavt:5768": " evaṃ darśanabhedavaśād viśeṣo bhavati na tv arthād iti /",
    "YXmavt:5769": " idānīṃ dharmadhātv aviśuddhiviśuddhāv aviparyāsapradarśanārtham āha -",
    "YXmavt:5770": " viparyasta manaskārāvihāniparihāṇitaḥ /",
    "YXmavt:5771": " iti vistaraḥ /",
    "YXmavt:5772": " viparyasta manaskāraprahāṇaṃ tasya dharmadhātor aviśuddhiḥ tat prahāṇaṃ",
    "YXmavt:5773": " viśuddhir iti /",
    "YXmavt:5774": " tatra viparyasta manaskāra ālayavijñānahetur viparyayavikalpaḥ /",
    "YXmavt:5775": " tasyāprahāṇaṃ dharmadhātor aviśuddhiḥ prahāṇaṃ viśuddhiḥ /",
    "YXmavt:5776": " yadevaṃ jñānamayam aviśuddhau viśuddhau cāviparyāso yathākramam iti /",
    "YXmavt:5777": " viparyasta manaskārāprahāṇaṃ tasya dharmadhātor aviśuddhir iti",
    "YXmavt:5778": " dharmadhātor aviśuddhāvaviparyāsaḥ /",
    "YXmavt:5779": " tasya prahāṇaṃ viśuddhir iti viśuddhāv aviparyāsaḥ /",
    "YXmavt:5780": " kiṃ kāraṇaṃ ?",
    "YXmavt:5781": " dharmadhātor āgantukenopakleśenopakliṣṭatvāt /",
    "YXmavt:5782": " ayam api saṃvṛttyaivāviparyāso na paramārthataḥ /",
    "YXmavt:5783": " anena cāviparyāsena bodhisattvo'prahīṇāvaraṇaṃ dharmadhātoḥ",
    "YXmavt:5784": " prahāṇañca prajānāti /",
    "YXmavt:5785": " idānīṃ dharmadhātor aviśuddher",
    "YXmavt:5786": " viśuddheścāgantukatve'viparyāsapradarśanārtham āha -",
    "YXmavt:5787": " dharmadhātor viśuddhatvāt prakṛtyā vyomavat punaḥ /",
    "YXmavt:5788": " iti vistaraḥ /",
    "YXmavt:5789": " dharmadhātoḥ punar ākāśavat prakṛtiviśuddhitatvād dvayam",
    "YXmavt:5790": " apyetadāgantukam aviśuddhir viśuddhiś ca paścād iti /",
    "YXmavt:5791": " tatra dharmadhātorabhūtavikalpopakliṣṭatvād aśuddhir uktā /",
    "YXmavt:5792": " paścāc ca pratipakṣodayena tat prahāṇād viśuddhiḥ /",
    "YXmavt:5793": " etad dvayam api dharmadhātāv āgantukaṃ /",
    "YXmavt:5794": " kiṃ kāraṇaṃ ?",
    "YXmavt:5795": " ākāśavad dharmadhātoḥ prakṛtiviśuddhatvāt /",
    "YXmavt:5796": " prakṛtiviśuddhasyāviśuddhir āgantukī bhaved viśuddhes tu nityaviśuddhitaḥ",
    "YXmavt:5797": " katham āgantukībhāva iti ?",
    "YXmavt:5798": " yā malavigamatātmatayā viśuddhiḥ sātra vivakṣiteti nāyaṃ doṣaḥ /",
    "YXmavt:5799": " ata evoktaṃ viśuddhiś ca paścād iti /",
    "YXmavt:5800": " yadevaṃ dharmadhātor jñānam etad dharmadhātor viśuddhi viśuddhyor",
    "YXmavt:5801": " āgantukatve'viparyāsaḥ /",
    "YXmavt:5802": " ayam api saṃvṛttyā na tu paramārthataḥ /",
    "YXmavt:5803": " anena cāviparyāsena bodhisattvo dharmadhātoḥ",
    "YXmavt:5804": " saṅkleśavyavadānāvasthayoḥ kṛtrimatvaṃ prajānātīti // [p.168]",
    "YXmavt:5805": " idānīmatrāse'nunnatau cāviparyāsapradarśanārtham āha -",
    "YXmavt:5806": " saṅkleśaś ca viśuddhiś ca dharmapudgalayor na hi /",
    "YXmavt:5807": " iti vistaraḥ /",
    "YXmavt:5808": " na hi pudgalasya saṅkleśo na viśuddhiḥ nāpi dharmasya /",
    "YXmavt:5809": " saṅkleśo viśuddhirśceti vartate /",
    "YXmavt:5810": " atraiva kāraṇam āha - yasmān na pudgalo'sti na dharmaḥ /",
    "YXmavt:5811": " astītyanuvartate /",
    "YXmavt:5812": " yaḥ saṅkleśavyavadānavyatirekeṇa vidyate yasya saṅkleśo vyavadānaṃ vā",
    "YXmavt:5813": " parikalpayituṃ yujyate yat pṛthaktvena ca saṃkleśaviśuddhī syātāṃ sa",
    "YXmavt:5814": " tādṛśaḥ pudgalo nāsti pratyakṣānumānāviṣayatvāt /",
    "YXmavt:5815": " dharmo'pi parikalpitātmako naivāsti ekasminn vastuny ekaparikalpapravṛtteḥ",
    "YXmavt:5816": " na caikasyānekātmakatā yujyate ato'sattvāt pudgaladharmayordvayo",
    "YXmavt:5817": " bandhnyaputrādivanna saṅleśo na vyavadānaṃ /",
    "YXmavt:5818": " paratantrsyāpi ṣuddaloukikajñanagocarasya saṅkleśaviśuddhī naiveṣyate /",
    "YXmavt:5819": " kiṃ kāraṇaṃ ?",
    "YXmavt:5820": " tasya nirabhilāpyādvayaprakṛtitvāt /",
    "YXmavt:5821": " yadi paratantrasyāpi neṣyate kasya te syātāṃ ?",
    "YXmavt:5822": " tasminn asati saṅkleśaparihāre vyavadānaprāptiyatnavaiyarthyaṃ /",
    "YXmavt:5823": " dharmadhātoḥ saṅkleśaviśuddhī bhavata ity ayam adoṣaḥ /",
    "YXmavt:5824": " dharmadhātor apyatanmayasyaiva te vyavasthāpyete dharmadhātau tayor",
    "YXmavt:5825": " āgantukatvād dharmadhātoścākāśavad avikārāt /",
    "YXmavt:5826": " tataḥ na saṃkleśapakṣe kasyacid hānir na vyavadānapakṣe vā kaścid viśeṣo",
    "YXmavt:5827": " yatas trāso vā syān mānovetyamatrāse'nunnatau cāviparyāsa iti /",
    "YXmavt:5828": " anye tvāhuḥ - na saṅkleśapakṣe kasyacid hānir na vyavadānapakṣe",
    "YXmavt:5829": " viśeṣo'sti tad ubhayavataḥ kasyacid abhāvāt /",
    "YXmavt:5830": " yataḥ punas ta evaṃ bhavatas tatra kim iti trāso bhavaty ayaṃ me nāstīti",
    "YXmavt:5831": " kim iti māno bhavaty ayaṃ me viśeṣa iti / [p.169]",
    "YXmavt:5832": " apare tu manyate - pudgalas tāvan naivāsti /",
    "YXmavt:5833": " dharmo'pi naivāsti /",
    "YXmavt:5834": " avasthādvayaṃ yo'nubhavati yasyaitad dvayaṃ kalpyeta /",
    "YXmavt:5835": " kiṃ tarhi pratītyasamutpādamātram etat saṅkleśavyavadānam iti /",
    "YXmavt:5836": " ayam api saṃvṛttyā na tu paramārthataḥ tasya nirvikalpakatvāt /",
    "YXmavt:5837": " anena cāviparyāsena kṣayavṛddhyasadbhāvād avikāritvaṃ dharmadhātoḥ",
    "YXmavt:5838": " pratividhyatīti /",
    "YXmavt:5839": " anena cāviparyāsena sarvam āvaraṇaṃ prahāya nirāvaraṇo niryātītyanye",
    "YXmavt:5840": " atha vānena saṃvṛtyātmakena daśaviparyāsena paramārthāviparyāso'tra",
    "YXmavt:5841": " sūcitaḥ tasyānyathā nirdeśānupapatteḥ /",
    "YXmavt:5842": " anyaḥ punar āha - ya ete vyañjane'rthe manaskāre'visāre svalakṣaṇe",
    "YXmavt:5843": " sāmānyalakṣaṇe'śuddhau śuddhāvāgantuke'trāse'nunnatau cāviparyāsāḥ",
    "YXmavt:5844": " kalpitā āśrayās te svabhāvatrayam adhikṛtyeti /",
    "YXmavt:5845": " tatra vyañjanārthāviparyāsāv atra parikalpitaṃ svabhāvam adhikṛtya /",
    "YXmavt:5846": " saṃyogino dvayapatitasya cārthasya kalpitatvāt /",
    "YXmavt:5847": " atattvaviṣayatve'pi satyevaṃ tad dvayam aviparyāsa eva /",
    "YXmavt:5848": " aviparyāsas tathaiveti /",
    "YXmavt:5849": " manaskāre'viparyāsaḥ paratantrasvabhāvam adhikṛtya /",
    "YXmavt:5850": " jalpamanaskārasya prakṛtyā ālayavijñānātmakatvāt /",
    "YXmavt:5851": " avisāre'viparyāsaḥ pariniṣpannasvabhāvam adhikṛtya /",
    "YXmavt:5852": " kuta etan nirvikalpasya jñānasya bhāvābhāvayor vikṣepavigatatvād",
    "YXmavt:5853": " aviparyāsapariniṣpattyā ca pariniṣpannasvabhāvasaṃgṛhītatvāt /",
    "YXmavt:5854": " svasāmānyalakṣaṇayor aviparyāso dharmadhātā meva tasya",
    "YXmavt:5855": " vikalpaviśayātikrāta svarūptvāt/",
    "YXmavt:5856": " aśuddau śuddau caviparyāso dharma(dhāto)avasthāviśeṣe /",
    "YXmavt:5857": " āgantuke'viparyāso dharmadhātāv eva tasya hy ākāśavat",
    "YXmavt:5858": " prakṛtiviśuddhasya cittasaṅkleśāc cittaviśuddhyā cāgantukam etad ubhayaṃ",
    "YXmavt:5859": " vyavasthāpyate /",
    "YXmavt:5860": " atrāsānunnabhāvāviparyāso dharmadhātāv eva tasyākāśavad",
    "YXmavt:5861": " akṛtrimatvād hāniviśeṣābhāvāt /",
    "YXmavt:5862": " evam ete daśa viparyāsāḥ svabhāvatraye veditavyāḥ /",
    "YXmavt:5863": " { daśa vajrapadāni } [p.170]",
    "YXmavt:5864": " ete cānantaroktā daśaviparyāsāḥ sūtrokteṣu daśasu vajrapadeṣu",
    "YXmavt:5865": " yathākramaṃ yojayitavyāḥ /",
    "YXmavt:5866": " daśa vajrapadāni katamāni ?",
    "YXmavt:5867": " sadasattā'viparyāsaḥ āśrayaḥ māyopamatā avikalpanatā",
    "YXmavt:5868": " prakṛtiprabhāsvaratā saṅkleśo vyavadānaṃ ākāśopamatā ahīnatā",
    "YXmavt:5869": " aviśiṣṭatā ceti /",
    "YXmavt:5870": " tatra vajramiva vajraṃ sarvaviparyāsabheditvāt taiścābhedyatvāt /",
    "YXmavt:5871": " anantaroktam aviparyāsajñānaṃ tac ca vajram ebhiḥ pratīyate avagamyata",
    "YXmavt:5872": " iti vajrapadāni /",
    "YXmavt:5873": " vajravyākhyānam ityarthaḥ /",
    "YXmavt:5874": " atha punarvyañjanārthamanaskārādaya eva padaśabdhenocyante tato vajrasya",
    "YXmavt:5875": " padānyālambanānityarthaḥ /",
    "YXmavt:5876": " athava durbhedatayā vajravadetānyeva padāni vajra padānītyuccayante /",
    "YXmavt:5877": " atrāviparyāsānāṃ sūtrayojanārthaṃ vajrapadopanyāsaḥ /",
    "YXmavt:5878": " vajrapadānāṃ va daśavidhāviparyāsamukhenedaṃ vyākhyānam iti",
    "YXmavt:5879": " pradarśanārthaṃ /",
    "YXmavt:5880": " tatra vyañjanānām arthasattvam asattvañca sadasattetyato vyañjaneṣv",
    "YXmavt:5881": " aviparyāso vajrapadeṣu sadasattayā veditavyaḥ /",
    "YXmavt:5882": " dvayaprabhāsaḥ parikalpitaḥ sa cātrārthaḥ /",
    "YXmavt:5883": " sa ca tathā na vidyata ityayam atrāviparyāsa ityarthāviparyāso",
    "YXmavt:5884": " vajrapadeṣv aviparyāse yojayitavyaḥ /",
    "YXmavt:5885": " jalpamanaskāra evātrāśraya ityato manaskāre'viparyāso",
    "YXmavt:5886": " vajrapadeṣvāśraye yojayitavyaḥ /",
    "YXmavt:5887": " māyādyupamayā yaścetaso'visāre'viparyāsaḥ sa vajrapadeṣu",
    "YXmavt:5888": " māyopamatāyāṃ yojayitavyaḥ /",
    "YXmavt:5889": " dharmadhātusvalakṣaṇam eva kalpanārahitatvād avikalpanatā /",
    "YXmavt:5890": " tena svalakṣaṇāviparyāso nirvikalpatvena draṣṭavyaḥ /",
    "YXmavt:5891": " dharmadhātusāmānyaṃ prakṛtiprabhāsvaratvaṃ /",
    "YXmavt:5892": " tena sāmānyalakṣaṇāviparyāsaḥ prakṛtiprabhāsvaratayā saṅgṛhītaḥ /",
    "YXmavt:5893": " dharmadhātor aviśuddhiviśeṣo viśuddhiviśeṣaśca saṅkleśo [p.171]",
    "YXmavt:5894": " vyavadānañcetyato'śuddhau viśuddhau cāviparyāsaḥ",
    "YXmavt:5895": " saṅkleśavyavadānāntare saṅgṛhyate /",
    "YXmavt:5896": " dharmadhātoḥ saṅkleśavyavadānayor",
    "YXmavt:5897": " āgantukatve'viparyāso'sāvapyākāśopamatāyāṃ yojayitavyaḥ /",
    "YXmavt:5898": " saṅkleśavyavadānāvasthayor dharmadhātoḥ kṣayavṛddhyabhāvād",
    "YXmavt:5899": " atrāse'nunnatau cāviparyāso vajrapadeṣv ahīnāviśiṣṭatāyāṃ",
    "YXmavt:5900": " yojayitavyaḥ /",
    "YXmavt:5901": " evam ete daśāviparyāsā daśasu vajrapadeṣu yathākramaṃ yojayitavyāḥ /",
    "YXmavt:5902": " vajrapadānāṃ śarīravyavasthānam iti yānārthānadhikṛtya vajrapadānāṃ",
    "YXmavt:5903": " pravṛttis te'rthās teṣāṃ śarīraṃ /",
    "YXmavt:5904": " teṣāntu caturdhā vyavasthānaṃ svabhāvataḥ ālambanataḥ avikalpanataḥ",
    "YXmavt:5905": " codyaparihārataś ca /",
    "YXmavt:5906": " tatra trayaḥ svabhāvāḥ pariniṣpannaparikalpitaparatantrākhyā ādyais",
    "YXmavt:5907": " tribhiḥ padair yathākramam iti /",
    "YXmavt:5908": " tatrādau bhavānyādyāni tāni punaḥ sadasattā'viparyāsa āśrayaśceti /",
    "YXmavt:5909": " tatra sadasattayā pariniṣpanna uktaḥ /",
    "YXmavt:5910": " aviparyāsena parikalpita uktaḥ /",
    "YXmavt:5911": " āśrayatvena paratantra uktaḥ /",
    "YXmavt:5912": " katham iti ?",
    "YXmavt:5913": " pariniṣpannasya sadasattāyā sadasattayā nirdeśa iti kecit /",
    "YXmavt:5914": " kathaṃ sadasal lakṣaṇatvāt pariniṣpannasya sadasattayā'bhidhānam ityeke /",
    "YXmavt:5915": " saṃyogāt saṃstavācākṣarāṇāṃ kalpitenārthena sārthakatvaṃ paśyan",
    "YXmavt:5916": " viparyayāc ca nirarthakatvaṃ pariniṣpannaḥ svabhāvo'nabhilāpya iti",
    "YXmavt:5917": " avagamyate /",
    "YXmavt:5918": " atas tat sadasattā pariniṣpannaḥ svabhāva ity uktam ityanye /",
    "YXmavt:5919": " mahāyānadeśanādharmaḥ suviśuddhadharmadhātuniṣyandatvād",
    "YXmavt:5920": " viparyāsapratipakṣālambanatvāc ca pariniṣpannaḥ svabhāva ity ucyate /",
    "YXmavt:5921": " so'rthaḥ kalpitasvabhāvasya bhavati na tu parikalpitaḥ /",
    "YXmavt:5922": " ataḥ sadasattā pariniṣpanna ityuktam ityapare /",
    "YXmavt:5923": " anye tv āhuḥ - sadasattā'viparyastatvāt pariniṣpannaḥ svabhāva ukta iti",
    "YXmavt:5924": " aviparyāsena parikalpitas tasyāvidyamānena dvayarūpeṇa prakhyāti",
    "YXmavt:5925": " lakṣaṇāt /",
    "YXmavt:5926": " āśrayeṇa paratas tasyābhidhānaṃ /",
    "YXmavt:5927": " hetutvād āśraya ity ucyate phalatvāt paratantra iti /",
    "YXmavt:5928": " etad eva svabhāvatrayam ālambanato jñeyaṃ /",
    "YXmavt:5929": " avikalpanata ityatra vigrahabhedād āha - yena ca vikalpayati nirvikalpena",
    "YXmavt:5930": " jñānena yac ca na vikalpayati prakṛtiprabhāsvaratāṃ /",
    "YXmavt:5931": " tatrārya vigrahabhedaḥ - na vikalpayatyanenetyavikalpanaṃ na vikalpyate",
    "YXmavt:5932": " tadityavikalpanaṃ /",
    "YXmavt:5933": " tad bhāvo'vikalpanatā /",
    "YXmavt:5934": " evam avikalpanatā dvābhyāṃ vajrapadābhyāṃ paridīpiteti darśayati /",
    "YXmavt:5935": " tad anena jñeyajñānavyavasthānaṃ yathākramaṃ veditavyaṃ yad uta tribhiḥ",
    "YXmavt:5936": " svabhāvair avikalpanatayā ceti /",
    "YXmavt:5937": " tatra tribhiḥ svabhāvair jñeyavyavasthānaṃ grāhyatvāt /",
    "YXmavt:5938": " avikalpanatayā jñānavyavasthānaṃ grāhakatvāt /",
    "YXmavt:5939": " codyaparihārata upayuktebhyaḥ śiṣṭāni vajrapadāni /",
    "YXmavt:5940": " atra kiñcid vajrapradaṃ codyasya parihāra eva /",
    "YXmavt:5941": " tadyathā māyopamatā ākāśopamatā ahīnāviśiṣṭatā ceti / [p.172]",
    "YXmavt:5942": " kiñcit punaścodyam eva /",
    "YXmavt:5943": " tadyathā saṃkleśo vyavadānam iti /",
    "YXmavt:5944": " tasmācodyaparihāraś ca codyasya parihāraś ca codyaparihārau",
    "YXmavt:5945": " asarūpaikaśeṣaṃ kṛtvā /",
    "YXmavt:5946": " tatra codyaṃ yadyete parikalpitaparatantralakṣaṇā dharmā na saṃvidyante",
    "YXmavt:5947": " grāhyagrāhakatveneti vākyaśeṣaḥ /",
    "YXmavt:5948": " katham upalabhyante grāhyagrāhakatvenetyabhiprāyaḥ /",
    "YXmavt:5949": " ata saṃvidyante dharmāṇāṃ prakṛtiprabhāsvaratā na yujyate",
    "YXmavt:5950": " grāhyagrāhakatvātmanā vidyamānatvāt /",
    "YXmavt:5951": " etac codyaṃ /",
    "YXmavt:5952": " tanmāyopamatayā pariharati /",
    "YXmavt:5953": " yathā māyākṛtaṃ na saṃvidyata upalabhyate ceti /",
    "YXmavt:5954": " na hi māyopalabhyatayā saṃvidyate tato'pyevaṃ saṃvidyata iti jñātuṃ",
    "YXmavt:5955": " śakyate /",
    "YXmavt:5956": " yadi parkṛtiprabhāsvaratā dharmāṇāṃ tat kathaṃ pūrvaṃ saṃkleśaḥ paścād",
    "YXmavt:5957": " vyavadānam iti codyaṃ /",
    "YXmavt:5958": " nahi prakṛti viśuddhe kadācid saṃkliṣṭatopapadyate /",
    "YXmavt:5959": " asya parihāraḥ saṅkleśavyavadānam ākāśopamatayā veditavyaṃ /",
    "YXmavt:5960": " yathā ākāśaṃ prakṛtipariśuddham āgantukenopakleśenasaṃkliśyate tad",
    "YXmavt:5961": " apagamād vyavadīyate ceti /",
    "YXmavt:5962": " evaṃ dharmadhātoḥ prakṛtiviśuddhatvepyāgantukair upakleśaiḥ saṃkleśaḥ /",
    "YXmavt:5963": " tad apagamāc ca vyavadānam iti yadyaprameyabuddhotpāde satyaprameyāṇāṃ",
    "YXmavt:5964": " sattvānāṃ kleśapraśamastat kathamanādisaṃsāre pratyekasyāpi",
    "YXmavt:5965": " buddhotpādasyāprameyāṇāṃ satvānaṃ saṃsārāpagamān nirvāṇapraveśāc",
    "YXmavt:5966": " ca na saṃsārasamucchedo na nirvāṇavṛddhri veti codyaṃ /",
    "YXmavt:5967": " asyāhīnāviśiṣtatayā parihāraḥ /",
    "YXmavt:5968": " aprameyatvāt sattvadhātor vyavadānapakṣasya ceti /",
    "YXmavt:5969": " parimāṇavato hi vastuno hāniḥ samucchedo vā prajñāyate aprameyaś ca",
    "YXmavt:5970": " sattvadhātuḥ /",
    "YXmavt:5971": " tasya hānir api na prajñāte kuta eva samucchedaḥ prajñāsyeta ākāśavat",
    "YXmavt:5972": " vyavadānasyāpyaprameyatvād viśeṣa eva nāsti tasya kathaṃ vṛddhir",
    "YXmavt:5973": " bhaviṣyati ākāśavat /",
    "YXmavt:5974": " tasyāvaraṇāpagād āvaraṇābhāvāc ceti /",
    "YXmavt:5975": " dvitīyaṃ śarīravyavasthānam iti vajrapadānām ity adhikṛtaṃ /",
    "YXmavt:5976": " yatra yā ca yato bhrāntir abhrāntir yā ca yatra ca /",
    "YXmavt:5977": " bhrāntyabhrāntiphale caiva paryantaś ca tayor iti //",
    "YXmavt:5978": " vajrapadair bhrāntiviṣayo bhrāntisvarūpatā bhrāntihetur bhrāntiphalaṃ",
    "YXmavt:5979": " bhrāntiparyantaśca nirdiṣṭaḥ /",
    "YXmavt:5980": " tathā'bhrāntisvarūpam abhrāntiviṣayo'bhrāntiphalaṃ tatparyantaś ceti /",
    "YXmavt:5981": " tatra yatra bhrāntir iti sadasattāyāṃ vyañjanānāṃ",
    "YXmavt:5982": " sārthakatvanirarthakatvalakṣaṇāyām abhidhānābhidheyayos tat",
    "YXmavt:5983": " sambandhasya ca bhāvasvarūpeṇa parikalpitatvāt /",
    "YXmavt:5984": " yā ca bhrāntir iti viparyāso bhrāntiḥ /",
    "YXmavt:5985": " svātmanyavidyamānena dvayākāreṇa prakhyānāt /",
    "YXmavt:5986": " yato bhrāntir ityāśrayād bhrāntir āśrayaḥ punar jalpaparibhāvito",
    "YXmavt:5987": " manaskāra ālayavijñānātmakaḥ /",
    "YXmavt:5988": " abhrāntir yā ceti māyādivad arthataḥ sadasattāvisāro'bhrāntiḥ /",
    "YXmavt:5989": " bhāvābhāvābhiniveśabhrāntipratipakṣaś cābhrāntiḥ /",
    "YXmavt:5990": " sā yathākramaṃ māyopamatayā'vikalpanatā ca nirdiṣṭā /",
    "YXmavt:5991": " yatra ceti yatra ca [p.173]",
    "YXmavt:5992": " sā'bhrāntiḥ /",
    "YXmavt:5993": " sā punaḥ prakṛtiprabhāsvaratāyāṃ pariniṣpannasvabhāvalakṣaṇāyāṃ /",
    "YXmavt:5994": " bhrāntyabhrāntiphale caiveti tatra bhrāntiphalaṃ hi saṅkleśaḥ /",
    "YXmavt:5995": " bhrāntiniṣyanda iti vākyaśeṣaḥ /",
    "YXmavt:5996": " abhrāntiniṣyandānāyā bhrānter abhrāntiphalatvāt /",
    "YXmavt:5997": " abhrāntiphalaṃ vyavadānaṃ sasamprayogam iti vākyaśeṣaḥ /",
    "YXmavt:5998": " evakārakaraṇaṃ tat phale saṅkleśo vyavadānam ityanenaivokte",
    "YXmavt:5999": " ākāśopamatayā tu paśyati dharmadhātor yasya bhrāntyabhrāntiphalaṃ tat",
    "YXmavt:6000": " saṅkleśavyavadānātmakaṃ /",
    "YXmavt:6001": " nedaṃ tat prakṛtikam iti pradarśanārthaṃ /",
    "YXmavt:6002": " paryantaś ca tayor iti saṅkleśavyavadānayoḥ paryanto nirvāṇaṃ /",
    "YXmavt:6003": " taccahīnānadhikatvena paryantam uktam ityeke /",
    "YXmavt:6004": " anye tvāhuḥ - saṃsārasyāprameyatayā'pacayābhāvād ahīnatāyuktaḥ",
    "YXmavt:6005": " saṅkleśaparyantaḥ /",
    "YXmavt:6006": " nirvāṇasyāprameyatayopacayābhāvād aviśiṣṭatāyukto vyavadānaparyanta iti /",
    "YXmavt:6007": " etāni daśa vajrapadāny aviparyāsaprasaṅgadvāreṇoktāni /",
    "YXmavt:6008": " na tu sūtritānītyatas tānyantaraślokābhyāṃ saṅgṛhītāni -",
    "YXmavt:6009": " sadasattā'viparyāsa āśrayo māyayopamā /",
    "YXmavt:6010": " akalpanā prakṛtyā ca bhāsvaratvaṃ sadaiva hi //",
    "YXmavt:6011": " saṃkleśo vyavadānañca ākāśopamatā tathā /",
    "YXmavt:6012": " ahīnatvādhikatvañca daśa vajrapadāni hi //",
    "YXmavt:6013": " atra ca pariniṣpannaśabdārthasambandhadarśanaṃ viparyāsaḥ /",
    "YXmavt:6014": " yathā pratyavabhāsate tathā 'rthānāṃ svabhāvasattādarśanaṃ",
    "YXmavt:6015": " viparyāsaḥ /",
    "YXmavt:6016": " tad arthapravṛttikāraṇadarśanaṃ viparyāsaḥ /",
    "YXmavt:6017": " arthasamāropāpavādadarśanaṃ viparyāsaḥ /",
    "YXmavt:6018": " yathānām arthasvabhāvadarśanaṃ viparyāsaḥ /",
    "YXmavt:6019": " bhāvānāṃ svasāmānyalakṣaṇayor vastutvena darśanaṃ viparyāsaḥ /",
    "YXmavt:6020": " svastyasvastisañcārād viśuddhir aviśuddhiśceti darśanaṃ viparyāsaḥ /",
    "YXmavt:6021": " ekasyaivāśuddhiviśuddhidarśanaṃ viparyāsaḥ /",
    "YXmavt:6022": " saṅkleśavyavadānaprahāṇapratilambhayor hāniviśeṣadarśanāt",
    "YXmavt:6023": " trāsamānapravṛttir viparyāsaḥ /",
    "YXmavt:6024": " ityete daśa viparyāsāḥ /",
    "YXmavt:6025": " bodhisattvasya tad abhāvādaviparyāsāvasthitasya",
    "YXmavt:6026": " yathokteṣvartheṣvariṇatā vidarśanā bhāvanā veditavyā /",
    "YXmavt:6027": " uktā'nudharmapratipattiḥ //",
    "YXmavt:6028": " { antadvayavarjane pratipattiḥ }",
    "YXmavt:6029": " anudharmapratipattyantaram antadvayavarjane pratipattir vaktavyetyataḥ",
    "YXmavt:6030": " pṛcchati - antadvayavarjane pratipattiḥ katametyata āha - yā ratnakūṭe",
    "YXmavt:6031": " nāmadharmaparyāyeṇa samyak pratipatteḥ svabhāvapratipādanārthaṃ",
    "YXmavt:6032": " madhyamā pratipadupadiṣṭā /",
    "YXmavt:6033": " tadyathā - kāśyapa iha mahāratnakūṭe dharmaparyāye śikṣitukāmena",
    "YXmavt:6034": " bodhisattvena yoniśodharmaprayuktena bhavitavyaṃ /",
    "YXmavt:6035": " katamaśca yoniśodharmaprayogaḥ ?",
    "YXmavt:6036": " yaduta - sarvadharmāṇāṃ bhūtapratyavekṣā /",
    "YXmavt:6037": " yā nātmapratyavekṣā na",
    "YXmavt:6038": " sattvanajīvanapoṣanapudgalanamanujanamānavapratyavekṣā /",
    "YXmavt:6039": " iyam ucyate kāśyapa madhyamā [p.175]",
    "YXmavt:6040": " pratipaditi vistareṇa yāvad dvitīyapradīpodāharaṇaparyantaḥ paṭhyate /",
    "YXmavt:6041": " kasyāntasya varjanādasau veditavyā ?",
    "YXmavt:6042": " katam asyāntasya varjanān madhyamā pratipatter jñātavyetyarthaḥ /",
    "YXmavt:6043": " ata āha -",
    "YXmavt:6044": " pṛthaktvaikatvam antaś ca tīrthyaśrāvakayor api //",
    "YXmavt:6045": " iti vistaraḥ /",
    "YXmavt:6046": " ayaṃ pañcadaśavidho'ntadvayabhedaḥ /",
    "YXmavt:6047": " asya varjanāt sā veditavyā /",
    "YXmavt:6048": " atra pṛthagādidarśanamantaḥ /",
    "YXmavt:6049": " ekaikapakṣābhiniviṣṭatvāt kārye kāraṇopacāraṃ kṛtvā /",
    "YXmavt:6050": " tatra rūpādibhyaḥ pṛthaktvam ātmana ityantaḥ ekatvam ityantaḥ /",
    "YXmavt:6051": " tatra ye rūpādīn sknadhānāyatanāni dhātūṃś ca nityātmana",
    "YXmavt:6052": " upabhogavastutvena kalpayanti tad rūpādibhyaḥ pṛthaktvamātmana ityantaḥ /",
    "YXmavt:6053": " ye punar ādhyātmikān saṃskārān rūpādīnām ātmatvena pratipannā yaḥ",
    "YXmavt:6054": " paśyati śṛṇoti jānāti sa ātmeti bāhyāṃścātmīyatvena kalpayanti tad",
    "YXmavt:6055": " rūpādibhya ekatvam ātmana ityantaḥ yat sūtryate - sa jīvas taccharīram",
    "YXmavt:6056": " anyo jīvo'nyaccharīram iti darśanaṃ tadevātrāntaśabdenoktaṃ /",
    "YXmavt:6057": " tat parivarjanārtham iti rūpādibhyas tattvānyatvāntaparivarjanārtham",
    "YXmavt:6058": " ātmanaḥ /",
    "YXmavt:6059": " madhyamā pratipad yad dharmātraṃ viṣayabhūtaṃ jñānaṃ /",
    "YXmavt:6060": " etad eva pradarśayann āha - yā nātmapratyavekṣā",
    "YXmavt:6061": " yāvannamānapratyavekṣeti /dharmamātradarśanāddhi vandhyāpurtravad",
    "YXmavt:6062": " ātmā nāstītyavagacchan nātmānaṃ pratyavekṣate nānusaratītyarthaḥ /",
    "YXmavt:6063": " kuta eva tasya rūpādibhyas tattvam anyatvaṃ vā gṛhyata iti ?",
    "YXmavt:6064": " ātmaśabdenaiva tadarthe'vagamyamāne kimarthaṃ",
    "YXmavt:6065": " sattvādiparyāyaviśeṣābhidhānaṃ ?",
    "YXmavt:6066": " na sarvasya sarvaparyāyavyutpattir ityataḥ sarveṣāṃ tadarthāvabodhārthaṃ",
    "YXmavt:6067": " paryāyāntaranirdeśaḥ /",
    "YXmavt:6068": " tat kālavikṣiptānāṃ vā paryāyāntareṇa tadarthaprāpaṇārthaḥ /",
    "YXmavt:6069": " tenaivābhidhānenocyamāne'nyeṣāṃ prāpaṇāt /",
    "YXmavt:6070": " nityaṃ rūpam iti tīrthikāntaḥ /",
    "YXmavt:6071": " te hi parikalpitarūpān vastutvenābhiniveśya nityatvena kalpayanti",
    "YXmavt:6072": " nityaviparyāsopahatatvāt /",
    "YXmavt:6073": " anityam iti śrāvakāntaḥ /",
    "YXmavt:6074": " tair api kalpitasvabhāvānāṃ rūpādīnāṃ vasturūpeṇānityatvena",
    "YXmavt:6075": " samāropaṇādantatvaṃ /",
    "YXmavt:6076": " atyantasaṃsārodvegakarān nirvāṇasya cāntapātanād",
    "YXmavt:6077": " anityadarśnasyāntatvaṃ /tad ubhayaparivarjanārtham iti",
    "YXmavt:6078": " nityānityadarśanaparivarjanārthaṃ madhyamā pratipad yā rūpādīnāṃ",
    "YXmavt:6079": " nanityapratyavekṣā nānityapratyavekṣeti /",
    "YXmavt:6080": " tat punaḥ kiṃ /",
    "YXmavt:6081": " nirvikalpajñānaṃ /",
    "YXmavt:6082": " yan na rūpādīn rūpādiṣv eva nityatvenānityatvena cānugacchati /",
    "YXmavt:6083": " rūpādīnām ityādiśabdena",
    "YXmavt:6084": " vedanā-saṃjñā-saṃskāra-vijñāna-skandhānāṃ",
    "YXmavt:6085": " pṛthivy-ap-tejo-vāyv-ākāśa-dhātūnāṃ",
    "YXmavt:6086": " cakṣuḥ-śrotra-ghrāṇa-jihvā-kāya-mana-āyatanānāṃ ca grahaṇaṃ / [p.176]",
    "YXmavt:6087": " ātmeti śabdena pudgalasamāropānta iti skandhadhātvāyatana vyatiriktam",
    "YXmavt:6088": " avyatiriktaṃ vā vandhyāputravad asantam ātmānaṃ dravyataḥ paśyataḥ",
    "YXmavt:6089": " pudgalasyātmano vasturūpasamāropaṇam antaḥ /",
    "YXmavt:6090": " nairātmyam ityapavādāntaḥ /",
    "YXmavt:6091": " apavādo hi sato'sattva parikalpa ityuktaḥ /",
    "YXmavt:6092": " ātmanastv asattvāt kathaṃ nairātmyam ity apavādānta āpadyata ityata",
    "YXmavt:6093": " āha - prajñaptisato'pyapavādāt nairātmyam apavādānta iti sambadhyate",
    "YXmavt:6094": " sa punar dharmāṇāṃ santāno yasmin hetuphalasambandhaḥ prajñāyate /",
    "YXmavt:6095": " samudayo vā yatra devamanuṣyaprajñaptiḥ /",
    "YXmavt:6096": " tat parivarjanārthaṃ madhyamā pratipad ityātmanaḥ",
    "YXmavt:6097": " sadasattādarśanaparivarjanārthaṃ /",
    "YXmavt:6098": " tasyāḥ punar yasyā madhyamāyāḥ pratipado nirūpaṇārtham āha -",
    "YXmavt:6099": " yadātmanairātmyayor madhyamam iti /",
    "YXmavt:6100": " kiṃ punas tan madhyaṃ /",
    "YXmavt:6101": " nirvikalpaṃ jñānaṃ /",
    "YXmavt:6102": " grāhyārthavikalpasyāntatvaṃ darśayitvā",
    "YXmavt:6103": " grāhakārthavikalpasyāntatvapradarśanārtham āha - bhūtaṃ cittam ityādi",
    "YXmavt:6104": " athavā pudgalasya samāropāpavādāntatvaṃ darśayitvā dharmasya",
    "YXmavt:6105": " samāropāpavādāntadarśanārtham āha - bhūtaṃ cittam ityādi /",
    "YXmavt:6106": " yathā pratibhāsate yathā vā'bhilapyate cittaṃ tathaiva bhūtaṃ vidyata",
    "YXmavt:6107": " iti /ayaṃ dharmasamāropāntaḥ abhūtasya cittasvabhāvabhūtatvena",
    "YXmavt:6108": " samāropāt /",
    "YXmavt:6109": " abhūtaṃ cittam ityapavādāntaḥ /",
    "YXmavt:6110": " tasya hi grāhyagrāhakarahitātmanā nirabhilāpyena ca vidyamānam",
    "YXmavt:6111": " apyabhūtam iti paśyataḥ sarvātmanā dharmasvabhāvāpavādād",
    "YXmavt:6112": " apavādāntaḥ /",
    "YXmavt:6113": " tat parivarjanārtham iti samāropāpavādarahitasya dharmanairātmyasya",
    "YXmavt:6114": " pravitedhārthaṃ madhyamā pratipad /",
    "YXmavt:6115": " sā yatra nacittaṃ na cetanā na mano na vijñānam iti /",
    "YXmavt:6116": " abhiniveśā na pravartanta iti vākyaśeṣaḥ /",
    "YXmavt:6117": " yatra vā viṣaye na cittaṃ sāsravavāsanābhiścittātmakaṃ pravartate na",
    "YXmavt:6118": " cetanā'bhisaṃskāralakṣaṇā na mano manyanākāraṃ na vijñānañca",
    "YXmavt:6119": " vikalpanam iyaṃ madhyamā pratipad ityucyate /",
    "YXmavt:6120": " tatra cittam ālayavijñānaṃ sarvasrāvadharmavāsanābhiścittatvāt /",
    "YXmavt:6121": " cetanā manaskarma kuśalākuśalāvyākṛteṣu cittapreraṇakarmikā /",
    "YXmavt:6122": " manaḥ kliṣṭaṃ manaḥ /",
    "YXmavt:6123": " vijñānaṃ ṣaḍvijñānakāyāḥ /",
    "YXmavt:6124": " akuśalādayo dharmāḥ saṃkleśa iti vipakṣāntaḥ /",
    "YXmavt:6125": " kuśalādayo vyavadānam iti [p.177]",
    "YXmavt:6126": " pratipakṣāntaḥ /",
    "YXmavt:6127": " ādiśabdena",
    "YXmavt:6128": " sāvadya-anavadyalaukika-lokottara-sāsravānāsrava-saṃskṛtāsaṃskṛtādayo",
    "YXmavt:6129": " nirdeśāḥ sambadhyante /",
    "YXmavt:6130": " tatra yathaivākuśalāḥ kuśalāś ca dharmāḥ pratibhāsante'bhilapyante ca",
    "YXmavt:6131": " tathaiva saṃkleśo vyavadānañceti darśanaṃ vipakṣāntaḥ pratipakṣāntaś ca",
    "YXmavt:6132": " tatrā'kuśalā akṣemārthatvāt /",
    "YXmavt:6133": " sāvadyā duścaritasamutthāpakatvāt /",
    "YXmavt:6134": " laukikā viparyastatvāt /",
    "YXmavt:6135": " sāsravā āsravānuśayitatvāt /",
    "YXmavt:6136": " saṃskṛtāḥ pratyayotpāditvāt /",
    "YXmavt:6137": " tad viparītās tu kuśalādayo veditavyāḥ /",
    "YXmavt:6138": " tat parivarjanārthaṃ madhyamā pratipad iti /",
    "YXmavt:6139": " vipakṣapratipakṣayors tacchavdenābhisambandhaḥ /",
    "YXmavt:6140": " na madhyamā'tra pratipaj jñāyata ityata āha -",
    "YXmavt:6141": " yo'syāntadvayasyā'nupagamo'nudāhāro'pravyāhāra iti /",
    "YXmavt:6142": " tatrā'nupagamo vipakṣapratipakṣayor anabhiniveśaḥ /",
    "YXmavt:6143": " anudāhāras tasmin vipakṣapratipakṣānte pareṣām asamādāpanāt /",
    "YXmavt:6144": " apravyāhāro vipakṣapratipakṣāntayor asaṃvarṇanāt /",
    "YXmavt:6145": " tīrthikaśrāvakāntapratipakṣeṇa madhyamāṃ pratipadaṃ deśayitvā",
    "YXmavt:6146": " bodhisattvāntapratipakṣeṇa madhyamāṃ pratipadaṃ pratipādayann āha -",
    "YXmavt:6147": " astīti śāśvatāntaḥ nāstītyucchedāntaḥ tayor eva pudgaladharmayoḥ /",
    "YXmavt:6148": " sarvadā svalakṣaṇasamārupād astīti śāśvatāntaḥ /",
    "YXmavt:6149": " sarvathā svarūpāpavādān nāstītyucchedāntaḥ /",
    "YXmavt:6150": " tat parivarjanārthaṃ madhyamā pratipad yad anayor antayor madhyamiti/",
    "YXmavt:6151": " ubhayāntavigamo'tra madhyamabhipretamityeke /",
    "YXmavt:6152": " ubhaya lakṣanamatra dvayorantayo madhyamityapare /",
    "YXmavt:6153": " kathaṃ kṛtvā ?",
    "YXmavt:6154": " yo'hyabhūtaparikalpavad dharmadhātuvadvā jñeyamn abhidheyaṃ ca vastu",
    "YXmavt:6155": " dravyataḥ paramārthataścāstītyabhiniveśaḥ sa śāśvatāntaḥ /",
    "YXmavt:6156": " tasya tahā'sattvāt /",
    "YXmavt:6157": " tadvā śaśaviṣāṇavan nāstyeveti darśanam ucchedāntaḥ /",
    "YXmavt:6158": " kiṃ kāraṇaṃ ?",
    "YXmavt:6159": " tasya prajñaptito'stitvāt /",
    "YXmavt:6160": " atas tan nirākaraṇenocchedānta ucyate /",
    "YXmavt:6161": " ataścāstitva nāstitvayor madhyaṃ dravyaḥ paramārthaś ca nasti",
    "YXmavt:6162": " prajñaptito'stītyubhayalakṣaṇaṃ bhavati /",
    "YXmavt:6163": " vipakṣapratipakṣayoḥ samāropāntam adhikṛtyāha - avidyā grāhyā",
    "YXmavt:6164": " grāhakā cetyantaḥ /",
    "YXmavt:6165": " evaṃ vidyā saṃskārā asaṃskṛtañca tat pratipakṣo grāhyaṃ",
    "YXmavt:6166": " grāhyakañcetyantaḥ /",
    "YXmavt:6167": " atra ca yāvaj jarāmaraṇam iti paryantagrahāṇād",
    "YXmavt:6168": " vijñānanāmarūpādayo'dhyākṣipyante /",
    "YXmavt:6169": " vijñānaṃ grāhyaṃ grāhakañcetyantaḥ /",
    "YXmavt:6170": " evaṃ nāmarūpaṃ ṣaḍāyatanaṃ sparśo vedanā tṛṣṇā upādānaṃ bhavo",
    "YXmavt:6171": " jāti-jarā-maraṇaṃ grāhyaṃ grāhakañcetyantaḥ /",
    "YXmavt:6172": " tatrā'vidyā satyaratnāsaṃprakyānātmikā /",
    "YXmavt:6173": " punyā punyānijñjasvabhāva cetanā sa punarbhāvabhisaṃskaraṇāt",
    "YXmavt:6174": " saṃskārāḥ /",
    "YXmavt:6175": " evaṃ saṃkleśalakṣaṇavyākhyānānusāreṇa vijñānādayo'pi vistareṇa",
    "YXmavt:6176": " vaktavyāḥ /",
    "YXmavt:6177": " vidyā'nāsravaṃ jñānaṃ /",
    "YXmavt:6178": " saṃskārāṇāṃ jñānamevā'saṃskṛtaṃ pratipakṣaḥ /",
    "YXmavt:6179": " atha vā'nyasmād asaṃskṛtād [p.178]",
    "YXmavt:6180": " vyavacchedārtham āha - tat pratipakṣa iti /",
    "YXmavt:6181": " anye tv anutpattimatvād asaṃskṛtam aṣṭavidham apyatra manyante /",
    "YXmavt:6182": " pratipakṣastvanāsravā cetanā punar bhāvanabhisaṃskaraṇād iti /",
    "YXmavt:6183": " tan nirodho grāhyo grāhako vetyantaḥ /",
    "YXmavt:6184": " tac chabdena vijñānādayo jarāmaraṇaparyavasānāḥ sambadhyante /",
    "YXmavt:6185": " nirodho na vijñāyate kiṃ bhāvaḥ kāraṇaṃ vetyāha - yena tan nāmarūpaṃ",
    "YXmavt:6186": " nirudhyata iti /",
    "YXmavt:6187": " kena punas tan nāmarūpaṃ nirudhyate /",
    "YXmavt:6188": " nāmarūpapratipakṣeṇā'nāsraveṇa mārgeṇa /",
    "YXmavt:6189": " vidyā cā'vidyā cādvayam etad advaidhīkāram ityetad evātra jñānaṃ",
    "YXmavt:6190": " saparivāraṃ mārgaḥ /",
    "YXmavt:6191": " ataś ca nirudhyate'neneti nirodhaḥ /",
    "YXmavt:6192": " kaḥ punar atrāntaḥ /",
    "YXmavt:6193": " ayam eva grāhyagrāhakābhiniveśaḥ /",
    "YXmavt:6194": " kiṃ kāraṇaṃ ?",
    "YXmavt:6195": " advayaprakṛtiṣv avidyādiṣv avidyamānadvayādhyāropapravṛttavāt /",
    "YXmavt:6196": " evaṃ grāhyagrāhakānto dvidhā - kṛṣṇaśuklapakṣabhedeneti /",
    "YXmavt:6197": " tatra kṛṣṇapakṣe dvādaśabhavāṅgāni avidyā yāvaj jarāmaraṇaṃ /",
    "YXmavt:6198": " evaṃ śuklapakṣe'pyvidhyādinirodhabhedena dvādaśaprakāra",
    "YXmavt:6199": " evāvidhyānirodho yāvaj jarāmaraṇanirodha iti /",
    "YXmavt:6200": " atra ca nirydhyante'enā'vidyādaya iti tat pratipakṣabhūto mārga eva",
    "YXmavt:6201": " nirodhaśabdenoktaḥ /",
    "YXmavt:6202": " tat parivarjanārtham iti grāhyagrāhakāntaparivarjanārthaṃ",
    "YXmavt:6203": " madhyamāpratipad uktyabhisambadhyate /",
    "YXmavt:6204": " sā ca na vijñāyata ityata āha - vidyā cā'vidyā cādvayam etad iti /",
    "YXmavt:6205": " kathaṃ vidyā cāvidyā ca yāvaj jarāmaraṇaṃ tan nirodhaścā'dvayam ityata",
    "YXmavt:6206": " āha - vidyāvidyādīnāṃ grāhyagrāhakatvābhāvād iti /",
    "YXmavt:6207": " tad abhāvastv avidyādīnām advayaprakṛtitvāt /",
    "YXmavt:6208": " athavā vidyā'vidyeti parikalpitasvabhāvo'taś ca parikalpitasvabhāvayor",
    "YXmavt:6209": " vidyā'vidyayorabhāvasamatayā vidyā cā'vidyā cādvayam iti /",
    "YXmavt:6210": " evaṃ saṃskārāṇām asaṃskṛtasya ca vijñānasya tan nirodhasya ca yāvaj",
    "YXmavt:6211": " jarāmaraṇasya tannirodhasya ceti vaktavyaḥ /",
    "YXmavt:6212": " kā punar atra madhyamā pratipat /",
    "YXmavt:6213": " etad eva jñānaṃ vidyā cāvidyā cādvayam etadavaidhīkāram iti na",
    "YXmavt:6214": " vidyotpādayitavyā nā'vidyā nirodhayitavyā /",
    "YXmavt:6215": " na saṃskārādayaḥ praheyāḥ /",
    "YXmavt:6216": " na tannirodhaḥ prāptavya iti yadevaṃ jñānam etadavaidhīkāraṃ // [p.179]",
    "YXmavt:6217": " trividhaḥ saṅkleśa iti /",
    "YXmavt:6218": " tatra kleśaḥ karmajanmasaṃkleśanimittatvāt svayañca kliṣṭatvāt",
    "YXmavt:6219": " svaparātmanor vyābādhahetutvād vā saṃkleśa ucyate /",
    "YXmavt:6220": " karmāpi kleśādhipatyanirvṛttatvāj janmahetutvāt svayam api ca kasyacit",
    "YXmavt:6221": " kliṣṭatvāt saṃkleśa ucyate /",
    "YXmavt:6222": " janmāpi karmakleśanimittatvāt sarvopadravāspadabhūtatvāc ca saṃkleśaḥ /",
    "YXmavt:6223": " punaḥ kleśasaṅkleśasya tridhā bhedapradarśanārtham āha -",
    "YXmavt:6224": " kleśasaṅkleśastrividha iti vistaraḥ /",
    "YXmavt:6225": " tatra dṛṣṭayaḥ pañca satkāyadṛṣṭyādikāḥ /",
    "YXmavt:6226": " rāgadveṣamohā eva nimittaṃ śokādihetutvāt punar bhavahetutvāc ca /",
    "YXmavt:6227": " anye tvāhuḥ - rāgādīnāṃ nimittaṃ tad anukūlā indriyārthāḥ ayoniśo",
    "YXmavt:6228": " manaskāraḥ rāgādivāsanā ālayavijñānasanniviṣṭā /",
    "YXmavt:6229": " evantu varṇayanti - rāgādinimittaṃ tadābhāsa iti /",
    "YXmavt:6230": " punar bhavapraṇidhānaṃ punar bhavaprārthanā /",
    "YXmavt:6231": " yasya pratipakṣo jñānaśūnyateti vistaraḥ /",
    "YXmavt:6232": " tatra dṛṣṭānāṃ jñānaśūnyatā pratipakṣaḥ /",
    "YXmavt:6233": " śūnyatāviṣayaṃ jñānamātra jñānaśūnyatā /",
    "YXmavt:6234": " rāgādinimittapratipakṣo jñānā'nimittaṃ sarvanimittavigamāt /",
    "YXmavt:6235": " animittaviṣayaṃ vā jñānam jñānānimittaṃ /",
    "YXmavt:6236": " parikalpitarāgādiśūnyatāviṣayatvāt punarbhavapraṇidhānapratipakṣo",
    "YXmavt:6237": " jñānāpraṇihitaṃ /",
    "YXmavt:6238": " punarbhavapraṇidhānavigataṃ punarbhavaśūnyatāviṣayaṃ vā jñānaṃ",
    "YXmavt:6239": " jñānapraṇihitaṃ /",
    "YXmavt:6240": " karmasaṅkleśaḥ śubhāśubhakarmābhisaṃskāraḥ punarbhavākṣepakayoḥ",
    "YXmavt:6241": " śubhāśubhayoḥ karmaṇor upacayo'bhinirvṛttir abhisaṃskāraḥ /",
    "YXmavt:6242": " yasya pratipakṣo jñānā'nabhisaṃskāraḥ /",
    "YXmavt:6243": " yena jñānena karma punarbhavann asya nā'bhisaṃskaroti taj jñānaṃ",
    "YXmavt:6244": " jñānābhisaṃskāraḥ /",
    "YXmavt:6245": " tat punasthathatāviṣayaṃ /",
    "YXmavt:6246": " janmasaṅkleśaḥ punarbhavajātiḥ pratisandhicittaṃ /",
    "YXmavt:6247": " jātasya cittacaittānāṃ pratikṣaṇotpādaḥ pratisandhibandhād ūrdhvam",
    "YXmavt:6248": " āmaraṇāt /",
    "YXmavt:6249": " punarbhavaprabandha iti kleśasahito maraṇabhavaḥ /",
    "YXmavt:6250": " tasmād anantaram antarbhāvaḥ /",
    "YXmavt:6251": " tataś ca punarpyupapattibhavaḥ /",
    "YXmavt:6252": " ārūpyasamāpattilābhinantu maraṇabhavād evānantaram upapattibhāvaḥ /",
    "YXmavt:6253": " yasya pratipakṣo jñānā'jātir jñānānutpādo jñānāsvabhāvatā ca /",
    "YXmavt:6254": " tatrājātāḥ sarvadharmāḥ prikalpitātmktveneti yaj jñanaṃ",
    "YXmavt:6255": " śunyatāviṣayaṃ vā taj jñānajātiḥ /",
    "YXmavt:6256": " parikalpitadharmaśūnyatāviṣayaṃ jñanaṃ jṇanutpādaḥ tena",
    "YXmavt:6257": " tadanutpādprativedāt /",
    "YXmavt:6258": " vandhyāputravad asattvād asvabhāvo bhāvaprabandha iti yaj jñānaṃ taj",
    "YXmavt:6259": " jñānāsvabhāvatā /",
    "YXmavt:6260": " etaj jñānaśūnyatādikaṃ saptavidhajñānaṃ yathoktasya saptavidhasya",
    "YXmavt:6261": " dṛṣṭyādivipakṣasya pratipakṣaḥ /",
    "YXmavt:6262": " etasyaiva trividhasya kleśakarmajanmasaṅkleśasya saptadhābhinnasyā'pagamo",
    "YXmavt:6263": " vyavadānaṃ /",
    "YXmavt:6264": " apagamaḥ prahāṇaṃ /",
    "YXmavt:6265": " anye tu manyante tathatā mārgo nirvāṇañca vyavadānaṃ /",
    "YXmavt:6266": " apagacchatyasminn anevāpagatiścetyevaṃ vigrahabhedāt tathatādayo",
    "YXmavt:6267": " vyavadānam iti /",
    "YXmavt:6268": " tatra jñānaśūnyatādibhir iti ādiśabdāj jñānaśūnyatā",
    "YXmavt:6269": " jñānānimittaṃ jñānāpraṇihitaṃ jñānābhisaṃskāro jñānājātir",
    "YXmavt:6270": " jñānānutpādo jñānāsvabhāvatā ca parigṛhyante /",
    "YXmavt:6271": " jñeyaśūnyatādayo dharmā iti /",
    "YXmavt:6272": " atrāpyādiśabdena jñeyaśūnyatā jñeyanimittaṃ jñeyānabhisaṃskāro",
    "YXmavt:6273": " jñeyājātir jñeyānutpādo jñeyāsvabhāvatā ca pariniṣpannalakṣaṇāḥ",
    "YXmavt:6274": " parigṛhyante /",
    "YXmavt:6275": " etena trividhena saṅkleśena yathāyogaṃ yāvan na śūnyatādayaḥ kriyanta iti /",
    "YXmavt:6276": " anantaroktena [p.180]",
    "YXmavt:6277": " kleśakarmajanmasaṃkleśena pṛthagbhūtajñeyaśūnyatādayo dharmā",
    "YXmavt:6278": " jñānaśūnyatādibhir na kriyante /",
    "YXmavt:6279": " kiṃ kāraṇaṃ na kriyante /",
    "YXmavt:6280": " yasmāt te prakṛtyaiva śūnyatādaya iti /",
    "YXmavt:6281": " prakṛtyaivā'dṛṣṭyādisvabhāvā ityarthaḥ /",
    "YXmavt:6282": " kuta etat ?",
    "YXmavt:6283": " ata āha - dharmadhātoḥ prakṛtyasaṃkliṣṭatvāt /",
    "YXmavt:6284": " ato jñeyaśūnyatādayo dharmāḥ prakṛtyaiva śūnyatādaya iti",
    "YXmavt:6285": " jñānaśūnyatādibhir na kriyante /",
    "YXmavt:6286": " yathāyogam ityayam atra yathāyogārthaḥ /",
    "YXmavt:6287": " jñānaśūnyatayā jñeyaśūnyatā dṛṣṭisaṃkleśena vimuktā virahitā na",
    "YXmavt:6288": " kriyante dṛṣṭiśūnyatāyāḥ svayam evādṛṣṭisvabhāvatvāt /",
    "YXmavt:6289": " evaṃ jñānānimittena jñeyānimittaṃ rāgādinimittair virahitaṃ na",
    "YXmavt:6290": " kriyate rāgādinimittaiḥ śūnyatāyāḥ svayam evānimittatvāt /",
    "YXmavt:6291": " jñānāpraṇihitena jñeyāpraṇihitaṃ na kriyate praṇidhānaśūnyatāyāḥ",
    "YXmavt:6292": " prakṛtyaivāpraṇidhānalakṣaṇatvāt /",
    "YXmavt:6293": " jñānānabhisaṃskāreṇa jñeyānabhisaṃskāro na kriyate",
    "YXmavt:6294": " abhisaṃskāraśūnyatāyāḥ prakṛtyaivānabhisaṃskāralakṣaṇatvāt /",
    "YXmavt:6295": " jñānājāthyā jñeyajātirṇaṃ kriyate, jātiśūnyatāyāḥ prakṛutyai vā",
    "YXmavt:6296": " jāti lakṣaṇatvāt /",
    "YXmavt:6297": " jñānānutpādena kriyānutpādo na kriyate",
    "YXmavt:6298": " cittacaittapratikṣaṇotpādaśūnyatāyāḥ prakṛtyaivānutpādalakṣaṇatvāt /",
    "YXmavt:6299": " jñānasvabhāvatayā jñeyāsvabhāvatā na kriyate punarbhavaśūnyatāyāḥ",
    "YXmavt:6300": " prakṛtyaivāsvabhāvatvāt /",
    "YXmavt:6301": " athavā trividhena saṃkleśena yathāyogam iti vistaraḥ /",
    "YXmavt:6302": " kleśakarmajanmasaṃkleśena saptadhābhinnena jñeyaśūnyatādīnāṃ",
    "YXmavt:6303": " dharmāṇāṃ yasya dharmasya yena saṃkleśabhedena yogaḥ sa dharmo na",
    "YXmavt:6304": " jñānaśūnyatādibhiḥ kriyate kiṃ tarhyadhigamyate /",
    "YXmavt:6305": " tatra dṛṣṭisaṃkleśena jñānaśūnyatāyogaḥ evaṃ yāvat",
    "YXmavt:6306": " punarbhavaprabandhena jñānāsvabhāvatāyogaḥ /",
    "YXmavt:6307": " kiṃ kāraṇaṃ na kriyate ?",
    "YXmavt:6308": " yasmāt te prakṛtyaiva śūnyatādayo dharmā dharmadhātoḥ",
    "YXmavt:6309": " prakṛtyaivāsaṃkliṣṭatvād iti /",
    "YXmavt:6310": " tatra dṛṣṭayo na jñānaśūnyatayā śūnyāḥ kriyante tāsāṃ prakṛtyaiva",
    "YXmavt:6311": " śūnyatā lakṣaṇatvāt /",
    "YXmavt:6312": " rāgādinimittaṃ jñānānimittena nānanimittaṃ kriyate dharmadhātoḥ",
    "YXmavt:6313": " prakṛtyaivānimittatvāt /",
    "YXmavt:6314": " evaṃ yāvat punar bhavaprabandho jñānāsvabhāvatayā nāsvabhāvaḥ",
    "YXmavt:6315": " kriyate yato'nutpanne'pi pratipakṣe parikalpitaḥ svabhāvo'sanneva /",
    "YXmavt:6316": " yataścaitad evam ato yadi dharmadhātuḥ saṃkliśyate vā viśuddhyate veti",
    "YXmavt:6317": " kalpayatyam antaḥ /",
    "YXmavt:6318": " kiṃ kāraṇam ityato bravīti - prakṛtyasaṃkliṣṭasya saṃkleśaśuddhyabhāvād",
    "YXmavt:6319": " ākāśavad iti /",
    "YXmavt:6320": " etasyāntasya parivarjanārthaṃ madhyamāpratipad yan na śūnyatāyā",
    "YXmavt:6321": " vidyātmikāyā dharmānajñeyaśūnyatādīn pariniṣpannasvabhāvātmakaṃ",
    "YXmavt:6322": " tad vipakṣeṇa paratantrasvabhāvena dṛṣṭyādikena śūnyān virahitān karoti",
    "YXmavt:6323": " api tv anutpannāyām api vidyāyāṃ parikalpitena svabhāvena",
    "YXmavt:6324": " dṛṣṭisvarūpeṇa dharmā eva śūnyāḥ /",
    "YXmavt:6325": " evaṃ yannānimittena dharmānanimittān karoti dharmā evānimittāḥ",
    "YXmavt:6326": " yāvadyannāsvabhāvatayā dharmānasvabhāvān karoti dharmā",
    "YXmavt:6327": " evāsvabhāvā iti /",
    "YXmavt:6328": " yaivaṃ pratyavekṣā iyam ucyate kāśyapa dharmāṇāṃ bhūtapratyavekṣeti /",
    "YXmavt:6329": " evaṃ vidyāstitvaṃ tad vipakṣāstitvāṃ ca parikalpitasvabhāvavigataṃ",
    "YXmavt:6330": " paridīpayann adhyāropāpavādāntapratikṣepaḥ kṛto bhavati // [p.181]",
    "YXmavt:6331": " yo'yam anukrānto vikalpaprabhedastasmād ayam aparaḥ saptavidho",
    "YXmavt:6332": " vikalpadvayāntaḥ /",
    "YXmavt:6333": " vikalpaprabhedapradarśanārtham āha - tadyathā bhāve'pi vikalpo'ntaḥ",
    "YXmavt:6334": " abhāve'pi vikalpo'nta iti /",
    "YXmavt:6335": " katham ityato bravīti - pudgalo'sti yasya vināśāya śūnyatā nairātmyam",
    "YXmavt:6336": " api vā nāstīti vikalpanāt /",
    "YXmavt:6337": " yadi śūnyatayā dharmān prakṛtiśūnyatvān na śūnyān karoti tena tarhi",
    "YXmavt:6338": " pudgalo'sti yasya vināśāya śūnyatā /",
    "YXmavt:6339": " nairātmyam api vā nāsti pudgalābhāvāt /",
    "YXmavt:6340": " na hi pratipakṣo nirvipakṣo'sti /",
    "YXmavt:6341": " tasmād avaśyaṃ pudgalāstitvaṃ vā nairātmyaṃ bhāvo vā pratipattavya iti",
    "YXmavt:6342": " tadbhāvābhāve vikalpo'ntaḥ /",
    "YXmavt:6343": " etasya bhāvābhāvavikalpadvayāntasya parivarjanārtham iyaṃ madhyamā",
    "YXmavt:6344": " pratipat /",
    "YXmavt:6345": " na khalu punaḥ kāśyapa pudgalavināśāya śūnyatā /",
    "YXmavt:6346": " api tu śūnyataiva śūnyeti vistareṇa sūtrapāṭhaḥ /",
    "YXmavt:6347": " tatra na saṅkliṣṭa pudugalavināśāya na oyavadānpudgalothpādāya",
    "YXmavt:6348": " śūnyatā /senādivatprajñaptisatvāt pudgalasyotpādavināśābhāvād api",
    "YXmavt:6349": " tu śūnyataiva śūnyā na tu pudgalena satkāyadṛṣṭisamāropitena",
    "YXmavt:6350": " tasyātyantam asattvāt /",
    "YXmavt:6351": " evañca kṛtvā pudgaladharmātmanā na bhāvaḥ śūunyatā tad rahitatvāt /",
    "YXmavt:6352": " pariniṣpannena nābhāvaḥ tac ca śūnyatāyāḥ pariniṣpannātmakatvaṃ",
    "YXmavt:6353": " pratipādayann āha - pūrvāntaśūnyatā aparāntaśūnyatā",
    "YXmavt:6354": " pratyutpannaśūnyateti kālatraye'pi tathaivāstitvapratipādanāt /",
    "YXmavt:6355": " athavā pṛthagjanāśaikṣaśaikṣāvasthāsu tathaivāstitvapratipādanāt /",
    "YXmavt:6356": " tatra pṛthagjanāvasthā pūrvāntaḥ aśaikṣāvasthā'parāntaḥ",
    "YXmavt:6357": " śaikṣāvasthā pratyutpanna iti /",
    "YXmavt:6358": " yasmāc caivaṃ bhāvābhāvasvabhāvaśūnyatā tasmād āha - śūnyatāṃ",
    "YXmavt:6359": " kāśyapa pratisarateti nirvikalpajñānaviṣayatvāt na pudgalam",
    "YXmavt:6360": " ityabhidhānamātratvād iti / [p.182]",
    "YXmavt:6361": " śāmye'pi vikalpo'ntaḥ śamane'pi vikalpo'nta ityanuvartate /",
    "YXmavt:6362": " katham ityata āha - praheyaprahāṇakalpanayā śūnyatāyās trasanāditi /",
    "YXmavt:6363": " tatra śāmyaṃ praheyaṃ praśamanaṃ prahāṇaṃ /",
    "YXmavt:6364": " dharmān praheyatvena śūunyatāñca prahāṇatvena kalpayitvā",
    "YXmavt:6365": " śūnyatāyāmuttrāso jāyate /",
    "YXmavt:6366": " kathaṃ ?",
    "YXmavt:6367": " trividho hi saṅkleśaḥ praheyaḥ /",
    "YXmavt:6368": " sa yadi prakṛtiśūnyaḥ tataḥ pudgalavan na praheyaḥ syāt /",
    "YXmavt:6369": " tataś ca praheyābhāvāt prahāṇābhāva iti śūnyatāyām uttrāso jāyate",
    "YXmavt:6370": " ayam apyanta eva /",
    "YXmavt:6371": " kiṃ kāraṇaṃ ?",
    "YXmavt:6372": " rūpavedanādayo hi dharmā yathaiva vijñānātmani viparivartante tathaiva",
    "YXmavt:6373": " te dravyataḥ santītyabhiniviṣṭāḥ teṣāṃ kalpitarūpāṇāṃ rūpādīnām",
    "YXmavt:6374": " ātmavat prakṛtyaivāsattvam ajānānās tacchūnyatāyā bibhyati /",
    "YXmavt:6375": " tasmād etasya vikalpadvayāntasya parivarjanārtham ākāśadṛṣṭāntaḥ /",
    "YXmavt:6376": " tadyathā - kāśyapa kaścid eva puruṣa ākāśajo bhītaḥ sorastāḍaṃ",
    "YXmavt:6377": " krandedevañca vaded apanayatadākāśam iti /",
    "YXmavt:6378": " takiṃ manyase kāśyapa śakyam ākāśam apanetuṃ ?",
    "YXmavt:6379": " āha - no hīdaṃ bhagavan /",
    "YXmavt:6380": " bhagavān āha - evam eva kāśyapa ete śramaṇabrāhmaṇāḥ śūnyatāyām",
    "YXmavt:6381": " utttrasanti tān ahaṃ mahāvikṣepaprāptānīti vadāmi /",
    "YXmavt:6382": " tat kasmād hetoḥ ?",
    "YXmavt:6383": " śūnyatāyām eva hi te kāśyapa vicaranti tasyā eva bibhyantīti /",
    "YXmavt:6384": " etad uktaṃ bhavati - yathākāśaṃ sarvarūpānugatatvād apanetum aśakyam",
    "YXmavt:6385": " evaṃ sarvadharmeṣu sarvakālaṃ śūnyatā vyavasthitetyapanetuṃ na śakyate /",
    "YXmavt:6386": " na ca dharmaprahāṇena śūnyatā vyavasthāpayitum ataścāyam",
    "YXmavt:6387": " asthānasaṃtrāsa iti darśayati /",
    "YXmavt:6388": " trāsye'pi kalpo'ntaḥ tataś ca trāsyād bhaye'pi /",
    "YXmavt:6389": " kiṃ ?",
    "YXmavt:6390": " vikalpo'nta ityadhikṛtaṃ /",
    "YXmavt:6391": " yatastrāsaḥ sambhavati tat trāsyam ucyate /",
    "YXmavt:6392": " bhīyate'smād iti bhayaṃ /",
    "YXmavt:6393": " tasmād yad aniṣṭaphalaṃ tasmin strāsye tasmiṃśca bhaye yo vikalpayati",
    "YXmavt:6394": " so'ntaḥ /",
    "YXmavt:6395": " katham ityato bravīti - parikalpitarūpāditrasanāt duḥkhabhīrutayeti /",
    "YXmavt:6396": " bālā hi parikalpitarūpādīn vastutaḥ kalpayitvā tebhyo bhayam aniṣṭaṃ",
    "YXmavt:6397": " phalaṃ ca kalpayanti /",
    "YXmavt:6398": " tataśca duḥkhabhīrutayā tebhyo rūpādibhyas tan nimittebhyaś ca bhayāt",
    "YXmavt:6399": " trasantīti /",
    "YXmavt:6400": " etasya vikalpadvayāntasya parivarjanārthaṃ [p.183]",
    "YXmavt:6401": " citrakaradṛṣṭāntaḥ /",
    "YXmavt:6402": " tadyathā - kāśyapa citrakaraḥ svayam eva bhīṣaṇaṃ yakṣarūpaṃ kṛtvā",
    "YXmavt:6403": " tasmād eva bhītasrasto'dhomukho nipatya sammohaṃ nigacchet /",
    "YXmavt:6404": " evam eva kāśyapa sarvabālapṛthagjanāḥ svayam eva",
    "YXmavt:6405": " rūpaśabdagandharasasparśān kṛtvā tebhyaḥ saṃsāre bhrāmyanti na ca tān",
    "YXmavt:6406": " dharmān yathābhūtaṃ prajānantīti /",
    "YXmavt:6407": " yathā ca citrakaraḥ svayaṃkṛte bhīṣaṇake yakṣarūpe mithyāvikalpena",
    "YXmavt:6408": " bhūtayakṣabhāvam adhyāropya tasmād bhītaḥ sammoham āpadyate /",
    "YXmavt:6409": " evaṃ sarva eva bālā mithyāvikalpaprasrutāḥ svayaṃ kṛtair iti vikalpitaiḥ",
    "YXmavt:6410": " saṃsāre bhrāmyante kṣaṇāvasthānikāyasabhāgānavasthitatvāt /",
    "YXmavt:6411": " pūrvako dṛṣṭāntaḥ śrāvakānadhikṛtyāyantu bodhisattvān iti /",
    "YXmavt:6412": " śrāvako hi śūnyatāyām akṛtaparicayatvāc chūnyatāyās trasyati /",
    "YXmavt:6413": " bodhisattvas tu parikalpitadharmavikalpena saṃkliśyate",
    "YXmavt:6414": " vikalpakleśatvādityeke /",
    "YXmavt:6415": " nānayor arthaviśeṣo'styapi tu vargadvayavaśād dvayābhidhānam ityanye /",
    "YXmavt:6416": " śrāvakaḥ śūnyatātrāsādadhigantavyaṃ nādhigacchati bodhisattvaḥ punar",
    "YXmavt:6417": " vikalpitadharmatrāsād ityapare /",
    "YXmavt:6418": " pūrvaka ātmagrāhapratipakṣeṇa ayaṃ punar dharmagrāhapratipakṣeṇeti kecit",
    "YXmavt:6419": " grāhye'pi vikalpo'nto grāhake'pi /",
    "YXmavt:6420": " vikalpo'ntaḥ ityadhikṛtaṃ /",
    "YXmavt:6421": " katham ete grāhyarūpādayas tad grāhakāśca vijñānakāyāḥ",
    "YXmavt:6422": " svalakṣaṇataḥ kāryataś ca gṛhyamāṇā ātmādivad adhyāropitātmāno",
    "YXmavt:6423": " bhaviṣyantītyevaṃ grāhyagrāhakayor vastutaḥ parikalpo'nto'bhipretaḥ /",
    "YXmavt:6424": " etasya [p.184]",
    "YXmavt:6425": " vikalpadvayāntasya parivarjanārthaṃ māyākāradṛṣṭāntaḥ /t",
    "YXmavt:6426": " tadyathā kāśyapa māyākāraḥ puruṣo māyākṛtaṃ nirmimīti /",
    "YXmavt:6427": " atha sa māyānirmitas tameva māyākāraṃ khādet /",
    "YXmavt:6428": " evam eva kāśyapa yogācāro bhikṣur yadyadevārambaṇaṃ manaskaroti tat",
    "YXmavt:6429": " sarvam asya riktam eva khyātīti vistaraḥ /",
    "YXmavt:6430": " katham anenaivaṃ vidhaṃ vikalpadvayāntaṃ parivarjayantīti ?",
    "YXmavt:6431": " ata āha - vijñaptimātrajñānakṛtaṃ hy arthābhāvajñānaṃ /",
    "YXmavt:6432": " tac cārthābhāvajñānaṃ tadeva vijñaptimātrajñānaṃ nivartayati /",
    "YXmavt:6433": " arthābhāve vijñaptyasambhavād ityetad atra sādharmyam iti /",
    "YXmavt:6434": " māyākārasthānīyaṃ vijñaptimātratājñānaṃ /",
    "YXmavt:6435": " nirmitayakṣasthānīyam arthābhāvajñānaṃ /",
    "YXmavt:6436": " vijñaptimātrajñānaprabhāvitatvād arthābhāvajñānasya /",
    "YXmavt:6437": " yathā nirmito nirmātāraṃ bhakṣyedevam arthābhāvajñānaṃ tadeva",
    "YXmavt:6438": " vijñaptimātrajñānaṃ bhakṣyati /",
    "YXmavt:6439": " asatyarthe vijñaptimātrasyāsaṃbhavād arthopalabdhir vijñaptir iti",
    "YXmavt:6440": " kṛtvā /",
    "YXmavt:6441": " samyaktve'pi vikalpo'nto mithyātve'pi vikalpo'nta ityadhikṛtaṃ /",
    "YXmavt:6442": " nirvedhabhāgīyāvasthāyāṃ bhūtapratyavekṣāṃ samyaktvena vā",
    "YXmavt:6443": " vikalpayato mithyātvena vā 'ntadvayaṃ /",
    "YXmavt:6444": " kathaṃ ?",
    "YXmavt:6445": " samyaktvamanāsravā dharmā mithyātvaṃ sāsravāḥ /",
    "YXmavt:6446": " tatra yadi bhūtapratyavekṣāṃ samyaktvenaivādhyavastyatyevaṃ",
    "YXmavt:6447": " kuśalasāsravā na bhūtapratyavekṣā syāt /",
    "YXmavt:6448": " atha punar asamyaktvalakṣaṇam eva evam api mithyātvam evopapadyate",
    "YXmavt:6449": " traidhātukapratisaṃyuktakuśalavad iti /",
    "YXmavt:6450": " etasyāntadvayasya parivarjanārthaṃ kāṣṭhadvayāgnidṛṣṭāntaḥ /",
    "YXmavt:6451": " tadyathā kāśYapa kāṣṭhadvayaṃ pratītyagnir jāyata iti jātaś ca",
    "YXmavt:6452": " samānastadeva kāṣṭhadvayaṃ dahati /",
    "YXmavt:6453": " evam eva kāśyapa bhūtapratyavekṣāṃ pratītyāryaṃ prajñendriyaṃ jāyate",
    "YXmavt:6454": " jātaṃ ca tām eva bhūtapratyavekṣāṃ dahatīti /",
    "YXmavt:6455": " amamātrārthaḥ - yathā kāṣṭhadvayād anagnilakṣaṇād agnir jāyate",
    "YXmavt:6456": " jātaśca kāṣṭhadvayaṃ dahatīti /",
    "YXmavt:6457": " evam evāsamyaktvalakṣaṇāyā bhūtapratyavekṣāyāḥ samyaktvalakṣaṇam",
    "YXmavt:6458": " āryaṃ prajñendriyaṃ jāyate /",
    "YXmavt:6459": " jātaś ca tām eva bhūtaparatyavekṣāṃ dahati /",
    "YXmavt:6460": " vibhāvayatītyarthaḥ /",
    "YXmavt:6461": " sā hi vibhāvanād eva dagdheva dagdhety ucyate vikṛtidarśanāt /",
    "YXmavt:6462": " iyañca bhūtapratyavekṣā sāsravāpi satī samyaktvānukūlyād",
    "YXmavt:6463": " bhūtapratyavekṣety ucyata iti /",
    "YXmavt:6464": " vyāpṛtāv api vikalpo'ntaḥ avyāpṛtāv api /",
    "YXmavt:6465": " vikalpo'nta ity adhikṛtaṃ /",
    "YXmavt:6466": " katham ityata āha - jñānasya buddhipūrvāṃ kriyāṃ niḥsāmarthyaṃ vā",
    "YXmavt:6467": " kalpayata iti /",
    "YXmavt:6468": " yadi [p.185]",
    "YXmavt:6469": " jñānam idam ajñānaṃ prajahāmītyavadhārya tat prahāṇāya pravartata",
    "YXmavt:6470": " ityayaṃ vyāpṛtau vikalpo'ntaḥ /",
    "YXmavt:6471": " jñānasya kṣaṇikatvān na prahāṇavyāpārakāle saṃbhavaḥ /",
    "YXmavt:6472": " ato'jñānaprahāṇasya niḥsāmarthyam tiyayam avyāpṛtau vikalpo'ntaḥ /",
    "YXmavt:6473": " etasya vikalpadvayāntasya parivarjanārthaṃ tailapradyota dṛṣṭāntaḥ /",
    "YXmavt:6474": " tadyathā kāśyapa tailapradyote kṛte tamo'ndhakāraṃ vigacchati na khalu",
    "YXmavt:6475": " punaḥ kāśyapa tailapradyotasyaivaṃ bhavaty ahaṃ sarvam andhakāraṃ",
    "YXmavt:6476": " vidhamāmīti /",
    "YXmavt:6477": " api tu khalu tailapradyotaṃ pratītya tamo'ndhakāraṃ vigacchatīti /",
    "YXmavt:6478": " evam eva kāśyapa jñāna utpanne'jñānaṃ vigacchati na khalu punaḥ",
    "YXmavt:6479": " kāśyapa jñānasyaivaṃ bhavaty aham ajñānaṃ vidhamāmīti /",
    "YXmavt:6480": " api tu khalu jñānaṃ pratītyājñānaṃ vigacchatīti /",
    "YXmavt:6481": " etad uktaṃ bhavati - yathā pradīpo vyāpāraśūnyas",
    "YXmavt:6482": " tamo'ndhakāravyudāsābhiprāyarahitaś ca punar yasmin pradeśe kriyate",
    "YXmavt:6483": " tasmāt pradeśāt pradīpasattāmātreṇa sarvatamo'ndhakāraṃ vigacchatīti",
    "YXmavt:6484": " evam eva yasmin santāne nirvikalpaṃ jñānam utpadyate tat",
    "YXmavt:6485": " sattāmātrasadbhāvād eva tasmāt santānād ajñānaṃ vigacchati",
    "YXmavt:6486": " jñānasya nirvikalpatvāt kriyā'bhāvārtheti /",
    "YXmavt:6487": " evaṃ jñānasya vyāpārābhāvāt sāmarthyābhāvāt sāmarrthyābhāvaḥ",
    "YXmavt:6488": " pradīpavat sattāmātreṇa pratipakṣanirākaraṇād iti /",
    "YXmavt:6489": " ajanmatve'pi vikalpo'ntaḥ samakālatve'pi /",
    "YXmavt:6490": " vikalpo'nta ityanuvartate /",
    "YXmavt:6491": " katham ityata āha - yadi pratipakṣasyānutpattiṃ vā kalpayati yatheyatā",
    "YXmavt:6492": " kālena notpannapūrvaḥ pratipakṣas tathedānīm api notpatsyata iti ayam",
    "YXmavt:6493": " ajanmatve vikalpo'ntaḥ /",
    "YXmavt:6494": " saṅkleśasya vā dīrghakālatvam iti /",
    "YXmavt:6495": " na hy ajñāne jñānapratiyoginyavasthita eva jñānam utpattuṃ samarthaṃ /",
    "YXmavt:6496": " athāpi kathañcid utpadyeta tathāpi cirakālaviruddhatvād ajñānasya na",
    "YXmavt:6497": " jñānena tat kṣaṇikena vyudāsaḥ śakyate kartuṃ /",
    "YXmavt:6498": " tataśca saṅkleśavyavadānayoḥ samānakālatvam iti /",
    "YXmavt:6499": " etasya vikalpadvayāntasya parivarjanārthaṃ dvitīyas",
    "YXmavt:6500": " tailapradyotadṛṣṭānta iti /",
    "YXmavt:6501": " tadyathā kāśyapa gṛhe vā layane vā'vacarake vā varṣasahasrasyātyayān",
    "YXmavt:6502": " na kenacit tailapradyotaḥ kuto bhavati /",
    "YXmavt:6503": " atha tatra kaścid eva puruṣas tailapradyotaṃ kuryāt /",
    "YXmavt:6504": " tat kiṃ manyase kāśyapāpi tu tamo'ndhākārasyaivaṃ bhaved",
    "YXmavt:6505": " varṣasahasrasañcito'haṃ nāham ato vigamiṣyāmīti /",
    "YXmavt:6506": " āha - no bhagavan na hi tamo'ndhakārasya śaktir asti tailapradyote kṛte na",
    "YXmavt:6507": " vigantum avaśyaṃ tena vigantavyaṃ /",
    "YXmavt:6508": " bhagavān āha - evam eva kāśyapa kalpaśatasahasrasañcito'pi karmakleśa",
    "YXmavt:6509": " ekena yoniśomanaskāreṇa vigacchati /",
    "YXmavt:6510": " tailapradyota iti kāśyapa [p.186}",
    "YXmavt:6511": " āryasyaitat prajñendriyasyādhivacanaṃ /",
    "YXmavt:6512": " tamo'ndhakāra iti śabalasyaitat karmakleśasyādhivacanam iti /",
    "YXmavt:6513": " nidarśanena pratipakṣasyānutpattiṃ pariharati pratyayapratibuddhatvāt tad",
    "YXmavt:6514": " utpatteḥ saṅkleśatulyakālatāñca /",
    "YXmavt:6515": " kṛṣṇapakṣasya durbalatvāt balavattvāñca tat pratipakṣasya",
    "YXmavt:6516": " tamo'ndhakārapradīpavad iti /",
    "YXmavt:6517": " uktāntadvayavarjane pratipattiḥ //",
    "YXmavt:6518": " { viśīṣṭā cā'viśiṣṭā ca pratipattiḥ }",
    "YXmavt:6519": " antadvayavarjanapratipatter anantaraṃ viśiṣṭā cāviśiṣṭā ca pratipattir",
    "YXmavt:6520": " uddiṣṭetyato'ntadvayavarjanapratipattinirdeśānantaraṃ pṛcchati - viśiṣṭā",
    "YXmavt:6521": " cāviśiṣṭā ca pratipattiḥ kathameti /",
    "YXmavt:6522": " ata āha -",
    "YXmavt:6523": " viśiṣṭā cāviśiṣṭā ca jñeyā daśasu bhūmiṣu //",
    "YXmavt:6524": " tāsu daśasu bhūmiṣv ekaikaśo dviprakārāpi pratipattiḥ /",
    "YXmavt:6525": " katham ityata āha - yasyāṃ bhūmau yā pāramitā'tiriktatarā bhavatīti",
    "YXmavt:6526": " vistaraḥ /",
    "YXmavt:6527": " yasyāṃ bodhisattvabhūmau vyavasthito boshisattvo yasyāṃ pāramitāyām",
    "YXmavt:6528": " ādhikyena prayujyate sā tasyāṃ bodhisattvabhūmāv itarābhyaḥ",
    "YXmavt:6529": " pāramitā'bhyo'tiriktatarā bhavatīti viśiṣṭocyate /",
    "YXmavt:6530": " tadyathā prathamāyāṃ bhūmau dānapāramitātiriktatarā bhavatīti /",
    "YXmavt:6531": " tatra pratipattir viśiṣṭocyate /",
    "YXmavt:6532": " evaṃ yāvad daśamyāṃ jñānapāramiteti /",
    "YXmavt:6533": " aviśeṣeṇa śeṣāsu sarvāsu pāramitāsu tasyāṃ bhūmau samudāgacchatīti",
    "YXmavt:6534": " tāsu pratipattir aviśiṣṭocyate /",
    "YXmavt:6535": " yathoktaṃ pramuditāyāṃ bhūmau dānapāramitā'tiriktatarā bhavatīti /",
    "YXmavt:6536": " na ca śeṣāsu na samudāgacchati yathābalaṃ yathābhājamānam iti /",
    "YXmavt:6537": " evaṃ śeṣāsu bhūmiṣu yathāsūtraṃ nirdeśo veditavyaḥ /",
    "YXmavt:6538": " uktaṃ pratipattyānuttaryaṃ //5-27//",
    "YXmavt:6539": " { ālambanānuttaryaṃ } [p.187]",
    "YXmavt:6540": " idānīm ālambanānuttaryaṃ nirdeśāvasara ityata āha -",
    "YXmavt:6541": " ālambanānuttaryaṃ katamad iti /",
    "YXmavt:6542": " atas tannirdhāraṇārthaṃ bravīti -",
    "YXmavt:6543": " vyavasthānaṃ tathā dhātuḥ",
    "YXmavt:6544": " iti vistaraḥ /",
    "YXmavt:6545": " ityetad dvādaśavidham ālambanaṃ vyavasthānālambanam ārabhya yāvat",
    "YXmavt:6546": " prakarṣālambanaṃ /",
    "YXmavt:6547": " tadanyasarvālambanotkṛṣṭatvād ālambanānuttaryam ucyate /",
    "YXmavt:6548": " tatra prathamaṃ ye pāramitādayo dharmāste'pi buddhair bodhisattvaiś ca",
    "YXmavt:6549": " sattvānugrahārthaṃ vyavasthāpyanta iti vyavasthānaṃ /",
    "YXmavt:6550": " etad eva pradarśayan bhāṣyakāro'pyāha -",
    "YXmavt:6551": " dharmaprajñaptivyavasthānālambanam iti /",
    "YXmavt:6552": " dharmāṇāṃ dānapāramitādibodhipakṣāryasatyādīnāṃ prajñaptir",
    "YXmavt:6553": " dharmaprajñaptiḥ /",
    "YXmavt:6554": " tayā vyavatiṣṭhate sā vā'tra vyavasthānam iti",
    "YXmavt:6555": " dharmaprajñaptivyavasthānaṃ /",
    "YXmavt:6556": " abhisamayānukūlyāc cātra vyavasthānālambanādīnām ānupūrvīṃ",
    "YXmavt:6557": " draṣṭavyeti /",
    "YXmavt:6558": " dvitīyaṃ tathatā dharmadhātuparyāyatvāt /",
    "YXmavt:6559": " tṛtīyacaturthe iti /",
    "YXmavt:6560": " tatra tṛtītaṃ sādhyālambanaṃ caturthaṃ sādhanālambanaṃ /",
    "YXmavt:6561": " te eveti prathamadvitīya eva /",
    "YXmavt:6562": " yathākramam iti prathamaṃ sādhyālambanaṃ dvitīyaṃ sādhanālambanaṃ /",
    "YXmavt:6563": " tatraiva kāraṇam āha - dharmadhātuprativedhena",
    "YXmavt:6564": " pāramitādidharmādhigamād iti /",
    "YXmavt:6565": " dharmadhātuprativedhād anāsravāḥ pāramitā adhigacchatītyataḥ",
    "YXmavt:6566": " sādhyālambanaṃ prathamaṃ sādhanālambanaṃ dvitīyam iti /",
    "YXmavt:6567": " pañcamaṃ dhāraṇālambanaṃ /",
    "YXmavt:6568": " tac chrutamayasya jñānasya /",
    "YXmavt:6569": " śrutamātreṇa pāramitādīn dharmān dharmadhātuñca dhārayatīti",
    "YXmavt:6570": " śrutamayaṃ jñānaṃ dhāraṇety ucyate /",
    "YXmavt:6571": " dhāraṇāyā ālambanaṃ dhāraṇālambanaṃ /",
    "YXmavt:6572": " tat punaḥ prathamam eva dvayaṃ vyavasthānālambanaṃ",
    "YXmavt:6573": " dharmādhātvālambanañca /",
    "YXmavt:6574": " ṣaṣṭhaṃ cintāmayasyāvagamya dhāraṇād iti /",
    "YXmavt:6575": " apekṣākāryakāraṇopapattisādhanadharmatāyuktibhir avagamya",
    "YXmavt:6576": " śrutārthadhāraṇād avadhāraṇā cintāmayaṃ jñānaṃ tasyālambanam",
    "YXmavt:6577": " avadhāraṇālambanaṃ /",
    "YXmavt:6578": " saptamaṃ bhāvanāmayasyālambanam iti prakṛtaṃ /",
    "YXmavt:6579": " pratyātmaṃ dhāraṇād iti pratyātmam arthasya [p.188]",
    "YXmavt:6580": " dhāraṇāt pradhāraṇā prathamabhūmipraveśaprāyogikaṃ bhāvanāmayaṃ",
    "YXmavt:6581": " jñānaṃ /",
    "YXmavt:6582": " tat punaḥ smṛtyupasthānānyārabhya yāvad balāni /",
    "YXmavt:6583": " tasyālambanaṃ pradhāraṇālambanaṃ /",
    "YXmavt:6584": " aṣṭamaṃ prathamāyāṃ bhūmau darśanamārgasyeti /",
    "YXmavt:6585": " pratyātmam advayasya dharmadhātoḥ sarvatragatvaprativedhaḥ /",
    "YXmavt:6586": " athavā darśanaheyānāṃ kleśānām akliṣṭasya cājñānasya",
    "YXmavt:6587": " sarvatragārthaviṣayasya pratyanīko vedhaḥ prativedhaḥ /",
    "YXmavt:6588": " sa punar darśanamārgaḥ /",
    "YXmavt:6589": " tasyālambanaṃ prativedhālambanaṃ /",
    "YXmavt:6590": " navamaṃ bhāvanāmārgasya yāvat saptamyāṃ bhūmāv iti /",
    "YXmavt:6591": " tasyaiva dharmadhātuprativedhasyābhyāsād uttarottaraprakarṣaṃ gatiḥ",
    "YXmavt:6592": " pratānatā bhāvanāmārgo yāvat saptamyāṃ bhūmau /",
    "YXmavt:6593": " tasya bhāvanāmārgasyālambanaṃ pratānatālambanaṃ /",
    "YXmavt:6594": " daśamaṃ tatraiva laukikalokottarasya mārgasyālambanam iti prakṛtaṃ /",
    "YXmavt:6595": " prakāraśo dharmādhigamād iti /",
    "YXmavt:6596": " tasyām eva bhūmau",
    "YXmavt:6597": " sarvasūtrādidharmanimittaprakārādyabhiniveśavigamamukhena prakāreṇa",
    "YXmavt:6598": " dharmādhigamāt pragama iti /",
    "YXmavt:6599": " sa eva bhāvanāmārga ucyate saptamyām eva bhūmau /",
    "YXmavt:6600": " pragamasyālambanaṃ pragamālambanaṃ /",
    "YXmavt:6601": " ekādaśamaṣṭamyāṃ bhūmau /",
    "YXmavt:6602": " aṣṭamyāṃ hi bhūmau sarvanimittābhogamanasikāravigatasya svarasena",
    "YXmavt:6603": " praśaṭhabvahanāt sa eva bhāvanāmārgaḥ /",
    "YXmavt:6604": " praśaṭhasyālambanaṃ praśaṭhālambanaṃ /",
    "YXmavt:6605": " dvādaśaṃ navamyādibhūmitraye navamyāṃ pratisaṃvijjñānaprakarṣalābhāt",
    "YXmavt:6606": " daśamyāṃ karmavaśitāprakarṣalābhāt /",
    "YXmavt:6607": " buddhabhūmāv aśeṣakleśajñayāvaraṇaviśuddhiprakarṣālābhāt /",
    "YXmavt:6608": " evaṃ navamyādibhūmitraye jñānakarmaviśuddhiprakarṣagamanāt tad",
    "YXmavt:6609": " bhūmivyavasthitasya yadālambanaṃ tat prakarṣālambanam ucyate /",
    "YXmavt:6610": " anyaḥ punar āha - mārgaprakarṣasyaiva mṛdumadhyādhimātrabhedaṃ kṛtvā",
    "YXmavt:6611": " prakarṣālambanaṃ tisṛṣu bhūmiṣūktam iti /",
    "YXmavt:6612": " tadeva hi prathamadvayaṃ tasyāṃ tasyām avasthāyāṃ tat tadālambananāma",
    "YXmavt:6613": " pratilabhata iti /",
    "YXmavt:6614": " etac cālambanaṃ yad uta dharmavyavasthānālambanaṃ",
    "YXmavt:6615": " dharmadhātvālambanañca /",
    "YXmavt:6616": " taccaitad ālambanadvayaṃ tasyāṃ tasyāṃ jñānāvasthāyāṃ tat tan nāma",
    "YXmavt:6617": " labhate /",
    "YXmavt:6618": " śrutamayajñānāvasthāyāṃ dhāraṇālambanaṃ dhāraṇājñānaviṣayatvāc",
    "YXmavt:6619": " chrutasya /",
    "YXmavt:6620": " tena ca dhāraṇājñānaṃ dhāraṇety ucyate /",
    "YXmavt:6621": " evaṃ yāvat prakarṣālambanaṃ vaktavyaṃ /",
    "YXmavt:6622": " navamyāṃ daśamyāṃ buddhabhūmau ca prakarṣāprāptaṃ lokottaraṃ jñānaṃ",
    "YXmavt:6623": " tat pṛṣṭhalabdhaṃ ca laukikaṃ /",
    "YXmavt:6624": " tasyālambanaṃ prakarṣālambanaṃ /",
    "YXmavt:6625": " uktam ālambanānuttaryaṃ //",
    "YXmavt:6626": " { samudāgamānuttaryaṃ } [p.189]",
    "YXmavt:6627": " idānīṃ samudāgamānuttaryasyāvasaraprāptasyā'vadhāraṇārtham āha -",
    "YXmavt:6628": " samudāgamaḥ katama iti /",
    "YXmavt:6629": " tayā tayā pratipattyā samudānīyata iti samudāgamaḥ /",
    "YXmavt:6630": " tad anyebhyaḥ samudāgamebhyo viśiṣṭatvāt tataścānyasya samudāgamasya",
    "YXmavt:6631": " viśiṣṭābhāvād ānuttaryam ucyate /",
    "YXmavt:6632": " tat pradarśanārtham āha -",
    "YXmavt:6633": " avaikalyāpratikṣepo vikṣepaś ca prapūraṇā /",
    "YXmavt:6634": " iti vistaraḥ /",
    "YXmavt:6635": " tatra pratyayāvaikalyam ārabhya yāvad bodhisandarśanam ityeṣa daśavidhaḥ",
    "YXmavt:6636": " samudāgamaḥ /",
    "YXmavt:6637": " tatra pratyayāvaikalyaṃ gotrasamudāgama iti /",
    "YXmavt:6638": " pratyayānām avaikalyaṃ samagrāṇāṃ sānnidhyaṃ /",
    "YXmavt:6639": " teṣv āhṛteṣu gotraṃ samudāgaccyati sphītaṃ tad viśiṣṭataraṃ",
    "YXmavt:6640": " bhavatītyarthaḥ /",
    "YXmavt:6641": " tat punaḥ satpuruṣasaṃsevā saddharmaśravaṇaṃ yoniśo manaskāra ityevam",
    "YXmavt:6642": " ādayaḥ /",
    "YXmavt:6643": " teṣāṃ tad gotramitrādivaikalyād vaikalyaṃ /",
    "YXmavt:6644": " mahāyānāpratikṣepo'dhimuktisamudāgama iti /",
    "YXmavt:6645": " yadi gāmbhīryaudāryalakṣaṇamahāyānadharmaṃ na pratikṣipatyevam asya",
    "YXmavt:6646": " niścayasya dhāraṇātmikāyā adhimukteḥ puṣṭir bhavati /",
    "YXmavt:6647": " hīnayānāvikṣepaścittorpādasamudāgama iti /",
    "YXmavt:6648": " yadutpāditabodhicittasya satsvapi bodhicittavyāvṛttipratyayeṣu",
    "YXmavt:6649": " śrāvakayāne pratyekabuddhayāne vā cittam asya na krāmatyevam asya tad",
    "YXmavt:6650": " bodhicittaṃ puṣṭim āpadyate /",
    "YXmavt:6651": " pāramitāparipūraṇā pratipattisamudāgama iti /",
    "YXmavt:6652": " utpāditabodhicittānāṃ tadvaśād dānādipāramitānāṃ paripūryā",
    "YXmavt:6653": " sarvajñatā pratipattipuṣṭir bhavati /",
    "YXmavt:6654": " āryamārgotpādo nyāmāvakrāntisamudāgama iti /",
    "YXmavt:6655": " prathamata evāpūrvasyāryamārgasyotpādo nyāmāvakrāntir bhavati /",
    "YXmavt:6656": " āma ucyate doṣaḥ kṣayo vā /",
    "YXmavt:6657": " sa yatra nāsti sā nyāmā nivātavadanāsravā bhūmiḥ",
    "YXmavt:6658": " nyāmāyāmavakrāntir nyāmāvakrāntiḥ praveśa ityarthaḥ / [p.190]",
    "YXmavt:6659": " niyamāvakrāntipāṭhe'pi niyama eva niyamaḥ /",
    "YXmavt:6660": " tathā hy utpannadarśanamārgo niyato bhavati sugatau nirvāṇe ceti /",
    "YXmavt:6661": " kuśalamūlanirūḍhir dīrghakālaparicayāt sattvaparipākasamudāgama iti /",
    "YXmavt:6662": " labdhadarśanamārgāṇāṃ tat pṛṣṭhalabdhasya bhāvanāmārgasya",
    "YXmavt:6663": " dīrghakālaparicayād abhyāsāt kuśalamūlavṛddhiḥ kuśalamūlanirūḍhiḥ /",
    "YXmavt:6664": " tayā sattvaparipācanasamartho bhavati /",
    "YXmavt:6665": " ataḥ kuśalamūlanirūḍhiḥ sattvaparipākasamudāgamaḥ /",
    "YXmavt:6666": " anye tvāhuḥ - evam asya sattvaparipākaḥ samudāgato bhavatiḥ yadyanena",
    "YXmavt:6667": " dīrghakālābhyāsamāgamya sattvasantāneṣu kuśalamūlaṃ dṛḍhīkṛtaṃ /",
    "YXmavt:6668": " cittakarmañatā kṣetrapariśuddhisamudāgama iti /",
    "YXmavt:6669": " evaṃ bhāvanayā vivṛddhakuśalamūlānām ekāyatanamārgavipakṣayor",
    "YXmavt:6670": " nimittābhogayor vigamāc cittasya karmañatā /",
    "YXmavt:6671": " yat karmañatādhipatyena yathecchaṃ sphaṭikādimayaṃ buddhakṣetraṃ",
    "YXmavt:6672": " darśayatītyaścittakarmaṇyatā kṣetrapariśruddhisamudāgamaḥ //",
    "YXmavt:6673": " { yānānuttaryapiṇḍārthaḥ } [p.192]",
    "YXmavt:6674": " yānānuttaryasya piṇḍārtha iti pūrvaṃ piṇḍārthākhyānaprayojanam ucyate",
    "YXmavt:6675": " samāsatas trividham ānuttaryam iti vyāsato'nantam iti /",
    "YXmavt:6676": " pratipattir yad uktaṃ -",
    "YXmavt:6677": " ānuttaryaṃ prapattau hi",
    "YXmavt:6678": " pratipattyādhāro yad uktaṃ -",
    "YXmavt:6679": " punar ālambane iti /",
    "YXmavt:6680": " pratipattiphalaṃ yad uktaṃ -",
    "YXmavt:6681": " samudāgama uddiṣṭaṃ iti /",
    "YXmavt:6682": " sā ca pratipattir yādṛśī parameti -",
    "YXmavt:6683": " paramā dvādaśātmikā /",
    "YXmavt:6684": " ityuktaṃ /",
    "YXmavt:6685": " yeneti -",
    "YXmavt:6686": " yathāprajñaptito dharmamahāyānamanaskriyā / [p.193]",
    "YXmavt:6687": " ityevam ādineti /",
    "YXmavt:6688": " bodhisattvasya satataṃ prajñayā triprakārayā //",
    "YXmavt:6689": " iti vacanāt /",
    "YXmavt:6690": " tathā ca -",
    "YXmavt:6691": " saṃyuktā dharmacaritaiḥ sā jñeyā daśabhiḥ punaḥ / iti /",
    "YXmavt:6692": " yathā yena prakāreṇā'vikṣepapariṇatā ca śamathabhāvanayeti",
    "YXmavt:6693": " ṣaḍvidhavikṣepābhāvāt /",
    "YXmavt:6694": " aviparyāsapariṇatā ca vipaśyanābhāvanayeti vyañjanādiṣu daśasu",
    "YXmavt:6695": " viparyāsābhāvāt /",
    "YXmavt:6696": " yad arthañca madhyamayā pratipadā niryāṇārtham ityantadvayavarjane",
    "YXmavt:6697": " pratipattiḥ /",
    "YXmavt:6698": " yatra ceti yāsu -",
    "YXmavt:6699": " daśasu bhūmiṣu /",
    "YXmavt:6700": " kim ityata āha -",
    "YXmavt:6701": " viśiṣṭā cāviśiṣtā ca iti /",
    "YXmavt:6702": " aviparyāsānāṃ piṇḍārthaḥ /",
    "YXmavt:6703": " punar vyañjanā'viparyāsena śamathānimittaṃ pratividhyatīti",
    "YXmavt:6704": " saṃyogasvabhāvavigataṃ sākṣātkaroti /",
    "YXmavt:6705": " arthāviparyāsena vipaśyanānimittaṃ dvayam api bhrāntimātratvena",
    "YXmavt:6706": " pratividhyati /",
    "YXmavt:6707": " manaskārāviparyāsena viparyāsanidānam ālayavijñānāhitaṃ",
    "YXmavt:6708": " dvayābhiniveśabījaṃ parivarjayati /",
    "YXmavt:6709": " aviasārāviparyāsena viparyāsanimittaṃ māyādivad",
    "YXmavt:6710": " sadasattvānabhiniveśena saṃgṛhītaṃ karoti /",
    "YXmavt:6711": " svalakṣaṇāviparyāsena tat pratipakṣeṇāvikalpam abhilāparahitaṃ",
    "YXmavt:6712": " dharmasvalakṣaṇaviṣayaṃ mārgaṃ bhāvayati /",
    "YXmavt:6713": " sāmānyalakṣaṇāviparyāsena vyavadānaprakṛtiṃ sarvadharmasāmānyatayā",
    "YXmavt:6714": " pratividhyati /",
    "YXmavt:6715": " aśuddhiśuddhimanaskārāviparyāsena tadāvaraṇaprahīṇāprahīṇatāṃ",
    "YXmavt:6716": " prajānāti prakṛtiprabhāsvarasya dharmadhātor āgantukopakleśakliṣṭatvāt",
    "YXmavt:6717": " tadāgantukatvāviparyāsena saṃkleśavyavadānaṃ prajānāti iti",
    "YXmavt:6718": " prakṛtiprabhāsvarasyānyathā saṃkleśasya vyavadānasya cāsambhavāt /",
    "YXmavt:6719": " atrāsānunnatyaviparyāsena pudgaladharmānabhiniveśato nirāvaraṇo",
    "YXmavt:6720": " niryātīti //",
    "YXmavt:6721": " // samāptā ceyam āgamānusāriṇī madhyāntavibhāgaṭīkā",
    "YXmavt:6722": " ācārya-sthiramaty-uparacitā //"
}