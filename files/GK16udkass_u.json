{
    "GK16udkass_u:0": " prastāvanā /",
    "GK16udkass_u:1": " asminbharatakhaṇḍe khalvadyāvadhi bahavaḥ saṃskṛtagranthāḥ saṃśodhya mudraṇadvārā prākāśyaṃ nītāstatra tatra paṇḍitaprakāṇḍaiḥ /",
    "GK16udkass_u:2": " tathāpi katicana prājīnāḥ prabandhāḥ prakāśanārhā api pustakakośeṣveva nilīnā vartante /",
    "GK16udkass_u:3": " teṣāmanyatamo 'yaṃ kāvyālaṅkārasaṃgrahākhyaḥ prabandho yo 'dya mahatā prayatnena sahṛdayahṛdayavanodāya prakāśyate /",
    "GK16udkass_u:4": " asya kāvyālaṅkārasaṅgrahagranthasya praṇetā udbhaṭabhaṭṭaḥ /",
    "GK16udkass_u:5": " udbhaṭabhaṭṭasya bhaṭṭodbhaṭaudbhaṭācāryaḥ ityāpi nāmollekho granthāntareṣu dṛśyate /",
    "GK16udkass_u:6": " udbhaṭabhaṭṭa kaśmīreṣu jayāpīḍaḥ bhūpasya sabhāpatirāsīditi kalhaṇavaracatarājataraṅgiṇīgranthādavagamyate",
    "GK16udkass_u:7": " jayāpīḍanṛpatirājyakālastu khrista 779 varṣamārabhya 813",
    "GK16udkass_u:8": " varṣaparyantamāsīditi jñāyate /",
    "GK16udkass_u:9": " atastatsabhāpaterudbhaṭabhaṭṭasyāpi jīvitasamayaḥ sa eveti viduṣāṃ nirṇayaḥ /",
    "GK16udkass_u:10": " udbhaṭācāryeṇa kumārasaṃbhavākhyaṃ kāvyaṃ tathā bhāmahakṛtālaṅkāragranthasya vivaraṇaṃ ca viracitamāsīditi jñāyate /",
    "GK16udkass_u:11": " atra pramāṇaṃ tu asyāṃ laghuvṛttau \"anena granthakṛtā khoparacitakumārasaṃbhavaikadeśo 'tra udāharaṇatvenopanyastaḥ\"pṛ0 15 iti",
    "GK16udkass_u:12": " \"viśeṣoktalakṣaṇe ca bhāmahavivaraṇe bhaṭṭodbhaṭena ekadeśaśbada evaṃ vyākhyātaḥ\"pṛ0 13 iti ca pratīhārendurājasyoktiḥ /",
    "GK16udkass_u:13": " kāvyālaṅkārasāralaghuvṛtteḥ praṇetā śrīpratahārendurājastu koṅkaṇadeśavāstavyaḥ kaśmīreṣu mīmāṃsākhyākaraṇatarkasāhityaśāstrapāraṃgatabhaṭṭaśrīmukulādadhītaśāstraśceti asyā laghuvṛtteḥ prārambhopasaṃhārayoḥ sthitābhyāṃ nimnalikhitapadyābhyāṃ sphuṭaṃ bhavati /",
    "GK16udkass_u:14": " \"vidvadagryānmukulakādadhigamya vivicyate /",
    "GK16udkass_u:15": " pratīhārendurājena kāvyālaṅkārasaṃgrahaḥ //",
    "GK16udkass_u:16": " \"mīmāṃsāsārameghātpadajaladhividhostarkamāṇikyakośāt",
    "GK16udkass_u:17": " sāhityaśrīmurārerbudhakusumamadhoḥ śauripādabjabhṛṅgāt /",
    "GK16udkass_u:18": " śrutvā saujanyasindhordvajavaramukulātkīrtivallyālavālāt kāvyālaṅkārasāre laghuvavṛtimadhātkauṅkaṇaḥ śrīndurājaḥ //",
    "GK16udkass_u:19": " \"iti",
    "GK16udkass_u:20": " pratīhārendurājasya jīvitakālastu niścitya vaktuṃ na śakyate /",
    "GK16udkass_u:21": " tathāpyayaṃ bhaṭṭodbhasya paścādbabhūveti vyaktameva /",
    "GK16udkass_u:22": " anena laghuvṛttau bhāmaha--vāmana---udbhaṭa---ityādi",
    "GK16udkass_u:23": " prācīnālaṅkārikāṇāmevollekhaḥ kṛtaḥ natu",
    "GK16udkass_u:24": " mahimabhaṭṭa-ānandavardhana-kāvyaprakāśakārādyabhinavālaṅkārikāṇām /",
    "GK16udkass_u:25": " ato 'yaṃ khistavarṣasya navamadaśamaśatakayormadhye babhūveti tarkyate /",
    "GK16udkass_u:26": " asya granthasyādarśapustakamekameva puṇyapattanasthārājakīyapustakālayādhikāribhiḥ prophesara vināyaka sakhārāma ghāṭe ityetai saṃskaraṇārthe datvanṛgṛhīto 'smīti kṛtajñatayā smarāmi teṣāmupakṛtim kāravārapure vidvadanucaraḥ śrāvaṇa śu- 12 śake 1837 maṅgeśaśarmā.",
    "GK16udkass_u:27": " śrīḥ /",
    "GK16udkass_u:28": " śrīmad-udbhaṭa-bhaṭṭapraṇītaḥ kāvyālaṅkārasaṃgrahaḥ /",
    "GK16udkass_u:29": " prathamo vargaḥ śrīmat-pratīhārendu-rājaviracitayā kāvyālaṅkārasāralaghuvṛttyā sametaḥ",
    "GK16udkass_u:30": " yallakṣmyā hasitaiḥ sitairdhavalitaṃ narmoktilīlājuṣaḥ śaureḥ sphītagabhastikaustubharucā yacca kvacitpāṭalam /",
    "GK16udkass_u:31": " anyatra cchuritaṃ yadambararaca hemaprabhādīprayā tadvakṣo 'kṣataśakracāpaśabalavyomābhamavyājjagat mahiṣitavapuṣi suradviṣi darśitabhayamabhayadaṃ dyusadmabhyaḥ /",
    "GK16udkass_u:32": " nanditasurendravanditamaṅghriyugaṃ gauri tava vande // 2 //",
    "GK16udkass_u:33": " vidvadagryānmukulakādaghigamya vivacyate /",
    "GK16udkass_u:34": " pratīhārendurājena kāvyālaṅkārasaṃgrahaḥ // 3 //",
    "GK16udkass_u:35": " punaruktavadābhāsaṃ chekānuprāsa eva ca /",
    "GK16udkass_u:36": " anuprāsastridhā lāṭānuprāso rūpakaṃ catuḥ // UKss_1.1 //",
    "GK16udkass_u:37": " upamā dīpakaṃ caiva prativastūpamā tathā /",
    "GK16udkass_u:38": " ityeta evālaṅkārā vācāṃ kaiścidudāhṛtāḥ // UKss_1.2 //",
    "GK16udkass_u:39": " atrālaṅkārā aṣṭāvuddiṣṭāḥ /",
    "GK16udkass_u:40": " tatrādau catvāraḥ śabdālaṅkārā nirūpitāḥ /",
    "GK16udkass_u:41": " rūpakādīnāṃ tu caturṇāmatra arthālaṅkāratā /",
    "GK16udkass_u:42": " atrānuprāse rūpake yathākramaṃ tridheti caturiti vacanaṃ vipratipattinirāsārtham /",
    "GK16udkass_u:43": " bhāmaho hi grāmyopanāgarakāvṛttabhedena dviprakāramevānuprāsaṃ vyākhyātavān /",
    "GK16udkass_u:44": " tathā rūpakasya ye catvāro bhedā vakṣyante tanmadhyādādyameva bhedadvitayaṃ prādarśayat /",
    "GK16udkass_u:45": " ataḥ svābhimatabhedopadarśanadvāreṇa evaṃvidhavipratipattinirāsārthamuddeśāvasthāyāmevānuprāsastridheti rūpakaṃ caturiti coktam /",
    "GK16udkass_u:46": " rūpakaṃ caturityatra rūpakatvena saha ekasminnarthe vartamānā sattā rūpakedeṣvāvartamānā pratīyate",
    "GK16udkass_u:47": " ataḥ pratīyamānā yāsau rūpakatvaikārthasamavetā sattātmikā bhavanakriyā tadabhyāvṛttāvayaṃ \"dvitricaturbhyaḥ suc\"(pā. a. 5.4.18) iti sucpratyayaḥ /",
    "GK16udkass_u:48": " rūpakaṃ caturṣu bhedeṣu caturo vārān bhedātmanā bhavatītyarthaḥ /",
    "GK16udkass_u:49": " tatra punaruktavadābhāsaṃ procyate------",
    "GK16udkass_u:50": " punaruktābhāsamabhinnavastvivodbhāsi bhinnarūpapadam /",
    "GK16udkass_u:51": " abhinnaṃ vastu yasminnudbhāsate tadabhinnavastu /",
    "GK16udkass_u:52": " bhinnaṃ rūpaṃ yayoḥ padayoste bhinnarūpe /",
    "GK16udkass_u:53": " abhinnavastviva abhīkṣṇamudbhāsete bhinnarūpe pade yasmiṃstadabhinnavastvivodbhāsibhinnarūpapadam",
    "GK16udkass_u:54": " evamayaṃ bahuvrīhidvitayagarbhaḥ pañcapadobahuvrīhiḥ /",
    "GK16udkass_u:55": " tatraiko 'bhinnavastviti bahuvrīhiḥ /",
    "GK16udkass_u:56": " aparastu bhinnarūpa iti /",
    "GK16udkass_u:57": " tadgarbhaścāyaṃ bahuvrīhirabhinnavastvivodbhāsibhinnarūpapadamiti /",
    "GK16udkass_u:58": " anena ca yatra bhinnarūpe pade ekārthavadābhāsete tatpunaruktābhāsaṃ kāvyamalaṅkāryaṃ nirdiṣṭam",
    "GK16udkass_u:59": " yadyapi /",
    "GK16udkass_u:60": " punaruktavadābhāsamityuddeśe vatiḥ prayuktastathāpi tasyeha gamyamānārthatvādaprayogaḥ /",
    "GK16udkass_u:61": " uddeśe tvevamanabhidhānamabhidhāvaicitryapradarśanārtham /",
    "GK16udkass_u:62": " kācit khalu gamyamānārthanvayena abhidhā",
    "GK16udkass_u:63": " pravartate, kācittvabhidhīyamānārthanvayena /",
    "GK16udkass_u:64": " tatroddeśe vatyabhidhīyamānasādṛśyānvayena abhidhā upadarśitā /",
    "GK16udkass_u:65": " iha tvarthasāmarthyavaseyasādṛśyānvayena /",
    "GK16udkass_u:66": " tadevamarthasāmarthyāvaseyena vatyarthenānvitaṃ punaruktābhāsamatra kāvyamalaṅkāryaṃ yatkāvyaṃ taddharmatvena punaruktavadābhāsamānayoḥ padayoralaṅkāratvamuktaṃ na tu svatantratayā /",
    "GK16udkass_u:67": " phalaṃ caivamabhidhānasya punaruktavadābhāsamānapadasamanvayasya alaṅkāratākhyāpanam /",
    "GK16udkass_u:68": " alaṅkārasya khalvalaṅkāryaparatantratayā nirūpaṇe kriyamāṇe suṣṭhu svarūpaṃ nirūpitaṃ bhavati",
    "GK16udkass_u:69": " svātmanyavasthitasya tasyānalaṅkāratvāt /",
    "GK16udkass_u:70": " samudgakasthitahārakeyūrapārihāryādyalaṅkāravat /",
    "GK16udkass_u:71": " ataḥ punaruktavadābhāsatvusyālaṅkaratākhyāpanāya kāvyaparatantratayā nirdeśo yukta eva /",
    "GK16udkass_u:72": " tasyodāharaṇam------",
    "GK16udkass_u:73": " tadāprabhṛti niḥsaṅgī nāgakuñjarakṛttibhṛt /",
    "GK16udkass_u:74": " śitikaṇṭhaḥ kālagalatsatīśokānalavyathaḥ // UKss_1.*1 //",
    "GK16udkass_u:75": " tadāprabhṛti satīviyogādārabhya sa devaḥ śitikaṇṭho niḥsaṅgaḥ san divasānatavāhitavāniti vakṣyamāṇe śloke vākyārthaparisamāptiḥ /",
    "GK16udkass_u:76": " kṛttiścarma /",
    "GK16udkass_u:77": " kālavaśena nivartamānā (yā) satī (tasyāḥ) viyogena janito yaḥ",
    "GK16udkass_u:78": " śokavahnistadudbhavā pīḍā yasya sa tathoktaḥ /",
    "GK16udkass_u:79": " atra nāgakuñjaraśabdau śitikaṇṭhakālagalaśabdau ca punaruktavadābhāsete /",
    "GK16udkass_u:80": " tathāhi /",
    "GK16udkass_u:81": " nāgakuñcaraśabdayorupaktamāvasthāyāṃ gajavācitvena ekārthatvaṃ pratibhāti",
    "GK16udkass_u:82": " padārthanvayaparyālocanayā tu tadbādhyate /",
    "GK16udkass_u:83": " nāgaśabdaḥ khalvatra hastivācī /",
    "GK16udkass_u:84": " kuñcaraśabdastu tatpraśaṃsāvagatahetuḥ /",
    "GK16udkass_u:85": " evaṃ śitikaṇṭhakālagalaśabdayorapi valīviśeṣāvacchinnaśarīrāvayavabhedopetārthābhidhāyitvātpaunaruktyaṃ saṃbhāvyamānaṃ kālagaladiti takārāvadhiparyālocanayā cāpasāryate /",
    "GK16udkass_u:86": " tenātra punaruktābhāsatvam /",
    "GK16udkass_u:87": " nanu chekānuprāsalakṣaṇādanantaraṃ punaruktavadābhāsodāharaṇaṃ paṭhyate /",
    "GK16udkass_u:88": " tatkathaṃ punaruktavadābhāsalakṣaṇavyākhyānasamaya eva tasyopanyāsaḥ kṛtaḥ /",
    "GK16udkass_u:89": " ucyate /",
    "GK16udkass_u:90": " udāharaṇapradarśanamantareṇa lakṣaṇārthasya duradhigamatvādihaiva tadupanyastamityadoṣaḥ /",
    "GK16udkass_u:91": " evamuttaratrāpi prameyaśabdānusāreṇa granthapāṭhakramaviparyāsena vyākhyāyāṃ nāsūyitavyam",
    "GK16udkass_u:92": " pāṭhakramādārthakramasya balīyastvāt /",
    "GK16udkass_u:93": " chekānuprāsaḥ----",
    "GK16udkass_u:94": " chekānuprāsastu dvayordvayoḥ susadṛśoktikṛtau // UKss_1.3 //",
    "GK16udkass_u:95": " dvayordvayorajjhalsamudāyayoḥ suṣṭhu sadṛśe uccāraṇe kriyamāṇe sati chekānuprāso bhavati /",
    "GK16udkass_u:96": " tathāvidhā samudāyāstatrālaṅkāratāṃ pratipadyante /",
    "GK16udkass_u:97": " dvayordvayoriti svārthe 'vadhāryamāṇe anekasminniti dvirvacanaṃ svārthagrahaṇena vīpsāyā nirastatvāt na yāvanto 'tra dvikāḥ saṃbhavanti teṣāṃ sarveṣāmeva susadṛśatvaṃ kāryaṃ, kiṃ tarhi katipayānāmeva /",
    "GK16udkass_u:98": " vīpsā hi sākalye sati bhavati /",
    "GK16udkass_u:99": " sā cātra svārthaśabdena nirastā /",
    "GK16udkass_u:100": " avadhāryamāṇagrahaṇācca dvayordvayorevātra samudāyayoḥ sadṛśatvaṃ, natu trayāṇāṃ trayāṇāmiti draṣṭavyam /",
    "GK16udkass_u:101": " anekasminniti vacanācca asakṛdevaṃvidharūpopanibandhe sati chekānuprāsatā na tu sakṛditi mantavyam",
    "GK16udkass_u:102": " parasparamekarūpānvitā rasādyabhivyaktyanuguṇatvena labdhotkarṣā varṇāstatsamudāyā vā śobhātiśayahetutvena kāvye kṣiṣyamāṇā anuprāsaśabdenānvarthenābhidhīyante",
    "GK16udkass_u:103": " chekaśabdena kulāyābhiratānāṃ pakṣiṇāmabhidhānam /",
    "GK16udkass_u:104": " taduktam---\"chekān gṛheṣvabhiratānuśanti mṛgapakṣiṇaḥ\"iti /",
    "GK16udkass_u:105": " teṣāṃ ca kulāyābhiratatvādanyena kenacidanāyāsyamānānāmanenānuprāsena sadṛśī madhurā vāguccarati",
    "GK16udkass_u:106": " ato 'yamanuprāsaśchekairvyapadiśyate chekānuprāsa iti /",
    "GK16udkass_u:107": " athavā chekā vidagdhāḥ /",
    "GK16udkass_u:108": " tadvallabhatvādasya chekānuprāsatā /",
    "GK16udkass_u:109": " tasyodāharaṇam----",
    "GK16udkass_u:110": " sa devo divasānninye tasmiñśailendrakandare /",
    "GK16udkass_u:111": " gariṣṭhagoṣṭhīprathamaiḥ pramathaiḥ paryupāsitaḥ // UKss_1.*2 //",
    "GK16udkass_u:112": " kandaro guhā /",
    "GK16udkass_u:113": " gariṣṭhā gurutamāḥ /",
    "GK16udkass_u:114": " 'priyasthira-'(pā.a.6.4.157) itīṣṭhani guruśabdasya garādeśaḥ /",
    "GK16udkass_u:115": " goṣṭhī vidagdhānāmāsanabandhaḥ /",
    "GK16udkass_u:116": " prathamaiḥ pradhānaiḥ /",
    "GK16udkass_u:117": " pramathairgaṇaiḥ /",
    "GK16udkass_u:118": " paryupāsitaḥ sevitaḥ /",
    "GK16udkass_u:119": " atra sadevadivasaśabdau indrakandaraśabdau gariṣṭhagoṣṭhīśabdau prathamapramathaśabdau pariupāsaśabdau ca dvau dvau ajjhalsamudāyau susadṛśāvṛccāritau tena chekānuprāsatā /",
    "GK16udkass_u:120": " kvacittu 'ninye tasmin'ityatra 'ninye 'nyasmin'iti pāṭhaḥ /",
    "GK16udkass_u:121": " tadā caitadapyudāharaṇe 'ntarbhavatīti /",
    "GK16udkass_u:122": " anuprāsaḥ /",
    "GK16udkass_u:123": " sa ca trividho vṛttisaṃśrayāt /",
    "GK16udkass_u:124": " yadvakṣyati-----",
    "GK16udkass_u:125": " \"sarūpavyañjananyāsaṃ tisṛṣvetāsu vṛttiṣu /",
    "GK16udkass_u:126": " pṛthakpṛthaganuprāsamuśanti kavayaḥ sadā\"iti /",
    "GK16udkass_u:127": " asyārthaḥ----",
    "GK16udkass_u:128": " triṣveteṣu yathāyogaṃ rasādyabhivyaktyanuguṇeṣu varṇavyavahāreṣuyaḥ sarūpāṇāṃ vyañjanānāṃ pṛthak pṛthagupanibandhastamanuprāsaṃ kavayaḥ sadecchantīti /",
    "GK16udkass_u:129": " atastāstāvadvṛttyo rasādyabhivyaktyanuguṇavarṇavyavahārātmikāḥ prathamamabhidhīyante /",
    "GK16udkass_u:130": " tāśca tisraḥ, paruṣopanāgarikāgrāmyatvabhedāt /",
    "GK16udkass_u:131": " tatra paruṣā----",
    "GK16udkass_u:132": " śaṣābhyāṃ rephasaṃyogaiṣṭavargeṇa ca yojitā /",
    "GK16udkass_u:133": " paraṣā nāma vṛttiḥ syāt hlahvahyādyaiśca saṃyutā // UKss_1.4 //",
    "GK16udkass_u:134": " śakāraṣakārādiyuktau varṇavyavahāraḥ paruṣākhyā vṛttiḥ /",
    "GK16udkass_u:135": " rephopalakṣitāḥ saṃyogāḥ krarkādayo rephasaṃyogāḥ /",
    "GK16udkass_u:136": " ṭakāropalakṣito vargaṣṭavargaḥ ṭaṭhaḍaḍhaṇeti /",
    "GK16udkass_u:137": " asyāṃ vṛttau yo 'nuprāsaḥ sa paruṣānuprāsaḥ /",
    "GK16udkass_u:138": " tasyodāharaṇam----",
    "GK16udkass_u:139": " tatra toyāśayāśeṣavyākośitakuśeśayā /",
    "GK16udkass_u:140": " cakāśe śālikiṃśārukapiśāśāmukhā śarat // UKss_1.*3 //",
    "GK16udkass_u:141": " toyāśayeṣu aśeṣaṃ sākalyena vyākośitāni vikāsitāni kuśeśayāni padmāni yayā iti samāsaḥ /",
    "GK16udkass_u:142": " tathā śālīnāṃ dhānyānāṃ kiṃśārubhiḥ śūkaiḥ kapiśāni piñjarāṇi āśāmukhāni digavakāśā yasyāmiti samāsaḥ /",
    "GK16udkass_u:143": " ayaṃ ca śakārasya sārūpyeṇopanibandhātparuṣānuprāsaḥ /",
    "GK16udkass_u:144": " apanāgarikā-----",
    "GK16udkass_u:145": " sarūpasaṃyogayutāṃ mūrdhnivargāntyayogibhiḥ /",
    "GK16udkass_u:146": " sparśairyutāṃ ca manyante upanāgarikāṃ budhāḥ // UKss_1.5 //",
    "GK16udkass_u:147": " sarūpāṇāṃ varṇānāṃ ye saṃyogāḥ kkappacca ityādayastairyuktā /",
    "GK16udkass_u:148": " tathā vargāntyair ṅañaṇanamaiḥ ṅkañcaṇṭantampa-ityādirūpatayā upari ye yuktāḥ kādayo makārāntāḥ sparśāstairyuktā upanāgarikā vṛttiḥ /",
    "GK16udkass_u:149": " eṣā khalu nāgarikayā vaidagdhījuṣā vanitayā upamīyate tata upanāgarikā /",
    "GK16udkass_u:150": " nāgarikayā upamitā upanāgariketi /",
    "GK16udkass_u:151": " \"avādayaḥ ṛṣṭādyarthe tṛtīyayā\"iti samāsaḥ /",
    "GK16udkass_u:152": " tasyāmupanāgarikānuprāsaḥ /",
    "GK16udkass_u:153": " tasyodāharaṇaṃ ca---",
    "GK16udkass_u:154": " sāndrāravindavṛndotthamakarandāmbubindubhiḥ /",
    "GK16udkass_u:155": " syandibhiḥ sundaraspandaṃ nanditendindirā kvacit // UKss_1.*4 //",
    "GK16udkass_u:156": " atra dakārākhyaḥ sparśo nakāreṇopari vyavasthitena yuktaḥ sārūpyeṇopanibaddhaḥ /",
    "GK16udkass_u:157": " sāndrā ghanā aravindavṛndotthā makarandāmbubindava iti saṃbandhaḥ /",
    "GK16udkass_u:158": " sundaraspandaṃ spandibhiriti sāmānyabhūtaḥ spandaḥ sundaraspandamiti viśiṣṭena spandena viśeṣito raipoṣaṃ puṣṇātītivat /",
    "GK16udkass_u:159": " sundaraḥ spandoyasminniti hi sāmānyabhūte spandane anyapadārthe sundaratāviśiṣṭaṃ spandanaṃ vṛttipadārthabhūtam /",
    "GK16udkass_u:160": " indindirā bhramarāḥ //",
    "GK16udkass_u:161": " grāmyā-----",
    "GK16udkass_u:162": " śeṣairvaṇairyathāyogaṃ kathitāṃ komalākhyayā /",
    "GK16udkass_u:163": " grāmyaṃ vṛrtti praśaṃsanti kāvyeṣvādṛtabuddhayaḥ // UKss_1.6 //",
    "GK16udkass_u:164": " paruṣopanāgarikopayuktavarṇāvaśiṣṭairvarṇairlakārādibhirupanibadhyamānā grāmyā /",
    "GK16udkass_u:165": " tasyā eva ca aparaṃ nāmadheyaṃ komaleti /",
    "GK16udkass_u:166": " komalākhyayā kathitāmiti saṃbandhaḥ /",
    "GK16udkass_u:167": " tasyāṃ cānuprāso grāmyānuprāsaḥ /",
    "GK16udkass_u:168": " tasyodāharaṇam----",
    "GK16udkass_u:169": " kelilolālimālānāṃ kalaiḥ kolāhalaiḥ kvacit /",
    "GK16udkass_u:170": " kurvatī kānanārūḍhaśrīnūpuraravabhramam // UKss_1.*5 //",
    "GK16udkass_u:171": " kelilolāḥ krīḍālampaṭāḥ /",
    "GK16udkass_u:172": " kalairmadhuraiḥ /",
    "GK16udkass_u:173": " bhramo bhrāntirviparyayapratyayaḥ /",
    "GK16udkass_u:174": " atra lakārakakārarephāḥ sārūpyeṇopanibaddhāḥ /",
    "GK16udkass_u:175": " evametāstisro vṛttayo vyākhyātāḥ /",
    "GK16udkass_u:176": " tāsu ca rasādyabhivyaktyānuguṇyena pṛthak pṛthaganuprāso nibadhyate",
    "GK16udkass_u:177": " tadāha----",
    "GK16udkass_u:178": " sarūpavyañjananyāsaṃ tisṛṣvetāsu vṛttiṣu /",
    "GK16udkass_u:179": " pṛthakpṛthaganuprāsamuśanti kavayaḥ sadā // UKss_1.7 //",
    "GK16udkass_u:180": " ayaṃ ślokaḥ sodāharaṇo vṛttisvarūpanirūpaṇaprasaṅgena vyākhyātaḥ /",
    "GK16udkass_u:181": " lāṭānuprāsaḥ----",
    "GK16udkass_u:182": " svarūpārthāviśeṣe 'pi punaruktiḥ phalāntarāt /",
    "GK16udkass_u:183": " śabdānāṃ vā padānāṃ vā lāṭānuprāsa iṣyate // UKss_1.8 //",
    "GK16udkass_u:184": " sa padadvitayasthityā dvayorekasya pūrvavat /",
    "GK16udkass_u:185": " tadanyasya svatantratvād dvayorvaikapadāśrayāt // UKss_1.9 //",
    "GK16udkass_u:186": " svatantrapadarūpeṇa dvayorvāpi prayogataḥ /",
    "GK16udkass_u:187": " bhidyate 'nekadhā bhedaiḥ pādābhyāsakrameṇa ca // UKss_1.10 //",
    "GK16udkass_u:188": " śabdānāmanupalabhyamānasuptiṅāṃ tathā padānāmupalabhyamānasuptiṅāṃ,",
    "GK16udkass_u:189": " ubhayeṣāṃ ca śabdapadānāṃ svarūpasya varṇātmanaḥ abhidheyasya ca nirantaraśabdavyāpāragocarīkṛtasya vācyasyārthasyābhede 'pi",
    "GK16udkass_u:190": " phalāntarāttātparyabhedāt punaruktiḥ sā lāṭadeśanivāsijanavallabhatvāllāṭānuprāso 'bhidhīyate",
    "GK16udkass_u:191": " sa ca prathamaṃ tāvatrriprakāraḥ /",
    "GK16udkass_u:192": " dvayoḥ svatantrayordvayoḥ paratantrayoḥ svatantraparatantrayośca bhāvāt /",
    "GK16udkass_u:193": " tatra yasyāvaddvayoḥ svatantrayoḥ sa dviprakāraḥ /",
    "GK16udkass_u:194": " ekaikasmin pade padasamudāyātmake ca pāde bhāvāt /",
    "GK16udkass_u:195": " taduktam----",
    "GK16udkass_u:196": " \"svatantrapadarūpema dvayorvāpi prayogataḥ /",
    "GK16udkass_u:197": " bhidyate 'nekadhā bhedaiḥ pādābhyāsakrameṇa ca //",
    "GK16udkass_u:198": " \"iti /",
    "GK16udkass_u:199": " atra hi svatantrapadātmakatvena dvayoḥ prayogādekaikapadāśrayo lāṭānuprāso",
    "GK16udkass_u:200": " 'bhihitaḥ /",
    "GK16udkass_u:201": " tasyodāharaṇam-----",
    "GK16udkass_u:202": " kāśāḥ kāśā ivodbhānti sarāṃsīva sarāṃsi ca /",
    "GK16udkass_u:203": " cetāṃsyācikṣipuryūnāṃ nimnagā iva nimnagāḥ // UKss_1.*6 //",
    "GK16udkass_u:204": " ācikṣipurapatdṛtavantaḥ /",
    "GK16udkass_u:205": " atra kāśādayaḥ śabdā aparaiḥ kāśādibhiḥ śabdai ekarūpā ekābhidheyāśca /",
    "GK16udkass_u:206": " tātparyabhedena tu teṣāṃ punaruktiḥ /",
    "GK16udkass_u:207": " tathā hyatra ekeṣāṃ kāśādiśabdānāṃ jātibhedoparaktadravyaparatayā prayogaḥ",
    "GK16udkass_u:208": " apareṣāṃ tu ananvayālaṅkāracchāyayā upamānāntaravyāvṛttiparatayā /",
    "GK16udkass_u:209": " atra ca svātantryaṃ padānāṃ, kāśādīnāmupalabhyamānasuptiṅrūpatvāt /",
    "GK16udkass_u:210": " ekaikarūpatayā cāvṛtterupanibandhaḥ /",
    "GK16udkass_u:211": " padasamudāyātmakasya tu pādasya svarūpārthāviśeṣe tātparyabhedena punaruktau pādābhyāsaparipāṭyā svatantrapadāśrayo lāṭānuprāso bhavati /",
    "GK16udkass_u:212": " pādābhyāsakrameṇa ceti kramagrahaṇena sakṛddvistriśca pādābhyāse ye bhedāḥ saṃbhavanti tatsvīkāreṇa pādābhyāse lāṭānuprāsasya pravṛttiḥ sūcitā /",
    "GK16udkass_u:213": " tasyodāharaṇam----",
    "GK16udkass_u:214": " striyo mahati bhartṛbhya āgasyapi na cukrudhuḥ /",
    "GK16udkass_u:215": " bhartāro 'pi sati strībhya āgasyapi na cukrudhuḥ // UKss_1.*7 //",
    "GK16udkass_u:216": " mahatyapyāgasīti saṃbandhaḥ /",
    "GK16udkass_u:217": " tathā ca satyapyāgasīti bhartṛbhya iti strībhya iti ca 'krudha druhe'ti",
    "GK16udkass_u:218": " saṃpradānatā /",
    "GK16udkass_u:219": " atra ekatra pāde nāyakagatāparādhaviṣayatvena strīkartṛkaḥ krodhābhāvaḥ pratipāditaḥ /",
    "GK16udkass_u:220": " aparatra tu nāyikānāṃ yo bhartṛpraṇayātikramātmako 'parādhastadviṣayo",
    "GK16udkass_u:221": " nāyakakartṛkaḥ krodhābhāvobhihitaḥ /",
    "GK16udkass_u:222": " atastātparyabhedaḥ svarūpārthāviśeṣaśca /",
    "GK16udkass_u:223": " padasamudāyātmakasya ca pādasyābhyāsaḥ /",
    "GK16udkass_u:224": " evamayaṃ svatantrapadāśrayo lāṭānuprāso dvividho 'bhihitaḥ /",
    "GK16udkass_u:225": " ekaikapadāśrayaḥ padasamudāyāśrayaśca svatantrapadāśrayo lāṭānuprāsaḥ /",
    "GK16udkass_u:226": " dvayoranupalabhyamānasuptiḍoḥ paratantrayoḥ śabdayoryo lāṭānuprāsastasyāpi",
    "GK16udkass_u:227": " dvaividhyaṃ, padadvitayāśrayatvena ekapadādhāratvena ca /",
    "GK16udkass_u:228": " taduktam----",
    "GK16udkass_u:229": " 'sa padadvitayasthityā dvayoḥ'iti /",
    "GK16udkass_u:230": " so 'nekadhā bhedairbhidyate iti saṃbandhaḥ /",
    "GK16udkass_u:231": " tathā dvayorvaikapadāśrayāditi /",
    "GK16udkass_u:232": " pūrvasyodāharaṇam----",
    "GK16udkass_u:233": " kvaciṭutphullakamalā kamalabhrāntaṣaṭpadā /",
    "GK16udkass_u:234": " ṣaṭpadakvāmamukharā mukharasphārasārasā // UKss_1.*8 //",
    "GK16udkass_u:235": " sārasāḥ lakṣmaṇākhyāḥ pakṣiviśeṣāḥ /",
    "GK16udkass_u:236": " atra kamalaṣaṭpadamukharaśabdānāṃ svarūpārthabhede 'pi tātparyabhedena punaruktiḥ padadvitayāśrayitvaṃ ca /",
    "GK16udkass_u:237": " tātparyabhedaścātra kamalaṣaṭpadaśabdayoḥ kārakaśaktibhedāt /",
    "GK16udkass_u:238": " tathāhi /",
    "GK16udkass_u:239": " pūrvaḥ kamalaśabdo 'tra vikāsakriyākartṛtvaparatayopāttaḥ, uttarastu bhramaṇakriyākartṛbhūtaṣaṭpadādhāratvena",
    "GK16udkass_u:240": " tathā pūrvaḥ ṣaṭpadaśabdo bhramaṇakriyāṃ prati kartṛtvenopavarṇitaḥ,",
    "GK16udkass_u:241": " uttarastu kvāṇakriyāsaṃbandhitvena /",
    "GK16udkass_u:242": " mukharaśabdau tu viśeṣaṇabhūtaṃ saśabdatvaṃ bhinnārthaniṣṭhatayāvagamayataḥ /",
    "GK16udkass_u:243": " tathāhi /",
    "GK16udkass_u:244": " pūrveṇa mukharaśabdena śaranniṣṭhaṃ maukharyamavagamyate, apareṇa tu sārasaniṣṭham /",
    "GK16udkass_u:245": " evamayaṃ padadvitayaparatantraśabdadvayāśrayo lāṭānuprāso 'bhihitaḥ /",
    "GK16udkass_u:246": " ekapadāśrayaśabdadvitayavarti tu \"dvayorvaikapadāśrayāt\" ityuktaḥ /",
    "GK16udkass_u:247": " tasyodāharaṇam----",
    "GK16udkass_u:248": " jitānyapuṣṭakiñjalkakiñjalkaśreṇiśobhitam /",
    "GK16udkass_u:249": " lebhe 'vataṃsatāṃ nārīmukhenduṣvasitotpalam // UKss_1.*9 //",
    "GK16udkass_u:250": " atra nārīmukheṣviti vadanānāṃ candreṇopamitatvādasitotpalasya śaśakarūpatā dhvanyate /",
    "GK16udkass_u:251": " kiñjalkaśabdayoścātra svarūpārthābheda ekapadāśrayatvaṃ tātparyabhedaśca /",
    "GK16udkass_u:252": " ekasya jīyamānatayā upādānāt, aparasya jayanakriyākartṛbhūtāyāsau śreṇistatsaṃbandhitvena",
    "GK16udkass_u:253": " evamayaṃ paratantrayoḥ śabdayorlāṭānuprāso dvividho nirūpitaḥ /",
    "GK16udkass_u:254": " svatantraparatantrayostu yatraikasya śabdasya padāntarānupraveśaḥ,",
    "GK16udkass_u:255": " aparasya tu svātantryeṇa padarūpatayāvasthānaṃ tatra bhavati /",
    "GK16udkass_u:256": " taduktam---'ekasya pūrvavattadanyasya svatantratvāt'iti /",
    "GK16udkass_u:257": " ekasya pūrvavatpadāntarāśrayeṇāvasthānādityarthaḥ /",
    "GK16udkass_u:258": " tasyodāharaṇam---",
    "GK16udkass_u:259": " padminīṃ padminīgāḍhaspṛhayāgatya mānasāt /",
    "GK16udkass_u:260": " antardanturayāmāsurhaṃsā haṃsakulālayāt // UKss_1.*10 //",
    "GK16udkass_u:261": " mānasāt saroviśeṣāt /",
    "GK16udkass_u:262": " danturayāmāsuḥ mahattvācchuklatvācca unnatadantā iva cakruḥ /",
    "GK16udkass_u:263": " atra svarūpārthāphabhede 'pi padminīśabdayorhaṃsaśabdayośca tātparyabedātpunaruktiḥ /",
    "GK16udkass_u:264": " ekasya padāntarānupraveśaḥ, aparasya ca spṛhāviṣayapratipādanārthatvāt /",
    "GK16udkass_u:265": " tathā ekasya haṃsaśabdasya danturaṇakriyākartṛbhūtārthābhidhāyitvāt,",
    "GK16udkass_u:266": " aparasya tu kulasaṃbandhitvāt /",
    "GK16udkass_u:267": " evamayaṃ pañcavidho lāṭānuprāsaḥ pratipāditaḥ /",
    "GK16udkass_u:268": " svatantraparatantrāṇāṃ tasya pratyekaṃ dvibhedatvāt svatantrapara tantrayośca samuditayorekaprakāratvāt",
    "GK16udkass_u:269": " rūpakam---",
    "GK16udkass_u:270": " śrutyā saṃbandhavirahādyatpadena padāntaram /",
    "GK16udkass_u:271": " guṇavṛtti pradhānena yujyate rūpakaṃ tu tat // UKss_1.11 //",
    "GK16udkass_u:272": " bandhastasya yataḥ śrutyā śrutyarthābhyāṃ ca tena tat /",
    "GK16udkass_u:273": " samastavastuviṣayamekadeśavivarti ca // UKss_1.12 //",
    "GK16udkass_u:274": " samastavastuviṣayaṃ mālārūpakamucyate /",
    "GK16udkass_u:275": " yadvaikadeśavṛtti syātpararūpeṇa rūpaṇāt // UKss_1.13 //",
    "GK16udkass_u:276": " padāntarasya guṇavṛtterapareṇa padena yoge rūpakaṃ bhavati /",
    "GK16udkass_u:277": " nanvevaṃ sati nīlamutpalamityatrāpi nīlaśabdasya guṇavṛtterutpalaśabdena yoge rūpakatāprasaṅga ityāśaṅkyoktaṃ---śrutyā saṃbandhavirahāditi /",
    "GK16udkass_u:278": " śrutirnirantarārthaniṣṭhaḥ śabdavyāpāraḥ /",
    "GK16udkass_u:279": " tayā śrutyā anupapadyamānapadāntarasaṃbandhaṃ sat padāntaraṃ guṇavṛtti yatrāpareṇa padena yujyate tatra rūpakatā /",
    "GK16udkass_u:280": " yathā----",
    "GK16udkass_u:281": " jyotsnāmbunendukumbhena tārākusumaśāritam /",
    "GK16udkass_u:282": " kramaśo rātrikanyābhirvyomodyānamasicyata // UKss_1.*11 //",
    "GK16udkass_u:283": " iti /",
    "GK16udkass_u:284": " atrāmbuśabdo nirantarārthaniṣṭhaśabdavyāpāragocarīkṛte udakatve vartamāno jyotsnāśabdena sāmānādhikaraṇyaṃ nānubhavati /",
    "GK16udkass_u:285": " ambutvajyotsnātvayorekārthasamavāyābhāvāt /",
    "GK16udkass_u:286": " ato 'mbugatāḥ śauklyāhlādakatvaprasaraṇaśīlatvādayo ye guṇāstatsadṛśajyotsnāgataguṇavṛttiḥ sannambuśabdo jyotsnāyāṃ vartate /",
    "GK16udkass_u:287": " tenāmbuśabdasya śrutyā nirantarārthaniṣṭhena abhidhāvyāpāreṇa yaḥ padāntareṇa jyotsnāśabdena saṃbandhastacchūnyatvādguṇavṛttitā /",
    "GK16udkass_u:288": " ato 'tra",
    "GK16udkass_u:289": " rūpakatā /",
    "GK16udkass_u:290": " nacaivaṃ nīlamutpalamityādau śrutyā saṃbandhavirahādguṇavṛttitvaṃ,",
    "GK16udkass_u:291": " kiṃtarhi svata eveti na rūpakatāprasaṅgaḥ /",
    "GK16udkass_u:292": " nanu viruddhārthābhidhāyinoḥ samānādhikaraṇayoḥ śabdayornirantarārthaniṣṭhena abhidhāvyāpāreṇa anupapdyamānānyonyasamanvayatvādyadyekasya lakṣaṇayā guṇavṛttitvamabhidhīyate, evaṃ sati paryāyeṇātra guṇavṛttitvaṃ prāpnoti /",
    "GK16udkass_u:293": " niyamakaraṇābhāvāt /",
    "GK16udkass_u:294": " tataśca yathāmbuśabdasya jyotsnāśabdasāmānādhikaraṇyādguṇavṛttitvamuktaṃ,",
    "GK16udkass_u:295": " tadvajjyotsnāśabdasyāpi ambuśabdasāmānādhikaraṇyādguṇavṛttitvaṃ kathaṃ na syādityāśaṅkyoktaṃ pradhāneneti /",
    "GK16udkass_u:296": " pradhānārthānurodhena upasarjanasya lakṣaṇayā guṇavṛttitvamupapannam /",
    "GK16udkass_u:297": " pradhānavaśavartitvādguṇānāmityabhiprāyaḥ /",
    "GK16udkass_u:298": " ataśca prākaraṇikārthābhidhāyitvātpradhānārthaviṣayo yo jyotsnāśabdaḥ tadanurodhena ambuśabdasya aprākaraṇikārthatvādapradhānārthasya guṇavṛttitvamupapannamiti na paryāyeṇa jyotsnāmbuśabdayoḥ parasparānurodhena guṇavṛttitpaprasaṅgaḥ /",
    "GK16udkass_u:299": " nanu ca jyotsnāmbunetyatra ambunaḥ prādhānyaṃ jyotsnāyāśca guṇabhāvaḥ /",
    "GK16udkass_u:300": " tathā hi /",
    "GK16udkass_u:301": " etasmiñśloke tadbhāvādhyavasānena sekāvacchāditarūpatayā sekātmakatvena yāsau vyomno vyāptirasicyateti pratipāditā, tayā svasādhanabhūtaṃ yattadambho 'pekṣitaṃ tadatra jyotsnayā viśiṣyate jyotsnaivāmbviti yadatra sekasādhanatvenāmbu apekṣitaṃ tajjyotsnaivetyarthaḥ /",
    "GK16udkass_u:302": " uktaṃ ca \"upasarjanopameyaṃ kṛtvā tu samāsametayorubhayoḥ /",
    "GK16udkass_u:303": " yacca prayucyate tadrūpakamanyatsamāsoktam\"iti /",
    "GK16udkass_u:304": " etayorubhayoriti /",
    "GK16udkass_u:305": " upamānopameyayorityarthaḥ /",
    "GK16udkass_u:306": " tatkathamidamuktaṃ jyotsnāpadasya prādhānyāttadvaśenāmbuśabdasya guṇavṛttitvaṃ kalpyate iti",
    "GK16udkass_u:307": " ucyate /",
    "GK16udkass_u:308": " atra khalu dve 'vasthe vidyete /",
    "GK16udkass_u:309": " ekā tāvajjyotsnāyā ambūkaraṇāvasthā /",
    "GK16udkass_u:310": " aparā tu ambutvamāpāditāyā jyotsnāyāḥ sekasaṃbandharūpā /",
    "GK16udkass_u:311": " tatra yadā tāvajjyotsnā amburūpatvamāpadyate tadā prākaraṇikatvāt jyotsnā pradhānam /",
    "GK16udkass_u:312": " ambu ca tadviparyayādguṇaḥ /",
    "GK16udkass_u:313": " tadānīṃ cāmbuśabdo jyotsnāśabdānurodhenāmbugataśauklyādiguṇasadṛśaguṇayogāllakṣaṇayā jyotsnāyāṃ vṛttimanubhavati /",
    "GK16udkass_u:314": " tadā ca tasya pradhānārthānurodhādguṇavṛttitvena rūpakatvamuktam /",
    "GK16udkass_u:315": " yadā tvasau ambuśabda āpāditāmbubhāvajyotsnābhidhāyī san sekakriyayā samanvayamāpadyamāno yadetadatra sekasādhanatvenāmbu upayujyate tajjyotsnaiveti jyotsnayā viśiṣyate tadā tasya na rūpakāvasthā /",
    "GK16udkass_u:316": " pūrvāvasthāyāmevānubhūtaguṇavṛttitvāt /",
    "GK16udkass_u:317": " atastasyāmavasthāyāmasau atiśayokticchāyāṃ bhajate /",
    "GK16udkass_u:318": " pūrvāvasthāpekṣayātvetadrūpakamuktam /",
    "GK16udkass_u:319": " pradhānānurodhena tatra guṇeṣu vartamānatvāt /",
    "GK16udkass_u:320": " rūpakatvaṃ cātrādhyāropyamāṇagatena rūpeṇa adhyāropaviṣayasya vastuno rūpavataḥ kriyamāṇatvādanvarthaṃ draṣṭavyam /",
    "GK16udkass_u:321": " atra copamānavartino ye guṇāstatsadṛśaguṇadarśanādupameya upamānagatayoḥ śabdarūpayorāropaḥ",
    "GK16udkass_u:322": " tatra trayo darśanabhedāḥ /",
    "GK16udkass_u:323": " kecidatra śabdāropapūrvakamarthāropaṃ bruvate, apare tvarthāropapūrvakaṃ śabdāropam /",
    "GK16udkass_u:324": " anyaistu śabdāropārthāropayoryaugapadyamabhidhīyate /",
    "GK16udkass_u:325": " ayameva ca pakṣo yukta iva dṛśyate /",
    "GK16udkass_u:326": " tadāhuḥ---",
    "GK16udkass_u:327": " \"śabdopacārāttadrūpaṃ rūpake kaiściducyate /",
    "GK16udkass_u:328": " tādrūpyāropataścānyaiḥ śabdāropo 'tra kathyate //",
    "GK16udkass_u:329": " upamānaguṇaistulyānupameyagatān guṇān /",
    "GK16udkass_u:330": " paśyatāṃ tu sakṛdbhāti tatra tacchabdarūpatā //",
    "GK16udkass_u:332": " tatreti /",
    "GK16udkass_u:333": " upameye ityarthaḥ /",
    "GK16udkass_u:334": " tacchabdarūpateti /",
    "GK16udkass_u:335": " upamānaśabdāropa upamānarūpāropaśca /",
    "GK16udkass_u:336": " tasya ca rūpakasya dviprakāratā /",
    "GK16udkass_u:337": " svakaṇṭhena sakalarūpaṇābhidhānādekaḥ prakāraḥ /",
    "GK16udkass_u:338": " taduktm---\"bandhastasya yataḥ śrutyā tena tatsamastavastuviṣayam\"iti /",
    "GK16udkass_u:339": " śrutirnirantarārthaniṣṭho 'bhidhāvyāpārastasyodāharaṇaṃ",
    "GK16udkass_u:340": " 'jyotsnāmbunā'ityādyuktam /",
    "GK16udkass_u:341": " śāritaṃ śabalitam /",
    "GK16udkass_u:342": " atra hi sarveṣāmeva rūpyatvenopāttānāṃ jyotsnendutārārātrivyomnāṃ yathākramamambukumbhakusumakanyodyānāni rūpakatvena svakaṇṭhenopāttāni, na tvarthākṣiptaṃ kasyacidrūpaṇam /",
    "GK16udkass_u:343": " tena śrutyaivātra rūpaṇā /",
    "GK16udkass_u:344": " ataḥ samastavastuviṣayatvam /",
    "GK16udkass_u:345": " samagrāṇi hyatra rūpyatvenābhimatāni vastūni svakaṇṭhenopāttasya rūpakasya viṣayaḥ /",
    "GK16udkass_u:346": " ayamasāvekaḥ prakāraḥ /",
    "GK16udkass_u:347": " yatra tu kiṃcitsvakaṇṭhena kiṃciccārthādraṣaṇaṃ bhavati, tatra śrutyarthābhyāṃ rūpaṇādaparaḥ prakāro bhavati /",
    "GK16udkass_u:348": " tatra caikadeśavivartitvam, ekadeśaviśeṣeṇa svakaṇṭhoktyā vartanāt /",
    "GK16udkass_u:349": " taduktaṃ 'yataśca śrutyarthābhyāṃ tasya bandhastena tadekadeśavivarti",
    "GK16udkass_u:350": " ca'iti /",
    "GK16udkass_u:351": " tasyodāharaṇam----",
    "GK16udkass_u:352": " utpatadbhiḥ patadbhiśca picchālībālaśālibhiḥ /",
    "GK16udkass_u:353": " rājahaṃsairavījyanta śaradaiva saronṛpāḥ // UKss_1.*12 //",
    "GK16udkass_u:354": " picchālyaḥ pakṣapaṅktayaḥ /",
    "GK16udkass_u:355": " rājahaṃsā raktacañcupādā haṃsāḥ /",
    "GK16udkass_u:356": " avījyanteti /",
    "GK16udkass_u:357": " vījirdhātuṣvapaṭhito 'pi śiṣṭhaprayogāt milikhaciklavikṣapivaddhā tutayā",
    "GK16udkass_u:358": " draṣṭavyaḥ /",
    "GK16udkass_u:359": " atra dve rūpaṇe svakaṇṭhenābhihite picchālībālaśālibhiriti saronṛpā iti ca /",
    "GK16udkass_u:360": " tathā hi ekatra picchālyo bālarūpatvena rūpitāḥ, aparatra tu sarāṃsi",
    "GK16udkass_u:361": " nṛparūpatvena /",
    "GK16udkass_u:362": " rājahaṃsānāṃ cāmararūpatvena rūpaṇā arthākṣiptā, śaradaśca prakṛtāyā nāyikātvena /",
    "GK16udkass_u:363": " śarannāyikayā kartṛbhūtayā rājahaṃsacāmaraiḥ picchālībālaśālibhiḥ saronṛpā vījyante smeti hyatra vākyārthaḥ /",
    "GK16udkass_u:364": " evametau rūpakasya samastavastuviṣayaikadeśavivartilakṣaṇau dvau prakārāvuktau /",
    "GK16udkass_u:365": " yadi vā mālārūpakasya samastavastuviṣayatā tatra hyekasmin rūpye samuccayena asyante kṣipyante bahūni rūpakāṇi /",
    "GK16udkass_u:366": " taduktaṃ ----",
    "GK16udkass_u:367": " 'samastavastuviṣayaṃ mālārūpakamucyate /",
    "GK16udkass_u:368": " 'yadveti prakārāntaropakṣepārthaḥ /",
    "GK16udkass_u:369": " tasyodāharaṇam---",
    "GK16udkass_u:370": " vanāntadevatāveṇyaḥ pānthastrīkālaśṛṅkhalāḥ /",
    "GK16udkass_u:371": " mārapravīrāsilatā bhṛṅgamālāścakāsire // UKss_1.*13 //",
    "GK16udkass_u:372": " vanāntā vanaikadeśaḥ /",
    "GK16udkass_u:373": " veṇyaḥ keśapāśāḥ /",
    "GK16udkass_u:374": " kālaśṛṅkhalā antakaprayuktā ākarṣaṇaśṛṅkhalāḥ /",
    "GK16udkass_u:375": " mārapravīrā manmathasaṃbandhino bhaṭāḥ /",
    "GK16udkass_u:376": " atra bhṛṅgamālānāmeva kevalānāṃ rūpyatvenopāttānāṃ tisro rūpaṇāḥ kṛtāḥ vanāntadevatāveṇya ityevamādinā /",
    "GK16udkass_u:377": " tenātra samastavastuviṣayatā, ekasmin rūpye samuccayena bahūnāṃ rūpaṇānāṃ kṣiptatvāt-----",
    "GK16udkass_u:378": " ekadeśavivarti tu pararūpeṇa rūpaṇādbhavati /",
    "GK16udkass_u:379": " taduktaṃ 'ekadeśavṛtti syātpararūpema rūpaṇāt'iti /",
    "GK16udkass_u:380": " tasyodāharaṇam /",
    "GK16udkass_u:381": " āsāradhārāviśikhairnabhobhāgaprabhāsibhiḥ /",
    "GK16udkass_u:382": " prasādhyate sma dhavalairāśārājyaṃ balāhakaiḥ // UKss_1.*14 //",
    "GK16udkass_u:383": " āsāro vegavadvarṣam /",
    "GK16udkass_u:384": " viśikhāḥ śarāḥ /",
    "GK16udkass_u:385": " atra prasādhyata ityayaṃ śabdaḥ śleṣacchāyayā dvayorarthayorvartate bhūṣaṇe upārjane ca /",
    "GK16udkass_u:386": " tatra bhūṣaṇaṃ prakṛtam /",
    "GK16udkass_u:387": " śaratsamayo hyatra prastutaḥ /",
    "GK16udkass_u:388": " tatra ca śuklairbalāhakairdiśo bhūṣyante /",
    "GK16udkass_u:389": " yadupārjanaṃ tadaprakṛtatvādatra paramanyat /",
    "GK16udkass_u:390": " tasya ca parasyāprakṛtasya upārjanasya yattadrūpaṃ kārakakadambakaṃ yena tadrūpavatktrayate nṛpaviśikharājyasaṃgrāmabhūmyātmakaṃ tenātra yathākramaṃ balāhakāsāradhārādiṅabhobhāgānāṃ rūpyatvenābhimatānāṃ rūpaṇā vihitā /",
    "GK16udkass_u:391": " tenātraikadeśavṛttitvam /",
    "GK16udkass_u:392": " ekadeśavṛttītyatra hi ekadā andā īśaḥ prabhaviṣṇuryo vākyārthastadvṛttatvaṃ rūpakasyābhimatam",
    "GK16udkass_u:393": " viśeṣoktilakṣaṇe ca bhāmahavivaraṇe bhaṭṭodbhaṭena ekadeśaśabda evaṃ vyākhyāto yathohāsmābhirnirūpitaḥ tatra viśeṣoktilakṣaṇam----",
    "GK16udkass_u:394": " \"ekadeśasya vigame yā guṇāntarasaṃstuti /",
    "GK16udkass_u:395": " viśeṣaprathanāyāsau viśeṣoktirmatā yathā\"iti /",
    "GK16udkass_u:396": " tenātra viśeṣoktilakṣaṇavadekadeśaśabdena anyadā prabhaviṣṇurvākyārtha",
    "GK16udkass_u:397": " ucyate, anyatra ca anyadā prabhaviṣṇūpārjanam /",
    "GK16udkass_u:398": " aprakṛtaṃ hi tat śleṣavaśenātra nītaṃ, tenātraikadeśavṛttitā //",
    "GK16udkass_u:399": " dīpakam----",
    "GK16udkass_u:400": " ādimadhyāntaviṣayāḥ prādhānyetarayoginaḥ /",
    "GK16udkass_u:401": " antargatopamādharmā yatra taddīpakaṃ viduḥ // UKss_1.14 //",
    "GK16udkass_u:402": " yatrāntargator'thasāmarthyāvaseyatvādupamānopameyabhāvo yeṣāṃ tathāvidhānāṃ dharmaṇāmupanibandhastatra kāvyadīpakaṃ bhavati /",
    "GK16udkass_u:403": " tathāvidhakāvyaviṣayatvācca dīpakasya tatkāvyaṃ dīpakamityupacārātsāmānādhikaraṇyam /",
    "GK16udkass_u:404": " atra ca dharmāṇāmekavāramupanibandho draṣṭavyaḥ /",
    "GK16udkass_u:405": " asakṛdupādāne hi teṣāṃ prativastūpamāṃ vakṣyati /",
    "GK16udkass_u:406": " ata eva caikadeśavartināmapi teṣāṃ dharmāṇāṃ yau dvau upamānopameyabhāvena avasthitau vākyārthau bahabo vā tathāvidhāstaduddīpanahetutvāddīpakatā /",
    "GK16udkass_u:407": " yāvacca teṣāṃ dharmāṇāmupamānopameyabhāvasamanvayenātropanibandhastāvadbalātprādhānyetarayogitvamāpatati",
    "GK16udkass_u:408": " upameyasya /",
    "GK16udkass_u:409": " prākaraṇikatayā prādhānyādupamānasya ca tādarthyena guṇabhāvāt /",
    "GK16udkass_u:410": " evaṃ ca prādhānyetarayogina ityayamatrānuvādaḥ /",
    "GK16udkass_u:411": " prāptārthatvāt /",
    "GK16udkass_u:412": " prādhānyaṃ ca itaraccāprādhānyam /",
    "GK16udkass_u:413": " tābhyāṃ yogaḥ saṃbandho vidyate yeṣāṃ te tathoktāḥ /",
    "GK16udkass_u:414": " asya ca dīpakasya traividhyam, teṣāṃ dharmāṇāmādimadhyāntavākyaviṣayatvenopanibandhāt /",
    "GK16udkass_u:415": " taduktam 'ādimadhyāntaviṣayāḥ'iti /",
    "GK16udkass_u:416": " tatrādidīpakasyodāharaṇam----",
    "GK16udkass_u:417": " saṃjahāra śaratkālaḥ kadambakusumaśriyaḥ /",
    "GK16udkass_u:418": " preyoviyoginīnāṃ ca niḥśeṣasukhasampadaḥ // UKss_1.*15 //",
    "GK16udkass_u:419": " atra saṃharaṇātmā dharmaḥ kadambakusumaśobhākarmakatvena virahiṇīsukhasampatkarmakatvena ca upanibadhyamāno 'ntargatopamaḥ /",
    "GK16udkass_u:420": " śaratsamayasyopavarṇyamānatayā kadambakusumaśrīsaṃharasya prākaraṇikārthaniṣṭhatvādivrahiṇīsukhasaṃpatsaṃhārasya cāprākaraṇikārthaviṣayatvāt /",
    "GK16udkass_u:421": " tenātrāntargatopamatvam, yathā preyoviyoginīnāṃ niḥśeṣāḥ sukhasampadaḥ saṃjahāra tathā kadambakusumaśriyo 'pīti /",
    "GK16udkass_u:422": " śaratkālaśabdasya cātra śaratsamayaḥ śleṣacchāyayā antakānurañcito vācyaḥ",
    "GK16udkass_u:423": " saṃhārasyāntakakarmatvāt /",
    "GK16udkass_u:424": " atra ca prathama eva vākye saṃjahāretyasyopanibaddhasya dvitīyavākye anuṣaṅgacchāyayā upajīvyamānatvādādidīpakatvam",
    "GK16udkass_u:425": " madhyadīpakasyodāharaṇam----",
    "GK16udkass_u:426": " videśavasatiryātapatakājanadarśanam /",
    "GK16udkass_u:427": " duḥkhāya kevalamabhūccharaccāsau pravāsinām // UKss_1.*16 //",
    "GK16udkass_u:428": " yātapatikāḥ proṣitabhartṛkāḥ /",
    "GK16udkass_u:429": " śaradaḥ prākaraṇikatvādvideśavasatiyātapatikājanadarśanayoścāprākaraṇikatvādatrāntargatopamatā atra ca yātapatikājanadarśanaṃ duḥkhāya kevalamabhūditi madhyame vākye pravāsiduḥ khaikahetutvalakṣaṇo dharma upāttaḥ sannādyantābhyāṃ vākyābhyāṃ pūrvavadupajīvyate /",
    "GK16udkass_u:430": " tena madhyadīpakatā /",
    "GK16udkass_u:431": " antadīpakasyodāharaṇam----",
    "GK16udkass_u:432": " tadānīṃ sphītalāvaṇyacandrikābharanirbharaḥ /",
    "GK16udkass_u:433": " kāntānanendurinduśca kasaya nānandako 'bhavat // UKss_1.*17 //",
    "GK16udkass_u:434": " tadānīṃ śaratsamaye /",
    "GK16udkass_u:435": " atra induḥ prākaraṇikaḥ śaratsamayasya upavarṇyamānatvāt /",
    "GK16udkass_u:436": " kāntānanendustvaprākaraṇikaḥ /",
    "GK16udkass_u:437": " ante ca sarvasukhahetutvamupanibaddhaṃ sat pūrvatra upajīvyate /",
    "GK16udkass_u:438": " tenātrāntadīpakatā /",
    "GK16udkass_u:439": " evametaddīpakaṃ lakṣitamudāhṛtaṃ ca //",
    "GK16udkass_u:440": " nanu upamāyā 'upamā dīpakaṃ ca'iti pūrvamaddiṣṭatvāt yathoddeśalakṣaṇamiti nyāyāttsyā eva pūrvaṃ lakṣaṇaṃ kartavyam, paścāttu dīpakasya /",
    "GK16udkass_u:441": " tatkathamādau dīpakaṃ lakṣitamiti vaktavyam /",
    "GK16udkass_u:442": " ucyate /",
    "GK16udkass_u:443": " anena graṃthakṛtā svoparacitakumārasaṃbhavaikadeśo 'tra",
    "GK16udkass_u:444": " udāharaṇatvenopanyastaḥ /",
    "GK16udkass_u:445": " takṣa pūrvaṃ dīpakasyodāharaṇāni /",
    "GK16udkass_u:446": " tadanusandhānāvicchedāyātra uddeśakramaḥ /",
    "GK16udkass_u:447": " parityaktaḥ /",
    "GK16udkass_u:448": " uddeśastu tathā na kṛto vṛttabhaṅgabhayāt /",
    "GK16udkass_u:449": " evamuttaratrāpi lakṣaṇeṣu uddeśakramānanusāraṇasamādhirvācyaḥ //",
    "GK16udkass_u:450": " upamā----",
    "GK16udkass_u:451": " yaccetohārisādharmyamupamānopameyayoḥ /",
    "GK16udkass_u:452": " mitho vibhinnakālādiśabdayorupamā tu tat // UKss_1.15 //",
    "GK16udkass_u:453": " yathevaśabdayogena sā śrutyānvayamarhati /",
    "GK16udkass_u:454": " sadṛśādipadāśleṣādanyathetyuditā dvidhā // UKss_1.16 //",
    "GK16udkass_u:455": " saṃkṣepābhihitāpyeṣā sāmyavācakavicuyataiḥ /",
    "GK16udkass_u:456": " sāmyopameyatadvāciviyogācca nibadhyate // UKss_1.17 //",
    "GK16udkass_u:457": " upamānopameyoktau sāmyatadvācivicyavāt /",
    "GK16udkass_u:458": " kvacitsamāse tadvāciviraheṇa kvacicca sā // UKss_1.18 //",
    "GK16udkass_u:459": " tathopamānādācārakyacpratyayabaloktitaḥ /",
    "GK16udkass_u:460": " kvacitsā karturācāre kyaṅā sā ca kvipā kvacit // UKss_1.19 //",
    "GK16udkass_u:461": " upamāne karmaṇi vā kartari vā yo ṇamulkaṣādagataḥ /",
    "GK16udkass_u:462": " tadvācyā sā vatinā ca karma sāmānyavacanena // UKss_1.20 //",
    "GK16udkass_u:463": " ṣaṣṭhīsaptamyantācca yo vatirnāmatastadabhidhaye /",
    "GK16udkass_u:464": " kalpatprabhṛtibhiranyaiśca taddhitaiḥ sā nibadhyate kavibhiḥ // UKss_1.21",
    "GK16udkass_u:465": " sādṛśyasaṃbandhitvenopādīyate yatprākaraṇikaṃ tadupameyam /",
    "GK16udkass_u:466": " na khalu prākaraṇikasyāpi sādṛśyasaṃbandhitvena anupādīyamānasyopameyatā,",
    "GK16udkass_u:467": " yathā rājñaḥ puruṣamānayetyatra puruṣasya /",
    "GK16udkass_u:468": " puruṣo hyatrānīyamānatvena codyamānatvātsatyapi prākaraṇikatve sādṛsyasaṃbandhitvenānupādīyamānatvānnopameyaḥ",
    "GK16udkass_u:469": " satyapi ca sādṛśyasaṃbandhitvenopādāne yasya prākaraṇikatvaṃ nāsti",
    "GK16udkass_u:470": " tasyopamānatvaṃ, na tūpameyatvamiti prākaraṇikamityuktam /",
    "GK16udkass_u:471": " tadevaṃ sādṛśyasaṃbandhitvenopādīyamānaṃ yatprākaraṇikaṃ tadupameyam /",
    "GK16udkass_u:472": " taddhyupamānena sādṛśyapratipādanadvāreṇa samīpe kṣipyate tasmādupameyam /",
    "GK16udkass_u:473": " aprākaraṇikaṃ tu tathāvidhamevopamānam /",
    "GK16udkass_u:474": " tayorupamānopameyayoryatsādharmyaṃ samāno dharmaḥ tena dharmeṇa saṃbandho yaḥ sā upamānopameyayoḥ sādṛśyadvāreṇa sābhīpyaparicchedahetutvādupamā /",
    "GK16udkass_u:475": " tasyāścālaṅkārādhikārāccetohāritvaṃ labdhameva /",
    "GK16udkass_u:476": " kāvyaśobhāvahānāṃ dharmāṇāṃ guṇavyatiriktatve satyalaṅkāratvāt /",
    "GK16udkass_u:477": " guṇāḥ khalu kāvyaśobhāhetavo dharmāḥ /",
    "GK16udkass_u:478": " te ca mādhuryaujaḥprasādalakṣaṇāḥ yeṣāṃ tu guṇopajanitaśobhe kāvye śobhātiśayahetutvaṃ te 'laṅkārāḥ /",
    "GK16udkass_u:479": " yadavocadbhaṭṭavāmanaḥ----",
    "GK16udkass_u:480": " 'kāvyaśobhāyāḥ kartāro dharmā guṇāḥ /",
    "GK16udkass_u:481": " tadatiśayahetavastvalaṅkārāḥ\"iti tenālaṅakāratvādevopamāyāścetohāritvaṃ labdham /",
    "GK16udkass_u:482": " ataścetohārītyanuvādaḥ /",
    "GK16udkass_u:483": " prāptārthatvāt /",
    "GK16udkass_u:484": " upamānopameyabhāvaśca nātyantaṃ sādharmyeṇa upādāne sati bhavati gaurivāyaṃ gauriti /",
    "GK16udkass_u:485": " ata uktaṃ mithovibhinnakālādiśabdayoriti /",
    "GK16udkass_u:486": " kālādayo 'tra śabdapravṛttinimittabhūtā vivakṣitāḥ /",
    "GK16udkass_u:487": " keṣāṃcitkhalu śabdānāṃ svārthe pravartamānānāṃ kālaḥ pravṛttinimittam,",
    "GK16udkass_u:488": " yathā vasantādīnāma /",
    "GK16udkass_u:489": " keṣāṃcitta dik, yathā prācyādīnām /",
    "GK16udkass_u:490": " keṣāṃcijjātiryathā gavādīnām /",
    "GK16udkass_u:491": " śuklaprabhṛtīnāṃ tu guṇaḥ /",
    "GK16udkass_u:492": " gacchatyādīnāṃ kriyā /",
    "GK16udkass_u:493": " rājapuruṣādīnāṃ svasvāmibhāvādiḥ saṃbandhaḥ /",
    "GK16udkass_u:494": " evamanyadapyanusartavyam /",
    "GK16udkass_u:495": " mithaḥ parasparaṃ vibhinnāḥ kālādayaḥ pravṛttinimittabhūtā yayoḥ śabdayostathāvidhau śabdau vācakau yayorupamānopameyayoriti bahuvrīhigarbho bahuvrīhiḥ /",
    "GK16udkass_u:496": " gaurivāyaṃ gaurityabhidhāne tu na pravṛttinimittabhedaḥ /",
    "GK16udkass_u:497": " gotvasyaivaikasya pravṛttinimittatvāt /",
    "GK16udkass_u:498": " tena evaṃvidha upamānopameyabhāvo na bhavati /",
    "GK16udkass_u:499": " 'upamā tu tat'ityatra vākye tuśabdo 'laṅkārāntare vyatireke /",
    "GK16udkass_u:500": " upamā punarevaṃprakāretyarthaḥ /",
    "GK16udkass_u:501": " eṣā copamā dvidhā, pūrṇā luptā ca /",
    "GK16udkass_u:502": " pūrṇā yatra catuṣṭayamupādīyate upamānamupameyaṃ tayośca sādhāraṇo dharmaḥ saundaryādirūpamānopameyabhāvasya dyotaka ivādiḥ /",
    "GK16udkass_u:503": " sāca pūrṇā trividhā, vākyasamāsataddhitāvaseyatvāt /",
    "GK16udkass_u:504": " tatra vākyāvaseyāyāḥ śrautatvārthatvabhedena dvaividhyam /",
    "GK16udkass_u:505": " avyayāvaseyā śrautī /",
    "GK16udkass_u:506": " avyayaṃ hi luptavibhaktikatvena upamānopameyayorekataratrāpyaviśrāntatvādubhayorapyupamānopameyayorupamitikriyāviṣayatayā yathāyogaṃ karmakaraṇabhāvātmakaṃ saṃbandhamavadyotayati /",
    "GK16udkass_u:507": " atastatra śrautī upamā /",
    "GK16udkass_u:508": " taduktam-----",
    "GK16udkass_u:509": " 'yathevaśabdayogena śrutyānvayamarhati'",
    "GK16udkass_u:510": " iti /",
    "GK16udkass_u:511": " yathevaśabdau cātropalakṣaṇam /",
    "GK16udkass_u:512": " avyayāntarādapi vāśabdādeḥ tena rūpeṇa upamānopameyabhāvasyāvagateḥ /",
    "GK16udkass_u:513": " yathā-----",
    "GK16udkass_u:514": " tāṃ jānīyāḥ parimitakathāṃ jīvitaṃ me dvitīyaṃ dūrībhūte mayi sahacare cakravākīmivaikām /",
    "GK16udkass_u:515": " gāḍhotkaṇṭhāṃ guruṣu divaseṣveṣu gacchatsu bālāṃ jātāṃ manye śiśiramathitāṃ padminīṃ vānyarūpām",
    "GK16udkass_u:516": " tatra yathāśabdayoge tasyā udāharaṇam-----",
    "GK16udkass_u:517": " kṣaṇaṃ kāmajvarotthityai bhūyaḥ saṃtāpavṛddhaye /",
    "GK16udkass_u:518": " viyogināmabhūccāndrī candrikā candanaṃ yathā // UKss_1.*18 //",
    "GK16udkass_u:519": " atra cāndrī candrikā upameyā /",
    "GK16udkass_u:520": " candanamupamānam /",
    "GK16udkass_u:521": " kāmajvarotthitihetutvaṃ saṃtāpavṛddhinibandhanatvaṃ cānavasthitaṃ sādhāraṇo dharmaḥ /",
    "GK16udkass_u:522": " yathāśabdaścāvyayatvena luptavibhaktikatvādupamānopameyayorekatarasminnarthe viśrāntaḥ śrautena rūpeṇobhayādhāramupamānopameyabhāvamavadyotayati /",
    "GK16udkass_u:523": " teneyaṃ saṃpūrṇā śrautī ca /",
    "GK16udkass_u:524": " evamivaśabdayoge 'pyudāharaṇaṃ yojyam /",
    "GK16udkass_u:525": " netrairivotpalaiḥ padmairmukhairiva saraḥśriyaḥ /",
    "GK16udkass_u:526": " taruṇya iva bhānti sma cakravākaiḥ stanairiva // UKss_1.*19 //",
    "GK16udkass_u:527": " evamiyamavyayopadarśitā śrautī saṃpūrṇā vākyopamoktā /",
    "GK16udkass_u:528": " yā tūpamā sadṛśādibhiḥ padaiḥ śliṣṭā tasyāṃ na śrautena rūpeṇa ubhayānuyāyitayā upamānopameyabhāvo 'vagamyate /",
    "GK16udkass_u:529": " api tvarthāt /",
    "GK16udkass_u:530": " sadṛśādīnāṃ padānāmupamānopameyayorekatraiva viśrānteḥ /",
    "GK16udkass_u:531": " anyatra ca tadgatasādṛśyaparyālocanayā tatsaṃbandhitvāvagateḥ /",
    "GK16udkass_u:532": " tenāsau ārthī /",
    "GK16udkass_u:533": " taduktaṃ 'sadṛśādipadāśleṣādanyathā'iti /",
    "GK16udkass_u:534": " anyatheti /",
    "GK16udkass_u:535": " aśrautena rūpeṇetyarthaḥ /",
    "GK16udkass_u:536": " tasyā udāharaṇam----",
    "GK16udkass_u:537": " prabodhāddhavalaṃ rātrau kiñjalkālīnaṣaṭpadam /",
    "GK16udkass_u:538": " pūrṇendubimbapratimamāsītkumudakānanam // UKss_1.*20 //",
    "GK16udkass_u:539": " atra kumudakānanaṃ vikasitaṃ kiñjalkālīnaṣaṭpadatvaviśiṣṭamupameyam,",
    "GK16udkass_u:540": " pūrṇendubimbamupamānam, dhavalatvaṃ sādhāraṇo dharmaḥ /",
    "GK16udkass_u:541": " pratimāśabda upamānopameyabhāvāvagatihetuḥ /",
    "GK16udkass_u:542": " sa ca upamāne viśrāntaḥ /",
    "GK16udkass_u:543": " tathāhi /",
    "GK16udkass_u:544": " pūrṇondubimbaṃ pratimā pratibimbaṃ sadṛśamasyeti bahūvrīhiratra kriyate /",
    "GK16udkass_u:545": " tena pratimāśabda upamāne viśrāntaḥ /",
    "GK16udkass_u:546": " tena copamāne viśrāntenāpi arthādupameyasya sādṛśyamavagamyate /",
    "GK16udkass_u:547": " sādṛśyasyobhayādhiṣṭhānatvāt /",
    "GK16udkass_u:548": " yadāpi ca pūrṇendubimbena pratimamiti tṛtīyātatpuruṣastadāpyupameye khakaṇṭhenābhihitaṃ sādṛśyam",
    "GK16udkass_u:549": " upamāne ca tasyārthātpratipattiḥ /",
    "GK16udkass_u:550": " ato bahuvrīhau upamānagatasādṛśyaparyālocanayā upameyatvamavagamyate /",
    "GK16udkass_u:551": " tatpuruṣe tu upameyavartisādṛśyavicāreṇa umamānasyopamānatvāvagatirityārtho 'tropamānopameyabhāvaḥ",
    "GK16udkass_u:552": " atra ca upameyavartikiñjalkālīnaṣaṭpadatvābhidhānasāmarthyādaparamapi sādharmyamanabhihitamasitodaratvalakṣaṇamākṣiptam",
    "GK16udkass_u:553": " yathā pūrṇendubimbaṃ śaśalāñchanatvādasitodaramevaṃ kumudakānanamapi kiñjalkālīnaṣaṭpadatvāditi",
    "GK16udkass_u:554": " ato 'sitodaratvalakṣaṇaṃ dharmamapekṣya luptaikadeśatvālluptāpīyamupamā /",
    "GK16udkass_u:555": " 'netrairivotpalaiḥ'ityādau tu yadyapi netrotpalādīnāṃ samānadharmā dīrghatvanīlatvādayaḥ svaśabdena nopāttāstathāpi bhāntityabhidhīyamānārthe teṣāmanupraveśātsaṃpūrṇatvamevopamāyāḥ, catuṣṭayopalambhāt netrādīni hyatropamānāni /",
    "GK16udkass_u:556": " utpalādīnyupameyāni /",
    "GK16udkass_u:557": " bhānaṃ dīrghatvanīlatvādiviśeṣaṇaparyantaṃ sādhāraṇo dharmaḥ /",
    "GK16udkass_u:558": " ivaśabdaśca upamānopameyabhāvāvagatahetuḥ /",
    "GK16udkass_u:559": " teneyamupamāsaṃpūrṇaiva prabodhāddhavalimitīyaṃ tvasitodaratvāpekṣayā luptatvenāpyuktā /",
    "GK16udkass_u:560": " samāsopamā caiṣā pūrṇendubimbapratimamiti samāsasya vihitatvāt /",
    "GK16udkass_u:561": " yadā tvatra vākyopamā vivakṣitā bhavati tadaitadevodāharaṇaṃ tadudāharaṇārthatvena akhaṇḍenendunā tulyamāsītsumudakānanam // UKss_1.*21 //",
    "GK16udkass_u:562": " ityevaṃ pariṇamayitavyam //",
    "GK16udkass_u:563": " evameṣā saṃpūrṇā vākyāvagamyā dvividhopamā pratīpāditā śrautī ārthī ca /",
    "GK16udkass_u:564": " samāsāvagamyā tvārthatvena ekaprakāraivoktā //",
    "GK16udkass_u:565": " yā tu taddhitāvaseyā saṃpūrṇā tasyā api dvaividhyaṃ śrautatvārthatvabhedena /",
    "GK16udkass_u:566": " tatra tasyevetyanena hi yo vatirvidhīyate tasya ivārthe vidhīyamānatvādivaśabdavacchrautena rūpeṇa ubhayānuyāyitayā upamānopameyabhāvāvagatinibandhanatvam /",
    "GK16udkass_u:567": " yaḥ punastena tulyamiti tulyārtho vatirvidhīyate tato brāhmaṇena tulyamadhīte brāhmaṇavadadhīte kṣatriya ityupameye yattadadhyayanakriyādvāreṇa viśrāntaṃ tulyatvaṃ tatparyālocanayā arthādupamānasyopamānatvamavagamyate tenārthastatra upamānopameyabhāvaḥ /",
    "GK16udkass_u:568": " taduktam----",
    "GK16udkass_u:569": " 'vatinā ca karmasāmānyavacanena /",
    "GK16udkass_u:570": " ṣaṣṭhīsaptamayantācca yo vatirnāmatastadabhidheye'iti /",
    "GK16udkass_u:571": " karmasāmānyavacano vatiḥ 'tena tulyaṃ kriyā cedvatiḥ'; (pā. a. 5. 1. 115.)",
    "GK16udkass_u:572": " iti kriyātulyatve 'bhidhānāt /",
    "GK16udkass_u:573": " tena cābhidhīyate upamā /",
    "GK16udkass_u:574": " vācyeti pūrvopakrāntamatrānuṣajyate /",
    "GK16udkass_u:575": " ṣaṣṭhyantātsaptamyantācca nāmato nāmnaḥ prātīpadikāditi saṃbandhaḥ //",
    "GK16udkass_u:576": " tatra pūrvasyā udāharaṇam-----",
    "GK16udkass_u:577": " api sā sumukhī tiṣṭheddṛṣṭeḥ pathi kathaṃcana /",
    "GK16udkass_u:578": " aprārthitopasaṃpannā patitānabhravṛṣṭivat // UKss_1.*22 //",
    "GK16udkass_u:579": " aprārthitopasaṃpannā dṛṣṭeḥ pathi kathaṃcana patitā tiṣṭhediti saṃbandhaḥ",
    "GK16udkass_u:580": " atrānabhravṛṣṭirūpamānam, sumukhī upameyā /",
    "GK16udkass_u:581": " aprārthitopasaṃpannatve sati dṛṣṭigocarapatitatvenāvasthānaṃ sādhāraṇo dharmaḥ /",
    "GK16udkass_u:582": " vatiśca kriyātulyatve vidhīyamāna upameye kriyādvāreṇa śabdena vṛttena viśrāntaḥ saṃstulyatvaparyālocanayopamānasyopamānatvamavagamayati",
    "GK16udkass_u:583": " tato 'trārthādupamānopameyabhāvaḥ pratīyate /",
    "GK16udkass_u:584": " teneyaṃ saṃpūrṇāṃ ārthīca taddhitāvaseyā /",
    "GK16udkass_u:585": " dvitīyasyā udāharaṇam-----",
    "GK16udkass_u:586": " kiṃ syurutkalikā madvattasyā api nirargalāḥ /",
    "GK16udkass_u:587": " akāṇḍoḍḍāmarānaṅgahatakena samarthitāḥ // UKss_1.*23 //",
    "GK16udkass_u:588": " akāṇḍoḍḍāmaro 'navasare udbhaṭaḥ /",
    "GK16udkass_u:589": " pracaṇḍa iti pāṭhāntaram /",
    "GK16udkass_u:590": " utkalikāḥ utkaṇṭhāḥ /",
    "GK16udkass_u:591": " atrāsmadartha upamānam /",
    "GK16udkass_u:592": " tacchabdārtha upameyaḥ /",
    "GK16udkass_u:593": " manmathena samarpitā yāstā nirargalāḥ utkalikāstatkartṛkaṃ bhavanaṃ sādhāraṇo dharmaḥ /",
    "GK16udkass_u:594": " vatiścevārthe vidhīyamānatvādivaśabdavadupamānopameyayorekataratrāpyaviśrāntaḥ śrautena rūpeṇopamānopameyabhāvameva dyotayati /",
    "GK16udkass_u:595": " teneyaṃ saṃpūrṇā śrautī ca taddhitāvaseyā /",
    "GK16udkass_u:596": " atra tu tasyā apīti pāṭhe ṣaṣṭhyantādvatarvidheyaḥ /",
    "GK16udkass_u:597": " yadā tu tasyāmapīti pāṭhastadā saptamyantāt /",
    "GK16udkass_u:598": " yaduktam 'upamāne yaḥ saṃśayaḥ sa upameyādyvāvartata'iti /",
    "GK16udkass_u:599": " evameṣā vākyasamāsataddhitāvaseyā saṃpūrṇā trividhopamā pratipāditā /",
    "GK16udkass_u:600": " tatra ca vākyataddhitāvaseyayorupamayoḥ pratyekaṃ śrautatvārthatvabhedena dvaividhyamuktam",
    "GK16udkass_u:601": " samāsāvaseyāyāstvārthatvameva /",
    "GK16udkass_u:602": " ataḥ pañcaprakāraiṣā saṃpūrṇā /",
    "GK16udkass_u:603": " yā tu luptaikadeśatvālluptopamā sā saṃkṣepopamā /",
    "GK16udkass_u:604": " tasyāśca pañcavidhatvaṃ vākyāsamāsasubdhātukṛttaddhitāvaseyatvāt /",
    "GK16udkass_u:605": " tatra vākye yā saṃkṣepopamā sā pūrvamudāhṛtā 'akhaṇḍenendunā tulyamiti'; /",
    "GK16udkass_u:606": " atra hyasitodaratvasya anupāttatvātsādhāraṇadharmānupādānālluptaikadeśatvamapi vidyate /",
    "GK16udkass_u:607": " samāsāvaseyā punaḥ saṃkṣepopamā trividhā /",
    "GK16udkass_u:608": " ekadvitrilope bhāvāt /",
    "GK16udkass_u:609": " ekalope dvividhā, sādhāraṇadharmavācina ivādervānupādānāt /",
    "GK16udkass_u:610": " taduktaṃ 'sāmyavācakavicyute'riti /",
    "GK16udkass_u:611": " 'tadvāciviraheṇe'ti ca /",
    "GK16udkass_u:612": " sāmyavācakaḥ sādhāraṇadharmavācī /",
    "GK16udkass_u:613": " (sādhāraṇadharmaḥ) saundaryādiḥ /",
    "GK16udkass_u:614": " tadvācī upamānopameyabhāvavācī ca ivādiḥ /",
    "GK16udkass_u:615": " atra ca sarvatra prakaraṇe 'saṃkṣepābhihitāpyeṣā'iti, 'kvacit, samāsa'iti,",
    "GK16udkass_u:616": " 'nibadhyata'iti ca trayaṃ pratyekaṃ yathopayogamanuṣajyate /",
    "GK16udkass_u:617": " tatra sāmyavāciviyogena samāse yā saṃkṣepopamā tasyāḥ pūrvamevodāharaṇamuktaṃ 'pūrṇendubimbapratimami'ti",
    "GK16udkass_u:618": " atra hyasitodaratvamarthasāmarthyāvaseyatvācchabedena nopāttam //",
    "GK16udkass_u:619": " ivādiviyoge tu tasyā udāharaṇam----",
    "GK16udkass_u:620": " iti kāle kalollāpikādambakulasaṅkule /",
    "GK16udkass_u:621": " tridaśādhīśaśārdūlaḥ paścāttāpena dhūrjaṭiḥ // UKss_1.*24 //",
    "GK16udkass_u:622": " tāṃ śaśicchāyavadanāṃ nīlotpaladalekṣaṇām /",
    "GK16udkass_u:623": " sarojakarṇikāgaurīṃ gaurīṃ prati mano dadhau // UKss_1.*25 //",
    "GK16udkass_u:624": " kādambāḥ pakṣibhedāḥ /",
    "GK16udkass_u:625": " sarojakarṇikāgaurīṃ gaurīmityatra sarojakarṇikā upamānaṃ, gaurī upameyā,",
    "GK16udkass_u:626": " gauratvaṃ sādhāraṇo dharmaḥ /",
    "GK16udkass_u:627": " taccatrayaṃ svakaṇṭhenopāttam /",
    "GK16udkass_u:628": " ivādyarthastu upamānasya sādhāraṇadharmavācinā saha \"upamānāni",
    "GK16udkass_u:629": " sāmānyavacanaiḥ\" (pā. a. 2 /",
    "GK16udkass_u:630": " 55) iti yaḥ samāsastatsāmarthyadavagamyate /",
    "GK16udkass_u:631": " teneyamivādiśabdalopālluptaikadeśā /",
    "GK16udkass_u:632": " evamekalope sati dvividhā samāsopamoktā /",
    "GK16udkass_u:633": " dvitayalope tvekaprakārā bhavati, sādhāraṇadharmavācina ivādeśca yugapadaprayogāt /",
    "GK16udkass_u:634": " taduktaṃ 'upamānopameyoktau sāmyatadvācivicyavāt'; /",
    "GK16udkass_u:635": " atra sāmyaśabdena sāmyavācī śabdo lakṣyate /",
    "GK16udkass_u:636": " sāmyavicyavāccopamāyā asaṃbhavāt /",
    "GK16udkass_u:637": " tasyā udāharaṇaṃ 'tridaśādhīśaśārdūla'iti, nīlotpaladalekṣaṇam'iti ca /",
    "GK16udkass_u:638": " 'tridaśādhīśaśārdūlaḥ'ityatra ca tridaśādhiśa upameyaḥ, śārdūla upamānam /",
    "GK16udkass_u:639": " tacca dvayaṃ svakaṇṭhenopāttam /",
    "GK16udkass_u:640": " ivādyarthaḥ sādhāraṇaśca dharmastejasvitvādiḥ sāmarthyādavasīyate /",
    "GK16udkass_u:641": " 'nīlotpaladalekṣaṇām'ityatra tu nīlotpalapalāśānāmupamānatvaṃ,",
    "GK16udkass_u:642": " īkṣaṇayorupameyatā /",
    "GK16udkass_u:643": " etayośca svakaṇṭheno pādānam /",
    "GK16udkass_u:644": " nīlatvadīrghatvādisādhāraṇo dharma ivādyarthaśca upamānopameyabhāvātmakaḥ svaśabdena anupātto 'pi samāsavaśenārthasāmarthyādavasīyate /",
    "GK16udkass_u:645": " 'tridaśādhīśaśārdūla'ityasmāttu 'nīlotpaladalekṣaṇāmi'tyasya",
    "GK16udkass_u:646": " bahuvrīhitvakṛto viśeṣaḥ /",
    "GK16udkass_u:647": " tatra hi \"upamitaṃ vyāghrādibhiḥ\"iti tatpuruṣo vihitaḥ /",
    "GK16udkass_u:648": " evameṣā sādhāraṇadharmavācina ivādeścāprayogāt dvitayalope samāse saṃkṣepopamoktā /",
    "GK16udkass_u:649": " tritayalope tu sādhāraṇadharmavācina upameyābhidhāyina upamānopameyabhāvavācinaśca ivāderyugapadaprayogātsamāsavarttinī saṃkṣepopamā bhavati /",
    "GK16udkass_u:650": " taduktaṃ \"sāmyopameyatadvāciviyogācca\"iti /",
    "GK16udkass_u:651": " atrāpi pūrvavatsāmyopameyaśabdābhyāṃ tadvācī śabdau lakṣyate /",
    "GK16udkass_u:652": " tasyā udāharaṇaṃ \"śaśicchāyavadanāmi\"ti /",
    "GK16udkass_u:653": " atra hi śaśicchāyātulyā chāyā yasya tathāvidhaṃ vadanaṃ yasyā iti bahuvrīhigarme bahuvrīhau śaśikāntirupamānaṃ, vadanakāntirūpameyā /",
    "GK16udkass_u:654": " tayośca sādhāraṇo dharma āhlādakatvādistulyatvaṃ ceti catuṣṭayamavagamyate",
    "GK16udkass_u:655": " śabdaspṛṣṭaṃ tūpamānameva śaśicchāyeti /",
    "GK16udkass_u:656": " taditarasyopameyādestritayasya samāsasāmarthyenārthāvaseyatvāt /",
    "GK16udkass_u:657": " evameṣā tritayalope samāsavartinī saṃkṣepopamā udāhṛtā /",
    "GK16udkass_u:658": " tedavamatra catuḥprakārā luptā samāsopamā pratipāditā /",
    "GK16udkass_u:659": " ekalope dve, dvitayalope ekā, tritayalope caiketi /",
    "GK16udkass_u:660": " subdhātupratyayāvaseyā punarupamā trividhā kyac kyaṅ kvipū pratyayāvaseyatvāt /",
    "GK16udkass_u:661": " kyacpratyayāvaseyāpi trividhā karmopamānakatvādadhikaraṇopamānakatvācca /",
    "GK16udkass_u:662": " taduktaṃ \"tathopamānādācāre kyacpratyayabaloktitaḥ\"iti /",
    "GK16udkass_u:663": " yathā samāse saṃkṣepābhihitā upamā samāsasamarthyādavagamyamānā nibadhyate tathā kasmiṃścidviṣaye upamānātkarmaṇaḥ adhikaraṇādvā ācārārthe yathākramaṃ sautra aupasaṃkhyānikaśca yaḥ kyacpratyayastadbalena yāsau bhaṇitistatsāmarthyādapyavasīyamānā nibadhyate /",
    "GK16udkass_u:664": " tasyā udāharaṇaṃ----",
    "GK16udkass_u:665": " sa duḥsthīyan kṛtārtho 'pi niḥśeṣaiśvaryasaṃpadā /",
    "GK16udkass_u:666": " nikāmakamanīye 'pi narakīyati kānane // UKss_1.*26 //",
    "GK16udkass_u:667": " niḥśeṣaiśvaryasaṃpadā kṛtārtho 'pīti saṃbandhaḥ /",
    "GK16udkass_u:668": " atra duḥsthamivātmānamācaranniti duḥsthaḥ kaściddāridṣādyupapluta",
    "GK16udkass_u:669": " upamānaṃ, bhagavadātmā upameyaḥ, ācārākhyaḥ sādhāraṇo dharmaḥ",
    "GK16udkass_u:670": " kyacpratyayopāttaḥ /",
    "GK16udkass_u:671": " atra copamānasādhāraṇadharmayoḥ śabdaspṛṣṭatvaṃ /",
    "GK16udkass_u:672": " upameyasya upamānopameyabhāvasya ca sāmarthyādavagatiḥ /",
    "GK16udkass_u:673": " teneyaṃ dvitayasya gamyamānārthatvāddvitayalope sati subdhātūpamā /",
    "GK16udkass_u:674": " evamiyaṃ karmopamānikā subdhātūpamā udāhṛtā /",
    "GK16udkass_u:675": " adhikaraṇopamānikā tu 'narakīyati kānane'iti /",
    "GK16udkass_u:676": " atra naraka upamānam, kānanamupameyam, kyacpratyayopāttstvācāraḥ sādhāraṇo dharmaḥ /",
    "GK16udkass_u:677": " ivādayastu kyacpratyayasāmarthenopamānopameyabhāvasyāvaseyatvādaprayuktāḥ /",
    "GK16udkass_u:678": " teneyaṃ ekalope sati subdhātupamā /",
    "GK16udkass_u:679": " evameṣā kyacpratyayāvagamyā dvividhā saṃkṣepopamokta /",
    "GK16udkass_u:680": " kyaṅpratyayasāmarthyāvagamyā tu kartrapamānikā saṃkṣepopamā bhavati /",
    "GK16udkass_u:681": " tadāha\"karturācāre kyaṅā se\"ti, \"tathe\"ti, \"upamānādācāra\"iti /",
    "GK16udkass_u:682": " kvaciditi ca pūrvoktasyātrānuṣaṅgaḥ /",
    "GK16udkass_u:683": " karturupamānāduttareṃṇācāraviṣayeṇa kyaṅā sā saṃkṣepopamā kvacinnibadhyata ityarthaḥ /",
    "GK16udkass_u:684": " tasyā udāharaṇam----",
    "GK16udkass_u:685": " kṛśānuvajjagattsya paśyatastāṃ priyāṃ vinā /",
    "GK16udkass_u:686": " khadyotāyitumārabdhaṃ tattvajñānamahāmahaḥ // UKss_1.*27 //",
    "GK16udkass_u:687": " khadyoto jyotirmālikā /",
    "GK16udkass_u:688": " atra khadyotāyitumityādau khadyota upamānam /",
    "GK16udkass_u:689": " tattvajñānaṃ padārthakharūpayāthātathyaparicchedaḥ, tadātmakaṃ yattanmahadutkṛṣṭaṃ mahastejastadupameyam",
    "GK16udkass_u:690": " kyaṅkapratyayopāttaścācāraḥ sādhāraṇo dharmaḥ /",
    "GK16udkass_u:691": " kyaṅpratyayasāmarthyāvaseyatvāccātrevāderaprayogaḥ /",
    "GK16udkass_u:692": " teneyamekalopena subdhātūpamopanibaddhā /",
    "GK16udkass_u:693": " kvacit viṣaye kartrupamānikā sā saṃkṣepopamā kvipā nibadhyate /",
    "GK16udkass_u:694": " sa ca kvip \"sarvaprātipadikebhyaḥ kvibvā vaktavyaḥ\"ityanena vidhīyate /",
    "GK16udkass_u:695": " taduktaṃ \"sā kvipā kvacidi\"ti /",
    "GK16udkass_u:696": " atrāpi tatheti, upamānādācāra iti, karturiti ca trayamanuṣajyate /",
    "GK16udkass_u:697": " tasyā udāharaṇam----",
    "GK16udkass_u:698": " \"kṛśānuvajjagadi'jagadupameyam, ācāraśca sādhāraṇo dharmaḥ",
    "GK16udkass_u:699": " kvipsāmarthyadavagamyate /",
    "GK16udkass_u:700": " atra copamānopameyayoḥ śabdopāttatvādivādīnāmācārasya ca arthasāmārthyavaseyatvāttaddvitayalopaḥ",
    "GK16udkass_u:701": " na khalvaśrūyamāṇasya kvipor'thābhidhāyitā vaktuṃ śakyā /",
    "GK16udkass_u:702": " evameṣā subdhātvavaseyā trividhā saṃkṣepopamā pratipāditā /",
    "GK16udkass_u:703": " kyackyaṅkvipparatyayāvaseyatvāt /",
    "GK16udkass_u:704": " kyacpratyayasāmarthyāvaseyā tu dvividhā /",
    "GK16udkass_u:705": " karmādhikaraṇopamānakatvāt /",
    "GK16udkass_u:706": " kyappratyayāvaseyā tvekaprakārā /",
    "GK16udkass_u:707": " kvippratyayāvaseyāpyekaprakāraiva bhavati /",
    "GK16udkass_u:708": " tadevameṣā caturvidhā subdhātupratyayāvaseyā saṃkṣepopamoktā /",
    "GK16udkass_u:709": " kṛtpratyayasāmarthyāvaseyā saṃkṣepopamā dvividhā, karmopamānikā kartrupamānikā ca /",
    "GK16udkass_u:710": " taduktaṃ 'upamāne karmaṇi vā kartari vā yo ṇamulkaṣādigatastadvācyā se'ti",
    "GK16udkass_u:711": " kaṣādigataḥ kaṣādyanuprayogaka ityarthaḥ /",
    "GK16udkass_u:712": " karmopamānikāyāstasyā udāharaṇam----",
    "GK16udkass_u:713": " tasyetaramanodāhamadahatprajvalanmanaḥ /",
    "GK16udkass_u:714": " umāṃ prati tapaḥśaktyākṛṣṭabuddheḥ smarānalaḥ // UKss_1.*28 //",
    "GK16udkass_u:715": " atra itarasya prākṛtasya saṃbandhi mana upamānaṃ, bhagavanmana upameyaṃ,",
    "GK16udkass_u:716": " dahyamānatvaṃ sādhāraṇo dharmaḥ /",
    "GK16udkass_u:717": " tacca trayaṃ śabdaspṛṣṭam /",
    "GK16udkass_u:718": " upamānopameyabhāvastvatra ṇamulsāmarthyādivādīnāmaprayoge 'pi gamyate /",
    "GK16udkass_u:719": " teneyamekalope saṃkṣepopamā karmopamānikā kṛtpratyayāvaseyā /",
    "GK16udkass_u:720": " kartrupamānikāyāstu tasyā udāharaṇam----",
    "GK16udkass_u:721": " sa dagdhavigraheṇāpi vīryamātrasthitātmanā /",
    "GK16udkass_u:722": " spṛṣṭaḥ kāmena sāmānyaprāṇicintamacintayat // UKss_1.*29 //",
    "GK16udkass_u:723": " vigrahaḥ śarīram /",
    "GK16udkass_u:724": " atra sāmānyabhūtaḥ prāṇī guṇātiśayaśūnya upaprānaṃ, tacchabdanirdiṣṭaśca",
    "GK16udkass_u:725": " bhagavānupameyaḥ, cintayitṛtvaṃ sādhāraṇo dharmo, ṇamulsāmarthyācca ivāderaprayoge 'pyupamānopameyabhāvāvasāyaḥ",
    "GK16udkass_u:726": " teneyamekalope sati kartrupamānikā saṃkṣepopamā kṛtpratyayāvaseyā /",
    "GK16udkass_u:727": " evameṣā kṛtpratyayāvaseyā saṃkṣepopamā dvividhā pratipādatā /",
    "GK16udkass_u:728": " yā tu taddhitasāmarthyāvaseyā vatiśabdādavagamyate, sā saṃpūrṇatvātpūrvamuktā /",
    "GK16udkass_u:729": " anyā tvasaṃpūrṇā kalpabādeḥ taddhitsya prayogādavasīyate /",
    "GK16udkass_u:730": " taduktaṃ 'kalpapprabhṛtibhiranyaiśca taddhitaiḥ sā nibadhyate kavibhiḥ'iti",
    "GK16udkass_u:731": " prabhṛtiśabdenātra 'ive pratikṛtau'ityādivihitānāṃ kanādīnāṃ parigrahaḥ /",
    "GK16udkass_u:732": " tasyā udāharaṇam-----",
    "GK16udkass_u:733": " caṇḍālakalpe kandarpapluṣṭā mayi tirohite /",
    "GK16udkass_u:734": " saṃjātātulanairāśyā kiṃ sā śokānmṛtā bhavet // UKss_1.*30 //",
    "GK16udkass_u:735": " atra caṇḍāla upamānaṃ, mayītyasmadartha upameyaḥ, kalpappratyayena ca sādṛśyamupāttm /",
    "GK16udkass_u:736": " prakṛtyarthasadṛśer'the bhagavatkātyāyanadṛśā kalpabādīnāṃ vidhānāt",
    "GK16udkass_u:737": " krauryādistu dharmaḥ svaśabdānupātto 'pi sāmarthyādatrāvasīyate /",
    "GK16udkass_u:738": " teneyamekalope sati taddhitāvagamyā saṃkṣepopamā /",
    "GK16udkass_u:739": " evamaśvaka ityatrāpi draṣṭavyam /",
    "GK16udkass_u:740": " ivārthopalakṣite sadṛśe kano vidhānāt /",
    "GK16udkass_u:741": " āyaḥśūlika ityādau tu tritayalopena taddhitasāmarthādupamāvasāyaḥ /",
    "GK16udkass_u:742": " tathāhi, atrāyaḥśūlenānvicchatīti vigṛhya \"ayaḥśūladaṇḍājinābhyā\"miti",
    "GK16udkass_u:743": " ṭhagvadhīyate /",
    "GK16udkass_u:744": " atra cāyaḥśūlamupamānaṃ, arthānveṣaṇopāyaḥ kaścidupameyaḥ tīkṣṇatvādiḥ",
    "GK16udkass_u:745": " sādhāraṇo dharmaḥ upamānopameyabhāvaśceti catuṣṭayamavagamyate /",
    "GK16udkass_u:746": " tanmadhyātsvaśabdaspuṣṭamupamānamayaḥśūleneti /",
    "GK16udkass_u:747": " śiṣṭaśabdasya tu tritayasyātrārthasāmarthyādavagatiḥ /",
    "GK16udkass_u:748": " nanu cātropamānenāyaḥśūlenārthānveṣaṇopāyasyopameyasya tadbhāvādhyavasānenāpāditābhedasya pratīyamānatvādatiśayoktiriyaṃ na tūpamā /",
    "GK16udkass_u:749": " tatkathametadupamānodāharaṇam /",
    "GK16udkass_u:750": " ucyate /",
    "GK16udkass_u:751": " yathā 'śaśicchāyavadanām'ityatra satyapi śaśicchāyāpracchāditarūpatve vadanacchāyāyāḥ kathañcidbhedapratipattipuraḥ--",
    "GK16udkass_u:752": " sarīkāreṇopamābhedatvamupanyastaṃ tathātrāpi bhaviṣyatītyadoṣaḥ /",
    "GK16udkass_u:753": " tenāyaḥ--śūlika ityatra tritayalope sati taddhitāvaseyā saṃkṣepopamā bhavati ev śvā mumūrṣati kūlaṃ pipatipatītyādāvapi yadi maraṇapatanādyānuguṇyasya upameyabhūtasya tadbhāvādhyavasānātsanvācyayā icchayopamānabhūtayā samāpāditābhedasya pratīyamānasya bhedāvagatinibandhanaṃ kiñcidvidyate tadopamābhedatvaṃ vācyam /",
    "GK16udkass_u:754": " anyathā tvatiśayoktibhedatāsyāvaseyā /",
    "GK16udkass_u:755": " yadāha sanvidhau bhagavānkātyāyanaḥ--\"āśaṅkāyāmacetaneṣūpasaṃkhyānam\"\"na",
    "GK16udkass_u:756": " vā tulyakāraṇātvādicchāyā hi pravṛttita upalabdhiri\"ti, \"upamānādvā",
    "GK16udkass_u:757": " siddhamiti\" ca /",
    "GK16udkass_u:758": " atra hi 'na vā tulyakāraṇatvādi'tyādinā tadbhāvadhyavasānaṃ sūcitam /",
    "GK16udkass_u:759": " 'upamānādvā siddhami'ti tūpamānopameyabhāvaḥ pratipāditaḥ /",
    "GK16udkass_u:760": " iyaṃ ca ghātoḥ sano vidhānāttadantasya ca dhātutvātsubdhātūpamāvat dhātudhātūpamāvaseyā /",
    "GK16udkass_u:761": " evaṃ vartamānasāmīpyādāvapyupamābhedatvamatiśayoktibhedatvaṃ vā yathāpratīti yojyam /",
    "GK16udkass_u:762": " cūrṇikārasya tvevamādau tadbhāvādhyavasānasamāśrayema nātiśayoktibhedatvameveṣṭam /",
    "GK16udkass_u:763": " yadāha\"na tiṅantenopamānamastī\"ti /",
    "GK16udkass_u:764": " ata eva daṇḍinā \"limpatīva tamo 'ṅgāni varṣatīvāñjanaṃ nabhaḥ /",
    "GK16udkass_u:765": " asatpuruṣaseveva dṛṣṭirniṣphalatāṃ gatā\"ityādergarbhīkṛtātiśayotprekṣābedatvameva mahatā prapañcenābhyadhāyi /",
    "GK16udkass_u:766": " tena kadā devadatta grāmaṃ gamiṣyasi, eṣa gacchāmītyādāvapi vartamānasāmīpye vartamānarūpatayā bhaviṣyatkālasyādhyavasānādatiśayoktibhedatvameva vācyam /",
    "GK16udkass_u:767": " evamanyatrāpyūhyam /",
    "GK16udkass_u:768": " evameṣā vākyasamāsasubdhātukṛttaddhitāvaseyā saṃkṣepo pamā pañcavidhā pratipāditā /",
    "GK16udkass_u:769": " saṃpūrṇā tu vākyāsamāsataddhitabhedena trividhā pūrvamuktā /",
    "GK16udkass_u:770": " āsāmeva cāvāntarabhedā anye nirdiṣṭāḥ /",
    "GK16udkass_u:771": " tathāhi, saṃpūrṇayorvākyataddhitopamayoḥ śrautatvārthatvabhedena pratyekaṃ",
    "GK16udkass_u:772": " dvaividhyamuktam /",
    "GK16udkass_u:773": " saṃkṣepopamāyāśca samāsopamāyā ekadvayatrayalopena caturbidhatvam /",
    "GK16udkass_u:774": " ekalopasya hi tatra dvaividhyamuktam, ivādeḥ sādhāraṇadharmavācinaśca lopat sabdhātūpamāyāścaturvidhatvam, kyackyaṅkvippratyāyāvaseyatvāt /",
    "GK16udkass_u:775": " kyacpratyāyāvaseyā hi karmādhakaraṇopamānakatvena dvividhoktā /",
    "GK16udkass_u:776": " kṛtpratyāyāvaseyāyāśca kartṛkarmopamānakatvena dvividhatvam /",
    "GK16udkass_u:777": " tadevameṣā saptadaśavidhā granthakṛtā upamā pratipāditā /",
    "GK16udkass_u:778": " tadāhuḥ---",
    "GK16udkass_u:779": " kṛttadvitasamāsebhyaḥ subdhātoratha vākyataḥ /",
    "GK16udkass_u:780": " pūrṇā luptaikadeśā ca gamyate dvividhopamā //",
    "GK16udkass_u:781": " ekadvayatrayāṇāṃ ca lopātsyāllopinī trīdhā /",
    "GK16udkass_u:782": " pūrvau bhedau dvidhā cātra tṛtīyastvekarūpakaḥ //",
    "GK16udkass_u:783": " iti pūrvau bhedau dvidhā cātreti sādhāraṇadharmavācilopāccaikalopasya dvaividhyam /",
    "GK16udkass_u:784": " dvitayalopo 'pi sādhāraṇadharmavācīvādiviyogāttathā upameyavācīvādiviyogāddvividhaḥ /",
    "GK16udkass_u:785": " eṣā copamā vicitrabhedatve satyapi yatraiva cetohāritvamasti tatraivālaṅkāratāṃ pratipadyate na sarvatretyuktam //",
    "GK16udkass_u:786": " prativastūpamā---",
    "GK16udkass_u:787": " upamānasaṃnidhāne sāmyavācyucyate budhairyatra /",
    "GK16udkass_u:788": " upameyasya ca kavibhiḥ sā prativastūpamā gaditā // UKss_1.22 //",
    "GK16udkass_u:789": " yatropamānopameyayoḥ saṃnidhāne sāmyavācinaḥ padasyāsakṛdupādānaṃ kriyate sā parativastūpamā",
    "GK16udkass_u:790": " nanu yadi sāmyavācinaḥ padasya tatrāsakṛdupādānaṃ kriyate tato",
    "GK16udkass_u:791": " 'nekavākyatvamāpatati /",
    "GK16udkass_u:792": " na cānekasmin vākye ivādīni prayujyante, ekavākyaniṣṭhatayā teṣāmabhidhāsāmarthyāvasitatvāt",
    "GK16udkass_u:793": " ataścevādīnāmaprayoge kathaṃ tatropamānopameyabhāvāvasāya ityāsaṅkyāha----",
    "GK16udkass_u:794": " prākaraṇiketaratvasthityaikaścopameyatāṃ labhate /",
    "GK16udkass_u:795": " upamānatvaṃ cāpara ityupamāvāciśūnyatvam // UKss_1.23 //",
    "GK16udkass_u:796": " nānāvākyatvādivādīnāmaprayoge 'pi",
    "GK16udkass_u:797": " prākaraṇikatvāprākaraṇikatvaparyālocanayā arthasāmarthyādatropamānopameyabhāvo 'vasīyata ityarthaḥ",
    "GK16udkass_u:798": " tadāhuḥ----",
    "GK16udkass_u:799": " ivāderapratītāpi śabdasaṃskārataḥ kvacit /",
    "GK16udkass_u:800": " upamā lakṣyate 'nyatra kevalārthanibandhanā //",
    "GK16udkass_u:801": " iti iha prakāratrayeṇa upamāyāḥ pratipattiḥ /",
    "GK16udkass_u:802": " kvacidavādiśabdasāmarthyādupamā vācyabhūtā pratīyate, yathā candra iva",
    "GK16udkass_u:803": " mukhamasyā ityādau /",
    "GK16udkass_u:804": " kvacittu tattadviśiṣṭasaṃskārasahāyācchabdātsvārthābhidhānamukhena lakṣyamāṇāyāstasyāḥ pratipattiḥ, yathā śastrīśyāmeti /",
    "GK16udkass_u:805": " atra hi samāsanibandhanaikapadyādisaṃskārasahitābhyāṃ śastrīśyāmāśabdābhyāṃ",
    "GK16udkass_u:806": " svārthābhidhānavyavadhānena lakṣyamāṇopamā gamyate /",
    "GK16udkass_u:807": " kvacittūpamānopameyanibandhanaśabdasaṃskārābhāve 'pi",
    "GK16udkass_u:808": " kevalādevārthasāmarthyāttasyāḥ pratipattiḥ, yathā rūpakadīpakaprativastūpamādiṣvityarthaḥ",
    "GK16udkass_u:809": " ataścāsyāṃ prativastūpamāyāṃ kevalenaivārthasāmarthyenopamānopameyatvamavagamyate ityadoṣaḥ",
    "GK16udkass_u:810": " tasyā udāharaṇam----",
    "GK16udkass_u:811": " viralāstādṛśo loke śīlasaundaryasaṃpadaḥ /",
    "GK16udkass_u:812": " niśāḥ kiyatyo varṣe 'pi yākhindiḥ pūrṇamaṇḍalaḥ // UKss_1.*31 //",
    "GK16udkass_u:813": " viralāḥ svalpāḥ /",
    "GK16udkass_u:814": " tādṛśaḥ pārvatīvarttinyo yāḥ śīlasaundaryasaṃpadaḥ tatsadṛsyaḥ /",
    "GK16udkass_u:815": " śīlaṃ susvabhāvatā /",
    "GK16udkass_u:816": " saundaryaṃ lāvaṇyam /",
    "GK16udkass_u:817": " atra saṃvatsaramadhyavartinyo 'khaṇḍaśaśibimbā rātrayo dvādaśa upamānam /",
    "GK16udkass_u:818": " śīlasaundaryayoḥ saṃbhārāḥ sakalalokotkṛṣṭāḥ katipayajanajuṣa upameyāḥ /",
    "GK16udkass_u:819": " sādhāraṇaśca dharmo viralatvam /",
    "GK16udkass_u:820": " taccopamānasaṃnidhāne kiyatya ityupāttam /",
    "GK16udkass_u:821": " upameyasaṃnidhāne tu viralā iti /",
    "GK16udkass_u:822": " ivādyanupādāne 'pi ca prākaraṇikatvāprākaraṇikatvaparyālocanayātropamānopameyabhāvāvasāyaḥ",
    "GK16udkass_u:823": " teneyaṃ vastuni vastuni sādhāraṇopanibandhātprativastūpamā //",
    "GK16udkass_u:824": " iti mahāśrīpratīhārendurājaviracitāyāmudbhaṭālaṅkārasārasaṃgrahalaghuvṛttau prathamo vargaḥ",
    "GK16udkass_u:825": " atha dvitīyo vargaḥ /",
    "GK16udkass_u:826": " ākṣepor'thāntaranyāso vyatireko vibhāvanā /",
    "GK16udkass_u:827": " samāsātiśayoktī cetyalaṅkārānpare viduḥ // UKss_2.1 //",
    "GK16udkass_u:828": " 'samāsātiśayoktī ce'tyatra samāsātiśayayaśabdayoruktiśabdaḥ pratyekamabhisaṃbadhyate /",
    "GK16udkass_u:829": " ākṣepaḥ /",
    "GK16udkass_u:830": " pratiṣedha iveṣṭasya yo viśeṣābhidhitsayā /",
    "GK16udkass_u:831": " ākṣepa iti taṃ santaḥ śaṃsanti kavayaḥ sadā // UKss_2.2 //",
    "GK16udkass_u:832": " iha kācidvakrabhaṇitistathāvidhā saṃbhavati yasyāṃ vidhitsitor'tho",
    "GK16udkass_u:833": " niṣedhavyājena saṃskriyate, na tu niṣidhyate /",
    "GK16udkass_u:834": " tatra vidhitsitasyārthasya yaḥ pratiṣedhaḥ kriyate sa pratiṣedha iva bhavati, na tu pratiṣedha eva /",
    "GK16udkass_u:835": " avāntaravākyārthatvena tatra vākyasyāparyavasānāt /",
    "GK16udkass_u:836": " avāntaravākyārthatā ca tatra niṣedhasya vidhitsitārthavirodhādbhavati /",
    "GK16udkass_u:837": " tatra hi vidhitsitor'thaḥ pūrvopakrāntatvena sthemnāvatiṣṭhamānaḥ svavirūddhatvena niṣedhaṃ niṣedhatātparyātpracyāvyasvagataviseṣābhidhānāyāvāntaravākyārthīkaroti /",
    "GK16udkass_u:838": " ato 'nantaroktena prakāreṇeṣṭasyārthasya viśeṣamabhidhātuṃ yatra niṣedha iva na tu niṣedha eva, asāviṣṭārthanirākaraṇasya leśena saṃbhavadākṣepasaṃjñako 'laṅkāraḥ satkavibhirabhidhīyate santaḥ kavaya iti saṃbandhaḥ /",
    "GK16udkass_u:839": " tasya bhedadvitayopadarśanāyāha---",
    "GK16udkass_u:840": " vakṣyamāṇoktaviṣayaḥ sa ca dvividha iṣyate /",
    "GK16udkass_u:841": " vakṣyamāṇamuktaṃ ceṣṭamāśritya niṣedhābhidhānādākṣepo dvividha ityarthaḥ /",
    "GK16udkass_u:842": " nanu 'pratiṣedha iveṣṭasya'ityākṣepalakṣaṇamuktam /",
    "GK16udkass_u:843": " iṣṭatvaṃ cecchākarmatā /",
    "GK16udkass_u:844": " yasya ca vastuna icchākarmatā tasya nāvaśyamuktikriyāṃ prati karmatvaṃ bhavati /",
    "GK16udkass_u:845": " iṣyamāṇaṃ hi kadāciducyate kadācinna /",
    "GK16udkass_u:846": " ataśceṣṭasyoktikarmatāmāśritya yadetadākṣepasya vakṣyamāṇoktaviṣayatayā dvaividhyamuktaṃ tanna saṃgacchate ityāśaṅkyāha----",
    "GK16udkass_u:847": " niṣedheneva tadbandho vidheyasya ca kīrtitaḥ // UKss_2.3 //",
    "GK16udkass_u:848": " vidheyasya vidhātuṃ jñāpayitumabhimatasya yo niṣedha iva tenāyaṃ vakṣyamāṇoktaviṣaya ākṣepo nibadhyate /",
    "GK16udkass_u:849": " etaduktaṃ bhavati----vidhānakarmatādvāreṇaivātra iṣṭatvamavasīyate /",
    "GK16udkass_u:850": " nibandhanāntarābhāvāt /",
    "GK16udkass_u:851": " vidhānakarmatā ca vidhānātmikāyā ukteḥ karmatā /",
    "GK16udkass_u:852": " sāca dvividhā, ārthī śābdī ca /",
    "GK16udkass_u:853": " yatra svaśabdavyāpāramantareṇāpi śabdāntaravyāpārasahāyaniṣedhamukhenaiva",
    "GK16udkass_u:854": " vidhitsitor'tho 'vagamyate tatrārthī /",
    "GK16udkass_u:855": " tatra ca vakṣyamāṇaviṣaya ākṣepaḥ /",
    "GK16udkass_u:856": " yatra tu vidhimukhenaiva vaktumiṣṭasyārthasyopādānaṃ kriyate tatra śābdī /",
    "GK16udkass_u:857": " tatra coktaviṣayatā ākṣepasya /",
    "GK16udkass_u:858": " evaṃ cānantaroditaya nītyā śābdenārthena ca vidhinā yadaṃvasitamiṣṭaṃ tasyoktikriyākarmatvasaṃbhavāduktikriyāyāḥ karmabhūto yor'thastadāśrayaṃ",
    "GK16udkass_u:859": " vakṣyamāṇaviṣayatvamuktaviṣayatvaṃ cākṣepasya nibadhyate /",
    "GK16udkass_u:860": " tatra vakṣyamāṇaviṣayasyākṣepasyodāharaṇam----",
    "GK16udkass_u:861": " aho smarasya māhātmyaṃ yadrudre 'pi daśedṛśī /",
    "GK16udkass_u:862": " iyadāstāṃ samudrāmbhaḥ kumbhairmāne tu ke vayam // UKss_2.*1 //",
    "GK16udkass_u:863": " aho iti vismaye /",
    "GK16udkass_u:864": " atra manmathamāhātmyaṃ tadavasthāviśeṣasaṃsparśena pratipādayitumiṣṭam /",
    "GK16udkass_u:865": " tacca tasya tathāpratipādanamiyadāstāmityādinā niṣiddham /",
    "GK16udkass_u:866": " niṣedhaścātrābhidheyatvavirodhāt /",
    "GK16udkass_u:867": " abhidheyatvena ca virodhaṃ vakti /",
    "GK16udkass_u:868": " ānantyena tasya tathāvidhasya vaktumaśakyatvāt /",
    "GK16udkass_u:869": " rudre 'pi nāma īdṛśī daśeti hi sāmānyarūpatvena manmathamāhātmyaṃ",
    "GK16udkass_u:870": " pratipāditaṃ na tu viśeṣarūpatayā /",
    "GK16udkass_u:871": " ato vaktumiṣṭānāṃ smaramāhātmyāvasthāviśeṣāṇāmayamānantyenābhidhānaniṣedha iva natu niṣedha eva /",
    "GK16udkass_u:872": " vivakṣitārthavirodhenāvāntaravākyārthatvāt /",
    "GK16udkass_u:873": " tathāhi, atra samudrāmbhasaḥ kumbhairmātumaśakyatvaṃ",
    "GK16udkass_u:874": " yadasmadarthakartṛkamabhihitaṃ tatsādṛśyenānantyaviśiṣṭatvenotkarṣayitumiṣṭānāṃ manmathamāhātmyāvasthāviśeṣāṇāṃ pūrvaṃ pratipipādayiṣitatvena labdhapratiṣṭhānāṃ vākyārthatvam /",
    "GK16udkass_u:875": " ataśca tadabhidhānaniṣedhasya tadvirodhādatrāvāntaravākyārthatā /",
    "GK16udkass_u:876": " na cāvāntaravākyārtho vākyaviśrāntisthānatayā vaktuṃ śakyaḥ /",
    "GK16udkass_u:877": " na khalu raktaḥ paṭo bhavatītyatra raktatvāvacchinnapaṭabhavanaparatvādvākyasya paṭabhavanaparyavasānamātratvaṃ subhaṇam /",
    "GK16udkass_u:878": " ato 'trāpi niṣedhasyāvāntaravākyārthatvena vākyaviśrāntisthānatvābhāvānniṣedharūpatvamiva na tu niṣedharūpatā /",
    "GK16udkass_u:879": " sa ca niṣedho 'trāvāntaravākyatvātpradhānavākyārthānuguṇyena pravartamānaḥ khakaṇṭhenābhidhānaṃ manmathamāhātmyāvasthaviśeṣāṇāṃ niṣedhati, na punararthasāmarthyāvaseyamapi /",
    "GK16udkass_u:880": " ataśca samudrāmbhasaḥ kumbhairptātumaśakyatvamasmadarthakartṛkaṃ svakaṇṭhenābhihitaṃ yattatsādṛśyenāvasite saṃvijñānapadaśūnye smaramāhātmyāvasthāviśeṣāṇāmānantyalakṣaṇe viśeṣe vākyasya paryavasānaṃ tenāyamiṣṭamarthaṃ pratiṣedhavyājena viśeṣe 'vasthāpayati tasmādākṣepaḥ /",
    "GK16udkass_u:881": " atra ca 'aho smarasya māhātmyaṃ yadrudre 'pi",
    "GK16udkass_u:882": " daśedṛśī'ityetacchabdavyāpārasahāyena'iyadāstām'iti niṣedhenaiva svakaṇṭhenānupāttānāmapi manmathamāhātmyāvasthāviśeṣāṇāṃ vakṣyamāṇatayā sūcanam /",
    "GK16udkass_u:883": " teṣāṃ ca tathā sūcitānāṃ niṣedhavyājena saṃvijñānapadaśūnyānantyabhedapratipādanam /",
    "GK16udkass_u:884": " ato vakṣyamāṇaviṣayatā ākṣepasya /",
    "GK16udkass_u:885": " uktaviṣayasya tu tasyodāharaṇam---",
    "GK16udkass_u:886": " iti cintayatastasya citraṃ cintāvadhirna yat /",
    "GK16udkass_u:887": " kva vā kāmavikalpānāmantaḥ kālasya cekṣitaḥ // UKss_2.*2 //",
    "GK16udkass_u:888": " atra citratvasyoktasyoktiḥ kva veti prasiddhatvādākṣipyate /",
    "GK16udkass_u:889": " pūrvatra khalu viruddhatvamākṣepanibandhanamuktam, iha tu prasiddhatvam /",
    "GK16udkass_u:890": " dvābhyāmeva ca prakārābhyāmākṣepo bhavati viruddhatvena prasiddhatvena ca",
    "GK16udkass_u:891": " uktaṃca---\"vastu prasiddhamiti yadviruddhamiti vāsya vacanamākṣipya /",
    "GK16udkass_u:892": " anyattathātvasidydhai yatra brūyātsa ākṣepaḥ\"iti /",
    "GK16udkass_u:893": " prasiddhatvaṃ cātra samarthayituṃ kālasādṛśyasamuktam /",
    "GK16udkass_u:894": " yathā kālasyānto nekṣyate tadvat kāmavikalpānām /",
    "GK16udkass_u:895": " ato naivātra catratvam /",
    "GK16udkass_u:896": " anyatrāpyasya rūpasya paridṛṣṭatvāditi /",
    "GK16udkass_u:897": " kālatulyatayā cātra kāmavikalpānāmānantyātmako viseṣaḥ saṃvijñānapadaśūnyo 'bhidhitsitaḥ",
    "GK16udkass_u:898": " tasya ca citratayā sāmānyena pūrvamupakrāntasyādhunā niṣedhavaśena saṃvijñānapadaśūnyena vivakṣitena rūpeṇa vākyārthīṃbhūtatvānniṣedhasya pūrvavadavāntaravākyārthatā /",
    "GK16udkass_u:899": " tena kvavetyayaṃ niṣedha iva natu niṣedha eva /",
    "GK16udkass_u:900": " tenātrokta viṣayatā ākṣepasya /",
    "GK16udkass_u:901": " tadāhuḥ----",
    "GK16udkass_u:902": " śabdaspṛṣṭe 'thavāpyārthe vaktumiṣṭe niṣiddhatā /",
    "GK16udkass_u:903": " tadaṅgaṃ tadvirodhena yatrākṣepo bhavedasau //",
    "GK16udkass_u:904": " iti /",
    "GK16udkass_u:905": " śabdena spṛśyate (spṛṣṭe?) vaktumiṣṭe uktaviṣaye ākṣepe /",
    "GK16udkass_u:906": " vakṣyamāṇaviṣaye tu vivakṣitasya ārthatā /",
    "GK16udkass_u:907": " śabdāntaravyāpārasahāyaniṣedhamukhena tasyopasthāpyamānatvāt /",
    "GK16udkass_u:908": " yaścātrobhayatrāpi niṣedhaḥ kriyate sa vivakṣitārthavirodhātsvatātparyaṃ tyaktvā vivakṣitamevārthaṃ saṃkurvaṃstadaṅgatāṃ pratipadyate /",
    "GK16udkass_u:909": " ato 'tra dvividha ākṣepo bhavatītyarthaḥ /",
    "GK16udkass_u:910": " arthāntaranyāsaḥ /",
    "GK16udkass_u:911": " samarthakasya pūrvaṃ yadvaco 'nyasya ca pṛṣṭhataḥ /",
    "GK16udkass_u:912": " viparyayeṇa vā yatsyāddhiśabdoktyānyathāpi vā // UKss_2.4 //",
    "GK16udkass_u:913": " jñeyaḥ sor'thāntaranayāsaḥ",
    "GK16udkass_u:914": " yatra samarthyasamarthakabhāvaḥ sor'thāntaranyāsaḥ /",
    "GK16udkass_u:915": " tatra hi samarthakasya samarthakatāvagatihetuṃ vyāptiṃ pakṣadharmatvaṃ cānupanyasyārthāntarasyevopanyāsaḥ kriyate /",
    "GK16udkass_u:916": " vyāptipakṣadharmatvayoḥ svaśabdenānupāttayorapi garbhīkṛtatvāt /",
    "GK16udkass_u:917": " ato 'sāvarthāntaranyāsaḥ /",
    "GK16udkass_u:918": " sa ca caturvidhaḥ /",
    "GK16udkass_u:919": " tatra samarthake pūrvamabhihite samarthyasya yatra paścādabhidhānaṃ tatra dvau prakārau bhavataḥ",
    "GK16udkass_u:920": " hiśabdābhivyaktatvaṃ samarthyasamarthakabhāvasyaivakaḥ prakāraḥ /",
    "GK16udkass_u:921": " taduktaṃ \"samarthakasya pūrvaṃ yadvaco 'nyasya ca pṛṣṭhataḥ\" /",
    "GK16udkass_u:922": " iti, \"hiśabdoktye\"ti ca /",
    "GK16udkass_u:923": " tasyodāharaṇam----",
    "GK16udkass_u:924": " tannāsti yanna kurute loko hyutpannakāryikaḥ /",
    "GK16udkass_u:925": " eṣa śarvo 'pi bhagavān baṭūbhūya sma vartate // UKss_2.*3 //",
    "GK16udkass_u:926": " baṭūbhūya acirakṛtopanayanatvamāpadya /",
    "GK16udkass_u:927": " atra śarvasya sarvalokātiśāyino baṭūbhāvena vṛttimanupapadyamānatayāśaṅkya tatsamarthanāya samarthakaṃ pūrvamevopanyastaṃ \"tannāsti yanna kurute\"iti",
    "GK16udkass_u:928": " atyantakāryikatvādanucitamapi rūpamanubhūtavān /",
    "GK16udkass_u:929": " śarvastadanyaivaṃvidhapuruṣavaditi /",
    "GK16udkass_u:930": " atra ca hiśabdenābhivyaktaḥ samarthyasamarthakabhāvaḥ /",
    "GK16udkass_u:931": " yatra pūrveṇaiva krameṇa samarthyasamarthakayorupanyāse hiśabdaścārthasāmarthyavaseyārthatvānna prayujyate tatra",
    "GK16udkass_u:932": " dvitīyor'thāntaranyāsabhedo bhavati /",
    "GK16udkass_u:933": " taduktaṃ \"anyathāpi ca\"iti /",
    "GK16udkass_u:934": " hiśabdoktimantareṇāpītyarthaḥ /",
    "GK16udkass_u:935": " tasyodāharaṇ---",
    "GK16udkass_u:936": " pracchannā śasyate vṛttiḥ strīṇāṃ bhāvaparīkṣaṇe /",
    "GK16udkass_u:937": " pratasthe dhūrjaṭiratastanuṃ svīkṛtya bāṭavīm // UKss_2.*4 //",
    "GK16udkass_u:938": " bhāvaḥ āśayaḥ /",
    "GK16udkass_u:939": " bāṭavīṃ brahmacārisaṃbandhinīm /",
    "GK16udkass_u:940": " atra dhūrjaṭerbaṭuveṣālambanena pracchannā śasyate vṛttiḥ\"ityādinā /",
    "GK16udkass_u:941": " yoṣidāśayaparīkṣaṇapravṛttatvāddhūrjaṭiḥ pracchannāṃ vṛttimāśritavāniti /",
    "GK16udkass_u:942": " hiśabdaścātrātaḥśabdasāmarthyena yasmādityasyārthasyāvagatatvānnopāttaḥ /",
    "GK16udkass_u:943": " evametau samarthakapūrvopanyāsāvarthāntaranyāsau dvāvevoktau /",
    "GK16udkass_u:944": " yatrāpi caitadviparyayeṇa sāmarthyasya pūrvamupanyāsaḥ",
    "GK16udkass_u:945": " paścātsamarthakasya, tatrāpi samarthyasamarthakabhāve hiśabdāvagater'thākṣipte ca sati dvaividhyam /",
    "GK16udkass_u:946": " taduktaṃ 'viparyayeṇa vā yatsyāddhiśabdoktyānyathāpi vā'iti /",
    "GK16udkass_u:947": " pūrvasyodāharaṇam----",
    "GK16udkass_u:948": " haro 'tha dhyānamātasthau saṃsthāpyātmānamātmanā /",
    "GK16udkass_u:949": " visaṃvadeddhi pratyakṣaṃ nirdhyātaṃ dhyānato na tu // UKss_2.*5 //",
    "GK16udkass_u:950": " atra harasya vyavahitādyarthaviṣayatvenāpratihatabāhyendriyavṛttitvāt sati bāhyendriyajanyapratyakṣasaṃbhave dhyānāśrayaṇamayuktatvena saṃbhāvyaṃ tatsamarthanāyoktaṃ 'visaṃvadeddhi pratyakṣam'ityādi atyantāvisaṃvādakopalabdhyupāyārthitvādydhānamāsthitavān hara iti /",
    "GK16udkass_u:951": " hiśabdānabhivyakte tu samarthyasamarthakabhāve yatra samarthyasya pūrvamupanyāsastatrodāharaṇam----",
    "GK16udkass_u:952": " apaśyaccātikaṣṭāni tapyamānāṃ tapāṃsyumām /",
    "GK16udkass_u:953": " asaṃbhāvyapatīcchānāṃ kanyānāṃ kā parā gatiḥ // UKss_2.*6 //",
    "GK16udkass_u:954": " bahūnāmabhimatavaraprāptyupāyānāṃ prārthanādīnāṃ saṃbhave kasmādbhagavatī tapasā śarīramāyāsitavatītyāśaṅkya",
    "GK16udkass_u:955": " 'asaṃbhāvyapatīcchanām'iti /",
    "GK16udkass_u:956": " duḥprāpabhartrabhilāṣitvāttapaḥ samāśritavatī /",
    "GK16udkass_u:957": " tapāṃsi bhagavatīṃ khedayanti /",
    "GK16udkass_u:958": " tāni punaḥ sā tathāvidhānyupārjayati /",
    "GK16udkass_u:959": " atastapastapyate tapastapaḥkarmakasyaiveti kartuḥ karmavadbhāvaḥ /",
    "GK16udkass_u:960": " evameva caturvidhor'thāntaranyāso 'bhihitaḥ /",
    "GK16udkass_u:961": " nanu yadi samarthyasamarthakabhāve satyarthāntaranyāso bhavati /",
    "GK16udkass_u:962": " evaṃsatyaprastutapraśaṃsādṛṣṭāntayorapi samarthyasamarthakabhāvasadbhāvādarthāntaranyāsatāprasaṅgaḥ",
    "GK16udkass_u:963": " tathāhi /",
    "GK16udkass_u:964": " \"prīṇitapraṇayi svādu kāle pariṇataṃ( ca yat) vinā puruṣakārema phalaṃ",
    "GK16udkass_u:965": " paśyata śākhinām\"ityāsyāmaprastutapraṃśasāyāṃ viśeṣātsāmānyasya pratipattiryathā secanādikaṃ puruṣavyāpāramantareṇa vanaśākhināṃ vividhaguṇopetasya phalasya prasūtirdaivapradhānā evametatsarvaṃ jagati daivapradhānamiti /",
    "GK16udkass_u:966": " atra ca samarthyasamarthakabhāvo vidyate /",
    "GK16udkass_u:967": " sarvaṃ jagacceṣṭitaṃ daivapradhānaṃ puruṣakārānvayavyatirekānanuvidhāyitvādvanaśākhiphalavaditi",
    "GK16udkass_u:968": " tataśca tatrāpyarthāntaranyāsatvaprasaṅgādalakṣyavyāptirlakṣaṇadoṣaḥ /",
    "GK16udkass_u:969": " dṛṣṭānte 'pi ca (samarthya) samarthakabhāvo vidyate /",
    "GK16udkass_u:970": " tathāhi \"tvayi dṛṣṭa eva tasyā nirvāti mano manobhavajvalitam /",
    "GK16udkass_u:971": " āloke hi sitāṃśorvikasati kumudaṃ kumudvatyāḥ\" //",
    "GK16udkass_u:972": " ityatra yathā candraguṇapakṣapātitvena kumudinyāścandrāloke kumudaṃ vikasati, tadvadguṇapakṣapātitvāttsyāstvaddarśane mano manmathāgniprajvalitamupaśāmyatīti samarthyasamarthakabhāvo 'vagamyate /",
    "GK16udkass_u:973": " tena dṛṣṭānte 'pyarthāntaranyāsatāprasaṅga ityāśaṅkyāha----",
    "GK16udkass_u:974": " prakṛtārthasamarthanāt /",
    "GK16udkass_u:975": " aprastutaparaśaṃsāyā dṛṣṭāntācca pṛthaksthitaḥ // UKss_2.5 //",
    "GK16udkass_u:976": " satyamaprastutapraśaṃsāyāṃ dṛṣṭānte ca samarthyasamarthakabhāvo 'vagāmyate",
    "GK16udkass_u:977": " na tu tatrārthāntaranyāsavatsamarthyasamarthakabhāvasya saṃbhavaḥ /",
    "GK16udkass_u:978": " arthāntaranyāse hi sarthyasya yathāyogaṃ pūrvottarakālabhāvitvena svakaṇṭhenopāttsaya samarthanam, aprastutapraśaṃsāyāṃ tpaprakṛtasāmarthyena prakṛtamākṣipyate, na tu svakaṇṭhenopādīyate, yathā pūrvopavarṇite udāharaṇe /",
    "GK16udkass_u:979": " tatra hi vanaśākhināṃ phaladarśanenāprakṛtena daivapradhānena samagrajagadgocaraṃ daivaprādhānyaṃ prakṛtamākṣipyate, na tu tasyārthāntaranyāsavatsvakaṇṭhenopādānam /",
    "GK16udkass_u:980": " ataśca tatra satyapi samarthyasamarthakabhāve śabdopakrāntaprakṛtārthaniṣṭhatvābhāvānnārthāntaranyāsatvam",
    "GK16udkass_u:981": " dṛṣṭānte 'pica dvayorapi samarthyasamarthakayoḥ svakaṇṭhenopāttatvātsatyapi svakaṇṭhopāttaprakṛtārthaniṣṭhatve",
    "GK16udkass_u:982": " samarthyasamarthakabhāvapuraḥsarīkāreṇa pravartamānatvānna bhavatyaryāntaranyāsatvam /",
    "GK16udkass_u:983": " na khalu tasya samarthyasamarthakabhāvapuraḥsarakāreṇa pravṛttiḥ /",
    "GK16udkass_u:984": " bimbapratibimbabhāvamātrasya śabdaspṛṣṭatvāt /",
    "GK16udkass_u:985": " arthāddhi tatra samarthyasamarthakabhāvāvasāyaḥ /",
    "GK16udkass_u:986": " arthāntaranyāse tu samarthyasamarthakabhāvenaivopakramaḥ /",
    "GK16udkass_u:987": " tena yatra samarthyasamarthakabhāvopakramamarthāntaropādānaṃ tatrārthāntaranyāsatvāddṛṣṭāntasyārthāntaranyāsatāprasaṅgo na bhavati /",
    "GK16udkass_u:988": " tadidamuktaṃ 'prakṛtārthasamarthanādi'ti /",
    "GK16udkass_u:989": " atra prakṛtaśabdaḥ svakaṇṭhopāttaprakṛtārthaniṣṭho draṣṭavyaḥ /",
    "GK16udkass_u:990": " samarthanaṃ cātropakramāvasthāvarttyupāttam //",
    "GK16udkass_u:991": " vyatirekaḥ---",
    "GK16udkass_u:992": " viśeṣopādānaṃ yatsyādupamānopameyayoḥ /",
    "GK16udkass_u:993": " nimittādṛṣṭidṛṣṭibhyāṃ vyatireko dvidhī tu saḥ // UKss_2.6 //",
    "GK16udkass_u:994": " upamānopameyayoḥ parasparaṃ yatra viśeṣaḥ khyāpyate sa vyatirekaḥ /",
    "GK16udkass_u:995": " tatra hyupamānādupameyasyopameyādupamānasya vā kenacidviśeṣeṇātireka ādhikyaṃ tasmādyvatirekaḥ",
    "GK16udkass_u:996": " sa ca dvividhaḥ /",
    "GK16udkass_u:997": " tatra viśeṣakhyāpananimittasyārthasāmarthyādākṣepādekaḥ prakāraḥ /",
    "GK16udkass_u:998": " aparastu tasya svaśabdena pratipādanāt /",
    "GK16udkass_u:999": " taduktaṃ 'nimittādṛṣṭidṛṣṭibhyāṃ dvidhā'iti /",
    "GK16udkass_u:1000": " etāvapi ca bhedau pratyekaṃ dvividhau /",
    "GK16udkass_u:1001": " kvaciddhi arthasāmārthyātpratīyamāne upamānopameyabhāve pūrvoktena prakāradvayena vyatirekaḥ khyāpyate, kvacittu ivādibhirupātaiḥ /",
    "GK16udkass_u:1002": " tatrārthasāmarthyena yatropamānopameyabhāvo 'vagamyate tatra pūrvasminprakāradvaye pūrvabhedasyodāharaṇam----",
    "GK16udkass_u:1003": " sā gaurīśikharaṃ gatvā dadarśomāṃ tapaḥkṛśām /",
    "GK16udkass_u:1004": " rāhupītaprabhasyendorjayantīṃ dūratastanum // UKss_2.*7 //",
    "GK16udkass_u:1005": " rāhuṇā pītā dravadravyasyodakādeḥ svagalabilāntarbhāvanaṃ yattadvadātmābhyantarīkṛtā prabhā yasya sa tathoktaḥ /",
    "GK16udkass_u:1006": " atra rāhuṇā pītā dravadravyasyodakādeḥ svagalabilāntarbhāvanaṃ yattadvadātmābhyantarīkṛtā prabhā yasya ta tathoktaḥ /",
    "GK16udkass_u:1007": " atra rāhupītaprabhatvaviśiṣṭasyendostanurupamānaṃ, tapaḥkṛśā",
    "GK16udkass_u:1008": " pārvatyupameyā, anayoḥ sādhāraṇo dharmaḥ svabhāvataḥ saundarye sati",
    "GK16udkass_u:1009": " nimittavaśādvicchāyatvam /",
    "GK16udkass_u:1010": " tacca svakaṇṭhenānupāttamapi padārthasvarūpaparyālocanayā labhyate /",
    "GK16udkass_u:1011": " evamivādyabhāve 'pyupamānopameyabhāvasyātra",
    "GK16udkass_u:1012": " sāmarthyātpratipattirjayantīmiti ca upamānādupameyasya viśeṣaḥ khyāpitaḥ /",
    "GK16udkass_u:1013": " tasya ca viśeṣasya khyāpyamānasya nimittamatra na svakaṇṭhenopāttaṃ,",
    "GK16udkass_u:1014": " arthasāmarthyāttu tadavagamyate /",
    "GK16udkass_u:1015": " rāhurinduprabhāpāne tathā na samarthaḥ yathā tapaḥsātiśayatvātpārvatyāḥ kṣāmatve iti rāhuto 'pi tapaḥsātiśayatvamupamānādupameyasya viśeṣanimittamatrāvagamyate /",
    "GK16udkass_u:1016": " evamayamanupāttanimitto vyatirekaḥ /",
    "GK16udkass_u:1017": " upāttanimittastu-----",
    "GK16udkass_u:1018": " padmaṃ ca niśi niḥśrīkaṃ divācandraṃ ca niṣprabham /",
    "GK16udkass_u:1019": " sphuracchāyena satataṃ mukhenādhaḥ prakurvatīm // UKss_2.*8 //",
    "GK16udkass_u:1020": " mukhamupameyam /",
    "GK16udkass_u:1021": " padmaminduścopamānam /",
    "GK16udkass_u:1022": " taccātra dvayaṃ svakaṇṭhaspṛṣṭam /",
    "GK16udkass_u:1023": " tayostu sādhāraṇo dharmaḥ kāntimattādirupamānopameyabhāvaścetyatadubhayaṃ sāmarthyādavagamyate",
    "GK16udkass_u:1024": " na khalvatra vakṣyamāṇavyatirekavadupamānopameyabhāvasya dyotakā ivādaya upāttāḥ /",
    "GK16udkass_u:1025": " adhaḥprakurvatīmiti copamānādupameyasya viśeṣaḥ khyāpitaḥ /",
    "GK16udkass_u:1026": " tatra ca nimittamupāttamupamānopameyobhayādhāratvena /",
    "GK16udkass_u:1027": " upamānayostāvatpadmacandrayorniśi divā ca yathākramaṃ",
    "GK16udkass_u:1028": " niḥśrīkatvaniṣprabhatve, upameye tu rātrindivaṃ sphuracchāyatā /",
    "GK16udkass_u:1029": " ato viśeṣe nimittadarśanenāyaṃ vyatirekaḥ /",
    "GK16udkass_u:1030": " tadevaṃ yatrevādinopamānopameyabhāvo nāvadyotitastatra dvividho vyatireko darśitaḥ /",
    "GK16udkass_u:1031": " ivādyupāte tūpamānopameyabhāve yo vyatirekastamāha----",
    "GK16udkass_u:1032": " yo vaidharmyeṇa dṛṣṭānto yathevādisamanvitaḥ /",
    "GK16udkass_u:1033": " vyatireko 'tra so 'pīṣṭo viśeṣāpādanānvayāt // UKss_2.7 //",
    "GK16udkass_u:1034": " 'yo vaidharmyeṇa dṛṣṭānta'iti 'viśeṣāpādanānvayāda'ti ca vyatirekalakṣaṇaṃ yojitam /",
    "GK16udkass_u:1035": " vaidharmyaṃ hyupameyadharmasyopamāne vigamaḥ /",
    "GK16udkass_u:1036": " yathevādisamanvita ityanena yathevādyavadyotitatvamupamānopameyabhāvasyāha",
    "GK16udkass_u:1037": " tasyodāharaṇam-----",
    "GK16udkass_u:1038": " śīrṇaparṇāmbuvātāśakaṣṭe 'pi tapasi sthitām /",
    "GK16udkass_u:1039": " samudvahantīṃ nāpūrvaṃ garvamanyatapasvivat // UKss_2.*9 //",
    "GK16udkass_u:1040": " śīrṇaparṇāmbuvātānāmāśo bhakṣaṇam /",
    "GK16udkass_u:1041": " atrānyatapasvina upamānaṃ, bhagavatyupameyā, sādhāraṇaśca dharmaḥ kaṣṭe",
    "GK16udkass_u:1042": " tapasyavasthitatvāccetasaḥ sollāsatā /",
    "GK16udkass_u:1043": " vatiścātra garvodvahananibandhanaṃ yattaccetasaḥ sollāsatvaṃ tannibandhanamupamānopameyabhāvamavagamayati",
    "GK16udkass_u:1044": " garvaṃ na samudvahantīmityupamānādupameyasya viśeṣaḥ piratipāditaḥ /",
    "GK16udkass_u:1045": " anye kila tapasvinaḥ sātiśayatapovaśātsamullasitacittāḥ santo garvaṃ",
    "GK16udkass_u:1046": " samudvahanti, bhagavatī tvatyantamupaśāntacittatvānna tathā /",
    "GK16udkass_u:1047": " evaṃ cātra garvopakramāvasthāpekṣamupamānopameyayoḥ sādṛśyaṃ,",
    "GK16udkass_u:1048": " tadanirvāhāttūpamānādupameyasya vyatirekaḥ /",
    "GK16udkass_u:1049": " anirvāhe ca nimittamatra svakaṇṭhenānupāttamapyarthasāmarthyādavagamyate atyantopaśāntacittatvaṃ nāma /",
    "GK16udkass_u:1050": " evamayaṃ nimittādarśane batyupāttopamānopameyabhāvo vyatireka udāhṛtaḥ /",
    "GK16udkass_u:1051": " nimittopādāne tu tasyodāharaṇamunneyam /",
    "GK16udkass_u:1052": " evamete catvāro vyatirekāḥ pratipāditāḥ /",
    "GK16udkass_u:1053": " nimittadarśanādarśanābhyāṃ yau vyatarekau tayoḥ pratyekamupamānopameyabhāvasya ivādyupādānānupādānābhyāṃ dvibhedatvāt /",
    "GK16udkass_u:1054": " eṣāmapi caturṇāṃ vyatirekāṇāṃ śliṣṭoktiyogyaśabdopādāne sati punarapare pūrvopakrāntenaiva rūpeṇa catvāro bhedā bhavanti /",
    "GK16udkass_u:1055": " tadāha-----",
    "GK16udkass_u:1056": " śliṣṭoktiyogyaśabdasya pṛthakpṛthagudāhṛtau /",
    "GK16udkass_u:1057": " viśeṣāpādanaṃ yatsyādyvatarekaḥ sa ca smṛtaḥ // UKss_2.8 //",
    "GK16udkass_u:1058": " 'ekaprayatnoccāryāṇāmi'tyādivakṣyamāṇalakṣaṇaṃ śliṣṭam /",
    "GK16udkass_u:1059": " śliṣṭālaṅkārasamucitaṃ yaduccāraṇaṃ tatsamucitasya śabdasya yadā tantreṇa sadṛśaśabdāntaropādānahetutayā vā prayogo na kriyate api tu pṛthak pṛthaguccāraṇaṃ, tadā viśeṣāpādane sati vyatareko bhavati tasyodāharaṇam----",
    "GK16udkass_u:1060": " yā śaiśirī śrīstapasā māsenaikena viśrutā /",
    "GK16udkass_u:1061": " tapasā tāṃ sudīrgheṇa dūrādvidadhatīmadhaḥ // UKss_2.*10 //",
    "GK16udkass_u:1062": " atra śiśiraśobhā upamānaṃ, bhagavatī upameyā, tayośca sādhāraṇo dharmastapoyuktatvaṃ nāma",
    "GK16udkass_u:1063": " ekatra tapā māgho māsaḥ, aparatra tvabhyudayahetuḥ kṛcchrācaraṇam /",
    "GK16udkass_u:1064": " ivādayaścātrānupāttā api sāmarthyādavagamyante /",
    "GK16udkass_u:1065": " vyatirekastu dūrādvidadhatīmadha iti /",
    "GK16udkass_u:1066": " tasya ca nimittaṃ māsaikyaṃ dīrdhatvaṃ ca tapasoḥ /",
    "GK16udkass_u:1067": " tacca yathākramamupamānopameyagatatvenopāttam /",
    "GK16udkass_u:1068": " tatra ca vatyādinā anupātte upamānopameyabhāve nimittadarśanena vyatireka udāhṛtaḥ /",
    "GK16udkass_u:1069": " evamanayā diśāanyadapi śliṣṭoktiyogyaśabdanibandhe sati vyatarekasya pūrvoktanayena bhedatrayamudāhāryam",
    "GK16udkass_u:1070": " vibhāvanā-----",
    "GK16udkass_u:1071": " kriyāyāḥ pratiṣedhe yā tatphalasya vibhāvanā /",
    "GK16udkass_u:1072": " jñeyā vibhāvanaivāsau samādhau sulabhe sati // UKss_2.9 //",
    "GK16udkass_u:1073": " iha yatkiṃcijjñāyate tatsarvaṃ kriyāphalam /",
    "GK16udkass_u:1074": " kriyāmukhena kāraṇebhyaḥ kāryotpatteḥ prātītikena rūpeṇa paridṛśyamānatvāt sarveṣāṃ phalabhūtānāṃ kriyaivāvyavahataṃ kāraṇam yatra ca kriyā pratiṣidhyate atha ca kriyāphalasyotpattirupadiśyate tatra vibhāvanākhyo",
    "GK16udkass_u:1075": " 'laṃkāraḥ /",
    "GK16udkass_u:1076": " kāraṇavigame kilakāryasya tatrotpattirupavarṇyate /",
    "GK16udkass_u:1077": " ato viruddhābhāsā bhāvanā utpādanā, tena vibhāvanā /",
    "GK16udkass_u:1078": " nanvevaṃ sati vyarthadoṣatvaprasaṅgaḥ 'viruddhārthaṃ mataṃ vyartham'iti",
    "GK16udkass_u:1079": " ata āha---samādhau sulabhe satīti /",
    "GK16udkass_u:1080": " samādhiḥ parihāraḥ /",
    "GK16udkass_u:1081": " yatra virodhasya sulabhaḥ parahāra ityarthaḥ /",
    "GK16udkass_u:1082": " tasyā udāharaṇam-----",
    "GK16udkass_u:1083": " aṅgalekhāmakāśmīrasamālambhanapiñcarām /",
    "GK16udkass_u:1084": " analaktakatāmrābhāmoṣṭhamudrāṃ ca bibhratīm // UKss_2.*11 //",
    "GK16udkass_u:1085": " aṅgalekhā śarīrayaṣṭiḥ /",
    "GK16udkass_u:1086": " kāramīraṃ kuṅkumam /",
    "GK16udkass_u:1087": " yeyaṃ pītacchāyatā śarīrasya sā nāyikānāṃ kuṅkumasamālambhanalakṣaṇakriyākāryā prāryaṇa paridṛśyate, bhagavatyāstu śarīre pītacchāyatvaṃ na kuṅkumasamālambhanenotpāditam /",
    "GK16udkass_u:1088": " ataḥ kuṅkumasamālambhanalakṣaṇāyāḥ kriyāyā vigame phalasya pītacchāyatvasyātropadeśaḥ /",
    "GK16udkass_u:1089": " parihāraścātra svābhāvikatayā tacchāyatvamiti /",
    "GK16udkass_u:1090": " teneyaṃ vibhāvanā /",
    "GK16udkass_u:1091": " analaktakatāmrākṣāmityatrālaktakakāraṇikāyā rāgakriyāyā niṣedhe tatphalasya lauhityasya utpattiḥ svābhāvikī nirdiṣṭā /",
    "GK16udkass_u:1092": " ato vibhāvanā /",
    "GK16udkass_u:1093": " atra ca kuṅkumādisaṃpādyena piñcaratvādinā upamānabhūtena svābhāvikasya piñjaratvāderupameyabhūtasyābhedādhyavasāyo 'tiśayoktyā draṣṭavyaḥ //",
    "GK16udkass_u:1094": " samāsoktiḥ----",
    "GK16udkass_u:1095": " prakṛtārthena vākyena tatsamānairviśeṣaṇaiḥ /",
    "GK16udkass_u:1096": " aprastutārthakathanaṃ samāsoktirudāhṛtā // UKss_2.10 //",
    "GK16udkass_u:1097": " yatra prastutārthaniṣṭhaṃ vākyaṃ tatsamānairviśeṣaṇaistenāprakṛtenārthena tulyāni yāni viśeṣaṇāni taddvāreṇa sādṛśyavaśādaprastutamarthamupamānabhūtaṃ kathayati, sā saṃkṣepeṇopamānopameyalakṣaṇārthadvatayābhidhānātsamāsoktiḥ tasyā udāharaṇam----",
    "GK16udkass_u:1098": " dantaprabhāsumanasaṃ pāṇipallavaśobhinīm /",
    "GK16udkass_u:1099": " tanvīṃ vanagatāṃ līnajaṭāṣaṭcaraṇāvalim // UKss_2.*12 //",
    "GK16udkass_u:1100": " atra dantaprabhāpāṇijaṭā bhagavatīviśeṣaṇabhūtā yathākramaṃ latāgatasumanaḥpallavaṣaṭcaraṇarūpeṇa āropeṇa vyā(ptāḥ) (?)",
    "GK16udkass_u:1101": " tadbhāvamāpadyante /",
    "GK16udkass_u:1102": " tanutvaṃ tu bhagavatīlatayoḥ sādhāraṇo dharmaḥ /",
    "GK16udkass_u:1103": " vanaśabdena ca rūpakapratibhotpattihetunā śleṣeṇa bhagavatītapaścaryādhārabhūtamudakaṃ latādhāreṇa kānanena rūpyate /",
    "GK16udkass_u:1104": " ata etānyatra prakṛtāyā bhagavatyā aprakṛtayā latayā samānāni viśeṣaṇāni /",
    "GK16udkass_u:1105": " tatsāmarthyena ca prakṛtayā bhagavatyā upameyabhūtayā latā upamānatvenākṣipyate /",
    "GK16udkass_u:1106": " teneyaṃ samāsoktiḥ /",
    "GK16udkass_u:1107": " atiśayoktiḥ---",
    "GK16udkass_u:1108": " nimittato yattu vayo lokātikrāntagocaram /",
    "GK16udkass_u:1109": " manyante 'taśayoktiṃ tāmalaṃkāratayā budhāḥ // UKss_2.11 //",
    "GK16udkass_u:1110": " bhede 'nanyatvamanyatra nānātvaṃ yatra badhyate /",
    "GK16udkass_u:1111": " tathā saṃbhāvyamānārthanibandhe 'tiśayoktigīḥ // UKss_2.12 //",
    "GK16udkass_u:1112": " kāryakāraṇayoryatra paurvāparyaviparyayāt /",
    "GK16udkass_u:1113": " āśubhāvaṃ samālambya badhyate so 'pi pūrvavat // UKss_2.13 //",
    "GK16udkass_u:1114": " yadvacanaṃ kiṃcitkāraṇamāśritya lokātikrāntagocaramupanibadhyate sātiśayoktiḥ /",
    "GK16udkass_u:1115": " tasyāśca catvāro bhedāḥ yatra bhede anyatve ananyatvamaikyaṃ sa ekaḥ /",
    "GK16udkass_u:1116": " anyatrābhede aikye nānātvaṃ bhedo yatra sa dvitīyaḥ /",
    "GK16udkass_u:1117": " tathā bahiravidyamānasyārthasya saṃbhāvanāmātreṇopanibandhe tṛtayaḥ /",
    "GK16udkass_u:1118": " kāryakāraṇayostu kāryasya śīghramevotpādātpaurvāparyaviparyayeṇa caturtho bhedaḥ /",
    "GK16udkass_u:1119": " tatrādyasaya bhedasyodāharaṇam----",
    "GK16udkass_u:1120": " tapastejaḥsphuritayā nijalāvaṇyasaṃpadā /",
    "GK16udkass_u:1121": " kṛśāmapyakṛśāmeva dṛśyamānāmasaṃśayam // UKss_2.*13 //",
    "GK16udkass_u:1122": " atra yāsāvakārśyāvasthā bhagavatyāḥ pūrvamabhūttato bhinnamapi tapojanitaṃ kārśyaṃ tadabhedenopanibaddhamakṛśāmeveti",
    "GK16udkass_u:1123": " tatra ca nimittaṃ tapastejasā saviśeṣatvamāpāditaḥ saundaryasaṃbhāraḥ /",
    "GK16udkass_u:1124": " ato nimittavaśena lokātikrānto gocaro 'sya vākyasya /",
    "GK16udkass_u:1125": " teneyamataśayoktiḥ /",
    "GK16udkass_u:1126": " dvitīyasya tu bhedasyodāharaṇam----",
    "GK16udkass_u:1127": " acintayacca bhagavānaho nu ramaṇīyatā /",
    "GK16udkass_u:1128": " tapasāsyāḥ kṛtānyatvaṃ kaumārādyena lakṣyate // UKss_2.*14 //",
    "GK16udkass_u:1129": " atra bhagavatī kumārībhāve 'pi vartamānā taduttarakālabhāvinī yāsauyauvanāvasthā tadyuktatvenopanibaddhā kaumārādanyatvamiti /",
    "GK16udkass_u:1130": " nimittaṃ cātra tapojanitā ramaṇīyatā /",
    "GK16udkass_u:1131": " tenāyamabhede bhedopanibandhaḥ /",
    "GK16udkass_u:1132": " tṛtīyasya punarbhedasyodāharaṇam----",
    "GK16udkass_u:1133": " patedyadi śaśidyotacchaṭā padme vikāśini /",
    "GK16udkass_u:1134": " muktāphalākṣamālāyāḥ kare 'syāḥ syāttadopamā // UKss_2.*15 //",
    "GK16udkass_u:1135": " śaśidyotacchaṭā candraprakāśaprakāraḥ /",
    "GK16udkass_u:1136": " asyāḥ kare muktāphalākṣamālāyāstadā upamā syāditi saṃbandhaḥ /",
    "GK16udkass_u:1137": " atra rajanikarakarasaṃparke sati kamalasya saṃkocāvalokanādvikāśitvaṃ bahirasaṃbhavadapi kaviprajāpatinā pratibhopajanitena svavyāpāreṇa saṃbhavadrūpatayā pradarśitam /",
    "GK16udkass_u:1138": " ato 'tra saṃbhāvyamānārthanibandhaḥ /",
    "GK16udkass_u:1139": " tasya ca lokātikrāntagocarasyārthasya saṃbhāvanāyā nimittaṃ bhagavatīkarādhāratayā muktāphalākṣamālāvalokanam",
    "GK16udkass_u:1140": " tathāhi-ayaṃ tāvallokātikrānto 'paridṛṣṭapūrvo 'smābhiḥ",
    "GK16udkass_u:1141": " gaurīkaramuktāphalākṣamālayorādhārādheyabhāvo 'valokitaḥ /",
    "GK16udkass_u:1142": " tatsajātīyasya padmasya vikāśinaścandrakarāṇāṃ ca yadyādhārādheyabhāvaḥ syāttadātropamānopameyabhāvo bhavediti saṃbhāvanā pravṛttā /",
    "GK16udkass_u:1143": " ato 'tra sajātīyapadārthadarśanādbaharasaṃbhavadapi vastu saṃbhavadrūpatayopavarṇyate /",
    "GK16udkass_u:1144": " ekasmin khalu padārthe paridṛṣṭe anyasminnanavalokite 'pi",
    "GK16udkass_u:1145": " tatsajātīyasaṃbhāvanā pravartate /",
    "GK16udkass_u:1146": " yathā dākṣiṇātyasyaikasminnuṣṭre paridṛṣṭe satyaparidṛṣṭoṣṭrāntarasaṃbhāvanā /",
    "GK16udkass_u:1147": " ato 'tra saṃbhāvanā sanimittā /",
    "GK16udkass_u:1148": " anena ca prakāreṇātropamānābhāvaḥ prakṛtasya vastunaḥ pradarśyate nāstyanyatkiṃcidasyopamānamiti",
    "GK16udkass_u:1149": " ata eva saṃbhāvyamānatayārthasyopanibaddhasya nirācikīrṣayā yadiśabdaḥ prayuktaḥ /",
    "GK16udkass_u:1150": " yadiśabdena hyatrāśaṅkā dyotyate /",
    "GK16udkass_u:1151": " āśaṅkā cāniścitasadbhāve vastuni bhavati /",
    "GK16udkass_u:1152": " yaccāniścitasadbhāvaṃ kavivedhasā saṃbhavadrūpatayopadarśitaṃ vastu tasya purāṇaprajāpatinirmitapadārthaviṣayāyā tadviruddhayā lokapratītyā yānnirākriyamāṇatvaṃ tāvannirupamatvaṃ pratīyate /",
    "GK16udkass_u:1153": " evamayaṃ tṛtīyo bhedaḥ /",
    "GK16udkass_u:1154": " caturthastu----",
    "GK16udkass_u:1155": " manye ca nipatantyasyāḥ kaṭākṣā dikṣu pṛṣṭhataḥ /",
    "GK16udkass_u:1156": " prāyeṇāgre tu gacchanti smarabāṇaparamparāḥ // UKss_2.*16 //",
    "GK16udkass_u:1157": " atra dikṣu kaṭākṣapātaḥ kāraṇam /",
    "GK16udkass_u:1158": " smarabāṇaparamparāgamanaṃ tu kāryam /",
    "GK16udkass_u:1159": " kāryakāraṇayostu kāraṇasya naisargikaṃ prāgbhāvitvaṃ kāryasya tu paścādbhāvitvam /",
    "GK16udkass_u:1160": " iha tu viparyayaḥ /",
    "GK16udkass_u:1161": " kāryasya prāgbhāvenopanibandhanāt /",
    "GK16udkass_u:1162": " paścādbhāvitatvena ca kāraṇasya kaṭākṣā dikṣu pṛṣṭhataḥ paścāt patanti agre smarabāṇaparamparā gacchantīti atra nimittaṃ (anu) kāryasya śīghramevotpādaḥ /",
    "GK16udkass_u:1163": " tenedaṃ nimittato lokātikrāntagocaraṃ vacanam /",
    "GK16udkass_u:1164": " ato 'taśayoktiḥ //",
    "GK16udkass_u:1165": " iti mahāśrīpratīhārendurājaviracitāyāmudbhaṭālaṅkārasārasaṃgrahalaghuvṛttau dvitīyo vargaḥ",
    "GK16udkass_u:1166": " atha tṛtīyo vargaḥ /",
    "GK16udkass_u:1167": " yathāsaṃkhyamathotprekṣāṃ svabhāvoktiṃ tathaiva ca /",
    "GK16udkass_u:1168": " apare trīnalaṅkārān girāmāhuralaṅkṛtau // UKss_3.1 //",
    "GK16udkass_u:1169": " yathāsaṃkhyam----",
    "GK16udkass_u:1170": " bhūyasāmupadiṣṭānāmarthānāmasadharmaṇām /",
    "GK16udkass_u:1171": " kramaśo yo 'nunirdeśo yathāsaṃkhyaṃ taducyate // UKss_3.2 //",
    "GK16udkass_u:1172": " pūrvamuddiṣṭānāmarthānāṃ yadā krameṇārthāntarāṇyanunirdiśyante tadā yathāsaṃkhyākhyo 'laṅkāraḥ",
    "GK16udkass_u:1173": " tatra hi saṃkhyopalakṣitakramānatikrameṇa śabdenānupātto 'pi",
    "GK16udkass_u:1174": " padārthānāmanvayaḥ samāśrīyate /",
    "GK16udkass_u:1175": " ato yathākramaṃ padārthānāmanvayadhvananādetasyālaṅkārasya yathāsaṃkhyatā",
    "GK16udkass_u:1176": " sa cālaṅkāro bahūnāmalpaśo 'pyupanibadhyamāno yataḥ śobhābaddho bhavati",
    "GK16udkass_u:1177": " ato bhūyasāmityuktam /",
    "GK16udkass_u:1178": " dvayorhi tasyopanibadhyamānasya yāvaccaturguṇatvādirūpatayopanibandho na kṛtaḥ tāvacchobhopetatvaṃ na bhavati /",
    "GK16udkass_u:1179": " bhūyasāṃ punararthānāṃ tadyathāsaṃkhyamalpenaiva prayāsenaramyaṃ bhavati /",
    "GK16udkass_u:1180": " tatra hi tasya dviguṇasya triguṇasya vopanibandhe śobhātiśayo jāyate /",
    "GK16udkass_u:1181": " taduktam---",
    "GK16udkass_u:1182": " taddviguṇaṃ triguṇaṃ vā bahuṣūddiṣṭeṣu jāyate ramyam /",
    "GK16udkass_u:1183": " yatteṣu pathaiva tato dvayostu bahūśo nibadhnīyāt //",
    "GK16udkass_u:1184": " iti /",
    "GK16udkass_u:1185": " nanu \"mṛṇālahaṃse\"tyādāvupavarṇayiṣyamāṇe udāharaṇe mṛṇālādibhya upamānebhyo bāhvādīnāmupameyānāṃ",
    "GK16udkass_u:1186": " sahṛdayahṛdayāṇyāvarjyante, na tu yathāsaṃkhyena /",
    "GK16udkass_u:1187": " tatkathaṃ yathāsaṃkhyamalaṅkāra ityāśaṅkyoktam--\"asadharmaṇāmiti\" /",
    "GK16udkass_u:1188": " yatrāpi hi sādharmyabhāvādupamānopameyabhāvābhāvena vyatirekāderupanibandhābhāvastatrāpyayaṃ śobhātiśayamāvahatītyarthaḥ /",
    "GK16udkass_u:1189": " yathā----",
    "GK16udkass_u:1190": " kajjalahimakanakarucaḥ suparṇavṛṣahaṃsavāhanāḥ śaṃ naḥ /",
    "GK16udkass_u:1191": " jalanidhigiripadmasthā hariharacaturānanā dadatu //",
    "GK16udkass_u:1192": " iti /",
    "GK16udkass_u:1193": " atra hi hariprabhṛtīnāṃ trayāṇāmuddiṣṭānāṃ kajjalaruktvasuparṇavāhanatvajalanidhisthatvādayo dharmāḥ krameṇānunirdiṣṭāḥ /",
    "GK16udkass_u:1194": " na ca tatra parasparasādharmyaṃ vidyate /",
    "GK16udkass_u:1195": " atha ca kramaparyālocanayā arthānāmānurūpyeṇa samanvayapratīteḥ śobhātiśayo vidyate /",
    "GK16udkass_u:1196": " tenāsya sādharmyādyabhāve 'pi pṛthagalaṅkāratāpratilambhādyatra sādharmyādi vidyate tatrāpyalaṅkāratvaṃ durnivāram /",
    "GK16udkass_u:1197": " ato \"mṛṇālahaṃse\"tyādike udāharaṇe yathāsaṃkhyamaṅgabhūtaṃ vyatirekālaṅkārasya draṣṭavyam",
    "GK16udkass_u:1198": " tenāyamaṅgāṅgibhāve saṅkaraḥ /",
    "GK16udkass_u:1199": " yadvakṣyati \"parasparopakāreṇa yatrālaṅkṛtayaḥ sthitāḥ /",
    "GK16udkass_u:1200": " svātantryeṇātmalābhaṃ no labhante so 'pa saṅkaraḥ\" //",
    "GK16udkass_u:1201": " iti /",
    "GK16udkass_u:1202": " ato yathāsaṃkhyaṃ pṛthagalaṅkāratvenopadeṣṭavyam /",
    "GK16udkass_u:1203": " tasyodāharaṇam-----",
    "GK16udkass_u:1204": " mṛṇālahaṃsapadmāni bāhucaṅkramaṇānanaiḥ /",
    "GK16udkass_u:1205": " nirjayantyānayā vyaktaṃ nalinyaḥ sakalā jitāḥ // UKss_3.*1 //",
    "GK16udkass_u:1206": " atra bāhucaṅkramaṇānanānāmuddiṣṭānāṃ yathākramaṃ mṛṇālahaṃsapadmānyanunirdiṣṭāni /",
    "GK16udkass_u:1207": " tadvaśena ca śabdānupāttasyāpi tadanvayasya garbhīkṛtatvena vakrabhaṇitisadbhāvādyathāsaṃkhyamalaṅkāraḥ",
    "GK16udkass_u:1208": " utprekṣā---",
    "GK16udkass_u:1209": " sāmyarūpāvivakṣāyāṃ vācyevādyātmabhiḥ padaiḥ /",
    "GK16udkass_u:1210": " atadguṇakriyāyogādutprekṣātiśayānvitā // UKss_3.3 //",
    "GK16udkass_u:1211": " yatrevādipadanibandhaḥ sāmyasya ca rūpaṃ na vivakṣyate tatrotprekṣākhyo",
    "GK16udkass_u:1212": " 'laṅkāraḥ /",
    "GK16udkass_u:1213": " nanvevaṃ satyasaṃbhavo nāma lakṣaṇadoṣaḥ prāptaḥ /",
    "GK16udkass_u:1214": " dyotyasyopamānopameyabhāvasyābhāve sati ivādīnāmaprayogaprasaṅgādityāśaṅkyoktaṃ \"atadguṇakriyāyogādi\"ti",
    "GK16udkass_u:1215": " dravyadharmaḥ siddho guṇaḥ /",
    "GK16udkass_u:1216": " sādhyasvabhāvastu kriyā /",
    "GK16udkass_u:1217": " idaṃ khalu viśvaṃ svatantraparatantrapadārthātmakatvāddvavidham /",
    "GK16udkass_u:1218": " yaśca svatantraḥ padārthaḥ sa dharmītyabhidhīyate /",
    "GK16udkass_u:1219": " tacca idaṃ taditi sarvanāmapratyavamarśayogyatvāddravyam /",
    "GK16udkass_u:1220": " paratantrasya padārthasya dharmarūpatā /",
    "GK16udkass_u:1221": " tasya ca dvaividhyam /",
    "GK16udkass_u:1222": " siddhasādhyatābhedāt /",
    "GK16udkass_u:1223": " tatra yaḥ siddho dharmaḥ sa guṇaḥ /",
    "GK16udkass_u:1224": " yastu sādhyaḥ sā kriyā /",
    "GK16udkass_u:1225": " etāvantaśca laukikāḥ padārthāḥ /",
    "GK16udkass_u:1226": " sāmānyādīnāmatraiva pratītikena rūpeṇāntarbhūtatvāt /",
    "GK16udkass_u:1227": " atra asauprakṛto yor'thastasya ye kriyāguṇā anantaroktalakṣaṇāstadyogātsāmyarūpāvivakṣāyāmapi ivādiśabdapravṛttiravaraddhā /",
    "GK16udkass_u:1228": " yatra kilopamānopameyabhāvena sāmyaṃ tatropamānasādṛśyādupamānavartināṃ kriyāguṇānāṃ upameyapratītirbhavati",
    "GK16udkass_u:1229": " utprekṣāyāmapi ca yo 'sāvasaḥ aprakṛtastasya ye kriyāguṇāste",
    "GK16udkass_u:1230": " tasminnaprakṛte vastunyupamānatayānulliṅgite 'pi prakṛte vastunyāsajyante /",
    "GK16udkass_u:1231": " tenātadguṇakrayāyogādasyā ivādivācyatvam /",
    "GK16udkass_u:1232": " ata evānyadharmāṇāṃ svadharmibhūtādvastuna utkalitānāṃ rasabhāvadyabhivyaktayanuguṇatayāvastvantarādhyastatvena labdhaprakarṣāṇāmīkṣaṇādiyamutprekṣā /",
    "GK16udkass_u:1233": " nanvevamapi sutarāmasaṃbhavaḥ /",
    "GK16udkass_u:1234": " na hi vastvantaradharmā vastvantare samāsaktuṃ śakyā",
    "GK16udkass_u:1235": " ityāśaṅkyoktam---atiśayānviteti /",
    "GK16udkass_u:1236": " purāṇaprajāpativahitarūpavaparyāsena kavivedhasā padārthasya guṇātiśayavivakṣayā rūpāntaramapyāsaktuṃ śakyata ityarthaḥ /",
    "GK16udkass_u:1237": " iyaṃ cotprekṣā bahirasaṃbhavataḥ padārthasya saṃbhavadrūpatayopavarṇanāllokātikrāntaviṣayā saṃbhāvanā /",
    "GK16udkass_u:1238": " tasyāśca dvaividhyam, bhāvasyābhāvasya ca bahirasaṃbhavata",
    "GK16udkass_u:1239": " upavarṇyamānatvāt /",
    "GK16udkass_u:1240": " tadāha----",
    "GK16udkass_u:1241": " lokātikrāntaviṣayā bhāvābhāvābhimānataḥ /",
    "GK16udkass_u:1242": " saṃbhāvaneyamutprekṣā yeyaṃ lokātikrāntaviṣayā saṃbhāvanā utprekṣā sā bhāvasyābhāvasya cābhimānāt dvaividhyaṃ bhajata ityarthaḥ /",
    "GK16udkass_u:1243": " nanvivādyupanibandhe sati yadyutprekṣā bhavatatyucyate /",
    "GK16udkass_u:1244": " evaṃ sati \"candanāsaktabhujaganiśvāsānilamūrcchitaḥ /",
    "GK16udkass_u:1245": " mūrcchayatyeṣa pathikānmadhau malayamārutaḥ\" //",
    "GK16udkass_u:1246": " ityevamādāvivāderaprayogādutaprekṣātvābhāvaprasaṅga ityāśaṅkyāha-----",
    "GK16udkass_u:1247": " vācyevādibhirucyate // UKss_3.4 //",
    "GK16udkass_u:1248": " dvividhā khalūtprekṣā /",
    "GK16udkass_u:1249": " kācidivādiprayoge sati bhavati,",
    "GK16udkass_u:1250": " kācittvaprayujyamāneṣvapīvādīṣvarthasāmarthyādagamyamāneṣu /",
    "GK16udkass_u:1251": " tatra yā vācyā svakaṇṭhenevādibhirvaktavyā sā ivādībhirucyate /",
    "GK16udkass_u:1252": " yā tvarthasāmarthyakṣiptairivādibhiravagamte tatrevādīnāmaprayogaḥ /",
    "GK16udkass_u:1253": " 'candanāsaktabhujaga'ityādau ca malayamārutasya yadetanmanmathāvirbhāvanibandhanatvātpathikamūrcchāhetutvaṃ tatra bhujaganiśvāsamūrcchitatve kāraṇatvenotprekṣyamāṇe ivādyarthor'thasāmarthyādavagamyate tenevādīnāmaprayogaḥ /",
    "GK16udkass_u:1254": " ivādiśabdasāmarthyāvaseyāyāmevotprekṣāyāmivādīnāṃ prayogāt /",
    "GK16udkass_u:1255": " tatra bhāvābhimānenotprekṣāyāṃ tasyā guṇayogādhyāsena pravṛttāyā udāharaṇam---",
    "GK16udkass_u:1256": " asyāḥ sadārkabimbasthadṛṣṭipītātapairjapaiḥ /",
    "GK16udkass_u:1257": " śyāmikāṅkena patitaṃ mukhe candrabhramādiva // UKss_3.*2 //",
    "GK16udkass_u:1258": " asyā mukhe japairhetubhūtaiḥ śyāmikāṅkena patitamiti saṃbandhaḥ /",
    "GK16udkass_u:1259": " atra japāsaktā bhagavatī arkamavalokayatīti tasyāḥ śaśāṅkasadṛse mukhe śyāmikā saṃjātā /",
    "GK16udkass_u:1260": " taccātra tasyāḥ śyamikāyā janma atiśayoktyā pātarūpatayā pratipāditaṃ patitamiti /",
    "GK16udkass_u:1261": " sā cātra śyāmika śaśilāñchanena śaśena tulyā /",
    "GK16udkass_u:1262": " atastasyāḥ śaśilāñchanaśaśatulyatvādupasarjanopameyaṃrūpakaṃ śyāmikaivāṅka ityupanibaddham",
    "GK16udkass_u:1263": " tasya cāṅkasya śyāmikoparaktasya bhagavatīvadananipāte kāraṇatvenendubhrāntirutprekṣitā /",
    "GK16udkass_u:1264": " yadetacchaśino lāñchanaṃ śyāmikārūpaṃ tadbhagavatīvadana indubhrāntyeva nipatitamiti /",
    "GK16udkass_u:1265": " indubhrāntiśca guṇaḥ /",
    "GK16udkass_u:1266": " siddharūpatve sati dravyadharmatvāt /",
    "GK16udkass_u:1267": " evaṃ cātra śaśasadṛśī śyāmikā caitanyaśūnyatvena bhagavatīvadanamindubhrāntyā na gocarīkaroti",
    "GK16udkass_u:1268": " atha ca tasyāḥ śaśabhāvamāpāditāyā indubhramalakṣaṇena cetanadharmeṇa saṃbandho nibaddhaḥ",
    "GK16udkass_u:1269": " tenātra tasya vastvantarasya cetanasya yo 'sau guṇo bhramalakṣaṇastadyogādivādeḥ pravṛttiḥ",
    "GK16udkass_u:1270": " indubhramaśca bhāvarūpo guṇaḥ śaśīkṛtaśyamikākartṛkatayā kavinibaddhena vaktrā bhagavatābhimānenādhyavasitaḥ",
    "GK16udkass_u:1271": " teneyamatadguṇayogena bhāvābhimānena utprekṣā /",
    "GK16udkass_u:1272": " evaṃ kriyāyogādhyāsādbhāvābhimānena yotprekṣā tasyāmudāhāryam /",
    "GK16udkass_u:1273": " abhāvaviṣayāyāḥ punaḥ kriyādhyāsena pravṛttāyāstasyā udāharaṇam----",
    "GK16udkass_u:1274": " kapolaphalakāvasyāḥ kaṣṭaṃ bhūtvā tathāvidhau /",
    "GK16udkass_u:1275": " apaśyantāvivānyonyamīdṛkṣāṃ kṣāmatāṃ gatau // UKss_3.*3 //",
    "GK16udkass_u:1276": " atra kapolaphalakayostapovaśāt kṣāmatvamāpannayoḥ parasparādarśanamabhāvarūpaṃ sādhyatvāt kriyārūpakṣāmatāyāṃ kāraṇatayotprekṣitam /",
    "GK16udkass_u:1277": " teneyamataktriyāyogādabhāvābhimānenotprekṣā /",
    "GK16udkass_u:1278": " evamatadguṇayogādabhāvābhimānena yā utprekṣā tasyāmudāhāryam /",
    "GK16udkass_u:1279": " svabhāvoktiḥ----",
    "GK16udkass_u:1280": " kriyāyāṃ saṃpravṛttasya hevākānāṃ nibandhanam /",
    "GK16udkass_u:1281": " kasyacinmṛgaḍimbhādeḥ svabhāvoktirudāhṛtā // UKss_3.5 //",
    "GK16udkass_u:1282": " bhṛgabālādeḥ svasamucite vyāpāre pravṛttasya ye hevākāḥ svajātyānurūpyeṇābhiniveśaviśeṣāstadupanibandhaḥ svabhāvoktiḥ /",
    "GK16udkass_u:1283": " tasyāścālaṅkāratvamasādhāraṇapadārthasvarūpadhvananāt /",
    "GK16udkass_u:1284": " tasyā udāharaṇam-----",
    "GK16udkass_u:1285": " kṣaṇaṃ naṃṣṭvārdhavalitaḥ śṛṅgeṇāgre kṣaṇaṃ nudan /",
    "GK16udkass_u:1286": " lolīkaroti praṇayādimāmeṣa mṛgārbhakaḥ // UKss_3.*4 //",
    "GK16udkass_u:1287": " naṃṣṭvaṃti /",
    "GK16udkass_u:1288": " 'jāntanaśāṃ vibhāṣā'ityanunāsikalopasya vikalpitatvādapravṛttiḥ /",
    "GK16udkass_u:1289": " atra mṛgapotakasya mātaramiva vatsalāṃ bhagavatīṃ praṇayanirbhareṇa cerasā vyākulīkurvataḥ svabhāvo nibaddhaḥ kṣaṇamaparidṛśyamānatvamardhakāyena parivṛttiḥ śṛṅgeṇa ca nodanamityevamātmā iti śrīmahāpratīhārendurājaviracitāyāmudbhaṭālaṅkārasārasaṃgrahalaghuvivṛttau tṛtīyo vargaḥ",
    "GK16udkass_u:1290": " atha caturtho vargaḥ /",
    "GK16udkass_u:1291": " preyorasavadūrjasava paryāyoktaṃ samāhitam /",
    "GK16udkass_u:1292": " dvidhodāttaṃ tathā śliṣṭamalaṅkārānpare viduḥ // UKss_4.1 //",
    "GK16udkass_u:1293": " preyorasavaditi samudāyānmatup /",
    "GK16udkass_u:1294": " śliṣṭamiti /",
    "GK16udkass_u:1295": " tathā udāttavaddvavidhaṃ śliṣṭamityarthaḥ /",
    "GK16udkass_u:1296": " vipratipattinirāsārthaṃ cātra śliṣṭasya dvaividhyamuktam /",
    "GK16udkass_u:1297": " bhāmaho hi \"tatsahoktyupamāhetunirdeśātrrividhaṃ yathā\"iti śliṣṭasya traividhyamāha /",
    "GK16udkass_u:1298": " ato vipratipattinirāsāya tathetyuktam /",
    "GK16udkass_u:1299": " udātte tu dvidhetyayamanuvādo dṛṣṭāntatvārthaḥ /",
    "GK16udkass_u:1300": " yathā udāttasya dvaividhyaṃ pramāṇopapannatvādaṅgīkṛtaṃ tathā śliṣṭasyāpi tadaṅgīkartavyamityarthaḥ",
    "GK16udkass_u:1301": " preyasvat tāvat----",
    "GK16udkass_u:1302": " ratyādikānāṃ bhāvānāmanubhāvādisūcanaiḥ /",
    "GK16udkass_u:1303": " yatkāvyaṃ badhyate sadbhistatpreyasvadudāhṛtam // UKss_4.2 //",
    "GK16udkass_u:1304": " ratyādayo bhāvāstrividhāḥ sthāyino vyabhicāriṇaḥ sātvikāśca /",
    "GK16udkass_u:1305": " tatra\"ratirhāsaśca śokaśca krodhotsāhau bhayaṃ tathā /",
    "GK16udkass_u:1306": " jugupsāvismayasamāḥ sthāyibhāvāḥ prakīrtitāḥ //",
    "GK16udkass_u:1307": " nirvedagalāniśaṅkākhyāstathāsūyāmadaśramāḥ /",
    "GK16udkass_u:1308": " ālasyaṃ caiva dainyaṃ ca cintā mohaḥ smṛtirdhṛtiḥ //",
    "GK16udkass_u:1309": " vrīḍā capalata harṣa āvego jaḍatā tathā /",
    "GK16udkass_u:1310": " garvo viṣāda autsukyaṃ nidrāpasmāra eva ca //",
    "GK16udkass_u:1311": " suptaṃ vibodho 'marṣaścāpyavahitthamathogratā /",
    "GK16udkass_u:1312": " matirvyādhistathonmādastathā maraṇameva /",
    "GK16udkass_u:1313": " ca //",
    "GK16udkass_u:1314": " trāsaścaiva vitarkaśca vijñeyā vyabhicāriṇaḥ /",
    "GK16udkass_u:1315": " trayastriṃśadamī bhāvāḥ //",
    "GK16udkass_u:1316": " stambhaḥ svedo 'tha romāñcaḥ svarabhedo 'tha vepathuḥ /",
    "GK16udkass_u:1317": " vaivarṇyamaśru pralaya ityaṣṭau sātvikāḥ smṛtāḥ\" //",
    "GK16udkass_u:1318": " eteṣāṃ pañcāśatsaṃkhyānāṃ bhāvānāṃ sūcakāścatvāro 'nubhāvādayaḥ /",
    "GK16udkass_u:1319": " te cānubhāvo vibhāvo vyabhicārī svaśabdaśca /",
    "GK16udkass_u:1320": " tatrānubhāvaścaturvidhaḥ /",
    "GK16udkass_u:1321": " āṅgiko vācikaḥ sāttvika āhāryaśca /",
    "GK16udkass_u:1322": " āṅgiko hastābhinayādiḥ /",
    "GK16udkass_u:1323": " vācikaḥ kākvādiprayogaḥ /",
    "GK16udkass_u:1324": " sātvikaḥ stambhādiḥ /",
    "GK16udkass_u:1325": " āhāryastu pratiśīrṣakañcukādiḥ /",
    "GK16udkass_u:1326": " evamayamanubhāvaścatuḥsaṃkhyaḥ kāryatvātkāraṇabhūtānmabhāvān gamayati //",
    "GK16udkass_u:1327": " vibhāvastu dvividhaḥ /",
    "GK16udkass_u:1328": " ālambanoddīpanarūpatvāt /",
    "GK16udkass_u:1329": " tatrālamvanavibhāvo yadāśrayeṇa ratyādīnāmudayaḥ, yathā rāmādeḥ sītādiḥ /",
    "GK16udkass_u:1330": " uddīpanavibhāvastu yadvaśena ratyādīnāṃ bhāvānāmatiśayena dīptatā bhavati,",
    "GK16udkass_u:1331": " yathā ṛtumālyānulepanādiḥ /",
    "GK16udkass_u:1332": " evameṣa dvividho vibhāvo ratyādīnāṃ kāraṇabhūtaḥ /",
    "GK16udkass_u:1333": " sa ca kāraṇatvātkāryabhūtān ratyādīn gamayati yathātibahalanīlajaladodayo vṛṣṭim /",
    "GK16udkass_u:1334": " yathā hi kāryasya suvivecitasya kāraṇaṃ pratyavyabhicāritā evaṃ kāraṇasyāpi suvivecitasya kāryaṃ pratyavyabhicāritā vyavahāre bāhulyena dṛśyate /",
    "GK16udkass_u:1335": " ato vibhāvaḥ kāraṇatvāt ratyādīnkāryabhūtān gamayati /",
    "GK16udkass_u:1336": " vyabhicārī tu ratyādikānāṃ sthāyināṃ bhāvānāmavasthāviśeṣarūpo nirvedādiḥ",
    "GK16udkass_u:1337": " sa ca sahacāritvāt sthāyināṃ bhāvānāmavasthāviśeṣarūpo nirvedādiḥ /",
    "GK16udkass_u:1338": " sa ca sahacāritvāt sthāyino bhāvānpratapādayati rathasyaikamiva cakraṃ cakrāntaram /",
    "GK16udkass_u:1339": " svaśabdastu ratyādiḥ /",
    "GK16udkass_u:1340": " sa ca vācakatvādbhāvān gamayati /",
    "GK16udkass_u:1341": " ratyādīnāṃ ca śabdānāṃ",
    "GK16udkass_u:1342": " yadyapyanubhāvaikagocarasvalakṣaṇasvabhāvaratyādyavagatinibandhanatvaṃ",
    "GK16udkass_u:1343": " nopalabhyate, tathāpyaṃśena ratyādyavagatinibandhanatvamanubhāvādivadvidyata eva /",
    "GK16udkass_u:1344": " yathā khalvanubhāvādayo na svalakṣaṇatayā bhāvānavagamayanti apitu sāmānyarūpatayā tadvatsvaśabdā apītyāstām /",
    "GK16udkass_u:1345": " evamete bhāvānāmavagatihetavaścātvāraḥ /",
    "GK16udkass_u:1346": " yaduktaṃ bhaṭṭodbhaṭena \"catūrūpā bhāvā\"iti /",
    "GK16udkass_u:1347": " tadeṣāṃ ratyādikānāṃ bhāvānāṃ pañcāśatsaṃkhyānāṃ yānyanubhāvādibhiścatuḥsaṃkhyaiḥ samastatvena vyastatvena ca yathāyogaṃ sūcanāni svalakṣaṇasvarūpāṇāṃ sāmānyāvasthāpāditānāṃ pratipādanāni taiḥ kāvyamupanibadhyamānaṃ preyasvat /",
    "GK16udkass_u:1348": " preyaḥśabdavācyena priyatareṇa ratyālambanena vibhāvanena ratirupalakṣyate /",
    "GK16udkass_u:1349": " tayā ca sāhacaryādratyādayo bhāvāḥ pañcāśadavagamyante /",
    "GK16udkass_u:1350": " evaṃ ca bhāvakāvyasya preyasvaditi lakṣaṇayā vyapadeśaḥ /",
    "GK16udkass_u:1351": " atra ca bhāvānāmalaṅkāratā, kāvyamalaṅkāryam /",
    "GK16udkass_u:1352": " tasyodāharaṇam----",
    "GK16udkass_u:1353": " iyaṃ ca sutavātsalyānnirviśeṣā spṛhāvatī /",
    "GK16udkass_u:1354": " ullāpayitumārabdhā kṛtvemaṃ kroḍa ātmanaḥ // UKss_4.*1 //",
    "GK16udkass_u:1355": " ātmanaḥ kroḍe kṛtveti saṃbandhaḥ /",
    "GK16udkass_u:1356": " atrātmano vakṣasi nidhānamāṅgīko 'bhinayaḥ, ullāpanaṃ sāntvanaṃ vācikaḥ /",
    "GK16udkass_u:1357": " imamiti idaṃśabdena parāmṛṣṭo yo mṛgārbhakaḥ sa ālambanavibhāvaḥ /",
    "GK16udkass_u:1358": " vātsalyonmīlitaścautsukyātmā vyabhicārībhāvaḥ /",
    "GK16udkass_u:1359": " sutavāllabhyanirviśeṣatvena hi spṛhāyā raterautsukyabhedābhisaṃbandhaḥ pratīyate /",
    "GK16udkass_u:1360": " svaśabdastu spṛheti /",
    "GK16udkass_u:1361": " evamayaṃ ratyātmako bhāvo vātsalyasvabhāvaścaturbhiranubhāvādibhiratrāvagamitaḥ /",
    "GK16udkass_u:1362": " anyeṣvapi bhāveṣvevamudāhāryam /",
    "GK16udkass_u:1363": " rasavat---",
    "GK16udkass_u:1364": " rasavaddarśitaspaṣṭaśṛṅgārādirasādayam /",
    "GK16udkass_u:1365": " svaśabdasthāyisaṃcārivibhāvābhinayāspadam // UKss_4.3 //",
    "GK16udkass_u:1366": " śṛṅgārahāsyakaraṇaraudravīrabhayānakāḥ /",
    "GK16udkass_u:1367": " bībhatsādbhutaśāntāśca nava nāṭye rasāḥ smṛtāḥ // UKss_4.4 //",
    "GK16udkass_u:1368": " ete ca śṛṅgārādayo nava yathāyogaṃ caturvargaprāptyupāyatayā taditaraparihāranibandhanataya ca ratyādīnāṃ sthāyināṃ navānāṃ bhāvānāṃ yaḥ paripoṣastadātmakāḥ /",
    "GK16udkass_u:1369": " atastathāvidhena rūpeṇāsvādyatvādāsvādabhedanibandhanena tāntrikeṇa rasaśabdenābhidhīyante",
    "GK16udkass_u:1370": " nirvedādau tu tathāvidhasyāsvādyasyābhāvātpravṛttinimittabhedanibandhanasya tāntrikasya rasaśabdasyāpravṛttiḥ /",
    "GK16udkass_u:1371": " āsvādyatvamātravivakṣayā tu tatrāpi madhurāmlādivadrasaśabdapravṛttiraviruddhā /",
    "GK16udkass_u:1372": " yaduktaṃ śṛṅgārādīn rasānanukramya---\"rasanādrasatvameṣāṃ",
    "GK16udkass_u:1373": " madhurādīnāmivoktamācāryaiḥ /",
    "GK16udkass_u:1374": " nirvedādiṣvapi tatprakāmamastīti te 'pi rasāḥ\"iti //",
    "GK16udkass_u:1375": " tadāhuḥ----",
    "GK16udkass_u:1376": " caturvargetarau prāpya parihāryau kramādyataḥ /",
    "GK16udkass_u:1377": " caitanyabhedādasvādyātsa rasastādṛśo mataḥ //",
    "GK16udkass_u:1378": " iti sa iti /",
    "GK16udkass_u:1379": " caitanyabheda ityarthaḥ /",
    "GK16udkass_u:1380": " tādṛśa ityanena āsvādaviśeṣanibandhanatvaṃ śṛṅgarādiṣu tāntrikasya rasaśabdasyoktam /",
    "GK16udkass_u:1381": " eṣāṃ ca śṛṅgārādīnāṃ navānāṃ rasānāṃ svaśabdādibhiḥ pañcabhiravagatirbhavati /",
    "GK16udkass_u:1382": " yaduktaṃ bhaṭṭodbhaṭena--\"pañcarūpā rasā\"iti /",
    "GK16udkass_u:1383": " tatra svaśabdāḥ śṛṅgārādervācakāḥ śṛṅgārādayaḥ śabdāḥ /",
    "GK16udkass_u:1384": " sthāyino rasānāmupādānakāraṇaprakhyā ratyādayo nava bhāvāḥ /",
    "GK16udkass_u:1385": " saṃcāriṇastu nirvedādayo rasānāmavasthāviśeṣarūpāḥ /",
    "GK16udkass_u:1386": " vibhāvāstu teṣāṃ nimittakāraṇabhūtā yoṣidādayaḥ ṛtumālyānulepanādayaśca /",
    "GK16udkass_u:1387": " āṅgikādayastu catvāro rasānāṃ kāryabhūtā abhinayāḥ /",
    "GK16udkass_u:1388": " eteṣāṃ ca svaśabdādīnāṃ pañcānāṃ samastavyastatayā āspadatvādyena kāvyena sphuṭarūpatayā śṛṅgārādirasāvirbhāvo darśyate tatkāvyaṃ rasavat /",
    "GK16udkass_u:1389": " rasāḥ khalu tasyālaṅkārāḥ /",
    "GK16udkass_u:1390": " tasyodāharaṇam----",
    "GK16udkass_u:1391": " iti bhāvayatastasya samastānpārvatīguṇān /",
    "GK16udkass_u:1392": " saṃbhṛtānalpasaṃkalpaḥ kandarpaḥ prabalo 'bhavat // UKss_4.*2 //",
    "GK16udkass_u:1393": " svidyatāpi sa gātreṇa babhāra pulakotkaram /",
    "GK16udkass_u:1394": " kadambakalikākośakesaraprakaropamam // UKss_4.*3 //",
    "GK16udkass_u:1395": " kṣaṇamautsukyagarbhiṇyā cintāniścalayā kṣaṇam /",
    "GK16udkass_u:1396": " kṣaṇaṃ pramodālasayā dṛśāsyāsyamabhūṣyata // UKss_4.*4 //",
    "GK16udkass_u:1397": " kadambakalikākośaḥ kadambakalikābhyantaram /",
    "GK16udkass_u:1398": " atra bhagavata ābhilāṣikavipralambhaśṛṅgāro nibaddhaḥ /",
    "GK16udkass_u:1399": " tasya svaśabdaḥ 'kandarpaḥ prabala'iti /",
    "GK16udkass_u:1400": " sthāyī tatraiva svaśabdenonmīlitaḥ kandarpa iti /",
    "GK16udkass_u:1401": " ratiparipoṣātmako hi śṛṅgāro rasaḥ /",
    "GK16udkass_u:1402": " ratiśca yūnāṃ manmathātmikā /",
    "GK16udkass_u:1403": " ato rativiśeṣasya vācakatvātkandarpaśabdaḥ sthāyino 'tra svaśabdaḥ /",
    "GK16udkass_u:1404": " saṃcāriṇaścautsukyacintāharṣāḥ svaśabdenonmīlitāḥ. svedaromāñcau ca sātvikau svaśabdopāttau",
    "GK16udkass_u:1405": " tayorapi ca saṃcāritvam /",
    "GK16udkass_u:1406": " sātvikānāṃ sthāyibhāvāvasthāviśeṣatvena nirvedādivatsaṃcāritvāt /",
    "GK16udkass_u:1407": " vibhāvastu 'iti bhāvayatastasya'iti nirdiṣṭaḥ /",
    "GK16udkass_u:1408": " bhagavatī hi tattadguṇopetatvena vibhāvyamānā vibhāvaḥ /",
    "GK16udkass_u:1409": " abhinayastvatrāpāṅgābhinayo nirdiṣṭo 'dṛśā'iti /",
    "GK16udkass_u:1410": " ato 'trābhilāṣikaḥ śṛṅgārarasaḥ svaśabdādibhiḥ pañcabhirabhivyajyate /",
    "GK16udkass_u:1411": " evamanye 'pi rasā udāhāryāḥ /",
    "GK16udkass_u:1412": " rasānāṃ bhāvānāṃ ca kāvyaśobhātiśayahetutvāt kiṃ kāvyālaṅkāratvamuta kāvyajīvitatvamiti na tāvadvicāryate granthagauravabhayāt /",
    "GK16udkass_u:1413": " rasabhāvasvarūpaṃ cātra na vivecitamaprakṛtatvādbahuvaktavyatvācca //",
    "GK16udkass_u:1414": " ūrjasvi-----",
    "GK16udkass_u:1415": " anaucityapravṛttānāṃ kāmakrodhādikāraṇāt /",
    "GK16udkass_u:1416": " bhāvānāṃ ca rasānāṃ ca bandha ūrjasvi kathyate // UKss_4.5 //",
    "GK16udkass_u:1417": " kvacitkhalu rasabhāvānāṃ śāstrasaṃvidaviruddhena rūpeṇopanibandhaḥ",
    "GK16udkass_u:1418": " kriyate, kvacittu tadviruddhena /",
    "GK16udkass_u:1419": " tatra yatra śāstrasaṃvidaviruddhena rūpeṇa teṣāmupanibandhastatra preyo",
    "GK16udkass_u:1420": " 'laṅkāro rasavadalaṅkāraścābhihitaḥ /",
    "GK16udkass_u:1421": " yatra tu tadviruddhatvaṃ tanmūlakalokavyavahāraviruddhatvaṃ ca tadviṣayāṇāṃ rasabhāvanāmupanibandhe satyūrjasvikāvyaṃ bhavati /",
    "GK16udkass_u:1422": " tatra hi rāgadveṣamohakāraṇakā anaucityena rasabhāvā upanibadhyante /",
    "GK16udkass_u:1423": " ata eva tatra svakalpanāparikalpitatvena ūrjaso balasya vidyāmānatvādūrjakhivyapadeśaḥ /",
    "GK16udkass_u:1424": " 'jyotsnātamisre'tyatra urjasviśabdaḥ (pā. a. 5 /",
    "GK16udkass_u:1425": " tasyodāharaṇam /",
    "GK16udkass_u:1426": " tathā kāmo 'sya vavṛdhe yathā himagireḥ sutām /",
    "GK16udkass_u:1427": " saṃgrahītuṃ pravavṛte haṭhenopāsya satyatham // UKss_4.*5 //",
    "GK16udkass_u:1428": " atra sakalalokātiśāyino bhagavato 'kṛtavivāhakamārīviṣayatayā",
    "GK16udkass_u:1429": " haṭhasaṃgrahaḥ śāstrasaṃvidviruddhaḥ pravṛddharāgakāraṇaku upanibaddhaḥ /",
    "GK16udkass_u:1430": " tena ūrjastitā /",
    "GK16udkass_u:1431": " tatra kāmo vavṛdhe ityayaṃ śṛṅgārasya svaśabdaḥ /",
    "GK16udkass_u:1432": " tasya ratiparipoṣātmakatvena kāmavṛddhisvabhāvatvāt kāmaśabdastvetadantargataḥ /",
    "GK16udkass_u:1433": " śṛṅgārasya yāsau sthāyibhūtā ratistasyāḥ svaśabdaḥ himagireḥ sutāmityālambanavibhāvaḥ /",
    "GK16udkass_u:1434": " haṭhenetyanenāvegalakṣaṇo vyabhicārībhāvaḥ pratipāditaḥ /",
    "GK16udkass_u:1435": " apāsya satpathamiti tu mogaḥ, saṃgrahītuṃ pravṛtta iti āṅgako 'nubhāvaḥ /",
    "GK16udkass_u:1436": " evamayamatra pañcabhiḥ svaśabdādibhirurjasvilakṣaṇaḥ śṛṅgāraḥ sūcitaḥ /",
    "GK16udkass_u:1437": " evamanyeṣvapi rasabhāveṣūrjasvi udāhāryam /",
    "GK16udkass_u:1438": " paryāyoktam----",
    "GK16udkass_u:1439": " paryāyoktaṃ yadanyena prakāreṇābhidhīyate /",
    "GK16udkass_u:1440": " vācyavācakavṛttibhyāṃ śūnyenāvagamātmanā // UKss_4.6 //",
    "GK16udkass_u:1441": " vācakasyābhidhāyakasya svaśabdasya vṛttirvyāpāro vācyārthapratyāyanam /",
    "GK16udkass_u:1442": " vācyasya tvabhidheyasya vyāpāro vācyāntareṇa sahākāṅkṣāsaṃnidhiyogyatāmāhātmyātsaṃsargagamanam",
    "GK16udkass_u:1443": " evaṃvidhaśca yo vācyavācakayorvyāpārastamantareṇāpi prakārāntareṇārthasāmarthyātmanāvagamasvabhāvena yadavagamyate tatparyāyeṇa svakaṇṭhānabhihitamapi sāntareṇa śabdavyāpāreṇāvagamyamānatvāt paryāyoktaṃ vastu /",
    "GK16udkass_u:1444": " tena ca svasaṃśleṣavaśena kāvyārtho 'laṅkiyate /",
    "GK16udkass_u:1445": " tasyodāharaṇam----",
    "GK16udkass_u:1446": " yena lambālakaḥ sāsraḥ karaghātāruṇastanaḥ /",
    "GK16udkass_u:1447": " akāri bhagnavalayo gajāsuravadhūjanaḥ // UKss_4.*6 //",
    "GK16udkass_u:1448": " so 'pa yena kṛtaḥ pluṣṭadehenāpyevamākulaḥ /",
    "GK16udkass_u:1449": " namo 'stvavāryavīryāya tasmai makaraketave // UKss_4.*7 //",
    "GK16udkass_u:1450": " atra lambālakatvādayaḥ kāryarūpatvāt kāraṇabhūtaṃ gajāsuravadhaṃ vācyavācakavyāpārāspṛṣṭamapi gamayanti /",
    "GK16udkass_u:1451": " tena ca tathāvidhayā vicchittyā avagamyamānenārthena te",
    "GK16udkass_u:1452": " lambālakatvādayor'thā alaṅkiyante /",
    "GK16udkass_u:1453": " tasmātparyāyoktamalaṅkāraḥ //",
    "GK16udkass_u:1454": " samāhitam-----",
    "GK16udkass_u:1455": " rasabhāvatadābhāsavṛtteḥ praśamabandhanam /",
    "GK16udkass_u:1456": " anyānubhāvaniḥśūnyarūpaṃ yattatsamāhitam // UKss_4.7 //",
    "GK16udkass_u:1457": " iha rasabhāvānāṃ śāstrasamayāviruddhena tadviruddhena ca rūpeṇa dvaividhyamuktam /",
    "GK16udkass_u:1458": " tatra ye śāstrasamayāviruddhā rasabhāvāḥ te rasabhāvaśabdenātra vivakṣitāḥ /",
    "GK16udkass_u:1459": " tadviruddhāstu tadābhāsāḥ /",
    "GK16udkass_u:1460": " teṣāṃ rasabhāvānāṃ tadābhāsānāṃ ca yā vṛttiḥ svāśrayasaṃbandhātmikā tasyāḥ praśame nibadhyamāne samāhitālaṅkāro bhavati /",
    "GK16udkass_u:1461": " tatra hi teṣāṃ rasabhāvānāṃ samādhānaṃ samādhiḥ parihāro bhavati /",
    "GK16udkass_u:1462": " samāhitamiti bhāve ktaḥ /",
    "GK16udkass_u:1463": " nanu yadi tasminkāvye rasādīnāṃ vṛttiḥ parihniyate, evaṃ sati pūrvarasādinivṛttyā rasādyantaropanibandhādrasavadādyalaṅkārānupraveśaḥ prasakta ityāśaṅkyoktaṃ---anyānubhāvaniḥśūnyarūpamiti /",
    "GK16udkass_u:1464": " anyasya rasādyantarasya ye 'nubhāvādayaḥ tairniḥśeṣeṇa śūnyaṃ rūpaṃ yasya tattathoktam /",
    "GK16udkass_u:1465": " yatra pūrveṣāṃ rasādīnāṃ vāsanāyā dārḍhyena teṣūpaśānteṣvapi rasādyantarāṇāṃ na svarūpamāvirbhavati, āvirbhavadapi vā kāryavaśena",
    "GK16udkass_u:1466": " kenacittirodhīyate, tatra samāhitālaṅkāro bhavati /",
    "GK16udkass_u:1467": " tasyodāharaṇam----",
    "GK16udkass_u:1468": " atha kāntāṃ dṛśaṃ dṛṣṭvā vibhramācca bhramaṃ bhrūvoḥ /",
    "GK16udkass_u:1469": " prasannaṃ mukharāgaṃ ca romāñcasvedasaṃkulam // UKss_4.*8 //",
    "GK16udkass_u:1470": " smarajvarapradīptāni sarvāṅgāni samādadhat /",
    "GK16udkass_u:1471": " upāsarpadgirisutāṃ giriśaḥ svastipūrvakam // UKss_4.*9 //",
    "GK16udkass_u:1472": " samādadhannije rūpe 'vasthāpayan /",
    "GK16udkass_u:1473": " samādadhadityabhyastatvānnumo 'pravṛttiḥ /",
    "GK16udkass_u:1474": " atra bhagavatā śṛṅgārasya ye 'nubhāvāḥ kāntadṛṣṭyādayasteṣāmavahitthena ākārapracchādanātmakena bhāvena tirodhānaṃ vihitam /",
    "GK16udkass_u:1475": " yaduktaṃ---svastipūrvakamiti /",
    "GK16udkass_u:1476": " anena hyākāratirodhānamupadarśitam /",
    "GK16udkass_u:1477": " udāttam---",
    "GK16udkass_u:1478": " udāttamṛddhimadvastu caritaṃ ca mahātmanām /",
    "GK16udkass_u:1479": " upalakṣaṇatāṃ prāptaṃ netivṛttatvamāgatam // UKss_4.8 //",
    "GK16udkass_u:1480": " ṛddhiḥ suvarṇādidhanasaṃpattiḥ /",
    "GK16udkass_u:1481": " tadyuktaṃ vastūdāttam /",
    "GK16udkass_u:1482": " tena ca kāvyārtho 'laṃkriyate /",
    "GK16udkass_u:1483": " tasyodāharaṇam----",
    "GK16udkass_u:1484": " uvāca ca yataḥ kroḍe veṇukuñjarajanmabhiḥ /",
    "GK16udkass_u:1485": " muktāphalairalaṅkāraḥ śabarīṇāmapīcchayā // UKss_4.*10 //",
    "GK16udkass_u:1486": " pṛṣṭyendranīlavaiḍūryapadmarāgamayairviyat /",
    "GK16udkass_u:1487": " śirobhirullisvadyatra śikharaṃ gandhamādanam // UKss_4.*11 //",
    "GK16udkass_u:1488": " uttaropatyakā yasya pradhānasvarṇabhūmayaḥ /",
    "GK16udkass_u:1489": " mahānmarakatorvindhraḥ pādopāntaṃ ca saṃśritaḥ // UKss_4.*12 //",
    "GK16udkass_u:1490": " babhūva yasya pātālapātinyāṃ saṃkṣaye kṣitau /",
    "GK16udkass_u:1491": " patanaṃ na tayā sārdhamāyāmastu prakaṭyabhūt // UKss_4.*13 //",
    "GK16udkass_u:1492": " yasya evaṃvidharūpatā himārdrerbhavatī suteti saṃbandhaḥ /",
    "GK16udkass_u:1493": " kroḍaḥ sūkaraḥ /",
    "GK16udkass_u:1494": " puṣṭyo maṇiviśeṣaḥ /",
    "GK16udkass_u:1495": " gandhamādanaṃ parvataviśeṣaḥ /",
    "GK16udkass_u:1496": " upatyakāḥ parvatādhāravartino bhūmibhāgāḥ /",
    "GK16udkass_u:1497": " pradhānaṃ svarṇaṃ kārtasvarādi /",
    "GK16udkass_u:1498": " arvindhraḥ parvataḥ /",
    "GK16udkass_u:1499": " saṃkṣayaḥ kalpāntaḥ /",
    "GK16udkass_u:1500": " bhūmeradhogamanādbhūmyāśliṣṭasya pradeśasya bhūmiviviktatvāddhimavataḥ kalpānte āyāmaḥ prakaṭībhūtaḥ",
    "GK16udkass_u:1501": " atra ratnādisaṃbhāro nibaddhaḥ /",
    "GK16udkass_u:1502": " tenedamudāttam /",
    "GK16udkass_u:1503": " tasya cālaṅkāratvaṃ lokātiśāyiratnādikāryadhvananāt /",
    "GK16udkass_u:1504": " evametadṛddhimadvastunibandhanenaikamudāttamuktam /",
    "GK16udkass_u:1505": " na kevalamṛddhimadvastūdāttaṃ yāvadarthaprāptāvanarthaparihāre codyatānāṃ vipulāśayānāṃ ceṣṭitamapi,",
    "GK16udkass_u:1506": " caritaṃ ca mahātmanāmiti /",
    "GK16udkass_u:1507": " na ca vipulāśayaceṣṭite upanibadhyamāne tasya śṛṅgārādirasapratipattihetutvādrasavadalaṅkārānupraveśo 'tra subhaṇaḥ /",
    "GK16udkass_u:1508": " vipulāśayaceṣṭatasyātra vastvantaropalakṣaṇatvenāvāntaravākyārthībhūtatvāt /",
    "GK16udkass_u:1509": " na khalpatra mahāpuruṣaceṣṭitaṃ vākyatātparyagocaratāmanubhavati /",
    "GK16udkass_u:1510": " arathāntaropalakṣaṇaparatvāt /",
    "GK16udkass_u:1511": " yatra ca rasāstātprayeṇāva gamyante tatra teṣāṃ vākyaviśrāntisthānatvena caturvargataditaraprāptiparihāropāyabhūtasthāyibhāvaparipoṣātmanāsvādyamānatvādrasavadalaṅkāro bhavati /",
    "GK16udkass_u:1512": " tena kuto 'tra rasavadalaṅkāragandho 'pi /",
    "GK16udkass_u:1513": " taduktam---upalakṣaṇatāṃ prāptaṃ netivṛttatvamāgatamiti /",
    "GK16udkass_u:1514": " tasyodāharaṇam-----",
    "GK16udkass_u:1515": " tasyādikroḍapīnāṃsanigharṣe 'pi punaḥ punaḥ /",
    "GK16udkass_u:1516": " niṣkampasaya sthitavato himārdrarbhavatī sutā // UKss_4.*14 //",
    "GK16udkass_u:1517": " atra himavataḥ sthairye vākyārthībhūte bhagavato varāhavapuṣastrailokyoddharaṇodyuktasya ceṣṭitaṃ vīrarasapratipattihetubhūtamavāntaravākyārthatvādupalakṣaṇībhūtam /",
    "GK16udkass_u:1518": " ādikroḍa ādivarāhaḥ /",
    "GK16udkass_u:1519": " evaṃ rasāntareṣvapyupalakṣaṇībhūteṣūdāhāryam //",
    "GK16udkass_u:1520": " śliṣṭam-----",
    "GK16udkass_u:1521": " ekaprayatnoccāryāṇāṃ tacchāyāṃ caiva bibhratām /",
    "GK16udkass_u:1522": " svaritādiguṇairbhinnairbandhaḥ śliṣṭamihocyate // UKss_4.9 //",
    "GK16udkass_u:1523": " alaṅkārāntaragatāṃ pratibhāṃ janayatpadaiḥ /",
    "GK16udkass_u:1524": " dvividhairarthaśabdoktiviśiṣṭaṃ tatpratīyatām // UKss_4.10 //",
    "GK16udkass_u:1525": " iha khalu śabdānāmanekārthānāṃ yugapadanekārthavivakṣāyāṃ dvayī gatiḥ arthabhedena tāvacchabdā bhidyante iti bhaṭṭodbhaṭasya siddhāntaḥ /",
    "GK16udkass_u:1526": " tatrārthabhedena bhidyamānāḥ śabdāḥ kecittantreṇa prayoktuṃ śakyāḥ kecinna",
    "GK16udkass_u:1527": " yeṣāṃ halasvarasthānaprayatnādīnāṃ sāmyaṃ te tantreṇa prayoktuṃ śakyante /",
    "GK16udkass_u:1528": " yatra tu halāmekatvānekatvarūpatvātsvarāṇāṃ codāttatvānudāttatvādinā sthānānāṃ cauṣṭhyadantyauṣṭhatvādinā prayatnānāṃ ca laghutvālaghutvādinā bhedasteṣāṃ tantreṇa prayogaḥ kartumaśakyaḥ /",
    "GK16udkass_u:1529": " sādhāraṇarūpatvāttantrasya /",
    "GK16udkass_u:1530": " taduktam----",
    "GK16udkass_u:1531": " 'sādhāraṇaṃ bhavettantram'iti /",
    "GK16udkass_u:1532": " evaṃ cāvasthite ye tantreṇoccārayituṃ śakyante te ekaprayatnoccāryāḥ /",
    "GK16udkass_u:1533": " tadbande satyarthaśleṣo bhavati /",
    "GK16udkass_u:1534": " taduktam----",
    "GK16udkass_u:1535": " ekaprayatnoccāryāṇāmiti /",
    "GK16udkass_u:1536": " tathā ye teṣāmevaikaprayatnoccāryāṇāṃ śabdānāṃ chāyāṃ sādṛśyaṃ bibhrati tadupanibandhe ca śabdaśliṣṭam /",
    "GK16udkass_u:1537": " śabdāntare uccāryamāṇe sādṛśyavaśenānuccāritasyāpi śabdāntarasya śliṣṭatvāt /",
    "GK16udkass_u:1538": " taduktam---tacchāyāṃ caiva bibhratām /",
    "GK16udkass_u:1539": " svaritādiguṇairbhinnairbandhaḥ śliṣṭamiti /",
    "GK16udkass_u:1540": " tathā---śabdoktiviśiṣṭaṃ tatpratīyatāmiti /",
    "GK16udkass_u:1541": " etacca śliṣṭaṃ dvividhamapyupamādyalaṅkārapratibhotpādanadvāreṇālaṅkāratāṃ pratipadyate /",
    "GK16udkass_u:1542": " ato 'nenānavakāśatvāt svaviṣaye 'laṅkārāntarāṇyapodyante, teṣāṃ viṣayāntare sāvakāśatvāt /",
    "GK16udkass_u:1543": " taduktam----",
    "GK16udkass_u:1544": " alaṅkārāntaragatāṃ pratibhāṃ janayatpadaiḥ /",
    "GK16udkass_u:1545": " dvividhairiti /",
    "GK16udkass_u:1546": " alaṅkārāntarāṇāmatra pratibhāmātraṃ na tu padabandha ityarthaḥ /",
    "GK16udkass_u:1547": " tadevaṃ śabdaśliṣṭamarthaśliṣṭaṃ ca lakṣitam /",
    "GK16udkass_u:1548": " tasyodāharaṇam---",
    "GK16udkass_u:1549": " svayaṃ ca pallavātāmrabhāsvatkaravirājinī /",
    "GK16udkass_u:1550": " prabhātasandhyevāsvāpaphalalubdhehitapradā // UKss_4.*15 //",
    "GK16udkass_u:1551": " indukāntamukhī snigdhamahānīlaśiroruhā /",
    "GK16udkass_u:1552": " muktāśrīstrījagadratnaṃ padmarāgāṅghripallavā // UKss_4.*16 //",
    "GK16udkass_u:1553": " apārijātavārtāpi nandanaśrīrbhuvi sthitā /",
    "GK16udkass_u:1554": " abindusundarī nityaṃ galallāvaṇyabindukā // UKss_4.*17 //",
    "GK16udkass_u:1555": " na kevalaṃ tvaṃ himādrerevaṃvidhasya sutā yāvatsvayaṃ caivaṃprakāreti ca śabdaḥ /",
    "GK16udkass_u:1556": " atra bhagavatī kisalayavadātāmrau bhāsvantau dīptimantau yau karau hastau tābhyāṃ virājate",
    "GK16udkass_u:1557": " prabhātasandhyā tu pallavavadātāmrairbhāsvata ādityasya karairmayūkhairvirājate /",
    "GK16udkass_u:1558": " atra cobhayatrāpi halādanāṃ sāmyam /",
    "GK16udkass_u:1559": " atastantreṇoccāraṇasaṃbhavādayamarthaśleṣaḥ /",
    "GK16udkass_u:1560": " asvāpaphalalubdhe hitapradetyatra tu bhagavatīpakṣe asvāpaṃ sukhenāptuṃ yanna śakyate phalaṃ tatra ye lubdhāstebhya īhitamīpsitaṃ pradadātītyarthaḥ /",
    "GK16udkass_u:1561": " prabhātasandhyāpakṣe tu svāpasya nidrānubhavasya yatphalaṃ śramanivṛttilakṣaṇaṃ tatra yo na lubdhaḥ sandhyopāsanapravṛttatvāttadviṣayaṃ hitamadṛṣṭaṃ samarpayatītyevaṃvidhetyarthaḥ atra ca pūrvasminpakṣe aikapadyāt (pā. a. 6 /",
    "GK16udkass_u:1562": " thāthādisvareṇāntodāttatvam /",
    "GK16udkass_u:1563": " uttaratra punarasvāpaphalalubdhe iti hitapradeti ca anayorbhinnapadatvānnānāsvaratvam /",
    "GK16udkass_u:1564": " asvāpaphalalubdha ityasya \"tatpuruṣe tulyārtheti\"(pā. a. 6 /",
    "GK16udkass_u:1565": " pūrvapadaprakṛtisvareṇādyutāttatvāt /",
    "GK16udkass_u:1566": " hitapradetyasya tu (pā. a. 6 /",
    "GK16udkass_u:1567": " 144) yathādisvareṇāntodāttatvāt /",
    "GK16udkass_u:1568": " tenātra svarabhedaḥ /",
    "GK16udkass_u:1569": " asvāpeti akārasya phalalubdhe iti ca ekārasya ubhayoḥ pakṣayoryathāyogaṃ lāghavālāghavābhyāṃ prayatnabhedo 'pi /",
    "GK16udkass_u:1570": " atastantreṇoccārayitumaśakyatā /",
    "GK16udkass_u:1571": " ekasmiṃstvatra śabde samuccarite śabdāntarasya tatsādṛśyātpratipattiḥ /",
    "GK16udkass_u:1572": " ato 'yaṃ śabdaśleṣaḥ /",
    "GK16udkass_u:1573": " etayośca dvayorapyarthaśleṣaśabdaśleṣayorupamāpratibhotpattihetutvam /",
    "GK16udkass_u:1574": " prabhātasandhyā hyatropamānam /",
    "GK16udkass_u:1575": " bhagavatī upameyā /",
    "GK16udkass_u:1576": " ivaśabdaścopamānopameyabhāvaṃ dyotayati /",
    "GK16udkass_u:1577": " śabdavyatirekeṇa tu sādhāraṇo dharmor'thādhikaraṇo 'tra na vidyate /",
    "GK16udkass_u:1578": " tena neyamupamā apitu śleṣa upamāpratibhotpattihetuḥ /",
    "GK16udkass_u:1579": " indukāntamukhītyatra bhagavatī candravatsundaraṃ mukhaṃ yasyāḥ sā tathāvidhā /",
    "GK16udkass_u:1580": " tathā snigdhadīrghakṛṣṇakeśī /",
    "GK16udkass_u:1581": " muktā parityaktā aśrīraśobhā yayā sā tathāvidhā /",
    "GK16udkass_u:1582": " trailokyotkṛṣṭā ca /",
    "GK16udkass_u:1583": " tathā padmavat kamalavat rāgo lauhityaṃ yayostathāvidhau pādapallavau yasyāsatadrūpā /",
    "GK16udkass_u:1584": " yadā tvasau bhagavatī rūpakapratibhotpattinibandhanena śleṣeṇa trailokyodaravartimāṇikyasaṃbhārarūpatayā rūpyate tadā",
    "GK16udkass_u:1585": " prakṛtor'thaścandrakāntendranīlamauktikaśobhāpadmarāgairavacchāditarūpatayā",
    "GK16udkass_u:1586": " pratīyate, sākṣādevaṃvidharatnamayāvayavayogitvāt tribhuvanodarāntargataratnasamṛddhirūpeti",
    "GK16udkass_u:1587": " atra ca muktāśrīrityatra svarabhedo vidyate /",
    "GK16udkass_u:1588": " bahuvrīhipakṣe\"bahuvrīhau prakṛtyeti\"pūrvapadaprakṛtisvaratvāt /",
    "GK16udkass_u:1589": " tatpuruṣe tu samāsāntodāttatvāt /",
    "GK16udkass_u:1590": " śiṣṭānāṃ tu śabdānāṃ svarabhedo nāsti /",
    "GK16udkass_u:1591": " prayatnagurutvāgurutve tu trijagadratnaśabdavyatirikteṣu tattadvarṇaviṣayatayā vidyete /",
    "GK16udkass_u:1592": " tena tatra śabdaśleṣatā /",
    "GK16udkass_u:1593": " trijagadratnaśabdasya tūbhayatrāpi kasyacidviśeṣasyāvidyamānatvādarthaśleṣatvam /",
    "GK16udkass_u:1594": " apārijātavārtāpītyatra bhagavatyajātaśatrutvādapagataśatrusamūhavārtā tadīyā ca śobhā sarvasya cittamāvarjayatītyato nandanā śrīryasyāstathāvidhā /",
    "GK16udkass_u:1595": " udakamadhyavartitayā ca yo 'sau apsu udake pratabimbita industadvatsundarī",
    "GK16udkass_u:1596": " nityaṃ ca galallāvaṇyapravāhā /",
    "GK16udkass_u:1597": " yadā tvasau bhagavatī nandanaśrīśabdasya devodyānaśobhālakṣaṇārthāntarābhidhāyatvādrūpakapritibhotpattinibandhanena śleṣeṇaitadbhāvamāpadyate tadā tatsamāśrayatvena apārijātavārtāpītyādipadaparyālocanayā virodhapratibhāhetoraparasyāpi śleṣasyāvirbhāvo bhavati /",
    "GK16udkass_u:1598": " na khalu devodyānaśobhā avidyamānapārijātākhyavṛkṣaviśeṣavṛttāntā bhavati /",
    "GK16udkass_u:1599": " na cāsau bhūmau tiṣṭhati /",
    "GK16udkass_u:1600": " abindusundarītyatra tu bindubhiryasyāḥ saundaryaṃ nāsti tasyāḥ kathaṃ lāvaṇyabindavaḥ prasareyuriti virodhapratapattihetuḥ śleṣaḥ /",
    "GK16udkass_u:1601": " apārijātavārtāpītyatrāpyapagatā arijātavārteti bahuvrīhau prakṛtyeti pūrvapadaprakṛtisvaratvam",
    "GK16udkass_u:1602": " tatpuruṣapakṣetvantodāttatvam /",
    "GK16udkass_u:1603": " abindusundarītyatra abinduvatsandarītyupamānatvā \"tatpuruṣe",
    "GK16udkass_u:1604": " tulyārtho\"tyabinduśabdasya prakṛtisvaraḥ /",
    "GK16udkass_u:1605": " tasya ca saptamyantapūrvapadatvādanenaiva sūtreṇa prakṛtisvareṇādyudāttatvam /",
    "GK16udkass_u:1606": " abindusundarītyatra tvavyayatvānnañaḥ pūrvapadaprakṛtisvaratvena tadeva /",
    "GK16udkass_u:1607": " tenātra svarabhedasyābhāvaḥ /",
    "GK16udkass_u:1608": " prayatnabhedakṛtāttu cakāravaicitryācchabdaśleṣatā //",
    "GK16udkass_u:1609": " iti mahāśrīpratīhārendurājaviracitāyāmudbhaṭālaṅkārasārasaṃgrahalaghuvṛttau caturtho vargaḥ",
    "GK16udkass_u:1610": " atha pañcamo vargaḥ /",
    "GK16udkass_u:1611": " apahnutiṃ viśeṣoktiṃ virodhaṃ tulyayogitām /",
    "GK16udkass_u:1612": " aprastutapraśaṃsā ca vyājastutividarśane // UKss_5.1 //",
    "GK16udkass_u:1613": " upameyopamāṃ caiva sahoktiṃ saṃkaraṃ tathā /",
    "GK16udkass_u:1614": " parivṛttiṃ ca jagaduralaṅkārānpare girām // UKss_5.2 //",
    "GK16udkass_u:1615": " apahnutiḥ-----",
    "GK16udkass_u:1616": " apahnutirabhīṣṭā ca kiñcidantargatopamā /",
    "GK16udkass_u:1617": " bhūtārthāpahnavenāsyā nibandhaḥ kriyate budhaiḥ // UKss_5.3 //",
    "GK16udkass_u:1618": " yatra bhūtaṃ vidyamānamupameyalakṣaṇamarthamapahnutyopamānarūpāropeṇopamānopameyabhāvo..........................",
    "GK16udkass_u:1619": " tiralaṅkāraḥ /",
    "GK16udkass_u:1620": " atra ca prākaraṇikasya vidyamānasyārthasya ...............................yadvidyamāno 'sphuṭena",
    "GK16udkass_u:1621": " rūpeṇopamānopameyabhāvaścakāstītyuktam----",
    "GK16udkass_u:1622": " kiñcidantargatopameti /",
    "GK16udkass_u:1623": " tasyā udaharaṇam-----",
    "GK16udkass_u:1624": " etaddhi na tapaḥ satyamidaṃ hālāhalaṃ viṣam /",
    "GK16udkass_u:1625": " viśeṣataḥ śaśikalākomalānāṃ bhavādṛśām // UKss_5.*1 //",
    "GK16udkass_u:1626": " atra prākaraṇikasya tapasaḥ svarūpamapahnutya hālāhalaviṣaviśeṣarūpatādhyāropeṇa tatsādṛśyamavagamitam",
    "GK16udkass_u:1627": " taccātra hālāhalaviṣasādṛśyamupameyasyāpahnutatvānna sphuṭarūpam /",
    "GK16udkass_u:1628": " hālāhalākhyo viṣabhedo yaḥ śīghraṃ vyāpādayati /",
    "GK16udkass_u:1629": " viśeṣoktiḥ-----",
    "GK16udkass_u:1630": " yatsāmagrye 'pi śaktīnāṃ phalānutpattibandhanam /",
    "GK16udkass_u:1631": " viśeṣasyābhidhitsātastadvaśeṣoktirucyate // UKss_5.4 //",
    "GK16udkass_u:1632": " śaktīnāṃ kārakāṇāṃ sāmagrye 'pi avikalatve yaḥ kriyāphalasya",
    "GK16udkass_u:1633": " kiñcidviśeṣamavagamayitumanutpatterupanibandhaḥ sā viśeṣoktiḥ /",
    "GK16udkass_u:1634": " tasyāśca dvaubhedau /",
    "GK16udkass_u:1635": " kvacitkhalu kāraṇasāmagrye 'pi yatkāryaṃ notpadyate tasyānutpattau",
    "GK16udkass_u:1636": " svakaṇṭhena nimittamupādīyate, kvacittvarthasāmarthyādavagamyate tadāha---",
    "GK16udkass_u:1637": " darśitena nimittena nimittādarśanena ca /",
    "GK16udkass_u:1638": " tasyā bandho dvidhā lakṣye dṛśyate lalitātmakaḥ // UKss_5.5 //",
    "GK16udkass_u:1639": " adarśanamanupādānam /",
    "GK16udkass_u:1640": " tatra dvitīyasya bhedasyodāharaṇam-----",
    "GK16udkass_u:1641": " maharddhini gṛhe janma rūpaṃ smarasuhṛdvayaḥ /",
    "GK16udkass_u:1642": " tathāpi na sukhaprāptiḥ kasya citrīyate na dhīḥ // UKss_5.*2 //",
    "GK16udkass_u:1643": " atra dhanasaṃbhārayogaḥ surūpatvaṃ yauvanaṃ ceti yānyetāni sukhaprāptau kāraṇānyavikalāni tatsadbhāve 'pi kriyāphalabhūtāyāḥ sukhaprāpteranutpattirupanibaddhā /",
    "GK16udkass_u:1644": " pūrvoktānāṃ sukhahetūnāṃ vismayavibhāvanātmakaviśeṣakhyāpanāya /",
    "GK16udkass_u:1645": " atra ca nimittaṃ khakaṇṭhenānupāttamapyarthasāmarthyādavagamyate /",
    "GK16udkass_u:1646": " vidhivaidhuryādirūpaśabdo 'tra śarīrasya rūpamātrāvyabhicāritvādrūpaprakarṣatātparyeṇopāttaḥ",
    "GK16udkass_u:1647": " smarasuhṛdvayo yauvanam /",
    "GK16udkass_u:1648": " yauvane hi manmathābhimukhībhavati /",
    "GK16udkass_u:1649": " ādyabhedodāharaṇaṃ tu----",
    "GK16udkass_u:1650": " itthaṃ visaṃṣṭhulaṃ dṛṣṭvā tāvakīnaṃ viceṣṭitam /",
    "GK16udkass_u:1651": " nodeti kimapi praṣṭu satvarasyāpi me vacaḥ // UKss_5.*3 //",
    "GK16udkass_u:1652": " atra praśnatvarālakṣaṇakāraṇasadbhāve 'pi praśnavacaso",
    "GK16udkass_u:1653": " 'nutpattirupanibaddhā /",
    "GK16udkass_u:1654": " tayā ca praśnavacanakāraṇasya vismayavibhāvanākhyo viśeṣo 'vagamyate /",
    "GK16udkass_u:1655": " atra ca nimittaṃ bhagavatīgativisaṃṣṭhulaceṣṭitadarśanaṃ svakaṇṭhenopāttam //",
    "GK16udkass_u:1656": " virodhaḥ-----",
    "GK16udkass_u:1657": " guṇasya vā kriyāyā vā viruddhānyakriyāvacaḥ /",
    "GK16udkass_u:1658": " yadviśeṣābhidhānāya virodhaṃ taṃ pracakṣate // UKss_5.6 //",
    "GK16udkass_u:1659": " yatra kavinā guṇasya vā kriyāyā vā athavā dvirvāśabdasyopāttatvāt dravyasya viruddho 'nyaḥ padārthaḥ sajātīyo vijātīyo vā vacasā svapratibhāprasūtena varṇanikātmanā kriyate kañcidviśeṣamavagamayituṃ sa virodhākhyo 'laṅkāraḥ /",
    "GK16udkass_u:1660": " guṇakriyādravyāṇāmutprekṣālaṅkāralakṣaṇavyākhyānasamaye svūrūpamuktam /",
    "GK16udkass_u:1661": " kriyā kāraṇamutpādanaṃ, ttpradhānaṃ vacaḥ kriyāvacaḥ /",
    "GK16udkass_u:1662": " kavipratibhayā khalu purāṇaprajāpatinirmitaśuṣkaparuṣapadārthavilakṣaṇāḥ sarasāḥ padārthāḥ abhinavā eva nirmīyante /",
    "GK16udkass_u:1663": " ataḥ kriyāvaca ityuktam /",
    "GK16udkass_u:1664": " tasyodāharaṇam----",
    "GK16udkass_u:1665": " yadvā māṃ kiṃ karomyeṣa vācālayati vismayaḥ /",
    "GK16udkass_u:1666": " bhavatyāḥ kvāyamākāraḥ kvedaṃ tapasi pāṭavam // UKss_5.*4 //",
    "GK16udkass_u:1667": " atra yadetatpūrvamupakrāntaṃ vaco me nodetīti tasyākṣepo yadvetikṛtaḥ /",
    "GK16udkass_u:1668": " kiṃvā karomi vismayavācālitaḥ san bravīmi bhavatyāḥ kvate /",
    "GK16udkass_u:1669": " eṣa vismayo māṃ vācālayatīti saṃbandhaḥ /",
    "GK16udkass_u:1670": " atrākṛteḥ sukumārāyāḥ pāṭavasya ca kaṭhinakāyasādhyasya virodho bhagavatīniṣṭhatvenopanibaddhaḥ",
    "GK16udkass_u:1671": " tena ca vismayavibhāvanākhyo viśeṣo 'tra khyāpyate /",
    "GK16udkass_u:1672": " ayaṃ cāsiddhasvabhāvadharmaniṣṭhatvādguṇavirodhaḥ /",
    "GK16udkass_u:1673": " evaṃ sādhyasvabhāvadharmaniṣṭhe 'pi kriyāvirodhe udāhāryam /",
    "GK16udkass_u:1674": " tathā dravyavirodhe guṇakriyāvirodhe guṇadravyavirodhe kriyādravyavirodhe ca //",
    "GK16udkass_u:1675": " tulyayogitā-----",
    "GK16udkass_u:1676": " upamānopameyoktiśūnyairaprastutairvacaḥ /",
    "GK16udkass_u:1677": " sāmyābhidhāyi prastāvabhāgbhirvā tulyayogitā // UKss_5.7 //",
    "GK16udkass_u:1678": " aprastutānāmeva vā yatra sāmyamabhidhīyate sā tulyayogitā /",
    "GK16udkass_u:1679": " ata eva prākaraṇikāprākaraṇikobhayārthaniṣṭhatvābhāvāttatropamānopameyoktiśūnyatvaṃ prastāvabhāgbhiḥ prastutaiḥ sāmyābhidhāyi vaca iti saṃbandhaḥ /",
    "GK16udkass_u:1680": " tasyāḥ pūrvabhedasyodāharaṇam-----",
    "GK16udkass_u:1681": " tvadaṅgamārdavaṃ draṣṭuḥ kasya citte na bhāsate /",
    "GK16udkass_u:1682": " mālatīśaśabhṛllekhākadalīnāṃ kaṭhoratā // UKss_5.*5 //",
    "GK16udkass_u:1683": " tvaccharīrasaukumāryadarśinaḥ kasyeva cetasi mālatyādīnāṃ kāṭhinyaṃ na bhāsata ityarthaḥ /",
    "GK16udkass_u:1684": " atra mālatyādīnāmaprākaraṇikānāmevārthānāṃ kaṭhoratvalakṣaṇaṃ sāmyamupanibaddham /",
    "GK16udkass_u:1685": " draṣṭuriti tṛn /",
    "GK16udkass_u:1686": " tadyoge ca tvadaṅgamārdavamiti \"na lokāvyayaniṣṭhe'ti ṣaṣṭhīniṣedhaḥ /",
    "GK16udkass_u:1687": " dvitīyabhedasyodāharaṇam----",
    "GK16udkass_u:1688": " yogapaṭṭo jaṭājālaṃ tāravītvaṅmṛgājinam /",
    "GK16udkass_u:1689": " ucitāni tavāṅgasya yadyamūni taducyatām // UKss_5.*6 //",
    "GK16udkass_u:1690": " atra prākaraṇikānamapi yogapaṭṭādīnāṃ bhagavatīśarīre saṃsparśanaucityalakṣaṇaḥ samāno dharmo nibaddhaḥ /",
    "GK16udkass_u:1691": " tāravītvak valkalam /",
    "GK16udkass_u:1692": " aṅgasya śarīrasya /",
    "GK16udkass_u:1693": " aprastutapraśaṃsā----",
    "GK16udkass_u:1694": " adhikārādapetasya vastuno 'nyasya yā stutiḥ /",
    "GK16udkass_u:1695": " aprastutapraśaṃseyaṃ prastutārthanubandhinī // UKss_5.8 //",
    "GK16udkass_u:1696": " adhikārādupavarṇanāvasarādapagatasya prākaraṇikādaparasya vastuno yatropanibandhaḥ sā aprastutapraśaṃsā",
    "GK16udkass_u:1697": " na caivamapi tasyā unmattapralāpaprakhyatā, yataḥ sā kenacitsvājanyena",
    "GK16udkass_u:1698": " prastutamarthamanubadhnati /",
    "GK16udkass_u:1699": " taduktam---prastutārthānubandhinīti /",
    "GK16udkass_u:1700": " tasyā udāharaṇam-----",
    "GK16udkass_u:1701": " yānti svadeheṣu jarāmasaṃprāptopabhoktṛkāḥ /",
    "GK16udkass_u:1702": " phalapuṣparddhibhājo 'pi durgadeśavanaśriyaḥ // UKss_5.*7 //",
    "GK16udkass_u:1703": " atra kṛcchreṇa gantuṃ śakyate yasmindeśe tadgatakānanānāṃ śobhā aprākaraṇikya eva svadehajarjaratayopavarṇitāḥ",
    "GK16udkass_u:1704": " tābhiśca sādṛśyaṃ svājanyena bhagavatīceṣṭitamupameyabhūtaṃ evaṃvidharūpatayāvagamyate /",
    "GK16udkass_u:1705": " durgeti \"suduroradhikaraṇa\"iti ḍapratyayaḥ //",
    "GK16udkass_u:1706": " vyājastutiḥ----",
    "GK16udkass_u:1707": " śabdaśaktisvabhāvena yatra nindeva gamyate /",
    "GK16udkass_u:1708": " vastutastu stutiśceṣṭā vyājastutirasau matā // UKss_5.9 //",
    "GK16udkass_u:1709": " yatra śabdānāmabhidhāyakānāṃ yā śaktirarthapratyāyanautsukyaṃ tasyā yaḥ svabhāvo niyatārthaniṣṭhatvātmakastena nindā gamyate iva natvasau nindaiva",
    "GK16udkass_u:1710": " padārthaparyālocanasāmarthyotthāyāṃ stutau vākyārthībhūtāyāmavāntaravākyārthatvāt /",
    "GK16udkass_u:1711": " ata evāha----",
    "GK16udkass_u:1712": " vastutastu stutiśceṣṭeti /",
    "GK16udkass_u:1713": " vastuta ityarthasāmarthyādityarthaḥ /",
    "GK16udkass_u:1714": " tatra vyājastutirnāmālaṅkāro bhavati /",
    "GK16udkass_u:1715": " nindāvyājena hi sā stutiḥ /",
    "GK16udkass_u:1716": " ato vyājastutiḥ /",
    "GK16udkass_u:1717": " tasyā udāharaṇam-----",
    "GK16udkass_u:1718": " dhigananyopamāmetāṃ tāvakīṃ rūpasaṃpadam /",
    "GK16udkass_u:1719": " trailokye 'pyanurūpo yadvarastava na labhyate // UKss_5.*8 //",
    "GK16udkass_u:1720": " atra yadetaddhigvādopahatatvaṃ rūpasaṃpadaḥ sākṣācchabdavyāpāreṇa spṛṣṭaṃ na tatsvātmaparyavasitaṃ,",
    "GK16udkass_u:1721": " arthasāmarthyotthalokottarabhagavatīrūpotkarṣapratipādanaparyavasitatvāt /",
    "GK16udkass_u:1722": " atastasyāvāntaravākyārthatā /",
    "GK16udkass_u:1723": " teneyaṃ vyājastutiḥ /",
    "GK16udkass_u:1724": " nindāvyājena rūpotkarṣasya stūyamānatvāt /",
    "GK16udkass_u:1725": " dhigananyopamāmi \"tyubhasarvatasoḥ kārye\"ti dvitīyā //",
    "GK16udkass_u:1726": " vidarśanā----",
    "GK16udkass_u:1727": " abhavanvastusaṃbandho bhavanvā yatra kalpayet /",
    "GK16udkass_u:1728": " upamānopameyatvaṃ kathyate sā vidarśanā // UKss_5.10 //",
    "GK16udkass_u:1729": " yatra padārthānāṃ saṃbandhaḥ svayamanupapadyamānaḥ sannupamānopameyabhāve paryavasyati athavā upamānopameyabhāvakalpanayā svātmānamupapādayati tatra vidarśanā, viśiṣṭasyārthasya upamānopameyabhāvātmakasyopadarśanāt tasyā udāharaṇam----",
    "GK16udkass_u:1730": " vinocitena patyā ca rūpavatyapi kāminī /",
    "GK16udkass_u:1731": " vidhuvandhyavibhāvaryāḥ prabibharti viśobhatām // UKss_5.*9 //",
    "GK16udkass_u:1732": " vidhuścandraḥ /",
    "GK16udkass_u:1733": " vibhāvarī rātriḥ /",
    "GK16udkass_u:1734": " atra rajanikararahitavibhāvarīviśobhatvasya yadetatkarmatvaṃ tatkāminīkartṛkāyāṃ bharaṇakriyāyāṃ na samanvayaṃ gacchati /",
    "GK16udkass_u:1735": " na hyanyasya saṃbandhinīṃ viśobhāmanyo bibharti /",
    "GK16udkass_u:1736": " ataḥ padārthasamanvayasyātrānupapattiḥ /",
    "GK16udkass_u:1737": " upamānopameyabhāvastvatra vākyārthaviśrāntisthānaṃ kṛṣṇarātrivadviśobhatāṃ bibhartiti /",
    "GK16udkass_u:1738": " evametadbhavati vastvasaṃbandhe upamānopameyabhāvakalpanāyāmudāharaṇam /",
    "GK16udkass_u:1739": " yatra tu padārthasamankya upamānopameyabhāvakalpanayā svātmānamupapādayati tasya vidarśanābhedasyodāharaṇamudbhaṭapustake na dṛśyate /",
    "GK16udkass_u:1740": " tasya tu bhāmahodatamidamudāharaṇam---",
    "GK16udkass_u:1741": " ayaṃ mandadyutirbhāsvānastaṃ prati yiyāsati /",
    "GK16udkass_u:1742": " udayaḥ patanāyeti śrīmato bodhayannarān //",
    "GK16udkass_u:1743": " iti tatra prathamodayasamayavijṛmbhamāṇasvakāntirahitasaya bhāsvato yadetadastamayaunmukhyaṃ tadupetasya śrīmataḥ prayojyakartṝn prati pātāvasānodayakarmake 'vabodhe tatsamarthācaraṇalakṣaṇaṃ hetukartṛtvamupanibaddham /",
    "GK16udkass_u:1744": " tathāvidhaṃ khalu bhāsvantaṃ paśyantaḥ śrīmanto budhyante bhāsvata iva sarvasyodayaḥ pātāvasāna iti /",
    "GK16udkass_u:1745": " tāṃścāsau tathāvabudhyamānān svāvasthopadarśanena prayuṅkte yathā mamāyamudayaḥ pātāvasānastathā bhavatāmapīti /",
    "GK16udkass_u:1746": " atra ca preṣaṇādhyeṣaṇayorabhāvāttatsamarthācaraṇalakṣaṇa eva prayojakavyāpāraḥ kārīṣo 'dhyāpayati bhikṣā vāsayatīti yathā /",
    "GK16udkass_u:1747": " tena ca prayojyaprayojakabhāvena svātmānamupapādayitumupamānopameyabhāva ākṣiptaḥ he śrīmanto yathā mamāyamudayaḥ patanāya tadvadbhavatāmapīti yūyaṃ budhyadhvamiti /",
    "GK16udkass_u:1748": " tenātra prayojyaprayojakabhāvalakṣaṇena padārthasamanvayena svātmopapādanāyopamānopameyabhāvasyākṣepāt dvitīyo vidarśanāyā bhedaḥ //",
    "GK16udkass_u:1749": " saṃkaraḥ----",
    "GK16udkass_u:1750": " sa ca caturvidhaḥ saṃdehaśabdārthavartyalaṅkāraikaśabdābhidhānānugrāhyānugrāhakabhedena /",
    "GK16udkass_u:1751": " tatra saṃdehasaṃkarastāvat---",
    "GK16udkass_u:1752": " anekālaṅkriyollekhe samaṃ tadvṛttyasaṃbhave /",
    "GK16udkass_u:1753": " ekasya ca grahe nyāyadoṣābhāve ca saṃkaraḥ // UKss_5.11 //",
    "GK16udkass_u:1754": " anekasyālaṅkārasyollekhe cetasyupārohe saṃdehasaṃkaro bhavati, na tvekaśabdābhidhānasaṃkarādāvapi anekālaṅkārollekhaḥ saṃbhavati /",
    "GK16udkass_u:1755": " yathā---",
    "GK16udkass_u:1756": " murārinirgatā nūnaṃ narakapratipanthinī /",
    "GK16udkass_u:1757": " tavāpi mūrghni gaṅgeva cakradhārā patiṣyati //",
    "GK16udkass_u:1758": " atra hyupamānopameyabhāvastatpratibhāhetuśca śleṣo 'nekālaṅkāra ullikhyate",
    "GK16udkass_u:1759": " upamānopameyabhāve tāvat gaṅgopamānam /",
    "GK16udkass_u:1760": " cakradhārā upameyā /",
    "GK16udkass_u:1761": " murārinirgatatvaṃ sādhāraṇo dharmaḥ /",
    "GK16udkass_u:1762": " śleṣastvatra narakapratipanthiśabdādātmānaṃ labhate /",
    "GK16udkass_u:1763": " ekatra hi narako dānavaḥ /",
    "GK16udkass_u:1764": " aparatra tvavīcyādiḥ /",
    "GK16udkass_u:1765": " etau ca dvāvalaṅkārāvekasminnivaśabde 'nupraviśataḥ /",
    "GK16udkass_u:1766": " na hyupamānopameyabhāvastatpratibhāheturvā śleṣaḥ samāsādyabhāve ivaśabdādimantareṇa svarūpaṃ pratilabhate /",
    "GK16udkass_u:1767": " tenātra dvāvalaṅkārā vekasminvācake iva śabde 'nupraviṣau /",
    "GK16udkass_u:1768": " yadi cānekālaṅkārollekhe sati saṃdehasaṃkarastata evamādāvapyanekālaṅkārollekhasya saṃbhavātsaṃdehasaṃkaraprasaṅga",
    "GK16udkass_u:1769": " ityāśaṅkyoktam---samaṃ tadvṛttyasaṃbhava iti /",
    "GK16udkass_u:1770": " tasyānekasyālaṅkārasya samaṃ yugapadyadi vṛttirvyāpāro",
    "GK16udkass_u:1771": " 'laṅkāryālaṅkaraṇātmako na saṃbhavatītyarthaḥ /",
    "GK16udkass_u:1772": " pūrvokte tūdāharaṇe murārinirgateti sādhāraṇadharmopādānānnarakapratipanthinīti ca śleṣapadopadarśanānnānekasyālaṅkārasya yugapadvṛtterasaṃbhavaḥ /",
    "GK16udkass_u:1773": " tena tatra na saṃdehasaṃkaratā /",
    "GK16udkass_u:1774": " nanu yadyanekālaṅkārolleke yugapadvṛttyasaṃbhave ca saṃdehasaṃkaratvam /",
    "GK16udkass_u:1775": " eva sati yatra pratibhāmātreṇānekasminnalaṅkāre ullikhyamāne yasya sādhakaṃ pramāṇamasti sa upādīyate /",
    "GK16udkass_u:1776": " yasya tu bādhakaṃ pramāṇaṃ vidyate sa tyajyate /",
    "GK16udkass_u:1777": " tatrāṣyanekālaṅkārollekhasya samaṃ tadvṛttyasaṃbhavasya ca saṃbhavātsaṃdehasaṃkaratvaṃ prasajjatītyāśaṅkyoktam---ekasya ca grahe nyāyadoṣābhāve ceti /",
    "GK16udkass_u:1778": " nyāyaḥ sādhakaṃ pramāṇam /",
    "GK16udkass_u:1779": " doṣo bādhakaṃ pramāṇam /",
    "GK16udkass_u:1780": " yatrānekālaṅkārollekhe yugapadvṛttyasaṃbhave ca ekatarasya grahaṇe sādhakabādhake pramāṇe samastavyastatayā na vidyete tatra saṃdehasaṃkaraḥ",
    "GK16udkass_u:1781": " tena nāniṣṭaprasaṅgaḥ /",
    "GK16udkass_u:1782": " tathāhi---yatra sādhakabādhake pramāṇe sāmastyena vidyate tatra yasya",
    "GK16udkass_u:1783": " sādhakaṃ pramāṇamasti tasyopādānādbādhakasya pramāṇopetasya ca tyāgādekasya grahaṇaṃ bhavati",
    "GK16udkass_u:1784": " yatrāpi sādhakabādhakapramāṇayorvaiyastyenānyatarasya vidyamānatā tatrāpi pratibhollikhyamānānekālaṅkāramadhyātsādhakapramāṇopetasyopādānātpramāṇaśūnyasya copekṣyatvāt, tathā bādhakapramāṇopetasya parityāgāttditarasya ca pūrvollikhitasya pāriśeṣyeṇopādānādekasya graho bhavati /",
    "GK16udkass_u:1785": " yatra tu sādhakabādhakapramāṇābhāvastatra saṃdeha eva /",
    "GK16udkass_u:1786": " evamayaṃ saṃdehasaṃkaro lakṣitaḥ /",
    "GK16udkass_u:1787": " tasyodāharaṇam----",
    "GK16udkass_u:1788": " yadyapyatyantamucito varenduste na labhyate /",
    "GK16udkass_u:1789": " tathāpi vacmi kutrāpi kriyatāmādaro nare // UKss_5.*10 //",
    "GK16udkass_u:1790": " atra varenduriti vara eva induḥ, vara induriveti rūpakasamāsopamayordvayoralaṅkārayorullekhaḥ",
    "GK16udkass_u:1791": " na ca tasyānekasyālaṅkārasya yugapadvṛttiḥ saṃbhavati /",
    "GK16udkass_u:1792": " ekālaṅkārasaṃśrayeṇaivālaṅkārasya kṛtakṛtyātvāt /",
    "GK16udkass_u:1793": " na cātra dvayormadhyādekatarasya grahaṇāya sādhakabādhakapramāṇayogaḥ.",
    "GK16udkass_u:1794": " sādhakaṃ hi pramāṇaṃ vidyamānaṃ vidhimukhenālaṅkāraṃ jñāpayet /",
    "GK16udkass_u:1795": " tathā bādhakamapi prahātavyālaṅkāraniṣedhamukhenopādeyamalaṅkāraṃ pūrvollikhitaṃ pāriśeṣyādupādeyatayā pratipādayati /",
    "GK16udkass_u:1796": " atra tu dvayoḥ sādhakabādhakapramāṇayorabhāvātsaṃdehaḥ /",
    "GK16udkass_u:1797": " tena saṃkaro 'laṅkāraḥ /",
    "GK16udkass_u:1798": " śabdārthavartyalaṅkārastu-----",
    "GK16udkass_u:1799": " śabdārthavartyalaṅkārā vākya ekatra bhāsinaḥ /",
    "GK16udkass_u:1800": " saṃkaro vā yatraikasminvākye śabdavartinor'thavartinaścālaṅkārāḥ saṃsargamupayānti sa śabdārthālaṅkāraḥ",
    "GK16udkass_u:1801": " tasyodāharaṇam----",
    "GK16udkass_u:1802": " itthaṃ sthitirvarārthā cenmā kṛthā vyarthamarthitām /",
    "GK16udkass_u:1803": " rūpeṇa te yuvā sarvaḥ pādabaddho hi kiṅkaraḥ // UKss_5.*11 //",
    "GK16udkass_u:1804": " varārthā bhartrarthā /",
    "GK16udkass_u:1805": " kiṅkaro dāsaḥ /",
    "GK16udkass_u:1806": " atra thakāropanibaddho 'nuprāsātmakaḥ śabdālaṅkāraḥ /",
    "GK16udkass_u:1807": " arthālaṅkāraścārthāntaranyāso vidyate /",
    "GK16udkass_u:1808": " tathāhi---atra mākṛthā vyarthamarthitāmityupāditsiter'the",
    "GK16udkass_u:1809": " 'rthitvasyākaraṇaṃ yadupanibaddhaṃ tadanupapadyamānatayā saṃbhāvya",
    "GK16udkass_u:1810": " tatsamarthanāyoktaṃ 'rūpeṇa te yuvā sarvaḥ pādabaddho hi kiṅkara'iti /",
    "GK16udkass_u:1811": " yo guṇotkarṣaśālī sa nārthayate, apitvarthyate yathā ratnādi /",
    "GK16udkass_u:1812": " tvaṃ ca rūpavattvādguṇotkarṣaśālinī /",
    "GK16udkass_u:1813": " tasmādupāditsiter'the",
    "GK16udkass_u:1814": " tavārthitvamayuktamiti /",
    "GK16udkass_u:1815": " tenāyaṃ śabdārthavartyalaṅkārasaṃkaraḥ //",
    "GK16udkass_u:1816": " ekaśabdābhidhānasaṃkarastu /",
    "GK16udkass_u:1817": " ekavākyāṃśapraveśādvābhidhīyate // UKss_5.12 //",
    "GK16udkass_u:1818": " ekasminvākyāṃśe vākyaikadeśe yatrānekasyālaṅkārasyānupraveśaḥ sa ekaśabdābhidhānasaṃkaraḥ",
    "GK16udkass_u:1819": " tasyodāharaṇam----",
    "GK16udkass_u:1820": " maivamevāssva sacchāyavarṇikā cārukarṇikā /",
    "GK16udkass_u:1821": " ambhojinī citrasthā dṛṣṭimātrasukhapradā // UKss_5.*12 //",
    "GK16udkass_u:1822": " atropamālaṅkāra upamāpratibhotpattihetubhūtaśca śleṣa ityetau dvāvalaṅkārāvekasminvākyāṃśe ivaśabde 'nupraviṣṭau /",
    "GK16udkass_u:1823": " tathāhi---ambhojinī upamānam, gaurī upameyā, dṛṣṭimātrasukhapradatvaṃ sādhāraṇo dharmaḥ ityupamā",
    "GK16udkass_u:1824": " sacchāyavarṇikā cārukarṇiketi śleṣaḥ /",
    "GK16udkass_u:1825": " ambhojinyāṃ hi varṇā rājavartādayaḥ gauryāṃ tu gauratvam /",
    "GK16udkass_u:1826": " ambhojinyāṃ karṇikā kamalamadhvarttibījakośaḥ /",
    "GK16udkass_u:1827": " gauryāṃ tu cārū karṇau /",
    "GK16udkass_u:1828": " kapūcātra samāsāntaḥ /",
    "GK16udkass_u:1829": " tenāyaṃ śleṣaḥ /",
    "GK16udkass_u:1830": " etau ca dvāvalaṅkārā vekasminvākyāṃśe ivaśabde 'nupraviṣṭau /",
    "GK16udkass_u:1831": " tenāyamekaśabdābhidhānasaṃkaraḥ //",
    "GK16udkass_u:1832": " anugrāhyānugrāhakasaṃkarastu----",
    "GK16udkass_u:1833": " parasparopakāreṇa yatrālaṅkṛtayaḥ sthitāḥ /",
    "GK16udkass_u:1834": " svātantryeṇātmalābhaṃ no labhante so 'pi saṃkaraḥ // UKss_5.13 //",
    "GK16udkass_u:1835": " yatrobhayorupamānopameyayoḥ parasparamupamānopameyabhāvastatropameyopamā /",
    "GK16udkass_u:1836": " upameyenopamānasyopamānāt /",
    "GK16udkass_u:1837": " nanu ca prākaraṇikaṃ sāmyābhidhānasaṃbandhi upameyaṃ /",
    "GK16udkass_u:1838": " aprākaraṇikaṃ upamānaṃ /",
    "GK16udkass_u:1839": " yadi cātropameyasyopamānatvamabhidhīyate, evaṃ sati tasya prākaraṇikatvaṃ vyāhanyate ityāśaṅkyoktam---pakṣāntarahānigāmiti",
    "GK16udkass_u:1840": " nātropamānopameyabhāve tātparyaṃ kintu etadeva dvayamevaṃvidhaṃ vidyate,",
    "GK16udkass_u:1841": " na tvanyadetayoḥ sadṛśaṃ vastvantaraṃ vidyate iti /",
    "GK16udkass_u:1842": " ataśca etatpakṣadvitayavyatiriktasya pakṣāntarasyātra hānervivakṣitatvāt parasparamupamānopameyabhāvo na duṣyatīti tasya pakṣāntarahānau",
    "GK16udkass_u:1843": " pratapādyāyāmavāntaravākyārthatvenāvasthānāt, varaṃ viṣaṃ bhakṣaya mā cārasya gṛhe bhuṅkthāḥ itivat /",
    "GK16udkass_u:1844": " atra hi viṣabhakṣaṇaṃ na vidhīyate /",
    "GK16udkass_u:1845": " durjanagṛhe bhojanaparivarjanatātparyāt /",
    "GK16udkass_u:1846": " evamihāpyupamānopameyabhāvasyāvivakṣāpakṣāntarahānau tātparyāt /",
    "GK16udkass_u:1847": " tasyā udāharaṇam---",
    "GK16udkass_u:1848": " hareṇeva smaravyādhastvayānaṅgīkṛto 'pi san /",
    "GK16udkass_u:1849": " tvadvapuḥ kṣaṇamapyeṣa dhārṣṭyādiva na muñcati // UKss_5.*13 //",
    "GK16udkass_u:1850": " atra dhārṣṭyādi na muñcatīti yāsāvutprekṣā sā hareṇeva smaravyādhastvayānaṅgīkṛto 'pi sannityupamāpratibhotpattihetuśleṣavaśena svarūpaṃ pratilabhate /",
    "GK16udkass_u:1851": " anaṅgīkṛto hi anaṅgatvamaśarīratvamāpāditaḥ anūrīkṛtaśca /",
    "GK16udkass_u:1852": " yaścānūrīkṛtaḥ kṣaṇamapi na muñcati tatra dhārṣṭyaṃ hetutayotprekṣituṃ śakyate /",
    "GK16udkass_u:1853": " tena śleṣavaśenātrotpreksā āsāditasvabhāvā /",
    "GK16udkass_u:1854": " atoyamanugrāhyānugrāhakasaṃkaraḥ /",
    "GK16udkass_u:1855": " evamayaṃ caturvidhaḥ saṃkaro nānālaṃkāragatavikalpavyavasthāsamuccayāṅgāṅgibhāvasamāśrayaṇenābhihitaḥ",
    "GK16udkass_u:1856": " tatrānekālaṃkāravikalpātsaṃdehasaṃkaraḥ /",
    "GK16udkass_u:1857": " nibhinnādhāratvena śabdārthavartinolaṃkārayoravasthānādvyavasthāsamāśrayaḥ śabdārthavartyalaṃkārasaṃkaraḥ",
    "GK16udkass_u:1858": " ekaśabdābhidhānasaṃkare tu samuccayenānekolaṃkāra ekasminvākyāṃśe ivādāvanupraviśati /",
    "GK16udkass_u:1859": " anugrāhyānugrāhakasaṃkare tvanakasyālaṃkārasyāṅgāṅgibhāvaḥ /",
    "GK16udkass_u:1860": " ato vikalpa-vyavasthā-samuccayāṅgāṅgibhāvasaṃśrayā ete catvāraḥ saṃkarabhedāḥ /",
    "GK16udkass_u:1861": " upameyopamā---",
    "GK16udkass_u:1862": " anyonyameva yatra syādupamānopameyatā /",
    "GK16udkass_u:1863": " upameyopamāmāhustāṃ pakṣāntarahānigām // UKss_5.14 //",
    "GK16udkass_u:1864": " yatrobhayorupamānopameyayoḥ parasparamupamānopameyabhāvas tatropameyopamā",
    "GK16udkass_u:1865": " upameyenopamānasyopamānāt /",
    "GK16udkass_u:1866": " nanu ca prākaraṇikaṃ sāmyābhidhānasaṃbandhi upameyam aprakaraṇikamupamānam",
    "GK16udkass_u:1867": " yadi cātropameyasyopamānatvam abhidhīyate evaṃ sati tasya prākaraṇikatvam vyāhanyate ityāśaṅkyoktam -- pakṣāntarahānigāmiti /",
    "GK16udkass_u:1868": " nātropamānopameyabhāve tātparyaṃ kiṃtu etadeva dvayamevaṃvidhaṃ vidyate na tvanyadetayoḥ sadṛśaṃ vastvantaraṃ vidyata iti /",
    "GK16udkass_u:1869": " ataśca etat pakṣadvitayavyatiriktasya pakṣāntarasyātra hānervivakṣitatvāt parasparamupamānopameyabhāvo na duṣyatīti /",
    "GK16udkass_u:1870": " tasya pakṣāntarahānau pratipādyāyāmavāntaravākyārthatvenāvasthānāt --",
    "GK16udkass_u:1871": " varaṃ viṣaṃ bhakṣaya mā cāsya gṛhe bhuktvā -- itivat /",
    "GK16udkass_u:1872": " atra hi viṣabhakṣaṇaṃ na vidhīyate durjanagṛhe bhojanaparivarjanatātparyāt",
    "GK16udkass_u:1873": " evamihāpyupamānopameyabhāvasyāvivakṣā pakṣāntarahānau tātparyāt /",
    "GK16udkass_u:1874": " śirāṃsi paṅkajānīva vegotpātayato dviṣām /",
    "GK16udkass_u:1875": " ājau karopamaṃ cakraṃ yasya cakropamaḥ karaḥ // UKss_5.*14 //",
    "GK16udkass_u:1876": " atra yasyetyupāttsya tvatkṛte so 'pi vaikuṇṭha ityatra tacchabdasamanvayenā kāṅkṣāvicchedo bhaviṣyate /",
    "GK16udkass_u:1877": " uttareṣvapi ca ślekeṣu tenaiva yacchabdārtho nirākāṅkṣī kāryaḥ /",
    "GK16udkass_u:1878": " atra karacakrayoḥ parasparamupamānopameyabhāvaḥ /",
    "GK16udkass_u:1879": " sādhāraṇaścātra dharmaḥ atitvaritatvena śatruśiro 'vakartanam /",
    "GK16udkass_u:1880": " eṣa cātropamānopameyabhāvaḥ upamānāntarābhāve paryavasitaḥ /",
    "GK16udkass_u:1881": " yadi parametayoreva parasparamupamānopameyabhāvaḥ syādanyatve tayorupamānaṃ nāstīti //",
    "GK16udkass_u:1882": " sahoktiḥ---",
    "GK16udkass_u:1883": " tulyakāle kriye yatra vastudvayasamāśrite /",
    "GK16udkass_u:1884": " padenaikena kathyete sā sahoktirmatā satām // UKss_5.15 //",
    "GK16udkass_u:1885": " yatra vastudvayasamavete dve kriye padenaikena tantravṛttyā kathyete tatra sahoktirnāmālaṅkāro bhavati /",
    "GK16udkass_u:1886": " nanu 'saṃjahāra śaratkālaḥ'ityādāvapi dīpake padenaikena vastudvayasamavete dve kriye kathyete",
    "GK16udkass_u:1887": " ataśca tatrāpi sahoktitvaṃ prāpnotīti āsaṅkyoktam---tulyakāle iti /",
    "GK16udkass_u:1888": " yatra sahādinā padena tulyakālatāmavagamya vastudvitayasamāśrite dve kriye kathyete tatra sahoktitvam /",
    "GK16udkass_u:1889": " na caivaṃ dīpaka iti nātivyāptiḥ /",
    "GK16udkass_u:1890": " sahādinā ca śabdena yugapatkālatāyāmavadyotyamānāyāṃ dvaya gatiḥ /",
    "GK16udkass_u:1891": " kadācitkhalu yayoḥ kriyayostulyakālatā te kriye tulyakakṣatayā",
    "GK16udkass_u:1892": " svāśrayaviśrāntatvenābhidhīyete, yatā devadattyajñadattau saha bhuñjāte iti kadācittvekāśrayaviśrāntāyāṃ kriyāyāmabhihitāyāṃ sahādyarthaparyālocanāsāmarthyādaparasyāśrayasya kriyāsaṃbandho",
    "GK16udkass_u:1893": " 'vagamyate, yathā devadatto yajñadattena saha bhūṅkta iti /",
    "GK16udkass_u:1894": " tatreha dvitīyā gatirāśrīyate /",
    "GK16udkass_u:1895": " śābdena rūpeṇaikatra kriyāsaṃbandhasya pratītasyāparatrārthena rūpeṇonnīyamānatvena vakrabhaṇite sadbhāvāt /",
    "GK16udkass_u:1896": " evaṃvidhasya yatraiva śobhātiśayavidhāyitvaṃ tatraiva sahokteralaṅkāratā na sarvatreti draṣṭavyam",
    "GK16udkass_u:1897": " tasyā udāharaṇam----",
    "GK16udkass_u:1898": " dyujano mṛtyunā sārdhaṃ yasyājau tārakāmaye /",
    "GK16udkass_u:1899": " cakre cakrābhidhānena praiṣyeṇāptamanorathaḥ // UKss_5.*15 //",
    "GK16udkass_u:1900": " yasya praiṣyeṇa iti saṃbandhaḥ /",
    "GK16udkass_u:1901": " atra mṛtyordyujanasya ca manorathāvāptikaraṇalakṣaṇe dve kriye padenaikenokte cakre 'vāptamanoratha iti /",
    "GK16udkass_u:1902": " yadyapyavāptamanoratha iti cakra iti ca suptiḍantatvabhedena padadvitvaṃ tathāpi kriyāpadadvitayopādānavyāvṛttervavakṣitatvātpadenaikeneti na virudhyate /",
    "GK16udkass_u:1903": " athavā cakre iti karoti kriyā sāmānyabhūtā viśeṣamantareṇāparyavasyantī manorathāvāptilakṣaṇaṃ viśeṣaṃ garbhīkaroti /",
    "GK16udkass_u:1904": " ataścātra satyapyanekapadatve ekapadībhāva iva prakāśate /",
    "GK16udkass_u:1905": " tena ekena padenetyuktam /",
    "GK16udkass_u:1906": " sārdhaṃ śabdaścātra tulyakālatāmavadyotayati /",
    "GK16udkass_u:1907": " yasya praiṣyeṇājñākāriṇā cakrasaṃjñakena kartṛbhūtena mṛtyunā sārdhamapṛthakkālatayā dyujana āptamanorathaḥ kṛta iti /",
    "GK16udkass_u:1908": " anekalokakavalīkaraṇānmṛtyormanorathāvāptiḥ, dyujanasya ca śatruvināśāt //",
    "GK16udkass_u:1909": " parivṛttiḥ-----",
    "GK16udkass_u:1910": " samanyūnaviśeṣṭaistu kasyacitparivartanam /",
    "GK16udkass_u:1911": " arthānarthasvabhāvaṃ yatparivṛttirabhāṇi sā // UKss_5.16 //",
    "GK16udkass_u:1912": " kasyacidvastuno vastvantareṇa parivartanaṃ parivṛttiḥ /",
    "GK16udkass_u:1913": " sā ca trividhā /",
    "GK16udkass_u:1914": " parivartanakārakāṇāṃ parivartanīyena saha samatvānnyūnatvādadhikatvācca /",
    "GK16udkass_u:1915": " tadidamuktam--samanyūnaviśiṣṭairiti /",
    "GK16udkass_u:1916": " tatra yasyāḥ samor'thaḥ parivartyate tasyā anarthasvabhāvatā /",
    "GK16udkass_u:1917": " arthaśabdena hi upādeyo 'ptho 'bhidhīyater,'thyate 'sāviti kṛtvā /",
    "GK16udkass_u:1918": " yatra ca sāmyaṃ tabhārthanīyatvaṃ nāsti /",
    "GK16udkass_u:1919": " tenārthyatvābhāvānugamāttatrānarthatvamabhidhīyate /",
    "GK16udkass_u:1920": " atastatrānarthasvabhāvaṃ parivartanam /",
    "GK16udkass_u:1921": " yatrāpa ca nikṛṣṭaparigraheṇotkṛṣṭaparityāgaḥ kriyate,",
    "GK16udkass_u:1922": " tatrāpyanarthasvabhāvatā /",
    "GK16udkass_u:1923": " upādeyaviparītasyopādānāt /",
    "GK16udkass_u:1924": " arthapratipakṣo hyatrānarthaḥ /",
    "GK16udkass_u:1925": " adharmānṛtavat /",
    "GK16udkass_u:1926": " yatā hyadharmānṛtaśabdābhyāṃ nottarapadārthrābhāvamātramabhidhīyate,",
    "GK16udkass_u:1927": " nāpyuttarapadārthatulyor'thaḥ, kiṃ tarhi etatpratipakṣasyaivābhidhānaṃ,",
    "GK16udkass_u:1928": " evamihāpyanarthaśabdena arthapratipakṣasyaivābhidhanam /",
    "GK16udkass_u:1929": " yathā anartho vairiṇāmāpatita ityevamādau /",
    "GK16udkass_u:1930": " tena yatrotkṛṣṭena nikṛṣṭaḥ parigṛhyate tatra duḥkhahetutvādarahthapratipakṣatvenānarthakhabhāvatā",
    "GK16udkass_u:1931": " yatra tu nikṛṣṭenotkṛṣṭaḥ parigṛhyate tatrotkṛṣṭasya sukhahetutvenopādeyatvādarthasvabhāvatā",
    "GK16udkass_u:1932": " tadidamuktam---arthānarthasvabhāvamiti /",
    "GK16udkass_u:1933": " tatra samaparivṛtterudāharaṇam---",
    "GK16udkass_u:1934": " uro datvāmarārīṇāṃ yena yuddheṣvagṛhyata /",
    "GK16udkass_u:1935": " hiraṇyākṣavadhādyeṣu yaśaḥ sākaṃ jayaśriyā // UKss_5.*16 //",
    "GK16udkass_u:1936": " atra urodānena utsāho lakṣyate yaścātra lakṣyamāṇāsyārthasyotsāhasyopāyatayā pratīyate /",
    "GK16udkass_u:1937": " abhidheyor'tho vakṣaso dānaṃ nāma yo hi yatra vakṣa udyamayati sa",
    "GK16udkass_u:1938": " tatrotsahata iti tatpratibhāvacchāditasyotasāhasya pratitiḥ tadapekṣayā samena samasya parivartanam",
    "GK16udkass_u:1939": " uroyaśasoḥ samatvāt /",
    "GK16udkass_u:1940": " nyūnaparivṛttestūdāharaṇam----",
    "GK16udkass_u:1941": " netroragabalabhrāmyanmandarādriśiraścyutaiḥ /",
    "GK16udkass_u:1942": " ratnairāpūrya dugdhārbdhi yaḥ samādatta kaustubham // UKss_5.*17 //",
    "GK16udkass_u:1943": " netrabhūta urago vāsukiḥ /",
    "GK16udkass_u:1944": " atra--kaustubhasyotkṛṣṭasya nikṛṣṭaratnaparatyāgena grahaṇānnikṛṣṭenotkṛṣṭasya parivartanam",
    "GK16udkass_u:1945": " viśeṣṭaparivṛttestūdāharaṇam----",
    "GK16udkass_u:1946": " yo balau vyāptabhūsīmna makhena dyāṃ jigīṣati /",
    "GK16udkass_u:1947": " abhayaṃ svargasadmabhyo datvā jagrāha kharvatam // UKss_5.*18 //",
    "GK16udkass_u:1948": " bhūsīmā pṛthivyā avadhiḥ /",
    "GK16udkass_u:1949": " makho yajñaḥ /",
    "GK16udkass_u:1950": " atra abhayenotkṛṣṭena nikṛṣṭasya kharvatvasya hrasvatvasya parivartanaṃ abhidheyāpekṣayā pūrvatarodāharaṇavatpratibhāti",
    "GK16udkass_u:1951": " tātparyārthāpekṣayā tu neyaṃ parivṛttiḥ /",
    "GK16udkass_u:1952": " cattaddevebhyaḥ abhayaṃ pratijñātaṃ tadupāyabhūtāyā vāmanaveṣeṇa svarvatāyāḥ parigṛhītatvāt",
    "GK16udkass_u:1953": " iti māhaśrīpratīhārendurājaviracitāyāmudbhaṭālaṅkārasārasaṃgrahaladhuvṛttau pañcamo vargaḥ",
    "GK16udkass_u:1954": " atha ṣaṣṭho vargaḥ /",
    "GK16udkass_u:1955": " ananvayaṃ sasaṃdehaṃ saṃsṛṣṭiṃ bhāvikaṃ tathā /",
    "GK16udkass_u:1956": " kāvyadṛṣṭāntahetū cetyalaṅkārānpare viduḥ // UKss_6.1 //",
    "GK16udkass_u:1957": " atra itiśabdasya vakṣyamāṇaṃ yadananvayādilakṣaṇaṃ tadupakṣepārthatvena prayogānnānanvayādisvarūpaparāmarśārthatvam",
    "GK16udkass_u:1958": " ityevaṃ vakṣyamāṇalakṣaṇakatvenānanvayādīnalaṅkārānvidurityarthaḥ /",
    "GK16udkass_u:1959": " ityevaṃ vakṣyamāṇalakṣaṇakatvenānanvayādīnalaṅkārānvidurityarthaḥ /",
    "GK16udkass_u:1960": " ato vedanakriyākarmatvādananvayamityādau dvitīyā /",
    "GK16udkass_u:1961": " kāvyadṛṣṭāntahetū cetyatra dṛṣṭāntahetuśabdābhyāṃ kāvyaśabdaḥ pratyekamabhisaṃbadhyate /",
    "GK16udkass_u:1962": " dṛṣṭāntaśabdasya cātra pūrvanipāto 'bhyarhitatvāt /",
    "GK16udkass_u:1963": " abhyarhitatvaṃ dṛṣṭāntasya dṛṣṭāntapratibimbitavyāptimukhena hetoḥ prāyeṇa gamakatā saṃpratyayāt",
    "GK16udkass_u:1964": " sasaṃdehaḥ---",
    "GK16udkass_u:1965": " upamānena tattvaṃ ca bhedaṃ ca vadataḥ punaḥ /",
    "GK16udkass_u:1966": " sasaṃdehaṃ vacaḥ stutyai sasaṃdehaṃ vadurbudhāḥ // UKss_6.2 //",
    "GK16udkass_u:1967": " upamānabhedapūrvaṃ bhedamabhidadhataḥ kaveḥ kavinibaddhasya vā vakturvaca iti saṃbandhaḥ /",
    "GK16udkass_u:1968": " saṃdehopetavacanavyājena upamānena tattvaṃ tadbhāvamabhedamupameyasyābhidhāyottarakālaṃ yadā tasmādupamānāttasyopameyasya bhedo 'bhidhīyate tadā sasaṃdeho 'laṅkāraḥ /",
    "GK16udkass_u:1969": " nanu upamānena saha pūrvamabhede 'bhihite sati punaryadi tasmāddhedasyābhidhānaṃ kriyate",
    "GK16udkass_u:1970": " evaṃ sati gajasnānaṃ prāpnotītyāśaṅkyoktam----stutyai iti /",
    "GK16udkass_u:1971": " stutyarthatvena evaṃvidhā abhidhā samāśrīyata ityarthaḥ /",
    "GK16udkass_u:1972": " tasyodāharaṇam----",
    "GK16udkass_u:1973": " haste kimasya niḥśeṣadetyahṛddalanodbhavam /",
    "GK16udkass_u:1974": " yaśaḥsaṃcaya eṣa syātpiṇḍībhāvo 'sya kiṃkṛtaḥ // UKss_6.*1 //",
    "GK16udkass_u:1975": " nābhipadmaspṛhāyātaḥ kiṃ haṃso naiṣa cañcalaḥ /",
    "GK16udkass_u:1976": " iti yasyābhitaḥ śaṅkhamaśaṅkiṣṭārjavo janaḥ // UKss_6.*2 //",
    "GK16udkass_u:1977": " ārjavo mūrkhaḥ /",
    "GK16udkass_u:1978": " ṛjutvayogāt /",
    "GK16udkass_u:1979": " atra śaṅkha upameyaḥ /",
    "GK16udkass_u:1980": " yaśaḥsaṃcayo haṃsaścopamānam /",
    "GK16udkass_u:1981": " tayośca pūrvamabhedasaṃdehavyājenābhihitaḥ kimeṣa yaśaḥsaṃcayaḥ syāditi,",
    "GK16udkass_u:1982": " tathā kiṃ haṃsa iti punaścātropamānādupameyasya bhedo varṇitaḥ /",
    "GK16udkass_u:1983": " yaśaḥsaṃcayāttāvadbhedopavarṇanaṃ piṇḍībhāvo 'sya kiṃkṛta ita /",
    "GK16udkass_u:1984": " yaśaḥsaṃcayaḥ khalu prasaraṇaśīlaḥ /",
    "GK16udkass_u:1985": " asya tu tadviruddhaḥ piṇḍībhāvo dṛśyate /",
    "GK16udkass_u:1986": " tena nāyaṃ yaśaḥsaṃcaya iti /",
    "GK16udkass_u:1987": " haṃsāttu bhedābhidhānaṃ naiva cañcala iti /",
    "GK16udkass_u:1988": " haṃsasya ha cañcalatvaṃ nāma dharmaḥ /",
    "GK16udkass_u:1989": " ihaca tannopalabhyate, tasmānnaiva haṃsa iti /",
    "GK16udkass_u:1990": " evaṃ vidhasya cātrābhidhānasya phalaṃ stutiḥ, yaśaḥsaṃcayo bhagavatā svahastavartī kṛta iti, tathāsaṃbhāvyamānahaṃsāgamanaṃ tribhuvanotpattinibandhanaṃ yattannābhinalinaṃ tadvān bhagavāniti //",
    "GK16udkass_u:1991": " sasaṃdehasya bhedāntaramāha----",
    "GK16udkass_u:1992": " alaṅkārāntaracchāyāṃ yatkṛtvā dhīṣu bandhanam /",
    "GK16udkass_u:1993": " asaṃdehe 'pi saṃdeharūpaṃ saṃdehanāma tat // UKss_6.3 //",
    "GK16udkass_u:1994": " chāyā śobhā /",
    "GK16udkass_u:1995": " yatra saṃdehābhāve 'pi saṃdehasyopanibandhe sati na",
    "GK16udkass_u:1996": " pūrvavadupamānādupameyasya bheda upanibadhyate kiṃtarhyabheda eva saṃśayacchāyayā /",
    "GK16udkass_u:1997": " tathāvidhasya copanibandhasya phalamalaṅkārāntaropajanitā saundaryapratipattiḥ /",
    "GK16udkass_u:1998": " yadāha---dhīṣvalaṅkārāntaracchāyāṃ kṛtvā iti /",
    "GK16udkass_u:1999": " tatrāpi saṃdehālaṅkāraḥ /",
    "GK16udkass_u:2000": " tasyodāharaṇam----",
    "GK16udkass_u:2001": " nīlābdaḥ kimayaṃ merau dhūmo 'tha pralayānale /",
    "GK16udkass_u:2002": " iti yaḥ śaṅkyate śyāmaḥ pakṣīndrerkatviṣi sthitaḥ // UKss_6.*3 //",
    "GK16udkass_u:2003": " atra meroruparivartī nīlo balāhakaḥ kalpāntavahnyāścayaśca dhūmaḥ ityetadubhayamupamānam /",
    "GK16udkass_u:2004": " garuḍārūḍhastu bhagavān kṛṣṇavapurupameyaḥ /",
    "GK16udkass_u:2005": " tena ca upamānadvayena saṃdehavyājena bhagavānāpāditābheda upanibaddhaḥ kimayamevaṃvidhaḥ athaivaṃvidhaḥ iti /",
    "GK16udkass_u:2006": " tābhyāṃ copamānābhyāmupameyasya pūrvavadbhedanibandhanaṃ nātra kiṃcidabhihitam /",
    "GK16udkass_u:2007": " phalaṃ caivamabhidhānasyopamālaṅkāradhvananam /",
    "GK16udkass_u:2008": " evaṃvidhopamānadvitayasadṛśo bhagavānvainateyārūḍha iti /",
    "GK16udkass_u:2009": " ananvayaḥ---",
    "GK16udkass_u:2010": " yatra tanaiva tasya syādupamānopameyatā /",
    "GK16udkass_u:2011": " asādṛśyavivakṣātastamityāhurananvayam // UKss_6.4 //",
    "GK16udkass_u:2012": " yatra tenaiva na tu vastvantareṇa tasyaiva vastvantarasyopamānopameyabhāvo bhavettatra vastvantarānugamābhāvādananvayākhyo 'laṅkāraḥ /",
    "GK16udkass_u:2013": " nanu ca sādṛśyasaṃbandhe sati prākaraṇikamupameyamaprākaraṇikaṃ tūpamānamityupamānopameyayorlakṣitatvātkathamekasyaivopamitikriyāyāṃ karmatvaṃ karaṇatvaṃ ca saṃbhavatītyāśaṅkyoktam---asādṛśyavivakṣāta iti /",
    "GK16udkass_u:2014": " nātromapānopameyabhāve tātparyaṃ kintūpameyopamāvadupamānāntaravyāvṛttāvityarthaḥ /",
    "GK16udkass_u:2015": " itiśabde 'tra vakṣyamāṇodāharaṇopakṣepārthatvādananvayaśabdena nābhisaṃbadhyate /",
    "GK16udkass_u:2016": " tena ananvayamiti dvitīyā /",
    "GK16udkass_u:2017": " tasyodāharaṇam----",
    "GK16udkass_u:2018": " yasya vāṇī svavāṇīva svakriyeva kriyāmalā /",
    "GK16udkass_u:2019": " rūpaṃ svamiva rūpaṃ ca lokalocanalobhanam // UKss_6.*4 //",
    "GK16udkass_u:2020": " atra vāṇīkriyārūpāṇāṃ trayāṇāmanupamatayā lokottaratvaṃ pratipādayitumātmanaivopamānopameyabhāvo nibaddhaḥ /",
    "GK16udkass_u:2021": " saṃsṛṣṭiḥ----",
    "GK16udkass_u:2022": " alaṅkṛtīnāṃ bahvīnāṃ dvayorvāpi samāśrayaḥ /",
    "GK16udkass_u:2023": " ekatra nirapekṣāṇāṃ mithaḥ saṃsṛṣṭirucyate // UKss_6.5 //",
    "GK16udkass_u:2024": " bahūnāmalaṅkārāṇāṃ parasparanirapekṣāṇāṃ dvayorvā tathāvidhayorekatra śabda eva artha eva vā upanibandhe sati saṃsṛṣṭiralaṅkāraḥ /",
    "GK16udkass_u:2025": " yatra tu parasparasāpekṣatvaṃ tatra sandehaikaśabdābhidhānānugrāhyānugrāhakasaṅkarāstrayaḥ pūrvamabhihitāḥ /",
    "GK16udkass_u:2026": " yatra ca śabdārthalakṣaṇāśrayadvitayaniṣṭhatayā anekālaṅkāropanibandhastatrāpi śabdārthavartyanekālaṅkārasaṃkara uktaḥ /",
    "GK16udkass_u:2027": " etadvailakṣaṇyena tu saṃsṛṣṭiḥ /",
    "GK16udkass_u:2028": " tasyā udāharaṇam-----",
    "GK16udkass_u:2029": " tvatkṛte so 'pa vaikuṇṭhaḥ śaśīvoṣasi candrakām /",
    "GK16udkass_u:2030": " apyadhārāṃ sudhāvṛrṣṭi manye tyajati tāṃ śriyam // UKss_6.*5 //",
    "GK16udkass_u:2031": " taduttiṣṭhātidhanyena kenāpi kamalekṣaṇe /",
    "GK16udkass_u:2032": " vareṇa saha tāruṇyaṃ nirviśantī gṛhe vasa // UKss_6.*6 //",
    "GK16udkass_u:2033": " nirviśantī upabhuñjānā /",
    "GK16udkass_u:2034": " atra śaśī uṣasi candrikāmiva vaikuṇṭhaḥ tvatkṛte śriyaṃ tyajati ityupamā /",
    "GK16udkass_u:2035": " adhārāṃ sudhāvṛṣṭimiti rūpakam /",
    "GK16udkass_u:2036": " tathā hyatra lakṣmyāḥ sarve pīyūṣavṛṣṭeḥ saṃbandhino dharmā vidyante kevalaṃ dhārāsaṃbandho",
    "GK16udkass_u:2037": " śiṣṭopamānagatasakalaguṇābhyanujñārūpāropaṇāvagamyate, yathā ayaṃ puruṣaḥ",
    "GK16udkass_u:2038": " akaro hastīti /",
    "GK16udkass_u:2039": " tadetasmin śloke upamāyā rūpakasya ca dvayoralaṅkārayoḥ saṃsṛṣṭiḥ /",
    "GK16udkass_u:2040": " tayoḥ kevalābhidheyāśrayatvātparasparanirapekṣatvācca /",
    "GK16udkass_u:2041": " 'taduttiṣṭha'ityetacchlokāpekṣayā tu 'kamalekṣaṇe'iti",
    "GK16udkass_u:2042": " samāsopamātmakamupamābhedamāśritya pūrvoktālaṅkāradvayasaṃkalanayā bahūnā malaṅkārāṇāṃ saṃsṛṣṭyudāharaṇadikpradarśanaṃ draṣṭavyam //",
    "GK16udkass_u:2043": " bhāvikam-----",
    "GK16udkass_u:2044": " pratyakṣā iva yatrārthā dṛśyante bhūtabhāvinaḥ /",
    "GK16udkass_u:2045": " atyadbhutāḥ syāttadvācāmanākulyena bhāvikam // UKss_6.6 //",
    "GK16udkass_u:2046": " sāṃpratikena pradhvaṃsābhāvenopalakṣyamāṇāḥ padārthāḥ bhūtāḥ, yathā idānīṃ yudhiṣṭhirādayaḥ",
    "GK16udkass_u:2047": " ye tu sāpratikena prāgabhāvena upalakṣyante te bhāvinaḥ, yathā idānīṃ bhagavadavatāraḥ kalkī bhaviṣṇuyaśāḥ /",
    "GK16udkass_u:2048": " evamanantaropalakṣitāḥ bhūtā bhāvinaśca yer'thāste",
    "GK16udkass_u:2049": " sāṃpratikapradhvaṃsābhāvaprāgabhāvaviviktatayā vartamānāyamānāḥ pratyakṣā iva yatra dṛśyante tadbhāvikaṃ nāmālaṅkāro bhavet /",
    "GK16udkass_u:2050": " atra heturvācāmanākulatā arthānāṃ cātyadbhutatvam /",
    "GK16udkass_u:2051": " taduktam---vācāmanākulyeneti /",
    "GK16udkass_u:2052": " atyadbhutā iti ca /",
    "GK16udkass_u:2053": " tatra vācāmanākulatā vyastasaṃbandharahitalokaprasiddhaśabdopanibandhājjhagityarthapratītikāritā",
    "GK16udkass_u:2054": " tasyāṃ hi satyāṃ kaveḥ saṃbandhī yo bhāvaḥ āśrayaḥ śṛṅgārādirasasaṃvalitacaturvargopāyabhūtaviśiṣṭārthollekhī sa kavinaiva sahṛdayaiḥ śrotṛbhiḥ svābhiprāye 'bhedena",
    "GK16udkass_u:2055": " tattatkāvyapratibimbitarūpatayā sākṣātkriyate /",
    "GK16udkass_u:2056": " śrotṛṇāmapi hi tathāvidhasvacchaśabdānubhavadrāvitāntarātmanāṃ sahṛdayānāṃ svābhiprāyapratimudrā tatra saṃkrāmati /",
    "GK16udkass_u:2057": " ataḥ kaveryo 'sāvabhiprāyastadgocarīkṛtā bhūtā bhāvino 'pi padārthastatra sahṛdayaiḥ śrotṛbhiḥ svābhiprāyābhedena pratyakṣā iva dṛśyante /",
    "GK16udkass_u:2058": " yathā cātra śabdagatamanākulatvamanantaroktena prakāreṇa hetustathārthagatamapi citrodāttārthopanibandhahetukamatyadbhutatvaṃ draṣṭavyam /",
    "GK16udkass_u:2059": " taduktaṃ bhāvikamupakramya bhāmahena---\"citrodāttādbhutārthatvaṃ kathāyāṃ svabhinītatā /",
    "GK16udkass_u:2060": " śabdānākulatā ceti tasya hetūn pracakṣate\"iti //",
    "GK16udkass_u:2061": " svabhinītatetyabhinayādidvāreṇa śṛṅgārādirasasaṃvalitatvaṃ caturvargopāyasyoktam /",
    "GK16udkass_u:2062": " tadevamevaṃvidhahetunibandhanaṃ kaviśrotṛbhāvadvitayasaṃmīlanātmakaṃ bhāvikaṃ draṣṭavyam /",
    "GK16udkass_u:2063": " ata eva cātra kavisaṃbandhino bhāvasya śrotṛbhāvābhedādhyavasitasya",
    "GK16udkass_u:2064": " puraḥ--sphuradrūpasya vidyamānatvādbhāvikavyapadeśaḥ bhāvo 'smin vidyate iti bhāvikam /",
    "GK16udkass_u:2065": " tadāhuḥ---\"rasollāsī kaverātmā svacche śabdārthadarpaṇo /",
    "GK16udkass_u:2066": " mādhuryaujoyutaprauḍhe prativindya prakāśate /",
    "GK16udkass_u:2067": " saṃpītasvacchaśabdārthadrāvitābhyantarastataḥ /",
    "GK16udkass_u:2068": " śrotā tatsāmyataḥ puṣṭiṃ caturvarge parāṃ vrajet\"iti /",
    "GK16udkass_u:2069": " svaccha iti prasādaguṇo 'bhihitaḥ /",
    "GK16udkass_u:2070": " prauḍha caturvarge parāṃ vrajet\"iti /",
    "GK16udkass_u:2071": " svaccha iti prasādaguṇo 'bhihitaḥ /",
    "GK16udkass_u:2072": " prauḍha iti tu sālaṅkāratā /",
    "GK16udkass_u:2073": " saṃpītau samyagāsvāditau /",
    "GK16udkass_u:2074": " tatsāmyata iti svabhiprāyābhedena kavigatasyābhiprāyasyādhyavasānādityarthaḥ /",
    "GK16udkass_u:2075": " tasyodāharaṇam----",
    "GK16udkass_u:2076": " karoṣi pīḍāṃ prītiṃ ca nirañjanavilocanā /",
    "GK16udkass_u:2077": " mūrtyānayā samudvīkṣya nānābharaṇaśobhayā // UKss_6.*7 //",
    "GK16udkass_u:2078": " atrābharaṇocitamūrtitve 'pi",
    "GK16udkass_u:2079": " nirañjanavilocanatvopalakṣitādābharaṇatyāgātpīḍā /",
    "GK16udkass_u:2080": " sahajasaundaryanirbharatvena tu ābharaṇasaṃpādyāyāḥ śobhāyāḥ paridṛśyamānatvātprītiḥ /",
    "GK16udkass_u:2081": " tenātra sāṃpratikapradhvaṃsābhāvopalakṣitatvādbhūṣaṇasaṃbandho vyatito",
    "GK16udkass_u:2082": " 'pyadbhuto yo 'sau vapuḥprakarṣastadvaśena pratyatra iva kavinopanibaddhaḥ",
    "GK16udkass_u:2083": " tathaiva cāsau sahṛdayānāṃ camatkāramāvahati /",
    "GK16udkass_u:2084": " saṃtatamutkṛṣṭatayā vaicitryeṇa īkṣaṇīyā ābharaṇaśobhā yasyāmiti bahuvrīhiḥ /",
    "GK16udkass_u:2085": " kāvyehetuḥ----",
    "GK16udkass_u:2086": " śrutamekaṃ yadanyatra smṛteranubhavasya vā /",
    "GK16udkass_u:2087": " hetutāṃ pratipadye kāvyaliṅgaṃ taducyate // UKss_6.7 //",
    "GK16udkass_u:2088": " yatra ekaṃ vastu śrutaṃ sadvastvantaraṃ smārayati anubhāvayati vā tatra kāvyaliṅgaṃ nāmālaṅkāraḥ",
    "GK16udkass_u:2089": " pakṣadharmatvānvayavyatirekānusaraṇagarbhatayā yathā tārkikaprasiddhā hetavo lokaprasiddhavastuviṣayatvenopanibadhyamānā vairasyamāvahanti na tathā kāvyehetuḥ atiśayena sarveṣāṃ janānāṃ yosau hṛdayasaṃvādīsarasaḥ padārthastanniṣṭhatayā upanibadhyamānatvāt /",
    "GK16udkass_u:2090": " ataḥ kāvyaliṅgamiti kāvyagrahaṇamupāttam /",
    "GK16udkass_u:2091": " na khalu tacchāstraliṅgaṃ kiṃ tarhi kāvyaliṅgamiti kāvyagrahaṇena pratipādyate /",
    "GK16udkass_u:2092": " nanu kāvyagrahaṇena kathaṃ kāvyasya sarasapadārthaniṣṭhatopadarśyate /",
    "GK16udkass_u:2093": " kāvyasya sarasatvāt /",
    "GK16udkass_u:2094": " kāvyaṃ khalu guṇasaṃskṛtaśabdārthaśarīratvāt sarasameva bhavati, na tu nīrasam /",
    "GK16udkass_u:2095": " tathāhi---guṇāḥ kāvyasya mādhuryaujaḥprasādalakṣaṇāḥ /",
    "GK16udkass_u:2096": " tatra mādhuryamāhlādakatvam, ojo gāḍhatā, prasādastvavyavadhānena rasābhivyaktyanuguṇatā /",
    "GK16udkass_u:2097": " tadeteṣāṃ trayāṇāṃ guṇānāṃ madhyātprasādasya prādhānyam /",
    "GK16udkass_u:2098": " mādhuryaujasostu tattadrasābhivyaktyānuguṇyena tāratamyenāvasthitayoḥ prasāda eva sopayogatā",
    "GK16udkass_u:2099": " evaṃ ca tatra tadrasānuguṇyena mādhuryaujobhyāṃ tāratamyenāvasthitābhyāṃ upakṛto yo 'sau prasādātmā rasānāmavyavadhānena pratītiheturguṇastadupetaśabdārthaśarīratvena kāvyasyāvasthānātsarasataiva bhavati, na tu nīrasatā /",
    "GK16udkass_u:2100": " yadyevamidānīṃ guṇaireva kṛtakṛtyatvātkāvyasyālaṅkārāṇāṃ tatra nirupayogatā prāpnoti /",
    "GK16udkass_u:2101": " naivaṃ guṇāhitaśobhe kāvye alaṅkārāṇāṃ śobhātaśayavidhāyitvāllaukikālaṅkāravat /",
    "GK16udkass_u:2102": " yathāhi laukikānāmalaṅkārāṇāṃ guṇasaṃskṛte yuvativapuṣi nibadhyamānānāmalaṅkāratā evaṃ kāvyālaṅkārāṇāmapi draṣṭavyam /",
    "GK16udkass_u:2103": " nanu nirguṇe 'pi kāvye alaṅkārāṇāṃ guṇavacchobhāvidhāyitvaṃ kasmānneṣyate",
    "GK16udkass_u:2104": " aparadṛṣṭatvāt /",
    "GK16udkass_u:2105": " na khalu nirguṇe kāvye nibadhyamānānāmalaṅkārāṇāṃ jaradyoṣidalaṅkāravacchobhāvidhāyitvaṃ dṛśyate",
    "GK16udkass_u:2106": " tathāhi----",
    "GK16udkass_u:2107": " jaradyoṣityalaṅkārāṃ nibadhyamānā na tasyāḥ śobhāṃ hīyate /",
    "GK16udkass_u:2108": " tathāhi---jaradyoṣityalaṅkārā nibadhyamānā na tasyāḥ śobhāṃ kurvanti,",
    "GK16udkass_u:2109": " pratyuta tasyāṃ nibadhyamānānāṃ teṣāmātmīyameva saubhāgyaṃ hīyate /",
    "GK16udkass_u:2110": " tathā kāvyālaṅkārāṇāmapi nirguṇe kāvye nibadhyamānānāṃ kāvyaśobhāhetutvābhāvaḥ svaśobhāhāniśca bhavati /",
    "GK16udkass_u:2111": " yadavocadbhaṭṭavāmanaḥ---\"yuvateriva rūpamaṅga kāvyaṃ svadate śuddhaguṇaṃ tadapyatīva /",
    "GK16udkass_u:2112": " vihitapraṇayaṃ nirantarābhiḥ sadalaṅkāravikalpakalpanābhiḥ //",
    "GK16udkass_u:2113": " yadi bhavati vacaścyutaṃ guṇebhyo vapuriva yauvanavandhyamaṅganāyāḥ /",
    "GK16udkass_u:2114": " api janadayatāni durbhagatvaṃ niyatamalaṅkaraṇāni saṃśrayante //",
    "GK16udkass_u:2115": " \"iti /",
    "GK16udkass_u:2116": " aṅgaśabda iṣṭāmantraṇe /",
    "GK16udkass_u:2117": " śuddhaguṇatvātsvadamānaṃ sadalaṅkāravikalpakalpanābhirvihitaparicayamatiśayena svadate iti saṃbandhaḥ /",
    "GK16udkass_u:2118": " ata evālaṅkārāṇaāmanityatā /",
    "GK16udkass_u:2119": " guṇarahitaṃ hi kāvyamakāvyameva bhavati, na tvalaṅkārarahitam /",
    "GK16udkass_u:2120": " alaṅkārāṇāṃ guṇorahitaṃ hi kāvyamakāvyameva bhavati, na tavalaṅkārarahitam /",
    "GK16udkass_u:2121": " alaṅkārāṇāṃ guṇopajanitaśobhe kāvye śobhātiśayavidhāyitvāt /",
    "GK16udkass_u:2122": " taduktam----",
    "GK16udkass_u:2123": " \"kāvyaśobhāyāḥ kartāro dharmā guṇāḥ /",
    "GK16udkass_u:2124": " tadatiśayahetavastvalaṅkārāḥ /",
    "GK16udkass_u:2125": " pūrve nityāḥ /",
    "GK16udkass_u:2126": " \"iti /",
    "GK16udkass_u:2127": " pūrve iti guṇā ityarthaḥ /",
    "GK16udkass_u:2128": " lakṣye ca alaṅkārarahitamapi kevalaguṇasaṃskriyamāṇaśabdārthaśarīraṃ kāvyaṃ dṛśyate, yathā amarukasya kaveranibaddhaśṛṅgārarasasyandī",
    "GK16udkass_u:2129": " ślokaḥ---\"kathamapi kṛtapratyāpattau priye skhalitottare virahakṛśayā kṛtvā vyājaprakalpatamaśrutam",
    "GK16udkass_u:2130": " asahanasakhīśrotraprāptipramādasasaṃbhramaṃ vivalitadṛśā śūnye gehe samucchvasitaṃ tataḥ //",
    "GK16udkass_u:2131": " \"iti /",
    "GK16udkass_u:2132": " na khalvatrārthalaṅkāraḥ kaścitparidṛśyate /",
    "GK16udkass_u:2133": " atha mādhuryaujobhyāṃ paribṛṃhatasya prasādasya vidyamānatvātkāvyarūpatā /",
    "GK16udkass_u:2134": " nanu cātrāpi īrṣyāvipralambhavirahavipralambhaśṛṅgārābhyāṃ svatirodhānenopakṛtaḥ saṃbhogaśṛṅgāro nāyikāniṣṭho nibaddhastadyogācca rasavattvamalaṃ bhaviṣyati /",
    "GK16udkass_u:2135": " tathāhi 'kathamapi kṛtapratyāpattau priye'ityatra bhāge virahavipralambhapūrvakaḥ priyatamacittasāṃmukhyātmā saṃbhogaśṛṅgāraḥ sūcitaḥ /",
    "GK16udkass_u:2136": " ssvalitottara iti tu saṃjātagotraskhalitatvātpreyaso nāyikāyā īrṣyāvipralambhaśṛṃgāro nibaddhaḥ",
    "GK16udkass_u:2137": " punaśca virahakṛśayetyādibhistribhiḥ pādairavahitthena bhāvena nāyikādhāramīrṣyā vipralambhaśṛṅgāraṃ pracchādya saṃbhogaśṛṅgāreṇa cittollāsasūcitena vākyārthasamāptiḥ kṛtā /",
    "GK16udkass_u:2138": " tathā hi---virahakṛśetyādinā pādena nāyikāgato manyuravacchādyopadarśitaḥ",
    "GK16udkass_u:2139": " asahanasakhītyādinā tu gotraskhalitasya sakhīśrotraprāptiṃ virahavipralambhakāraṇatvenāśaṅkya dṛṣṭiparāvṛttyā sakhījanaśūnye gṛhe paridṛṣṭe yattannayakayā samullasitaṃ tadupanibandhātsaṃbhogaśṛṅgāreṇa vākyārtho nirvāhitaḥ /",
    "GK16udkass_u:2140": " tadevamatra saṃbhogasya vapralambhavādhena labdhapadabandhasyopanibandhādrasavattvamalaṅkāraḥ",
    "GK16udkass_u:2141": " tatkathamatra niralaṅkāratoktā /",
    "GK16udkass_u:2142": " ucyate /",
    "GK16udkass_u:2143": " na khalu kāvyasya rasānāṃ vālaṅkāryālaṅkārabhāvaḥ, kintu ātmaśarīrabhāvaḥ /",
    "GK16udkass_u:2144": " rasā hi kāvayasyātmatvena avasthitāḥ, śabdārthau ca śarīrarūpatayā /",
    "GK16udkass_u:2145": " yathā hyātmādhiṣṭhitaṃ śarīraṃ jīvatīti vyapadiśyate tathā rasādhiṣṭhitasya kāvyasya jīvadrūpatayā vyapadeśaḥ kriyate /",
    "GK16udkass_u:2146": " tasmādrasānāṃ kāvyaśarīrabhūtaśabdārthaviṣayatayātmatvenāvasthānaṃ,",
    "GK16udkass_u:2147": " natvalaṅkāratayā /",
    "GK16udkass_u:2148": " rasābhivyaktiśca yathāyogaṃ mādhuryaujobhyāṃ tāratamyenāvasthitābhyāmupabṛṃhito yo 'sau prasādātmā guṇastena kriyate /",
    "GK16udkass_u:2149": " ato 'tra vipralambhaśṛṅgāropakṛtasya saṃbhogaśṛṅgārasya saguṇakāvyātmatvenāvasthānaṃ, na tu kāvyaṃ prati alaṅkāratayeti yuktamidamuktaṃ niralaṅkāramapi kāvyaṃ saguṇaṃ dṛśyate iti evaṃ rasāntareṣu bhāveṣu rasabhāvābhāseṣu tatpraśameṣu ca vācyam /",
    "GK16udkass_u:2150": " tadāhuḥ---\"rasādyadhiṣṭhitaṃ kāvyaṃ jīvadrūpatayā yataḥ /",
    "GK16udkass_u:2151": " kathyate tadrasādīnāṃ kāvyātmatvaṃ vyavasthitam //",
    "GK16udkass_u:2152": " \"iti /",
    "GK16udkass_u:2153": " yattu rasādīnāṃ pūrvamalaṅkāratvamuktaṃ tadevaṃvidhabhedāvivakṣayā /",
    "GK16udkass_u:2154": " tadevaṃ guṇasaṃskṛtaśabdārthaśarīratvātsarasameva kāvyam /",
    "GK16udkass_u:2155": " yadyevaṃ guṇaśūnyatvānnīrase vyākaraṇādau bharatādau ca kāvyavyapadeśo na prāptaḥ /",
    "GK16udkass_u:2156": " tataśca \"vṛttadevādicaritaśaṃsi cotpīdyavastu ca /",
    "GK16udkass_u:2157": " kalāśāstrāśrayaṃ ceti caturdhā bhidyate punaḥ //",
    "GK16udkass_u:2158": " \"iti bhāmahoditaṃ virudhyate, atra hi kalāśrayaśabdena bharatādyabhihitam",
    "GK16udkass_u:2159": " śāstrāśrayaśabdena ca vyākaraṇādi /",
    "GK16udkass_u:2160": " ato vaktavyametatkathaṃ tatra kāvyavyapadeśaḥ iti /",
    "GK16udkass_u:2161": " ucyate /",
    "GK16udkass_u:2162": " mukhyayā tāvadvṛttyā guṇasaṃskṛtaśabdārthaśarīrameva kāvyam /",
    "GK16udkass_u:2163": " guṇarahitaśabdārthaśarīre tu kvāyamātre kāvyaśabdasya kāvyasādṛśyādupacārātprayogo bhaviṣyati",
    "GK16udkass_u:2164": " uktaṃ ca---\"kāvyaśabdo 'yaṃ guṇālaṅkārasaṃskṛtayoḥ śabdārthayorvarte,",
    "GK16udkass_u:2165": " bhaktyā tu śabdārthamātravacano 'tra gṛhte\"iti /",
    "GK16udkass_u:2166": " bhaktyeti upacāreṇetyarthaḥ /",
    "GK16udkass_u:2167": " tadevaṃ guṇasaṃskṛtaśabdārthaśarīratvātkāvyasya sarasatvamiti /",
    "GK16udkass_u:2168": " tadviśiṣṭaṃ kāvyaliṅgaṃ sarasapadārthaniṣṭhameva bhavatiṣa na tu nīrasavastumātraniṣṭhaṃ śāstraliṅgavadityupapannam /",
    "GK16udkass_u:2169": " tārkikāṇāṃ ca hetuvyāpāre dvaividhyam /",
    "GK16udkass_u:2170": " kecitkhalu tārkakā vyāptigrahaṇakāle yadanubhūtaṃ vyāpakaṃ vahnyādivastu dhūmādervyāpyasya tatsmaraṇamātre dhūmādihetudarśanaprabuddhasaṃskārāṇāṃ puruṣāṇāṃ hetuvyāpāraṃ manyante /",
    "GK16udkass_u:2171": " apare tu vahnyādīnāṃ parvatādidharmaviśeṣasaṃbandhasya pūrvamagṛhītasya dhūmādihetuvyāpārasāmarthyena idānīmeva avaseyatvālliṅgasāmarthyālliṅgyanubhavasyaiva utpattimāhuḥ /",
    "GK16udkass_u:2172": " tadidamuktaṃ smṛteranubhavasya veti /",
    "GK16udkass_u:2173": " tasyodāharaṇam----",
    "GK16udkass_u:2174": " chāyeyaṃ tava śoṣāṅgakānteḥ kiñcidanujjvalā /",
    "GK16udkass_u:2175": " vibhūṣāghaṭanoddeśāndarśayantī dunoti mām // UKss_6.*8 //",
    "GK16udkass_u:2176": " atra vibhūṣaṇavinyāsāspadabhūtā ye kaṇṭhādayastadavaśiṣṭānāmaṅgānāṃ yāsau kāntiḥ dīptiḥ tasyā anujjvalā malinā yāsau chāyā śobhā sā liṅgaṃ,",
    "GK16udkass_u:2177": " tatsāmarthyācca bhūṣāvinyāsapradeśānāṃ bhūṣaṇasaṃbandho 'tīto 'numīyate /",
    "GK16udkass_u:2178": " tena tatkāvyaliṅgam //",
    "GK16udkass_u:2179": " kāvyadṛṣṭāntaḥ---",
    "GK16udkass_u:2180": " iṣṭasyārthasya vispaṣṭapratibimbanidarśanam /",
    "GK16udkass_u:2181": " yathevādipadaiḥ sūnyaṃ budhairdṛṣṭānta ucyate // UKss_6.8 //",
    "GK16udkass_u:2182": " iṣṭasya prākaraṇikatayā pratipādayitumabhimatasyārthasya yatra vispaṣṭatayā pratibimbaṃ sadṛśa vastu nidarśyate tatra kāvyadṛṣṭānto nāmālaṅkāraḥ /",
    "GK16udkass_u:2183": " nanu \"kopādekatarāghātanipatanmattadantinaḥ /",
    "GK16udkass_u:2184": " harerhariṇayuddheṣu kiyānvyākṣepavistaraḥ\"ityevamādāvapi",
    "GK16udkass_u:2185": " aprastutapraśaṃsāyāmiṣṭārthapratibimbanidarśanaṃ vidyate /",
    "GK16udkass_u:2186": " tathāhi---atra rāmadevasya mārīcavadhe vyāpāro nirāyāso hariṇahananodyogikasarikiśorapratibimbitatvena nidarśitaḥ /",
    "GK16udkass_u:2187": " ato 'trāpi dṛṣṭāntatāprasaṅgaḥ /",
    "GK16udkass_u:2188": " naitat /",
    "GK16udkass_u:2189": " yata etadarthameva vispaṣṭagrahaṇamupāttam /",
    "GK16udkass_u:2190": " atra hi pratibambādeva bimbasyonnayanādvispaṣṭarūpatayā iṣṭasyārthasya pratibimbanidarśanaṃ nāsti /",
    "GK16udkass_u:2191": " yatra tu iṣṭamarthaṃ svakaṇṭhenopādāya tasya pratibimbamupadarśyate tatra dṛṣṭāntatvam /",
    "GK16udkass_u:2192": " ato nātavyāptiḥ /",
    "GK16udkass_u:2193": " upamādāvapyetvaṃvidhasya rūpasya saṃbhava iti",
    "GK16udkass_u:2194": " tannirākaraṇārthamuktam---yathevādipadaiḥ śūnyamiti /",
    "GK16udkass_u:2195": " ādigrahaṇenātra sādhāraṇadharmasyāpi parigrahaḥ /",
    "GK16udkass_u:2196": " tasyodāharaṇam----",
    "GK16udkass_u:2197": " kiñcātra bahunoktena vraja bhartāramāpnuhi /",
    "GK16udkass_u:2198": " udanvantamanāsādya mahānadyaḥ kimāsate // UKss_6.*9 //",
    "GK16udkass_u:2199": " atra bhagavatīkartṛkāyā varaprāptermahānadīkartṛkā udanvatprārvispaṣṭatayā pratibimbatvenopanibaddhā",
    "GK16udkass_u:2200": " ato dṛṣṭāntaḥ /",
    "GK16udkass_u:2201": " evamete 'ṣṭakaṣaṭkatrikasaptakaikādaśakaṣaṭkaiḥ",
    "GK16udkass_u:2202": " ṣaṅbhirvargairekacatvāriṃśadalaṅkārāḥ pratipāditāḥ /",
    "GK16udkass_u:2203": " nanu yatra kāvye sahṛdayahṛdayāhlādinaḥ pradhānabhūtasya svaśabvyāpārāspṛṣṭatvena pratīyamānaikarūpasyārthasya sadbhavastatra tathāvidhārthābhivyaktihetuḥ kāvyajīvatabhūtaḥ kaiścatsahṛdayairdhvanirnāma vyañjakatvabhedātmā kāvyadharmo 'bhihitaḥ /",
    "GK16udkass_u:2204": " sa kasmādiha nopadiṣṭaḥ /",
    "GK16udkass_u:2205": " ucyate /",
    "GK16udkass_u:2206": " eṣvevālaṅkāreṣvantarbhāvāt /",
    "GK16udkass_u:2207": " tathāhi---pratīyamānaikarūpasya vastutraividhyaṃ tairuktaṃ vastumātrālaṅkārarasādibhedena",
    "GK16udkass_u:2208": " tatra vastumātraṃ tāvatpratīyate yathā---",
    "GK16udkass_u:2209": " cakrābhighātaprasabhājñayaiva cakāra yo rāhuvadhūjanasya /",
    "GK16udkass_u:2210": " āliṅganoddāmavilāsavandhyaṃ ratotsavaṃ cumbanamātraśeṣam //",
    "GK16udkass_u:2211": " iti /",
    "GK16udkass_u:2212": " atra hi rāhuvadhūratotsavasya yā cumbanamātreśeṣatā tatkarmakā cakrābhighātaprasabhājñākaraṇikā cakāreti karaṇalakṣaṇā kriyābhidhīyate /",
    "GK16udkass_u:2213": " sā caivaṃvidhā kāryabhūtatvātkāraṇamantareṇānupapadyamānā tathāvidhavairasyakāri rāhuśiraśchedalakṣaṇaṃ kāraṇaṃ nālaṅkārarūpaṃ, nāpi",
    "GK16udkass_u:2214": " rasādirūpaṃ, api tu vastumātrarūpaṃ kalpayati /",
    "GK16udkass_u:2215": " ato 'tra vastumātrasyaivaṃvidhasya śabdavyāpārāspṛṣṭasya pratīyamānatā,",
    "GK16udkass_u:2216": " tadviṣayasya ca kāvyadharmasya dhvananābhidhānasya vācyavācakavyāpāraśūnyāvagamanasvabhāvatvātparyāyoktālaṅkārasparś",
    "GK16udkass_u:2217": " taduktam----",
    "GK16udkass_u:2218": " \"paryāyoktaṃ yadanyena\"ityādi /",
    "GK16udkass_u:2219": " nanu paryāyoktaśabdena prakārāntareṇa ucyamāntvātpratīyamānaṃ vastu abhidhīyate /",
    "GK16udkass_u:2220": " tacceha pratīyamānaṃ pradhānatvādalaṅkāryatayā vaktuṃ yuktam, na tvalaṅkṛtikāraṇatayā /",
    "GK16udkass_u:2221": " ataḥ kathaṃ tasyālaṅkāravyapadeśaḥ /",
    "GK16udkass_u:2222": " ucyate /",
    "GK16udkass_u:2223": " pradhānamapi guṇānāṃ saundaryahetutvādalaṅkṛtau sādhanatvaṃ bhajati /",
    "GK16udkass_u:2224": " dṛśyate hi loke vyapadeśaḥ svāmyalaṅkaraṇakā bhṛtyā iti /",
    "GK16udkass_u:2225": " ato 'trāpi pratīyamānasya satyapi pradhānatve",
    "GK16udkass_u:2226": " svaguṇabhūtavācyasaundaryasādhakatamatvādalaṅkāravyapadeśo na virudhyate /",
    "GK16udkass_u:2227": " yadi vā bhagavadvāsudevavartitayā yo 'sau vīraraso 'vagamyate tadapekṣayā tasya mukhyayaiva vṛttyā guṇabhūtatvādalaṅkāratā /",
    "GK16udkass_u:2228": " evamuttaratrāpi yathāsaṃbhavaṃ yojyam /",
    "GK16udkass_u:2229": " \"snigdhasyāmalakāntiliptaviyato velladbalākā ghanā vātāḥ śīkariṇaḥ payodasuhṛdāmānandakekāḥ kalāḥ /",
    "GK16udkass_u:2230": " kāmaṃ santu dṛḍhaṃ kaṭhorahṛdayo rāmo 'smi sarvaṃ sahe vaidehī tu kathaṃ bhaviṣyati hahā hā devi dhīrā bhava\" //",
    "GK16udkass_u:2231": " ityevamādāvapi rāmādīnāṃ śabdānāmasādhāraṇarūpatayā rājyabhraṃśavanavāsasītāharaṇapitṛmaraṇādayo duḥkhaikahetavaḥ svārthasahacāriṇo vastumātrarūpā vyaṅgyadharmāstatpariṇatarūpatayā svārthasya pratītistadvetubhūtatvātparyāyoktālaṅkārasaṃsparśitaiva /",
    "GK16udkass_u:2232": " na khalu pade paryāyoktena bhavitavyamitīyaṃ rājñāmājñā sūtrakāravacanaṃ vā /",
    "GK16udkass_u:2233": " lakṣaṇayogādvi vibhaktarūpatāvasthāpyate /",
    "GK16udkass_u:2234": " atra ca paryāyoktalakṣaṇaṃ vidyate /",
    "GK16udkass_u:2235": " vācyavācakavyāpāraśūnyasyāvagamanātmanaḥ prakārasya sadbhāvāt /",
    "GK16udkass_u:2236": " tena kathaṃ paryāyoktatā na syāt /",
    "GK16udkass_u:2237": " evamanyatrāpi vastumātre pratīyamāne paryāyoktatā vācyā /",
    "GK16udkass_u:2238": " tasmānna vastumātre pratīyamāne tadabhivyaktihetuḥ kāvyadharmo dhvanirnāmārthāntaram //",
    "GK16udkass_u:2239": " alaṅkārāṇāṃ tu yadyapi---",
    "GK16udkass_u:2240": " \"lāvaṇyakāntiparipūritadiṅbhukhe 'smin",
    "GK16udkass_u:2241": " smere 'dhunā tava mukhe taralāyatākṣi /",
    "GK16udkass_u:2242": " kṣobhaṃ yadeti na manāgapi tena manye suvyaktameva jalarāśirayaṃ payodhiḥ\" //",
    "GK16udkass_u:2243": " ityādau pratīyamānaikarūpatā, tathāpyanantaroktalakṣaṇeṣvalaṅkāreṣu anupraveśo bhaviṣyati paryāyokte vā /",
    "GK16udkass_u:2244": " tathā hyatra śloke mukhyasya lāvaṇyakāntiparipūritadiṅbhukhasya vikasitahāsajyotsnasya saṃbodhanasāmarthyāvasitataralāyatākṣitvasya ca saṃnidhānājjalanidheḥ kṣobhamupapattimattvena saṃbhāvya tadbhāvo jāḍyasamūhāvacchāditasvabhāvatvādabhihitaḥ tathāvidhārthaparyālocanayā cātra mukhasya candreṇa rūpaṇā pratīyate /",
    "GK16udkass_u:2245": " candrasaṃnidhānājjalanidheḥ kṣobhasyotpādadarśanāt /",
    "GK16udkass_u:2246": " na ca yasyālaṅkārasya pratīyamānarūpatā tasyehālaṅkāratvaṃ kenacinnivāritamiti pratīyamānarūpatayā rūpakākhyo 'laṅkāro bhaviṣyati /",
    "GK16udkass_u:2247": " athavā paryāyoktyā rūpakasyātrāvasatatvātparyayoktamalaṅkāraḥ /",
    "GK16udkass_u:2248": " \"suvarṇapuṣpāṃ pṛthivīṃ cinvanti puruṣāstrayaḥ /",
    "GK16udkass_u:2249": " śūraśca kṛtavidyaśca yaśca jānāti sevitum\" //",
    "GK16udkass_u:2250": " ityādau tu śūrādibhiḥ saha suvarṇapuṣpapṛthivīkarmakasya cayanasyānupapadyamānānvayatvātsādṛśyasyānvayenopameyabhūtasya bahulābhatvasya tatsadṛśasya yā lakṣaṇā taddvāreṇa garbhīkṛtopamānopameyabhāvā asaṃbhavadvācyārthā nidarśanā draṣṭavyā /",
    "GK16udkass_u:2251": " yaduktam---\"abhavanvastusaṃbandha\"ityādi /",
    "GK16udkass_u:2252": " bhaṭṭavāmanena cātra vaktoktivyavahāraḥ pravartitaḥ /",
    "GK16udkass_u:2253": " yadavocat---\"sādṛśyāllakṣaṇā vaktoktiri\"ti /",
    "GK16udkass_u:2254": " \"sarvaikaśaraṇamakṣayamadhīśamīśaṃ dhiyāṃ hariṃ kṛṣṇam /",
    "GK16udkass_u:2255": " caturātmānaṃ niṣkriyamarimathanaṃ namata cakradharam\" //",
    "GK16udkass_u:2256": " ityādāvapi śleṣaḥ /",
    "GK16udkass_u:2257": " tathā hyatra sarvaikaśaraṇamakṣayamityādīnāṃ śabdānāmarthabhedena bhinnatve sati yathāyogamekaprayatnoccāryāṇāmekapratayatnoccāryaśabdasadṛśānāṃ voccāraṇam /",
    "GK16udkass_u:2258": " ato virodhālaṅkārapratibhotpattiheturatra śleṣaḥ /",
    "GK16udkass_u:2259": " yaduktam---\"ekaprayatnoccāryāṇām\"ityādi /",
    "GK16udkass_u:2260": " evamalaṅkārāntareṣvapi pratīyamāneṣu vācyam /",
    "GK16udkass_u:2261": " tenālaṅkāraniṣṭhasyāpi abhivyañjakatvasyokteṣvalaṅkāreṣvantarbhāvādavyāptyabhāvaḥ /",
    "GK16udkass_u:2262": " rasabhāvatadābhāsatatpraśamānāṃ tu",
    "GK16udkass_u:2263": " pratīyamānatāyāmudāharaṇam----",
    "GK16udkass_u:2264": " \"yāte gotraviparyaye śrutipathaṃ śayyāmanuprāptayā",
    "GK16udkass_u:2265": " nirdhyātaṃ parivartanaṃ punarapi prārabdhumaṅgīkṛtam /",
    "GK16udkass_u:2266": " bhūyastataprakṛtaṃ kṛtaṃ ca śithilakṣiptaikadorlekhayā tanvaṅgyā na tu pāritaḥ stanabharaḥ ṛṣṭuṃ priyasyorasaḥ\" //",
    "GK16udkass_u:2267": " iti /",
    "GK16udkass_u:2268": " tathā hi--atra gotraskhalitasya śrutipathaprāpterīrṣyāvipralambhaśṛṅgāro nāyikāyāḥ saṃmukhībhūto 'pi saṃbhogaśṛṅgāreṇa svahetusāmagryapratilabdhaprakarṣeṇa tirodhāya pradarśitaḥ /",
    "GK16udkass_u:2269": " nirdhyātaṃ parivartanamityādinā hi yathākramamīrṣyāvipralambhaśṛṅgārānubhāvasya parivartanasya darśanaprārthanādhyavasāyānuṣṭhānātmikāścatasro 'vasthāḥ",
    "GK16udkass_u:2270": " saṃbhogaśṛṅgāramantharīkṛtasvasvabhāvatvenopavarṇitāḥ /",
    "GK16udkass_u:2271": " punaśca saṃbhogaśṛṅgāreṇa vākyārtho nirvāhito 'na tu pāritaḥ'ityādinā /",
    "GK16udkass_u:2272": " ato 'tra saṃbhogaśṛṅgārasyerṣyāvipralambhaśṛṅgāratirodhānahetoḥ pratīyamānatā /",
    "GK16udkass_u:2273": " tatra ca pūrvaṃ rasavattvalakṣaṇo 'laṅkāraḥ pratipādito",
    "GK16udkass_u:2274": " 'rasavaddarśita'ityādinā /",
    "GK16udkass_u:2275": " evaṃ rasāntareṣvapi vācyam /",
    "GK16udkass_u:2276": " yatrāpi bhāvastathā rasabhāvābhāsā rasabhāvatadābhāsapraśamāśca pratīyamānāstatrāpi yathākramaṃ preyasvadūrjasvitsamāhitalakṣaṇālaṅkārayogo vācyaḥ /",
    "GK16udkass_u:2277": " evametatpradhānabhūteṣu rasādiṣūktam /",
    "GK16udkass_u:2278": " guṇabhūteṣvapi ca raseṣūdāttālaṅkāraḥ pratipāditaḥ 'caritaṃ ca",
    "GK16udkass_u:2279": " mahātmanām'ityādinā /",
    "GK16udkass_u:2280": " ataśca rasādiṣvabhivyañjakatvasya nārthāntaratā /",
    "GK16udkass_u:2281": " evaṃ ca trividhe 'pi pratīyamāner'the yacchaṣṭhānāṃ vyañjakatvamanantaropavarṇiteṣūdāharaṇeṣu",
    "GK16udkass_u:2282": " tasyokteṣvevālaṅkāreṣvantarbhāvādyvāptiḥ /",
    "GK16udkass_u:2283": " ṣaṭprakāratā cātra trividhapratīyamānārthaniṣṭhasyāpi vyañjakatvasya vācyasya vivakṣitatvāvivakṣitatvābhyāmukta",
    "GK16udkass_u:2284": " tathā hi---dvividhaṃ vyañjakatvaṃ, vācakaśaktyāśrayaṃ vācyaśaktyāśrayaṃ ca",
    "GK16udkass_u:2285": " tatra vācakaśaktyāśrayamalaṅkārāṇāmeva vyaṅgyatvādekaprakāram /",
    "GK16udkass_u:2286": " tatra hyalaṅkārā eva vyajyante, na tu vastumātraṃ nāparasādayaḥ,",
    "GK16udkass_u:2287": " yaduktam----",
    "GK16udkass_u:2288": " \"ākṣipta evālaṅkāraḥ śabdaśaktyā prakāśate /",
    "GK16udkass_u:2289": " yasminnanuktaḥ śabdena śabdaśaktyudbhavo hi saḥ\" //",
    "GK16udkass_u:2290": " iti /",
    "GK16udkass_u:2291": " vācyaśaktyāśrayaṃ tu rasādivastumātrālaṅkārābhivyaktihetutvātrrividham /",
    "GK16udkass_u:2292": " tatra yattāvadvācakaśaktyā śrayaṃ vyaṅgyabhūtālaṅkāraikaniyataṃ śabdaśaktimūlānuraṇanarūpavyaṅgayatayā",
    "GK16udkass_u:2293": " \"sarvaikaśaraṇamakṣayam\"ityādau, tatra śabdaśaktyā ye pratīyante virodhādayo 'laṅkārāstatsaṃskṛtasvabhāvaṃ vācyamavagamyete /",
    "GK16udkass_u:2294": " ataścatra vācyasya vivakṣaiva /",
    "GK16udkass_u:2295": " yattu vācyaśaktyāśrayaṃ \"yāte gotraviparyaye",
    "GK16udkass_u:2296": " śrutipatham\"ityādāvasaṃlakṣyakramarasādivyaṅgyaniṣṭhaṃ vyañjakatvamuktaṃ tatrāpi vācyasya vivakṣitatvameva /",
    "GK16udkass_u:2297": " vācyabhūtānubhāvādivivakṣayaiva vyaṅgyarasādipratīterutpādāt /",
    "GK16udkass_u:2298": " tadevaṃ vācakaśaktyāśrayavyaṅgyabhūtālaṅakāraikaniyate vācyaśaktyāśraye cāsaṃlakṣyakramarasādivyaṅgyaniṣṭhe vyañjakatve vācyasya vivakṣitatvameva",
    "GK16udkass_u:2299": " vastumātrālaṅkāraviṣayasya tu vācyaśaktyāśrayasya vyañjakatvasya pratyekaṃ vācyasya vivakṣitatvāvivakṣitatvābhyāṃ dvaividhyam /",
    "GK16udkass_u:2300": " tathāhi 'cakrābhighātaprasabhājñaye'tyādau vastuviṣaye vyañjakatve vācyasya vivakṣitatvaṃ kāryavivakṣāpūrvakatvena kāraṇapratītiprasavāt /",
    "GK16udkass_u:2301": " 'snigdhaśyāmalakāntī'tyādau tu rāmādiśabdānāmarthāntarasaṃkramitavācyānāṃ vācyamavivakṣitam",
    "GK16udkass_u:2302": " vyaṅgyadharmāntarapariṇatatvāt /",
    "GK16udkass_u:2303": " eva vastumātraviṣaye vyañjakatve vācyasya vivakṣāvivakṣe,'laṅkāraviṣaye",
    "GK16udkass_u:2304": " 'pi vācyaśaktyāśraye vyañjakatve /",
    "GK16udkass_u:2305": " 'lāvaṇyakāntī'tyādau ekasminmanye ityetasminśabde yo",
    "GK16udkass_u:2306": " viśeṣoktyutprekṣayoranupraveśastadvaśena samāsāditasvabhāvo yo",
    "GK16udkass_u:2307": " 'sāvekaśabdābhidhānasaṃkarastatpratabhotpattihetuśleṣaprauḍhīkṛtaṃ vācyaṃ vivakṣitam /",
    "GK16udkass_u:2308": " tanmūlakatvena rūpakapratīterutpādāt /",
    "GK16udkass_u:2309": " \"suvarṇapuṣpāṃ pṛthivī'mityādau tu vācyasyāvivakṣā /",
    "GK16udkass_u:2310": " upameyasya bahulābhatvasya tatsadṛśasya yā lakṣaṇā tasyā atyantatiraskṛtavācyamūlatvāt /",
    "GK16udkass_u:2311": " yadi tvatra na tiḍantenopamānamastīti dṛṣṭyāta tadbhāvādhyavasānātsuvarṇapuṣpapṛthivīcayanalakṣaṇopamānāvacchāditarūpatvena śūrādiviṣayasya bahūlābhatvasyopameyasya prauḍhoktyā pratipattiḥ, tato",
    "GK16udkass_u:2312": " 'tra prauḍhoktimātraniṣpannaśarīrasya vācyasyārthasya prādhānyā \"dbhede",
    "GK16udkass_u:2313": " 'nanyatvami\"tyevamātmakatayopavarṇitamatiśayoktibhedatvaṃ vācyam /",
    "GK16udkass_u:2314": " vyaṅgyā hyupamā tadānīmatra guṇībhavati /",
    "GK16udkass_u:2315": " evamalaṅkāraniṣṭhasyāpi vyañjakatvasya vācyavivakṣitatvāvivakṣitatvābhyāṃ dvaividhyam /",
    "GK16udkass_u:2316": " yatra cāvivakṣā vācyasya vastuniṣṭhe 'laṅkāraniṣṭhe vā vyañjakatve tatra",
    "GK16udkass_u:2317": " vyaṅgyarasāderjhagityavagamyamānatvādasaṃlakṣyakramatā draṣṭavyā /",
    "GK16udkass_u:2318": " yaduktaṃ bhaṭṭavāmanena---\"lakṣaṇāyāṃ hi jhagityarthapratipattakṣamatvaṃ rahasyamācakṣate\"iti",
    "GK16udkass_u:2319": " ata eva ca sahṛdayairyatra vācyasya vivakṣitatvaṃ tatraiva vastvalaṅkārayoḥ pratīyamānayorvācyena saha kramavyavahāraḥ pravartitor'thaśaktimūlānuraṇanarūpavyaṅgyo dhvanirityuktaṃ, na tu vācyavivakṣāyāmapi /",
    "GK16udkass_u:2320": " yatra ca vācyasyāvavakṣā pūrvamuktā \"rāmo 'smī'ti 'suvarṇapuṣpā'miti ca tatra vayamadhikāropetaprastutārthānubandhivastūpanibandhādaprastutapraśaṃsābhedatvameva nyāyyaṃ manyāmahe /",
    "GK16udkass_u:2321": " yaduktaṃ 'adhikārādapetasye'tyādi /",
    "GK16udkass_u:2322": " yattu pūrvaparyāyoktabhedatvaṃ 'snigdhaśyāmalakāntī'tyādau rāmādīnāṃ śabdānāmabhihitaṃ tadupakramamātrarūpatayā draṣṭavyam /",
    "GK16udkass_u:2323": " vivakṣitavācyasya paryāyoktabhedatvāt /",
    "GK16udkass_u:2324": " yatra khalu vācyavivakṣāpūrvakatvena arthāntaraṃ pratīyate 'cakrābhighāte'tyādāvudāharaṇacatuṣṭaye tatra paryāyoktabhedatā /",
    "GK16udkass_u:2325": " paryāyoktalakṣaṇasyāprastutapraśaṃsālakṣaṇavicāravaśena tadyvatiriktaviṣayāvagāhitvāt /",
    "GK16udkass_u:2326": " yatra tvavivakṣite vācyer'thāntarasaya pratītistatrāprastutapraśaṃsā /",
    "GK16udkass_u:2327": " ataśca paryāyoktāprastutapraśaṃsayoreva yathākramaṃ vivakṣitāvivakṣitavācyayoḥ sarvadhvanibhedasāmānyabhūtayordhvanibhedayorantargatirvācyā",
    "GK16udkass_u:2328": " 'suvarṇapuṣpāṃ pṛthivīm'ityādau tu vidarśanābhedatvaṃ yatpūrvamuktaṃ",
    "GK16udkass_u:2329": " tadadhikāropetaprastutārthānubandhivastūpanibandhātmatvenāsaṃbhavadvācyāyā vidarśanāyā aprastutapraśaṃsābhedatvādupapadyata eva /",
    "GK16udkass_u:2330": " etacca vidvadbhirvicārya gṛhītavyaṃ na tvavamṛśyaivāsūyitavyamityalamativacālatayā /",
    "GK16udkass_u:2331": " tadevaṃ vācakaśaktamūle 'laṅkāraikaniyate vācyaśaktimūle ca rasādiviṣaye",
    "GK16udkass_u:2332": " vyañjakatve vācyasya vivakṣitatvaikarūpatvam /",
    "GK16udkass_u:2333": " vastvalaṅkāraviṣaye tu vācyaśaktimūle vyañjakatve pratyekaṃ vācyasya vivakṣitatvāvivakṣitatvābhyāṃ dvibhedatā /",
    "GK16udkass_u:2334": " atastatsamāśrayaṇena trividhapratīyamānārthaniṣṭhasyāpi vyañjakatvasya ṣaṭprakāratā bhavati",
    "GK16udkass_u:2335": " eteṣāṃ ca ṣaṇṇāṃ bhedānāṃ madhyāddvayorbhedayorvācyasyāvivakṣoktā /",
    "GK16udkass_u:2336": " caturṣu vivakṣitatvam /",
    "GK16udkass_u:2337": " yatra ca vivakṣitatvaṃ tatra vācyasya svataḥsaṃbhavitvātprauḍhoktimātraniṣpāditaśarīratvācca dvaividhyam /",
    "GK16udkass_u:2338": " atastatra tasyāṣṭau bhedā bhavanti /",
    "GK16udkass_u:2339": " ete cāṣṭau bhedā vācyasya yatrāvivakṣā tadviṣayābhyāṃ pūrvoditābhyāṃ dvābhyāṃ bhe dābhyāṃ saṃkalitāḥ santo daśa saṃpadyante /",
    "GK16udkass_u:2340": " eta eva tu padavākyaprakāśyatayā dvaiguṇyaṃ bhajamānā viṃśatirbhavti /",
    "GK16udkass_u:2341": " varṇasaṃghaṭanāprabandhādhārasya vyañjakatvasya kṛttaddhitādigatasaya ca padavākyānupraveśenaivāvirbhāvāt",
    "GK16udkass_u:2342": " padaprakāśyatve yathā 'rāmo 'smīti'; /",
    "GK16udkass_u:2343": " 'cakrābhidhāte'tyādau tu vākyaprakāśyatā /",
    "GK16udkass_u:2344": " yathā ca pradhānabhūte vyaṅgye eṣā vyañjakatā rviśatividhā bhavati, tathā guṇībhūte 'pi yathāsaṃbhavaṃ yojyeti /",
    "GK16udkass_u:2345": " tadāhuḥ-----",
    "GK16udkass_u:2346": " vivakṣyamavivakṣyaṃ ca vastvalaṅkāragocare /",
    "GK16udkass_u:2347": " vācyaṃ dhvanau vivakṣyaṃ tu śabdaśaktirasāsyade //",
    "GK16udkass_u:2348": " bhedaṣaṭke caturdhā yadvācyamuktaṃ vivakṣitam /",
    "GK16udkass_u:2349": " svataḥsaṃbhavi vā tatsyādatha vā prauḍhinirmitam //",
    "GK16udkass_u:2350": " daśa bhedā dhvanerete viṃśatiḥ padavākyataḥ /",
    "GK16udkass_u:2351": " pradhānabadbhuṇībhūte vyaṅgye prāyeṇa te tathā //",
    "GK16udkass_u:2352": " iti /",
    "GK16udkass_u:2353": " vastvalaṅkāravācye dhvanau pratyekaṃ vācyaṃ vivakṣyamavivakṣyaṃ ceti saṃbandhaḥ /",
    "GK16udkass_u:2354": " vivakṣyamiti vivakṣārhamityarthaḥ /",
    "GK16udkass_u:2355": " śabdaśaktirasāspada iti vācyakaśaktasamāśrayaṃ rasādivyaṅgyaniṣṭhaṃ ca vyañjakatvamuktam /",
    "GK16udkass_u:2356": " tadviśiṣṭaśaktiṃ vyañjakabhūtāṃ rasādīṃśca vyaṅgyabhūtānāspadīkaroti /",
    "GK16udkass_u:2357": " evametadyvañjakatvaṃ paryāyoktādiṣvantarbhāvitam /",
    "GK16udkass_u:2358": " etacceha bahuvaktavyatvānna vaitatyena prapañcitam /",
    "GK16udkass_u:2359": " kuśāgrīyabuddhīnāṃ hi diṅbhātra evopadarśite sati buddhivallī pratānaśatairnānādigvayāpitvena vistāramāsādayatīti //",
    "GK16udkass_u:2360": " mīmāṃsāsārameghātpadajaladhividhostarkamāṇikyakośāt sāhityaśrīmurārerbudhakusumamadhoḥ śauripādābjabhṛṅgāt",
    "GK16udkass_u:2361": " śrutvā saujanyasindhordvijavaramukulatkīrtivallyālavālāt kāvyālaṅkārasāre laghuvivṛtimadhātkauṅkaṇaḥ śrīndurājaḥ //",
    "GK16udkass_u:2362": " iti mahāśrīpratīhārendurājaviracitayāmudbhaṭālaṅkārasārasaṃgrahalaghuvṛttau ṣaṣṭo vargaḥ //"
}