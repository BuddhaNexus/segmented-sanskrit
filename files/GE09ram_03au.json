{
    "GE09ram_03au:0": " PADA MARKERS For a four-pada verse:",
    "GE09ram_03au:1": " For a six-pada verse:",
    "GE09ram_03au:2": " praviśya tu mahāraṇyaṃ $ daṇḍakāraṇyam ātmavān &",
    "GE09ram_03au:3": " dadarśa rāmo durdharṣas % tāpasāśramamaṇḍalam // Ram_3,1.1 //",
    "GE09ram_03au:4": " kuśacīraparikṣiptaṃ $ brāhmyā lakṣmyā samāvṛtam &",
    "GE09ram_03au:5": " yathā pradīptaṃ durdharṣaṃ % gagane sūryamaṇḍalam // Ram_3,1.2 //",
    "GE09ram_03au:6": " śaraṇyaṃ sarvabhūtānāṃ $ susaṃmṛṣṭājiraṃ sadā &",
    "GE09ram_03au:7": " pūjitaṃ copanṛttaṃ ca % nityam apsarasāṃ gaṇaiḥ // Ram_3,1.3 //",
    "GE09ram_03au:8": " viśālair agniśaraṇaiḥ $ srugbhāṇḍair ajinaiḥ kuśaiḥ &",
    "GE09ram_03au:9": " samidbhis toyakalaśaiḥ % phalamūlaiś ca śobhitam // Ram_3,1.4 //",
    "GE09ram_03au:10": " āraṇyaiś ca mahāvṛkṣaiḥ $ puṇyaiḥ svāduphalair vṛtam &",
    "GE09ram_03au:11": " balihomārcitaṃ puṇyaṃ % brahmaghoṣanināditam // Ram_3,1.5 //",
    "GE09ram_03au:12": " puṣpair vanyaiḥ parikṣiptaṃ $ padminyā ca sapadmayā &",
    "GE09ram_03au:13": " phalamūlāśanair dāntaiś % cīrakṛṣṇājināmbaraiḥ // Ram_3,1.6 //",
    "GE09ram_03au:14": " sūryavaiśvānarābhaiś ca $ purāṇair munibhir vṛtam &",
    "GE09ram_03au:15": " puṇyaiś ca niyatāhāraiḥ % śobhitaṃ paramarṣibhiḥ // Ram_3,1.7 //",
    "GE09ram_03au:16": " tad brahmabhavanaprakhyaṃ $ brahmaghoṣanināditam &",
    "GE09ram_03au:17": " brahmavidbhir mahābhāgair % brāhmaṇair upaśobhitam // Ram_3,1.8 //",
    "GE09ram_03au:18": " tad dṛṣṭvā rāghavaḥ śrīmāṃs $ tāpasāśramamaṇḍalam &",
    "GE09ram_03au:19": " abhyagacchan mahātejā % vijyaṃ kṛtvā mahad dhanuḥ // Ram_3,1.9 //",
    "GE09ram_03au:20": " divyajñānopapannās te $ rāmaṃ dṛṣṭvā maharṣayaḥ &",
    "GE09ram_03au:21": " abhyagacchaṃs tadā prītā % vaidehīṃ ca yaśasvinīm // Ram_3,1.10 //",
    "GE09ram_03au:22": " te taṃ somam ivodyantaṃ $ dṛṣṭvā vai dharmacāriṇaḥ &",
    "GE09ram_03au:23": " maṅgalāni prayuñjānāḥ % pratyagṛhṇan dṛḍhavratāḥ // Ram_3,1.11 //",
    "GE09ram_03au:24": " rūpasaṃhananaṃ lakṣmīṃ $ saukumāryaṃ suveṣatām &",
    "GE09ram_03au:25": " dadṛśur vismitākārā % rāmasya vanavāsinaḥ // Ram_3,1.12 //",
    "GE09ram_03au:26": " vaidehīṃ lakṣmaṇaṃ rāmaṃ $ netrair animiṣair iva &",
    "GE09ram_03au:27": " āścaryabhūtān dadṛśuḥ % sarve te vanacāriṇaḥ // Ram_3,1.13 //",
    "GE09ram_03au:28": " atrainaṃ hi mahābhāgāḥ $ sarvabhūtahite ratāḥ &",
    "GE09ram_03au:29": " atithiṃ parṇaśālāyāṃ % rāghavaṃ saṃnyaveśayan // Ram_3,1.14 //",
    "GE09ram_03au:30": " tato rāmasya satkṛtya $ vidhinā pāvakopamāḥ &",
    "GE09ram_03au:31": " ājahrus te mahābhāgāḥ % salilaṃ dharmacāriṇaḥ // Ram_3,1.15 //",
    "GE09ram_03au:32": " mūlaṃ puṣpaṃ phalaṃ vanyam $ āśramaṃ ca mahātmanaḥ &",
    "GE09ram_03au:33": " nivedayitvā dharmajñās % tataḥ prāñjalayo 'bruvan // Ram_3,1.16 //",
    "GE09ram_03au:34": " dharmapālo janasyāsya $ śaraṇyaś ca mahāyaśāḥ &",
    "GE09ram_03au:35": " pūjanīyaś ca mānyaś ca % rājā daṇḍadharo guruḥ // Ram_3,1.17 //",
    "GE09ram_03au:36": " indrasyeva caturbhāgaḥ $ prajā rakṣati rāghava &",
    "GE09ram_03au:37": " rājā tasmād varān bhogān % bhuṅkte lokanamaskṛtaḥ // Ram_3,1.18 //",
    "GE09ram_03au:38": " te vayaṃ bhavatā rakṣyā $ bhavadviṣayavāsinaḥ &",
    "GE09ram_03au:39": " nagarastho vanastho vā % tvaṃ no rājā janeśvaraḥ // Ram_3,1.19 //",
    "GE09ram_03au:40": " nyastadaṇḍā vayaṃ rājañ $ jitakrodhā jitendriyāḥ &",
    "GE09ram_03au:41": " rakṣitavyās tvayā śaśvad % garbhabhūtās tapodhanāḥ // Ram_3,1.20 //",
    "GE09ram_03au:42": " evam uktvā phalair mūlaiḥ $ puṣpair vanyaiś ca rāghavam &",
    "GE09ram_03au:43": " anyaiś ca vividhāhāraiḥ % salakṣmaṇam apūjayan // Ram_3,1.21 //",
    "GE09ram_03au:44": " tathānye tāpasāḥ siddhā $ rāmaṃ vaiśvānaropamāḥ &",
    "GE09ram_03au:45": " nyāyavṛttā yathānyāyaṃ % tarpayāmāsur īśvaram // Ram_3,1.22 //",
    "GE09ram_03au:46": " kṛtātithyo 'tha rāmas tu $ sūryasyodayanaṃ prati &",
    "GE09ram_03au:47": " āmantrya sa munīn sarvān % vanam evānvagāhata // Ram_3,2.1 //",
    "GE09ram_03au:48": " nānāmṛgagaṇākīrṇaṃ $ śārdūlavṛkasevitam &",
    "GE09ram_03au:49": " dhvastavṛkṣalatāgulmaṃ % durdarśasalilāśayam // Ram_3,2.2 //",
    "GE09ram_03au:50": " niṣkūjanānāśakuni $ jhillikāgaṇanāditam &",
    "GE09ram_03au:51": " lakṣmaṇānugato rāmo % vanamadhyaṃ dadarśa ha // Ram_3,2.3 //",
    "GE09ram_03au:52": " vanamadhye tu kākutsthas $ tasmin ghoramṛgāyute &",
    "GE09ram_03au:53": " dadarśa giriśṛṅgābhaṃ % puruṣādaṃ mahāsvanam // Ram_3,2.4 //",
    "GE09ram_03au:54": " gabhīrākṣaṃ mahāvaktraṃ $ vikaṭaṃ viṣamodaram &",
    "GE09ram_03au:55": " bībhatsaṃ viṣamaṃ dīrghaṃ % vikṛtaṃ ghoradarśanam // Ram_3,2.5 //",
    "GE09ram_03au:56": " vasānaṃ carma vaiyāghraṃ $ vasārdraṃ rudhirokṣitam &",
    "GE09ram_03au:57": " trāsanaṃ sarvabhūtānāṃ % vyāditāsyam ivāntakam // Ram_3,2.6 //",
    "GE09ram_03au:58": " trīn siṃhāṃś caturo vyāghrān $ dvau vṛkau pṛṣatān daśa &",
    "GE09ram_03au:59": " saviṣāṇaṃ vasādigdhaṃ % gajasya ca śiro mahat // Ram_3,2.7 //",
    "GE09ram_03au:60": " avasajyāyase śūle $ vinadantaṃ mahāsvanam &",
    "GE09ram_03au:61": " sa rāmaṃ lakṣmaṇaṃ caiva % sītāṃ dṛṣṭvā ca maithilīm // Ram_3,2.8 //",
    "GE09ram_03au:62": " abhyadhāvat susaṃkruddhaḥ $ prajāḥ kāla ivāntakaḥ &",
    "GE09ram_03au:63": " sa kṛtvā bhairavaṃ nādaṃ % cālayann iva medinīm // Ram_3,2.9 //",
    "GE09ram_03au:64": " aṅgenādāya vaidehīm $ apakramya tato 'bravīt &",
    "GE09ram_03au:65": " yuvāṃ jaṭācīradharau % sabhāryau kṣīṇajīvitau // Ram_3,2.10 //",
    "GE09ram_03au:66": " praviṣṭau daṇḍakāraṇyaṃ $ śaracāpāsidhāriṇau &",
    "GE09ram_03au:67": " kathaṃ tāpasayor vāṃ ca % vāsaḥ pramadayā saha // Ram_3,2.11 //",
    "GE09ram_03au:68": " adharmacāriṇau pāpau $ kau yuvāṃ munidūṣakau &",
    "GE09ram_03au:69": " ahaṃ vanam idaṃ durgaṃ % virādho nāma rākṣasaḥ // Ram_3,2.12 //",
    "GE09ram_03au:70": " carāmi sāyudho nityam $ ṛṣimāṃsāni bhakṣayan &",
    "GE09ram_03au:71": " iyaṃ nārī varārohā % mama bhāryā bhaviṣyati \\",
    "GE09ram_03au:72": " yuvayoḥ pāpayoś cāhaṃ pāsyāmi rudhiraṃ mṛdhe // Ram_3,2.13 //",
    "GE09ram_03au:73": " tasyaivaṃ bruvato dhṛṣṭaṃ $ virādhasya durātmanaḥ &",
    "GE09ram_03au:74": " śrutvā sagarvitaṃ vākyaṃ % saṃbhrāntā janakātmajā \\",
    "GE09ram_03au:75": " sītā prāvepatodvegāt pravāte kadalī yathā // Ram_3,2.14 //",
    "GE09ram_03au:76": " tāṃ dṛṣṭvā rāghavaḥ sītāṃ $ virādhāṅkagatāṃ śubhām &",
    "GE09ram_03au:77": " abravīl lakṣmaṇaṃ vākyaṃ % mukhena pariśuṣyatā // Ram_3,2.15 //",
    "GE09ram_03au:78": " paśya saumya narendrasya $ janakasyātmasambhavām &",
    "GE09ram_03au:79": " mama bhāryāṃ śubhācārāṃ % virādhāṅke praveśitām \\",
    "GE09ram_03au:80": " atyantasukhasaṃvṛddhāṃ rājaputrīṃ yaśasvinīm // Ram_3,2.16 //",
    "GE09ram_03au:81": " yad abhipretam asmāsu $ priyaṃ varavṛtaṃ ca yat &",
    "GE09ram_03au:82": " kaikeyyās tu susaṃvṛttaṃ % kṣipram adyaiva lakṣmaṇa // Ram_3,2.17 //",
    "GE09ram_03au:83": " yā na tuṣyati rājyena $ putrārthe dīrghadarśinī &",
    "GE09ram_03au:84": " yayāhaṃ sarvabhūtānāṃ % hitaḥ prasthāpito vanam \\",
    "GE09ram_03au:85": " adyedānīṃ sakāmā sā yā mātā mama madhyamā // Ram_3,2.18 //",
    "GE09ram_03au:86": " parasparśāt tu vaidehyā $ na duḥkhataram asti me &",
    "GE09ram_03au:87": " pitur vināśāt saumitre % svarājyaharaṇāt tathā // Ram_3,2.19 //",
    "GE09ram_03au:88": " iti bruvati kākutsthe $ bāṣpaśokapariplute &",
    "GE09ram_03au:89": " abravīl lakṣmaṇaḥ kruddho % ruddho nāga iva śvasan // Ram_3,2.20 //",
    "GE09ram_03au:90": " anātha iva bhūtānāṃ $ nāthas tvaṃ vāsavopamaḥ &",
    "GE09ram_03au:91": " mayā preṣyeṇa kākutstha % kimarthaṃ paritapyase // Ram_3,2.21 //",
    "GE09ram_03au:92": " śareṇa nihatasyādya $ mayā kruddhena rakṣasaḥ &",
    "GE09ram_03au:93": " virādhasya gatāsor hi % mahī pāsyati śoṇitam // Ram_3,2.22 //",
    "GE09ram_03au:94": " rājyakāme mama krodho $ bharate yo babhūva ha &",
    "GE09ram_03au:95": " taṃ virādhe vimokṣyāmi % vajrī vajram ivācale // Ram_3,2.23 //",
    "GE09ram_03au:96": " mama bhujabalavegavegitaḥ $ patatu śaro 'sya mahān mahorasi &",
    "GE09ram_03au:97": " vyapanayatu tanoś ca jīvitaṃ % patatu tataś ca mahīṃ vighūrṇitaḥ //",
    "GE09ram_03au:98": " athovāca punar vākyaṃ $ virādhaḥ pūrayan vanam &",
    "GE09ram_03au:99": " ātmānaṃ pṛcchate brūtaṃ % kau yuvāṃ kva gamiṣyathaḥ // Ram_3,3.1 //",
    "GE09ram_03au:100": " tam uvāca tato rāmo $ rākṣasaṃ jvalitānanam &",
    "GE09ram_03au:101": " pṛcchantaṃ sumahātejā % ikṣvākukulam ātmanaḥ // Ram_3,3.2 //",
    "GE09ram_03au:102": " kṣatriyau vṛttasampannau $ viddhi nau vanagocarau &",
    "GE09ram_03au:103": " tvāṃ tu veditum icchāvaḥ % kas tvaṃ carasi daṇḍakān // Ram_3,3.3 //",
    "GE09ram_03au:104": " tam uvāca virādhas tu $ rāmaṃ satyaparākramam &",
    "GE09ram_03au:105": " hanta vakṣyāmi te rājan % nibodha mama rāghava // Ram_3,3.4 //",
    "GE09ram_03au:106": " putraḥ kila jayasyāhaṃ $ mātā mama śatahradā &",
    "GE09ram_03au:107": " virādha iti mām āhuḥ % pṛthivyāṃ sarvarākṣasāḥ // Ram_3,3.5 //",
    "GE09ram_03au:108": " tapasā cāpi me prāptā $ brahmaṇo hi prasādajā &",
    "GE09ram_03au:109": " śastreṇāvadhyatā loke % 'cchedyābhedyatvam eva ca // Ram_3,3.6 //",
    "GE09ram_03au:110": " utsṛjya pramadām enām $ anapekṣau yathāgatam &",
    "GE09ram_03au:111": " tvaramāṇau pālayethāṃ % na vāṃ jīvitam ādade // Ram_3,3.7 //",
    "GE09ram_03au:112": " taṃ rāmaḥ pratyuvācedaṃ $ kopasaṃraktalocanaḥ &",
    "GE09ram_03au:113": " rākṣasaṃ vikṛtākāraṃ % virādhaṃ pāpacetasam // Ram_3,3.8 //",
    "GE09ram_03au:114": " kṣudra dhik tvāṃ tu hīnārthaṃ $ mṛtyum anveṣase dhruvam &",
    "GE09ram_03au:115": " raṇe samprāpsyase tiṣṭha % na me jīvan gamiṣyasi // Ram_3,3.9 //",
    "GE09ram_03au:116": " tataḥ sajyaṃ dhanuḥ kṛtvā $ rāmaḥ suniśitāñ śarān &",
    "GE09ram_03au:117": " suśīghram abhisaṃdhāya % rākṣasaṃ nijaghāna ha // Ram_3,3.10 //",
    "GE09ram_03au:118": " dhanuṣā jyāguṇavatā $ saptabāṇān mumoca ha &",
    "GE09ram_03au:119": " rukmapuṅkhān mahāvegān % suparṇānilatulyagān // Ram_3,3.11 //",
    "GE09ram_03au:120": " te śarīraṃ virādhasya $ bhittvā barhiṇavāsasaḥ &",
    "GE09ram_03au:121": " nipetuḥ śoṇitādigdhā % dharaṇyāṃ pāvakopamāḥ // Ram_3,3.12 //",
    "GE09ram_03au:122": " sa vinadya mahānādaṃ $ śūlaṃ śakradhvajopamam &",
    "GE09ram_03au:123": " pragṛhyāśobhata tadā % vyāttānana ivāntakaḥ // Ram_3,3.13 //",
    "GE09ram_03au:124": " tac chūlaṃ vajrasaṃkāśaṃ $ gagane jvalanopamam &",
    "GE09ram_03au:125": " dvābhyāṃ śarābhyāṃ cicheda % rāmaḥ śastrabhṛtāṃ varaḥ // Ram_3,3.14 //",
    "GE09ram_03au:126": " tasya raudrasya saumitrir $ bāhuṃ savyaṃ babhañja ha &",
    "GE09ram_03au:127": " rāmas tu dakṣiṇaṃ bāhuṃ % tarasā tasya rakṣasaḥ // Ram_3,3.15 //",
    "GE09ram_03au:128": " sa bhagnabāhuḥ saṃvigno $ nipapātāśu rākṣasaḥ &",
    "GE09ram_03au:129": " dharaṇyāṃ meghasaṃkāśo % vajrabhinna ivācalaḥ \\",
    "GE09ram_03au:130": " idaṃ provāca kākutsthaṃ virādhaḥ puruṣarṣabham // Ram_3,3.16 //",
    "GE09ram_03au:131": " kausalyā suprajās tāta $ rāmas tvaṃ vidito mayā &",
    "GE09ram_03au:132": " vaidehī ca mahābhāgā % lakṣmaṇaś ca mahāyaśāḥ // Ram_3,3.17 //",
    "GE09ram_03au:133": " abhiśāpād ahaṃ ghorāṃ $ praviṣṭo rākṣasīṃ tanum &",
    "GE09ram_03au:134": " tumburur nāma gandharvaḥ % śapto vaiśravaṇena hi // Ram_3,3.18 //",
    "GE09ram_03au:135": " prasādyamānaś ca mayā $ so 'bravīn māṃ mahāyaśāḥ &",
    "GE09ram_03au:136": " yadā dāśarathī rāmas % tvāṃ vadhiṣyati saṃyuge // Ram_3,3.19 //",
    "GE09ram_03au:137": " tadā prakṛtim āpanno $ bhavān svargaṃ gamiṣyati &",
    "GE09ram_03au:138": " iti vaiśravaṇo rājā % rambhāsaktam uvāca ha // Ram_3,3.20 //",
    "GE09ram_03au:139": " anupasthīyamāno māṃ $ saṃkruddho vyājahāra ha &",
    "GE09ram_03au:140": " tava prasādān mukto 'ham % abhiśāpāt sudāruṇāt \\",
    "GE09ram_03au:141": " bhavanaṃ svaṃ gamiṣyāmi svasti vo 'stu paraṃtapa // Ram_3,3.21 //",
    "GE09ram_03au:142": " ito vasati dharmātmā $ śarabhaṅgaḥ pratāpavān &",
    "GE09ram_03au:143": " adhyardhayojane tāta % maharṣiḥ sūryasaṃnibhaḥ // Ram_3,3.22 //",
    "GE09ram_03au:144": " taṃ kṣipram abhigaccha tvaṃ $ sa te śreyo vidhāsyati &",
    "GE09ram_03au:145": " avaṭe cāpi māṃ rāma % nikṣipya kuśalī vraja // Ram_3,3.23 //",
    "GE09ram_03au:146": " rakṣasāṃ gatasattvānām $ eṣa dharmaḥ sanātanaḥ &",
    "GE09ram_03au:147": " avaṭe ye nidhīyante % teṣāṃ lokāḥ sanātanāḥ // Ram_3,3.24 //",
    "GE09ram_03au:148": " evam uktvā tu kākutsthaṃ $ virādhaḥ śarapīḍitaḥ &",
    "GE09ram_03au:149": " babhūva svargasamprāpto % nyastadeho mahābalaḥ // Ram_3,3.25 //",
    "GE09ram_03au:150": " taṃ muktakaṇṭham utkṣipya $ śaṅkukarṇaṃ mahāsvanam &",
    "GE09ram_03au:151": " virādhaṃ prākṣipac chvabhre % nadantaṃ bhairavasvanam // Ram_3,3.26 //",
    "GE09ram_03au:152": " tatas tu tau kāñcanacitrakārmukau $ nihatya rakṣaḥ parigṛhya maithilīm &",
    "GE09ram_03au:153": " vijahratus tau muditau mahāvane % divi sthitau candradivākarāv iva //",
    "GE09ram_03au:154": " hatvā tu taṃ bhīmabalaṃ $ virādhaṃ rākṣasaṃ vane &",
    "GE09ram_03au:155": " tataḥ sītāṃ pariṣvajya % samāśvāsya ca vīryavān \\",
    "GE09ram_03au:156": " abravīl lakṣmaṇaṃ rāmo bhrātaraṃ dīptatejasam // Ram_3,4. 1 //",
    "GE09ram_03au:157": " kaṣṭaṃ vanam idaṃ durgaṃ $ na ca smo vanagocarāḥ &",
    "GE09ram_03au:158": " abhigacchāmahe śīghraṃ % śarabhaṅgaṃ tapodhanam // Ram_3,4. 2 //",
    "GE09ram_03au:159": " āśramaṃ śarabhaṅgasya $ rāghavo 'bhijagāma ha // Ram_3,4. 3 //",
    "GE09ram_03au:160": " tasya devaprabhāvasya $ tapasā bhāvitātmanaḥ &",
    "GE09ram_03au:161": " samīpe śarabhaṅgasya % dadarśa mahad adbhutam // Ram_3,4. 4 //",
    "GE09ram_03au:162": " vibhrājamānaṃ vapuṣā $ sūryavaiśvānaropamam &",
    "GE09ram_03au:163": " asaṃspṛśantaṃ vasudhāṃ % dadarśa vibudheśvaram // Ram_3,4. 5 //",
    "GE09ram_03au:164": " suprabhābharaṇaṃ devaṃ $ virajo'mbaradhāriṇam &",
    "GE09ram_03au:165": " tadvidhair eva bahubhiḥ % pūjyamānaṃ mahātmabhiḥ // Ram_3,4. 6 //",
    "GE09ram_03au:166": " haribhir vājibhir yuktam $ antarikṣagataṃ ratham &",
    "GE09ram_03au:167": " dadarśādūratas tasya % taruṇādityasaṃnibham // Ram_3,4. 7 //",
    "GE09ram_03au:168": " pāṇḍurābhraghanaprakhyaṃ $ candramaṇḍalasaṃnibham &",
    "GE09ram_03au:169": " apaśyad vimalaṃ chattraṃ % citramālyopaśobhitam // Ram_3,4. 8 //",
    "GE09ram_03au:170": " cāmaravyajane cāgrye $ rukmadaṇḍe mahādhane &",
    "GE09ram_03au:171": " gṛhīte vananārībhyāṃ % dhūyamāne ca mūrdhani // Ram_3,4. 9 //",
    "GE09ram_03au:172": " gandharvāmarasiddhāś ca $ bahavaḥ paramarṣayaḥ &",
    "GE09ram_03au:173": " antarikṣagataṃ devaṃ % vāgbhir agryābhir īḍire // Ram_3,4. 10 //",
    "GE09ram_03au:174": " dṛṣṭvā śatakratuṃ tatra $ rāmo lakṣmaṇam abravīt &",
    "GE09ram_03au:175": " ye hayāḥ puruhūtasya % purā śakrasya naḥ śrutāḥ \\",
    "GE09ram_03au:176": " antarikṣagatā divyās ta ime harayo dhruvam // Ram_3,4. 11 //",
    "GE09ram_03au:177": " ime ca puruṣavyāghra $ ye tiṣṭhanty abhito ratham &",
    "GE09ram_03au:178": " śataṃ śataṃ kuṇḍalino % yuvānaḥ khaḍgapāṇayaḥ // Ram_3,4. 12 //",
    "GE09ram_03au:179": " urodeśeṣu sarveṣāṃ $ hārā jvalanasaṃnibhāḥ &",
    "GE09ram_03au:180": " rūpaṃ bibhrati saumitre % pañcaviṃśativārṣikam // Ram_3,4. 13 //",
    "GE09ram_03au:181": " etaddhi kila devānāṃ $ vayo bhavati nityadā &",
    "GE09ram_03au:182": " yatheme puruṣavyāghrā % dṛśyante priyadarśanāḥ // Ram_3,4. 14 //",
    "GE09ram_03au:183": " ihaiva saha vaidehyā $ muhūrtaṃ tiṣṭha lakṣmaṇa &",
    "GE09ram_03au:184": " yāvaj janāmy ahaṃ vyaktaṃ % ka eṣa dyutimān rathe // Ram_3,4. 15 //",
    "GE09ram_03au:185": " tam evam uktvā saumitrim $ ihaiva sthīyatām iti &",
    "GE09ram_03au:186": " abhicakrāma kākutsthaḥ % śarabhaṅgāśramaṃ prati // Ram_3,4. 16 //",
    "GE09ram_03au:187": " tataḥ samabhigacchantaṃ $ prekṣya rāmaṃ śacīpatiḥ &",
    "GE09ram_03au:188": " śarabhaṅgam anujñāpya % vibudhān idam abravīt // Ram_3,4. 17 //",
    "GE09ram_03au:189": " ihopayāty asau rāmo $ yāvan māṃ nābhibhāṣate &",
    "GE09ram_03au:190": " niṣṭhāṃ nayata tāvat tu % tato māṃ draṣṭum arhati // Ram_3,4. 18 //",
    "GE09ram_03au:191": " jitavantaṃ kṛtārthaṃ ca $ draṣṭāham acirād imam &",
    "GE09ram_03au:192": " karma hy anena kartavyaṃ % mahad anyaiḥ suduṣkaram // Ram_3,4. 19 //",
    "GE09ram_03au:193": " iti vajrī tam āmantrya $ mānayitvā ca tāpasam &",
    "GE09ram_03au:194": " rathena hariyuktena % yayau divam ariṃdamaḥ // Ram_3,4. 20 //",
    "GE09ram_03au:195": " prayāte tu sahasrākṣe $ rāghavaḥ saparicchadaḥ &",
    "GE09ram_03au:196": " agnihotram upāsīnaṃ % śarabhaṅgam upāgamat // Ram_3,4. 21 //",
    "GE09ram_03au:197": " tasya pādau ca saṃgṛhya $ rāmaḥ sītā ca lakṣmaṇaḥ &",
    "GE09ram_03au:198": " niṣedus tadanujñātā % labdhavāsā nimantritāḥ // Ram_3,4. 22 //",
    "GE09ram_03au:199": " tataḥ śakropayānaṃ tu $ paryapṛcchat sa rāghavaḥ &",
    "GE09ram_03au:200": " śarabhaṅgaś ca tat sarvaṃ % rāghavāya nyavedayat // Ram_3,4. 23 //",
    "GE09ram_03au:201": " mām eṣa varado rāma $ brahmalokaṃ ninīṣati &",
    "GE09ram_03au:202": " jitam ugreṇa tapasā % duṣprāpam akṛtātmabhiḥ // Ram_3,4. 24 //",
    "GE09ram_03au:203": " ahaṃ jñātvā naravyāghra $ vartamānam adūrataḥ &",
    "GE09ram_03au:204": " brahmalokaṃ na gacchāmi % tvām adṛṣṭvā priyātithim // Ram_3,4. 25 //",
    "GE09ram_03au:205": " samāgamya gamiṣyāmi $ tridivaṃ devasevitam &",
    "GE09ram_03au:206": " akṣayā naraśārdūla % jitā lokā mayā śubhāḥ \\",
    "GE09ram_03au:207": " brāhmyāś ca nākapṛṣṭhyāś ca pratigṛhṇīṣva māmakān // Ram_3,4. 26 //",
    "GE09ram_03au:208": " evam ukto naravyāghraḥ $ sarvaśāstraviśāradaḥ &",
    "GE09ram_03au:209": " ṛṣiṇā śarabhaṅgena % rāghavo vākyam abravīt // Ram_3,4. 27 //",
    "GE09ram_03au:210": " aham evāhariṣyāmi $ sarvāṃl lokān mahāmune &",
    "GE09ram_03au:211": " āvāsaṃ tv aham icchāmi % pradiṣṭam iha kānane // Ram_3,4. 28 //",
    "GE09ram_03au:212": " rāghaveṇaivam uktas tu $ śakratulyabalena vai &",
    "GE09ram_03au:213": " śarabhaṅgo mahāprājñaḥ % punar evābravīd vacaḥ // Ram_3,4. 29 //",
    "GE09ram_03au:214": " sutīkṣṇam abhigaccha tvaṃ $ śucau deśe tapasvinam &",
    "GE09ram_03au:215": " ramaṇīye vanoddeśe % sa te vāsaṃ vidhāsyati // Ram_3,4. 30 //",
    "GE09ram_03au:216": " eṣa panthā naravyāghra $ muhūrtaṃ paśya tāta mām &",
    "GE09ram_03au:217": " yāvaj jahāmi gātrāṇi % jīrṇāṃ tvacam ivoragaḥ // Ram_3,4. 31 //",
    "GE09ram_03au:218": " tato 'gniṃ sa samādhāya $ hutvā cājyena mantravit &",
    "GE09ram_03au:219": " śarabhaṅgo mahātejāḥ % praviveśa hutāśanam // Ram_3,4. 32 //",
    "GE09ram_03au:220": " tasya romāṇi keśāṃś ca $ dadāhāgnir mahātmanaḥ &",
    "GE09ram_03au:221": " jīrṇāṃ tvacaṃ tathāsthīni % yac ca māṃsaṃ ca śoṇitam // Ram_3,4. 33 //",
    "GE09ram_03au:222": " sa ca pāvakasaṃkāśaḥ $ kumāraḥ samapadyata &",
    "GE09ram_03au:223": " utthāyāgnicayāt tasmāc % charabhaṅgo vyarocata // Ram_3,4. 34 //",
    "GE09ram_03au:224": " sa lokān āhitāgnīnām $ ṛṣīṇāṃ ca mahātmanām &",
    "GE09ram_03au:225": " devānāṃ ca vyatikramya % brahmalokaṃ vyarohata // Ram_3,4. 35 //",
    "GE09ram_03au:226": " sa puṇyakarmā bhuvane dvijarṣabhaḥ $ pitāmahaṃ sānucaraṃ dadarśa ha &",
    "GE09ram_03au:227": " pitāmahaś cāpi samīkṣya taṃ dvijaṃ % nananda susvāgatam ity uvāca ha //",
    "GE09ram_03au:228": " śarabhaṅge divaṃ prāpte $ munisaṃghāḥ samāgatāḥ &",
    "GE09ram_03au:229": " abhyagacchanta kākutsthaṃ % rāmaṃ jvalitatejasam // Ram_3,5.1 //",
    "GE09ram_03au:230": " vaikhānasā vālakhilyāḥ $ samprakṣālā marīcipāḥ &",
    "GE09ram_03au:231": " aśmakuṭṭāś ca bahavaḥ % pattrāhārāś ca tāpasāḥ // Ram_3,5.2 //",
    "GE09ram_03au:232": " dantolūkhalinaś caiva $ tathaivonmajjakāḥ pare &",
    "GE09ram_03au:233": " munayaḥ salilāhārā % vāyubhakṣās tathāpare // Ram_3,5.3 //",
    "GE09ram_03au:234": " ākāśanilayāś caiva $ tathā sthaṇḍilaśāyinaḥ &",
    "GE09ram_03au:235": " tathordhvavāsino dāntās % tathārdrapaṭavāsasaḥ // Ram_3,5.4 //",
    "GE09ram_03au:236": " sajapāś ca taponityās $ tathā pañcatapo'nvitāḥ &",
    "GE09ram_03au:237": " sarve brāhmyā śriyā juṣṭā % dṛḍhayogasamāhitāḥ \\",
    "GE09ram_03au:238": " śarabhaṅgāśrame rāmam abhijagmuś ca tāpasāḥ // Ram_3,5.5 //",
    "GE09ram_03au:239": " abhigamya ca dharmajñā $ rāmaṃ dharmabhṛtāṃ varam &",
    "GE09ram_03au:240": " ūcuḥ paramadharmajñam % ṛṣisaṃghāḥ samāhitāḥ // Ram_3,5.6 //",
    "GE09ram_03au:241": " tvam ikṣvākukulasyāsya $ pṛthivyāś ca mahārathaḥ &",
    "GE09ram_03au:242": " pradhānaś cāsi nāthaś ca % devānāṃ maghavān iva // Ram_3,5.7 //",
    "GE09ram_03au:243": " viśrutas triṣu lokeṣu $ yaśasā vikrameṇa ca &",
    "GE09ram_03au:244": " pitṛvratatvaṃ satyaṃ ca % tvayi dharmaś ca puṣkalaḥ // Ram_3,5.8 //",
    "GE09ram_03au:245": " tvām āsādya mahātmānaṃ $ dharmajñaṃ dharmavatsalam &",
    "GE09ram_03au:246": " arthitvān nātha vakṣyāmas % tac ca naḥ kṣantum arhasi // Ram_3,5.9 //",
    "GE09ram_03au:247": " adharmas tu mahāṃs tāta $ bhavet tasya mahīpateḥ &",
    "GE09ram_03au:248": " yo hared baliṣaḍbhāgaṃ % na ca rakṣati putravat // Ram_3,5.10 //",
    "GE09ram_03au:249": " yuñjānaḥ svān iva prāṇān $ prāṇair iṣṭān sutān iva &",
    "GE09ram_03au:250": " nityayuktaḥ sadā rakṣan % sarvān viṣayavāsinaḥ // Ram_3,5.11 //",
    "GE09ram_03au:251": " prāpnoti śāśvatīṃ rāma $ kīrtiṃ sa bahuvārṣikīm &",
    "GE09ram_03au:252": " brahmaṇaḥ sthānam āsādya % tatra cāpi mahīyate // Ram_3,5.12 //",
    "GE09ram_03au:253": " yat karoti paraṃ dharmaṃ $ munir mūlaphalāśanaḥ &",
    "GE09ram_03au:254": " tatra rājñaś caturbhāgaḥ % prajā dharmeṇa rakṣataḥ // Ram_3,5.13 //",
    "GE09ram_03au:255": " so 'yaṃ brāhmaṇabhūyiṣṭho $ vānaprasthagaṇo mahān &",
    "GE09ram_03au:256": " tvan nātho 'nāthavad rāma % rākṣasair vadhyate bhṛśam // Ram_3,5.14 //",
    "GE09ram_03au:257": " ehi paśya śarīrāṇi $ munīnāṃ bhāvitātmanām &",
    "GE09ram_03au:258": " hatānāṃ rākṣasair ghorair % bahūnāṃ bahudhā vane // Ram_3,5.15 //",
    "GE09ram_03au:259": " pampānadīnivāsānām $ anumandākinīm api &",
    "GE09ram_03au:260": " citrakūṭālayānāṃ ca % kriyate kadanaṃ mahat // Ram_3,5.16 //",
    "GE09ram_03au:261": " evaṃ vayaṃ na mṛṣyāmo $ viprakāraṃ tapasvinām &",
    "GE09ram_03au:262": " kriyamāṇaṃ vane ghoraṃ % rakṣobhir bhīmakarmabhiḥ // Ram_3,5.17 //",
    "GE09ram_03au:263": " tatas tvāṃ śaraṇārthaṃ ca $ śaraṇyaṃ samupasthitāḥ &",
    "GE09ram_03au:264": " paripālaya no rāma % vadhyamānān niśācaraiḥ // Ram_3,5.18 //",
    "GE09ram_03au:265": " etac chrutvā tu kākutsthas $ tāpasānāṃ tapasvinām &",
    "GE09ram_03au:266": " idaṃ provāca dharmātmā % sarvān eva tapasvinaḥ \\",
    "GE09ram_03au:267": " naivam arhatha māṃ vaktum ājñāpyo 'haṃ tapasvinām // Ram_3,5.19 //",
    "GE09ram_03au:268": " bhavatām arthasiddhyartham $ āgato 'haṃ yadṛcchayā &",
    "GE09ram_03au:269": " tasya me 'yaṃ vane vāso % bhaviṣyati mahāphalaḥ \\",
    "GE09ram_03au:270": " tapasvināṃ raṇe śatrūn hantum icchāmi rākṣasān // Ram_3,5.20 //",
    "GE09ram_03au:271": " dattvā varaṃ cāpi tapodhanānāṃ $ dharme dhṛtātmā saha lakṣmaṇena &",
    "GE09ram_03au:272": " tapodhanaiś cāpi sabhājyavṛttaḥ % sutīkṣṇam evābhijagāma vīraḥ //",
    "GE09ram_03au:273": " rāmas tu sahito bhrātrā $ sītayā ca paraṃtapaḥ &",
    "GE09ram_03au:274": " sutīkṣṇasyāśramapadaṃ % jagāma saha tair dvijaiḥ // Ram_3,6.1 //",
    "GE09ram_03au:275": " sa gatvā dūram adhvānaṃ $ nadīs tīrtvā bahūdakāḥ &",
    "GE09ram_03au:276": " dadarśa vipulaṃ śailaṃ % mahāmegham ivonnatam // Ram_3,6.2 //",
    "GE09ram_03au:277": " tatas tad ikṣvākuvarau $ satataṃ vividhair drumaiḥ &",
    "GE09ram_03au:278": " kānanaṃ tau viviśatuḥ % sītayā saha rāghavau // Ram_3,6.3 //",
    "GE09ram_03au:279": " praviṣṭas tu vanaṃ ghoraṃ $ bahupuṣpaphaladrumam &",
    "GE09ram_03au:280": " dadarśāśramam ekānte % cīramālāpariṣkṛtam // Ram_3,6.4 //",
    "GE09ram_03au:281": " tatra tāpasam āsīnaṃ $ malapaṅkajaṭādharam &",
    "GE09ram_03au:282": " rāmaḥ sutīkṣṇaṃ vidhivat % tapovṛddham abhāṣata // Ram_3,6.5 //",
    "GE09ram_03au:283": " rāmo 'ham asmi bhagavan $ bhavantaṃ draṣṭum āgataḥ &",
    "GE09ram_03au:284": " tan mābhivada dharmajña % maharṣe satyavikrama // Ram_3,6.6 //",
    "GE09ram_03au:285": " sa nirīkṣya tato vīraṃ $ rāmaṃ dharmabhṛtāṃ varam &",
    "GE09ram_03au:286": " samāśliṣya ca bāhubhyām % idaṃ vacanam abravīt // Ram_3,6.7 //",
    "GE09ram_03au:287": " svāgataṃ khalu te vīra $ rāma dharmabhṛtāṃ vara &",
    "GE09ram_03au:288": " āśramo 'yaṃ tvayākrāntaḥ % sanātha iva sāmpratam // Ram_3,6.8 //",
    "GE09ram_03au:289": " pratīkṣamāṇas tvām eva $ nārohe 'haṃ mahāyaśaḥ &",
    "GE09ram_03au:290": " devalokam ito vīra % dehaṃ tyaktvā mahītale // Ram_3,6.9 //",
    "GE09ram_03au:291": " citrakūṭam upādāya $ rājyabhraṣṭo 'si me śrutaḥ &",
    "GE09ram_03au:292": " ihopayātaḥ kākutstho % devarājaḥ śatakratuḥ \\",
    "GE09ram_03au:293": " sarvāṃl lokāñ jitān āha mama puṇyena karmaṇā // Ram_3,6.10 //",
    "GE09ram_03au:294": " teṣu devarṣijuṣṭeṣu $ jiteṣu tapasā mayā &",
    "GE09ram_03au:295": " matprasādāt sabhāryas tvaṃ % viharasva salakṣmaṇaḥ // Ram_3,6.11 //",
    "GE09ram_03au:296": " tam ugratapasaṃ dīptaṃ $ maharṣiṃ satyavādinam &",
    "GE09ram_03au:297": " pratyuvācātmavān rāmo % brahmāṇam iva vāsavaḥ // Ram_3,6.12 //",
    "GE09ram_03au:298": " aham evāhariṣyāmi $ svayaṃ lokān mahāmune &",
    "GE09ram_03au:299": " āvāsaṃ tv aham icchāmi % pradiṣṭam iha kānane // Ram_3,6.13 //",
    "GE09ram_03au:300": " bhavān sarvatra kuśalaḥ $ sarvabhūtahite rataḥ &",
    "GE09ram_03au:301": " ākhyātaḥ śarabhaṅgena % gautamena mahātmanā // Ram_3,6.14 //",
    "GE09ram_03au:302": " evam uktas tu rāmeṇa $ maharṣir lokaviśrutaḥ &",
    "GE09ram_03au:303": " abravīn madhuraṃ vākyaṃ % harṣeṇa mahatāplutaḥ // Ram_3,6.15 //",
    "GE09ram_03au:304": " ayam evāśramo rāma $ guṇavān ramyatām iha &",
    "GE09ram_03au:305": " ṛṣisaṃghānucaritaḥ % sadā mūlaphalair yutaḥ // Ram_3,6.16 //",
    "GE09ram_03au:306": " imam āśramam āgamya $ mṛgasaṃghā mahāyaśaḥ &",
    "GE09ram_03au:307": " aṭitvā pratigacchanti % lobhayitvākutobhayāḥ // Ram_3,6.17 //",
    "GE09ram_03au:308": " tac chrutvā vacanaṃ tasya $ maharṣer lakṣmaṇāgrajaḥ &",
    "GE09ram_03au:309": " uvāca vacanaṃ dhīro % vikṛṣya saśaraṃ dhanuḥ // Ram_3,6.18 //",
    "GE09ram_03au:310": " tān ahaṃ sumahābhāga $ mṛgasaṃghān samāgatān &",
    "GE09ram_03au:311": " hanyāṃ niśitadhāreṇa % śareṇāśanivarcasā // Ram_3,6.19 //",
    "GE09ram_03au:312": " bhavāṃs tatrābhiṣajyeta $ kiṃ syāt kṛcchrataraṃ tataḥ &",
    "GE09ram_03au:313": " etasminn āśrame vāsaṃ % ciraṃ tu na samarthaye // Ram_3,6.20 //",
    "GE09ram_03au:314": " tam evam uktvā varadaṃ $ rāmaḥ saṃdhyām upāgamat &",
    "GE09ram_03au:315": " anvāsya paścimāṃ saṃdhyāṃ % tatra vāsam akalpayat // Ram_3,6.21 //",
    "GE09ram_03au:316": " tataḥ śubhaṃ tāpasabhojyam annaṃ $ svayaṃ sutīkṣṇaḥ puruṣarṣabhābhyām &",
    "GE09ram_03au:317": " tābhyāṃ susatkṛtya dadau mahātmā % saṃdhyānivṛttau rajanīṃ samīkṣya //",
    "GE09ram_03au:318": " rāmas tu sahasaumitriḥ $ sutīkṣṇenābhipūjitaḥ &",
    "GE09ram_03au:319": " pariṇāmya niśāṃ tatra % prabhāte pratyabudhyata // Ram_3,7.1 //",
    "GE09ram_03au:320": " utthāya tu yathākālaṃ $ rāghavaḥ saha sītayā &",
    "GE09ram_03au:321": " upāspṛśat suśītena % jalenotpalagandhinā // Ram_3,7.2 //",
    "GE09ram_03au:322": " atha te 'gniṃ surāṃś caiva $ vaidehī rāmalakṣmaṇau &",
    "GE09ram_03au:323": " kālyaṃ vidhivad abhyarcya % tapasviśaraṇe vane // Ram_3,7.3 //",
    "GE09ram_03au:324": " udayantaṃ dinakaraṃ $ dṛṣṭvā vigatakalmaṣāḥ &",
    "GE09ram_03au:325": " sutīkṣṇam abhigamyedaṃ % ślakṣṇaṃ vacanam abruvan // Ram_3,7.4 //",
    "GE09ram_03au:326": " sukhoṣitāḥ sma bhagavaṃs $ tvayā pūjyena pūjitāḥ &",
    "GE09ram_03au:327": " āpṛcchāmaḥ prayāsyāmo % munayas tvarayanti naḥ // Ram_3,7.5 //",
    "GE09ram_03au:328": " tvarāmahe vayaṃ draṣṭuṃ $ kṛtsnam āśramamaṇḍalam &",
    "GE09ram_03au:329": " ṛṣīṇāṃ puṇyaśīlānāṃ % daṇḍakāraṇyavāsinām // Ram_3,7.6 //",
    "GE09ram_03au:330": " abhyanujñātum icchāmaḥ $ sahaibhir munipuṃgavaiḥ &",
    "GE09ram_03au:331": " dharmanityais tapodāntair % viśikhair iva pāvakaiḥ // Ram_3,7.7 //",
    "GE09ram_03au:332": " aviṣahyātapo yāvat $ sūryo nātivirājate &",
    "GE09ram_03au:333": " amārgeṇāgatāṃ lakṣmīṃ % prāpyevānvayavarjitaḥ // Ram_3,7.8 //",
    "GE09ram_03au:334": " tāvad icchāmahe gantum $ ity uktvā caraṇau muneḥ &",
    "GE09ram_03au:335": " vavande sahasaumitriḥ % sītayā saha rāghavaḥ // Ram_3,7.9 //",
    "GE09ram_03au:336": " tau saṃspṛśantau caraṇāv $ utthāpya munipuṃgavaḥ &",
    "GE09ram_03au:337": " gāḍham āliṅgya sasneham % idaṃ vacanam abravīt // Ram_3,7.10 //",
    "GE09ram_03au:338": " ariṣṭaṃ gaccha panthānaṃ $ rāma saumitriṇā saha &",
    "GE09ram_03au:339": " sītayā cānayā sārdhaṃ % chāyayevānuvṛttayā // Ram_3,7.11 //",
    "GE09ram_03au:340": " paśyāśramapadaṃ ramyaṃ $ daṇḍakāraṇyavāsinām &",
    "GE09ram_03au:341": " eṣāṃ tapasvināṃ vīra % tapasā bhāvitātmanām // Ram_3,7.12 //",
    "GE09ram_03au:342": " suprājyaphalamūlāni $ puṣpitāni vanāni ca &",
    "GE09ram_03au:343": " praśāntamṛgayūthāni % śāntapakṣigaṇāni ca // Ram_3,7.13 //",
    "GE09ram_03au:344": " phullapaṅkajaṣaṇḍāni $ prasannasalilāni ca &",
    "GE09ram_03au:345": " kāraṇḍavavikīrṇāni % taṭākāni sarāṃsi ca // Ram_3,7.14 //",
    "GE09ram_03au:346": " drakṣyase dṛṣṭiramyāṇi $ giriprasravaṇāni ca &",
    "GE09ram_03au:347": " ramaṇīyāny araṇyāni % mayūrābhirutāni ca // Ram_3,7.15 //",
    "GE09ram_03au:348": " gamyatāṃ vatsa saumitre $ bhavān api ca gacchatu &",
    "GE09ram_03au:349": " āgantavyaṃ ca te dṛṣṭvā % punar evāśramaṃ mama // Ram_3,7.16 //",
    "GE09ram_03au:350": " evam uktas tathety uktvā $ kākutsthaḥ sahalakṣmaṇaḥ &",
    "GE09ram_03au:351": " pradakṣiṇaṃ muniṃ kṛtvā % prasthātum upacakrame // Ram_3,7.17 //",
    "GE09ram_03au:352": " tataḥ śubhatare tūṇī $ dhanuṣī cāyatekṣaṇā &",
    "GE09ram_03au:353": " dadau sītā tayor bhrātroḥ % khaḍgau ca vimalau tataḥ // Ram_3,7.18 //",
    "GE09ram_03au:354": " ābadhya ca śubhe tūṇī $ cāpau cādāya sasvanau &",
    "GE09ram_03au:355": " niṣkrāntāv āśramād gantum % ubhau tau rāmalakṣmaṇau // Ram_3,7.19 //",
    "GE09ram_03au:356": " sutīkṣṇenābhyanujñātaṃ $ prasthitaṃ raghunandanam &",
    "GE09ram_03au:357": " vaidehī snigdhayā vācā % bhartāram idam abravīt // Ram_3,8.1 //",
    "GE09ram_03au:358": " ayaṃ dharmaḥ susūkṣmeṇa $ vidhinā prāpyate mahān &",
    "GE09ram_03au:359": " nivṛttena ca śakyo 'yaṃ % vyasanāt kāmajād iha // Ram_3,8.2 //",
    "GE09ram_03au:360": " trīṇy eva vyasanāny atra $ kāmajāni bhavanty uta &",
    "GE09ram_03au:361": " mithyāvākyaṃ paramakaṃ % tasmād gurutarāv ubhau \\",
    "GE09ram_03au:362": " paradārābhigamanaṃ vinā vairaṃ ca raudratā // Ram_3,8.3 //",
    "GE09ram_03au:363": " mithyāvākyaṃ na te bhūtaṃ $ na bhaviṣyati rāghava &",
    "GE09ram_03au:364": " kuto 'bhilaṣaṇaṃ strīṇāṃ % pareṣāṃ dharmanāśanam // Ram_3,8.4 //",
    "GE09ram_03au:365": " tac ca sarvaṃ mahābāho $ śakyaṃ voḍhuṃ jitendriyaiḥ &",
    "GE09ram_03au:366": " tava vaśyendriyatvaṃ ca % jānāmi śubhadarśana // Ram_3,8.5 //",
    "GE09ram_03au:367": " tṛtīyaṃ yad idaṃ raudraṃ $ paraprāṇābhihiṃsanam &",
    "GE09ram_03au:368": " nirvairaṃ kriyate mohāt % tac ca te samupasthitam // Ram_3,8.6 //",
    "GE09ram_03au:369": " pratijñātas tvayā vīra $ daṇḍakāraṇyavāsinām &",
    "GE09ram_03au:370": " ṛṣīṇāṃ rakṣaṇārthāya % vadhaḥ saṃyati rakṣasām // Ram_3,8.7 //",
    "GE09ram_03au:371": " etannimittaṃ ca vanaṃ $ daṇḍakā iti viśrutam &",
    "GE09ram_03au:372": " prasthitas tvaṃ saha bhrātrā % dhṛtabāṇaśarāsanaḥ // Ram_3,8.8 //",
    "GE09ram_03au:373": " tatas tvāṃ prasthitaṃ dṛṣṭvā $ mama cintākulaṃ manaḥ &",
    "GE09ram_03au:374": " tvadvṛttaṃ cintayantyā vai % bhaven niḥśreyasaṃ hitam // Ram_3,8.9 //",
    "GE09ram_03au:375": " na hi me rocate vīra $ gamanaṃ daṇḍakān prati &",
    "GE09ram_03au:376": " kāraṇaṃ tatra vakṣyāmi % vadantyāḥ śrūyatāṃ mama // Ram_3,8.10 //",
    "GE09ram_03au:377": " tvaṃ hi bāṇadhanuṣpāṇir $ bhrātrā saha vanaṃ gataḥ &",
    "GE09ram_03au:378": " dṛṣṭvā vanacarān sarvān % kaccit kuryāḥ śaravyayam // Ram_3,8.11 //",
    "GE09ram_03au:379": " kṣatriyāṇām iha dhanur $ hutāśasyendhanāni ca &",
    "GE09ram_03au:380": " samīpataḥ sthitaṃ tejo- % balam ucchrayate bhṛśam // Ram_3,8.12 //",
    "GE09ram_03au:381": " purā kila mahābāho $ tapasvī satyavāk śuciḥ &",
    "GE09ram_03au:382": " kasmiṃścid abhavat puṇye % vane ratamṛgadvije // Ram_3,8.13 //",
    "GE09ram_03au:383": " tasyaiva tapaso vighnaṃ $ kartum indraḥ śacīpatiḥ &",
    "GE09ram_03au:384": " khaḍgapāṇir athāgacchad % āśramaṃ bhaṭarūpadhṛk // Ram_3,8.14 //",
    "GE09ram_03au:385": " tasmiṃs tadāśramapade $ nihitaḥ khaḍga uttamaḥ &",
    "GE09ram_03au:386": " sa nyāsavidhinā dattaḥ % puṇye tapasi tiṣṭhataḥ // Ram_3,8.15 //",
    "GE09ram_03au:387": " sa tac chastram anuprāpya $ nyāsarakṣaṇatatparaḥ &",
    "GE09ram_03au:388": " vane tu vicaraty eva % rakṣan pratyayam ātmanaḥ // Ram_3,8.16 //",
    "GE09ram_03au:389": " yatra gacchaty upādātuṃ $ mūlāni ca phalāni ca &",
    "GE09ram_03au:390": " na vinā yāti taṃ khaḍgaṃ % nyāsarakṣaṇatatparaḥ // Ram_3,8.17 //",
    "GE09ram_03au:391": " nityaṃ śastraṃ parivahan $ krameṇa sa tapodhanaḥ &",
    "GE09ram_03au:392": " cakāra raudrīṃ svāṃ buddhiṃ % tyaktvā tapasi niścayam // Ram_3,8.18 //",
    "GE09ram_03au:393": " tataḥ sa raudrābhirataḥ $ pramatto 'dharmakarṣitaḥ &",
    "GE09ram_03au:394": " tasya śastrasya saṃvāsāj % jagāma narakaṃ muniḥ // Ram_3,8.19 //",
    "GE09ram_03au:395": " snehāc ca bahumānāc ca $ smāraye tvāṃ na śikṣaye &",
    "GE09ram_03au:396": " na kathaṃcana sā kāryā % gṛhītadhanuṣā tvayā // Ram_3,8.20 //",
    "GE09ram_03au:397": " buddhir vairaṃ vinā hantuṃ $ rākṣasān daṇḍakāśritān &",
    "GE09ram_03au:398": " aparādhaṃ vinā hantuṃ % lokān vīra na kāmaye // Ram_3,8.21 //",
    "GE09ram_03au:399": " kṣatriyāṇāṃ tu vīrāṇāṃ $ vaneṣu niyatātmanām &",
    "GE09ram_03au:400": " dhanuṣā kāryam etāvad % ārtānām abhirakṣaṇam // Ram_3,8.22 //",
    "GE09ram_03au:401": " kva ca śastraṃ kva ca vanaṃ $ kva ca kṣātraṃ tapaḥ kva ca &",
    "GE09ram_03au:402": " vyāviddham idam asmābhir % deśadharmas tu pūjyatām // Ram_3,8.23 //",
    "GE09ram_03au:403": " tadārya kaluṣā buddhir $ jāyate śastrasevanāt &",
    "GE09ram_03au:404": " punar gatvā tv ayodhyāyāṃ % kṣatradharmaṃ cariṣyasi // Ram_3,8.24 //",
    "GE09ram_03au:405": " akṣayā tu bhavet prītiḥ $ śvaśrūśvaśurayor mama &",
    "GE09ram_03au:406": " yadi rājyaṃ hi saṃnyasya % bhaves tvaṃ nirato muniḥ // Ram_3,8.25 //",
    "GE09ram_03au:407": " dharmād arthaḥ prabhavati $ dharmāt prabhavate sukham &",
    "GE09ram_03au:408": " dharmeṇa labhate sarvaṃ % dharmasāram idaṃ jagat // Ram_3,8.26 //",
    "GE09ram_03au:409": " ātmānaṃ niyamais tais taiḥ $ karṣayitvā prayatnataḥ &",
    "GE09ram_03au:410": " prāpyate nipuṇair dharmo % na sukhāl labhyate sukham // Ram_3,8.27 //",
    "GE09ram_03au:411": " nityaṃ śucimatiḥ saumya $ cara dharmaṃ tapovane &",
    "GE09ram_03au:412": " sarvaṃ hi viditaṃ tubhyaṃ % trailokyam api tattvataḥ // Ram_3,8.28 //",
    "GE09ram_03au:413": " strīcāpalād etad udāhṛtaṃ me $ dharmaṃ ca vaktuṃ tava kaḥ samarthaḥ &",
    "GE09ram_03au:414": " vicārya buddhyā tu sahānujena % yad rocate tat kuru mācireṇa // Ram_3,8.29",
    "GE09ram_03au:415": " vākyam etat tu vaidehyā $ vyāhṛtaṃ bhartṛbhaktayā &",
    "GE09ram_03au:416": " śrutvā dharme sthito rāmaḥ % pratyuvācātha maithilīm // Ram_3,9.1 //",
    "GE09ram_03au:417": " hitam uktaṃ tvayā devi $ snigdhayā sadṛśaṃ vacaḥ &",
    "GE09ram_03au:418": " kulaṃ vyapadiśantyā ca % dharmajñe janakātmaje // Ram_3,9.2 //",
    "GE09ram_03au:419": " kiṃ tu vakṣyāmy ahaṃ devi $ tvayaivoktam idaṃ vacaḥ &",
    "GE09ram_03au:420": " kṣatriyair dhāryate cāpo % nārtaśabdo bhaved iti // Ram_3,9.3 //",
    "GE09ram_03au:421": " te cārtā daṇḍakāraṇye $ munayaḥ saṃśitavratāḥ &",
    "GE09ram_03au:422": " māṃ sīte svayam āgamya % śaraṇyāḥ śaraṇaṃ gatāḥ // Ram_3,9.4 //",
    "GE09ram_03au:423": " vasanto dharmaniratā $ vane mūlaphalāśanāḥ &",
    "GE09ram_03au:424": " na labhante sukhaṃ bhītā % rākṣasaiḥ krūrakarmabhiḥ // Ram_3,9.5 //",
    "GE09ram_03au:425": " kāle kāle ca niratā $ niyamair vividhair vane &",
    "GE09ram_03au:426": " bhakṣyante rākṣasair bhīmair % naramāṃsopajīvibhiḥ // Ram_3,9.6 //",
    "GE09ram_03au:427": " te bhakṣyamāṇā munayo $ daṇḍakāraṇyavāsinaḥ &",
    "GE09ram_03au:428": " asmān abhyavapadyeti % mām ūcur dvijasattamāḥ // Ram_3,9.7 //",
    "GE09ram_03au:429": " mayā tu vacanaṃ śrutvā $ teṣām evaṃ mukhāc cyutam &",
    "GE09ram_03au:430": " kṛtvā caraṇaśuśrūṣāṃ % vākyam etad udāhṛtam // Ram_3,9.8 //",
    "GE09ram_03au:431": " prasīdantu bhavanto me $ hrīr eṣā hi mamātulā &",
    "GE09ram_03au:432": " yadīdṛśair ahaṃ viprair % upastheyair upasthitaḥ \\",
    "GE09ram_03au:433": " kiṃ karomīti ca mayā vyāhṛtaṃ dvijasaṃnidhau // Ram_3,9.9 //",
    "GE09ram_03au:434": " sarvair eva samāgamya $ vāg iyaṃ samudāhṛtā &",
    "GE09ram_03au:435": " rākṣasair daṇḍakāraṇye % bahubhiḥ kāmarūpibhiḥ \\",
    "GE09ram_03au:436": " arditāḥ sma bhṛśaṃ rāma bhavān nas trātum arhati // Ram_3,9.10 //",
    "GE09ram_03au:437": " homakāle tu samprāpte $ parvakāleṣu cānagha &",
    "GE09ram_03au:438": " dharṣayanti sma durdharṣā % rākṣasāḥ piśitāśanāḥ // Ram_3,9.11 //",
    "GE09ram_03au:439": " rākṣasair dharṣitānāṃ ca $ tāpasānāṃ tapasvinām &",
    "GE09ram_03au:440": " gatiṃ mṛgayamāṇānāṃ % bhavān naḥ paramā gatiḥ // Ram_3,9.12 //",
    "GE09ram_03au:441": " kāmaṃ tapaḥprabhāvena $ śaktā hantuṃ niśācarān &",
    "GE09ram_03au:442": " cirārjitaṃ tu necchāmas % tapaḥ khaṇḍayituṃ vayam // Ram_3,9.13 //",
    "GE09ram_03au:443": " bahuvighnaṃ taponityaṃ $ duścaraṃ caiva rāghava &",
    "GE09ram_03au:444": " tena śāpaṃ na muñcāmo % bhakṣyamāṇāś ca rākṣasaiḥ // Ram_3,9.14 //",
    "GE09ram_03au:445": " tad ardyamānān rakṣobhir $ daṇḍakāraṇyavāsibhiḥ &",
    "GE09ram_03au:446": " rakṣa nas tvaṃ saha bhrātrā % tvannāthā hi vayaṃ vane // Ram_3,9.15 //",
    "GE09ram_03au:447": " mayā caitad vacaḥ śrutvā $ kārtsnyena paripālanam &",
    "GE09ram_03au:448": " ṛṣīṇāṃ daṇḍakāraṇye % saṃśrutaṃ janakātmaje // Ram_3,9.16 //",
    "GE09ram_03au:449": " saṃśrutya ca na śakṣyāmi $ jīvamānaḥ pratiśravam &",
    "GE09ram_03au:450": " munīnām anyathā kartuṃ % satyam iṣṭaṃ hi me sadā // Ram_3,9.17 //",
    "GE09ram_03au:451": " apy ahaṃ jīvitaṃ jahyāṃ $ tvāṃ vā sīte salakṣmaṇām &",
    "GE09ram_03au:452": " na tu pratijñāṃ saṃśrutya % brāhmaṇebhyo viśeṣataḥ // Ram_3,9.18 //",
    "GE09ram_03au:453": " tad avaśyaṃ mayā kāryam $ ṛṣīṇāṃ paripālanam &",
    "GE09ram_03au:454": " anuktenāpi vaidehi % pratijñāya tu kiṃ punaḥ // Ram_3,9.19 //",
    "GE09ram_03au:455": " mama snehāc ca sauhārdād $ idam uktaṃ tvayā vacaḥ &",
    "GE09ram_03au:456": " parituṣṭo 'smy ahaṃ sīte % na hy aniṣṭo 'nuśiṣyate \\",
    "GE09ram_03au:457": " sadṛśaṃ cānurūpaṃ ca kulasya tava śobhane // Ram_3,9.20 //",
    "GE09ram_03au:458": " ity evam uktvā vacanaṃ mahātmā $ sītāṃ priyāṃ maithilarājaputrīm &",
    "GE09ram_03au:459": " rāmo dhanuṣmān saha lakṣmaṇena % jagāma ramyāṇi tapovanāni // Ram_3,9.21",
    "GE09ram_03au:460": " agrataḥ prayayau rāmaḥ $ sītā madhye sumadhyamā &",
    "GE09ram_03au:461": " pṛṣṭhatas tu dhanuṣpāṇir % lakṣmaṇo 'nujagāma ha // Ram_3,10.1 //",
    "GE09ram_03au:462": " tau paśyamānau vividhāñ $ śailaprasthān vanāni ca &",
    "GE09ram_03au:463": " nadīś ca vividhā ramyā % jagmatuḥ saha sītayā // Ram_3,10.2 //",
    "GE09ram_03au:464": " sārasāṃś cakravākāṃś ca $ nadīpulinacāriṇaḥ &",
    "GE09ram_03au:465": " sarāṃsi ca sapadmāni % yutāni jalajaiḥ khagaiḥ // Ram_3,10.3 //",
    "GE09ram_03au:466": " yūthabaddhāṃś ca pṛṣatān $ madonmattān viṣāṇinaḥ &",
    "GE09ram_03au:467": " mahiṣāṃś ca varāhāṃś ca % gajāṃś ca drumavairiṇaḥ // Ram_3,10.4 //",
    "GE09ram_03au:468": " te gatvā dūram adhvānaṃ $ lambamāne divākare &",
    "GE09ram_03au:469": " dadṛśuḥ sahitā ramyaṃ % taṭākaṃ yojanāyatam // Ram_3,10.5 //",
    "GE09ram_03au:470": " padmapuṣkarasambādhaṃ $ gajayūthair alaṃkṛtam &",
    "GE09ram_03au:471": " sārasair haṃsakādambaiḥ % saṃkulaṃ jalacāribhiḥ // Ram_3,10.6 //",
    "GE09ram_03au:472": " prasannasalile ramye $ tasmin sarasi śuśruve &",
    "GE09ram_03au:473": " gītavāditranirghoṣo % na tu kaścana dṛśyate // Ram_3,10.7 //",
    "GE09ram_03au:474": " tataḥ kautūhalād rāmo $ lakṣmaṇaś ca mahārathaḥ &",
    "GE09ram_03au:475": " muniṃ dharmabhṛtaṃ nāma % praṣṭuṃ samupacakrame // Ram_3,10.8 //",
    "GE09ram_03au:476": " idam atyadbhutaṃ śrutvā $ sarveṣāṃ no mahāmune &",
    "GE09ram_03au:477": " kautūhalaṃ mahaj jātaṃ % kim idaṃ sādhu kathyatām // Ram_3,10.9 //",
    "GE09ram_03au:478": " tenaivam ukto dharmātmā $ rāghaveṇa munis tadā &",
    "GE09ram_03au:479": " prabhāvaṃ sarasaḥ kṛtsnam % ākhyātum upacakrame // Ram_3,10.10 //",
    "GE09ram_03au:480": " idaṃ pañcāpsaro nāma $ taṭākaṃ sārvakālikam &",
    "GE09ram_03au:481": " nirmitaṃ tapasā rāma % muninā māṇḍakarṇinā // Ram_3,10.11 //",
    "GE09ram_03au:482": " sa hi tepe tapas tīvraṃ $ māṇḍakarṇir mahāmuniḥ &",
    "GE09ram_03au:483": " daśavarṣasahasrāṇi % vāyubhakṣo jalāśrayaḥ // Ram_3,10.12 //",
    "GE09ram_03au:484": " tataḥ pravyathitāḥ sarve $ devāḥ sāgnipurogamāḥ &",
    "GE09ram_03au:485": " abruvan vacanaṃ sarve % parasparasamāgatāḥ \\",
    "GE09ram_03au:486": " asmākaṃ kasyacit sthānam eṣa prārthayate muniḥ // Ram_3,10.13 //",
    "GE09ram_03au:487": " tataḥ kartuṃ tapovighnaṃ $ sarvair devair niyojitāḥ &",
    "GE09ram_03au:488": " pradhānāpsarasaḥ pañca- % vidyuccalitavarcasaḥ // Ram_3,10.14 //",
    "GE09ram_03au:489": " apsarobhis tatas tābhir $ munir dṛṣṭaparāvaraḥ &",
    "GE09ram_03au:490": " nīto madanavaśyatvaṃ % surāṇāṃ kāryasiddhaye // Ram_3,10.15 //",
    "GE09ram_03au:491": " tāś caivāpsarasaḥ pañca $ muneḥ patnītvam āgatāḥ &",
    "GE09ram_03au:492": " taṭāke nirmitaṃ tāsām % asminn antarhitaṃ gṛham // Ram_3,10.16 //",
    "GE09ram_03au:493": " tatraivāpsarasaḥ pañca $ nivasantyo yathāsukham &",
    "GE09ram_03au:494": " ramayanti tapoyogān % muniṃ yauvanam āsthitam // Ram_3,10.17 //",
    "GE09ram_03au:495": " tāsāṃ saṃkrīḍamānānām $ eṣa vāditraniḥsvanaḥ &",
    "GE09ram_03au:496": " śrūyate bhūṣaṇonmiśro % gītaśabdo manoharaḥ // Ram_3,10.18 //",
    "GE09ram_03au:497": " āścaryam iti tasyaitad $ vacanaṃ bhāvitātmanaḥ &",
    "GE09ram_03au:498": " rāghavaḥ pratijagrāha % saha bhrātrā mahāyaśāḥ // Ram_3,10.19 //",
    "GE09ram_03au:499": " evaṃ kathayamānasya $ dadarśāśramamaṇḍalam &",
    "GE09ram_03au:500": " kuśacīraparikṣiptaṃ % nānāvṛkṣasamāvṛtam // Ram_3,10.20 //",
    "GE09ram_03au:501": " praviśya saha vaidehyā $ lakṣmaṇena ca rāghavaḥ &",
    "GE09ram_03au:502": " tadā tasmin sa kākutsthaḥ % śrīmaty āśramamaṇḍale // Ram_3,10.21 //",
    "GE09ram_03au:503": " uṣitvā susukhaṃ tatra $ pūjyamāno maharṣibhiḥ &",
    "GE09ram_03au:504": " jagāma cāśramāṃs teṣāṃ % paryāyeṇa tapasvinām // Ram_3,10.22 //",
    "GE09ram_03au:505": " yeṣām uṣitavān pūrvaṃ $ sakāśe sa mahāstravit &",
    "GE09ram_03au:506": " kvacit paridaśān māsān % ekaṃ saṃvatsaraṃ kvacit // Ram_3,10.23 //",
    "GE09ram_03au:507": " kvacic ca caturo māsān $ pañcaṣaṭ cāparān kvacit &",
    "GE09ram_03au:508": " aparatrādhikān māsān % adhyardham adhikaṃ kvacit // Ram_3,10.24 //",
    "GE09ram_03au:509": " trīn māsān aṣṭamāsāṃś ca $ rāghavo nyavasat sukham &",
    "GE09ram_03au:510": " tathā saṃvasatas tasya % munīnām āśrameṣu vai \\",
    "GE09ram_03au:511": " ramataś cānukūlyena yayuḥ saṃvatsarā daśa // Ram_3,10.25 //",
    "GE09ram_03au:512": " parisṛtya ca dharmajño $ rāghavaḥ saha sītayā &",
    "GE09ram_03au:513": " sutīkṣṇasyāśramaṃ śrīmān % punar evājagāma ha // Ram_3,10.26 //",
    "GE09ram_03au:514": " sa tam āśramam āgamya $ munibhiḥ pratipūjitaḥ &",
    "GE09ram_03au:515": " tatrāpi nyavasad rāmaḥ % kaṃcit kālam ariṃdamaḥ // Ram_3,10.27 //",
    "GE09ram_03au:516": " athāśramastho vinayāt $ kadācit taṃ mahāmunim &",
    "GE09ram_03au:517": " upāsīnaḥ sa kākutsthaḥ % sutīkṣṇam idam abravīt // Ram_3,10.28 //",
    "GE09ram_03au:518": " asminn araṇye bhagavann $ agastyo munisattamaḥ &",
    "GE09ram_03au:519": " vasatīti mayā nityaṃ % kathāḥ kathayatāṃ śrutam // Ram_3,10.29 //",
    "GE09ram_03au:520": " na tu jānāmi taṃ deśaṃ $ vanasyāsya mahattayā &",
    "GE09ram_03au:521": " kutrāśramapadaṃ puṇyaṃ % maharṣes tasya dhīmataḥ // Ram_3,10.30 //",
    "GE09ram_03au:522": " prasādāt tatra bhavataḥ $ sānujaḥ saha sītayā &",
    "GE09ram_03au:523": " agastyam abhigaccheyam % abhivādayituṃ munim // Ram_3,10.31 //",
    "GE09ram_03au:524": " manoratho mahān eṣa $ hṛdi samparivartate &",
    "GE09ram_03au:525": " yad ahaṃ taṃ munivaraṃ % śuśrūṣeyam api svayam // Ram_3,10.32 //",
    "GE09ram_03au:526": " iti rāmasya sa muniḥ $ śrutvā dharmātmano vacaḥ &",
    "GE09ram_03au:527": " sutīkṣṇaḥ pratyuvācedaṃ % prīto daśarathātmajam // Ram_3,10.33 //",
    "GE09ram_03au:528": " aham apy etad eva tvāṃ $ vaktukāmaḥ salakṣmaṇam &",
    "GE09ram_03au:529": " agastyam abhigaccheti % sītayā saha rāghava // Ram_3,10.34 //",
    "GE09ram_03au:530": " diṣṭyā tv idānīm arthe 'smin $ svayam eva bravīṣi mām &",
    "GE09ram_03au:531": " aham ākhyāsi te vatsa % yatrāgastyo mahāmuniḥ // Ram_3,10.35 //",
    "GE09ram_03au:532": " yojanāny āśramāt tāta $ yāhi catvāri vai tataḥ &",
    "GE09ram_03au:533": " dakṣiṇena mahāñ śrīmān % agastyabhrātur āśramaḥ // Ram_3,10.36 //",
    "GE09ram_03au:534": " sthalaprāye vanoddeśe $ pippalīvanaśobhite &",
    "GE09ram_03au:535": " bahupuṣpaphale ramye % nānāśakuninādite // Ram_3,10.37 //",
    "GE09ram_03au:536": " padminyo vividhās tatra $ prasannasalilāḥ śivāḥ &",
    "GE09ram_03au:537": " haṃsakāraṇḍavākīrṇāś % cakravākopaśobhitāḥ // Ram_3,10.38 //",
    "GE09ram_03au:538": " tatraikāṃ rajanīm uṣya $ prabhāte rāma gamyatām &",
    "GE09ram_03au:539": " dakṣiṇāṃ diśam āsthāya % vanakhaṇḍasya pārśvataḥ // Ram_3,10.39 //",
    "GE09ram_03au:540": " tatrāgastyāśramapadaṃ $ gatvā yojanam antaram &",
    "GE09ram_03au:541": " ramaṇīye vanoddeśe % bahupādapasaṃvṛte \\",
    "GE09ram_03au:542": " raṃsyate tatra vaidehī lakṣmaṇaś ca tvayā saha // Ram_3,10.40 //",
    "GE09ram_03au:543": " sa hi ramyo vanoddeśo $ bahupādapasaṃkulaḥ &",
    "GE09ram_03au:544": " yadi buddhiḥ kṛtā draṣṭum % agastyaṃ taṃ mahāmunim \\",
    "GE09ram_03au:545": " adyaiva gamane buddhiṃ rocayasva mahāyaśaḥ // Ram_3,10.41 //",
    "GE09ram_03au:546": " iti rāmo muneḥ śrutvā $ saha bhrātrābhivādya ca &",
    "GE09ram_03au:547": " pratasthe 'gastyam uddiśya % sānujaḥ saha sītayā // Ram_3,10.42 //",
    "GE09ram_03au:548": " paśyan vanāni citrāṇi $ parvatāṃś cābhrasaṃnibhān &",
    "GE09ram_03au:549": " sarāṃsi saritaś caiva % pathi mārgavaśānugāḥ // Ram_3,10.43 //",
    "GE09ram_03au:550": " sutīkṣṇenopadiṣṭena $ gatvā tena pathā sukham &",
    "GE09ram_03au:551": " idaṃ paramasaṃhṛṣṭo % vākyaṃ lakṣmaṇam abravīt // Ram_3,10.44 //",
    "GE09ram_03au:552": " etad evāśramapadaṃ $ nūnaṃ tasya mahātmanaḥ &",
    "GE09ram_03au:553": " agastyasya muner bhrātur % dṛśyate puṇyakarmaṇaḥ // Ram_3,10.45 //",
    "GE09ram_03au:554": " yathā hīme vanasyāsya $ jñātāḥ pathi sahasraśaḥ &",
    "GE09ram_03au:555": " saṃnatāḥ phalabhāreṇa % puṣpabhāreṇa ca drumāḥ // Ram_3,10.46 //",
    "GE09ram_03au:556": " pippalīnāṃ ca pakvānāṃ $ vanād asmād upāgataḥ &",
    "GE09ram_03au:557": " gandho 'yaṃ pavanotkṣiptaḥ % sahasā kaṭukodayaḥ // Ram_3,10.47 //",
    "GE09ram_03au:558": " tatra tatra ca dṛśyante $ saṃkṣiptāḥ kāṣṭhasaṃcayāḥ &",
    "GE09ram_03au:559": " lūnāś ca pathi dṛśyante % darbhā vaiḍūryavarcasaḥ // Ram_3,10.48 //",
    "GE09ram_03au:560": " etac ca vanamadhyasthaṃ $ kṛṣṇābhraśikharopamam &",
    "GE09ram_03au:561": " pāvakasyāśramasthasya % dhūmāgraṃ sampradṛśyate // Ram_3,10.49 //",
    "GE09ram_03au:562": " vivikteṣu ca tīrtheṣu $ kṛtasnānā dvijātayaḥ &",
    "GE09ram_03au:563": " puṣpopahāraṃ kurvanti % kusumaiḥ svayam ārjitaiḥ // Ram_3,10.50 //",
    "GE09ram_03au:564": " tat sutīkṣṇasya vacanaṃ $ yathā saumya mayā śrutam &",
    "GE09ram_03au:565": " agastyasyāśramo bhrātur % nūnam eṣa bhaviṣyati // Ram_3,10.51 //",
    "GE09ram_03au:566": " nigṛhya tarasā mṛtyuṃ $ lokānāṃ hitakāmyayā &",
    "GE09ram_03au:567": " yasya bhrātrā kṛteyaṃ dik % śaraṇyā puṇyakarmaṇā // Ram_3,10.52 //",
    "GE09ram_03au:568": " ihaikadā kila krūro $ vātāpir api celvalaḥ &",
    "GE09ram_03au:569": " bhrātarau sahitāv āstāṃ % brāhmaṇaghnau mahāsurau // Ram_3,10.53 //",
    "GE09ram_03au:570": " dhārayan brāhmaṇaṃ rūpam $ ilvalaḥ saṃskṛtaṃ vadan &",
    "GE09ram_03au:571": " āmantrayati viprān sa % śrāddham uddiśya nirghṛṇaḥ // Ram_3,10.54 //",
    "GE09ram_03au:572": " bhrātaraṃ saṃskṛtaṃ bhrātā $ tatas taṃ meṣarūpiṇam &",
    "GE09ram_03au:573": " tān dvijān bhojayāmāsa % śrāddhadṛṣṭena karmaṇā // Ram_3,10.55 //",
    "GE09ram_03au:574": " tato bhuktavatāṃ teṣāṃ $ viprāṇām ilvalo 'bravīt &",
    "GE09ram_03au:575": " vātāpe niṣkramasveti % svareṇa mahatā vadan // Ram_3,10.56 //",
    "GE09ram_03au:576": " tato bhrātur vacaḥ śrutvā $ vātāpir meṣavan nadan &",
    "GE09ram_03au:577": " bhittvā bhittvā śarīrāṇi % brāhmaṇānāṃ viniṣpatat // Ram_3,10.57 //",
    "GE09ram_03au:578": " brāhmaṇānāṃ sahasrāṇi $ tair evaṃ kāmarūpibhiḥ &",
    "GE09ram_03au:579": " vināśitāni saṃhatya % nityaśaḥ piśitāśanaiḥ // Ram_3,10.58 //",
    "GE09ram_03au:580": " agastyena tadā devaiḥ $ prārthitena maharṣiṇā &",
    "GE09ram_03au:581": " anubhūya kila śrāddhe % bhakṣitaḥ sa mahāsuraḥ // Ram_3,10.59 //",
    "GE09ram_03au:582": " tataḥ sampannam ity uktvā $ dattvā hastāvasecanam &",
    "GE09ram_03au:583": " bhrātaraṃ niṣkramasveti % ilvalaḥ so 'bhyabhāṣata // Ram_3,10.60 //",
    "GE09ram_03au:584": " taṃ tathā bhāṣamāṇaṃ tu $ bhrātaraṃ vipraghātinam &",
    "GE09ram_03au:585": " abravīt prahasan dhīmān % agastyo munisattamaḥ // Ram_3,10.61 //",
    "GE09ram_03au:586": " kuto niṣkramituṃ śaktir $ mayā jīrṇasya rakṣasaḥ &",
    "GE09ram_03au:587": " bhrātus te meṣarūpasya % gatasya yamasādanam // Ram_3,10.62 //",
    "GE09ram_03au:588": " atha tasya vacaḥ śrutvā $ bhrātur nidhanasaṃśritam &",
    "GE09ram_03au:589": " pradharṣayitum ārebhe % muniṃ krodhān niśācaraḥ // Ram_3,10.63 //",
    "GE09ram_03au:590": " so 'bhyadravad dvijendraṃ taṃ $ muninā dīptatejasā &",
    "GE09ram_03au:591": " cakṣuṣānalakalpena % nirdagdho nidhanaṃ gataḥ // Ram_3,10.64 //",
    "GE09ram_03au:592": " tasyāyam āśramo bhrātus $ taṭākavanaśobhitaḥ &",
    "GE09ram_03au:593": " viprānukampayā yena % karmedaṃ duṣkaraṃ kṛtam // Ram_3,10.65 //",
    "GE09ram_03au:594": " evaṃ kathayamānasya $ tasya saumitriṇā saha &",
    "GE09ram_03au:595": " rāmasyāstaṃ gataḥ sūryaḥ % saṃdhyākālo 'bhyavartata // Ram_3,10.66 //",
    "GE09ram_03au:596": " upāsya paścimāṃ saṃdhyāṃ $ saha bhrātrā yathāvidhi &",
    "GE09ram_03au:597": " praviveśāśramapadaṃ % tam ṛṣiṃ cābhyavādayan // Ram_3,10.67 //",
    "GE09ram_03au:598": " samyak pratigṛhītas tu $ muninā tena rāghavaḥ &",
    "GE09ram_03au:599": " nyavasat tāṃ niśām ekāṃ % prāśya mūlaphalāni ca // Ram_3,10.68 //",
    "GE09ram_03au:600": " tasyāṃ rātryāṃ vyatītāyāṃ $ vimale sūryamaṇḍale &",
    "GE09ram_03au:601": " bhrātaraṃ tam agastyasya % āmantrayata rāghavaḥ // Ram_3,10.69 //",
    "GE09ram_03au:602": " abhivādaye tvā bhagavan $ sukham adhyuṣito niśām &",
    "GE09ram_03au:603": " āmantraye tvāṃ gacchāmi % guruṃ te draṣṭum agrajam // Ram_3,10.70 //",
    "GE09ram_03au:604": " gamyatām iti tenokto $ jagāma raghunandanaḥ &",
    "GE09ram_03au:605": " yathoddiṣṭena mārgeṇa % vanaṃ tac cāvalokayan // Ram_3,10.71 //",
    "GE09ram_03au:606": " nīvārān panasāṃs tālāṃs $ timiśān vañjulān dhavān &",
    "GE09ram_03au:607": " ciribilvān madhūkāṃś ca % bilvān api ca tindukān // Ram_3,10.72 //",
    "GE09ram_03au:608": " puṣpitān puṣpitāgrābhir $ latābhir anuveṣṭitān &",
    "GE09ram_03au:609": " dadarśa rāmaḥ śataśas % tatra kāntārapādapān // Ram_3,10.73 //",
    "GE09ram_03au:610": " hastihastair vimṛditān $ vānarair upaśobhitān &",
    "GE09ram_03au:611": " mattaiḥ śakunisaṃghaiś ca % śataśaḥ pratināditān // Ram_3,10.74 //",
    "GE09ram_03au:612": " tato 'bravīt samīpasthaṃ $ rāmo rājīvalocanaḥ &",
    "GE09ram_03au:613": " pṛṣṭhato 'nugataṃ vīraṃ % lakṣmaṇaṃ lakṣmivardhanam // Ram_3,10.75 //",
    "GE09ram_03au:614": " snigdhapattrā yathā vṛkṣā $ yathā kṣāntā mṛgadvijāḥ &",
    "GE09ram_03au:615": " āśramo nātidūrastho % maharṣer bhāvitātmanaḥ // Ram_3,10.76 //",
    "GE09ram_03au:616": " agastya iti vikhyāto $ loke svenaiva karmaṇā &",
    "GE09ram_03au:617": " āśramo dṛśyate tasya % pariśrāntaśramāpahaḥ // Ram_3,10.77 //",
    "GE09ram_03au:618": " prājyadhūmākulavanaś $ cīramālāpariṣkṛtaḥ &",
    "GE09ram_03au:619": " praśāntamṛgayūthaś ca % nānāśakunināditaḥ // Ram_3,10.78 //",
    "GE09ram_03au:620": " nigṛhya tarasā mṛtyuṃ $ lokānāṃ hitakāmyayā &",
    "GE09ram_03au:621": " dakṣiṇā dik kṛtā yena % śaraṇyā puṇyakarmaṇā // Ram_3,10.79 //",
    "GE09ram_03au:622": " tasyedam āśramapadaṃ $ prabhāvād yasya rākṣasaiḥ &",
    "GE09ram_03au:623": " dig iyaṃ dakṣiṇā trāsād % dṛśyate nopabhujyate // Ram_3,10.80 //",
    "GE09ram_03au:624": " yadāprabhṛti cākrāntā $ dig iyaṃ puṇyakarmaṇā &",
    "GE09ram_03au:625": " tadā prabhṛti nirvairāḥ % praśāntā rajanīcarāḥ // Ram_3,10.81 //",
    "GE09ram_03au:626": " nāmnā ceyaṃ bhagavato $ dakṣiṇā dik pradakṣiṇā &",
    "GE09ram_03au:627": " prathitā triṣu lokeṣu % durdharṣā krūrakarmabhiḥ // Ram_3,10.82 //",
    "GE09ram_03au:628": " mārgaṃ niroddhuṃ satataṃ $ bhāskarasyācalottamaḥ &",
    "GE09ram_03au:629": " saṃdeśaṃ pālayaṃs tasya % vindhyaḥ śailo na vardhate // Ram_3,10.83 //",
    "GE09ram_03au:630": " ayaṃ dīrghāyuṣas tasya $ loke viśrutakarmaṇaḥ &",
    "GE09ram_03au:631": " agastyasyāśramaḥ śrīmān % vinītamṛgasevitaḥ // Ram_3,10.84 //",
    "GE09ram_03au:632": " eṣa lokārcitaḥ sādhur $ hite nityaṃ rataḥ satām &",
    "GE09ram_03au:633": " asmān adhigatān eṣa % śreyasā yojayiṣyati // Ram_3,10.85 //",
    "GE09ram_03au:634": " ārādhayiṣyāmy atrāham $ agastyaṃ taṃ mahāmunim &",
    "GE09ram_03au:635": " śeṣaṃ ca vanavāsasya % saumya vatsyāmy ahaṃ prabho // Ram_3,10.86 //",
    "GE09ram_03au:636": " atra devāḥ sagandharvāḥ $ siddhāś ca paramarṣayaḥ &",
    "GE09ram_03au:637": " agastyaṃ niyatāhāraṃ % satataṃ paryupāsate // Ram_3,10.87 //",
    "GE09ram_03au:638": " nātra jīven mṛṣāvādī $ krūro vā yadi vā śaṭhaḥ &",
    "GE09ram_03au:639": " nṛśaṃsaḥ kāmavṛtto vā % munir eṣa tathāvidhaḥ // Ram_3,10.88 //",
    "GE09ram_03au:640": " atra devāś ca yakṣāś ca $ nāgāś ca patagaiḥ saha &",
    "GE09ram_03au:641": " vasanti niyatāhārā % dharmam ārādhayiṣṇavaḥ // Ram_3,10.89 //",
    "GE09ram_03au:642": " atra siddhā mahātmāno $ vimānaiḥ sūryasaṃnibhaiḥ &",
    "GE09ram_03au:643": " tyaktvā dehān navair dehaiḥ % svaryātāḥ paramarṣayaḥ // Ram_3,10.90 //",
    "GE09ram_03au:644": " yakṣatvam amaratvaṃ ca $ rājyāni vividhāni ca &",
    "GE09ram_03au:645": " atra devāḥ prayacchanti % bhūtair ārādhitāḥ śubhaiḥ // Ram_3,10.91 //",
    "GE09ram_03au:646": " āgatāḥ smāśramapadaṃ $ saumitre praviśāgrataḥ &",
    "GE09ram_03au:647": " nivedayeha māṃ prāptam % ṛṣaye saha sītayā // Ram_3,10.92 //",
    "GE09ram_03au:648": " sa praviśyāśramapadaṃ $ lakṣmaṇo rāghavānujaḥ &",
    "GE09ram_03au:649": " agastyaśiṣyam āsādya % vākyam etad uvāca ha // Ram_3,11.1 //",
    "GE09ram_03au:650": " rājā daśaratho nāma $ jyeṣṭhas tasya suto balī &",
    "GE09ram_03au:651": " rāmaḥ prāpto muniṃ draṣṭuṃ % bhāryayā saha sītayā // Ram_3,11.2 //",
    "GE09ram_03au:652": " lakṣmaṇo nāma tasyāhaṃ $ bhrātā tv avarajo hitaḥ &",
    "GE09ram_03au:653": " anukūlaś ca bhaktaś ca % yadi te śrotram āgataḥ // Ram_3,11.3 //",
    "GE09ram_03au:654": " te vayaṃ vanam atyugraṃ $ praviṣṭāḥ pitṛśāsanāt &",
    "GE09ram_03au:655": " draṣṭum icchāmahe sarve % bhagavantaṃ nivedyatām // Ram_3,11.4 //",
    "GE09ram_03au:656": " tasya tadvacanaṃ śrutvā $ lakṣmaṇasya tapodhanaḥ &",
    "GE09ram_03au:657": " tathety uktvāgniśaraṇaṃ % praviveśa niveditum // Ram_3,11.5 //",
    "GE09ram_03au:658": " sa praviśya muniśreṣṭhaṃ $ tapasā duṣpradharṣaṇam &",
    "GE09ram_03au:659": " kṛtāñjalir uvācedaṃ % rāmāgamanam añjasā // Ram_3,11.6 //",
    "GE09ram_03au:660": " putrau daśarathasyemau $ rāmo lakṣmaṇa eva ca &",
    "GE09ram_03au:661": " praviṣṭāv āśramapadaṃ % sītayā saha bhāryayā // Ram_3,11.7 //",
    "GE09ram_03au:662": " draṣṭuṃ bhavantam āyātau $ śuśrūṣārtham ariṃdamau &",
    "GE09ram_03au:663": " yad atrānantaraṃ tattvam % ājñāpayitum arhasi // Ram_3,11.8 //",
    "GE09ram_03au:664": " tataḥ śiṣyād upaśrutya $ prāptaṃ rāmaṃ salakṣmaṇam &",
    "GE09ram_03au:665": " vaidehīṃ ca mahābhāgām % idaṃ vacanam abravīt // Ram_3,11.9 //",
    "GE09ram_03au:666": " diṣṭyā rāmaś cirasyādya $ draṣṭuṃ māṃ samupāgataḥ &",
    "GE09ram_03au:667": " manasā kāṅkṣitaṃ hy asya % mayāpy āgamanaṃ prati // Ram_3,11.10 //",
    "GE09ram_03au:668": " gamyatāṃ satkṛto rāmaḥ $ sabhāryaḥ sahalakṣmaṇaḥ &",
    "GE09ram_03au:669": " praveśyatāṃ samīpaṃ me % kiṃ cāsau na praveśitaḥ // Ram_3,11.11 //",
    "GE09ram_03au:670": " evam uktas tu muninā $ dharmajñena mahātmanā &",
    "GE09ram_03au:671": " abhivādyābravīc chiṣyas % tatheti niyatāñjaliḥ // Ram_3,11.12 //",
    "GE09ram_03au:672": " tato niṣkramya saṃbhrāntaḥ $ śiṣyo lakṣmaṇam abravīt &",
    "GE09ram_03au:673": " kvāsau rāmo muniṃ draṣṭum % etu praviśatu svayam // Ram_3,11.13 //",
    "GE09ram_03au:674": " tato gatvāśramapadaṃ $ śiṣyeṇa sahalakṣmaṇaḥ &",
    "GE09ram_03au:675": " darśayāmāsa kākutsthaṃ % sītāṃ ca janakātmajām // Ram_3,11.14 //",
    "GE09ram_03au:676": " taṃ śiṣyaḥ praśritaṃ vākyam $ agastyavacanaṃ bruvan &",
    "GE09ram_03au:677": " prāveśayad yathānyāyaṃ % satkārārthaṃ susatkṛtam // Ram_3,11.15 //",
    "GE09ram_03au:678": " praviveśa tato rāmaḥ $ sītayā sahalakṣmaṇaḥ &",
    "GE09ram_03au:679": " praśāntahariṇākīrṇam % āśramaṃ hy avalokayan // Ram_3,11.16 //",
    "GE09ram_03au:680": " sa tatra brahmaṇaḥ sthānam $ agneḥ sthānaṃ tathaiva ca &",
    "GE09ram_03au:681": " viṣṇoḥ sthānaṃ mahendrasya % sthānaṃ caiva vivasvataḥ // Ram_3,11.17 //",
    "GE09ram_03au:682": " somasthānaṃ bhagasthānaṃ $ sthānaṃ kauberam eva ca &",
    "GE09ram_03au:683": " dhātur vidhātuḥ sthānaṃ ca % vāyoḥ sthānaṃ tathaiva ca // Ram_3,11.18 //",
    "GE09ram_03au:684": " tataḥ śiṣyaiḥ parivṛto $ munir apy abhiniṣpatat &",
    "GE09ram_03au:685": " taṃ dadarśāgrato rāmo % munīnāṃ dīptatejasam \\",
    "GE09ram_03au:686": " abravīd vacanaṃ vīro lakṣmaṇaṃ lakṣmivardhanam // Ram_3,11.19 //",
    "GE09ram_03au:687": " eṣa lakṣmaṇa niṣkrāmaty $ agastyo bhagavān ṛṣiḥ &",
    "GE09ram_03au:688": " audāryeṇāvagacchāmi % nidhānaṃ tapasām imam // Ram_3,11.20 //",
    "GE09ram_03au:689": " evam uktvā mahābāhur $ agastyaṃ sūryavarcasam &",
    "GE09ram_03au:690": " jagrāha paramaprītas % tasya pādau paraṃtapaḥ // Ram_3,11.21 //",
    "GE09ram_03au:691": " abhivādya tu dharmātmā $ tasthau rāmaḥ kṛtāñjaliḥ &",
    "GE09ram_03au:692": " sītayā saha vaidehyā % tadā rāmaḥ salakṣmaṇaḥ // Ram_3,11.22 //",
    "GE09ram_03au:693": " pratigṛhya ca kākutstham $ arcayitvāsanodakaiḥ &",
    "GE09ram_03au:694": " kuśalapraśnam uktvā ca % āsyatām iti so 'bravīt // Ram_3,11.23 //",
    "GE09ram_03au:695": " agniṃ hutvā pradāyārghyam $ atithiṃ pratipūjya ca &",
    "GE09ram_03au:696": " vānaprasthena dharmeṇa % sa teṣāṃ bhojanaṃ dadau // Ram_3,11.24 //",
    "GE09ram_03au:697": " prathamaṃ copaviśyātha $ dharmajño munipuṃgavaḥ &",
    "GE09ram_03au:698": " uvāca rāmam āsīnaṃ % prāñjaliṃ dharmakovidam // Ram_3,11.25 //",
    "GE09ram_03au:699": " anyathā khalu kākutstha $ tapasvī samudācaran &",
    "GE09ram_03au:700": " duḥsākṣīva pare loke % svāni māṃsāni bhakṣayet // Ram_3,11.26 //",
    "GE09ram_03au:701": " rājā sarvasya lokasya $ dharmacārī mahārathaḥ &",
    "GE09ram_03au:702": " pūjanīyaś ca mānyaś ca % bhavān prāptaḥ priyātithiḥ // Ram_3,11.27 //",
    "GE09ram_03au:703": " evam uktvā phalair mūlaiḥ $ puṣpaiś cānyaiś ca rāghavam &",
    "GE09ram_03au:704": " pūjayitvā yathākāmaṃ % punar eva tato 'bravīt // Ram_3,11.28 //",
    "GE09ram_03au:705": " idaṃ divyaṃ mahac cāpaṃ $ hemavajravibhūṣitam &",
    "GE09ram_03au:706": " vaiṣṇavaṃ puruṣavyāghra % nirmitaṃ viśvakarmaṇā // Ram_3,11.29 //",
    "GE09ram_03au:707": " amoghaḥ sūryasaṃkāśo $ brahmadattaḥ śarottamaḥ &",
    "GE09ram_03au:708": " datto mama mahendreṇa % tūṇī cākṣayasāyakau // Ram_3,11.30 //",
    "GE09ram_03au:709": " sampūrṇau niśitair bāṇair $ jvaladbhir iva pāvakaiḥ &",
    "GE09ram_03au:710": " mahārajatakośo 'yam % asir hemavibhūṣitaḥ // Ram_3,11.31 //",
    "GE09ram_03au:711": " anena dhanuṣā rāma $ hatvā saṃkhye mahāsurān &",
    "GE09ram_03au:712": " ājahāra śriyaṃ dīptāṃ % purā viṣṇur divaukasām // Ram_3,11.32 //",
    "GE09ram_03au:713": " tad dhanus tau ca tūṇīrau $ śaraṃ khaḍgaṃ ca mānada &",
    "GE09ram_03au:714": " jayāya pratigṛhṇīṣva % vajraṃ vajradharo yathā // Ram_3,11.33 //",
    "GE09ram_03au:715": " evam uktvā mahātejāḥ $ samastaṃ tad varāyudham &",
    "GE09ram_03au:716": " dattvā rāmāya bhagavān % agastyaḥ punar abravīt // Ram_3,11.34 //",
    "GE09ram_03au:717": " rāma prīto 'smi bhadraṃ te $ parituṣṭo 'smi lakṣmaṇa &",
    "GE09ram_03au:718": " abhivādayituṃ yan māṃ % prāptau sthaḥ saha sītayā // Ram_3,12.1 //",
    "GE09ram_03au:719": " adhvaśrameṇa vāṃ khedo $ bādhate pracuraśramaḥ &",
    "GE09ram_03au:720": " vyaktam utkaṇṭhate cāpi % maithilī janakātmajā // Ram_3,12.2 //",
    "GE09ram_03au:721": " eṣā hi sukumārī ca $ duḥkhaiś ca na vimānitā &",
    "GE09ram_03au:722": " prājyadoṣaṃ vanaṃ prāptā % bhartṛsnehapracoditā // Ram_3,12.3 //",
    "GE09ram_03au:723": " yathaiṣā ramate rāma $ iha sītā tathā kuru &",
    "GE09ram_03au:724": " duṣkaraṃ kṛtavaty eṣā % vane tvām anugacchatī // Ram_3,12.4 //",
    "GE09ram_03au:725": " eṣā hi prakṛtiḥ strīṇām $ āsṛṣṭe raghunandana &",
    "GE09ram_03au:726": " samastham anurajyante % viṣamasthaṃ tyajanti ca // Ram_3,12.5 //",
    "GE09ram_03au:727": " śatahradānāṃ lolatvaṃ $ śastrāṇāṃ tīkṣṇatāṃ tathā &",
    "GE09ram_03au:728": " garuḍānilayoḥ śaighryam % anugacchanti yoṣitaḥ // Ram_3,12.6 //",
    "GE09ram_03au:729": " iyaṃ tu bhavato bhāryā $ doṣair etair vivarjitā &",
    "GE09ram_03au:730": " ślāghyā ca vyapadeśyā ca % yathā devī hy arundhatī // Ram_3,12.7 //",
    "GE09ram_03au:731": " alaṃkṛto 'yaṃ deśaś ca $ yatra saumitriṇā saha &",
    "GE09ram_03au:732": " vaidehyā cānayā rāma % vatsyasi tvam ariṃdama // Ram_3,12.8 //",
    "GE09ram_03au:733": " evam uktas tu muninā $ rāghavaḥ saṃyatāñjaliḥ &",
    "GE09ram_03au:734": " uvāca praśritaṃ vākyam % ṛṣiṃ dīptam ivānalam // Ram_3,12.9 //",
    "GE09ram_03au:735": " dhanyo 'smy anugṛhīto 'smi $ yasya me munipuṃgavaḥ &",
    "GE09ram_03au:736": " guṇaiḥ sabhrātṛbhāryasya % varadaḥ parituṣyati // Ram_3,12.10 //",
    "GE09ram_03au:737": " kiṃ tu vyādiśa me deśaṃ $ sodakaṃ bahukānanam &",
    "GE09ram_03au:738": " yatrāśramapadaṃ kṛtvā % vaseyaṃ nirataḥ sukham // Ram_3,12.11 //",
    "GE09ram_03au:739": " tato 'bravīn muniśreṣṭhaḥ $ śrutvā rāmasya bhāṣitam &",
    "GE09ram_03au:740": " dhyātvā muhūrtaṃ dharmātmā % dhīro dhīrataraṃ vacaḥ // Ram_3,12.12 //",
    "GE09ram_03au:741": " ito dviyojane tāta $ bahumūlaphalodakaḥ &",
    "GE09ram_03au:742": " deśo bahumṛgaḥ śrīmān % pañcavaṭy abhiviśrutaḥ // Ram_3,12.13 //",
    "GE09ram_03au:743": " tatra gatvāśramapadaṃ $ kṛtvā saumitriṇā saha &",
    "GE09ram_03au:744": " ramasva tvaṃ pitur vākyaṃ % yathoktam anupālayan // Ram_3,12.14 //",
    "GE09ram_03au:745": " vidito hy eṣa vṛttānto $ mama sarvas tavānagha &",
    "GE09ram_03au:746": " tapasaś ca prabhāvena % snehād daśarathasya ca // Ram_3,12.15 //",
    "GE09ram_03au:747": " hṛdayasthaś ca te chando $ vijñātas tapasā mayā &",
    "GE09ram_03au:748": " iha vāsaṃ pratijñāya % mayā saha tapovane // Ram_3,12.16 //",
    "GE09ram_03au:749": " ataś ca tvām ahaṃ brūmi $ gaccha pañcavaṭīm iti &",
    "GE09ram_03au:750": " sa hi ramyo vanoddeśo % maithilī tatra raṃsyate // Ram_3,12.17 //",
    "GE09ram_03au:751": " sa deśaḥ ślāghanīyaś ca $ nātidūre ca rāghava &",
    "GE09ram_03au:752": " godāvaryāḥ samīpe ca % maithilī tatra raṃsyate // Ram_3,12.18 //",
    "GE09ram_03au:753": " prājyamūlaphalaiś caiva $ nānādvijagaṇair yutaḥ &",
    "GE09ram_03au:754": " viviktaś ca mahābāho % puṇyo ramyas tathaiva ca // Ram_3,12.19 //",
    "GE09ram_03au:755": " bhavān api sadāraś ca $ śaktaś ca parirakṣaṇe &",
    "GE09ram_03au:756": " api cātra vasan rāmas % tāpasān pālayiṣyasi // Ram_3,12.20 //",
    "GE09ram_03au:757": " etad ālakṣyate vīra $ madhūkānāṃ mahad vanam &",
    "GE09ram_03au:758": " uttareṇāsya gantavyaṃ % nyagrodham abhigacchatā // Ram_3,12.21 //",
    "GE09ram_03au:759": " tataḥ sthalam upāruhya $ parvatasyāvidūrataḥ &",
    "GE09ram_03au:760": " khyātaḥ pañcavaṭīty eva % nityapuṣpitakānanaḥ // Ram_3,12.22 //",
    "GE09ram_03au:761": " agastyenaivam uktas tu $ rāmaḥ saumitriṇā saha &",
    "GE09ram_03au:762": " satkṛtyāmantrayāmāsa % tam ṛṣiṃ satyavādinam // Ram_3,12.23 //",
    "GE09ram_03au:763": " tau tu tenābhyanujñātau $ kṛtapādābhivandanau &",
    "GE09ram_03au:764": " tadāśramāt pañcavaṭīṃ % jagmatuḥ saha sītayā // Ram_3,12.24 //",
    "GE09ram_03au:765": " gṛhītacāpau tu narādhipātmajau $ viṣaktatūṇī samareṣv akātarau &",
    "GE09ram_03au:766": " yathopadiṣṭena pathā maharṣiṇā % prajagmatuḥ pañcavaṭīṃ samāhitau //",
    "GE09ram_03au:767": " atha pañcavaṭīṃ gacchann $ antarā raghunandanaḥ &",
    "GE09ram_03au:768": " āsasāda mahākāyaṃ % gṛdhraṃ bhīmaparākramam // Ram_3,13.1 //",
    "GE09ram_03au:769": " taṃ dṛṣṭvā tau mahābhāgau $ vanasthaṃ rāmalakṣmaṇau &",
    "GE09ram_03au:770": " menāte rākṣasaṃ pakṣiṃ % bruvāṇau ko bhavān iti // Ram_3,13.2 //",
    "GE09ram_03au:771": " sa tau madhurayā vācā $ saumyayā prīṇayann iva &",
    "GE09ram_03au:772": " uvāca vatsa māṃ viddhi % vayasyaṃ pitur ātmanaḥ // Ram_3,13.3 //",
    "GE09ram_03au:773": " sa taṃ pitṛsakhaṃ buddhvā $ pūjayāmāsa rāghavaḥ &",
    "GE09ram_03au:774": " sa tasya kulam avyagram % atha papraccha nāma ca // Ram_3,13.4 //",
    "GE09ram_03au:775": " rāmasya vacanaṃ śrutvā $ kulam ātmānam eva ca &",
    "GE09ram_03au:776": " ācacakṣe dvijas tasmai % sarvabhūtasamudbhavam // Ram_3,13.5 //",
    "GE09ram_03au:777": " pūrvakāle mahābāho $ ye prajāpatayo 'bhavan &",
    "GE09ram_03au:778": " tān me nigadataḥ sarvān % āditaḥ śṛṇu rāghava // Ram_3,13.6 //",
    "GE09ram_03au:779": " kardamaḥ prathamas teṣāṃ $ vikṛtas tadanantaram &",
    "GE09ram_03au:780": " śeṣaś ca saṃśrayaś caiva % bahuputraś ca vīryavān // Ram_3,13.7 //",
    "GE09ram_03au:781": " sthāṇur marīcir atriś ca $ kratuś caiva mahābalaḥ &",
    "GE09ram_03au:782": " pulastyaś cāṅgirāś caiva % pracetāḥ pulahas tathā // Ram_3,13.8 //",
    "GE09ram_03au:783": " dakṣo vivasvān aparo $ 'riṣṭanemiś ca rāghava &",
    "GE09ram_03au:784": " kaśyapaś ca mahātejās % teṣām āsīc ca paścimaḥ // Ram_3,13.9 //",
    "GE09ram_03au:785": " prajāpates tu dakṣasya $ babhūvur iti naḥ śrutam &",
    "GE09ram_03au:786": " ṣaṣṭir duhitaro rāma % yaśasvinyo mahāyaśaḥ // Ram_3,13.10 //",
    "GE09ram_03au:787": " kaśyapaḥ pratijagrāha $ tāsām aṣṭau sumadhyamāḥ &",
    "GE09ram_03au:788": " aditiṃ ca ditiṃ caiva % danum api ca kālakām // Ram_3,13.11 //",
    "GE09ram_03au:789": " tāmrāṃ krodhavaśāṃ caiva $ manuṃ cāpy analām api &",
    "GE09ram_03au:790": " tās tu kanyās tataḥ prītaḥ % kaśyapaḥ punar abravīt // Ram_3,13.12 //",
    "GE09ram_03au:791": " putrāṃs trailokyabhartṝn vai $ janayiṣyatha matsamān &",
    "GE09ram_03au:792": " aditis tanmanā rāma % ditiś ca danur eva ca // Ram_3,13.13 //",
    "GE09ram_03au:793": " kālakā ca mahābāho $ śeṣās tv amanaso 'bhavan &",
    "GE09ram_03au:794": " adityāṃ jajñire devās % trayastriṃśad ariṃdama // Ram_3,13.14 //",
    "GE09ram_03au:795": " ādityā vasavo rudrā $ aśvinau ca paraṃtapa &",
    "GE09ram_03au:796": " ditis tv ajanayat putrān % daityāṃs tāta yaśasvinaḥ // Ram_3,13.15 //",
    "GE09ram_03au:797": " teṣām iyaṃ vasumatī $ purāsīt savanārṇavā &",
    "GE09ram_03au:798": " danus tv ajanayat putram % aśvagrīvam ariṃdama // Ram_3,13.16 //",
    "GE09ram_03au:799": " narakaṃ kālakaṃ caiva $ kālakāpi vyajāyata &",
    "GE09ram_03au:800": " krauñcīṃ bhāsīṃ tathā śyenīṃ % dhṛtarāṣṭrīṃ tathā śukīm // Ram_3,13.17 //",
    "GE09ram_03au:801": " tāmrāpi suṣuve kanyāḥ $ pañcaitā lokaviśrutāḥ &",
    "GE09ram_03au:802": " ulūkāñ janayat krauñcī % bhāsī bhāsān vyajāyata // Ram_3,13.18 //",
    "GE09ram_03au:803": " śyenī śyenāṃś ca gṛdhrāṃś ca $ vyajāyata sutejasaḥ &",
    "GE09ram_03au:804": " dhṛtarāṣṭrī tu haṃsāṃś ca % kalahaṃsāṃś ca sarvaśaḥ // Ram_3,13.19 //",
    "GE09ram_03au:805": " cakravākāṃś ca bhadraṃ te $ vijajñe sāpi bhāminī &",
    "GE09ram_03au:806": " śukī natāṃ vijajñe tu % natāyā vinatā sutā // Ram_3,13.20 //",
    "GE09ram_03au:807": " daśa krodhavaśā rāma $ vijajñe 'py ātmasambhavāḥ &",
    "GE09ram_03au:808": " mṛgīṃ ca mṛgamandāṃ ca % harīṃ bhadramadām api // Ram_3,13.21 //",
    "GE09ram_03au:809": " mātaṃgīm atha śārdūlīṃ $ śvetāṃ ca surabhīṃ tathā &",
    "GE09ram_03au:810": " sarvalakṣaṇasampannāṃ % surasāṃ kadrukām api // Ram_3,13.22 //",
    "GE09ram_03au:811": " apatyaṃ tu mṛgāḥ sarve $ mṛgyā naravarottama &",
    "GE09ram_03au:812": " ṛkṣāś ca mṛgamandāyāḥ % sṛmarāś camarās tathā // Ram_3,13.23 //",
    "GE09ram_03au:813": " tatas tv irāvatīṃ nāma $ jajñe bhadramadā sutām &",
    "GE09ram_03au:814": " tasyās tv airāvataḥ putro % lokanātho mahāgajaḥ // Ram_3,13.24 //",
    "GE09ram_03au:815": " haryāś ca harayo 'patyaṃ $ vānarāś ca tapasvinaḥ &",
    "GE09ram_03au:816": " golāṅgūlāṃś ca śārdūlī % vyāghrāṃś cājanayat sutān // Ram_3,13.25 //",
    "GE09ram_03au:817": " mātaṃgyās tv atha mātaṃgā $ apatyaṃ manujarṣabha &",
    "GE09ram_03au:818": " diśāgajaṃ tu śvetākṣaṃ % śvetā vyajanayat sutam // Ram_3,13.26 //",
    "GE09ram_03au:819": " tato duhitarau rāma $ surabhir devy ajāyata &",
    "GE09ram_03au:820": " rohiṇīṃ nāma bhadraṃ te % gandharvīṃ ca yaśasvinīm // Ram_3,13.27 //",
    "GE09ram_03au:821": " rohiṇy ajanayad gā vai $ gandharvī vājinaḥ sutān &",
    "GE09ram_03au:822": " surasājanayan nāgān % rāma kadrūś ca pannagān // Ram_3,13.28 //",
    "GE09ram_03au:823": " manur manuṣyāñ janayat $ kaśyapasya mahātmanaḥ &",
    "GE09ram_03au:824": " brāhmaṇān kṣatriyān vaiśyāñ % śūdrāṃś ca manujarṣabha // Ram_3,13.29 //",
    "GE09ram_03au:825": " mukhato brāhmaṇā jātā $ urasaḥ kṣatriyās tathā &",
    "GE09ram_03au:826": " ūrubhyāṃ jajñire vaiśyāḥ % padbhyāṃ śūdrā iti śrutiḥ // Ram_3,13.30 //",
    "GE09ram_03au:827": " sarvān puṇyaphalān vṛkṣān $ analāpi vyajāyata &",
    "GE09ram_03au:828": " vinatā ca śukī pautrī % kadrūś ca surasā svasā // Ram_3,13.31 //",
    "GE09ram_03au:829": " kadrūr nāgaṃ sahasraṃ tu $ vijajñe dharaṇīdharam &",
    "GE09ram_03au:830": " dvau putrau vinatāyās tu % garuḍo 'ruṇa eva ca // Ram_3,13.32 //",
    "GE09ram_03au:831": " tasmāj jāto 'ham aruṇāt $ sampātiś ca mamāgrajaḥ &",
    "GE09ram_03au:832": " jaṭāyur iti māṃ viddhi % śyenīputram ariṃdama // Ram_3,13.33 //",
    "GE09ram_03au:833": " so 'haṃ vāsasahāyas te $ bhaviṣyāmi yadīcchasi &",
    "GE09ram_03au:834": " sītāṃ ca tāta rakṣiṣye % tvayi yāte salakṣmaṇe // Ram_3,13.34 //",
    "GE09ram_03au:835": " jaṭāyuṣaṃ tu pratipūjya rāghavo $ mudā pariṣvajya ca saṃnato 'bhavat &",
    "GE09ram_03au:836": " pitur hi śuśrāva sakhitvam ātmavāñ % jaṭāyuṣā saṃkathitaṃ punaḥ punaḥ //",
    "GE09ram_03au:837": " sa tatra sītāṃ paridāya maithilīṃ $ sahaiva tenātibalena pakṣiṇā &",
    "GE09ram_03au:838": " jagāma tāṃ pañcavaṭīṃ salakṣmaṇo % ripūn didhakṣañ śalabhān ivānalaḥ //",
    "GE09ram_03au:839": " tataḥ pañcavaṭīṃ gatvā $ nānāvyālamṛgāyutām &",
    "GE09ram_03au:840": " uvāca bhrātaraṃ rāmo % lakṣmaṇaṃ dīptatejasam // Ram_3,14.1 //",
    "GE09ram_03au:841": " āgatāḥ sma yathoddiṣṭam $ amuṃ deśaṃ maharṣiṇā &",
    "GE09ram_03au:842": " ayaṃ pañcavaṭīdeśaḥ % saumya puṣpitakānanaḥ // Ram_3,14.2 //",
    "GE09ram_03au:843": " sarvataś cāryatāṃ dṛṣṭiḥ $ kānane nipuṇo hy asi &",
    "GE09ram_03au:844": " āśramaḥ katarasmin no % deśe bhavati saṃmataḥ // Ram_3,14.3 //",
    "GE09ram_03au:845": " ramate yatra vaidehī $ tvam ahaṃ caiva lakṣmaṇa &",
    "GE09ram_03au:846": " tādṛśo dṛśyatāṃ deśaḥ % saṃnikṛṣṭajalāśayaḥ // Ram_3,14.4 //",
    "GE09ram_03au:847": " vanarāmaṇyakaṃ yatra $ jalarāmaṇyakaṃ tathā &",
    "GE09ram_03au:848": " saṃnikṛṣṭaṃ ca yatra syāt % samitpuṣpakuśodakam // Ram_3,14.5 //",
    "GE09ram_03au:849": " evam uktas tu rāmeṇa $ lakṣmaṇaḥ saṃyatāñjaliḥ &",
    "GE09ram_03au:850": " sītāsamakṣaṃ kākutstham % idaṃ vacanam abravīt // Ram_3,14.6 //",
    "GE09ram_03au:851": " paravān asmi kākutstha $ tvayi varṣaśataṃ sthite &",
    "GE09ram_03au:852": " svayaṃ tu rucire deśe % kriyatām iti māṃ vada // Ram_3,14.7 //",
    "GE09ram_03au:853": " suprītas tena vākyena $ lakṣmaṇasya mahādyutiḥ &",
    "GE09ram_03au:854": " vimṛśan rocayāmāsa % deśaṃ sarvaguṇānvitam // Ram_3,14.8 //",
    "GE09ram_03au:855": " sa taṃ ruciram ākramya $ deśam āśramakarmaṇi &",
    "GE09ram_03au:856": " hastau gṛhītvā hastena % rāmaḥ saumitrim abravīt // Ram_3,14.9 //",
    "GE09ram_03au:857": " ayaṃ deśaḥ samaḥ śrīmān $ puṣpitais tarubhir vṛtaḥ &",
    "GE09ram_03au:858": " ihāśramapadaṃ saumya % yathāvat kartum arhasi // Ram_3,14.10 //",
    "GE09ram_03au:859": " iyam ādityasaṃkāśaiḥ $ padmaiḥ surabhigandhibhiḥ &",
    "GE09ram_03au:860": " adūre dṛśyate ramyā % padminī padmaśobhitā // Ram_3,14.11 //",
    "GE09ram_03au:861": " yathākhyātam agastyena $ muninā bhāvitātmanā &",
    "GE09ram_03au:862": " iyaṃ godāvarī ramyā % puṣpitais tarubhir vṛtā // Ram_3,14.12 //",
    "GE09ram_03au:863": " haṃsakāraṇḍavākīrṇā $ cakravākopaśobhitā &",
    "GE09ram_03au:864": " nātidūre na cāsanne % mṛgayūthanipīḍitā // Ram_3,14.13 //",
    "GE09ram_03au:865": " mayūranāditā ramyāḥ $ prāṃśavo bahukandarāḥ &",
    "GE09ram_03au:866": " dṛśyante girayaḥ saumya % phullais tarubhir āvṛtāḥ // Ram_3,14.14 //",
    "GE09ram_03au:867": " sauvarṇe rājatais tāmrair $ deśe deśe ca dhātubhiḥ &",
    "GE09ram_03au:868": " gavākṣitā ivābhānti % gajāḥ paramabhaktibhiḥ // Ram_3,14.15 //",
    "GE09ram_03au:869": " sālais tālais tamālaiś ca $ kharjūraiḥ panasāmrakaiḥ &",
    "GE09ram_03au:870": " nīvārais timiśaiś caiva % puṃnāgaiś copaśobhitāḥ // Ram_3,14.16 //",
    "GE09ram_03au:871": " cūtair aśokais tilakaiś $ campakaiḥ ketakair api &",
    "GE09ram_03au:872": " puṣpagulmalatopetais % tais tais tarubhir āvṛtāḥ // Ram_3,14.17 //",
    "GE09ram_03au:873": " candanaiḥ syandanair nīpaiḥ $ panasair lakucair api &",
    "GE09ram_03au:874": " dhavāśvakarṇakhadiraiḥ % śamīkiṃśukapāṭalaiḥ // Ram_3,14.18 //",
    "GE09ram_03au:875": " idaṃ puṇyam idaṃ medhyam $ idaṃ bahumṛgadvijam &",
    "GE09ram_03au:876": " iha vatsyāma saumitre % sārdham etena pakṣiṇā // Ram_3,14.19 //",
    "GE09ram_03au:877": " evam uktas tu rāmeṇa $ lakṣmaṇaḥ paravīrahā &",
    "GE09ram_03au:878": " acireṇāśramaṃ bhrātuś % cakāra sumahābalaḥ // Ram_3,14.20 //",
    "GE09ram_03au:879": " parṇaśālāṃ suvipulāṃ $ tatra saṃghātamṛttikām &",
    "GE09ram_03au:880": " sustambhāṃ maskarair dīrghaiḥ % kṛtavaṃśāṃ suśobhanām // Ram_3,14.21 //",
    "GE09ram_03au:881": " sa gatvā lakṣmaṇaḥ śrīmān $ nadīṃ godāvarīṃ tadā &",
    "GE09ram_03au:882": " snātvā padmāni cādāya % saphalaḥ punar āgataḥ // Ram_3,14.22 //",
    "GE09ram_03au:883": " tataḥ puṣpabaliṃ kṛtvā $ śāntiṃ ca sa yathāvidhi &",
    "GE09ram_03au:884": " darśayāmāsa rāmāya % tad āśramapadaṃ kṛtam // Ram_3,14.23 //",
    "GE09ram_03au:885": " sa taṃ dṛṣṭvā kṛtaṃ saumyam $ āśramaṃ saha sītayā &",
    "GE09ram_03au:886": " rāghavaḥ parṇaśālāyāṃ % harṣam āhārayat param // Ram_3,14.24 //",
    "GE09ram_03au:887": " susaṃhṛṣṭaḥ pariṣvajya $ bāhubhyāṃ lakṣmaṇaṃ tadā &",
    "GE09ram_03au:888": " atisnigdhaṃ ca gāḍhaṃ ca % vacanaṃ cedam abravīt // Ram_3,14.25 //",
    "GE09ram_03au:889": " prīto 'smi te mahat karma $ tvayā kṛtam idaṃ prabho &",
    "GE09ram_03au:890": " pradeyo yannimittaṃ te % pariṣvaṅgo mayā kṛtaḥ // Ram_3,14.26 //",
    "GE09ram_03au:891": " bhāvajñena kṛtajñena $ dharmajñena ca lakṣmaṇa &",
    "GE09ram_03au:892": " tvayā putreṇa dharmātmā % na saṃvṛttaḥ pitā mama // Ram_3,14.27 //",
    "GE09ram_03au:893": " evaṃ lakṣmaṇam uktvā tu $ rāghavo lakṣmivardhanaḥ &",
    "GE09ram_03au:894": " tasmin deśe bahuphale % nyavasat sa sukhaṃ vaśī // Ram_3,14.28 //",
    "GE09ram_03au:895": " kaṃcit kālaṃ sa dharmātmā $ sītayā lakṣmaṇena ca &",
    "GE09ram_03au:896": " anvāsyamāno nyavasat % svargaloke yathāmaraḥ // Ram_3,14.29 //",
    "GE09ram_03au:897": " asatas tasya tu sukhaṃ $ rāghavasya mahātmanaḥ &",
    "GE09ram_03au:898": " śaradvyapāye hemanta % ṛtur iṣṭaḥ pravartate // Ram_3,15.1 //",
    "GE09ram_03au:899": " sa kadācit prabhātāyāṃ $ śarvaryāṃ raghunandanaḥ &",
    "GE09ram_03au:900": " prayayāv abhiṣekārthaṃ % ramyāṃ godāvarīṃ nadīm // Ram_3,15.2 //",
    "GE09ram_03au:901": " prahvaḥ kalaśahastas taṃ $ sītayā saha vīryavān &",
    "GE09ram_03au:902": " pṛṣṭhato 'nuvrajan bhrātā % saumitrir idam abravīt // Ram_3,15.3 //",
    "GE09ram_03au:903": " ayaṃ sa kālaḥ samprāptaḥ $ priyo yas te priyaṃvada &",
    "GE09ram_03au:904": " alaṃkṛta ivābhāti % yena saṃvatsaraḥ śubhaḥ // Ram_3,15.4 //",
    "GE09ram_03au:905": " nīhāraparuṣo lokaḥ $ pṛthivī sasyamālinī &",
    "GE09ram_03au:906": " jalāny anupabhogyāni % subhago havyavāhanaḥ // Ram_3,15.5 //",
    "GE09ram_03au:907": " navāgrayaṇapūjābhir $ abhyarcya pitṛdevatāḥ &",
    "GE09ram_03au:908": " kṛtāgrayaṇakāḥ kāle % santo vigatakalmaṣāḥ // Ram_3,15.6 //",
    "GE09ram_03au:909": " prājyakāmā janapadāḥ $ sampannataragorasāḥ &",
    "GE09ram_03au:910": " vicaranti mahīpālā % yātrārthaṃ vijigīṣavaḥ // Ram_3,15.7 //",
    "GE09ram_03au:911": " sevamāne dṛḍhaṃ sūrye $ diśam antakasevitām &",
    "GE09ram_03au:912": " vihīnatilakeva strī % nottarā dik prakāśate // Ram_3,15.8 //",
    "GE09ram_03au:913": " prakṛtyā himakośāḍhyo $ dūrasūryaś ca sāmpratam &",
    "GE09ram_03au:914": " yathārthanāmā suvyaktaṃ % himavān himavān giriḥ // Ram_3,15.9 //",
    "GE09ram_03au:915": " atyantasukhasaṃcārā $ madhyāhne sparśataḥ sukhāḥ &",
    "GE09ram_03au:916": " divasāḥ subhagādityāś % chāyāsaliladurbhagāḥ // Ram_3,15.10 //",
    "GE09ram_03au:917": " mṛdusūryāḥ sanīhārāḥ $ paṭuśītāḥ samārutāḥ &",
    "GE09ram_03au:918": " śūnyāraṇyā himadhvastā % divasā bhānti sāmpratam // Ram_3,15.11 //",
    "GE09ram_03au:919": " nivṛttākāśaśayanāḥ $ puṣyanītā himāruṇāḥ &",
    "GE09ram_03au:920": " śītā vṛddhatarāyāmās % triyāmā yānti sāmpratam // Ram_3,15.12 //",
    "GE09ram_03au:921": " ravisaṃkrāntasaubhāgyas $ tuṣārāruṇamaṇḍalaḥ &",
    "GE09ram_03au:922": " niḥśvāsāndha ivādarśaś % candramā na prakāśate // Ram_3,15.13 //",
    "GE09ram_03au:923": " jyotsnā tuṣāramalinā $ paurṇamāsyāṃ na rājate &",
    "GE09ram_03au:924": " sīteva cātapaśyāmā % lakṣyate na tu śobhate // Ram_3,15.14 //",
    "GE09ram_03au:925": " prakṛtyā śītalasparśo $ himaviddhaś ca sāmpratam &",
    "GE09ram_03au:926": " pravāti paścimo vāyuḥ % kāle dviguṇaśītalaḥ // Ram_3,15.15 //",
    "GE09ram_03au:927": " bāṣpacchannānyaraṇyāni $ yavagodhūmavanti ca &",
    "GE09ram_03au:928": " śobhante 'bhyudite sūrye % nadadbhiḥ krauñcasārasaiḥ // Ram_3,15.16 //",
    "GE09ram_03au:929": " kharjūrapuṣpākṛtibhiḥ $ śirobhiḥ pūrṇataṇḍulaiḥ &",
    "GE09ram_03au:930": " śobhante kiṃcidālambāḥ % śālayaḥ kanakaprabhāḥ // Ram_3,15.17 //",
    "GE09ram_03au:931": " mayūkhair upasarpadbhir $ himanīhārasaṃvṛtaiḥ &",
    "GE09ram_03au:932": " dūram abhyuditaḥ sūryaḥ % śaśāṅka iva lakṣyate // Ram_3,15.18 //",
    "GE09ram_03au:933": " agrāhyavīryaḥ pūrvāhṇe $ madhyāhne sparśataḥ sukhaḥ &",
    "GE09ram_03au:934": " saṃraktaḥ kiṃcid āpāṇḍur % ātapaḥ śobhate kṣitau // Ram_3,15.19 //",
    "GE09ram_03au:935": " avaśyāyanipātena $ kiṃcit praklinnaśādvalā &",
    "GE09ram_03au:936": " vanānāṃ śobhate bhūmir % niviṣṭataruṇātapā // Ram_3,15.20 //",
    "GE09ram_03au:937": " avaśyāyatamonaddhā $ nīhāratamasāvṛtāḥ &",
    "GE09ram_03au:938": " prasuptā iva lakṣyante % vipuṣpā vanarājayaḥ // Ram_3,15.21 //",
    "GE09ram_03au:939": " bāṣpasaṃchannasalilā $ rutavijñeyasārasāḥ &",
    "GE09ram_03au:940": " himārdravālukais tīraiḥ % sarito bhānti sāmpratam // Ram_3,15.22 //",
    "GE09ram_03au:941": " tuṣārapatanāc caiva $ mṛdutvād bhāskarasya ca &",
    "GE09ram_03au:942": " śaityād agāgrastham api % prāyeṇa rasavaj jalam // Ram_3,15.23 //",
    "GE09ram_03au:943": " jarājarjaritaiḥ parṇaiḥ $ śīrṇakesarakarṇikaiḥ &",
    "GE09ram_03au:944": " nālaśeṣā himadhvastā % na bhānti kamalākarāḥ // Ram_3,15.24 //",
    "GE09ram_03au:945": " asmiṃs tu puruṣavyāghra $ kāle duḥkhasamanvitaḥ &",
    "GE09ram_03au:946": " tapaś carati dharmātmā % tvadbhaktyā bharataḥ pure // Ram_3,15.25 //",
    "GE09ram_03au:947": " tyaktvā rājyaṃ ca mānaṃ ca $ bhogāṃś ca vividhān bahūn &",
    "GE09ram_03au:948": " tapasvī niyatāhāraḥ % śete śīte mahītale // Ram_3,15.26 //",
    "GE09ram_03au:949": " so 'pi velām imāṃ nūnam $ abhiṣekārtham udyataḥ &",
    "GE09ram_03au:950": " vṛtaḥ prakṛtibhir nityaṃ % prayāti sarayūṃ nadīm // Ram_3,15.27 //",
    "GE09ram_03au:951": " atyantasukhasaṃvṛddhaḥ $ sukumāro himārditaḥ &",
    "GE09ram_03au:952": " kathaṃ tv apararātreṣu % sarayūm avagāhate // Ram_3,15.28 //",
    "GE09ram_03au:953": " padmapattrekṣaṇaḥ śyāmaḥ $ śrīmān nirudaro mahān &",
    "GE09ram_03au:954": " dharmajñaḥ satyavādī ca % hrīniṣedho jitendriyaḥ // Ram_3,15.29 //",
    "GE09ram_03au:955": " priyābhibhāṣī madhuro $ dīrghabāhur ariṃdamaḥ &",
    "GE09ram_03au:956": " saṃtyajya vividhān bhogān % āryaṃ sarvātmanāśritaḥ // Ram_3,15.30 //",
    "GE09ram_03au:957": " jitaḥ svargas tava bhrātrā $ bharatena mahātmanā &",
    "GE09ram_03au:958": " vanastham api tāpasye % yas tvām anuvidhīyate // Ram_3,15.31 //",
    "GE09ram_03au:959": " na pitryam anuvartante $ mātṛkaṃ dvipadā iti &",
    "GE09ram_03au:960": " khyāto lokapravādo 'yaṃ % bharatenānyathākṛtaḥ // Ram_3,15.32 //",
    "GE09ram_03au:961": " bhartā daśaratho yasyāḥ $ sādhuś ca bharataḥ sutaḥ &",
    "GE09ram_03au:962": " kathaṃ nu sāmbā kaikeyī % tādṛśī krūradarśinī // Ram_3,15.33 //",
    "GE09ram_03au:963": " ity evaṃ lakṣmaṇe vākyaṃ $ snehād bruvati dhārmike &",
    "GE09ram_03au:964": " parivādaṃ jananyās tam % asahan rāghavo 'bravīt // Ram_3,15.34 //",
    "GE09ram_03au:965": " na te 'mbā madhyamā tāta $ garhitavyā kathaṃcana &",
    "GE09ram_03au:966": " tām evekṣvākunāthasya % bharatasya kathāṃ kuru // Ram_3,15.35 //",
    "GE09ram_03au:967": " niścitāpi hi me buddhir $ vanavāse dṛḍhavratā &",
    "GE09ram_03au:968": " bharatasnehasaṃtaptā % bāliśī kriyate punaḥ // Ram_3,15.36 //",
    "GE09ram_03au:969": " ity evaṃ vilapaṃs tatra $ prāpya godāvarīṃ nadīm &",
    "GE09ram_03au:970": " cakre 'bhiṣekaṃ kākutsthaḥ % sānujaḥ saha sītayā // Ram_3,15.37 //",
    "GE09ram_03au:971": " tarpayitvātha salilais $ te pitṝn daivatāni ca &",
    "GE09ram_03au:972": " stuvanti smoditaṃ sūryaṃ % devatāś ca samāhitāḥ // Ram_3,15.38 //",
    "GE09ram_03au:973": " kṛtābhiṣekaḥ sa rarāja rāmaḥ $ sītādvitīyaḥ saha lakṣmaṇena &",
    "GE09ram_03au:974": " kṛtābhiṣekas tv agarājaputryā % rudraḥ sanandī bhagavān iveśaḥ //",
    "GE09ram_03au:975": " kṛtābhiṣeko rāmas tu $ sītā saumitrir eva ca &",
    "GE09ram_03au:976": " tasmād godāvarītīrāt % tato jagmuḥ svam āśramam // Ram_3,16.1 //",
    "GE09ram_03au:977": " āśramaṃ tam upāgamya $ rāghavaḥ sahalakṣmaṇaḥ &",
    "GE09ram_03au:978": " kṛtvā paurvāhṇikaṃ karma % parṇaśālām upāgamat // Ram_3,16.2 //",
    "GE09ram_03au:979": " sa rāmaḥ parṇaśālāyām $ āsīnaḥ saha sītayā &",
    "GE09ram_03au:980": " virarāja mahābāhuś % citrayā candramā iva \\",
    "GE09ram_03au:981": " lakṣmaṇena saha bhrātrā cakāra vividhāḥ kathāḥ // Ram_3,16.3 //",
    "GE09ram_03au:982": " tadāsīnasya rāmasya $ kathāsaṃsaktacetasaḥ &",
    "GE09ram_03au:983": " taṃ deśaṃ rākṣasī kācid % ājagāma yadṛcchayā // Ram_3,16.4 //",
    "GE09ram_03au:984": " sā tu śūrpaṇakhā nāma $ daśagrīvasya rakṣasaḥ &",
    "GE09ram_03au:985": " bhaginī rāmam āsādya % dadarśa tridaśopamam // Ram_3,16.5 //",
    "GE09ram_03au:986": " siṃhoraskaṃ mahābāhuṃ $ padmapattranibhekṣaṇam &",
    "GE09ram_03au:987": " sukumāraṃ mahāsattvaṃ % pārthivavyañjanānvitam // Ram_3,16.6 //",
    "GE09ram_03au:988": " rāmam indīvaraśyāmaṃ $ kandarpasadṛśaprabham &",
    "GE09ram_03au:989": " babhūvendropamaṃ dṛṣṭvā % rākṣasī kāmamohitā // Ram_3,16.7 //",
    "GE09ram_03au:990": " sumukhaṃ durmukhī rāmaṃ $ vṛttamadhyaṃ mahodarī &",
    "GE09ram_03au:991": " viśālākṣaṃ virūpākṣī % sukeśaṃ tāmramūrdhajā // Ram_3,16.8 //",
    "GE09ram_03au:992": " priyarūpaṃ virūpā sā $ susvaraṃ bhairavasvarā &",
    "GE09ram_03au:993": " taruṇaṃ dāruṇā vṛddhā % dakṣiṇaṃ vāmabhāṣiṇī // Ram_3,16.9 //",
    "GE09ram_03au:994": " nyāyavṛttaṃ sudurvṛttā $ priyam apriyadarśanā &",
    "GE09ram_03au:995": " śarīrajasamāviṣṭā % rākṣasī rāmam abravīt // Ram_3,16.10 //",
    "GE09ram_03au:996": " jaṭī tāpasarūpeṇa $ sabhāryaḥ śaracāpadhṛk &",
    "GE09ram_03au:997": " āgatas tvam imaṃ deśaṃ % kathaṃ rākṣasasevitam // Ram_3,16.11 //",
    "GE09ram_03au:998": " evam uktas tu rākṣasyā $ śūrpaṇakhyā paraṃtapaḥ &",
    "GE09ram_03au:999": " ṛjubuddhitayā sarvam % ākhyātum upacakrame // Ram_3,16.12 //",
    "GE09ram_03au:1000": " āsīd daśaratho nāma $ rājā tridaśavikramaḥ &",
    "GE09ram_03au:1001": " tasyāham agrajaḥ putro % rāmo nāma janaiḥ śrutaḥ // Ram_3,16.13 //",
    "GE09ram_03au:1002": " bhrātāyaṃ lakṣmaṇo nāma $ yavīyān mām anuvrataḥ &",
    "GE09ram_03au:1003": " iyaṃ bhāryā ca vaidehī % mama sīteti viśrutā // Ram_3,16.14 //",
    "GE09ram_03au:1004": " niyogāt tu narendrasya $ pitur mātuś ca yantritaḥ &",
    "GE09ram_03au:1005": " dharmārthaṃ dharmakāṅkṣī ca % vanaṃ vastum ihāgataḥ // Ram_3,16.15 //",
    "GE09ram_03au:1006": " tvāṃ tu veditum icchāmi $ kathyatāṃ kāsi kasya vā &",
    "GE09ram_03au:1007": " iha vā kiṃnimittaṃ tvam % āgatā brūhi tattvataḥ // Ram_3,16.16 //",
    "GE09ram_03au:1008": " sābravīd vacanaṃ śrutvā $ rākṣasī madanārditā &",
    "GE09ram_03au:1009": " śrūyatāṃ rāma vakṣyāmi % tattvārthaṃ vacanaṃ mama // Ram_3,16.17 //",
    "GE09ram_03au:1010": " ahaṃ śūrpaṇakhā nāma $ rākṣasī kāmarūpiṇī &",
    "GE09ram_03au:1011": " araṇyaṃ vicarāmīdam % ekā sarvabhayaṃkarā // Ram_3,16.18 //",
    "GE09ram_03au:1012": " rāvaṇo nāma me bhrātā $ rākṣaso rākṣaseśvaraḥ &",
    "GE09ram_03au:1013": " pravṛddhanidraś ca sadā % kumbhakarṇo mahābalaḥ // Ram_3,16.19 //",
    "GE09ram_03au:1014": " vibhīṣaṇas tu dharmātmā $ na tu rākṣasaceṣṭitaḥ &",
    "GE09ram_03au:1015": " prakhyātavīryau ca raṇe % bhrātarau kharadūṣaṇau // Ram_3,16.20 //",
    "GE09ram_03au:1016": " tān ahaṃ samatikrāntā $ rāma tvā pūrvadarśanāt &",
    "GE09ram_03au:1017": " samupetāsmi bhāvena % bhartāraṃ puruṣottamam \\",
    "GE09ram_03au:1018": " cirāya bhava bhartā me sītayā kiṃ kariṣyasi // Ram_3,16.21 //",
    "GE09ram_03au:1019": " vikṛtā ca virūpā ca $ na seyaṃ sadṛśī tava &",
    "GE09ram_03au:1020": " aham evānurūpā te % bhāryā rūpeṇa paśya mām // Ram_3,16.22 //",
    "GE09ram_03au:1021": " imāṃ virūpām asatīṃ $ karālāṃ nirṇatodarīm &",
    "GE09ram_03au:1022": " anena saha te bhrātrā % bhakṣayiṣyāmi mānuṣīm // Ram_3,16.23 //",
    "GE09ram_03au:1023": " tataḥ parvataśṛṅgāṇi $ vanāni vividhāni ca &",
    "GE09ram_03au:1024": " paśyan saha mayā kānta % daṇḍakān vicariṣyasi // Ram_3,16.24 //",
    "GE09ram_03au:1025": " ity evam uktaḥ kākutsthaḥ $ prahasya madirekṣaṇām &",
    "GE09ram_03au:1026": " idaṃ vacanam ārebhe % vaktuṃ vākyaviśāradaḥ // Ram_3,16.25 //",
    "GE09ram_03au:1027": " tāṃ tu śūrpaṇakhāṃ rāmaḥ $ kāmapāśāvapāśitām &",
    "GE09ram_03au:1028": " svacchayā ślakṣṇayā vācā % smitapūrvam athābravīt // Ram_3,17.1 //",
    "GE09ram_03au:1029": " kṛtadāro 'smi bhavati $ bhāryeyaṃ dayitā mama &",
    "GE09ram_03au:1030": " tvadvidhānāṃ tu nārīṇāṃ % suduḥkhā sasapatnatā // Ram_3,17.2 //",
    "GE09ram_03au:1031": " anujas tv eṣa me bhrātā $ śīlavān priyadarśanaḥ &",
    "GE09ram_03au:1032": " śrīmān akṛtadāraś ca % lakṣmaṇo nāma vīryavān // Ram_3,17.3 //",
    "GE09ram_03au:1033": " apūrvī bhāryayā cārthī $ taruṇaḥ priyadarśanaḥ &",
    "GE09ram_03au:1034": " anurūpaś ca te bhartā % rūpasyāsya bhaviṣyati // Ram_3,17.4 //",
    "GE09ram_03au:1035": " enaṃ bhaja viśālākṣi $ bhartāraṃ bhrātaraṃ mama &",
    "GE09ram_03au:1036": " asapatnā varārohe % merum arkaprabhā yathā // Ram_3,17.5 //",
    "GE09ram_03au:1037": " iti rāmeṇa sā proktā $ rākṣasī kāmamohitā &",
    "GE09ram_03au:1038": " visṛjya rāmaṃ sahasā % tato lakṣmaṇam abravīt // Ram_3,17.6 //",
    "GE09ram_03au:1039": " asya rūpasya te yuktā $ bhāryāhaṃ varavarṇinī &",
    "GE09ram_03au:1040": " mayā saha sukhaṃ sarvān % daṇḍakān vicariṣyasi // Ram_3,17.7 //",
    "GE09ram_03au:1041": " evam uktas tu saumitrī $ rākṣasyā vākyakovidaḥ &",
    "GE09ram_03au:1042": " tataḥ śūrpaṇakhīṃ smitvā % lakṣmaṇo yuktam abravīt // Ram_3,17.8 //",
    "GE09ram_03au:1043": " kathaṃ dāsasya me dāsī $ bhāryā bhavitum icchasi &",
    "GE09ram_03au:1044": " so 'ham āryeṇa paravān % bhrātrā kamalavarṇini // Ram_3,17.9 //",
    "GE09ram_03au:1045": " samṛddhārthasya siddhārthā $ muditāmalavarṇinī &",
    "GE09ram_03au:1046": " āryasya tvaṃ viśālākṣi % bhāryā bhava yavīyasī // Ram_3,17.10 //",
    "GE09ram_03au:1047": " etāṃ virūpām asatīṃ $ karālāṃ nirṇatodarīm &",
    "GE09ram_03au:1048": " bhāryāṃ vṛddhāṃ parityajya % tvām evaiṣa bhajiṣyati // Ram_3,17.11 //",
    "GE09ram_03au:1049": " ko hi rūpam idaṃ śreṣṭhaṃ $ saṃtyajya varavarṇini &",
    "GE09ram_03au:1050": " mānuṣeṣu varārohe % kuryād bhāvaṃ vicakṣaṇaḥ // Ram_3,17.12 //",
    "GE09ram_03au:1051": " iti sā lakṣmaṇenoktā $ karālā nirṇatodarī &",
    "GE09ram_03au:1052": " manyate tad vacaḥ satyaṃ % parihāsāvicakṣaṇā // Ram_3,17.13 //",
    "GE09ram_03au:1053": " sā rāmaṃ parṇaśālāyām $ upaviṣṭaṃ paraṃtapam &",
    "GE09ram_03au:1054": " sītayā saha durdharṣam % abravīt kāmamohitā // Ram_3,17.14 //",
    "GE09ram_03au:1055": " imāṃ virūpām asatīṃ $ karālāṃ nirṇatodarīm &",
    "GE09ram_03au:1056": " vṛddhāṃ bhāryām avaṣṭabhya % na māṃ tvaṃ bahu manyase // Ram_3,17.15 //",
    "GE09ram_03au:1057": " adyemāṃ bhakṣayiṣyāmi $ paśyatas tava mānuṣīm &",
    "GE09ram_03au:1058": " tvayā saha cariṣyāmi % niḥsapatnā yathāsukham // Ram_3,17.16 //",
    "GE09ram_03au:1059": " ity uktvā mṛgaśāvākṣīm $ alātasadṛśekṣaṇā &",
    "GE09ram_03au:1060": " abhyadhāvat susaṃkruddhā % maholkā rohiṇīm iva // Ram_3,17.17 //",
    "GE09ram_03au:1061": " tāṃ mṛtyupāśapratimām $ āpatantīṃ mahābalaḥ &",
    "GE09ram_03au:1062": " nigṛhya rāmaḥ kupitas % tato lakṣmaṇam abravīt // Ram_3,17.18 //",
    "GE09ram_03au:1063": " krūrair anāryaiḥ saumitre $ parihāsaḥ kathaṃcana &",
    "GE09ram_03au:1064": " na kāryaḥ paśya vaidehīṃ % kathaṃcit saumya jīvatīm // Ram_3,17.19 //",
    "GE09ram_03au:1065": " imāṃ virūpām asatīm $ atimattāṃ mahodarīm &",
    "GE09ram_03au:1066": " rākṣasīṃ puruṣavyāghra % virūpayitum arhasi // Ram_3,17.20 //",
    "GE09ram_03au:1067": " ity ukto lakṣmaṇas tasyāḥ $ kruddho rāmasya paśyataḥ &",
    "GE09ram_03au:1068": " uddhṛtya khaḍgaṃ cicheda % karṇanāsaṃ mahābalaḥ // Ram_3,17.21 //",
    "GE09ram_03au:1069": " nikṛttakarṇanāsā tu $ visvaraṃ sā vinadya ca &",
    "GE09ram_03au:1070": " yathāgataṃ pradudrāva % ghorā śūrpaṇakhā vanam // Ram_3,17.22 //",
    "GE09ram_03au:1071": " sā virūpā mahāghorā $ rākṣasī śoṇitokṣitā &",
    "GE09ram_03au:1072": " nanāda vividhān nādān % yathā prāvṛṣi toyadaḥ // Ram_3,17.23 //",
    "GE09ram_03au:1073": " sā vikṣarantī rudhiraṃ $ bahudhā ghoradarśanā &",
    "GE09ram_03au:1074": " pragṛhya bāhū garjantī % praviveśa mahāvanam // Ram_3,17.24 //",
    "GE09ram_03au:1075": " tatas tu sā rākṣasasaṃghasaṃvṛtaṃ $ kharaṃ janasthānagataṃ virūpitā &",
    "GE09ram_03au:1076": " upetya taṃ bhrātaram ugratejasaṃ % papāta bhūmau gaganād yathāśaniḥ //",
    "GE09ram_03au:1077": " tataḥ sabhāryaṃ bhayamohamūrchitā $ salakṣmaṇaṃ rāghavam āgataṃ vanam &",
    "GE09ram_03au:1078": " virūpaṇaṃ cātmani śoṇitokṣitā % śaśaṃsa sarvaṃ bhaginī kharasya sā //",
    "GE09ram_03au:1079": " tāṃ tathā patitāṃ dṛṣṭvā $ virūpāṃ śoṇitokṣitām &",
    "GE09ram_03au:1080": " bhaginīṃ krodhasaṃtaptaḥ % kharaḥ papraccha rākṣasaḥ // Ram_3,18.1 //",
    "GE09ram_03au:1081": " balavikramasampannā $ kāmagā kāmarūpiṇī &",
    "GE09ram_03au:1082": " imām avasthāṃ nītā tvaṃ % kenāntakasamā gatā // Ram_3,18.2 //",
    "GE09ram_03au:1083": " devagandharvabhūtānām $ ṛṣīṇāṃ ca mahātmanām &",
    "GE09ram_03au:1084": " ko 'yam evaṃ mahāvīryas % tvāṃ virūpāṃ cakāra ha // Ram_3,18.3 //",
    "GE09ram_03au:1085": " na hi paśyāmy ahaṃ loke $ yaḥ kuryān mama vipriyam &",
    "GE09ram_03au:1086": " antarena sahasrākṣaṃ % mahendraṃ pākaśāsanam // Ram_3,18.4 //",
    "GE09ram_03au:1087": " adyāhaṃ mārgaṇaiḥ prāṇān $ ādāsye jīvitāntakaiḥ &",
    "GE09ram_03au:1088": " salile kṣīram āsaktaṃ % niṣpibann iva sārasaḥ // Ram_3,18.5 //",
    "GE09ram_03au:1089": " nihatasya mayā saṃkhye $ śarasaṃkṛttamarmaṇaḥ &",
    "GE09ram_03au:1090": " saphenaṃ rudhiraṃ raktaṃ % medinī kasya pāsyati // Ram_3,18.6 //",
    "GE09ram_03au:1091": " kasya pattrarathāḥ kāyān $ māṃsam utkṛtya saṃgatāḥ &",
    "GE09ram_03au:1092": " prahṛṣṭā bhakṣayiṣyanti % nihatasya mayā raṇe // Ram_3,18.7 //",
    "GE09ram_03au:1093": " taṃ na devā na gandharvā $ na piśācā na rākṣasāḥ &",
    "GE09ram_03au:1094": " mayāpakṛṣṭaṃ kṛpaṇaṃ % śaktās trātuṃ mahāhave // Ram_3,18.8 //",
    "GE09ram_03au:1095": " upalabhya śanaiḥ saṃjñāṃ $ taṃ me śaṃsitum arhasi &",
    "GE09ram_03au:1096": " yena tvaṃ durvinītena % vane vikramya nirjitā // Ram_3,18.9 //",
    "GE09ram_03au:1097": " iti bhrātur vacaḥ śrutvā $ kruddhasya ca viśeṣataḥ &",
    "GE09ram_03au:1098": " tataḥ śūrpaṇakhā vākyaṃ % sabāṣpam idam abravīt // Ram_3,18.10 //",
    "GE09ram_03au:1099": " taruṇau rūpasampannau $ sukumārau mahābalau &",
    "GE09ram_03au:1100": " puṇḍarīkaviśālākṣau % cīrakṛṣṇājināmbarau // Ram_3,18.11 //",
    "GE09ram_03au:1101": " gandharvarājapratimau $ pārthivavyañjanānvitau &",
    "GE09ram_03au:1102": " devau vā mānuṣau vā tau % na tarkayitum utsahe // Ram_3,18.12 //",
    "GE09ram_03au:1103": " taruṇī rūpasampannā $ sarvābharaṇabhūṣitā &",
    "GE09ram_03au:1104": " dṛṣṭā tatra mayā nārī % tayor madhye sumadhyamā // Ram_3,18.13 //",
    "GE09ram_03au:1105": " tābhyām ubhābhyāṃ sambhūya $ pramadām adhikṛtya tām &",
    "GE09ram_03au:1106": " imām avasthāṃ nītāhaṃ % yathānāthāsatī tathā // Ram_3,18.14 //",
    "GE09ram_03au:1107": " tasyāś cānṛjuvṛttāyās $ tayoś ca hatayor aham &",
    "GE09ram_03au:1108": " saphenaṃ pātum icchāmi % rudhiraṃ raṇamūrdhani // Ram_3,18.15 //",
    "GE09ram_03au:1109": " eṣa me prathamaḥ kāmaḥ $ kṛtas tāta tvayā bhavet &",
    "GE09ram_03au:1110": " tasyās tayoś ca rudhiraṃ % pibeyam aham āhave // Ram_3,18.16 //",
    "GE09ram_03au:1111": " iti tasyāṃ bruvāṇāyāṃ $ caturdaśa mahābalān &",
    "GE09ram_03au:1112": " vyādideśa kharaḥ kruddho % rākṣasān antakopamān // Ram_3,18.17 //",
    "GE09ram_03au:1113": " mānuṣau śastrasampannau $ cīrakṛṣṇājināmbarau &",
    "GE09ram_03au:1114": " praviṣṭau daṇḍakāraṇyaṃ % ghoraṃ pramadayā saha // Ram_3,18.18 //",
    "GE09ram_03au:1115": " tau hatvā tāṃ ca durvṛttām $ upāvartitum arhatha &",
    "GE09ram_03au:1116": " iyaṃ ca rudhiraṃ teṣāṃ % bhaginī mama pāsyati // Ram_3,18.19 //",
    "GE09ram_03au:1117": " manoratho 'yam iṣṭo 'syā $ bhaginyā mama rākṣasāḥ &",
    "GE09ram_03au:1118": " śīghraṃ saṃpadyatāṃ gatvā % tau pramathya svatejasā // Ram_3,18.20 //",
    "GE09ram_03au:1119": " iti pratisamādiṣṭā $ rākṣasās te caturdaśa &",
    "GE09ram_03au:1120": " tatra jagmus tayā sārdhaṃ % ghanā vāteritā yathā // Ram_3,18.21 //",
    "GE09ram_03au:1121": " ataḥ śūrpaṇakhā ghorā $ rāghavāśramam āgatā &",
    "GE09ram_03au:1122": " rakṣasām ācacakṣe tau % bhrātarau saha sītayā // Ram_3,19.1 //",
    "GE09ram_03au:1123": " te rāmaṃ parṇaśālāyām $ upaviṣṭaṃ mahābalam &",
    "GE09ram_03au:1124": " dadṛśuḥ sītayā sārdhaṃ % vaidehyā lakṣmaṇena ca // Ram_3,19.2 //",
    "GE09ram_03au:1125": " tān dṛṣṭvā rāghavaḥ śrīmān $ āgatāṃ tāṃ ca rākṣasīm &",
    "GE09ram_03au:1126": " abravīd bhrātaraṃ rāmo % lakṣmaṇaṃ dīptatejasam // Ram_3,19.3 //",
    "GE09ram_03au:1127": " muhūrtaṃ bhava saumitre $ sītāyāḥ pratyanantaraḥ &",
    "GE09ram_03au:1128": " imān asyā vadhiṣyāmi % padavīm āgatān iha // Ram_3,19.4 //",
    "GE09ram_03au:1129": " vākyam etat tataḥ śrutvā $ rāmasya viditātmanaḥ &",
    "GE09ram_03au:1130": " tatheti lakṣmaṇo vākyaṃ % rāmasya pratyapūjayat // Ram_3,19.5 //",
    "GE09ram_03au:1131": " rāghavo 'pi mahac cāpaṃ $ cāmīkaravibhūṣitam &",
    "GE09ram_03au:1132": " cakāra sajyaṃ dharmātmā % tāni rakṣāṃsi cābravīt // Ram_3,19.6 //",
    "GE09ram_03au:1133": " putrau daśarathasyāvāṃ $ bhrātarau rāmalakṣmaṇau &",
    "GE09ram_03au:1134": " praviṣṭau sītayā sārdhaṃ % duścaraṃ daṇḍakāvanam // Ram_3,19.7 //",
    "GE09ram_03au:1135": " phalamūlāśanau dāntau $ tāpasau dharmacāriṇau &",
    "GE09ram_03au:1136": " vasantau daṇḍakāraṇye % kimartham upahiṃsatha // Ram_3,19.8 //",
    "GE09ram_03au:1137": " yuṣmān pāpātmakān hantuṃ $ viprakārān mahāvane &",
    "GE09ram_03au:1138": " ṛṣīṇāṃ tu niyogena % prāpto 'haṃ saśarāsanaḥ // Ram_3,19.9 //",
    "GE09ram_03au:1139": " tiṣṭhataivātra saṃtuṣṭā $ nopasarpitum arhatha &",
    "GE09ram_03au:1140": " yadi prāṇair ihārtho vo % nivartadhvaṃ niśācarāḥ // Ram_3,19.10 //",
    "GE09ram_03au:1141": " tasya tadvacanaṃ śrutvā $ rākṣasās te caturdaśa &",
    "GE09ram_03au:1142": " ūcur vācaṃ susaṃkruddhā % brahmaghnāḥ śūlapāṇayaḥ // Ram_3,19.11 //",
    "GE09ram_03au:1143": " saṃraktanayanā ghorā $ rāmaṃ raktāntalocanam &",
    "GE09ram_03au:1144": " paruṣāmadhurābhāṣaṃ % hṛṣṭā dṛṣṭaparākramam // Ram_3,19.12 //",
    "GE09ram_03au:1145": " krodham utpādya no bhartuḥ $ kharasya sumahātmanaḥ &",
    "GE09ram_03au:1146": " tvam eva hāsyase prāṇān % adyāsmābhir hato yudhi // Ram_3,19.13 //",
    "GE09ram_03au:1147": " kā hi te śaktir ekasya $ bahūnāṃ raṇamūrdhani &",
    "GE09ram_03au:1148": " asmākam agrataḥ sthātuṃ % kiṃ punar yoddhum āhave // Ram_3,19.14 //",
    "GE09ram_03au:1149": " ebhir bāhuprayuktair naḥ $ parighaiḥ śūlapaṭṭiśaiḥ &",
    "GE09ram_03au:1150": " prāṇāṃs tyakṣyasi vīryaṃ ca % dhanuś ca karapīḍitam // Ram_3,19.15 //",
    "GE09ram_03au:1151": " ity evam uktvā saṃrabdhā $ rākṣasās te caturdaśa &",
    "GE09ram_03au:1152": " udyatāyudhanistriṃśā % rāmam evābhidudruvuḥ \\",
    "GE09ram_03au:1153": " cikṣipus tāni śūlāni rāghavaṃ prati durjayam // Ram_3,19.16 //",
    "GE09ram_03au:1154": " tāni śūlāni kākutsthaḥ $ samastāni caturdaśa &",
    "GE09ram_03au:1155": " tāvadbhir eva cicheda % śaraiḥ kāñcanabhūṣaṇaiḥ // Ram_3,19.17 //",
    "GE09ram_03au:1156": " tataḥ paścān mahātejā $ nārācān sūryasaṃnibhān &",
    "GE09ram_03au:1157": " jagrāha paramakruddhaś % caturdaśa śilāśitān // Ram_3,19.18 //",
    "GE09ram_03au:1158": " gṛhītvā dhanur āyamya $ lakṣyān uddiśya rākṣasān &",
    "GE09ram_03au:1159": " mumoca rāghavo bāṇān % vajrān iva śatakratuḥ // Ram_3,19.19 //",
    "GE09ram_03au:1160": " rukmapuṅkhāś ca viśikhāḥ $ pradīptā hemabhūṣaṇāḥ &",
    "GE09ram_03au:1161": " antarikṣe maholkānāṃ % babhūvus tulyavarcasaḥ // Ram_3,19.20 //",
    "GE09ram_03au:1162": " te bhittvā rakṣasāṃ vegād $ vakṣāṃsi rudhirāplutāḥ &",
    "GE09ram_03au:1163": " viniṣpetus tadā bhūmau % nyamajjantāśanisvanāḥ // Ram_3,19.21 //",
    "GE09ram_03au:1164": " te bhinnahṛdayā bhūmau $ chinnamūlā iva drumāḥ &",
    "GE09ram_03au:1165": " nipetuḥ śoṇitārdrāṅgā % vikṛtā vigatāsavaḥ // Ram_3,19.22 //",
    "GE09ram_03au:1166": " tān bhūmau patitān dṛṣṭvā $ rākṣasī krodhamūrchitā &",
    "GE09ram_03au:1167": " paritrastā punas tatra % vyasṛjad bhairavaṃ ravam // Ram_3,19.23 //",
    "GE09ram_03au:1168": " sā nadantī mahānādaṃ $ javāc chūrpaṇakhā punaḥ &",
    "GE09ram_03au:1169": " upagamya kharaṃ sā tu % kiṃcit saṃśuṣkaśoṇitā \\",
    "GE09ram_03au:1170": " papāta punar evārtā saniryāseva vallarī // Ram_3,19.24 //",
    "GE09ram_03au:1171": " nipātitān prekṣya raṇe tu rākṣasān $ pradhāvitā śūrpaṇakhā punas tataḥ &",
    "GE09ram_03au:1172": " vadhaṃ ca teṣāṃ nikhilena rakṣasāṃ % śaśaṃsa sarvaṃ bhaginī kharasya sā //",
    "GE09ram_03au:1173": " sa punaḥ patitāṃ dṛṣṭvā $ krodhāc chūrpaṇakhāṃ kharaḥ &",
    "GE09ram_03au:1174": " uvāca vyaktayā vācā % tām anarthārtham āgatām // Ram_3,20.1 //",
    "GE09ram_03au:1175": " mayā tv idānīṃ śūrās te $ rākṣasā rudhirāśanāḥ &",
    "GE09ram_03au:1176": " tvatpriyārthaṃ vinirdiṣṭāḥ % kimarthaṃ rudyate punaḥ // Ram_3,20.2 //",
    "GE09ram_03au:1177": " bhaktāś caivānuraktāś ca $ hitāś ca mama nityaśaḥ &",
    "GE09ram_03au:1178": " ghnanto 'pi na nihantavyā % na na kuryur vaco mama // Ram_3,20.3 //",
    "GE09ram_03au:1179": " kim etac chrotum icchāmi $ kāraṇaṃ yatkṛte punaḥ &",
    "GE09ram_03au:1180": " hā nātheti vinardantī % sarpavad veṣṭase kṣitau // Ram_3,20.4 //",
    "GE09ram_03au:1181": " anāthavad vilapasi $ kiṃ nu nāthe mayi sthite &",
    "GE09ram_03au:1182": " uttiṣṭhottiṣṭha mā bhaiṣīr % vaiklavyaṃ tyajyatām iha // Ram_3,20.5 //",
    "GE09ram_03au:1183": " ity evam uktā durdharṣā $ khareṇa parisāntvitā &",
    "GE09ram_03au:1184": " vimṛjya nayane sāsre % kharaṃ bhrātaram abravīt // Ram_3,20.6 //",
    "GE09ram_03au:1185": " preṣitāś ca tvayā śūrā $ rākṣasās te caturdaśa &",
    "GE09ram_03au:1186": " nihantuṃ rāghavaṃ ghorā % matpriyārthaṃ salakṣmaṇam // Ram_3,20.7 //",
    "GE09ram_03au:1187": " te tu rāmeṇa sāmarṣāḥ $ śūlapaṭṭiśapāṇayaḥ &",
    "GE09ram_03au:1188": " samare nihatāḥ sarve % sāyakair marmabhedibhiḥ // Ram_3,20.8 //",
    "GE09ram_03au:1189": " tān bhūmau patitān dṛṣṭvā $ kṣaṇenaiva mahābalān &",
    "GE09ram_03au:1190": " rāmasya ca mahat karma % mahāṃs trāso 'bhavan mama // Ram_3,20.9 //",
    "GE09ram_03au:1191": " sāsmi bhītā samudvignā $ viṣaṇṇā ca niśācara &",
    "GE09ram_03au:1192": " śaraṇaṃ tvāṃ punaḥ prāptā % sarvato bhayadarśinī // Ram_3,20.10 //",
    "GE09ram_03au:1193": " viṣādanakrādhyuṣite $ paritrāsormimālini &",
    "GE09ram_03au:1194": " kiṃ māṃ na trāyase magnāṃ % vipule śokasāgare // Ram_3,20.11 //",
    "GE09ram_03au:1195": " ete ca nihatā bhūmau $ rāmeṇa niśitaiḥ śaraiḥ &",
    "GE09ram_03au:1196": " ye ca me padavīṃ prāptā % rākṣasāḥ piśitāśanāḥ // Ram_3,20.12 //",
    "GE09ram_03au:1197": " mayi te yady anukrośo $ yadi rakṣaḥsu teṣu ca &",
    "GE09ram_03au:1198": " rāmeṇa yadi śaktis te % tejo vāsti niśācara \\",
    "GE09ram_03au:1199": " daṇḍakāraṇyanilayaṃ jahi rākṣasakaṇṭakam // Ram_3,20.13 //",
    "GE09ram_03au:1200": " yadi rāmaṃ mamāmitram $ adya tvaṃ na vadhiṣyasi &",
    "GE09ram_03au:1201": " tava caivāgrataḥ prāṇāṃs % tyakṣyāmi nirapatrapā // Ram_3,20.14 //",
    "GE09ram_03au:1202": " buddhyāham anupaśyāmi $ na tvaṃ rāmasya saṃyuge &",
    "GE09ram_03au:1203": " sthātuṃ pratimukhe śaktaḥ % sacāpasya mahāraṇe // Ram_3,20.15 //",
    "GE09ram_03au:1204": " śūramānī na śūras tvaṃ $ mithyāropitavikramaḥ &",
    "GE09ram_03au:1205": " mānuṣau yan na śaknoṣi % hantuṃ tau rāmalakṣmaṇau // Ram_3,20.16 //",
    "GE09ram_03au:1206": " apayāhi janasthānāt $ tvaritaḥ sahabāndhavaḥ &",
    "GE09ram_03au:1207": " niḥsattvasyālpavīryasya % vāsas te kīdṛśas tv iha // Ram_3,20.17 //",
    "GE09ram_03au:1208": " rāmatejo'bhibhūto hi $ tvaṃ kṣipraṃ vinaśiṣyasi &",
    "GE09ram_03au:1209": " sa hi tejaḥsamāyukto % rāmo daśarathātmajaḥ \\",
    "GE09ram_03au:1210": " bhrātā cāsya mahāvīryo yena cāsmi virūpitā // Ram_3,20.18 //",
    "GE09ram_03au:1211": " evam ādharṣitaḥ śūraḥ $ śūrpaṇakhyā kharas tadā &",
    "GE09ram_03au:1212": " uvāca rakṣasāṃ madhye % kharaḥ kharataraṃ vacaḥ // Ram_3,21.1 //",
    "GE09ram_03au:1213": " tavāpamānaprabhavaḥ $ krodho 'yam atulo mama &",
    "GE09ram_03au:1214": " na śakyate dhārayituṃ % lavaṇāmbha ivotthitam // Ram_3,21.2 //",
    "GE09ram_03au:1215": " na rāmaṃ gaṇaye vīryān $ mānuṣaṃ kṣīṇajīvitam &",
    "GE09ram_03au:1216": " ātmā duścaritaiḥ prāṇān % hato yo 'dya vimokṣyati // Ram_3,21.3 //",
    "GE09ram_03au:1217": " bāṣpaḥ saṃhriyatām eṣa $ sambhramaś ca vimucyatām &",
    "GE09ram_03au:1218": " ahaṃ rāmaṃ saha bhrātrā % nayāmi yamasādanam // Ram_3,21.4 //",
    "GE09ram_03au:1219": " paraśvadhahatasyādya $ mandaprāṇasya bhūtale &",
    "GE09ram_03au:1220": " rāmasya rudhiraṃ raktam % uṣṇaṃ pāsyasi rākṣasi // Ram_3,21.5 //",
    "GE09ram_03au:1221": " sā prahṛṣṭā vacaḥ śrutvā $ kharasya vadanāc cyutam &",
    "GE09ram_03au:1222": " praśaśaṃsa punar maurkhyād % bhrātaraṃ rakṣasāṃ varam // Ram_3,21.6 //",
    "GE09ram_03au:1223": " tayā paruṣitaḥ pūrvaṃ $ punar eva praśaṃsitaḥ &",
    "GE09ram_03au:1224": " abravīd dūṣaṇaṃ nāma % kharaḥ senāpatiṃ tadā // Ram_3,21.7 //",
    "GE09ram_03au:1225": " caturdaśa sahasrāṇi $ mama cittānuvartinām &",
    "GE09ram_03au:1226": " rakṣasāṃ bhīmavegānāṃ % samareṣv anivartinām // Ram_3,21.8 //",
    "GE09ram_03au:1227": " nīlajīmūtavarṇānāṃ $ ghorāṇāṃ krūrakarmaṇām &",
    "GE09ram_03au:1228": " lokahiṃsāvihārāṇāṃ % balinām ugratejasām // Ram_3,21.9 //",
    "GE09ram_03au:1229": " teṣāṃ śārdūladarpāṇāṃ $ mahāsyānāṃ mahaujasām &",
    "GE09ram_03au:1230": " sarvodyogam udīrṇānāṃ % rakṣasāṃ saumya kāraya // Ram_3,21.10 //",
    "GE09ram_03au:1231": " upasthāpaya me kṣipraṃ $ rathaṃ saumya dhanūṃṣi ca &",
    "GE09ram_03au:1232": " śarāṃś ca citrān khaḍgāṃś ca % śaktīś ca vividhāḥ śitāḥ // Ram_3,21.11 //",
    "GE09ram_03au:1233": " agre niryātum icchāmi $ paulastyānāṃ mahātmanām &",
    "GE09ram_03au:1234": " vadhārthaṃ durvinītasya % rāmasya raṇakovidaḥ // Ram_3,21.12 //",
    "GE09ram_03au:1235": " iti tasya bruvāṇasya $ sūryavarṇaṃ mahāratham &",
    "GE09ram_03au:1236": " sadaśvaiḥ śabalair yuktam % ācacakṣe 'tha dūṣaṇaḥ // Ram_3,21.13 //",
    "GE09ram_03au:1237": " taṃ meruśikharākāraṃ $ taptakāñcanabhūṣaṇam &",
    "GE09ram_03au:1238": " hemacakram asaṃbādhaṃ % vaidūryamayakūbaram // Ram_3,21.14 //",
    "GE09ram_03au:1239": " matsyaiḥ puṣpair drumaiḥ śailaiś $ candrasūryaiś ca kāñcanaiḥ &",
    "GE09ram_03au:1240": " māṅgalyaiḥ pakṣisaṃghaiś ca % tārābhiś ca samāvṛtam // Ram_3,21.15 //",
    "GE09ram_03au:1241": " dhvajanistriṃśasampannaṃ $ kiṅkiṇīkavibhūṣitam &",
    "GE09ram_03au:1242": " sadaśvayuktaṃ so 'marṣād % āruroha rathaṃ kharaḥ // Ram_3,21.16 //",
    "GE09ram_03au:1243": " niśāmya taṃ rathagataṃ $ rākṣasā bhīmavikramāḥ &",
    "GE09ram_03au:1244": " tasthuḥ saṃparivāryainaṃ % dūṣaṇaṃ ca mahābalam // Ram_3,21.17 //",
    "GE09ram_03au:1245": " kharas tu tān maheṣvāsān $ ghoracarmāyudhadhvajān &",
    "GE09ram_03au:1246": " niryātety abravīd dṛṣṭvā % rathasthaḥ sarvarākṣasān // Ram_3,21.18 //",
    "GE09ram_03au:1247": " tatas tad rākṣasaṃ sainyaṃ $ ghoracarmāyudhadhvajam &",
    "GE09ram_03au:1248": " nirjagāma janasthānān % mahānādaṃ mahājavam // Ram_3,21.19 //",
    "GE09ram_03au:1249": " mudgaraiḥ paṭṭiśaiḥ śūlaiḥ $ sutīkṣṇaiś ca paraśvadhaiḥ &",
    "GE09ram_03au:1250": " khaḍgaiś cakraiś ca hastasthair % bhrājamānaiś ca tomaraiḥ // Ram_3,21.20",
    "GE09ram_03au:1251": " śaktibhiḥ parighair ghorair $ atimātraiś ca kārmukaiḥ &",
    "GE09ram_03au:1252": " gadāsimusalair vajrair % gṛhītair bhīmadarśanaiḥ // Ram_3,21.21 //",
    "GE09ram_03au:1253": " rākṣasānāṃ sughorāṇāṃ $ sahasrāṇi caturdaśa &",
    "GE09ram_03au:1254": " niryātāni janasthānāt % kharacittānuvartinām // Ram_3,21.22 //",
    "GE09ram_03au:1255": " tāṃs tv abhidravato dṛṣṭvā $ rākṣasān bhīmavikramān &",
    "GE09ram_03au:1256": " kharasyāpi rathaḥ kiṃcij % jagāma tadanantaram // Ram_3,21.23 //",
    "GE09ram_03au:1257": " tatas tāñ śabalān aśvāṃs $ taptakāñcanabhūṣitān &",
    "GE09ram_03au:1258": " kharasya matam ājñāya % sārathiḥ samacodayat // Ram_3,21.24 //",
    "GE09ram_03au:1259": " sa codito rathaḥ śīghraṃ $ kharasya ripughātinaḥ &",
    "GE09ram_03au:1260": " śabdenāpūrayām āsa % diśaḥ pratidiśas tathā // Ram_3,21.25 //",
    "GE09ram_03au:1261": " pravṛddhamanyus tu kharaḥ kharasvano $ ripor vadhārthaṃ tvarito",
    "GE09ram_03au:1262": " yathāntakaḥ &",
    "GE09ram_03au:1263": " acūcudat sārathim unnadan punar % mahābalo megha ivāśmavarṣavān //",
    "GE09ram_03au:1264": " tat prayātaṃ balaṃ ghoram $ aśivaṃ śoṇitodakam &",
    "GE09ram_03au:1265": " abhyavarṣan mahāmeghas % tumulo gardabhāruṇaḥ // Ram_3,22.1 //",
    "GE09ram_03au:1266": " nipetus turagās tasya $ rathayuktā mahājavāḥ &",
    "GE09ram_03au:1267": " same puṣpacite deśe % rājamārge yadṛcchayā // Ram_3,22.2 //",
    "GE09ram_03au:1268": " śyāmaṃ rudhiraparyantaṃ $ babhūva pariveṣaṇam &",
    "GE09ram_03au:1269": " alātacakrapratimaṃ % pratigṛhya divākaram // Ram_3,22.3 //",
    "GE09ram_03au:1270": " tato dhvajam upāgamya $ hemadaṇḍaṃ samucchritam &",
    "GE09ram_03au:1271": " samākramya mahākāyas % tasthau gṛdhraḥ sudāruṇaḥ // Ram_3,22.4 //",
    "GE09ram_03au:1272": " janasthānasamīpe ca $ samākramya kharasvanāḥ &",
    "GE09ram_03au:1273": " visvarān vividhāṃś cakrur % māṃsādā mṛgapakṣiṇaḥ // Ram_3,22.5 //",
    "GE09ram_03au:1274": " vyājahruś ca pradīptāyāṃ $ diśi vai bhairavasvanam &",
    "GE09ram_03au:1275": " aśivaṃ yātudhānānāṃ % śivā ghorā mahāsvanāḥ // Ram_3,22.6 //",
    "GE09ram_03au:1276": " prabhinnagirisaṃkāśās $ toyaśoṣitadhāriṇaḥ &",
    "GE09ram_03au:1277": " ākāśaṃ tad anākāśaṃ % cakrur bhīmā balāhakāḥ // Ram_3,22.7 //",
    "GE09ram_03au:1278": " babhūva timiraṃ ghoram $ uddhataṃ romaharṣaṇam &",
    "GE09ram_03au:1279": " diśo vā vidiśo vāpi % suvyaktaṃ na cakāśire // Ram_3,22.8 //",
    "GE09ram_03au:1280": " kṣatajārdrasavarṇābhā $ saṃdhyākālaṃ vinā babhau &",
    "GE09ram_03au:1281": " kharasyābhimukhaṃ nedus % tadā ghorā mṛgāḥ khagāḥ // Ram_3,22.9 //",
    "GE09ram_03au:1282": " nityāśivakarā yuddhe $ śivā ghoranidarśanāḥ &",
    "GE09ram_03au:1283": " nedur balasyābhimukhaṃ % jvālodgāribhir ānanaiḥ // Ram_3,22.10 //",
    "GE09ram_03au:1284": " kabandhaḥ parighābhāso $ dṛśyate bhāskarāntike &",
    "GE09ram_03au:1285": " jagrāha sūryaṃ svarbhānur % aparvaṇi mahāgrahaḥ // Ram_3,22.11 //",
    "GE09ram_03au:1286": " pravāti mārutaḥ śīghraṃ $ niṣprabho 'bhūd divākaraḥ &",
    "GE09ram_03au:1287": " utpetuś ca vinā rātriṃ % tārāḥ khadyotasaprabhāḥ // Ram_3,22.12 //",
    "GE09ram_03au:1288": " saṃlīnamīnavihagā $ nalinyaḥ puṣpapaṅkajāḥ &",
    "GE09ram_03au:1289": " tasmin kṣaṇe babhūvuś ca % vinā puṣpaphalair drumāḥ // Ram_3,22.13 //",
    "GE09ram_03au:1290": " uddhūtaś ca vinā vātaṃ $ reṇur jaladharāruṇaḥ &",
    "GE09ram_03au:1291": " vīcīkūcīti vāśyanto % babhūvus tatra sārikāḥ // Ram_3,22.14 //",
    "GE09ram_03au:1292": " ulkāś cāpi sanirghoṣā $ nipetur ghoradarśanāḥ &",
    "GE09ram_03au:1293": " pracacāla mahī cāpi % saśailavanakānanā // Ram_3,22.15 //",
    "GE09ram_03au:1294": " kharasya ca rathasthasya $ nardamānasya dhīmataḥ &",
    "GE09ram_03au:1295": " prākampata bhujaḥ savyaḥ % kharaś cāsyāvasajjata // Ram_3,22.16 //",
    "GE09ram_03au:1296": " sāsrā saṃpadyate dṛṣṭiḥ $ paśyamānasya sarvataḥ &",
    "GE09ram_03au:1297": " lalāṭe ca rujā jātā % na ca mohān nyavartata // Ram_3,22.17 //",
    "GE09ram_03au:1298": " tān samīkṣya mahotpātān $ utthitān romaharṣaṇān &",
    "GE09ram_03au:1299": " abravīd rākṣasān sarvān % prahasan sa kharas tadā // Ram_3,22.18 //",
    "GE09ram_03au:1300": " mahotpātān imān sarvān $ utthitān ghoradarśanān &",
    "GE09ram_03au:1301": " na cintayāmy ahaṃ vīryād % balavān durbalān iva // Ram_3,22.19 //",
    "GE09ram_03au:1302": " tārā api śarais tīkṣṇaiḥ $ pātayeyaṃ nabhastalāt &",
    "GE09ram_03au:1303": " mṛtyuṃ maraṇadharmeṇa % saṃkruddho yojayāmy aham // Ram_3,22.20 //",
    "GE09ram_03au:1304": " rāghavaṃ taṃ balotsiktaṃ $ bhrātaraṃ cāpi lakṣmaṇam &",
    "GE09ram_03au:1305": " ahatvā sāyakais tīkṣṇair % nopāvartitum utsahe // Ram_3,22.21 //",
    "GE09ram_03au:1306": " sakāmā bhaginī me 'stu $ pītvā tu rudhiraṃ tayoḥ &",
    "GE09ram_03au:1307": " yannimittaṃ tu rāmasya % lakṣmaṇasya viparyayaḥ // Ram_3,22.22 //",
    "GE09ram_03au:1308": " na kvacit prāptapūrvo me $ saṃyugeṣu parājayaḥ &",
    "GE09ram_03au:1309": " yuṣmākam etat pratyakṣaṃ % nānṛtaṃ kathayāmy aham // Ram_3,22.23 //",
    "GE09ram_03au:1310": " devarājam api kruddho $ mattairāvatayāyinam &",
    "GE09ram_03au:1311": " vajrahastaṃ raṇe hanyāṃ % kiṃ punas tau ca mānuṣau // Ram_3,22.24 //",
    "GE09ram_03au:1312": " sā tasya garjitaṃ śrutvā $ rākṣasasya mahācamūḥ &",
    "GE09ram_03au:1313": " praharṣam atulaṃ lebhe % mṛtyupāśāvapāśitā // Ram_3,22.25 //",
    "GE09ram_03au:1314": " sameyuś ca mahātmāno $ yuddhadarśanakāṅkṣiṇaḥ &",
    "GE09ram_03au:1315": " ṛṣayo devagandharvāḥ % siddhāś ca saha cāraṇaiḥ // Ram_3,22.26 //",
    "GE09ram_03au:1316": " sametya cocuḥ sahitās $ te 'nyonyaṃ puṇyakarmaṇaḥ &",
    "GE09ram_03au:1317": " svasti gobrāhmaṇebhyo 'stu % lokānāṃ ye ca saṃmatāḥ // Ram_3,22.27 //",
    "GE09ram_03au:1318": " jayatāṃ rāghavo yuddhe $ paulastyān rajanīcarān &",
    "GE09ram_03au:1319": " cakrahasto yathā yuddhe % sarvān asurapuṃgavān // Ram_3,22.28 //",
    "GE09ram_03au:1320": " etac cānyac ca bahuśo $ bruvāṇāḥ paramarṣayaḥ &",
    "GE09ram_03au:1321": " dadṛśur vāhinīṃ teṣāṃ % rākṣasānāṃ gatāyuṣām // Ram_3,22.29 //",
    "GE09ram_03au:1322": " rathena tu kharo vegāt $ sainyasyāgrād viniḥsṛtaḥ &",
    "GE09ram_03au:1323": " taṃ dṛṣṭvā rākṣasaṃ bhūyo % rākṣasāś ca viniḥsṛtāḥ // Ram_3,22.30 //",
    "GE09ram_03au:1324": " śyenagāmī pṛthugrīvo $ yajñaśatrur vihaṃgamaḥ &",
    "GE09ram_03au:1325": " durjayaḥ karavīrākṣaḥ % paruṣaḥ kālakārmukaḥ // Ram_3,22.31 //",
    "GE09ram_03au:1326": " meghamālī mahāmālī $ sarpāsyo rudhirāśanaḥ &",
    "GE09ram_03au:1327": " dvādaśaite mahāvīryāḥ % pratasthur abhitaḥ kharam // Ram_3,22.32 //",
    "GE09ram_03au:1328": " mahākapālaḥ sthūlākṣaḥ $ pramāthī triśirās tathā &",
    "GE09ram_03au:1329": " catvāra ete senāgryā % dūṣaṇaṃ pṛṣṭhato 'nvayuḥ // Ram_3,22.33 //",
    "GE09ram_03au:1330": " sā bhīmavegā samarābhikāmā $ sudāruṇā rākṣasavīrasenā &",
    "GE09ram_03au:1331": " tau rājaputrau sahasābhyupetā % mālā grahāṇām iva candrasūryau //",
    "GE09ram_03au:1332": " āśramaṃ pratiyāte tu $ khare kharaparākrame &",
    "GE09ram_03au:1333": " tān evautpātikān rāmaḥ % saha bhrātrā dadarśa ha // Ram_3,23.1 //",
    "GE09ram_03au:1334": " tān utpātān mahāghorān $ utthitān romaharṣaṇān &",
    "GE09ram_03au:1335": " prajānām ahitān dṛṣṭvā % vākyaṃ lakṣmaṇam abravīt // Ram_3,23.2 //",
    "GE09ram_03au:1336": " imān paśya mahābāho $ sarvabhūtāpahāriṇaḥ &",
    "GE09ram_03au:1337": " samutthitān mahotpātān % saṃhartuṃ sarvarākṣasān // Ram_3,23.3 //",
    "GE09ram_03au:1338": " amī rudhiradhārās tu $ visṛjantaḥ kharasvanān &",
    "GE09ram_03au:1339": " vyomni meghā vivartante % paruṣā gardabhāruṇāḥ // Ram_3,23.4 //",
    "GE09ram_03au:1340": " sadhūmāś ca śarāḥ sarve $ mama yuddhābhinandinaḥ &",
    "GE09ram_03au:1341": " rukmapṛṣṭhāni cāpāni % viveṣṭante ca lakṣmaṇa // Ram_3,23.5 //",
    "GE09ram_03au:1342": " yādṛśā iha kūjanti $ pakṣiṇo vanacāriṇaḥ &",
    "GE09ram_03au:1343": " agrato no bhayaṃ prāptaṃ % saṃśayo jīvitasya ca // Ram_3,23.6 //",
    "GE09ram_03au:1344": " samprahāras tu sumahān $ bhaviṣyati na saṃśayaḥ &",
    "GE09ram_03au:1345": " ayam ākhyāti me bāhuḥ % sphuramāṇo muhur muhuḥ // Ram_3,23.7 //",
    "GE09ram_03au:1346": " saṃnikarṣe tu naḥ śūra $ jayaṃ śatroḥ parājayam &",
    "GE09ram_03au:1347": " suprabhaṃ ca prasannaṃ ca % tava vaktraṃ hi lakṣyate // Ram_3,23.8 //",
    "GE09ram_03au:1348": " udyatānāṃ hi yuddhārthaṃ $ yeṣāṃ bhavati lakṣmaṇaḥ &",
    "GE09ram_03au:1349": " niṣprabhaṃ vadanaṃ teṣāṃ % bhavaty āyuḥparikṣayaḥ // Ram_3,23.9 //",
    "GE09ram_03au:1350": " anāgatavidhānaṃ tu $ kartavyaṃ śubham icchatā &",
    "GE09ram_03au:1351": " āpadaṃ śaṅkamānena % puruṣeṇa vipaścitā // Ram_3,23.10 //",
    "GE09ram_03au:1352": " tasmād gṛhītvā vaidehīṃ $ śarapāṇir dhanurdharaḥ &",
    "GE09ram_03au:1353": " guhām āśraya śailasya % durgāṃ pādapasaṃkulām // Ram_3,23.11 //",
    "GE09ram_03au:1354": " pratikūlitum icchāmi $ na hi vākyam idaṃ tvayā &",
    "GE09ram_03au:1355": " śāpito mama pādābhyāṃ % gamyatāṃ vatsa māciram // Ram_3,23.12 //",
    "GE09ram_03au:1356": " evam uktas tu rāmeṇa $ lakṣmaṇaḥ saha sītayā &",
    "GE09ram_03au:1357": " śarān ādāya cāpaṃ ca % guhāṃ durgāṃ samāśrayat // Ram_3,23.13 //",
    "GE09ram_03au:1358": " tasmin praviṣṭe tu guhāṃ $ lakṣmaṇe saha sītayā &",
    "GE09ram_03au:1359": " hanta niryuktam ity uktvā % rāmaḥ kavacam āviśat // Ram_3,23.14 //",
    "GE09ram_03au:1360": " sa tenāgninikāśena $ kavacena vibhūṣitaḥ &",
    "GE09ram_03au:1361": " babhūva rāmas timire % vidhūmo 'gnir ivotthitaḥ // Ram_3,23.15 //",
    "GE09ram_03au:1362": " sa cāpam udyamya mahac $ charān ādāya vīryavān &",
    "GE09ram_03au:1363": " babhūvāvasthitas tatra % jyāsvanaiḥ pūrayan diśaḥ // Ram_3,23.16 //",
    "GE09ram_03au:1364": " tato devāḥ sagandharvāḥ $ siddhāś ca saha cāraṇaiḥ &",
    "GE09ram_03au:1365": " ūcuḥ paramasaṃtrastā % guhyakāś ca parasparam // Ram_3,23.17 //",
    "GE09ram_03au:1366": " caturdaśa sahasrāṇi $ rakṣasāṃ bhīmakarmaṇām &",
    "GE09ram_03au:1367": " ekaś ca rāmo dharmātmā % kathaṃ yuddhaṃ bhaviṣyati // Ram_3,23.18 //",
    "GE09ram_03au:1368": " tato gambhīranirhrādaṃ $ ghoravarmāyudhadhvajam &",
    "GE09ram_03au:1369": " anīkaṃ yātudhānānāṃ % samantāt pratyadṛśyata // Ram_3,23.19 //",
    "GE09ram_03au:1370": " siṃhanādaṃ visṛjatām $ anyonyam abhigarjatām &",
    "GE09ram_03au:1371": " cāpāni visphārayatāṃ % jṛmbhatāṃ cāpy abhīkṣṇaśaḥ // Ram_3,23.20 //",
    "GE09ram_03au:1372": " vipraghuṣṭasvanānāṃ ca $ dundubhīṃś cāpi nighnatām &",
    "GE09ram_03au:1373": " teṣāṃ sutumulaḥ śabdaḥ % pūrayāmāsa tad vanam // Ram_3,23.21 //",
    "GE09ram_03au:1374": " tena śabdena vitrastāḥ $ śvāpadā vanacāriṇaḥ &",
    "GE09ram_03au:1375": " dudruvur yatra niḥśabdaṃ % pṛṣṭhato nāvalokayan // Ram_3,23.22 //",
    "GE09ram_03au:1376": " tat tv anīkaṃ mahāvegaṃ $ rāmaṃ samupasarpata &",
    "GE09ram_03au:1377": " dhṛtanānāpraharaṇaṃ % gambhīraṃ sāgaropamam // Ram_3,23.23 //",
    "GE09ram_03au:1378": " rāmo 'pi cārayaṃś cakṣuḥ $ sarvato raṇapaṇḍitaḥ &",
    "GE09ram_03au:1379": " dadarśa kharasainyaṃ tad % yuddhābhimukham udyatam // Ram_3,23.24 //",
    "GE09ram_03au:1380": " vitatya ca dhanur bhīmaṃ $ tūṇyāś coddhṛtya sāyakān &",
    "GE09ram_03au:1381": " krodham āhārayat tīvraṃ % vadhārthaṃ sarvarakṣasām // Ram_3,23.25 //",
    "GE09ram_03au:1382": " duṣprekṣyaḥ so 'bhavat kruddho $ yugāntāgnir iva jvalan &",
    "GE09ram_03au:1383": " taṃ dṛṣṭvā tejasāviṣṭaṃ % prāvyathan vanadevatāḥ // Ram_3,23.26 //",
    "GE09ram_03au:1384": " tasya kruddhasya rūpaṃ tu $ rāmasya dadṛśe tadā &",
    "GE09ram_03au:1385": " dakṣasyeva kratuṃ hantum % udyatasya pinākinaḥ // Ram_3,23.27 //",
    "GE09ram_03au:1386": " avaṣṭabdhadhanuṃ rāmaṃ $ kruddhaṃ ca ripughātinam &",
    "GE09ram_03au:1387": " dadarśāśramam āgamya % kharaḥ saha puraḥsaraiḥ // Ram_3,24.1 //",
    "GE09ram_03au:1388": " taṃ dṛṣṭvā saguṇaṃ cāpam $ udyamya kharaniḥsvanam &",
    "GE09ram_03au:1389": " rāmasyābhimukhaṃ sūtaṃ % codyatām ity acodayat // Ram_3,24.2 //",
    "GE09ram_03au:1390": " sa kharasyājñayā sūtas $ turagān samacodayat &",
    "GE09ram_03au:1391": " yatra rāmo mahābāhur % eko dhunvan dhanuḥ sthitaḥ // Ram_3,24.3 //",
    "GE09ram_03au:1392": " taṃ tu niṣpatitaṃ dṛṣṭvā $ sarve te rajanīcarāḥ &",
    "GE09ram_03au:1393": " nardamānā mahānādaṃ % sacivāḥ paryavārayan // Ram_3,24.4 //",
    "GE09ram_03au:1394": " sa teṣāṃ yātudhānānāṃ $ madhye rato gataḥ kharaḥ &",
    "GE09ram_03au:1395": " babhūva madhye tārāṇāṃ % lohitāṅga ivoditaḥ // Ram_3,24.5 //",
    "GE09ram_03au:1396": " tatas taṃ bhīmadhanvānaṃ $ kruddhāḥ sarve niśācarāḥ &",
    "GE09ram_03au:1397": " rāmaṃ nānāvidhaiḥ śastrair % abhyavarṣanta durjayam // Ram_3,24.6 //",
    "GE09ram_03au:1398": " mudgarair āyasaiḥ śūlaiḥ $ prāsaiḥ khaḍgaiḥ paraśvadhaiḥ &",
    "GE09ram_03au:1399": " rākṣasāḥ samare rāmaṃ % nijaghnū roṣatatparāḥ // Ram_3,24.7 //",
    "GE09ram_03au:1400": " te balāhakasaṃkāśā $ mahānādā mahābalāḥ &",
    "GE09ram_03au:1401": " abhyadhāvanta kākutsthaṃ % rāmaṃ yuddhe jighāṃsavaḥ // Ram_3,24.8 //",
    "GE09ram_03au:1402": " te rāme śaravarṣāṇi $ vyasṛjan rakṣasāṃ guṇāḥ &",
    "GE09ram_03au:1403": " śailendram iva dhārābhir % varṣamāṇā balāhakāḥ // Ram_3,24.9 //",
    "GE09ram_03au:1404": " sa taiḥ parivṛto ghorai $ rāghavo rakṣasāṃ gaṇaiḥ &",
    "GE09ram_03au:1405": " tithiṣv iva mahādevo % vṛtaḥ pāriṣadāṃ gaṇaiḥ // Ram_3,24.10 //",
    "GE09ram_03au:1406": " tāni muktāni śastrāṇi $ yātudhānaiḥ sa rāghavaḥ &",
    "GE09ram_03au:1407": " pratijagrāha viśikhair % nadyoghān iva sāgaraḥ // Ram_3,24.11 //",
    "GE09ram_03au:1408": " sa taiḥ praharaṇair ghorair $ bhinnagātro na vivyathe &",
    "GE09ram_03au:1409": " rāmaḥ pradīptair bahubhir % vajrair iva mahācalaḥ // Ram_3,24.12 //",
    "GE09ram_03au:1410": " sa viddhaḥ kṣatajādigdhaḥ $ sarvagātreṣu rāghavaḥ &",
    "GE09ram_03au:1411": " babhūva rāmaḥ saṃdhyābhrair % divākara ivāvṛtaḥ // Ram_3,24.13 //",
    "GE09ram_03au:1412": " viṣedur devagandharvāḥ $ siddhāś ca paramarṣayaḥ &",
    "GE09ram_03au:1413": " ekaṃ sahasrair bahubhis % tadā dṛṣṭvā samāvṛtam // Ram_3,24.14 //",
    "GE09ram_03au:1414": " tato rāmaḥ susaṃkruddho $ maṇḍalīkṛtakārmukaḥ &",
    "GE09ram_03au:1415": " sasarja niśitān bāṇāñ % śataśo 'tha sahasraśaḥ // Ram_3,24.15 //",
    "GE09ram_03au:1416": " durāvārān durviṣahān $ kālapāśopamān raṇe &",
    "GE09ram_03au:1417": " mumoca līlayā rāmaḥ % kaṅkapattrān ajihmagān // Ram_3,24.16 //",
    "GE09ram_03au:1418": " te śarāḥ śatrusainyeṣu $ muktā rāmeṇa līlayā &",
    "GE09ram_03au:1419": " ādadū rakṣasāṃ prāṇān % pāśāḥ kālakṛtā iva // Ram_3,24.17 //",
    "GE09ram_03au:1420": " bhittvā rākṣasadehāṃs tāṃs $ te śarā rudhirāplutāḥ &",
    "GE09ram_03au:1421": " antarikṣagatā rejur % dīptāgnisamatejasaḥ // Ram_3,24.18 //",
    "GE09ram_03au:1422": " asaṃkhyeyās tu rāmasya $ sāyakāś cāpamaṇḍalāt &",
    "GE09ram_03au:1423": " viniṣpetur atīvogrā % rakṣaḥprāṇāpahāriṇaḥ // Ram_3,24.19 //",
    "GE09ram_03au:1424": " tair dhanūṃṣi dhvajāgrāṇi $ varmāṇi ca śirāṃsi ca &",
    "GE09ram_03au:1425": " bahūn sahastābharaṇān % ūrūn karikaropamān // Ram_3,24.20 //",
    "GE09ram_03au:1426": " tato nālīkanārācais $ tīkṣṇāgraiś ca vikarṇibhiḥ &",
    "GE09ram_03au:1427": " bhīmam ārtasvaraṃ cakrur % bhidyamānā niśācarāḥ // Ram_3,24.21 //",
    "GE09ram_03au:1428": " tat sainyaṃ niśitair bāṇair $ arditaṃ marmabhedibhiḥ &",
    "GE09ram_03au:1429": " rāmeṇa na sukhaṃ lebhe % śuṣkaṃ vanam ivāgninā // Ram_3,24.22 //",
    "GE09ram_03au:1430": " kecid bhīmabalāḥ śūrāḥ $ śūlān khaḍgān paraśvadhān &",
    "GE09ram_03au:1431": " cikṣipuḥ paramakruddhā % rāmāya rajanīcarāḥ // Ram_3,24.23 //",
    "GE09ram_03au:1432": " tāni bāṇair mahābāhuḥ $ śastrāṇy āvārya rāghavaḥ &",
    "GE09ram_03au:1433": " jahāra samare prāṇāṃś % cicheda ca śirodharān // Ram_3,24.24 //",
    "GE09ram_03au:1434": " avaśiṣṭāś ca ye tatra $ viṣaṇṇāś ca niśācarāḥ &",
    "GE09ram_03au:1435": " kharam evābhyadhāvanta % śaraṇārthaṃ śarārditāḥ // Ram_3,24.25 //",
    "GE09ram_03au:1436": " tān sarvān punar ādāya $ samāśvāsya ca dūṣaṇaḥ &",
    "GE09ram_03au:1437": " abhyadhāvata kākutsthaṃ % kruddho rudram ivāntakaḥ // Ram_3,24.26 //",
    "GE09ram_03au:1438": " nivṛttās tu punaḥ sarve $ dūṣaṇāśrayanirbhayāḥ &",
    "GE09ram_03au:1439": " rāmam evābhyadhāvanta % sālatālaśilāyudhāḥ // Ram_3,24.27 //",
    "GE09ram_03au:1440": " tad babhūvādbhutaṃ yuddhaṃ $ tumulaṃ romaharṣaṇam &",
    "GE09ram_03au:1441": " rāmasyāsya mahāghoraṃ % punas teṣāṃ ca rakṣasām // Ram_3,24.28 //",
    "GE09ram_03au:1442": " tad drumāṇāṃ śilānāṃ ca $ varṣaṃ prāṇaharaṃ mahat &",
    "GE09ram_03au:1443": " pratijagrāha dharmātmā % rāghavas tīkṣṇasāyakaiḥ // Ram_3,25.1 //",
    "GE09ram_03au:1444": " pratigṛhya ca tad varaṃ $ nimīlita ivarṣabhaḥ &",
    "GE09ram_03au:1445": " rāmaḥ krodhaṃ paraṃ bheje % vadhārthaṃ sarvarakṣasām // Ram_3,25.2 //",
    "GE09ram_03au:1446": " tataḥ krodhasamāviṣṭaḥ $ pradīpta iva tejasā &",
    "GE09ram_03au:1447": " śarair abhyakirat sainyaṃ % sarvataḥ sahadūṣaṇam // Ram_3,25.3 //",
    "GE09ram_03au:1448": " tataḥ senāpatiḥ kruddho $ dūṣaṇaḥ śatrudūṣaṇaḥ &",
    "GE09ram_03au:1449": " jagrāha giriśṛṅgābhaṃ % parighaṃ romaharṣaṇam // Ram_3,25.4 //",
    "GE09ram_03au:1450": " veṣṭitaṃ kāñcanaiḥ paṭṭair $ devasainyābhimardanam &",
    "GE09ram_03au:1451": " āyasaiḥ śaṅkubhis tīkṣṇaiḥ % kīrṇaṃ paravasokṣitam // Ram_3,25.5 //",
    "GE09ram_03au:1452": " vajrāśanisamasparśaṃ $ paragopuradāraṇam &",
    "GE09ram_03au:1453": " taṃ mahoragasaṃkāśaṃ % pragṛhya parighaṃ raṇe \\",
    "GE09ram_03au:1454": " dūṣaṇo 'bhyapatad rāmaṃ krūrakarmā niśācaraḥ // Ram_3,25.6 //",
    "GE09ram_03au:1455": " tasyābhipatamānasya $ dūṣaṇasya sa rāghavaḥ &",
    "GE09ram_03au:1456": " dvābhyāṃ śarābhyāṃ cicheda % sahastābharaṇau bhujau // Ram_3,25.7 //",
    "GE09ram_03au:1457": " bhraṣṭas tasya mahākāyaḥ $ papāta raṇamūrdhani &",
    "GE09ram_03au:1458": " parighaś chinnahastasya % śakradhvaja ivāgrataḥ // Ram_3,25.8 //",
    "GE09ram_03au:1459": " sa karābhyāṃ vikīrṇābhyāṃ $ papāta bhuvi dūṣaṇaḥ &",
    "GE09ram_03au:1460": " viṣāṇābhyāṃ viśīrṇābhyāṃ % manasvīva mahāgajaḥ // Ram_3,25.9 //",
    "GE09ram_03au:1461": " dṛṣṭvā taṃ patitaṃ bhūmau $ dūṣaṇaṃ nihataṃ raṇe &",
    "GE09ram_03au:1462": " sādhu sādhv iti kākutsthaṃ % sarvabhūtāny apūjayan // Ram_3,25.10 //",
    "GE09ram_03au:1463": " etasminn antare kruddhās $ trayaḥ senāgrayāyinaḥ &",
    "GE09ram_03au:1464": " saṃhatyābhyadravan rāmaṃ % mṛtyupāśāvapāśitāḥ \\",
    "GE09ram_03au:1465": " mahākapālaḥ sthūlākṣaḥ pramāthī ca mahābalaḥ // Ram_3,25.11 //",
    "GE09ram_03au:1466": " mahākapālo vipulaṃ $ śūlam udyamya rākṣasaḥ &",
    "GE09ram_03au:1467": " sthūlākṣaḥ paṭṭiśaṃ gṛhya % pramāthī ca paraśvadham // Ram_3,25.12 //",
    "GE09ram_03au:1468": " dṛṣṭvaivāpatatas tāṃs tu $ rāghavaḥ sāyakaiḥ śitaiḥ &",
    "GE09ram_03au:1469": " tīkṣṇāgraiḥ pratijagrāha % samprāptān atithīn iva // Ram_3,25.13 //",
    "GE09ram_03au:1470": " mahākapālasya śiraś $ cicheda raghunandanaḥ &",
    "GE09ram_03au:1471": " asaṃkhyeyais tu bāṇaughaiḥ % pramamātha pramāthinam // Ram_3,25.14 //",
    "GE09ram_03au:1472": " sthūlākṣasyākṣiṇī tīkṣṇaiḥ $ pūrayāmāsa sāyakaiḥ &",
    "GE09ram_03au:1473": " sa papāta hato bhūmau % viṭapīva mahādrumaḥ // Ram_3,25.15 //",
    "GE09ram_03au:1474": " tataḥ pāvakasaṃkāśair $ hemavajravibhūṣitaiḥ &",
    "GE09ram_03au:1475": " jaghanaśeṣaṃ tejasvī % tasya sainyasya sāyakaiḥ // Ram_3,25.16 //",
    "GE09ram_03au:1476": " te rukmapuṅkhā viśikhāḥ $ sadhūmā iva pāvakāḥ &",
    "GE09ram_03au:1477": " nijaghnus tāni rakṣāṃsi % vajrā iva mahādrumān // Ram_3,25.17 //",
    "GE09ram_03au:1478": " rakṣasāṃ tu śataṃ rāmaḥ $ śatenaikena karṇinā &",
    "GE09ram_03au:1479": " sahasraṃ ca sahasreṇa % jaghāna raṇamūrdhani // Ram_3,25.18 //",
    "GE09ram_03au:1480": " tair bhinnavarmābharaṇāś $ chinnabhinnaśarāsanāḥ &",
    "GE09ram_03au:1481": " nipetuḥ śoṇitādigdhā % dharaṇyāṃ rajanīcarāḥ // Ram_3,25.19 //",
    "GE09ram_03au:1482": " tair muktakeśaiḥ samare $ patitaiḥ śoṇitokṣitaiḥ &",
    "GE09ram_03au:1483": " āstīrṇā vasudhā kṛtsnā % mahāvediḥ kuśair iva // Ram_3,25.20 //",
    "GE09ram_03au:1484": " kṣaṇena tu mahāghoraṃ $ vanaṃ nihatarākṣasam &",
    "GE09ram_03au:1485": " babhūva nirayaprakhyaṃ % māṃsaśoṇitakardamam // Ram_3,25.21 //",
    "GE09ram_03au:1486": " caturdaśa sahasrāṇi $ rakṣasāṃ bhīmakarmaṇām &",
    "GE09ram_03au:1487": " hatāny ekena rāmeṇa % mānuṣeṇa padātinā // Ram_3,25.22 //",
    "GE09ram_03au:1488": " tasya sainyasya sarvasya $ kharaḥ śeṣo mahārathaḥ &",
    "GE09ram_03au:1489": " rākṣasas triśirāś caiva % rāmaś ca ripusūdanaḥ // Ram_3,25.23 //",
    "GE09ram_03au:1490": " tatas tu tad bhīmabalaṃ mahāhave $ samīkṣya rāmeṇa hataṃ balīyasā &",
    "GE09ram_03au:1491": " rathena rāmaṃ mahatā kharas tataḥ % samāsasādendra ivodyatāśaniḥ //",
    "GE09ram_03au:1492": " kharaṃ tu rāmābhimukhaṃ $ prayāntaṃ vāhinīpatiḥ &",
    "GE09ram_03au:1493": " rākṣasas triśirā nāma % saṃnipatyedam abravīt // Ram_3,26.1 //",
    "GE09ram_03au:1494": " māṃ niyojaya vikrānta $ saṃnivartasva sāhasāt &",
    "GE09ram_03au:1495": " paśya rāmaṃ mahābāhuṃ % saṃyuge vinipātitam // Ram_3,26.2 //",
    "GE09ram_03au:1496": " pratijānāmi te satyam $ āyudhaṃ cāham ālabhe &",
    "GE09ram_03au:1497": " yathā rāmaṃ vadhiṣyāmi % vadhārhaṃ sarvarakṣasām // Ram_3,26.3 //",
    "GE09ram_03au:1498": " ahaṃ vāsya raṇe mṛtyur $ eṣa vā samare mama &",
    "GE09ram_03au:1499": " vinivartya raṇotsāhaṃ % muhūrtaṃ prāśniko bhava // Ram_3,26.4 //",
    "GE09ram_03au:1500": " prahṛṣṭo vā hate rāme $ janasthānaṃ prayāsyasi &",
    "GE09ram_03au:1501": " mayi vā nihate rāmaṃ % saṃyugāyopayāsyasi // Ram_3,26.5 //",
    "GE09ram_03au:1502": " kharas triśirasā tena $ mṛtyulobhāt prasāditaḥ &",
    "GE09ram_03au:1503": " gaccha yudhyety anujñāto % rāghavābhimukho yayau // Ram_3,26.6 //",
    "GE09ram_03au:1504": " triśirāś ca rathenaiva $ vājiyuktena bhāsvatā &",
    "GE09ram_03au:1505": " abhyadravad raṇe rāmaṃ % triśṛṅga iva parvataḥ // Ram_3,26.7 //",
    "GE09ram_03au:1506": " śaradhārāsamūhān sa $ mahāmegha ivotsṛjan &",
    "GE09ram_03au:1507": " vyasṛjat sadṛśaṃ nādaṃ % jalārdrasyeva dundubheḥ // Ram_3,26.8 //",
    "GE09ram_03au:1508": " āgacchantaṃ triśirasaṃ $ rākṣasaṃ prekṣya rāghavaḥ &",
    "GE09ram_03au:1509": " dhanuṣā pratijagrāha % vidhunvan sāyakāñ śitān // Ram_3,26.9 //",
    "GE09ram_03au:1510": " sa samprahāras tumulo $ rāmatriśirasor mahān &",
    "GE09ram_03au:1511": " babhūvātīva balinoḥ % siṃhakuñjarayor iva // Ram_3,26.10 //",
    "GE09ram_03au:1512": " tatas triśirasā bāṇair $ lalāṭe tāḍitas tribhiḥ &",
    "GE09ram_03au:1513": " amarṣī kupito rāmaḥ % saṃrabdham idam abravīt // Ram_3,26.11 //",
    "GE09ram_03au:1514": " aho vikramaśūrasya $ rākṣasasyedṛśaṃ balam &",
    "GE09ram_03au:1515": " puṣpair iva śarair yasya % lalāṭe 'smi parikṣataḥ \\",
    "GE09ram_03au:1516": " mamāpi pratigṛhṇīṣva śarāṃś cāpaguṇacyutān // Ram_3,26.12 //",
    "GE09ram_03au:1517": " evam uktvā tu saṃrabdhaḥ $ śarān āśīviṣopamān &",
    "GE09ram_03au:1518": " triśirovakṣasi kruddho % nijaghāna caturdaśa // Ram_3,26.13 //",
    "GE09ram_03au:1519": " caturbhis turagān asya $ śaraiḥ saṃnataparvabhiḥ &",
    "GE09ram_03au:1520": " nyapātayata tejasvī % caturas tasya vājinaḥ // Ram_3,26.14 //",
    "GE09ram_03au:1521": " aṣṭabhiḥ sāyakaiḥ sūtaṃ $ rathopasthe nyapātayat &",
    "GE09ram_03au:1522": " rāmaś cicheda bāṇena % dhvajaṃ cāsya samucchritam // Ram_3,26.15 //",
    "GE09ram_03au:1523": " tato hatarathāt tasmād $ utpatantaṃ niśācaram &",
    "GE09ram_03au:1524": " bibheda rāmas taṃ bāṇair % hṛdaye so 'bhavaj jaḍaḥ // Ram_3,26.16 //",
    "GE09ram_03au:1525": " sāyakaiś cāprameyātmā $ sāmarṣas tasya rakṣasaḥ &",
    "GE09ram_03au:1526": " śirāṃsy apātayat trīṇi % vegavadbhis tribhiḥ śataiḥ // Ram_3,26.17 //",
    "GE09ram_03au:1527": " sa bhūmau śoṇitodgārī $ rāmabāṇābhipīḍitaḥ &",
    "GE09ram_03au:1528": " nyapatat patitaiḥ pūrvaṃ % svaśirobhir niśācaraḥ // Ram_3,26.18 //",
    "GE09ram_03au:1529": " hataśeṣās tato bhagnā $ rākṣasāḥ kharasaṃśrayāḥ &",
    "GE09ram_03au:1530": " dravanti sma na tiṣṭhanti % vyāghratrastā mṛgā iva // Ram_3,26.19 //",
    "GE09ram_03au:1531": " tān kharo dravato dṛṣṭvā $ nivartya ruṣitaḥ svayam &",
    "GE09ram_03au:1532": " rāmam evābhidudrāva % rāhuś candramasaṃ yathā // Ram_3,26.20 //",
    "GE09ram_03au:1533": " nihataṃ dūṣaṇaṃ dṛṣṭvā $ raṇe triśirasā saha &",
    "GE09ram_03au:1534": " kharasyāpy abhavat trāso % dṛṣṭvā rāmasya vikramam // Ram_3,27.1 //",
    "GE09ram_03au:1535": " sa dṛṣṭvā rākṣasaṃ sainyam $ aviṣahyaṃ mahābalam &",
    "GE09ram_03au:1536": " hatam ekena rāmeṇa % dūṣaṇas triśirā api // Ram_3,27.2 //",
    "GE09ram_03au:1537": " tad balaṃ hatabhūyiṣṭhaṃ $ vimanāḥ prekṣya rākṣasaḥ &",
    "GE09ram_03au:1538": " āsasāda kharo rāmaṃ % namucir vāsavaṃ yathā // Ram_3,27.3 //",
    "GE09ram_03au:1539": " vikṛṣya balavac cāpaṃ $ nārācān raktabhojanān &",
    "GE09ram_03au:1540": " kharaś cikṣepa rāmāya % kruddhān āśīviṣān iva // Ram_3,27.4 //",
    "GE09ram_03au:1541": " jyāṃ vidhunvan subahuśaḥ $ śikṣayāstrāṇi darśayan &",
    "GE09ram_03au:1542": " cacāra samare mārgāñ % śarai rathagataḥ kharaḥ // Ram_3,27.5 //",
    "GE09ram_03au:1543": " sa sarvāś ca diśo bāṇaiḥ $ pradiśaś ca mahārathaḥ &",
    "GE09ram_03au:1544": " pūrayāmāsa taṃ dṛṣṭvā % rāmo 'pi sumahad dhanuḥ // Ram_3,27.6 //",
    "GE09ram_03au:1545": " sa sāyakair durviṣahaiḥ $ sasphuliṅgair ivāgnibhiḥ &",
    "GE09ram_03au:1546": " nabhaś cakārāvivaraṃ % parjanya iva vṛṣṭibhiḥ // Ram_3,27.7 //",
    "GE09ram_03au:1547": " tad babhūva śitair bāṇaiḥ $ khararāmavisarjitaiḥ &",
    "GE09ram_03au:1548": " paryākāśam anākāśaṃ % sarvataḥ śarasaṃkulam // Ram_3,27.8 //",
    "GE09ram_03au:1549": " śarajālāvṛtaḥ sūryo $ na tadā sma prakāśate &",
    "GE09ram_03au:1550": " anyonyavadhasaṃrambhād % ubhayoḥ samprayudhyatoḥ // Ram_3,27.9 //",
    "GE09ram_03au:1551": " tato nālīkanārācais $ tīkṣṇāgraiś ca vikarṇibhiḥ &",
    "GE09ram_03au:1552": " ājaghāna raṇe rāmaṃ % totrair iva mahādvipam // Ram_3,27.10 //",
    "GE09ram_03au:1553": " taṃ rathasthaṃ dhanuṣpāṇiṃ $ rākṣasaṃ paryavasthitam &",
    "GE09ram_03au:1554": " dadṛśuḥ sarvabhūtāni % pāśahastam ivāntakam // Ram_3,27.11 //",
    "GE09ram_03au:1555": " taṃ siṃham iva vikrāntaṃ $ siṃhavikrāntagāminam &",
    "GE09ram_03au:1556": " dṛṣṭvā nodvijate rāmaḥ % siṃhaḥ kṣudramṛgaṃ yathā // Ram_3,27.12 //",
    "GE09ram_03au:1557": " tataḥ sūryanikāśena $ rathena mahatā kharaḥ &",
    "GE09ram_03au:1558": " āsasāda raṇe rāmaṃ % pataṃga iva pāvakam // Ram_3,27.13 //",
    "GE09ram_03au:1559": " tato 'sya saśaraṃ cāpaṃ $ muṣṭideśe mahātmanaḥ &",
    "GE09ram_03au:1560": " kharaś cicheda rāmasya % darśayan pāṇilāghavam // Ram_3,27.14 //",
    "GE09ram_03au:1561": " sa punas tv aparān sapta $ śarān ādāya varmaṇi &",
    "GE09ram_03au:1562": " nijaghāna raṇe kruddhaḥ % śakrāśanisamaprabhān // Ram_3,27.15 //",
    "GE09ram_03au:1563": " tatas tat prahataṃ bāṇaiḥ $ kharamuktaiḥ suparvabhiḥ &",
    "GE09ram_03au:1564": " papāta kavacaṃ bhūmau % rāmasyādityavarcasaḥ // Ram_3,27.16 //",
    "GE09ram_03au:1565": " sa śarair arpitaḥ kruddhaḥ $ sarvagātreṣu rāghavaḥ &",
    "GE09ram_03au:1566": " rarāja samare rāmo % vidhūmo 'gnir iva jvalan // Ram_3,27.17 //",
    "GE09ram_03au:1567": " tato gambhīranirhrādaṃ $ rāmaḥ śatrunibarhaṇaḥ &",
    "GE09ram_03au:1568": " cakārāntāya sa ripoḥ % sajyam anyan mahad dhanuḥ // Ram_3,27.18 //",
    "GE09ram_03au:1569": " sumahad vaiṣṇavaṃ yat tad $ atisṛṣṭaṃ maharṣiṇā &",
    "GE09ram_03au:1570": " varaṃ tad dhanur udyamya % kharaṃ samabhidhāvata // Ram_3,27.19 //",
    "GE09ram_03au:1571": " tataḥ kanakapuṅkhais tu $ śaraiḥ saṃnataparvabhiḥ &",
    "GE09ram_03au:1572": " cicheda rāmaḥ saṃkruddhaḥ % kharasya samare dhvajam // Ram_3,27.20 //",
    "GE09ram_03au:1573": " sa darśanīyo bahudhā $ vicchinnaḥ kāñcano dhvajaḥ &",
    "GE09ram_03au:1574": " jagāma dharaṇīṃ sūryo % devatānām ivājñayā // Ram_3,27.21 //",
    "GE09ram_03au:1575": " taṃ caturbhiḥ kharaḥ kruddho $ rāmaṃ gātreṣu mārgaṇaiḥ &",
    "GE09ram_03au:1576": " vivyādha hṛdi marmajño % mātaṃgam iva tomaraiḥ // Ram_3,27.22 //",
    "GE09ram_03au:1577": " sa rāmo bahubhir bāṇaiḥ $ kharakārmukaniḥsṛtaiḥ &",
    "GE09ram_03au:1578": " viddho rudhirasiktāṅgo % babhūva ruṣito bhṛśam // Ram_3,27.23 //",
    "GE09ram_03au:1579": " sa dhanur dhanvināṃ śreṣṭhaḥ $ pragṛhya paramāhave &",
    "GE09ram_03au:1580": " mumoca parameṣvāsaḥ % ṣaṭ śarān abhilakṣitān // Ram_3,27.24 //",
    "GE09ram_03au:1581": " śirasy ekena bāṇena $ dvābhyāṃ bāhvor athārpayat &",
    "GE09ram_03au:1582": " tribhiś candrārdhavaktraiś ca % vakṣasy abhijaghāna ha // Ram_3,27.25 //",
    "GE09ram_03au:1583": " tataḥ paścān mahātejā $ nārācān bhāskaropamān &",
    "GE09ram_03au:1584": " jighāṃsū rākṣasaṃ kruddhas % trayodaśa śilāśitān // Ram_3,27.26 //",
    "GE09ram_03au:1585": " tato 'sya yugam ekena $ caturbhiś caturo hayān &",
    "GE09ram_03au:1586": " ṣaṣṭhena ca śiraḥ saṃkhye % cicheda kharasāratheḥ // Ram_3,27.27 //",
    "GE09ram_03au:1587": " tribhis triveṇuṃ balavān $ dvābhyām akṣaṃ mahābalaḥ &",
    "GE09ram_03au:1588": " dvādaśena tu bāṇena % kharasya saśaraṃ dhanuḥ // Ram_3,27.28*1 //",
    "GE09ram_03au:1589": " chittvā vajranikāśena $ rāghavaḥ prahasann iva &",
    "GE09ram_03au:1590": " trayodaśenendrasamo % bibheda samare kharam // Ram_3,27.28*2 //",
    "GE09ram_03au:1591": " prabhagnadhanvā viratho $ hatāśvo hatasārathiḥ &",
    "GE09ram_03au:1592": " gadāpāṇir avaplutya % tasthau bhūmau kharas tadā // Ram_3,27.29 //",
    "GE09ram_03au:1593": " tat karma rāmasya mahārathasya $ sametya devāś ca maharṣayaś ca &",
    "GE09ram_03au:1594": " apūjayan prāñjalayaḥ prahṛṣṭās % tadā vimānāgragatāḥ sametāḥ //",
    "GE09ram_03au:1595": " kharaṃ tu virathaṃ rāmo $ gadāpāṇim avasthitam &",
    "GE09ram_03au:1596": " mṛdupūrvaṃ mahātejāḥ % paruṣaṃ vākyam abravīt // Ram_3,28.1 //",
    "GE09ram_03au:1597": " gajāśvarathasambādhe $ bale mahati tiṣṭhatā &",
    "GE09ram_03au:1598": " kṛtaṃ sudāruṇaṃ karma % sarvalokajugupsitam // Ram_3,28.2 //",
    "GE09ram_03au:1599": " udvejanīyo bhūtānāṃ $ nṛśaṃsaḥ pāpakarmakṛt &",
    "GE09ram_03au:1600": " trayāṇām api lokānām % īśvaro 'pi na tiṣṭhati // Ram_3,28.3 //",
    "GE09ram_03au:1601": " karma lokaviruddhaṃ tu $ kurvāṇaṃ kṣaṇadācara &",
    "GE09ram_03au:1602": " tīkṣṇaṃ sarvajano hanti % sarpaṃ duṣṭam ivāgatam // Ram_3,28.4 //",
    "GE09ram_03au:1603": " lobhāt pāpāni kurvāṇaḥ $ kāmād vā yo na budhyate &",
    "GE09ram_03au:1604": " bhraṣṭaḥ paśyati tasyāntaṃ % brāhmaṇī karakād iva // Ram_3,28.5 //",
    "GE09ram_03au:1605": " vasato daṇḍakāraṇye $ tāpasān dharmacāriṇaḥ &",
    "GE09ram_03au:1606": " kiṃ nu hatvā mahābhāgān % phalaṃ prāpsyasi rākṣasa // Ram_3,28.6 //",
    "GE09ram_03au:1607": " na ciraṃ pāpakarmāṇaḥ $ krūrā lokajugupsitāḥ &",
    "GE09ram_03au:1608": " aiśvaryaṃ prāpya tiṣṭhanti % śīrṇamūlā iva drumāḥ // Ram_3,28.7 //",
    "GE09ram_03au:1609": " avaśyaṃ labhate kartā $ phalaṃ pāpasya karmaṇaḥ &",
    "GE09ram_03au:1610": " ghoraṃ paryāgate kāle % drumaḥ puṣpam ivārtavam // Ram_3,28.8 //",
    "GE09ram_03au:1611": " nacirāt prāpyate loke $ pāpānāṃ karmaṇāṃ phalam &",
    "GE09ram_03au:1612": " saviṣāṇām ivānnānāṃ % bhuktānāṃ kṣaṇadācara // Ram_3,28.9 //",
    "GE09ram_03au:1613": " pāpam ācaratāṃ ghoraṃ $ lokasyāpriyam icchatām &",
    "GE09ram_03au:1614": " aham āsādito rājā % prāṇān hantuṃ niśācara // Ram_3,28.10 //",
    "GE09ram_03au:1615": " adya hi tvāṃ mayā muktāḥ $ śarāḥ kāñcanabhūṣaṇāḥ &",
    "GE09ram_03au:1616": " vidārya nipatiṣyanti % valmīkam iva pannagāḥ // Ram_3,28.11 //",
    "GE09ram_03au:1617": " ye tvayā daṇḍakāraṇye $ bhakṣitā dharmacāriṇaḥ &",
    "GE09ram_03au:1618": " tān adya nihataḥ saṃkhye % sasainyo 'nugamiṣyasi // Ram_3,28.12 //",
    "GE09ram_03au:1619": " adya tvāṃ nihataṃ bāṇaiḥ $ paśyantu paramarṣayaḥ &",
    "GE09ram_03au:1620": " nirayasthaṃ vimānasthā % ye tvayā hiṃsitāḥ purā // Ram_3,28.13 //",
    "GE09ram_03au:1621": " prahara tvaṃ yathākāmaṃ $ kuru yatnaṃ kulādhama &",
    "GE09ram_03au:1622": " adya te pātayiṣyāmi % śiras tālaphalaṃ yathā // Ram_3,28.14 //",
    "GE09ram_03au:1623": " evam uktas tu rāmeṇa $ kruddhaḥ saṃraktalocanaḥ &",
    "GE09ram_03au:1624": " pratyuvāca tato rāmaṃ % prahasan krodhamūrchitaḥ // Ram_3,28.15 //",
    "GE09ram_03au:1625": " prākṛtān rākṣasān hatvā $ yuddhe daśarathātmaja &",
    "GE09ram_03au:1626": " ātmanā katham ātmānam % apraśasyaṃ praśaṃsasi // Ram_3,28.16 //",
    "GE09ram_03au:1627": " vikrāntā balavanto vā $ ye bhavanti nararṣabhāḥ &",
    "GE09ram_03au:1628": " kathayanti na te kiṃcit % tejasā svena garvitāḥ // Ram_3,28.17 //",
    "GE09ram_03au:1629": " prākṛtās tv akṛtātmāno $ loke kṣatriyapāṃsanāḥ &",
    "GE09ram_03au:1630": " nirarthakaṃ vikatthante % yathā rāma vikatthase // Ram_3,28.18 //",
    "GE09ram_03au:1631": " kulaṃ vyapadiśan vīraḥ $ samare ko 'bhidhāsyati &",
    "GE09ram_03au:1632": " mṛtyukāle hi samprāpte % svayam aprastave stavam // Ram_3,28.19 //",
    "GE09ram_03au:1633": " sarvathā tu laghutvaṃ te $ katthanena vidarśitam &",
    "GE09ram_03au:1634": " suvarṇapratirūpeṇa % tapteneva kuśāgninā // Ram_3,28.20 //",
    "GE09ram_03au:1635": " na tu mām iha tiṣṭhantaṃ $ paśyasi tvaṃ gadādharam &",
    "GE09ram_03au:1636": " dharādharam ivākampyaṃ % parvataṃ dhātubhiś citam // Ram_3,28.21 //",
    "GE09ram_03au:1637": " paryāpto 'haṃ gadāpāṇir $ hantuṃ prāṇān raṇe tava &",
    "GE09ram_03au:1638": " trayāṇām api lokānāṃ % pāśahasta ivāntakaḥ // Ram_3,28.22 //",
    "GE09ram_03au:1639": " kāmaṃ bahv api vaktavyaṃ $ tvayi vakṣyāmi na tv aham &",
    "GE09ram_03au:1640": " astaṃ gaccheddhi savitā % yuddhavighnas tato bhavet // Ram_3,28.23 //",
    "GE09ram_03au:1641": " caturdaśa sahasrāṇi $ rākṣasānāṃ hatāni te &",
    "GE09ram_03au:1642": " tvadvināśāt karomy adya % teṣām aśrupramārjanam // Ram_3,28.24 //",
    "GE09ram_03au:1643": " ity uktvā paramakruddhas $ tāṃ gadāṃ paramāṅgadaḥ &",
    "GE09ram_03au:1644": " kharaś cikṣepa rāmāya % pradīptām aśaniṃ yathā // Ram_3,28.25 //",
    "GE09ram_03au:1645": " kharabāhupramuktā sā $ pradīptā mahatī gadā &",
    "GE09ram_03au:1646": " bhasma vṛkṣāṃś ca gulmāṃś ca % kṛtvāgāt tatsamīpataḥ // Ram_3,28.26 //",
    "GE09ram_03au:1647": " tām āpatantīṃ jvalitāṃ $ mṛtyupāśopamāṃ gadām &",
    "GE09ram_03au:1648": " antarikṣagatāṃ rāmaś % cicheda bahudhā śaraiḥ // Ram_3,28.27 //",
    "GE09ram_03au:1649": " sā viśīrṇā śarair bhinnā $ papāta dharaṇītale &",
    "GE09ram_03au:1650": " gadāmantrauṣadhibalair % vyālīva vinipātitā // Ram_3,28.28 //",
    "GE09ram_03au:1651": " bhittvā tu tāṃ gadāṃ bāṇai $ rāghavo dharmavatsalaḥ &",
    "GE09ram_03au:1652": " smayamānaḥ kharaṃ vākyaṃ % saṃrabdham idam abravīt // Ram_3,29.1 //",
    "GE09ram_03au:1653": " etat te balasarvasvaṃ $ darśitaṃ rākṣasādhama &",
    "GE09ram_03au:1654": " śaktihīnataro matto % vṛthā tvam avagarjasi // Ram_3,29.2 //",
    "GE09ram_03au:1655": " eṣā bāṇavinirbhinnā $ gadā bhūmitalaṃ gatā &",
    "GE09ram_03au:1656": " abhidhānapragalbhasya % tava pratyayaghātinī // Ram_3,29.3 //",
    "GE09ram_03au:1657": " yat tvayoktaṃ vinaṣṭānām $ idam aśrupramārjanam &",
    "GE09ram_03au:1658": " rākṣasānāṃ karomīti % mithyā tad api te vacaḥ // Ram_3,29.4 //",
    "GE09ram_03au:1659": " nīcasya kṣudraśīlasya $ mithyāvṛttasya rakṣasaḥ &",
    "GE09ram_03au:1660": " prāṇān apahariṣyāmi % garutmān amṛtaṃ yathā // Ram_3,29.5 //",
    "GE09ram_03au:1661": " adya te bhinnakaṇṭhasya $ phenabudbudabhūṣitam &",
    "GE09ram_03au:1662": " vidāritasya madbāṇair % mahī pāsyati śoṇitam // Ram_3,29.6 //",
    "GE09ram_03au:1663": " pāṃsurūṣitasarvāṅgaḥ $ srastanyastabhujadvayaḥ &",
    "GE09ram_03au:1664": " svapsyase gāṃ samāśliṣya % durlabhāṃ pramadām iva // Ram_3,29.7 //",
    "GE09ram_03au:1665": " pravṛddhanidre śayite $ tvayi rākṣasapāṃsane &",
    "GE09ram_03au:1666": " bhaviṣyanty aśaraṇyānāṃ % śaraṇyā daṇḍakā ime // Ram_3,29.8 //",
    "GE09ram_03au:1667": " janasthāne hatasthāne $ tava rākṣasa maccharaiḥ &",
    "GE09ram_03au:1668": " nirbhayā vicariṣyanti % sarvato munayo vane // Ram_3,29.9 //",
    "GE09ram_03au:1669": " adya viprasariṣyanti $ rākṣasyo hatabāndhavāḥ &",
    "GE09ram_03au:1670": " bāṣpārdravadanā dīnā % bhayād anyabhayāvahāḥ // Ram_3,29.10 //",
    "GE09ram_03au:1671": " adya śokarasajñās tā $ bhaviṣyanti niśācara &",
    "GE09ram_03au:1672": " anurūpakulāḥ patnyo % yāsāṃ tvaṃ patir īdṛśaḥ // Ram_3,29.11 //",
    "GE09ram_03au:1673": " nṛśaṃsaśīla kṣudrātman $ nityaṃ brāhmaṇakaṇṭaka &",
    "GE09ram_03au:1674": " tvatkṛte śaṅkitair agnau % munibhiḥ pātyate haviḥ // Ram_3,29.12 //",
    "GE09ram_03au:1675": " tam evam abhisaṃrabdhaṃ $ bruvāṇaṃ rāghavaṃ raṇe &",
    "GE09ram_03au:1676": " kharo nirbhartsayāmāsa % roṣāt kharatarasvanaḥ // Ram_3,29.13 //",
    "GE09ram_03au:1677": " dṛḍhaṃ khalv avalipto 'si $ bhayeṣv api ca nirbhayaḥ &",
    "GE09ram_03au:1678": " vācyāvācyaṃ tato hi tvaṃ % mṛtyuvaśyo na budhyase // Ram_3,29.14 //",
    "GE09ram_03au:1679": " kālapāśaparikṣiptā $ bhavanti puruṣā hi ye &",
    "GE09ram_03au:1680": " kāryākāryaṃ na jānanti % te nirastaṣaḍindriyāḥ // Ram_3,29.15 //",
    "GE09ram_03au:1681": " evam uktvā tato rāmaṃ $ saṃrudhya bhrukuṭiṃ tataḥ &",
    "GE09ram_03au:1682": " sa dadarśa mahāsālam % avidūre niśācaraḥ // Ram_3,29.16 //",
    "GE09ram_03au:1683": " raṇe praharaṇasyārthe $ sarvato hy avalokayan &",
    "GE09ram_03au:1684": " sa tam utpāṭayāmāsa % saṃdṛśya daśanacchadam // Ram_3,29.17 //",
    "GE09ram_03au:1685": " taṃ samutkṣipya bāhubhyāṃ $ vinarditvā mahābalaḥ &",
    "GE09ram_03au:1686": " rāmam uddiśya cikṣepa % hatas tvam iti cābravīt // Ram_3,29.18 //",
    "GE09ram_03au:1687": " tam āpatantaṃ bāṇaughaiś $ chittvā rāmaḥ pratāpavān &",
    "GE09ram_03au:1688": " roṣam āhārayat tīvraṃ % nihantuṃ samare kharam // Ram_3,29.19 //",
    "GE09ram_03au:1689": " jātasvedas tato rāmo $ roṣād raktāntalocanaḥ &",
    "GE09ram_03au:1690": " nirbibheda sahasreṇa % bāṇānāṃ samare kharam // Ram_3,29.20 //",
    "GE09ram_03au:1691": " tasya bāṇāntarād raktaṃ $ bahu susrāva phenilam &",
    "GE09ram_03au:1692": " gireḥ prasravaṇasyeva % toyadhārāparisravaḥ // Ram_3,29.21 //",
    "GE09ram_03au:1693": " vihvalaḥ sa kṛto bāṇaiḥ $ kharo rāmeṇa saṃyuge &",
    "GE09ram_03au:1694": " matto rudhiragandhena % tam evābhyadravad drutam // Ram_3,29.22 //",
    "GE09ram_03au:1695": " tam āpatantaṃ saṃrabdhaṃ $ kṛtāstro rudhirāplutam &",
    "GE09ram_03au:1696": " apāsarpat pratipadaṃ % kiṃcit tvaritavikramaḥ // Ram_3,29.23 //",
    "GE09ram_03au:1697": " tataḥ pāvakasaṃkāśaṃ $ vadhāya samare śaram &",
    "GE09ram_03au:1698": " kharasya rāmo jagrāha % brahmadaṇḍam ivāparam // Ram_3,29.24 //",
    "GE09ram_03au:1699": " sa tad dattaṃ maghavatā $ surarājena dhīmatā &",
    "GE09ram_03au:1700": " saṃdadhe ca sa dharmātmā % mumoca ca kharaṃ prati // Ram_3,29.25 //",
    "GE09ram_03au:1701": " sa vimukto mahābāṇo $ nirghātasamaniḥsvanaḥ &",
    "GE09ram_03au:1702": " rāmeṇa dhanur udyamya % kharasyorasi cāpatat // Ram_3,29.26 //",
    "GE09ram_03au:1703": " sa papāta kharo bhūmau $ dahyamānaḥ śarāgninā &",
    "GE09ram_03au:1704": " rudreṇaiva vinirdagdhaḥ % śvetāraṇye yathāndhakaḥ // Ram_3,29.27 //",
    "GE09ram_03au:1705": " sa vṛtra iva vajreṇa $ phenena namucir yathā &",
    "GE09ram_03au:1706": " balo vendrāśanihato % nipapāta hataḥ kharaḥ // Ram_3,29.28 //",
    "GE09ram_03au:1707": " tato rājarṣayaḥ sarve $ saṃgatāḥ paramarṣayaḥ &",
    "GE09ram_03au:1708": " sabhājya muditā rāmam % idaṃ vacanam abruvan // Ram_3,29.29 //",
    "GE09ram_03au:1709": " etadarthaṃ mahātejā $ mahendraḥ pākaśāsanaḥ &",
    "GE09ram_03au:1710": " śarabhaṅgāśramaṃ puṇyam % ājagāma puraṃdaraḥ // Ram_3,29.30 //",
    "GE09ram_03au:1711": " ānītas tvam imaṃ deśam $ upāyena maharṣibhiḥ &",
    "GE09ram_03au:1712": " eṣāṃ vadhārthaṃ krūrāṇāṃ % rakṣasāṃ pāpakarmaṇām // Ram_3,29.31 //",
    "GE09ram_03au:1713": " tad idaṃ naḥ kṛtaṃ kāryaṃ $ tvayā daśarathātmaja &",
    "GE09ram_03au:1714": " sukhaṃ dharmaṃ cariṣyanti % daṇḍakeṣu maharṣayaḥ // Ram_3,29.32 //",
    "GE09ram_03au:1715": " etasminn antare vīro $ lakṣmaṇaḥ saha sītayā &",
    "GE09ram_03au:1716": " giridurgād viniṣkramya % saṃviveśāśramaṃ sukhī // Ram_3,29.33 //",
    "GE09ram_03au:1717": " tato rāmas tu vijayī $ pūjyamāno maharṣibhiḥ &",
    "GE09ram_03au:1718": " praviveśāśramaṃ vīro % lakṣmaṇenābhivāditaḥ // Ram_3,29.34 //",
    "GE09ram_03au:1719": " taṃ dṛṣṭvā śatruhantāraṃ $ maharṣīṇāṃ sukhāvaham &",
    "GE09ram_03au:1720": " babhūva hṛṣṭā vaidehī % bhartāraṃ pariṣasvaje // Ram_3,29.35 //",
    "GE09ram_03au:1721": " tataḥ śūrpaṇakhā dṛṣṭvā $ sahasrāṇi caturdaśa &",
    "GE09ram_03au:1722": " hatāny ekena rāmeṇa % rakṣasāṃ bhīmakarmaṇām // Ram_3,30.1 //",
    "GE09ram_03au:1723": " dūṣaṇaṃ ca kharaṃ caiva $ hataṃ triśirasaṃ raṇe &",
    "GE09ram_03au:1724": " dṛṣṭvā punar mahānādaṃ % nanāda jaladopamā // Ram_3,30.2 //",
    "GE09ram_03au:1725": " sā dṛṣṭvā karma rāmasya $ kṛtam anyaiḥ suduṣkaram &",
    "GE09ram_03au:1726": " jagāma paramodvignā % laṅkāṃ rāvaṇapālitām // Ram_3,30.3 //",
    "GE09ram_03au:1727": " sā dadarśa vimānāgre $ rāvaṇaṃ dīptatejasam &",
    "GE09ram_03au:1728": " upopaviṣṭaṃ sacivair % marudbhir iva vāsavam // Ram_3,30.4 //",
    "GE09ram_03au:1729": " āsīnaṃ sūryasaṃkāśe $ kāñcane paramāsane &",
    "GE09ram_03au:1730": " rukmavedigataṃ prājyaṃ % jvalantam iva pāvakam // Ram_3,30.5 //",
    "GE09ram_03au:1731": " devagandharvabhūtānām $ ṛṣīṇāṃ ca mahātmanām &",
    "GE09ram_03au:1732": " ajeyaṃ samare śūraṃ % vyāttānanam ivāntakam // Ram_3,30.6 //",
    "GE09ram_03au:1733": " devāsuravimardeṣu $ vajrāśanikṛtavraṇam &",
    "GE09ram_03au:1734": " airāvataviṣāṇāgrair % utkṛṣṭakiṇavakṣasam // Ram_3,30.7 //",
    "GE09ram_03au:1735": " viṃśadbhujaṃ daśagrīvaṃ $ darśanīyaparicchadam &",
    "GE09ram_03au:1736": " viśālavakṣasaṃ vīraṃ % rājalakṣmaṇalakṣitam // Ram_3,30.8 //",
    "GE09ram_03au:1737": " snigdhavaiḍūryasaṃkāśaṃ $ taptakāñcanakuṇḍalam &",
    "GE09ram_03au:1738": " subhujaṃ śukladaśanaṃ % mahāsyaṃ parvatopamam // Ram_3,30.9 //",
    "GE09ram_03au:1739": " viṣṇucakranipātaiś ca $ śataśo devasaṃyuge &",
    "GE09ram_03au:1740": " āhatāṅgaṃ samastaiś ca % devapraharaṇais tathā // Ram_3,30.10 //",
    "GE09ram_03au:1741": " akṣobhyāṇāṃ samudrāṇāṃ $ kṣobhaṇaṃ kṣiprakāriṇam &",
    "GE09ram_03au:1742": " kṣeptāraṃ parvatāgrāṇāṃ % surāṇāṃ ca pramardanam // Ram_3,30.11 //",
    "GE09ram_03au:1743": " ucchettāraṃ ca dharmāṇāṃ $ paradārābhimarśanam &",
    "GE09ram_03au:1744": " sarvadivyāstrayoktāraṃ % yajñavighnakaraṃ sadā // Ram_3,30.12 //",
    "GE09ram_03au:1745": " purīṃ bhogavatīṃ gatvā $ parājitya ca vāsukim &",
    "GE09ram_03au:1746": " takṣakasya priyāṃ bhāryāṃ % parājitya jahāra yaḥ // Ram_3,30.13 //",
    "GE09ram_03au:1747": " kailāsaṃ parvataṃ gatvā $ vijitya naravāhanam &",
    "GE09ram_03au:1748": " vimānaṃ puṣpakaṃ tasya % kāmagaṃ vai jahāra yaḥ // Ram_3,30.14 //",
    "GE09ram_03au:1749": " vanaṃ caitrarathaṃ divyaṃ $ nalinīṃ nandanaṃ vanam &",
    "GE09ram_03au:1750": " vināśayati yaḥ krodhād % devodyānāni vīryavān // Ram_3,30.15 //",
    "GE09ram_03au:1751": " candrasūryau mahābhāgāv $ uttiṣṭhantau paraṃtapau &",
    "GE09ram_03au:1752": " nivārayati bāhubhyāṃ % yaḥ śailaśikharopamaḥ // Ram_3,30.16 //",
    "GE09ram_03au:1753": " daśavarṣasahasrāṇi $ tapas taptvā mahāvane &",
    "GE09ram_03au:1754": " purā svayambhuve dhīraḥ % śirāṃsy upajahāra yaḥ // Ram_3,30.17 //",
    "GE09ram_03au:1755": " devadānavagandharva- $ piśācapatagoragaiḥ &",
    "GE09ram_03au:1756": " abhayaṃ yasya saṃgrāme % mṛtyuto mānuṣād ṛte // Ram_3,30.18 //",
    "GE09ram_03au:1757": " mantrair abhiṣutaṃ puṇyam $ adhvareṣu dvijātibhiḥ &",
    "GE09ram_03au:1758": " havirdhāneṣu yaḥ somam % upahanti mahābalaḥ // Ram_3,30.19 //",
    "GE09ram_03au:1759": " āptayajñaharaṃ krūraṃ $ brahmaghnaṃ duṣṭacāriṇam &",
    "GE09ram_03au:1760": " karkaśaṃ niranukrośaṃ % prajānām ahite ratam \\",
    "GE09ram_03au:1761": " rāvaṇaṃ sarvabhūtānāṃ sarvalokabhayāvaham // Ram_3,30.20 //",
    "GE09ram_03au:1762": " rākṣasī bhrātaraṃ krūraṃ $ sā dadarśa mahābalam &",
    "GE09ram_03au:1763": " taṃ divyavastrābharaṇaṃ % divyamālyopaśobhitam \\",
    "GE09ram_03au:1764": " rākṣasendraṃ mahābhāgaṃ paulastyakulanandanam // Ram_3,30.21 //",
    "GE09ram_03au:1765": " tam abravīd dīptaviśālalocanaṃ $ pradarśayitvā bhayamohamūrchitā &",
    "GE09ram_03au:1766": " sudāruṇaṃ vākyam abhītacāriṇī % mahātmanā śūrpaṇakhā virūpitā //",
    "GE09ram_03au:1767": " tataḥ śūrpaṇakhā dīnā $ rāvaṇaṃ lokarāvaṇam &",
    "GE09ram_03au:1768": " amātyamadhye saṃkruddhā % paruṣaṃ vākyam abravīt // Ram_3,31.1 //",
    "GE09ram_03au:1769": " pramattaḥ kāmabhogeṣu $ svairavṛtto niraṅkuśaḥ &",
    "GE09ram_03au:1770": " samutpannaṃ bhayaṃ ghoraṃ % boddhavyaṃ nāvabudhyase // Ram_3,31.2 //",
    "GE09ram_03au:1771": " saktaṃ grāmyeṣu bhogeṣu $ kāmavṛttaṃ mahīpatim &",
    "GE09ram_03au:1772": " lubdhaṃ na bahu manyante % śmaśānāgnim iva prajāḥ // Ram_3,31.3 //",
    "GE09ram_03au:1773": " svayaṃ kāryāṇi yaḥ kāle $ nānutiṣṭhati pārthivaḥ &",
    "GE09ram_03au:1774": " sa tu vai saha rājyena % taiś ca kāryair vinaśyati // Ram_3,31.4 //",
    "GE09ram_03au:1775": " ayuktacāraṃ durdarśam $ asvādhīnaṃ narādhipam &",
    "GE09ram_03au:1776": " varjayanti narā dūrān % nadīpaṅkam iva dvipāḥ // Ram_3,31.5 //",
    "GE09ram_03au:1777": " ye na rakṣanti viṣayam $ asvādhīnā narādhipāḥ &",
    "GE09ram_03au:1778": " te na vṛddhyā prakāśante % girayaḥ sāgare yathā // Ram_3,31.6 //",
    "GE09ram_03au:1779": " ātmavadbhir vigṛhya tvaṃ $ devagandharvadānavaiḥ &",
    "GE09ram_03au:1780": " ayuktacāraś capalaḥ % kathaṃ rājā bhaviṣyasi // Ram_3,31.7 //",
    "GE09ram_03au:1781": " yeṣāṃ cāraś ca kośaś ca $ nayaś ca jayatāṃ vara &",
    "GE09ram_03au:1782": " asvādhīnā narendrāṇāṃ % prākṛtais te janaiḥ samāḥ // Ram_3,31.8 //",
    "GE09ram_03au:1783": " yasmāt paśyanti dūrasthān $ sarvān arthān narādhipāḥ &",
    "GE09ram_03au:1784": " cāreṇa tasmād ucyante % rājāno dīrghacakṣuṣaḥ // Ram_3,31.9 //",
    "GE09ram_03au:1785": " ayuktacāraṃ manye tvāṃ $ prākṛtaiḥ sacivair vṛtam &",
    "GE09ram_03au:1786": " svajanaṃ ca janasthānaṃ % hataṃ yo nāvabudhyase // Ram_3,31.10 //",
    "GE09ram_03au:1787": " caturdaśa sahasrāṇi $ rakṣasāṃ bhīmakarmaṇām &",
    "GE09ram_03au:1788": " hatāny ekena rāmeṇa % kharaś ca sahadūṣaṇaḥ // Ram_3,31.11 //",
    "GE09ram_03au:1789": " ṛṣīṇām abhayaṃ dattaṃ $ kṛtakṣemāś ca daṇḍakāḥ &",
    "GE09ram_03au:1790": " dharṣitaṃ ca janasthānaṃ % rāmeṇākliṣṭakarmaṇā // Ram_3,31.12 //",
    "GE09ram_03au:1791": " tvaṃ tu lubdhaḥ pramattaś ca $ parādhīnaś ca rāvaṇa &",
    "GE09ram_03au:1792": " viṣaye sve samutpannaṃ % bhayaṃ yo nāvabudhyase // Ram_3,31.13 //",
    "GE09ram_03au:1793": " tīkṣṇam alpapradātāraṃ $ pramattaṃ garvitaṃ śaṭham &",
    "GE09ram_03au:1794": " vyasane sarvabhūtāni % nābhidhāvanti pārthivam // Ram_3,31.14 //",
    "GE09ram_03au:1795": " atimāninam agrāhyam $ ātmasaṃbhāvitaṃ naram &",
    "GE09ram_03au:1796": " krodhanaṃ vyasane hanti % svajano 'pi narādhipam // Ram_3,31.15 //",
    "GE09ram_03au:1797": " nānutiṣṭhati kāryāṇi $ bhayeṣu na bibheti ca &",
    "GE09ram_03au:1798": " kṣipraṃ rājyāc cyuto dīnas % tṛṇais tulyo bhaviṣyati // Ram_3,31.16 //",
    "GE09ram_03au:1799": " śuṣkakāṣṭhair bhavet kāryaṃ $ loṣṭair api ca pāṃsubhiḥ &",
    "GE09ram_03au:1800": " na tu sthānāt paribhraṣṭaiḥ % kāryaṃ syād vasudhādhipaiḥ // Ram_3,31.17 //",
    "GE09ram_03au:1801": " upabhuktaṃ yathā vāsaḥ $ srajo vā mṛditā yathā &",
    "GE09ram_03au:1802": " evaṃ rājyāt paribhraṣṭaḥ % samartho 'pi nirarthakaḥ // Ram_3,31.18 //",
    "GE09ram_03au:1803": " apramattaś ca yo rājā $ sarvajño vijitendriyaḥ &",
    "GE09ram_03au:1804": " kṛtajño dharmaśīlaś ca % sa rājā tiṣṭhate ciram // Ram_3,31.19 //",
    "GE09ram_03au:1805": " nayanābhyāṃ prasupto 'pi $ jāgarti nayacakṣuṣā &",
    "GE09ram_03au:1806": " vyaktakrodhaprasādaś ca % sa rājā pūjyate janaiḥ // Ram_3,31.20 //",
    "GE09ram_03au:1807": " tvaṃ tu rāvaṇa durbuddhir $ guṇair etair vivarjitaḥ &",
    "GE09ram_03au:1808": " yasya te 'viditaś cārai % rakṣasāṃ sumahān vadhaḥ // Ram_3,31.21 //",
    "GE09ram_03au:1809": " parāvamantā viṣayeṣu saṃgato $ na deśakālapravibhāgatattvavit &",
    "GE09ram_03au:1810": " ayuktabuddhir guṇadoṣaniścaye % vipannarājyo na cirād vipatsyate //",
    "GE09ram_03au:1811": " iti svadoṣān parikīrtitāṃs tayā $ samīkṣya buddhyā kṣaṇadācareśvaraḥ &",
    "GE09ram_03au:1812": " dhanena darpeṇa balena cānvito % vicintayāmāsa ciraṃ sa rāvaṇaḥ //",
    "GE09ram_03au:1813": " tataḥ śūrpaṇakhāṃ kruddhāṃ $ bruvatīṃ paruṣaṃ vacaḥ &",
    "GE09ram_03au:1814": " amātyamadhye saṃkruddhaḥ % paripapraccha rāvaṇaḥ // Ram_3,32.1 //",
    "GE09ram_03au:1815": " kaś ca rāmaḥ kathaṃvīryaḥ $ kiṃrūpaḥ kiṃparākramaḥ &",
    "GE09ram_03au:1816": " kimarthaṃ daṇḍakāraṇyaṃ % praviṣṭaś ca suduścaram // Ram_3,32.2 //",
    "GE09ram_03au:1817": " āyudhaṃ kiṃ ca rāmasya $ nihatā yena rākṣasāḥ &",
    "GE09ram_03au:1818": " kharaś ca nihataḥ saṃkhye % dūṣaṇas triśirās tathā // Ram_3,32.3 //",
    "GE09ram_03au:1819": " ity uktā rākṣasendreṇa $ rākṣasī krodhamūrchitā &",
    "GE09ram_03au:1820": " tato rāmaṃ yathānyāyam % ākhyātum upacakrame // Ram_3,32.4 //",
    "GE09ram_03au:1821": " dīrghabāhur viśālākṣaś $ cīrakṛṣṇājināmbaraḥ &",
    "GE09ram_03au:1822": " kandarpasamarūpaś ca % rāmo daśarathātmajaḥ // Ram_3,32.5 //",
    "GE09ram_03au:1823": " śakracāpanibhaṃ cāpaṃ $ vikṛṣya kanakāṅgadam &",
    "GE09ram_03au:1824": " dīptān kṣipati nārācān % sarpān iva mahāviṣān // Ram_3,32.6 //",
    "GE09ram_03au:1825": " nādadānaṃ śarān ghorān $ na muñcantaṃ mahābalam &",
    "GE09ram_03au:1826": " na kārmukaṃ vikarṣantaṃ % rāmaṃ paśyāmi saṃyuge // Ram_3,32.7 //",
    "GE09ram_03au:1827": " hanyamānaṃ tu tat sainyaṃ $ paśyāmi śaravṛṣṭibhiḥ &",
    "GE09ram_03au:1828": " indreṇevottamaṃ sasyam % āhataṃ tv aśmavṛṣṭibhiḥ // Ram_3,32.8 //",
    "GE09ram_03au:1829": " rakṣasāṃ bhīmavīryāṇāṃ $ sahasrāṇi caturdaśa &",
    "GE09ram_03au:1830": " nihatāni śarais tīkṣṇais % tenaikena padātinā // Ram_3,32.9 //",
    "GE09ram_03au:1831": " ardhādhikamuhūrtena $ kharaś ca sahadūṣaṇaḥ &",
    "GE09ram_03au:1832": " ṛṣīṇām abhayaṃ dattaṃ % kṛtakṣemāś ca daṇḍakāḥ // Ram_3,32.10 //",
    "GE09ram_03au:1833": " ekā kathaṃcin muktāhaṃ $ paribhūya mahātmanā &",
    "GE09ram_03au:1834": " strīvadhaṃ śaṅkamānena % rāmeṇa viditātmanā // Ram_3,32.11 //",
    "GE09ram_03au:1835": " bhrātā cāsya mahātejā $ guṇatas tulyavikramaḥ &",
    "GE09ram_03au:1836": " anuraktaś ca bhaktaś ca % lakṣmaṇo nāma vīryavān // Ram_3,32.12 //",
    "GE09ram_03au:1837": " amarṣī durjayo jetā $ vikrānto buddhimān balī &",
    "GE09ram_03au:1838": " rāmasya dakṣiṇo bāhur % nityaṃ prāṇo bahiścaraḥ // Ram_3,32.13 //",
    "GE09ram_03au:1839": " rāmasya tu viśālākṣī $ dharmapatnī yaśasvinī &",
    "GE09ram_03au:1840": " sītā nāma varārohā % vaidehī tanumadhyamā // Ram_3,32.14 //",
    "GE09ram_03au:1841": " naiva devī na gandharvī $ na yakṣī na ca kiṃnarī &",
    "GE09ram_03au:1842": " tathārūpā mayā nārī % dṛṣṭapūrvā mahītale // Ram_3,32.15 //",
    "GE09ram_03au:1843": " yasya sītā bhaved bhāryā $ yaṃ ca hṛṣṭā pariṣvajet &",
    "GE09ram_03au:1844": " atijīvet sa sarveṣu % lokeṣv api puraṃdarāt // Ram_3,32.16 //",
    "GE09ram_03au:1845": " sā suśīlā vapuḥślāghyā $ rūpeṇāpratimā bhuvi &",
    "GE09ram_03au:1846": " tavānurūpā bhāryā sā % tvaṃ ca tasyās tathā patiḥ // Ram_3,32.17 //",
    "GE09ram_03au:1847": " tāṃ tu vistīrṇajaghanāṃ $ pīnottuṅgapayodharām &",
    "GE09ram_03au:1848": " bhāryārthe tu tavānetum % udyatāhaṃ varānanām // Ram_3,32.18 //",
    "GE09ram_03au:1849": " tāṃ tu dṛṣṭvādya vaidehīṃ $ pūrṇacandranibhānanām &",
    "GE09ram_03au:1850": " manmathasya śarāṇāṃ ca % tvaṃ vidheyo bhaviṣyasi // Ram_3,32.19 //",
    "GE09ram_03au:1851": " yadi tasyām abhiprāyo $ bhāryārthe tava jāyate &",
    "GE09ram_03au:1852": " śīghram uddhriyatāṃ pādo % jayārtham iha dakṣiṇaḥ // Ram_3,32.20 //",
    "GE09ram_03au:1853": " kuru priyaṃ tathā teṣāṃ $ rakṣasāṃ rākṣaseśvara &",
    "GE09ram_03au:1854": " vadhāt tasya nṛśaṃsasya % rāmasyāśramavāsinaḥ // Ram_3,32.21 //",
    "GE09ram_03au:1855": " taṃ śarair niśitair hatvā $ lakṣmaṇaṃ ca mahāratham &",
    "GE09ram_03au:1856": " hatanāthāṃ sukhaṃ sītāṃ % yathāvad upabhokṣyase // Ram_3,32.22 //",
    "GE09ram_03au:1857": " rocate yadi te vākyaṃ $ mamaitad rākṣaseśvara &",
    "GE09ram_03au:1858": " kriyatāṃ nirviśaṅkena % vacanaṃ mama rāghava // Ram_3,32.23 //",
    "GE09ram_03au:1859": " niśamya rāmeṇa śarair ajihmagair $ hatāñ janasthānagatān niśācarān &",
    "GE09ram_03au:1860": " kharaṃ ca buddhvā nihataṃ ca dūṣaṇaṃ % tvam adya kṛtyaṃ pratipattum arhasi // Ram_3,32.24",
    "GE09ram_03au:1861": " tataḥ śūrpaṇakhāvākyaṃ $ tac chrutvā romaharṣaṇam &",
    "GE09ram_03au:1862": " sacivān abhyanujñāya % kāryaṃ buddhvā jagāma ha // Ram_3,33.1 //",
    "GE09ram_03au:1863": " tat kāryam anugamyātha $ yathāvad upalabhya ca &",
    "GE09ram_03au:1864": " doṣāṇāṃ ca guṇānāṃ ca % sampradhārya balābalam // Ram_3,33.2 //",
    "GE09ram_03au:1865": " iti kartavyam ity eva $ kṛtvā niścayam ātmanaḥ &",
    "GE09ram_03au:1866": " sthirabuddhis tato ramyāṃ % yānaśālāṃ jagāma ha // Ram_3,33.3 //",
    "GE09ram_03au:1867": " yānaśālāṃ tato gatvā $ pracchanno rākṣasādhipaḥ &",
    "GE09ram_03au:1868": " sūtaṃ saṃcodayāmāsa % rathaḥ saṃyujyatām iti // Ram_3,33.4 //",
    "GE09ram_03au:1869": " evam uktaḥ kṣaṇenaiva $ sārathir laghuvikramaḥ &",
    "GE09ram_03au:1870": " rathaṃ saṃyojayāmāsa % tasyābhimatam uttamam // Ram_3,33.5 //",
    "GE09ram_03au:1871": " kāñcanaṃ ratham āsthāya $ kāmagaṃ ratnabhūṣitam &",
    "GE09ram_03au:1872": " piśācavadanair yuktaṃ % kharaiḥ kanakabhūṣaṇaiḥ // Ram_3,33.6 //",
    "GE09ram_03au:1873": " meghapratimanādena $ sa tena dhanadānujaḥ &",
    "GE09ram_03au:1874": " rākṣasādhipatiḥ śrīmān % yayau nadanadīpatim // Ram_3,33.7 //",
    "GE09ram_03au:1875": " sa śvetavālavyasanaḥ $ śvetacchattro daśānanaḥ &",
    "GE09ram_03au:1876": " snigdhavaiḍūryasaṃkāśas % taptakāñcanabhūṣaṇaḥ // Ram_3,33.8 //",
    "GE09ram_03au:1877": " daśāsyo viṃśatibhujo $ darśanīyaparicchadaḥ &",
    "GE09ram_03au:1878": " tridaśārir munīndraghno % daśaśīrṣa ivādrirāṭ // Ram_3,33.9 //",
    "GE09ram_03au:1879": " kāmagaṃ ratham āsthāya $ śuśubhe rākṣasādhipaḥ &",
    "GE09ram_03au:1880": " vidyunmaṇḍalavān meghaḥ % sabalāka ivāmbare // Ram_3,33.10 //",
    "GE09ram_03au:1881": " saśailaṃ sāgarānūpaṃ $ vīryavān avalokayan &",
    "GE09ram_03au:1882": " nānāpuṣpaphalair vṛkṣair % anukīrṇaṃ sahasraśaḥ // Ram_3,33.11 //",
    "GE09ram_03au:1883": " śītamaṅgalatoyābhiḥ $ padminībhiḥ samantataḥ &",
    "GE09ram_03au:1884": " viśālair āśramapadair % vedimadbhiḥ samāvṛtam // Ram_3,33.12 //",
    "GE09ram_03au:1885": " kadalyāḍhakīsambādhaṃ $ nālikeropaśobhitam &",
    "GE09ram_03au:1886": " sālais tālais tamālaiś ca % tarubhiś ca supuṣpitaiḥ // Ram_3,33.13 //",
    "GE09ram_03au:1887": " atyantaniyatāhāraiḥ $ śobhitaṃ paramarṣibhiḥ &",
    "GE09ram_03au:1888": " nāgaiḥ suparṇair gandharvaiḥ % kiṃnaraiś ca sahasraśaḥ // Ram_3,33.14 //",
    "GE09ram_03au:1889": " jitakāmaiś ca siddhaiś ca $ cāraṇaiś copaśobhitam &",
    "GE09ram_03au:1890": " ājair vaikhānasair māṣair % vālakhilyair marīcipaiḥ // Ram_3,33.15 //",
    "GE09ram_03au:1891": " divyābharaṇamālyābhir $ divyarūpābhir āvṛtam &",
    "GE09ram_03au:1892": " krīḍāratividhijñābhir % apsarobhiḥ sahasraśaḥ // Ram_3,33.16 //",
    "GE09ram_03au:1893": " sevitaṃ devapatnībhiḥ $ śrīmatībhiḥ śriyā vṛtam &",
    "GE09ram_03au:1894": " devadānavasaṃghaiś ca % caritaṃ tv amṛtāśibhiḥ // Ram_3,33.17 //",
    "GE09ram_03au:1895": " haṃsakrauñcaplavākīrṇaṃ $ sārasaiḥ saṃpraṇāditam &",
    "GE09ram_03au:1896": " vaiḍūryaprastaraṃ ramyaṃ % snigdhaṃ sāgaratejasā // Ram_3,33.18 //",
    "GE09ram_03au:1897": " pāṇḍurāṇi viśālāni $ divyamālyayutāni ca &",
    "GE09ram_03au:1898": " tūryagītābhijuṣṭāni % vimānāni samantataḥ // Ram_3,33.19 //",
    "GE09ram_03au:1899": " tapasā jitalokānāṃ $ kāmagāny abhisaṃpatan &",
    "GE09ram_03au:1900": " gandharvāpsarasaś caiva % dadarśa dhanadānujaḥ // Ram_3,33.20 //",
    "GE09ram_03au:1901": " niryāsarasamūlānāṃ $ candanānāṃ sahasraśaḥ &",
    "GE09ram_03au:1902": " vanāni paśyan saumyāni % ghrāṇatṛptikarāṇi ca // Ram_3,33.21 //",
    "GE09ram_03au:1903": " agarūṇāṃ ca mukhyānāṃ $ vanāny upavanāni ca &",
    "GE09ram_03au:1904": " takkolānāṃ ca jātyānāṃ % phalānāṃ ca sugandhinām // Ram_3,33.22 //",
    "GE09ram_03au:1905": " puṣpāṇi ca tamālasya $ gulmāni maricasya ca &",
    "GE09ram_03au:1906": " muktānāṃ ca samūhāni % śuṣyamāṇāni tīrataḥ // Ram_3,33.23 //",
    "GE09ram_03au:1907": " śaṅkhānāṃ prastaraṃ caiva $ pravālanicayaṃ tathā &",
    "GE09ram_03au:1908": " kāñcanāni ca śailāni % rājatāni ca sarvaśaḥ // Ram_3,33.24 //",
    "GE09ram_03au:1909": " prasravāṇi manojñāni $ prasannāni hradāni ca &",
    "GE09ram_03au:1910": " dhanadhānyopapannāni % strīratnair āvṛtāni ca // Ram_3,33.25 //",
    "GE09ram_03au:1911": " hastyaśvarathagāḍhāni $ nagarāṇy avalokayan &",
    "GE09ram_03au:1912": " taṃ samaṃ sarvataḥ snigdhaṃ % mṛdusaṃsparśamārutam // Ram_3,33.26 //",
    "GE09ram_03au:1913": " anūpaṃ sindhurājasya $ dadarśa tridivopamam &",
    "GE09ram_03au:1914": " tatrāpaśyat sa meghābhaṃ % nyagrodham ṛṣibhir vṛtam // Ram_3,33.27 //",
    "GE09ram_03au:1915": " samantād yasya tāḥ śākhāḥ $ śatayojanam āyatāḥ &",
    "GE09ram_03au:1916": " yasya hastinam ādāya % mahākāyaṃ ca kacchapam \\",
    "GE09ram_03au:1917": " bhakṣārthaṃ garuḍaḥ śākhām ājagāma mahābalaḥ // Ram_3,33.28 //",
    "GE09ram_03au:1918": " tasya tāṃ sahasā śākhāṃ $ bhāreṇa patagottamaḥ &",
    "GE09ram_03au:1919": " suparṇaḥ parṇabahulāṃ % babhañjātha mahābalaḥ // Ram_3,33.29 //",
    "GE09ram_03au:1920": " tatra vaikhānasā māṣā $ vālakhilyā marīcipāḥ &",
    "GE09ram_03au:1921": " ajā babhūvur dhūmrāś ca % saṃgatāḥ paramarṣayaḥ // Ram_3,33.30 //",
    "GE09ram_03au:1922": " teṣāṃ dayārthaṃ garuḍas $ tāṃ śākhāṃ śatayojanām &",
    "GE09ram_03au:1923": " jagāmādāya vegena % tau cobhau gajakacchapau // Ram_3,33.31 //",
    "GE09ram_03au:1924": " ekapādena dharmātmā $ bhakṣayitvā tad āmiṣam &",
    "GE09ram_03au:1925": " niṣādaviṣayaṃ hatvā % śākhayā patagottamaḥ \\",
    "GE09ram_03au:1926": " praharṣam atulaṃ lebhe mokṣayitvā mahāmunīn // Ram_3,33.32 //",
    "GE09ram_03au:1927": " sa tenaiva praharṣeṇa $ dviguṇīkṛtavikramaḥ &",
    "GE09ram_03au:1928": " amṛtānayanārthaṃ vai % cakāra matimān matim // Ram_3,33.33 //",
    "GE09ram_03au:1929": " ayojālāni nirmathya $ bhittvā ratnagṛhaṃ varam &",
    "GE09ram_03au:1930": " mahendrabhavanād guptam % ājahārāmṛtaṃ tataḥ // Ram_3,33.34 //",
    "GE09ram_03au:1931": " taṃ maharṣigaṇair juṣṭaṃ $ suparṇakṛtalakṣaṇam &",
    "GE09ram_03au:1932": " nāmnā subhadraṃ nyagrodhaṃ % dadarśa dhanadānujaḥ // Ram_3,33.35 //",
    "GE09ram_03au:1933": " taṃ tu gatvā paraṃ pāraṃ $ samudrasya nadīpateḥ &",
    "GE09ram_03au:1934": " dadarśāśramam ekānte % puṇye ramye vanāntare // Ram_3,33.36 //",
    "GE09ram_03au:1935": " tatra kṛṣṇājinadharaṃ $ jaṭāvalkaladhāriṇam &",
    "GE09ram_03au:1936": " dadarśa niyatāhāraṃ % mārīcaṃ nāma rākṣasam // Ram_3,33.37 //",
    "GE09ram_03au:1937": " sa rāvaṇaḥ samāgamya $ vidhivat tena rakṣasā &",
    "GE09ram_03au:1938": " tataḥ paścād idaṃ vākyam % abravīd vākyakovidaḥ // Ram_3,33.38 //",
    "GE09ram_03au:1939": " mārīca śrūyatāṃ tāta $ vacanaṃ mama bhāṣataḥ &",
    "GE09ram_03au:1940": " ārto 'smi mama cārtasya % bhavān hi paramā gatiḥ // Ram_3,34.1 //",
    "GE09ram_03au:1941": " jānīṣe tvaṃ janasthānaṃ $ bhrātā yatra kharo mama &",
    "GE09ram_03au:1942": " dūṣaṇaś ca mahābāhuḥ % svasā śūrpaṇakhā ca me // Ram_3,34.2 //",
    "GE09ram_03au:1943": " triśirāś ca mahātejā $ rākṣasaḥ piśitāśanaḥ &",
    "GE09ram_03au:1944": " anye ca bahavaḥ śūrā % labdhalakṣā niśācarāḥ // Ram_3,34.3 //",
    "GE09ram_03au:1945": " vasanti manniyogena $ adhivāsaṃ ca rākṣasaḥ &",
    "GE09ram_03au:1946": " bādhamānā mahāraṇye % munīn ye dharmacāriṇaḥ // Ram_3,34.4 //",
    "GE09ram_03au:1947": " caturdaśa sahasrāṇi $ rakṣasāṃ bhīmakarmaṇām &",
    "GE09ram_03au:1948": " śūrāṇāṃ labdhalakṣāṇāṃ % kharacittānuvartinām // Ram_3,34.5 //",
    "GE09ram_03au:1949": " te tv idānīṃ janasthāne $ vasamānā mahābalāḥ &",
    "GE09ram_03au:1950": " saṃgatāḥ param āyattā % rāmeṇa saha saṃyuge // Ram_3,34.6 //",
    "GE09ram_03au:1951": " tena saṃjātaroṣeṇa $ rāmeṇa raṇamūrdhani &",
    "GE09ram_03au:1952": " anuktvā paruṣaṃ kiṃcic % charair vyāpāritaṃ dhanuḥ // Ram_3,34.7 //",
    "GE09ram_03au:1953": " caturdaśa sahasrāṇi $ rakṣasāṃ bhīmakarmaṇām &",
    "GE09ram_03au:1954": " nihatāni śarais tīkṣṇair % mānuṣeṇa padātinā // Ram_3,34.8 //",
    "GE09ram_03au:1955": " kharaś ca nihataḥ saṃkhye $ dūṣaṇaś ca nipātitaḥ &",
    "GE09ram_03au:1956": " hatvā triśirasaṃ cāpi % nirbhayā daṇḍakāḥ kṛtāḥ // Ram_3,34.9 //",
    "GE09ram_03au:1957": " pitrā nirastaḥ kruddhena $ sabhāryaḥ kṣīṇajīvitaḥ &",
    "GE09ram_03au:1958": " sa hantā tasya sainyasya % rāmaḥ kṣatriyapāṃsanaḥ // Ram_3,34.10 //",
    "GE09ram_03au:1959": " aśīlaḥ karkaśas tīkṣṇo $ mūrkho lubdho 'jitendriyaḥ &",
    "GE09ram_03au:1960": " tyaktadharmas tv adharmātmā % bhūtānām ahite rataḥ // Ram_3,34.11 //",
    "GE09ram_03au:1961": " yena vairaṃ vināraṇye $ sattvam āśritya kevalam &",
    "GE09ram_03au:1962": " karṇanāsāpahāreṇa % bhaginī me virūpitā // Ram_3,34.12 //",
    "GE09ram_03au:1963": " tasya bhāryāṃ janasthānāt $ sītāṃ surasutopamām &",
    "GE09ram_03au:1964": " ānayiṣyāmi vikramya % sahāyas tatra me bhava // Ram_3,34.13 //",
    "GE09ram_03au:1965": " tvayā hy ahaṃ sahāyena $ pārśvasthena mahābala &",
    "GE09ram_03au:1966": " bhrātṛbhiś ca surān yuddhe % samagrān nābhicintaye // Ram_3,34.14 //",
    "GE09ram_03au:1967": " tat sahāyo bhava tvaṃ me $ samartho hy asi rākṣasa &",
    "GE09ram_03au:1968": " vīrye yuddhe ca darpe ca % na hy asti sadṛśas tava // Ram_3,34.15 //",
    "GE09ram_03au:1969": " etadartham ahaṃ prāptas $ tvatsamīpaṃ niśācara &",
    "GE09ram_03au:1970": " śṛṇu tat karma sāhāyye % yat kāryaṃ vacanān mama // Ram_3,34.16 //",
    "GE09ram_03au:1971": " sauvarṇas tvaṃ mṛgo bhūtvā $ citro rajatabindubhiḥ &",
    "GE09ram_03au:1972": " āśrame tasya rāmasya % sītāyāḥ pramukhe cara // Ram_3,34.17 //",
    "GE09ram_03au:1973": " tvāṃ tu niḥsaṃśayaṃ sītā $ dṛṣṭvā tu mṛgarūpiṇam &",
    "GE09ram_03au:1974": " gṛhyatām iti bhartāraṃ % lakṣmaṇaṃ cābhidhāsyati // Ram_3,34.18 //",
    "GE09ram_03au:1975": " tatas tayor apāye tu $ śūnye sītāṃ yathāsukham &",
    "GE09ram_03au:1976": " nirābādho hariṣyāmi % rāhuś candraprabhām iva // Ram_3,34.19 //",
    "GE09ram_03au:1977": " tataḥ paścāt sukhaṃ rāme $ bhāryāharaṇakarśite &",
    "GE09ram_03au:1978": " viśrabdhaḥ prahariṣyāmi % kṛtārthenāntarātmanā // Ram_3,34.20 //",
    "GE09ram_03au:1979": " tasya rāmakathāṃ śrutvā $ mārīcasya mahātmanaḥ &",
    "GE09ram_03au:1980": " śuṣkaṃ samabhavad vaktraṃ % paritrasto babhūva ca // Ram_3,34.21 //",
    "GE09ram_03au:1981": " sa rāvaṇaṃ trastaviṣaṇṇacetā $ mahāvane rāmaparākramajñaḥ &",
    "GE09ram_03au:1982": " kṛtāñjalis tattvam uvāca vākyaṃ % hitaṃ ca tasmai hitam ātmanaś ca //",
    "GE09ram_03au:1983": " tac chrutvā rākṣasendrasya $ vākyaṃ vākyaviśāradaḥ &",
    "GE09ram_03au:1984": " pratyuvāca mahāprājño % mārīco rākṣaseśvaram // Ram_3,35.1 //",
    "GE09ram_03au:1985": " sulabhāḥ puruṣā rājan $ satataṃ priyavādinaḥ &",
    "GE09ram_03au:1986": " apriyasya ca pathyasya % vaktā śrotā ca durlabhaḥ // Ram_3,35.2 //",
    "GE09ram_03au:1987": " na nūnaṃ budhyase rāmaṃ $ mahāvīryaṃ guṇonnatam &",
    "GE09ram_03au:1988": " ayuktacāraś capalo % mahendravaruṇopamam // Ram_3,35.3 //",
    "GE09ram_03au:1989": " api svasti bhavet tāta $ sarveṣāṃ bhuvi rakṣasām &",
    "GE09ram_03au:1990": " api rāmo na saṃkruddhaḥ % kuryāl lokam arākṣasam // Ram_3,35.4 //",
    "GE09ram_03au:1991": " api te jīvitāntāya $ notpannā janakātmajā &",
    "GE09ram_03au:1992": " api sītā nimittaṃ ca % na bhaved vyasanaṃ mahat // Ram_3,35.5 //",
    "GE09ram_03au:1993": " api tvām īśvaraṃ prāpya $ kāmavṛttaṃ niraṅkuśam &",
    "GE09ram_03au:1994": " na vinaśyet purī laṅkā % tvayā saha sarākṣasā // Ram_3,35.6 //",
    "GE09ram_03au:1995": " tvadvidhaḥ kāmavṛtto hi $ duḥśīlaḥ pāpamantritaḥ &",
    "GE09ram_03au:1996": " ātmānaṃ svajanaṃ rāṣṭraṃ % sa rājā hanti durmatiḥ // Ram_3,35.7 //",
    "GE09ram_03au:1997": " na ca pitrā parityakto $ nāmaryādaḥ kathaṃcana &",
    "GE09ram_03au:1998": " na lubdho na ca duḥśīlo % na ca kṣatriyapāṃsanaḥ // Ram_3,35.8 //",
    "GE09ram_03au:1999": " na ca dharmaguṇair hīnaḥ $ kausalyānandavardhanaḥ &",
    "GE09ram_03au:2000": " na ca tīkṣṇo hi bhūtānāṃ % sarveṣāṃ ca hite rataḥ // Ram_3,35.9 //",
    "GE09ram_03au:2001": " vañcitaṃ pitaraṃ dṛṣṭvā $ kaikeyyā satyavādinam &",
    "GE09ram_03au:2002": " kariṣyāmīti dharmātmā % tataḥ pravrajito vanam // Ram_3,35.10 //",
    "GE09ram_03au:2003": " kaikeyyāḥ priyakāmārthaṃ $ pitur daśarathasya ca &",
    "GE09ram_03au:2004": " hitvā rājyaṃ ca bhogāṃś ca % praviṣṭo daṇḍakāvanam // Ram_3,35.11 //",
    "GE09ram_03au:2005": " na rāmaḥ karkaśas tāta $ nāvidvān nājitendriyaḥ &",
    "GE09ram_03au:2006": " anṛtaṃ na śrutaṃ caiva % naiva tvaṃ vaktum arhasi // Ram_3,35.12 //",
    "GE09ram_03au:2007": " rāmo vigrahavān dharmaḥ $ sādhuḥ satyaparākramaḥ &",
    "GE09ram_03au:2008": " rājā sarvasya lokasya % devānām iva vāsavaḥ // Ram_3,35.13 //",
    "GE09ram_03au:2009": " kathaṃ tvaṃ tasya vaidehīṃ $ rakṣitāṃ svena tejasā &",
    "GE09ram_03au:2010": " icchasi prasabhaṃ hartuṃ % prabhām iva vivasvataḥ // Ram_3,35.14 //",
    "GE09ram_03au:2011": " śarārciṣam anādhṛṣyaṃ $ cāpakhaḍgendhanaṃ raṇe &",
    "GE09ram_03au:2012": " rāmāgniṃ sahasā dīptaṃ % na praveṣṭuṃ tvam arhasi // Ram_3,35.15 //",
    "GE09ram_03au:2013": " dhanurvyāditadīptāsyaṃ $ śarārciṣam amarṣaṇam &",
    "GE09ram_03au:2014": " cāpabāṇadharaṃ vīraṃ % śatrusenāpahāriṇam // Ram_3,35.16 //",
    "GE09ram_03au:2015": " rājyaṃ sukhaṃ ca saṃtyajya $ jīvitaṃ ceṣṭam ātmanaḥ &",
    "GE09ram_03au:2016": " nātyāsādayituṃ tāta % rāmāntakam ihārhasi // Ram_3,35.17 //",
    "GE09ram_03au:2017": " aprameyaṃ hi tattejo $ yasya sā janakātmajā &",
    "GE09ram_03au:2018": " na tvaṃ samarthas tāṃ hartuṃ % rāmacāpāśrayāṃ vane // Ram_3,35.18 //",
    "GE09ram_03au:2019": " prāṇebhyo 'pi priyatarā $ bhāryā nityam anuvratā &",
    "GE09ram_03au:2020": " dīptasyeva hutāśasya % śikhā sītā sumadhyamā // Ram_3,35.19 //",
    "GE09ram_03au:2021": " kim udyamaṃ vyartham imaṃ $ kṛtvā te rākṣasādhipa &",
    "GE09ram_03au:2022": " dṛṣṭaś cet tvaṃ raṇe tena % tadantaṃ tava jīvitam \\",
    "GE09ram_03au:2023": " jīvitaṃ ca sukhaṃ caiva rājyaṃ caiva sudurlabham // Ram_3,35.20 //",
    "GE09ram_03au:2024": " sa sarvaiḥ sacivaiḥ sārdhaṃ $ vibhīṣaṇapuraskṛtaiḥ &",
    "GE09ram_03au:2025": " mantrayitvā tu dharmiṣṭhaiḥ % kṛtvā niścayam ātmanaḥ // Ram_3,35.21 //",
    "GE09ram_03au:2026": " doṣāṇāṃ ca guṇānāṃ ca $ sampradhārya balābalam &",
    "GE09ram_03au:2027": " ātmanaś ca balaṃ jñātvā % rāghavasya ca tattvataḥ \\",
    "GE09ram_03au:2028": " hitaṃ hi tava niścitya kṣamaṃ tvaṃ kartum arhasi // Ram_3,35.22 //",
    "GE09ram_03au:2029": " ahaṃ tu manye tava na kṣamaṃ raṇe $ samāgamaṃ kosalarājasūnunā &",
    "GE09ram_03au:2030": " idaṃ hi bhūyaḥ śṛṇu vākyam uttamaṃ % kṣamaṃ ca yuktaṃ ca niśācarādhipa //",
    "GE09ram_03au:2031": " kadācid apy ahaṃ vīryāt $ paryaṭan pṛthivīm imām &",
    "GE09ram_03au:2032": " balaṃ nāgasahasrasya % dhārayan parvatopamaḥ // Ram_3,36.1 //",
    "GE09ram_03au:2033": " nīlajīmūtasaṃkāśas $ taptakāñcanakuṇḍalaḥ &",
    "GE09ram_03au:2034": " bhayaṃ lokasya janayan % kirīṭī parighāyudhaḥ \\",
    "GE09ram_03au:2035": " vyacaraṃ daṇḍakāraṇyam ṛṣimāṃsāni bhakṣayan // Ram_3,36.2 //",
    "GE09ram_03au:2036": " viśvāmitro 'tha dharmātmā $ madvitrasto mahāmuniḥ &",
    "GE09ram_03au:2037": " svayaṃ gatvā daśarathaṃ % narendram idam abravīt // Ram_3,36.3 //",
    "GE09ram_03au:2038": " ayaṃ rakṣatu māṃ rāmaḥ $ parvakāle samāhitaḥ &",
    "GE09ram_03au:2039": " mārīcān me bhayaṃ ghoraṃ % samutpannaṃ nareśvara // Ram_3,36.4 //",
    "GE09ram_03au:2040": " ity evam ukto dharmātmā $ rājā daśarathas tadā &",
    "GE09ram_03au:2041": " pratyuvāca mahābhāgaṃ % viśvāmitraṃ mahāmunim // Ram_3,36.5 //",
    "GE09ram_03au:2042": " ūnaṣoḍaśavarṣo 'yam $ akṛtāstraś ca rāghavaḥ &",
    "GE09ram_03au:2043": " kāmaṃ tu mama yat sainyaṃ % mayā saha gamiṣyati \\",
    "GE09ram_03au:2044": " vadhiṣyāmi muniśreṣṭha śatruṃ tava yathepsitam // Ram_3,36.6 //",
    "GE09ram_03au:2045": " ity evam uktaḥ sa munī $ rājānaṃ punar abravīt &",
    "GE09ram_03au:2046": " rāmān nānyad balaṃ loke % paryāptaṃ tasya rakṣasaḥ // Ram_3,36.7 //",
    "GE09ram_03au:2047": " bālo 'py eṣa mahātejāḥ $ samarthas tasya nigrahe &",
    "GE09ram_03au:2048": " gamiṣye rāmam ādāya % svasti te 'stu paraṃtapa // Ram_3,36.8 //",
    "GE09ram_03au:2049": " ity evam uktvā sa munis $ tam ādāya nṛpātmajam &",
    "GE09ram_03au:2050": " jagāma paramaprīto % viśvāmitraḥ svam āśramam // Ram_3,36.9 //",
    "GE09ram_03au:2051": " taṃ tadā daṇḍakāraṇye $ yajñam uddiśya dīkṣitam &",
    "GE09ram_03au:2052": " babhūvāvasthito rāmaś % citraṃ visphārayan dhanuḥ // Ram_3,36.10 //",
    "GE09ram_03au:2053": " ajātavyañjanaḥ śrīmān $ bālaḥ śyāmaḥ śubhekṣaṇaḥ &",
    "GE09ram_03au:2054": " ekavastradharo dhanvī % śikhī kanakamālayā // Ram_3,36.11 //",
    "GE09ram_03au:2055": " śobhayan daṇḍakāraṇyaṃ $ dīptena svena tejasā &",
    "GE09ram_03au:2056": " adṛśyata tadā rāmo % bālacandra ivoditaḥ // Ram_3,36.12 //",
    "GE09ram_03au:2057": " tato 'haṃ meghasaṃkāśas $ taptakāñcanakuṇḍalaḥ &",
    "GE09ram_03au:2058": " balī dattavaro darpād % ājagāma tadāśramam // Ram_3,36.13 //",
    "GE09ram_03au:2059": " tena dṛṣṭaḥ praviṣṭo 'haṃ $ sahasaivodyatāyudhaḥ &",
    "GE09ram_03au:2060": " māṃ tu dṛṣṭvā dhanuḥ sajyam % asambhrāntaś cakāra ha // Ram_3,36.14 //",
    "GE09ram_03au:2061": " avajānann ahaṃ mohād $ bālo 'yam iti rāghavam &",
    "GE09ram_03au:2062": " viśvāmitrasya tāṃ vedim % adhyadhāvaṃ kṛtatvaraḥ // Ram_3,36.15 //",
    "GE09ram_03au:2063": " tena muktas tato bāṇaḥ $ śitaḥ śatrunibarhaṇaḥ &",
    "GE09ram_03au:2064": " tenāhaṃ tāḍitaḥ kṣiptaḥ % samudre śatayojane // Ram_3,36.16 //",
    "GE09ram_03au:2065": " rāmasya śaravegena $ nirasto bhrāntacetanaḥ &",
    "GE09ram_03au:2066": " pātito 'haṃ tadā tena % gambhīre sāgarāmbhasi \\",
    "GE09ram_03au:2067": " prāpya saṃjñāṃ cirāt tāta laṅkāṃ prati gataḥ purīm // Ram_3,36.17 //",
    "GE09ram_03au:2068": " evam asmi tadā muktaḥ $ sahāyās te nipātitāḥ &",
    "GE09ram_03au:2069": " akṛtāstreṇa rāmeṇa % bālenākliṣṭakarmaṇā // Ram_3,36.18 //",
    "GE09ram_03au:2070": " tan mayā vāryamāṇas tvaṃ $ yadi rāmeṇa vigraham &",
    "GE09ram_03au:2071": " kariṣyasy āpadaṃ ghorāṃ % kṣipraṃ prāpya naśiṣyasi // Ram_3,36.19 //",
    "GE09ram_03au:2072": " krīḍāratividhijñānāṃ $ samājotsavaśālinām &",
    "GE09ram_03au:2073": " rakṣasāṃ caiva saṃtāpam % anarthaṃ cāhariṣyasi // Ram_3,36.20 //",
    "GE09ram_03au:2074": " harmyaprāsādasambādhāṃ $ nānāratnavibhūṣitām &",
    "GE09ram_03au:2075": " drakṣyasi tvaṃ purīṃ laṅkāṃ % vinaṣṭāṃ maithilīkṛte // Ram_3,36.21 //",
    "GE09ram_03au:2076": " akurvanto 'pi pāpāni $ śucayaḥ pāpasaṃśrayāt &",
    "GE09ram_03au:2077": " parapāpair vinaśyanti % matsyā nāgahrade yathā // Ram_3,36.22 //",
    "GE09ram_03au:2078": " divyacandanadigdhāṅgān $ divyābharaṇabhūṣitān &",
    "GE09ram_03au:2079": " drakṣyasy abhihatān bhūmau % tava doṣāt tu rākṣasān // Ram_3,36.23 //",
    "GE09ram_03au:2080": " hṛtadārān sadārāṃś ca $ daśa vidravato diśaḥ &",
    "GE09ram_03au:2081": " hataśeṣān aśaraṇān % drakṣyasi tvaṃ niśācarān // Ram_3,36.24 //",
    "GE09ram_03au:2082": " śarajālaparikṣiptām $ agnijvālāsamāvṛtām &",
    "GE09ram_03au:2083": " pradagdhabhavanāṃ laṅkāṃ % drakṣyasi tvam asaṃśayam // Ram_3,36.25 //",
    "GE09ram_03au:2084": " pramadānāṃ sahasrāṇi $ tava rājan parigrahaḥ &",
    "GE09ram_03au:2085": " bhava svadāranirataḥ % svakulaṃ rakṣa rākṣasa // Ram_3,36.26 //",
    "GE09ram_03au:2086": " mānaṃ vṛddhiṃ ca rājyaṃ ca $ jīvitaṃ ceṣṭam ātmanaḥ &",
    "GE09ram_03au:2087": " yadīcchasi ciraṃ bhoktuṃ % mā kṛthā rāmavipriyam // Ram_3,36.27 //",
    "GE09ram_03au:2088": " nivāryamāṇaḥ suhṛdā mayā bhṛśaṃ $ prasahya sītāṃ yadi dharṣayiṣyasi &",
    "GE09ram_03au:2089": " gamiṣyasi kṣīṇabalaḥ sabāndhavo % yamakṣayaṃ rāmaśarāttajīvitaḥ //",
    "GE09ram_03au:2090": " evam asmi tadā muktaḥ $ kathaṃcit tena saṃyuge &",
    "GE09ram_03au:2091": " idānīm api yad vṛttaṃ % tac chṛṇuṣva yad uttaram // Ram_3,37.1 //",
    "GE09ram_03au:2092": " rākṣasābhyām ahaṃ dvābhyām $ anirviṇṇas tathā kṛtaḥ &",
    "GE09ram_03au:2093": " sahito mṛgarūpābhyāṃ % praviṣṭo daṇḍakāvanam // Ram_3,37.2 //",
    "GE09ram_03au:2094": " dīptajihvo mahākāyas $ tīkṣṇaśṛṅgo mahābalaḥ &",
    "GE09ram_03au:2095": " vyacaraṃ daṇḍakāraṇyaṃ % māṃsabhakṣo mahāmṛgaḥ // Ram_3,37.3 //",
    "GE09ram_03au:2096": " agnihotreṣu tīrtheṣu $ caityavṛkṣeṣu rāvaṇa &",
    "GE09ram_03au:2097": " atyantaghoro vyacaraṃ % tāpasāṃs tān pradharṣayan // Ram_3,37.4 //",
    "GE09ram_03au:2098": " nihatya daṇḍakāraṇye $ tāpasān dharmacāriṇaḥ &",
    "GE09ram_03au:2099": " rudhirāṇi pibaṃs teṣāṃ % tathā māṃsāni bhakṣayan // Ram_3,37.5 //",
    "GE09ram_03au:2100": " ṛṣimāṃsāśanaḥ krūras $ trāsayan vanagocarān &",
    "GE09ram_03au:2101": " tadā rudhiramatto 'haṃ % vyacaraṃ daṇḍakāvanam // Ram_3,37.6 //",
    "GE09ram_03au:2102": " tadāhaṃ daṇḍakāraṇye $ vicaran dharmadūṣakaḥ &",
    "GE09ram_03au:2103": " āsādayaṃ tadā rāmaṃ % tāpasaṃ dharmam āśritam // Ram_3,37.7 //",
    "GE09ram_03au:2104": " vaidehīṃ ca mahābhāgāṃ $ lakṣmaṇaṃ ca mahāratham &",
    "GE09ram_03au:2105": " tāpasaṃ niyatāhāraṃ % sarvabhūtahite ratam // Ram_3,37.8 //",
    "GE09ram_03au:2106": " so 'haṃ vanagataṃ rāmaṃ $ paribhūya mahābalam &",
    "GE09ram_03au:2107": " tāpaso 'yam iti jñātvā % pūrvavairam anusmaran // Ram_3,37.9 //",
    "GE09ram_03au:2108": " abhyadhāvaṃ susaṃkruddhas $ tīkṣṇaśṛṅgo mṛgākṛtiḥ &",
    "GE09ram_03au:2109": " jighāṃsur akṛtaprajñas % taṃ prahāram anusmaran // Ram_3,37.10 //",
    "GE09ram_03au:2110": " tena muktās trayo bāṇāḥ $ śitāḥ śatrunibarhaṇāḥ &",
    "GE09ram_03au:2111": " vikṛṣya balavac cāpaṃ % suparṇānilatulyagāḥ // Ram_3,37.11 //",
    "GE09ram_03au:2112": " te bāṇā vajrasaṃkāśāḥ $ sughorā raktabhojanāḥ &",
    "GE09ram_03au:2113": " ājagmuḥ sahitāḥ sarve % trayaḥ saṃnataparvaṇaḥ // Ram_3,37.12 //",
    "GE09ram_03au:2114": " parākramajño rāmasya $ śaṭho dṛṣṭabhayaḥ purā &",
    "GE09ram_03au:2115": " samutkrāntas tato muktas % tāv ubhau rākṣasau hatau // Ram_3,37.13 //",
    "GE09ram_03au:2116": " śareṇa mukto rāmasya $ kathaṃcit prāpya jīvitam &",
    "GE09ram_03au:2117": " iha pravrājito yuktas % tāpaso 'haṃ samāhitaḥ // Ram_3,37.14 //",
    "GE09ram_03au:2118": " vṛkṣe vṛkṣe hi paśyāmi $ cīrakṛṣṇājināmbaram &",
    "GE09ram_03au:2119": " gṛhītadhanuṣaṃ rāmaṃ % pāśahastam ivāntakam // Ram_3,37.15 //",
    "GE09ram_03au:2120": " api rāmasahasrāṇi $ bhītaḥ paśyāmi rāvaṇa &",
    "GE09ram_03au:2121": " rāmabhūtam idaṃ sarvam % araṇyaṃ pratibhāti me // Ram_3,37.16 //",
    "GE09ram_03au:2122": " rāmam eva hi paśyāmi $ rahite rākṣaseśvara &",
    "GE09ram_03au:2123": " dṛṣṭvā svapnagataṃ rāmam % udbhramāmi vicetanaḥ // Ram_3,37.17 //",
    "GE09ram_03au:2124": " rakārādīni nāmāni $ rāmatrastasya rāvaṇa &",
    "GE09ram_03au:2125": " ratnāni ca rathāś caiva % trāsaṃ saṃjanayanti me // Ram_3,37.18 //",
    "GE09ram_03au:2126": " ahaṃ tasya prabhāvajño $ na yuddhaṃ tena te kṣamam &",
    "GE09ram_03au:2127": " raṇe rāmeṇa yudhyasva % kṣamāṃ vā kuru rākṣasa \\",
    "GE09ram_03au:2128": " na te rāmakathā kāryā yadi māṃ draṣṭum icchasi // Ram_3,37.19 //",
    "GE09ram_03au:2129": " idaṃ vaco bandhuhitārthinā mayā $ yathocyamānaṃ yadi nābhipatsyase &",
    "GE09ram_03au:2130": " sabāndhavas tyakṣyasi jīvitaṃ raṇe % hato 'dya rāmeṇa śarair ajihmagaiḥ //",
    "GE09ram_03au:2131": " mārīcena tu tad vākyaṃ $ kṣamaṃ yuktaṃ ca rāvaṇaḥ &",
    "GE09ram_03au:2132": " ukto na pratijagrāha % martukāma ivauṣadham // Ram_3,38.1 //",
    "GE09ram_03au:2133": " taṃ pathyahitavaktāraṃ $ mārīcaṃ rākṣasādhipaḥ &",
    "GE09ram_03au:2134": " abravīt paruṣaṃ vākyam % ayuktaṃ kālacoditaḥ // Ram_3,38.2 //",
    "GE09ram_03au:2135": " yat kilaitad ayuktārthaṃ $ mārīca mayi kathyate &",
    "GE09ram_03au:2136": " vākyaṃ niṣphalam atyarthaṃ % bījam uptam ivoṣare // Ram_3,38.3 //",
    "GE09ram_03au:2137": " tvadvākyair na tu māṃ śakyaṃ $ bhettuṃ rāmasya saṃyuge &",
    "GE09ram_03au:2138": " pāpaśīlasya mūrkhasya % mānuṣasya viśeṣataḥ // Ram_3,38.4 //",
    "GE09ram_03au:2139": " yas tyaktvā suhṛdo rājyaṃ $ mātaraṃ pitaraṃ tathā &",
    "GE09ram_03au:2140": " strīvākyaṃ prākṛtaṃ śrutvā % vanam ekapade gataḥ // Ram_3,38.5 //",
    "GE09ram_03au:2141": " avaśyaṃ tu mayā tasya $ saṃyuge kharaghātinaḥ &",
    "GE09ram_03au:2142": " prāṇaiḥ priyatarā sītā % hartavyā tava saṃnidhau // Ram_3,38.6 //",
    "GE09ram_03au:2143": " evaṃ me niścitā buddhir $ hṛdi mārīca vartate &",
    "GE09ram_03au:2144": " na vyāvartayituṃ śakyā % sendrair api surāsuraiḥ // Ram_3,38.7 //",
    "GE09ram_03au:2145": " doṣaṃ guṇaṃ vā saṃpṛṣṭas $ tvam evaṃ vaktum arhasi &",
    "GE09ram_03au:2146": " apāyaṃ vāpy upāyaṃ vā % kāryasyāsya viniścaye // Ram_3,38.8 //",
    "GE09ram_03au:2147": " saṃpṛṣṭena tu vaktavyaṃ $ sacivena vipaścitā &",
    "GE09ram_03au:2148": " udyatāñjalinā rājño % ya icched bhūtim ātmanaḥ // Ram_3,38.9 //",
    "GE09ram_03au:2149": " vākyam apratikūlaṃ tu $ mṛdupūrvaṃ śubhaṃ hitam &",
    "GE09ram_03au:2150": " upacāreṇa yuktaṃ ca % vaktavyo vasudhādhipaḥ // Ram_3,38.10 //",
    "GE09ram_03au:2151": " sāvamardaṃ tu yad vākyaṃ $ mārīca hitam ucyate &",
    "GE09ram_03au:2152": " nābhinandati tad rājā % mānārho mānavarjitam // Ram_3,38.11 //",
    "GE09ram_03au:2153": " pañcarūpāṇi rājāno $ dhārayanty amitaujasaḥ &",
    "GE09ram_03au:2154": " agner indrasya somasya % yamasya varuṇasya ca \\",
    "GE09ram_03au:2155": " auṣṇyaṃ tathā vikramaṃ ca saumyaṃ daṇḍaṃ prasannatām // Ram_3,38.12 //",
    "GE09ram_03au:2156": " tasmāt sarvāsv avasthāsu $ mānyāḥ pūjyāś ca pārthivāḥ &",
    "GE09ram_03au:2157": " tvaṃ tu dharmam avijñāya % kevalaṃ moham āsthitaḥ // Ram_3,38.13 //",
    "GE09ram_03au:2158": " abhyāgataṃ māṃ daurātmyāt $ paruṣaṃ vadasīdṛśam &",
    "GE09ram_03au:2159": " guṇadoṣau na pṛcchāmi % kṣamaṃ cātmani rākṣasa \\",
    "GE09ram_03au:2160": " asmiṃs tu sa bhavān kṛtye sāhāyyaṃ kartum arhasi // Ram_3,38.14 //",
    "GE09ram_03au:2161": " sauvarṇas tvaṃ mṛgo bhūtvā $ citro rajatabindubhiḥ &",
    "GE09ram_03au:2162": " pralobhayitvā vaidehīṃ % yatheṣṭaṃ gantum arhasi // Ram_3,38.15 //",
    "GE09ram_03au:2163": " tvāṃ tu māyāmṛgaṃ dṛṣṭvā $ kāñcanaṃ jātavismayā &",
    "GE09ram_03au:2164": " ānayainam iti kṣipraṃ % rāmaṃ vakṣyati maithilī // Ram_3,38.16 //",
    "GE09ram_03au:2165": " apakrānte ca kākutsthe $ lakṣmaṇe ca yathāsukham &",
    "GE09ram_03au:2166": " ānayiṣyāmi vaidehīṃ % sahasrākṣaḥ śacīm iva // Ram_3,38.17 //",
    "GE09ram_03au:2167": " evaṃ kṛtvā tv idaṃ kāryaṃ $ yatheṣṭaṃ gaccha rākṣasa &",
    "GE09ram_03au:2168": " rājyasyārdhaṃ pradāsyāmi % mārīca tava suvrata // Ram_3,38.18 //",
    "GE09ram_03au:2169": " gaccha saumya śivaṃ mārgaṃ $ kāryasyāsya vivṛddhaye &",
    "GE09ram_03au:2170": " prāpya sītām ayuddhena % vañcayitvā tu rāghavam \\",
    "GE09ram_03au:2171": " laṅkāṃ prati gamiṣyāmi kṛtakāryaḥ saha tvayā // Ram_3,38.19 //",
    "GE09ram_03au:2172": " etat kāryam avaśyaṃ me $ balād api kariṣyasi &",
    "GE09ram_03au:2173": " rājño hi pratikūlastho % na jātu sukham edhate // Ram_3,38.20 //",
    "GE09ram_03au:2174": " āsādya taṃ jīvitasaṃśayas te $ mṛtyur dhruvo hy adya mayā virudhya &",
    "GE09ram_03au:2175": " etad yathāvat parigṛhya buddhyā % yad atra pathyaṃ kuru tat tathā tvam //",
    "GE09ram_03au:2176": " ājñapto rājavad vākyaṃ $ pratikūlaṃ niśācaraḥ &",
    "GE09ram_03au:2177": " abravīt paruṣaṃ vākyaṃ % mārīco rākṣasādhipam // Ram_3,39.1 //",
    "GE09ram_03au:2178": " kenāyam upadiṣṭas te $ vināśaḥ pāpakarmaṇā &",
    "GE09ram_03au:2179": " saputrasya sarāṣṭrasya % sāmātyasya niśācara // Ram_3,39.2 //",
    "GE09ram_03au:2180": " kas tvayā sukhinā rājan $ nābhinandati pāpakṛt &",
    "GE09ram_03au:2181": " kenedam upadiṣṭaṃ te % mṛtyudvāram upāyataḥ // Ram_3,39.3 //",
    "GE09ram_03au:2182": " śatravas tava suvyaktaṃ $ hīnavīryā niśācara &",
    "GE09ram_03au:2183": " icchanti tvāṃ vinaśyantam % uparuddhaṃ balīyasā // Ram_3,39.4 //",
    "GE09ram_03au:2184": " kenedam upadiṣṭaṃ te $ kṣudreṇāhitavādinā &",
    "GE09ram_03au:2185": " yas tvām icchati naśyantaṃ % svakṛtena niśācara // Ram_3,39.5 //",
    "GE09ram_03au:2186": " vadhyāḥ khalu na hanyante $ sacivās tava rāvaṇa &",
    "GE09ram_03au:2187": " ye tvām utpatham ārūḍhaṃ % na nigṛhṇanti sarvaśaḥ // Ram_3,39.6 //",
    "GE09ram_03au:2188": " amātyaiḥ kāmavṛtto hi $ rājā kāpatham āśritaḥ &",
    "GE09ram_03au:2189": " nigrāhyaḥ sarvathā sadbhir % na nigrāhyo nigṛhyase // Ram_3,39.7 //",
    "GE09ram_03au:2190": " dharmam arthaṃ ca kāmaṃ ca $ yaśaś ca jayatāṃ vara &",
    "GE09ram_03au:2191": " svāmiprasādāt sacivāḥ % prāpnuvanti niśācara // Ram_3,39.8 //",
    "GE09ram_03au:2192": " viparyaye tu tat sarvaṃ $ vyarthaṃ bhavati rāvaṇa &",
    "GE09ram_03au:2193": " vyasanaṃ svāmivaiguṇyāt % prāpnuvantītare janāḥ // Ram_3,39.9 //",
    "GE09ram_03au:2194": " rājamūlo hi dharmaś ca $ jayaś ca jayatāṃ vara &",
    "GE09ram_03au:2195": " tasmāt sarvāsv avasthāsu % rakṣitavyo narādhipaḥ // Ram_3,39.10 //",
    "GE09ram_03au:2196": " rājyaṃ pālayituṃ śakyaṃ $ na tīkṣṇena niśācara &",
    "GE09ram_03au:2197": " na cāpi pratikūlena % nāvinītena rākṣasa // Ram_3,39.11 //",
    "GE09ram_03au:2198": " ye tīkṣṇamantrāḥ sacivā $ bhajyante saha tena vai &",
    "GE09ram_03au:2199": " viṣameṣu rathāḥ śīghraṃ % mandasārathayo yathā // Ram_3,39.12 //",
    "GE09ram_03au:2200": " bahavaḥ sādhavo loke $ yuktadharmam anuṣṭhitāḥ &",
    "GE09ram_03au:2201": " pareṣām aparādhena % vinaṣṭāḥ saparicchadāḥ // Ram_3,39.13 //",
    "GE09ram_03au:2202": " svāminā pratikūlena $ prajās tīkṣṇena rāvaṇa &",
    "GE09ram_03au:2203": " rakṣyamāṇā na vardhante % meṣā gomāyunā yathā // Ram_3,39.14 //",
    "GE09ram_03au:2204": " avaśyaṃ vinaśiṣyanti $ sarve rāvaṇa rākṣasāḥ &",
    "GE09ram_03au:2205": " yeṣāṃ tvaṃ karkaśo rājā % durbuddhir ajitendriyaḥ // Ram_3,39.15 //",
    "GE09ram_03au:2206": " tad idaṃ kākatālīyaṃ $ ghoram āsāditaṃ tvayā &",
    "GE09ram_03au:2207": " atra kiṃ śobhanaṃ yat tvaṃ % sasainyo vinaśiṣyasi // Ram_3,39.16 //",
    "GE09ram_03au:2208": " māṃ nihatya tu rāmo 'sau $ nacirāt tvāṃ vadhiṣyati &",
    "GE09ram_03au:2209": " anena kṛtakṛtyo 'smi % mriye yad ariṇā hataḥ // Ram_3,39.17 //",
    "GE09ram_03au:2210": " darśanād eva rāmasya $ hataṃ mām upadhāraya &",
    "GE09ram_03au:2211": " ātmānaṃ ca hataṃ viddhi % hṛtvā sītāṃ sabāndhavam // Ram_3,39.18 //",
    "GE09ram_03au:2212": " ānayiṣyāmi cet sītām $ āśramāt sahito mayā &",
    "GE09ram_03au:2213": " naiva tvam asi naivāhaṃ % naiva laṅkā na rākṣasāḥ // Ram_3,39.19 //",
    "GE09ram_03au:2214": " nivāryamāṇas tu mayā hitaiṣiṇā $ na mṛṣyase vākyam idaṃ niśācara &",
    "GE09ram_03au:2215": " paretakalpā hi gatāyuṣo narā % hitaṃ na gṛhṇanti suhṛdbhir īritam //",
    "GE09ram_03au:2216": " evam uktvā tu paruṣaṃ $ mārīco rāvaṇaṃ tataḥ &",
    "GE09ram_03au:2217": " gacchāvety abravīd dīno % bhayād rātriṃcaraprabhoḥ // Ram_3,40.1 //",
    "GE09ram_03au:2218": " dṛṣṭaścāhaṃ punas tena $ śaracāpāsidhāriṇā &",
    "GE09ram_03au:2219": " madvidhodyataśastreṇa % vinaṣṭaṃ jīvitaṃ ca me // Ram_3,40.2 //",
    "GE09ram_03au:2220": " kiṃ tu kartuṃ mayā śakyam $ evaṃ tvayi durātmani &",
    "GE09ram_03au:2221": " eṣa gacchāmy ahaṃ tāta % svasti te 'stu niśācara // Ram_3,40.3 //",
    "GE09ram_03au:2222": " prahṛṣṭas tv abhavat tena $ vacanena sa rākṣasaḥ &",
    "GE09ram_03au:2223": " pariṣvajya susaṃśliṣṭam % idaṃ vacanam abravīt // Ram_3,40.4 //",
    "GE09ram_03au:2224": " etac chauṇḍīryayuktaṃ te $ macchabdād iva bhāṣitam &",
    "GE09ram_03au:2225": " idānīm asi mārīcaḥ % pūrvam anyo niśācaraḥ // Ram_3,40.5 //",
    "GE09ram_03au:2226": " āruhyatām ayaṃ śīghraṃ $ khago ratnavibhūṣitaḥ &",
    "GE09ram_03au:2227": " mayā saha ratho yuktaḥ % piśācavadanaiḥ kharaiḥ // Ram_3,40.6 //",
    "GE09ram_03au:2228": " tato rāvaṇamārīcau $ vimānam iva taṃ ratham &",
    "GE09ram_03au:2229": " āruhya yayatuḥ śīghraṃ % tasmād āśramamaṇḍalāt // Ram_3,40.7 //",
    "GE09ram_03au:2230": " tathaiva tatra paśyantau $ pattanāni vanāni ca &",
    "GE09ram_03au:2231": " girīṃś ca saritaḥ sarvā % rāṣṭrāṇi nagarāṇi ca // Ram_3,40.8 //",
    "GE09ram_03au:2232": " sametya daṇḍakāraṇyaṃ $ rāghavasyāśramaṃ tataḥ &",
    "GE09ram_03au:2233": " dadarśa sahamarīco % rāvaṇo rākṣasādhipaḥ // Ram_3,40.9 //",
    "GE09ram_03au:2234": " avatīrya rathāt tasmāt $ tataḥ kāñcanabhūṣaṇāt &",
    "GE09ram_03au:2235": " haste gṛhītvā mārīcaṃ % rāvaṇo vākyam abravīt // Ram_3,40.10 //",
    "GE09ram_03au:2236": " etad rāmāśramapadaṃ $ dṛśyate kadalīvṛtam &",
    "GE09ram_03au:2237": " kriyatāṃ tat sakhe śīghraṃ % yadarthaṃ vayam āgatāḥ // Ram_3,40.11 //",
    "GE09ram_03au:2238": " sa rāvaṇavacaḥ śrutvā $ mārīco rākṣasas tadā &",
    "GE09ram_03au:2239": " mṛgo bhūtvāśramadvāri % rāmasya vicacāra ha // Ram_3,40.12 //",
    "GE09ram_03au:2240": " maṇipravaraśṛṅgāgraḥ $ sitāsitamukhākṛtiḥ &",
    "GE09ram_03au:2241": " raktapadmotpalamukha % indranīlotpalaśravāḥ // Ram_3,40.13 //",
    "GE09ram_03au:2242": " kiṃcid abhyunnatagrīva $ indranīlanibhodaraḥ &",
    "GE09ram_03au:2243": " madhūkanibhapārśvaś ca % kañjakiñjalkasaṃnibhaḥ // Ram_3,40.14 //",
    "GE09ram_03au:2244": " vaiḍūryasaṃkāśakhuras $ tanujaṅghaḥ susaṃhataḥ &",
    "GE09ram_03au:2245": " indrāyudhasavarṇena % pucchenordhvaṃ virājitaḥ // Ram_3,40.15 //",
    "GE09ram_03au:2246": " manoharasnigdhavarṇo $ ratnair nānāvidhair vṛtaḥ &",
    "GE09ram_03au:2247": " kṣaṇena rākṣaso jāto % mṛgaḥ paramaśobhanaḥ // Ram_3,40.16 //",
    "GE09ram_03au:2248": " vanaṃ prajvalayan ramyaṃ $ rāmāśramapadaṃ ca tat &",
    "GE09ram_03au:2249": " manoharaṃ darśanīyaṃ % rūpaṃ kṛtvā sa rākṣasaḥ // Ram_3,40.17 //",
    "GE09ram_03au:2250": " pralobhanārthaṃ vaidehyā $ nānādhātuvicitritam &",
    "GE09ram_03au:2251": " vicaran gacchate samyak % śādvalāni samantataḥ // Ram_3,40.18 //",
    "GE09ram_03au:2252": " rūpyabinduśataiś citro $ bhūtvā ca priyadarśanaḥ &",
    "GE09ram_03au:2253": " viṭapīnāṃ kisalayān % bhaṅktvādan vicacāra ha // Ram_3,40.19 //",
    "GE09ram_03au:2254": " kadalīgṛhakaṃ gatvā $ karṇikārān itas tataḥ &",
    "GE09ram_03au:2255": " samāśrayan mandagatiḥ % sītāsaṃdarśanaṃ tadā // Ram_3,40.20 //",
    "GE09ram_03au:2256": " rājīvacitrapṛṣṭhaḥ sa $ virarāja mahāmṛgaḥ &",
    "GE09ram_03au:2257": " rāmāśramapadābhyāśe % vicacāra yathāsukham // Ram_3,40.21 //",
    "GE09ram_03au:2258": " punar gatvā nivṛttaś ca $ vicacāra mṛgottamaḥ &",
    "GE09ram_03au:2259": " gatvā muhūrtaṃ tvarayā % punaḥ pratinivartate // Ram_3,40.22 //",
    "GE09ram_03au:2260": " vikrīḍaṃś ca punar bhūmau $ punar eva niṣīdati &",
    "GE09ram_03au:2261": " āśramadvāram āgamya % mṛgayūthāni gacchati // Ram_3,40.23 //",
    "GE09ram_03au:2262": " mṛgayūthair anugataḥ $ punar eva nivartate &",
    "GE09ram_03au:2263": " sītādarśanam ākāṅkṣan % rākṣaso mṛgatāṃ gataḥ // Ram_3,40.24 //",
    "GE09ram_03au:2264": " paribhramati citrāṇi $ maṇḍalāni viniṣpatan &",
    "GE09ram_03au:2265": " samudvīkṣya ca sarve taṃ % mṛgā ye 'nye vanecarāḥ // Ram_3,40.25 //",
    "GE09ram_03au:2266": " upagamya samāghrāya $ vidravanti diśo daśa &",
    "GE09ram_03au:2267": " rākṣasaḥ so 'pi tān vanyān % mṛgān mṛgavadhe rataḥ // Ram_3,40.26 //",
    "GE09ram_03au:2268": " pracchādanārthaṃ bhāvasya $ na bhakṣayati saṃspṛśan &",
    "GE09ram_03au:2269": " tasminn eva tataḥ kāle % vaidehī śubhalocanā // Ram_3,40.27 //",
    "GE09ram_03au:2270": " kusumāpacaye vyagrā $ pādapān atyavartata &",
    "GE09ram_03au:2271": " karṇikārān aśokāṃś ca % cūtāṃś ca madirekṣaṇā // Ram_3,40.28 //",
    "GE09ram_03au:2272": " kusumāny apacinvantī $ cacāra rucirānanā &",
    "GE09ram_03au:2273": " anarhāraṇyavāsasya % sā taṃ ratnamayaṃ mṛgam \\",
    "GE09ram_03au:2274": " muktāmaṇivicitrāṅgaṃ dadarśa paramāṅganā // Ram_3,40.29 //",
    "GE09ram_03au:2275": " taṃ vai ruciradantauṣṭhaṃ $ rūpyadhātutanūruham &",
    "GE09ram_03au:2276": " vismayotphullanayanā % sasnehaṃ samudaikṣata // Ram_3,40.30 //",
    "GE09ram_03au:2277": " sa ca tāṃ rāmadayitāṃ $ paśyan māyāmayo mṛgaḥ &",
    "GE09ram_03au:2278": " vicacāra tatas tatra % dīpayann iva tad vanam // Ram_3,40.31 //",
    "GE09ram_03au:2279": " adṛṣṭapūrvaṃ dṛṣṭvā taṃ $ nānāratnamayaṃ mṛgam &",
    "GE09ram_03au:2280": " vismayaṃ paramaṃ sītā % jagāma janakātmajā // Ram_3,40.32 //",
    "GE09ram_03au:2281": " sā taṃ samprekṣya suśroṇī $ kusumāni vicinvatī &",
    "GE09ram_03au:2282": " hemarājatavarṇābhyāṃ % pārśvābhyām upaśobhitam // Ram_3,41.1 //",
    "GE09ram_03au:2283": " prahṛṣṭā cānavadyāṅgī $ mṛṣṭahāṭakavarṇinī &",
    "GE09ram_03au:2284": " bhartāram api cākrandal % lakṣmaṇaṃ caiva sāyudham // Ram_3,41.2 //",
    "GE09ram_03au:2285": " tayāhūtau naravyāghrau $ vaidehyā rāmalakṣmaṇau &",
    "GE09ram_03au:2286": " vīkṣamāṇau tu taṃ deśaṃ % tadā dadṛśatur mṛgam // Ram_3,41.3 //",
    "GE09ram_03au:2287": " śaṅkamānas tu taṃ dṛṣṭvā $ lakṣmaṇo rāmam abravīt &",
    "GE09ram_03au:2288": " tam evainam ahaṃ manye % mārīcaṃ rākṣasaṃ mṛgam // Ram_3,41.4 //",
    "GE09ram_03au:2289": " caranto mṛgayāṃ hṛṣṭā $ pāpenopādhinā vane &",
    "GE09ram_03au:2290": " anena nihatā rāma % rājānaḥ kāmarūpiṇā // Ram_3,41.5 //",
    "GE09ram_03au:2291": " asya māyāvido māyā- $ mṛgarūpam idaṃ kṛtam &",
    "GE09ram_03au:2292": " bhānumatpuruṣavyāghra % gandharvapurasaṃnibham // Ram_3,41.6 //",
    "GE09ram_03au:2293": " mṛgo hy evaṃvidho ratna- $ vicitro nāsti rāghava &",
    "GE09ram_03au:2294": " jagatyāṃ jagatīnātha % māyaiṣā hi na saṃśayaḥ // Ram_3,41.7 //",
    "GE09ram_03au:2295": " evaṃ bruvāṇaṃ kākutsthaṃ $ prativārya śucismitā &",
    "GE09ram_03au:2296": " uvāca sītā saṃhṛṣṭā % chadmanā hṛtacetanā // Ram_3,41.8 //",
    "GE09ram_03au:2297": " āryaputrābhirāmo 'sau $ mṛgo harati me manaḥ &",
    "GE09ram_03au:2298": " ānayainaṃ mahābāho % krīḍārthaṃ no bhaviṣyati // Ram_3,41.9 //",
    "GE09ram_03au:2299": " ihāśramapade 'smākaṃ $ bahavaḥ puṇyadarśanāḥ &",
    "GE09ram_03au:2300": " mṛgāś caranti sahitāś % camarāḥ sṛmarās tathā // Ram_3,41.10 //",
    "GE09ram_03au:2301": " ṛkṣāḥ pṛṣatasaṃghāś ca $ vānarāḥ kiṃnarās tathā &",
    "GE09ram_03au:2302": " vicaranti mahābāho % rūpaśreṣṭhā mahābalāḥ // Ram_3,41.11 //",
    "GE09ram_03au:2303": " na cāsya sadṛśo rājan $ dṛṣṭapūrvo mṛgaḥ purā &",
    "GE09ram_03au:2304": " tejasā kṣamayā dīptyā % yathāyaṃ mṛgasattamaḥ // Ram_3,41.12 //",
    "GE09ram_03au:2305": " nānāvarṇavicitrāṅgo $ ratnabindusamācitaḥ &",
    "GE09ram_03au:2306": " dyotayan vanam avyagraṃ % śobhate śaśisaṃnibhaḥ // Ram_3,41.13 //",
    "GE09ram_03au:2307": " aho rūpam aho lakṣmīḥ $ svarasampac ca śobhanā &",
    "GE09ram_03au:2308": " mṛgo 'dbhuto vicitro 'sau % hṛdayaṃ haratīva me // Ram_3,41.14 //",
    "GE09ram_03au:2309": " yadi grahaṇam abhyeti $ jīvann eva mṛgas tava &",
    "GE09ram_03au:2310": " āścaryabhūtaṃ bhavati % vismayaṃ janayiṣyati // Ram_3,41.15 //",
    "GE09ram_03au:2311": " samāptavanavāsānāṃ $ rājyasthānāṃ ca naḥ punaḥ &",
    "GE09ram_03au:2312": " antaḥpuravibhūṣārtho % mṛga eṣa bhaviṣyati // Ram_3,41.16 //",
    "GE09ram_03au:2313": " bharatasyāryaputrasya $ śvaśrūṇāṃ mama ca prabho &",
    "GE09ram_03au:2314": " mṛgarūpam idaṃ divyaṃ % vismayaṃ janayiṣyati // Ram_3,41.17 //",
    "GE09ram_03au:2315": " jīvan na yadi te 'bhyeti $ grahaṇaṃ mṛgasattamaḥ &",
    "GE09ram_03au:2316": " ajinaṃ naraśārdūla % ruciraṃ me bhaviṣyati // Ram_3,41.18 //",
    "GE09ram_03au:2317": " nihatasyāsya sattvasya $ jāmbūnadamayatvaci &",
    "GE09ram_03au:2318": " śaṣpabṛsyāṃ vinītāyām % icchāmy aham upāsitum // Ram_3,41.19 //",
    "GE09ram_03au:2319": " kāmavṛttam idaṃ raudraṃ $ strīṇām asadṛśaṃ matam &",
    "GE09ram_03au:2320": " vapuṣā tv asya sattvasya % vismayo janito mama // Ram_3,41.20 //",
    "GE09ram_03au:2321": " tena kāñcanaromnā tu $ maṇipravaraśṛṅgiṇā &",
    "GE09ram_03au:2322": " taruṇādityavarṇena % nakṣatrapathavarcasā \\",
    "GE09ram_03au:2323": " babhūva rāghavasyāpi mano vismayam āgatam // Ram_3,41.21 //",
    "GE09ram_03au:2324": " evaṃ sītāvacaḥ śrutvā $ dṛṣṭvā ca mṛgam adbhutam &",
    "GE09ram_03au:2325": " uvāca rāghavo hṛṣṭo % bhrātaraṃ lakṣmaṇaṃ vacaḥ // Ram_3,41.22 //",
    "GE09ram_03au:2326": " paśya lakṣmaṇa vaidehyāḥ $ spṛhāṃ mṛgagatām imām &",
    "GE09ram_03au:2327": " rūpaśreṣṭhatayā hy eṣa % mṛgo 'dya na bhaviṣyati // Ram_3,41.23 //",
    "GE09ram_03au:2328": " na vane nandanoddeśe $ na caitrarathasaṃśraye &",
    "GE09ram_03au:2329": " kutaḥ pṛthivyāṃ saumitre % yo 'sya kaścit samo mṛgaḥ // Ram_3,41.24 //",
    "GE09ram_03au:2330": " pratilomānulomāś ca $ rucirā romarājayaḥ &",
    "GE09ram_03au:2331": " śobhante mṛgam āśritya % citrāḥ kanakabindubhiḥ // Ram_3,41.25 //",
    "GE09ram_03au:2332": " paśyāsya jṛmbhamāṇasya $ dīptām agniśikhopamām &",
    "GE09ram_03au:2333": " jihvāṃ mukhān niḥsarantīṃ % meghād iva śatahradām // Ram_3,41.26 //",
    "GE09ram_03au:2334": " masāragalvarkamukhaḥ $ śaṅkhamuktānibhodaraḥ &",
    "GE09ram_03au:2335": " kasya nāmābhirūpo 'sau % na mano lobhayen mṛgaḥ // Ram_3,41.27 //",
    "GE09ram_03au:2336": " kasya rūpam idaṃ dṛṣṭvā $ jāmbūnadamayaprabham &",
    "GE09ram_03au:2337": " nānāratnamayaṃ divyaṃ % na mano vismayaṃ vrajet // Ram_3,41.28 //",
    "GE09ram_03au:2338": " māṃsahetor api mṛgān $ vihārārthaṃ ca dhanvinaḥ &",
    "GE09ram_03au:2339": " ghnanti lakṣmaṇa rājāno % mṛgayāyāṃ mahāvane // Ram_3,41.29 //",
    "GE09ram_03au:2340": " dhanāni vyavasāyena $ vicīyante mahāvane &",
    "GE09ram_03au:2341": " dhātavo vividhāś cāpi % maṇiratnasuvarṇinaḥ // Ram_3,41.30 //",
    "GE09ram_03au:2342": " tat sāram akhilaṃ nṝṇāṃ $ dhanaṃ nicayavardhanam &",
    "GE09ram_03au:2343": " manasā cintitaṃ sarvaṃ % yathā śukrasya lakṣmaṇa // Ram_3,41.31 //",
    "GE09ram_03au:2344": " arthī yenārthakṛtyena $ saṃvrajaty avicārayan &",
    "GE09ram_03au:2345": " tam artham arthaśāstrajñaḥ % prāhur arthyāś ca lakṣmaṇa // Ram_3,41.32 //",
    "GE09ram_03au:2346": " etasya mṛgaratnasya $ parārdhye kāñcanatvaci &",
    "GE09ram_03au:2347": " upavekṣyati vaidehī % mayā saha sumadhyamā // Ram_3,41.33 //",
    "GE09ram_03au:2348": " na kādalī na priyakī $ na praveṇī na cāvikī &",
    "GE09ram_03au:2349": " bhaved etasya sadṛśī % sparśaneneti me matiḥ // Ram_3,41.34 //",
    "GE09ram_03au:2350": " eṣa caiva mṛgaḥ śrīmān $ yaś ca divyo nabhaścaraḥ &",
    "GE09ram_03au:2351": " ubhāv etau mṛgau divyau % tārāmṛgamahīmṛgau // Ram_3,41.35 //",
    "GE09ram_03au:2352": " yadi vāyaṃ tathā yan māṃ $ bhaved vadasi lakṣmaṇa &",
    "GE09ram_03au:2353": " māyaiṣā rākṣasasyeti % kartavyo 'sya vadho mayā // Ram_3,41.36 //",
    "GE09ram_03au:2354": " etena hi nṛśaṃsena $ mārīcenākṛtātmanā &",
    "GE09ram_03au:2355": " vane vicaratā pūrvaṃ % hiṃsitā munipuṃgavāḥ // Ram_3,41.37 //",
    "GE09ram_03au:2356": " utthāya bahavo yena $ mṛgayāyāṃ janādhipāḥ &",
    "GE09ram_03au:2357": " nihatāḥ parameṣvāsās % tasmād vadhyas tv ayaṃ mṛgaḥ // Ram_3,41.38 //",
    "GE09ram_03au:2358": " purastād iha vātāpiḥ $ paribhūya tapasvinaḥ &",
    "GE09ram_03au:2359": " udarastho dvijān hanti % svagarbho 'śvatarīm iva // Ram_3,41.39 //",
    "GE09ram_03au:2360": " sa kadācic cirāl loke $ āsasāda mahāmunim &",
    "GE09ram_03au:2361": " agastyaṃ tejasā yuktaṃ % bhakṣyas tasya babhūva ha // Ram_3,41.40 //",
    "GE09ram_03au:2362": " samutthāne ca tadrūpaṃ $ kartukāmaṃ samīkṣya tam &",
    "GE09ram_03au:2363": " utsmayitvā tu bhagavān % vātāpim idam abravīt // Ram_3,41.41 //",
    "GE09ram_03au:2364": " tvayāvigaṇya vātāpe $ paribhūtāś ca tejasā &",
    "GE09ram_03au:2365": " jīvaloke dvijaśreṣṭhās % tasmād asi jarāṃ gataḥ // Ram_3,41.42 //",
    "GE09ram_03au:2366": " evaṃ tan na bhaved rakṣo $ vātāpir iva lakṣmaṇa &",
    "GE09ram_03au:2367": " madvidhaṃ yo 'timanyeta % dharmanityaṃ jitendriyam // Ram_3,41.43 //",
    "GE09ram_03au:2368": " bhaveddhato 'yaṃ vātāpir $ agastyeneva māṃ gatiḥ &",
    "GE09ram_03au:2369": " iha tvaṃ bhava saṃnaddho % yantrito rakṣa maithilīm // Ram_3,41.44 //",
    "GE09ram_03au:2370": " asyām āyattam asmākaṃ $ yat kṛtyaṃ raghunandana &",
    "GE09ram_03au:2371": " aham enaṃ vadhiṣyāmi % grahīṣyāmy athavā mṛgam // Ram_3,41.45 //",
    "GE09ram_03au:2372": " yāvad gacchāmi saumitre $ mṛgam ānayituṃ drutam &",
    "GE09ram_03au:2373": " paśya lakṣmaṇa vaidehīṃ % mṛgatvaci gataspṛhām // Ram_3,41.46 //",
    "GE09ram_03au:2374": " tvacā pradhānayā hy eṣa $ mṛgo 'dya na bhaviṣyati &",
    "GE09ram_03au:2375": " apramattena te bhāvyam % āśramasthena sītayā // Ram_3,41.47 //",
    "GE09ram_03au:2376": " yāvat pṛṣatam ekena $ sāyakena nihanmy aham &",
    "GE09ram_03au:2377": " hatvaitac carma ādāya % śīghram eṣyāmi lakṣmaṇa // Ram_3,41.48 //",
    "GE09ram_03au:2378": " pradakṣiṇenātibalena pakṣiṇā $ jaṭāyuṣā buddhimatā ca lakṣmaṇa &",
    "GE09ram_03au:2379": " bhavāpramattaḥ pratigṛhya maithilīṃ % pratikṣaṇaṃ sarvata eva śaṅkitaḥ //",
    "GE09ram_03au:2380": " tathā tu taṃ samādiśya $ bhrātaraṃ raghunandanaḥ &",
    "GE09ram_03au:2381": " babandhāsiṃ mahātejā % jāmbūnadamayatsarum // Ram_3,42.1 //",
    "GE09ram_03au:2382": " tatas tryavanataṃ cāpam $ ādāyātmavibhūṣaṇam &",
    "GE09ram_03au:2383": " ābadhya ca kalāpau dvau % jagāmodagravikramaḥ // Ram_3,42.2 //",
    "GE09ram_03au:2384": " taṃ vañcayāno rājendram $ āpatantaṃ nirīkṣya vai &",
    "GE09ram_03au:2385": " babhūvāntarhitas trāsāt % punaḥ saṃdarśane 'bhavat // Ram_3,42.3 //",
    "GE09ram_03au:2386": " baddhāsir dhanur ādāya $ pradudrāva yato mṛgaḥ &",
    "GE09ram_03au:2387": " taṃ sa paśyati rūpeṇa % dyotamānam ivāgrataḥ // Ram_3,42.4 //",
    "GE09ram_03au:2388": " avekṣyāvekṣya dhāvantaṃ $ dhanuṣpāṇir mahāvane &",
    "GE09ram_03au:2389": " ativṛttam iṣoḥ pātāl % lobhayānaṃ kadācana // Ram_3,42.5 //",
    "GE09ram_03au:2390": " śaṅkitaṃ tu samudbhrāntam $ utpatantam ivāmbare &",
    "GE09ram_03au:2391": " daśyamānam adṛśyaṃ ca % navoddeśeṣu keṣucit // Ram_3,42.6 //",
    "GE09ram_03au:2392": " chinnābhrair iva saṃvītaṃ $ śāradaṃ candramaṇḍalam &",
    "GE09ram_03au:2393": " muhūrtād eva dadṛśe % muhur dūrāt prakāśate // Ram_3,42.7 //",
    "GE09ram_03au:2394": " darśanādarśanenaiva $ so 'pākarṣata rāghavam &",
    "GE09ram_03au:2395": " āsīt kruddhas tu kākutstho % vivaśas tena mohitaḥ // Ram_3,42.8 //",
    "GE09ram_03au:2396": " athāvatasthe suśrāntaś $ chāyām āśritya śādvale &",
    "GE09ram_03au:2397": " mṛgaiḥ parivṛto vanyair % adūrāt pratyadṛśyata // Ram_3,42.9 //",
    "GE09ram_03au:2398": " dṛṣṭvā rāmo mahātejās $ taṃ hantuṃ kṛtaniścayaḥ &",
    "GE09ram_03au:2399": " saṃdhāya sudṛḍhe cāpe % vikṛṣya balavad balī // Ram_3,42.10 //",
    "GE09ram_03au:2400": " tam eva mṛgam uddiśya $ jvalantam iva pannagam &",
    "GE09ram_03au:2401": " mumoca jvalitaṃ dīptam % astrabrahmavinirmitam // Ram_3,42.11 //",
    "GE09ram_03au:2402": " sa bhṛśaṃ mṛgarūpasya $ vinirbhidya śarottamaḥ &",
    "GE09ram_03au:2403": " mārīcasyaiva hṛdayaṃ % vibhedāśanisaṃnibhaḥ // Ram_3,42.12 //",
    "GE09ram_03au:2404": " tālamātram athotpatya $ nyapatat sa śarāturaḥ &",
    "GE09ram_03au:2405": " vyanadad bhairavaṃ nādaṃ % dharaṇyām alpajīvitaḥ \\",
    "GE09ram_03au:2406": " mriyamāṇas tu mārīco jahau tāṃ kṛtrimāṃ tanum // Ram_3,42.13 //",
    "GE09ram_03au:2407": " samprāptakālam ājñāya $ cakāra ca tataḥ svaram &",
    "GE09ram_03au:2408": " sadṛśaṃ rāghavasyaiva % hā sīte lakṣmaṇeti ca // Ram_3,42.14 //",
    "GE09ram_03au:2409": " tena marmaṇi nirviddhaḥ $ śareṇānupamena hi &",
    "GE09ram_03au:2410": " mṛgarūpaṃ tu tat tyaktvā % rākṣasaṃ rūpam ātmanaḥ \\",
    "GE09ram_03au:2411": " cakre sa sumahākāyo mārīco jīvitaṃ tyajan // Ram_3,42.15 //",
    "GE09ram_03au:2412": " tato vicitrakeyūraḥ $ sarvābharaṇabhūṣitaḥ &",
    "GE09ram_03au:2413": " hemamālī mahādaṃṣṭro % rākṣaso 'bhūc charāhataḥ // Ram_3,42.16 //",
    "GE09ram_03au:2414": " taṃ dṛṣṭvā patitaṃ bhūmau $ rākṣasaṃ ghoradarśanam &",
    "GE09ram_03au:2415": " jagāma manasā sītāṃ % lakṣmaṇasya vacaḥ smaran // Ram_3,42.17 //",
    "GE09ram_03au:2416": " hā sīte lakṣmaṇety evam $ ākruśya tu mahāsvaram &",
    "GE09ram_03au:2417": " mamāra rākṣasaḥ so 'yaṃ % śrutvā sītā kathaṃ bhavet // Ram_3,42.18 //",
    "GE09ram_03au:2418": " lakṣmaṇaś ca mahābāhuḥ $ kām avasthāṃ gamiṣyati &",
    "GE09ram_03au:2419": " iti saṃcintya dharmātmā % rāmo hṛṣṭatanūruhaḥ // Ram_3,42.19 //",
    "GE09ram_03au:2420": " tatra rāmaṃ bhayaṃ tīvram $ āviveśa viṣādajam &",
    "GE09ram_03au:2421": " rākṣasaṃ mṛgarūpaṃ taṃ % hatvā śrutvā ca tatsvaram // Ram_3,42.20 //",
    "GE09ram_03au:2422": " nihatya pṛṣataṃ cānyaṃ $ māṃsam ādāya rāghavaḥ &",
    "GE09ram_03au:2423": " tvaramāṇo janasthānaṃ % sasārābhimukhas tadā // Ram_3,42.21 //",
    "GE09ram_03au:2424": " ārtasvaraṃ tu taṃ bhartur $ vijñāya sadṛśaṃ vane &",
    "GE09ram_03au:2425": " uvāca lakṣmaṇaṃ sītā % gaccha jānīhi rāghavam // Ram_3,43.1 //",
    "GE09ram_03au:2426": " na hi me jīvitaṃ sthāne $ hṛdayaṃ vāvatiṣṭhate &",
    "GE09ram_03au:2427": " krośataḥ paramārtasya % śrutaḥ śabdo mayā bhṛśam // Ram_3,43.2 //",
    "GE09ram_03au:2428": " ākrandamānaṃ tu vane $ bhrātaraṃ trātum arhasi &",
    "GE09ram_03au:2429": " taṃ kṣipram abhidhāva tvaṃ % bhrātaraṃ śaraṇaiṣiṇam // Ram_3,43.3 //",
    "GE09ram_03au:2430": " rakṣasāṃ vaśam āpannaṃ $ siṃhānām iva govṛṣam &",
    "GE09ram_03au:2431": " na jagāma tathoktas tu % bhrātur ājñāya śāsanam // Ram_3,43.4 //",
    "GE09ram_03au:2432": " tam uvāca tatas tatra $ kupitā janakātmajā &",
    "GE09ram_03au:2433": " saumitre mitrarūpeṇa % bhrātus tvam asi śatruvat // Ram_3,43.5 //",
    "GE09ram_03au:2434": " yas tvam asyām avasthāyāṃ $ bhrātaraṃ nābhipadyase &",
    "GE09ram_03au:2435": " icchasi tvaṃ vinaśyantaṃ % rāmaṃ lakṣmaṇa matkṛte // Ram_3,43.6 //",
    "GE09ram_03au:2436": " vyasanaṃ te priyaṃ manye $ sneho bhrātari nāsti te &",
    "GE09ram_03au:2437": " tena tiṣṭhasi viśrabdhas % tam apaśyan mahādyutim // Ram_3,43.7 //",
    "GE09ram_03au:2438": " kiṃ hi saṃśayam āpanne $ tasminn iha mayā bhavet &",
    "GE09ram_03au:2439": " kartavyam iha tiṣṭhantyā % yat pradhānas tvam āgataḥ // Ram_3,43.8 //",
    "GE09ram_03au:2440": " iti bruvāṇāṃ vaidehīṃ $ bāṣpaśokapariplutām &",
    "GE09ram_03au:2441": " abravīl lakṣmaṇas trastāṃ % sītāṃ mṛgavadhūm iva // Ram_3,43.9 //",
    "GE09ram_03au:2442": " devi devamanuṣyeṣu $ gandharveṣu patatriṣu &",
    "GE09ram_03au:2443": " rākṣaseṣu piśāceṣu % kiṃnareṣu mṛgeṣu ca // Ram_3,43.10 //",
    "GE09ram_03au:2444": " dānaveṣu ca ghoreṣu $ na sa vidyeta śobhane &",
    "GE09ram_03au:2445": " yo rāmaṃ pratiyudhyeta % samare vāsavopamam // Ram_3,43.11 //",
    "GE09ram_03au:2446": " avadhyaḥ samare rāmo $ naivaṃ tvaṃ vaktum arhasi &",
    "GE09ram_03au:2447": " na tvām asmin vane hātum % utsahe rāghavaṃ vinā // Ram_3,43.12 //",
    "GE09ram_03au:2448": " anivāryaṃ balaṃ tasya $ balair balavatām api &",
    "GE09ram_03au:2449": " tribhir lokaiḥ samudyuktaiḥ % seśvaraiḥ sāmarair api // Ram_3,43.13 //",
    "GE09ram_03au:2450": " hṛdayaṃ nirvṛtaṃ te 'stu $ saṃtāpas tyajyatām ayam &",
    "GE09ram_03au:2451": " āgamiṣyati te bhartā % śīghraṃ hatvā mṛgottamam // Ram_3,43.14 //",
    "GE09ram_03au:2452": " na sa tasya svaro vyaktaṃ $ na kaścid api daivataḥ &",
    "GE09ram_03au:2453": " gandharvanagaraprakhyā % māyā sā tasya rakṣasaḥ // Ram_3,43.15 //",
    "GE09ram_03au:2454": " nyāsabhūtāsi vaidehi $ nyastā mayi mahātmanā &",
    "GE09ram_03au:2455": " rāmeṇa tvaṃ varārohe % na tvāṃ tyaktum ihotsahe // Ram_3,43.16 //",
    "GE09ram_03au:2456": " kṛtavairāś ca kalyāṇi $ vayam etair niśācaraiḥ &",
    "GE09ram_03au:2457": " kharasya nidhane devi % janasthānavadhaṃ prati // Ram_3,43.17 //",
    "GE09ram_03au:2458": " rākṣasā vidhinā vāco $ visṛjanti mahāvane &",
    "GE09ram_03au:2459": " hiṃsāvihārā vaidehi % na cintayitum arhasi // Ram_3,43.18 //",
    "GE09ram_03au:2460": " lakṣmaṇenaivam uktā tu $ kruddhā saṃraktalocanā &",
    "GE09ram_03au:2461": " abravīt paruṣaṃ vākyaṃ % lakṣmaṇaṃ satyavādinam // Ram_3,43.19 //",
    "GE09ram_03au:2462": " anārya karuṇārambha $ nṛśaṃsa kulapāṃsana &",
    "GE09ram_03au:2463": " ahaṃ tava priyaṃ manye % tenaitāni prabhāṣase // Ram_3,43.20 //",
    "GE09ram_03au:2464": " naitac citraṃ sapatneṣu $ pāpaṃ lakṣmaṇa yad bhavet &",
    "GE09ram_03au:2465": " tvadvidheṣu nṛśaṃseṣu % nityaṃ pracchannacāriṣu // Ram_3,43.21 //",
    "GE09ram_03au:2466": " suduṣṭas tvaṃ vane rāmam $ ekam eko 'nugacchasi &",
    "GE09ram_03au:2467": " mama hetoḥ praticchannaḥ % prayukto bharatena vā // Ram_3,43.22 //",
    "GE09ram_03au:2468": " katham indīvaraśyāmaṃ $ rāmaṃ padmanibhekṣaṇam &",
    "GE09ram_03au:2469": " upasaṃśritya bhartāraṃ % kāmayeyaṃ pṛthag janam // Ram_3,43.23 //",
    "GE09ram_03au:2470": " samakṣaṃ tava saumitre $ prāṇāṃs tyakṣye na saṃśayaḥ &",
    "GE09ram_03au:2471": " rāmaṃ vinā kṣaṇam api % na hi jīvāmi bhūtale // Ram_3,43.24 //",
    "GE09ram_03au:2472": " ity uktaḥ paruṣaṃ vākyaṃ $ sītayā romaharṣaṇam &",
    "GE09ram_03au:2473": " abravīl lakṣmaṇaḥ sītāṃ % prāñjalir vijitendriyaḥ // Ram_3,43.25 //",
    "GE09ram_03au:2474": " uttaraṃ notsahe vaktuṃ $ daivataṃ bhavatī mama &",
    "GE09ram_03au:2475": " vākyam apratirūpaṃ tu % na citraṃ strīṣu maithili // Ram_3,43.26 //",
    "GE09ram_03au:2476": " svabhāvas tv eṣa nārīṇām $ eṣu lokeṣu dṛśyate &",
    "GE09ram_03au:2477": " vimuktadharmāś capalās % tīkṣṇā bhedakarāḥ striyaḥ // Ram_3,43.27 //",
    "GE09ram_03au:2478": " upaśṛṇvantu me sarve $ sākṣibhūtā vanecarāḥ &",
    "GE09ram_03au:2479": " nyāyavādī yathā vākyam % ukto 'haṃ paruṣaṃ tvayā // Ram_3,43.28 //",
    "GE09ram_03au:2480": " dhik tvām adya praṇaśya tvaṃ $ yan mām evaṃ viśaṅkase &",
    "GE09ram_03au:2481": " strītvād duṣṭasvabhāvena % guruvākye vyavasthitam // Ram_3,43.29 //",
    "GE09ram_03au:2482": " gamiṣye yatra kākutsthaḥ $ svasti te 'stu varānane &",
    "GE09ram_03au:2483": " rakṣantu tvāṃ viśālākṣi % samagrā vanadevatāḥ // Ram_3,43.30 //",
    "GE09ram_03au:2484": " nimittāni hi ghorāṇi $ yāni prādurbhavanti me &",
    "GE09ram_03au:2485": " api tvāṃ saha rāmeṇa % paśyeyaṃ punar āgataḥ // Ram_3,43.31 //",
    "GE09ram_03au:2486": " lakṣmaṇenaivam uktā tu $ rudatī janakātmajā &",
    "GE09ram_03au:2487": " pratyuvāca tato vākyaṃ % tīvraṃ bāṣpapariplutā // Ram_3,43.32 //",
    "GE09ram_03au:2488": " godāvarīṃ pravekṣyāmi $ vinā rāmeṇa lakṣmaṇa &",
    "GE09ram_03au:2489": " ābandhiṣye 'thavā tyakṣye % viṣame deham ātmanaḥ // Ram_3,43.33 //",
    "GE09ram_03au:2490": " pibāmi vā viṣaṃ tīkṣṇaṃ $ pravekṣyāmi hutāśanam &",
    "GE09ram_03au:2491": " na tv ahaṃ rāghavād anyaṃ % padāpi puruṣaṃ spṛśe // Ram_3,43.34 //",
    "GE09ram_03au:2492": " iti lakṣmaṇam ākruśya $ sītā duḥkhasamanvitā &",
    "GE09ram_03au:2493": " pāṇibhyāṃ rudatī duḥkhād % udaraṃ prajaghāna ha // Ram_3,43.35 //",
    "GE09ram_03au:2494": " tām ārtarūpāṃ vimanā rudantīṃ $ saumitrir ālokya viśālanetrām &",
    "GE09ram_03au:2495": " āśvāsayāmāsa na caiva bhartus % taṃ bhrātaraṃ kiṃcid uvāca sītā //",
    "GE09ram_03au:2496": " tatas tu sītām abhivādya lakṣmaṇaḥ $ kṛtāñjaliḥ kiṃcid abhipraṇamya &",
    "GE09ram_03au:2497": " avekṣamāṇo bahuśaś ca maithilīṃ % jagāma rāmasya samīpam ātmavān //",
    "GE09ram_03au:2498": " tayā paruṣam uktas tu $ kupito rāghavānujaḥ &",
    "GE09ram_03au:2499": " sa vikāṅkṣan bhṛśaṃ rāmaṃ % pratasthe nacirād iva // Ram_3,44.1 //",
    "GE09ram_03au:2500": " tadāsādya daśagrīvaḥ $ kṣipram antaram āsthitaḥ &",
    "GE09ram_03au:2501": " abhicakrāma vaidehīṃ % parivrājakarūpadhṛk // Ram_3,44.2 //",
    "GE09ram_03au:2502": " ślakṣṇakāṣāyasaṃvītaḥ $ śikhī chattrī upānahī &",
    "GE09ram_03au:2503": " vāme cāṃse 'vasajyātha % śubhe yaṣṭikamaṇḍalū \\",
    "GE09ram_03au:2504": " parivrājakarūpeṇa vaidehīṃ samupāgamat // Ram_3,44.3 //",
    "GE09ram_03au:2505": " tām āsasādātibalo $ bhrātṛbhyāṃ rahitāṃ vane &",
    "GE09ram_03au:2506": " rahitāṃ sūryacandrābhyāṃ % saṃdhyām iva mahattamaḥ // Ram_3,44.4 //",
    "GE09ram_03au:2507": " tām apaśyat tato bālāṃ $ rājaputrīṃ yaśasvinīm &",
    "GE09ram_03au:2508": " rohiṇīṃ śaśinā hīnāṃ % grahavad bhṛśadāruṇaḥ // Ram_3,44.5 //",
    "GE09ram_03au:2509": " tam ugraṃ pāpakarmāṇaṃ $ janasthānaruhā drumāḥ &",
    "GE09ram_03au:2510": " samīkṣya na prakampante % na pravāti ca mārutaḥ // Ram_3,44.6 //",
    "GE09ram_03au:2511": " śīghrasrotāś ca taṃ dṛṣṭvā $ vīkṣantaṃ raktalocanam &",
    "GE09ram_03au:2512": " stimitaṃ gantum ārebhe % bhayād godāvarī nadī // Ram_3,44.7 //",
    "GE09ram_03au:2513": " rāmasya tv antaraṃ prepsur $ daśagrīvas tadantare &",
    "GE09ram_03au:2514": " upatasthe ca vaidehīṃ % bhikṣurūpeṇa rāvaṇaḥ // Ram_3,44.8 //",
    "GE09ram_03au:2515": " abhavyo bhavyarūpeṇa $ bhartāram anuśocatīm &",
    "GE09ram_03au:2516": " abhyavartata vaidehīṃ % citrām iva śanaiścaraḥ // Ram_3,44.9 //",
    "GE09ram_03au:2517": " sa pāpo bhavyarūpeṇa $ tṛṇaiḥ kūpa ivāvṛtaḥ &",
    "GE09ram_03au:2518": " atiṣṭhat prekṣya vaidehīṃ % rāmapatnīṃ yaśasvinīm // Ram_3,44.10 //",
    "GE09ram_03au:2519": " śubhāṃ ruciradantauṣṭhīṃ $ pūrṇacandranibhānanām &",
    "GE09ram_03au:2520": " āsīnāṃ parṇaśālāyāṃ % bāṣpaśokābhipīḍitām // Ram_3,44.11 //",
    "GE09ram_03au:2521": " sa tāṃ padmapalāśākṣīṃ $ pītakauśeyavāsinīm &",
    "GE09ram_03au:2522": " abhyagacchata vaidehīṃ % duṣṭacetā niśācaraḥ // Ram_3,44.12 //",
    "GE09ram_03au:2523": " sa manmathaśarāviṣṭo $ brahmaghoṣam udīrayan &",
    "GE09ram_03au:2524": " abravīt praśritaṃ vākyaṃ % rahite rākṣasādhipaḥ // Ram_3,44.13 //",
    "GE09ram_03au:2525": " tām uttamāṃ trilokānāṃ $ padmahīnām iva śriyam &",
    "GE09ram_03au:2526": " vibhrājamānāṃ vapuṣā % rāvaṇaḥ praśaśaṃsa ha // Ram_3,44.14 //",
    "GE09ram_03au:2527": " kā tvaṃ kāñcanavarṇābhe $ pītakauśeyavāsini &",
    "GE09ram_03au:2528": " kamalānāṃ śubhāṃ mālāṃ % padminīva ca bibhratī // Ram_3,44.15 //",
    "GE09ram_03au:2529": " hrīḥ śrīḥ kīrtiḥ śubhā lakṣmīr $ apsarā vā śubhānane &",
    "GE09ram_03au:2530": " bhūtir vā tvaṃ varārohe % ratir vā svairacāriṇī // Ram_3,44.16 //",
    "GE09ram_03au:2531": " samāḥ śikhariṇaḥ snigdhāḥ $ pāṇḍurā daśanās tava &",
    "GE09ram_03au:2532": " viśāle vimale netre % raktānte kṛṣṇatārake // Ram_3,44.17 //",
    "GE09ram_03au:2533": " viśālaṃ jaghanaṃ pīnam $ ūrū karikaropamau &",
    "GE09ram_03au:2534": " etāv upacitau vṛttau % sahitau saṃpragalbhitau // Ram_3,44.18 //",
    "GE09ram_03au:2535": " pīnonnatamukhau kāntau $ snigdhatālaphalopamau &",
    "GE09ram_03au:2536": " maṇipravekābharaṇau % rucirau te payodharau // Ram_3,44.19 //",
    "GE09ram_03au:2537": " cārusmite cārudati $ cārunetre vilāsini &",
    "GE09ram_03au:2538": " mano harasi me rāme % nadīkūlam ivāmbhasā // Ram_3,44.20 //",
    "GE09ram_03au:2539": " karāntamitamadhyāsi $ sukeśī saṃhatastanī &",
    "GE09ram_03au:2540": " naiva devī na gandharvī % na yakṣī na ca kiṃnarī // Ram_3,44.21 //",
    "GE09ram_03au:2541": " naivaṃrūpā mayā nārī $ dṛṣṭapūrvā mahītale &",
    "GE09ram_03au:2542": " iha vāsaś ca kāntāre % cittam unmādayanti me // Ram_3,44.22 //",
    "GE09ram_03au:2543": " sā pratikrāma bhadraṃ te $ na tvaṃ vastum ihārhasi &",
    "GE09ram_03au:2544": " rākṣasānām ayaṃ vāso % ghorāṇāṃ kāmarūpiṇām // Ram_3,44.23 //",
    "GE09ram_03au:2545": " prāsādāgryāṇi ramyāṇi $ nagaropavanāni ca &",
    "GE09ram_03au:2546": " sampannāni sugandhīni % yuktāny ācarituṃ tvayā // Ram_3,44.24 //",
    "GE09ram_03au:2547": " varaṃ mālyaṃ varaṃ pānaṃ $ varaṃ vastraṃ ca śobhane &",
    "GE09ram_03au:2548": " bhartāraṃ ca varaṃ manye % tvadyuktam asitekṣaṇe // Ram_3,44.25 //",
    "GE09ram_03au:2549": " kā tvaṃ bhavasi rudrāṇāṃ $ marutāṃ vā śucismite &",
    "GE09ram_03au:2550": " vasūnāṃ vā varārohe % devatā pratibhāsi me // Ram_3,44.26 //",
    "GE09ram_03au:2551": " neha gacchanti gandharvā $ na devā na ca kiṃnarāḥ &",
    "GE09ram_03au:2552": " rākṣasānām ayaṃ vāsaḥ % kathaṃ nu tvam ihāgatā // Ram_3,44.27 //",
    "GE09ram_03au:2553": " iha śākhāmṛgāḥ siṃhā $ dvīpivyāghramṛgās tathā &",
    "GE09ram_03au:2554": " ṛkṣās tarakṣavaḥ kaṅkāḥ % kathaṃ tebhyo na bibhyasi // Ram_3,44.28 //",
    "GE09ram_03au:2555": " madānvitānāṃ ghorāṇāṃ $ kuñjarāṇāṃ tarasvinām &",
    "GE09ram_03au:2556": " katham ekā mahāraṇye % na bibheṣi varānane // Ram_3,44.29 //",
    "GE09ram_03au:2557": " kāsi kasya kutaś ca tvaṃ $ kiṃnimittaṃ ca daṇḍakān &",
    "GE09ram_03au:2558": " ekā carasi kalyāṇi % ghorān rākṣasasevitān // Ram_3,44.30 //",
    "GE09ram_03au:2559": " iti praśastā vaidehī $ rāvaṇena durātmanā &",
    "GE09ram_03au:2560": " dvijātiveṣeṇa hi taṃ % dṛṣṭvā rāvaṇam āgatam \\",
    "GE09ram_03au:2561": " sarvair atithisatkāraiḥ pūjayāmāsa maithilī // Ram_3,44.31 //",
    "GE09ram_03au:2562": " upānīyāsanaṃ pūrvaṃ $ pādyenābhinimantrya ca &",
    "GE09ram_03au:2563": " abravīt siddham ity eva % tadā taṃ saumyadarśanam // Ram_3,44.32 //",
    "GE09ram_03au:2564": " dvijātiveṣeṇa samīkṣya maithilī $ tam āgataṃ pātrakusumbhadhāriṇam &",
    "GE09ram_03au:2565": " aśakyam udveṣṭum upāyadarśanān % nyamantrayad brāhmaṇavad yathāgatam //",
    "GE09ram_03au:2566": " iyaṃ bṛsī brāhmaṇa kāmam āsyatām $ idaṃ ca pādyaṃ pratigṛhyatām iti &",
    "GE09ram_03au:2567": " idaṃ ca siddhaṃ vanajātam uttamaṃ % tvadartham avyagram ihopabhujyatām //",
    "GE09ram_03au:2568": " nimantryamāṇaḥ pratipūrṇabhāṣiṇīṃ $ narendrapatnīṃ prasamīkṣya maithilīm &",
    "GE09ram_03au:2569": " prahasya tasyā haraṇe dhṛtaṃ manaḥ % samarpayāmāsa vadhāya rāvaṇaḥ //",
    "GE09ram_03au:2570": " tataḥ suveṣaṃ mṛgayāgataṃ patiṃ $ pratīkṣamāṇā sahalakṣmaṇaṃ tadā &",
    "GE09ram_03au:2571": " nirīkṣamāṇā haritaṃ dadarśa tan % mahad vanaṃ naiva tu rāmalakṣmaṇau //",
    "GE09ram_03au:2572": " rāvaṇena tu vaidehī $ tadā pṛṣṭā jihīrṣuṇā &",
    "GE09ram_03au:2573": " parivrājakarūpeṇa % śaśaṃsātmānam ātmanā // Ram_3,45.1 //",
    "GE09ram_03au:2574": " brāhmaṇaś cātithiś caiṣa $ anukto hi śapeta mām &",
    "GE09ram_03au:2575": " iti dhyātvā muhūrtaṃ tu % sītā vacanam abravīt // Ram_3,45.2 //",
    "GE09ram_03au:2576": " duhitā janakasyāhaṃ $ maithilasya mahātmanaḥ &",
    "GE09ram_03au:2577": " sītā nāmnāsmi bhadraṃ te % rāmabhāryā dvijottama // Ram_3,45.3 //",
    "GE09ram_03au:2578": " saṃvatsaraṃ cādhyuṣitā $ rāghavasya niveśane &",
    "GE09ram_03au:2579": " bhuñjānā mānuṣān bhogān % sarvakāmasamṛddhinī // Ram_3,45.4 //",
    "GE09ram_03au:2580": " tataḥ saṃvatsarād ūrdhvaṃ $ samamanyata me patim &",
    "GE09ram_03au:2581": " abhiṣecayituṃ rāmaṃ % sameto rājamantribhiḥ // Ram_3,45.5 //",
    "GE09ram_03au:2582": " tasmin saṃbhriyamāṇe tu $ rāghavasyābhiṣecane &",
    "GE09ram_03au:2583": " kaikeyī nāma bhartāraṃ % mamāryā yācate varam // Ram_3,45.6 //",
    "GE09ram_03au:2584": " pratigṛhya tu kaikeyī $ śvaśuraṃ sukṛtena me &",
    "GE09ram_03au:2585": " mama pravrājanaṃ bhartur % bharatasyābhiṣecanam \\",
    "GE09ram_03au:2586": " dvāv ayācata bhartāraṃ satyasaṃdhaṃ nṛpottamam // Ram_3,45.7 //",
    "GE09ram_03au:2587": " nādya bhokṣye na ca svapsye $ na pāsye 'haṃ kadācana &",
    "GE09ram_03au:2588": " eṣa me jīvitasyānto % rāmo yady abhiṣicyate // Ram_3,45.8 //",
    "GE09ram_03au:2589": " iti bruvāṇāṃ kaikeyīṃ $ śvaśuro me sa mānadaḥ &",
    "GE09ram_03au:2590": " ayācatārthair anvarthair % na ca yācñāṃ cakāra sā // Ram_3,45.9 //",
    "GE09ram_03au:2591": " mama bhartā mahātejā $ vayasā pañcaviṃśakaḥ &",
    "GE09ram_03au:2592": " rāmeti prathito loke % guṇavān satyavāk śuciḥ \\",
    "GE09ram_03au:2593": " viśālākṣo mahābāhuḥ sarvabhūtahite rataḥ // Ram_3,45.10 //",
    "GE09ram_03au:2594": " abhiṣekāya tu pituḥ $ samīpaṃ rāmam āgatam &",
    "GE09ram_03au:2595": " kaikeyī mama bhartāram % ity uvāca drutaṃ vacaḥ // Ram_3,45.11 //",
    "GE09ram_03au:2596": " tava pitrā samājñaptaṃ $ mamedaṃ śṛṇu rāghava &",
    "GE09ram_03au:2597": " bharatāya pradātavyam % idaṃ rājyam akaṇṭakam // Ram_3,45.12 //",
    "GE09ram_03au:2598": " tvayā tu khalu vastavyaṃ $ nava varṣāṇi pañca ca &",
    "GE09ram_03au:2599": " vane pravraja kākutstha % pitaraṃ mocayānṛtāt // Ram_3,45.13 //",
    "GE09ram_03au:2600": " tathety uvāca tāṃ rāmaḥ $ kaikeyīm akutobhayaḥ &",
    "GE09ram_03au:2601": " cakāra tadvacas tasyā % mama bhartā dṛḍhavrataḥ // Ram_3,45.14 //",
    "GE09ram_03au:2602": " dadyān na pratigṛhṇīyāt $ satyaṃ brūyān na cānṛtam &",
    "GE09ram_03au:2603": " etad brāhmaṇa rāmasya % vrataṃ dhruvam anuttamam // Ram_3,45.15 //",
    "GE09ram_03au:2604": " tasya bhrātā tu vaimātro $ lakṣmaṇo nāma vīryavān &",
    "GE09ram_03au:2605": " rāmasya puruṣavyāghraḥ % sahāyaḥ samare 'rihā // Ram_3,45.16 //",
    "GE09ram_03au:2606": " sa bhrātā lakṣmaṇo nāma $ dharmacārī dṛḍhavrataḥ &",
    "GE09ram_03au:2607": " anvagacchad dhanuṣpāṇiḥ % pravrajantaṃ mayā saha // Ram_3,45.17 //",
    "GE09ram_03au:2608": " te vayaṃ pracyutā rājyāt $ kaikeyyās tu kṛte trayaḥ &",
    "GE09ram_03au:2609": " vicarāma dvijaśreṣṭha % vanaṃ gambhīram ojasā // Ram_3,45.18 //",
    "GE09ram_03au:2610": " samāśvasa muhūrtaṃ tu $ śakyaṃ vastum iha tvayā &",
    "GE09ram_03au:2611": " āgamiṣyati me bhartā % vanyam ādāya puṣkalam // Ram_3,45.19 //",
    "GE09ram_03au:2612": " sa tvaṃ nāma ca gotraṃ ca $ kulam ācakṣva tattvataḥ &",
    "GE09ram_03au:2613": " ekaś ca daṇḍakāraṇye % kimarthaṃ carasi dvija // Ram_3,45.20 //",
    "GE09ram_03au:2614": " evaṃ bruvatyāṃ sītāyāṃ $ rāmapatnyāṃ mahābalaḥ &",
    "GE09ram_03au:2615": " pratyuvācottaraṃ tīvraṃ % rāvaṇo rākṣasādhipaḥ // Ram_3,45.21 //",
    "GE09ram_03au:2616": " yena vitrāsitā lokāḥ $ sadevāsurapannagāḥ &",
    "GE09ram_03au:2617": " ahaṃ sa rāvaṇo nāma % sīte rakṣogaṇeśvaraḥ // Ram_3,45.22 //",
    "GE09ram_03au:2618": " tvāṃ tu kāñcanavarṇābhāṃ $ dṛṣṭvā kauśeyavāsinīm &",
    "GE09ram_03au:2619": " ratiṃ svakeṣu dāreṣu % nādhigacchāmy anindite // Ram_3,45.23 //",
    "GE09ram_03au:2620": " bahvīnām uttamastrīṇām $ āhṛtānām itas tataḥ &",
    "GE09ram_03au:2621": " sarvāsām eva bhadraṃ te % mamāgramahiṣī bhava // Ram_3,45.24 //",
    "GE09ram_03au:2622": " laṅkā nāma samudrasya $ madhye mama mahāpurī &",
    "GE09ram_03au:2623": " sāgareṇa parikṣiptā % niviṣṭā girimūrdhani // Ram_3,45.25 //",
    "GE09ram_03au:2624": " tatra sīte mayā sārdhaṃ $ vaneṣu vicariṣyasi &",
    "GE09ram_03au:2625": " na cāsyāraṇyavāsasya % spṛhayiṣyasi bhāmini // Ram_3,45.26 //",
    "GE09ram_03au:2626": " pañca dāsyaḥ sahasrāṇi $ sarvābharaṇabhūṣitāḥ &",
    "GE09ram_03au:2627": " sīte paricariṣyanti % bhāryā bhavasi me yadi // Ram_3,45.27 //",
    "GE09ram_03au:2628": " rāvaṇenaivam uktā tu $ kupitā janakātmajā &",
    "GE09ram_03au:2629": " pratyuvācānavadyāṅgī % tam anādṛtya rākṣasam // Ram_3,45.28 //",
    "GE09ram_03au:2630": " mahāgirim ivākampyaṃ $ mahendrasadṛśaṃ patim &",
    "GE09ram_03au:2631": " mahodadhim ivākṣobhyam % ahaṃ rāmam anuvratā // Ram_3,45.29 //",
    "GE09ram_03au:2632": " mahābāhuṃ mahoraskaṃ $ siṃhavikrāntagāminam &",
    "GE09ram_03au:2633": " nṛsiṃhaṃ siṃhasaṃkāśam % ahaṃ rāmam anuvratā // Ram_3,45.30 //",
    "GE09ram_03au:2634": " pūrṇacandrānanaṃ vīraṃ $ rājavatsaṃ jitendriyam &",
    "GE09ram_03au:2635": " pṛthukīrtiṃ mahābāhum % ahaṃ rāmam anuvratā // Ram_3,45.31 //",
    "GE09ram_03au:2636": " tvaṃ punar jambukaḥ siṃhīṃ $ mām ihecchasi durlabhām &",
    "GE09ram_03au:2637": " nāhaṃ śakyā tvayā spraṣṭum % ādityasya prabhā yathā // Ram_3,45.32 //",
    "GE09ram_03au:2638": " pādapān kāñcanān nūnaṃ $ bahūn paśyasi mandabhāk &",
    "GE09ram_03au:2639": " rāghavasya priyāṃ bhāryāṃ % yas tvam icchasi rāvaṇa // Ram_3,45.33 //",
    "GE09ram_03au:2640": " kṣudhitasya ca siṃhasya $ mṛgaśatros tarasvinaḥ &",
    "GE09ram_03au:2641": " āśīviṣasya vadanād % daṃṣṭrām ādātum icchasi // Ram_3,45.34 //",
    "GE09ram_03au:2642": " mandaraṃ parvataśreṣṭhaṃ $ pāṇinā hartum icchasi &",
    "GE09ram_03au:2643": " kālakūṭaṃ viṣaṃ pītvā % svastimān gantum icchasi // Ram_3,45.35 //",
    "GE09ram_03au:2644": " akṣisūcyā pramṛjasi $ jihvayā lekṣi ca kṣuram &",
    "GE09ram_03au:2645": " rāghavasya priyāṃ bhāryām % adhigantuṃ tvam icchasi // Ram_3,45.36 //",
    "GE09ram_03au:2646": " avasajya śilāṃ kaṇṭhe $ samudraṃ tartum icchasi &",
    "GE09ram_03au:2647": " sūryācandramasau cobhau % prāṇibhyāṃ hartum icchasi \\",
    "GE09ram_03au:2648": " yo rāmasya priyāṃ bhāryāṃ pradharṣayitum icchasi // Ram_3,45.37 //",
    "GE09ram_03au:2649": " agniṃ prajvalitaṃ dṛṣṭvā $ vastreṇāhartum icchasi &",
    "GE09ram_03au:2650": " kalyāṇavṛttāṃ rāmasya % yo bhāryāṃ hartum icchasi // Ram_3,45.38 //",
    "GE09ram_03au:2651": " ayomukhānāṃ śūlānām $ agre caritum icchasi &",
    "GE09ram_03au:2652": " rāmasya sadṛśīṃ bhāryāṃ % yo 'dhigantuṃ tvam icchasi // Ram_3,45.39 //",
    "GE09ram_03au:2653": " yad antaraṃ siṃhaśṛgālayor vane $ yad antaraṃ syandanikāsamudrayoḥ &",
    "GE09ram_03au:2654": " surāgryasauvīrakayor yad antaraṃ % tad antaraṃ dāśarathes tavaiva ca //",
    "GE09ram_03au:2655": " yad antaraṃ kāñcanasīsalohayor $ yad antaraṃ candanavāripaṅkayoḥ &",
    "GE09ram_03au:2656": " yad antaraṃ hastibiḍālayor vane % tad antaraṃ dāśarathes tavaiva ca //",
    "GE09ram_03au:2657": " yad antaraṃ vāyasavainateyayor $ yad antaraṃ madgumayūrayor api &",
    "GE09ram_03au:2658": " yad antaraṃ sārasagṛdhrayor vane % tad antaraṃ dāśarathes tavaiva ca //",
    "GE09ram_03au:2659": " tasmin sahasrākṣasamaprabhāve $ rāme sthite kārmukabāṇapāṇau &",
    "GE09ram_03au:2660": " hṛtāpi te 'haṃ na jarāṃ gamiṣye % vajraṃ yathā makṣikayāvagīrṇam //",
    "GE09ram_03au:2661": " itīva tad vākyam aduṣṭabhāvā $ sudṛṣṭam uktvā rajanīcaraṃ tam &",
    "GE09ram_03au:2662": " gātraprakampād vyathitā babhūva % vātoddhatā sā kadalīva tanvī //",
    "GE09ram_03au:2663": " tāṃ vepamānām upalakṣya sītāṃ $ sa rāvaṇo mṛtyusamaprabhāvaḥ &",
    "GE09ram_03au:2664": " kulaṃ balaṃ nāma ca karma cātmanaḥ % samācacakṣe bhayakāraṇārtham //",
    "GE09ram_03au:2665": " evaṃ bruvatyāṃ sītāyāṃ $ saṃrabdhaḥ paruṣākṣaram &",
    "GE09ram_03au:2666": " lalāṭe bhrukuṭīṃ kṛtvā % rāvaṇaḥ pratyuvāca ha // Ram_3,46.1 //",
    "GE09ram_03au:2667": " bhrātā vaiśravaṇasyāhaṃ $ sāpatnyo varavarṇini &",
    "GE09ram_03au:2668": " rāvaṇo nāma bhadraṃ te % daśagrīvaḥ pratāpavān // Ram_3,46.2 //",
    "GE09ram_03au:2669": " yasya devāḥ sagandharvāḥ $ piśācapatagoragāḥ &",
    "GE09ram_03au:2670": " vidravanti bhayād bhītā % mṛtyor iva sadā prajāḥ // Ram_3,46.3 //",
    "GE09ram_03au:2671": " yena vaiśravaṇo bhrātā $ vaimātraḥ kāraṇāntare &",
    "GE09ram_03au:2672": " dvaṃdvam āsāditaḥ krodhād % raṇe vikramya nirjitaḥ // Ram_3,46.4 //",
    "GE09ram_03au:2673": " madbhayārtaḥ parityajya $ svam adhiṣṭhānam ṛddhimat &",
    "GE09ram_03au:2674": " kailāsaṃ parvataśreṣṭham % adhyāste naravāhanaḥ // Ram_3,46.5 //",
    "GE09ram_03au:2675": " yasya tat puṣpakaṃ nāma $ vimānaṃ kāmagaṃ śubham &",
    "GE09ram_03au:2676": " vīryād āvarjitaṃ bhadre % yena yāmi vihāyasam // Ram_3,46.6 //",
    "GE09ram_03au:2677": " mama saṃjātaroṣasya $ mukhaṃ dṛṣṭvaiva maithili &",
    "GE09ram_03au:2678": " vidravanti paritrastāḥ % surāḥ śakrapurogamāḥ // Ram_3,46.7 //",
    "GE09ram_03au:2679": " yatra tiṣṭhāmy ahaṃ tatra $ māruto vāti śaṅkitaḥ &",
    "GE09ram_03au:2680": " tīvrāṃśuḥ śiśirāṃśuś ca % bhayāt sampadyate raviḥ // Ram_3,46.8 //",
    "GE09ram_03au:2681": " niṣkampapattrās taravo $ nadyaś ca stimitodakāḥ &",
    "GE09ram_03au:2682": " bhavanti yatra yatrāhaṃ % tiṣṭhāmi ca carāmi ca // Ram_3,46.9 //",
    "GE09ram_03au:2683": " mama pāre samudrasya $ laṅkā nāma purī śubhā &",
    "GE09ram_03au:2684": " sampūrṇā rākṣasair ghorair % yathendrasyāmarāvatī // Ram_3,46.10 //",
    "GE09ram_03au:2685": " prākāreṇa parikṣiptā $ pāṇḍureṇa virājitā &",
    "GE09ram_03au:2686": " hemakakṣyā purī ramyā % vaiḍūryamayatoraṇā // Ram_3,46.11 //",
    "GE09ram_03au:2687": " hastyaśvarathasambādhā $ tūryanādavināditā &",
    "GE09ram_03au:2688": " sarvakāmaphalair vṛkṣaiḥ % saṃkulodyānaśobhitā // Ram_3,46.12 //",
    "GE09ram_03au:2689": " tatra tvaṃ vasatī sīte $ rājaputri mayā saha &",
    "GE09ram_03au:2690": " na smariṣyasi nārīṇāṃ % mānuṣīṇāṃ manasvini // Ram_3,46.13 //",
    "GE09ram_03au:2691": " bhuñjānā mānuṣān bhogān $ divyāṃś ca varavarṇini &",
    "GE09ram_03au:2692": " na smariṣyasi rāmasya % mānuṣasya gatāyuṣaḥ // Ram_3,46.14 //",
    "GE09ram_03au:2693": " sthāpayitvā priyaṃ putraṃ $ rājñā daśarathena yaḥ &",
    "GE09ram_03au:2694": " mandavīryaḥ suto jyeṣṭhas % tataḥ prasthāpito vanam // Ram_3,46.15 //",
    "GE09ram_03au:2695": " tena kiṃ bhraṣṭarājyena $ rāmeṇa gatacetasā &",
    "GE09ram_03au:2696": " kariṣyasi viśālākṣi % tāpasena tapasvinā // Ram_3,46.16 //",
    "GE09ram_03au:2697": " sarvarākṣasabhartāraṃ $ kāmāt svayam ihāgatam &",
    "GE09ram_03au:2698": " na manmathaśarāviṣṭaṃ % pratyākhyātuṃ tvam arhasi // Ram_3,46.17 //",
    "GE09ram_03au:2699": " pratyākhyāya hi māṃ bhīru- $ paritāpaṃ gamiṣyasi &",
    "GE09ram_03au:2700": " caraṇenābhihatyeva % purūravasam urvaśī // Ram_3,46.18 //",
    "GE09ram_03au:2701": " evam uktā tu vaidehī $ kruddhā saṃraktalocanā &",
    "GE09ram_03au:2702": " abravīt paruṣaṃ vākyaṃ % rahite rākṣasādhipam // Ram_3,46.19 //",
    "GE09ram_03au:2703": " kathaṃ vaiśravaṇaṃ devaṃ $ sarvabhūtanamaskṛtam &",
    "GE09ram_03au:2704": " bhrātaraṃ vyapadiśya tvam % aśubhaṃ kartum icchasi // Ram_3,46.20 //",
    "GE09ram_03au:2705": " avaśyaṃ vinaśiṣyanti $ sarve rāvaṇa rākṣasāḥ &",
    "GE09ram_03au:2706": " yeṣāṃ tvaṃ karkaśo rājā % durbuddhir ajitendriyaḥ // Ram_3,46.21 //",
    "GE09ram_03au:2707": " apahṛtya śacīṃ bhāryāṃ $ śakyam indrasya jīvitum &",
    "GE09ram_03au:2708": " na tu rāmasya bhāryāṃ mām % apanīyāsti jīvitam // Ram_3,46.22 //",
    "GE09ram_03au:2709": " jīvec ciraṃ vajradharasya hastāc $ chacīṃ pradhṛṣyāpratirūparūpām &",
    "GE09ram_03au:2710": " na mādṛśīṃ rākṣasa dharṣayitvā % pītāmṛtasyāpi tavāsti mokṣaḥ //",
    "GE09ram_03au:2711": " sītāyā vacanaṃ śrutvā $ daśagrīvaḥ pratāpavān &",
    "GE09ram_03au:2712": " haste hastaṃ samāhatya % cakāra sumahad vapuḥ // Ram_3,47.1 //",
    "GE09ram_03au:2713": " sa maithilīṃ punar vākyaṃ $ babhāṣe ca tato bhṛśam &",
    "GE09ram_03au:2714": " nonmattayā śrutau manye % mama vīryaparākramau // Ram_3,47.2 //",
    "GE09ram_03au:2715": " udvaheyaṃ bhujābhyāṃ tu $ medinīm ambare sthitaḥ &",
    "GE09ram_03au:2716": " āpibeyaṃ samudraṃ ca % mṛtyuṃ hanyāṃ raṇe sthitaḥ // Ram_3,47.3 //",
    "GE09ram_03au:2717": " arkaṃ rundhyāṃ śarais tīkṣṇair $ vibhindyāṃ hi mahītalam &",
    "GE09ram_03au:2718": " kāmarūpiṇam unmatte % paśya māṃ kāmadaṃ patim // Ram_3,47.4 //",
    "GE09ram_03au:2719": " evam uktavatas tasya $ rāvaṇasya śikhiprabhe &",
    "GE09ram_03au:2720": " kruddhasya hariparyante % rakte netre babhūvatuḥ // Ram_3,47.5 //",
    "GE09ram_03au:2721": " sadyaḥ saumyaṃ parityajya $ bhikṣurūpaṃ sa rāvaṇaḥ &",
    "GE09ram_03au:2722": " svaṃ rūpaṃ kālarūpābhaṃ % bheje vaiśravaṇānujaḥ // Ram_3,47.6 //",
    "GE09ram_03au:2723": " saṃraktanayanaḥ śrīmāṃs $ taptakāñcanakuṇḍalaḥ &",
    "GE09ram_03au:2724": " daśāsyaḥ kārmukī bāṇī % babhūva kṣaṇadācaraḥ // Ram_3,47.7 //",
    "GE09ram_03au:2725": " sa parivrājakacchadma $ mahākāyo vihāya tat &",
    "GE09ram_03au:2726": " pratipede svakaṃ rūpaṃ % rāvaṇo rākṣasādhipaḥ // Ram_3,47.8 //",
    "GE09ram_03au:2727": " saṃraktanayanaḥ krodhāj $ jīmūtanicayaprabhaḥ &",
    "GE09ram_03au:2728": " raktāmbaradharas tasthau % strīratnaṃ prekṣya maithilīm // Ram_3,47.9 //",
    "GE09ram_03au:2729": " sa tām asitakeśāntāṃ $ bhāskarasya prabhām iva &",
    "GE09ram_03au:2730": " vasanābharaṇopetāṃ % maithilīṃ rāvaṇo 'bravīt // Ram_3,47.10 //",
    "GE09ram_03au:2731": " triṣu lokeṣu vikhyātaṃ $ yadi bhartāram icchasi &",
    "GE09ram_03au:2732": " mām āśraya varārohe % tavāhaṃ sadṛśaḥ patiḥ // Ram_3,47.11 //",
    "GE09ram_03au:2733": " māṃ bhajasva cirāya tvam $ ahaṃ ślāghyas tava priyaḥ &",
    "GE09ram_03au:2734": " naiva cāhaṃ kvacid bhadre % kariṣye tava vipriyam \\",
    "GE09ram_03au:2735": " tyajyatāṃ mānuṣo bhāvo mayi bhāvaḥ praṇīyatām // Ram_3,47.12 //",
    "GE09ram_03au:2736": " rājyāc cyutam asiddhārthaṃ $ rāmaṃ parimitāyuṣam &",
    "GE09ram_03au:2737": " kair guṇair anuraktāsi % mūḍhe paṇḍitamānini // Ram_3,47.13 //",
    "GE09ram_03au:2738": " yaḥ striyā vacanād rājyaṃ $ vihāya sasuhṛjjanam &",
    "GE09ram_03au:2739": " asmin vyālānucarite % vane vasati durmatiḥ // Ram_3,47.14 //",
    "GE09ram_03au:2740": " ity uktvā maithilīṃ vākyaṃ $ priyārhāṃ priyavādinīm &",
    "GE09ram_03au:2741": " jagrāha rāvaṇaḥ sītāṃ % budhaḥ khe rohiṇīm iva // Ram_3,47.15 //",
    "GE09ram_03au:2742": " vāmena sītāṃ padmākṣīṃ $ mūrdhajeṣu kareṇa saḥ &",
    "GE09ram_03au:2743": " ūrvos tu dakṣiṇenaiva % parijagrāha pāṇinā // Ram_3,47.16 //",
    "GE09ram_03au:2744": " taṃ dṛṣṭvā giriśṛṅgābhaṃ $ tīkṣṇadaṃṣṭraṃ mahābhujam &",
    "GE09ram_03au:2745": " prādravan mṛtyusaṃkāśaṃ % bhayārtā vanadevatāḥ // Ram_3,47.17 //",
    "GE09ram_03au:2746": " sa ca māyāmayo divyaḥ $ kharayuktaḥ kharasvanaḥ &",
    "GE09ram_03au:2747": " pratyadṛśyata hemāṅgo % rāvaṇasya mahārathaḥ // Ram_3,47.18 //",
    "GE09ram_03au:2748": " tatas tāṃ paruṣair vākyair $ abhitarjya mahāsvanaḥ &",
    "GE09ram_03au:2749": " aṅkenādāya vaidehīṃ % ratham āropayat tadā // Ram_3,47.19 //",
    "GE09ram_03au:2750": " sā gṛhītāticukrośa $ rāvaṇena yaśasvinī &",
    "GE09ram_03au:2751": " rāmeti sītā duḥkhārtā % rāmaṃ dūragataṃ vane // Ram_3,47.20 //",
    "GE09ram_03au:2752": " tām akāmāṃ sa kāmārtaḥ $ pannagendravadhūm iva &",
    "GE09ram_03au:2753": " viveṣṭamānām ādāya % utpapātātha rāvaṇaḥ // Ram_3,47.21 //",
    "GE09ram_03au:2754": " tataḥ sā rākṣasendreṇa $ hriyamāṇā vihāyasā &",
    "GE09ram_03au:2755": " bhṛśaṃ cukrośa matteva % bhrāntacittā yathāturā // Ram_3,47.22 //",
    "GE09ram_03au:2756": " hā lakṣmaṇa mahābāho $ gurucittaprasādaka &",
    "GE09ram_03au:2757": " hriyamāṇāṃ na jānīṣe % rakṣasā kāmarūpiṇā // Ram_3,47.23 //",
    "GE09ram_03au:2758": " jīvitaṃ sukham arthāṃś ca $ dharmahetoḥ parityajan &",
    "GE09ram_03au:2759": " hriyamāṇām adharmeṇa % māṃ rāghava na paśyasi // Ram_3,47.24 //",
    "GE09ram_03au:2760": " nanu nāmāvinītānāṃ $ vinetāsi paraṃtapa &",
    "GE09ram_03au:2761": " katham evaṃvidhaṃ pāpaṃ % na tvaṃ śādhi hi rāvaṇam // Ram_3,47.25 //",
    "GE09ram_03au:2762": " nanu sadyo 'vinītasya $ dṛśyate karmaṇaḥ phalam &",
    "GE09ram_03au:2763": " kālo 'py aṅgī bhavaty atra % sasyānām iva paktaye // Ram_3,47.26 //",
    "GE09ram_03au:2764": " sa karma kṛtavān etat $ kālopahatacetanaḥ &",
    "GE09ram_03au:2765": " jīvitāntakaraṃ ghoraṃ % rāmād vyasanam āpnuhi // Ram_3,47.27 //",
    "GE09ram_03au:2766": " hantedānīṃ sakāmā tu $ kaikeyī bāndhavaiḥ saha &",
    "GE09ram_03au:2767": " hriyeyaṃ dharmakāmasya % dharmapatnī yaśasvinaḥ // Ram_3,47.28 //",
    "GE09ram_03au:2768": " āmantraye janasthānaṃ $ karṇikārāṃś ca puṣpitān &",
    "GE09ram_03au:2769": " kṣipraṃ rāmāya śaṃsadhvaṃ % sītāṃ harati rāvaṇaḥ // Ram_3,47.29 //",
    "GE09ram_03au:2770": " mālyavantaṃ śikhariṇaṃ $ vande prasravaṇaṃ girim &",
    "GE09ram_03au:2771": " kṣipraṃ rāmāya śaṃsadhvaṃ % sītāṃ harati rāvaṇaḥ // Ram_3,47.30 //",
    "GE09ram_03au:2772": " haṃsasārasasaṃghuṣṭāṃ $ vande godāvarīṃ nadīm &",
    "GE09ram_03au:2773": " kṣipraṃ rāmāya śaṃsadhvaṃ % sītāṃ harati rāvaṇaḥ // Ram_3,47.31 //",
    "GE09ram_03au:2774": " daivatāni ca yānty asmin $ vane vividhapādape &",
    "GE09ram_03au:2775": " namaskaromy ahaṃ tebhyo % bhartuḥ śaṃsata māṃ hṛtām // Ram_3,47.32 //",
    "GE09ram_03au:2776": " yāni kānicid apy atra $ sattvāni nivasanty uta &",
    "GE09ram_03au:2777": " sarvāṇi śaraṇaṃ yāmi % mṛgapakṣigaṇān api // Ram_3,47.33 //",
    "GE09ram_03au:2778": " hriyamāṇāṃ priyāṃ bhartuḥ $ prāṇebhyo 'pi garīyasīm &",
    "GE09ram_03au:2779": " vivaśāpahṛtā sītā % rāvaṇeneti śaṃsata // Ram_3,47.34 //",
    "GE09ram_03au:2780": " viditvā māṃ mahābāhur $ amutrāpi mahābalaḥ &",
    "GE09ram_03au:2781": " āneṣyati parākramya % vaivasvatahṛtām api // Ram_3,47.35 //",
    "GE09ram_03au:2782": " rāmāya tu yathātattvaṃ $ jaṭāyo haraṇaṃ mama &",
    "GE09ram_03au:2783": " lakṣmaṇāya ca tat sarvam % ākhyātavyam aśeṣataḥ // Ram_3,47.36 //",
    "GE09ram_03au:2784": " taṃ śabdam avasuptasya $ jaṭāyur atha śuśruve &",
    "GE09ram_03au:2785": " niraikṣad rāvaṇaṃ kṣipraṃ % vaidehīṃ ca dadarśa saḥ // Ram_3,48.1 //",
    "GE09ram_03au:2786": " tataḥ parvatakūṭābhas $ tīkṣṇatuṇḍaḥ khagottamaḥ &",
    "GE09ram_03au:2787": " vanaspatigataḥ śrīmān % vyājahāra śubhāṃ giram // Ram_3,48.2 //",
    "GE09ram_03au:2788": " daśagrīva sthito dharme $ purāṇe satyasaṃśrayaḥ &",
    "GE09ram_03au:2789": " jaṭāyur nāma nāmnāhaṃ % gṛdhrarājo mahābalaḥ // Ram_3,48.3 //",
    "GE09ram_03au:2790": " rājā sarvasya lokasya $ mahendravaruṇopamaḥ &",
    "GE09ram_03au:2791": " lokānāṃ ca hite yukto % rāmo daśarathātmajaḥ // Ram_3,48.4 //",
    "GE09ram_03au:2792": " tasyaiṣā lokanāthasya $ dharmapatnī yaśasvinī &",
    "GE09ram_03au:2793": " sītā nāma varārohā % yāṃ tvaṃ hartum ihecchasi // Ram_3,48.5 //",
    "GE09ram_03au:2794": " kathaṃ rājā sthito dharme $ paradārān parāmṛśet &",
    "GE09ram_03au:2795": " rakṣaṇīyā viśeṣeṇa % rājadārā mahābala \\",
    "GE09ram_03au:2796": " nivartaya matiṃ nīcāṃ paradārābhimarśanam // Ram_3,48.6 //",
    "GE09ram_03au:2797": " na tat samācared dhīro $ yat paro 'sya vigarhayet &",
    "GE09ram_03au:2798": " yathātmanas tathānyeṣāṃ % dārā rakṣyā vimarśanāt // Ram_3,48.7 //",
    "GE09ram_03au:2799": " arthaṃ vā yadi vā kāmaṃ $ śiṣṭāḥ śāstreṣvanāgatam &",
    "GE09ram_03au:2800": " vyavasyanty anu rājānaṃ % dharmaṃ paulastyanandana // Ram_3,48.8 //",
    "GE09ram_03au:2801": " rājā dharmaś ca kāmaś ca $ dravyāṇāṃ cottamo nidhiḥ &",
    "GE09ram_03au:2802": " dharmaḥ śubhaṃ vā pāpaṃ vā % rājamūlaṃ pravartate // Ram_3,48.9 //",
    "GE09ram_03au:2803": " pāpasvabhāvaś capalaḥ $ kathaṃ tvaṃ rakṣasāṃ vara &",
    "GE09ram_03au:2804": " aiśvaryam abhisamprāpto % vimānam iva duṣkṛtiḥ // Ram_3,48.10 //",
    "GE09ram_03au:2805": " kāmasvabhāvo yo yasya $ na sa śakyaḥ pramārjitum &",
    "GE09ram_03au:2806": " na hi duṣṭātmanām āryam % āvasaty ālaye ciram // Ram_3,48.11 //",
    "GE09ram_03au:2807": " viṣaye vā pure vā te $ yadā rāmo mahābalaḥ &",
    "GE09ram_03au:2808": " nāparādhyati dharmātmā % kathaṃ tasyāparādhyasi // Ram_3,48.12 //",
    "GE09ram_03au:2809": " yadi śūrpaṇakhāhetor $ janasthānagataḥ kharaḥ &",
    "GE09ram_03au:2810": " ativṛtto hataḥ pūrvaṃ % rāmeṇākliṣṭakarmaṇā // Ram_3,48.13 //",
    "GE09ram_03au:2811": " atra brūhi yathāsatyaṃ $ ko rāmasya vyatikramaḥ &",
    "GE09ram_03au:2812": " yasya tvaṃ lokanāthasya % hṛtvā bhāryāṃ gamiṣyasi // Ram_3,48.14 //",
    "GE09ram_03au:2813": " kṣipraṃ visṛja vaidehīṃ $ mā tvā ghoreṇa cakṣuṣā &",
    "GE09ram_03au:2814": " dahed dahanabhūtena % vṛtram indrāśanir yathā // Ram_3,48.15 //",
    "GE09ram_03au:2815": " sarpam āśīviṣaṃ baddhvā $ vastrānte nāvabudhyase &",
    "GE09ram_03au:2816": " grīvāyāṃ pratimuktaṃ ca % kālapāśaṃ na paśyasi // Ram_3,48.16 //",
    "GE09ram_03au:2817": " sa bhāraḥ saumya bhartavyo $ yo naraṃ nāvasādayet &",
    "GE09ram_03au:2818": " tad annam upabhoktavyaṃ % jīryate yad anāmayam // Ram_3,48.17 //",
    "GE09ram_03au:2819": " yat kṛtvā na bhaved dharmo $ na kīrtir na yaśo bhuvi &",
    "GE09ram_03au:2820": " śarīrasya bhavet khedaḥ % kas tat karma samācaret // Ram_3,48.18 //",
    "GE09ram_03au:2821": " ṣaṣṭivarṣasahasrāṇi $ mama jātasya rāvaṇa &",
    "GE09ram_03au:2822": " pitṛpaitāmahaṃ rājyaṃ % yathāvad anutiṣṭhataḥ // Ram_3,48.19 //",
    "GE09ram_03au:2823": " vṛddho 'haṃ tvaṃ yuvā dhanvī $ sarathaḥ kavacī śarī &",
    "GE09ram_03au:2824": " tathāpy ādāya vaidehīṃ % kuśalī na gamiṣyasi // Ram_3,48.20 //",
    "GE09ram_03au:2825": " na śaktas tvaṃ balāddhartuṃ $ vaidehīṃ mama paśyataḥ &",
    "GE09ram_03au:2826": " hetubhir nyāyasaṃyuktair % dhruvāṃ vedaśrutim iva // Ram_3,48.21 //",
    "GE09ram_03au:2827": " yudhyasva yadi śūro 'si $ muhūrtaṃ tiṣṭha rāvaṇa &",
    "GE09ram_03au:2828": " śayiṣyase hato bhūmau % yathāpūrvaṃ kharas tathā // Ram_3,48.22 //",
    "GE09ram_03au:2829": " asakṛt saṃyuge yena $ nihatā daityadānavāḥ &",
    "GE09ram_03au:2830": " nacirāc cīravāsās tvāṃ % rāmo yudhi vadhiṣyati // Ram_3,48.23 //",
    "GE09ram_03au:2831": " kiṃ nu śakyaṃ mayā kartuṃ $ gatau dūraṃ nṛpātmajau &",
    "GE09ram_03au:2832": " kṣipraṃ tvaṃ naśyase nīca % tayor bhīto na saṃśayaḥ // Ram_3,48.24 //",
    "GE09ram_03au:2833": " na hi me jīvamānasya $ nayiṣyasi śubhām imām &",
    "GE09ram_03au:2834": " sītāṃ kamalapattrākṣīṃ % rāmasya mahiṣīṃ priyām // Ram_3,48.25 //",
    "GE09ram_03au:2835": " avaśyaṃ tu mayā kāryaṃ $ priyaṃ tasya mahātmanaḥ &",
    "GE09ram_03au:2836": " jīvitenāpi rāmasya % tathā daśarathasya ca // Ram_3,48.26 //",
    "GE09ram_03au:2837": " tiṣṭha tiṣṭha daśagrīva $ muhūrtaṃ paśya rāvaṇa &",
    "GE09ram_03au:2838": " yuddhātithyaṃ pradāsyāmi % yathāprāṇaṃ niśācara \\",
    "GE09ram_03au:2839": " vṛntād iva phalaṃ tvāṃ tu pātayeyaṃ rathottamāt // Ram_3,48.27 //",
    "GE09ram_03au:2840": " ity uktasya yathānyāyaṃ $ rāvaṇasya jaṭāyuṣā &",
    "GE09ram_03au:2841": " kruddhasyāgninibhāḥ sarvā % rejur viṃśatidṛṣṭayaḥ // Ram_3,49.1 //",
    "GE09ram_03au:2842": " saṃraktanayanaḥ kopāt $ taptakāñcanakuṇḍalaḥ &",
    "GE09ram_03au:2843": " rākṣasendro 'bhidudrāva % patagendram amarṣaṇaḥ // Ram_3,49.2 //",
    "GE09ram_03au:2844": " sa samprahāras tumulas $ tayos tasmin mahāvane &",
    "GE09ram_03au:2845": " babhūva vātoddhatayor % meghayor gagane yathā // Ram_3,49.3 //",
    "GE09ram_03au:2846": " tad babhūvādbhutaṃ yuddhaṃ $ gṛdhrarākṣasayos tadā &",
    "GE09ram_03au:2847": " sapakṣayor mālyavator % mahāparvatayor iva // Ram_3,49.4 //",
    "GE09ram_03au:2848": " tato nālīkanārācais $ tīkṣṇāgraiś ca vikarṇibhiḥ &",
    "GE09ram_03au:2849": " abhyavarṣan mahāghorair % gṛdhrarājaṃ mahābalaḥ // Ram_3,49.5 //",
    "GE09ram_03au:2850": " sa tāni śarajālāni $ gṛdhraḥ pattraratheśvaraḥ &",
    "GE09ram_03au:2851": " jaṭāyuḥ pratijagrāha % rāvaṇāstrāṇi saṃyuge // Ram_3,49.6 //",
    "GE09ram_03au:2852": " tasya tīkṣṇanakhābhyāṃ tu $ caraṇābhyāṃ mahābalaḥ &",
    "GE09ram_03au:2853": " cakāra bahudhā gātre % vraṇān patagasattamaḥ // Ram_3,49.7 //",
    "GE09ram_03au:2854": " atha krodhād daśagrīvo $ jagrāha daśamārgaṇān &",
    "GE09ram_03au:2855": " mṛtyudaṇḍanibhān ghorāñ % śatrumardanakāṅkṣayā // Ram_3,49.8 //",
    "GE09ram_03au:2856": " sa tair bāṇair mahāvīryaḥ $ pūrṇamuktair ajihmagaiḥ &",
    "GE09ram_03au:2857": " bibheda niśitais tīkṣṇair % gṛdhraṃ ghoraiḥ śilīmukhaiḥ // Ram_3,49.9 //",
    "GE09ram_03au:2858": " sa rākṣasarathe paśyañ $ jānakīṃ bāṣpalocanām &",
    "GE09ram_03au:2859": " acintayitvā bāṇāṃs tān % rākṣasaṃ samabhidravat // Ram_3,49.10 //",
    "GE09ram_03au:2860": " tato 'sya saśaraṃ cāpaṃ $ muktāmaṇivibhūṣitam &",
    "GE09ram_03au:2861": " caraṇābhyāṃ mahātejā % babhañja patageśvaraḥ // Ram_3,49.11 //",
    "GE09ram_03au:2862": " tac cāgnisadṛśaṃ dīptaṃ $ rāvaṇasya śarāvaram &",
    "GE09ram_03au:2863": " pakṣābhyāṃ ca mahātejā % vyadhunot patageśvaraḥ // Ram_3,49.12 //",
    "GE09ram_03au:2864": " kāñcanoraśchadān divyān $ piśācavadanān kharān &",
    "GE09ram_03au:2865": " tāṃś cāsya javasampannāñ % jaghāna samare balī // Ram_3,49.13 //",
    "GE09ram_03au:2866": " varaṃ triveṇusampannaṃ $ kāmagaṃ pāvakārciṣam &",
    "GE09ram_03au:2867": " maṇihemavicitrāṅgaṃ % babhañja ca mahāratham \\",
    "GE09ram_03au:2868": " pūrṇacandrapratīkāśaṃ chattraṃ ca vyajanaiḥ saha // Ram_3,49.14 //",
    "GE09ram_03au:2869": " sa bhagnadhanvā viratho $ hatāśvo hatasārathiḥ &",
    "GE09ram_03au:2870": " aṅkenādāya vaidehīṃ % papāta bhuvi rāvaṇaḥ // Ram_3,49.15 //",
    "GE09ram_03au:2871": " dṛṣṭvā nipatitaṃ bhūmau $ rāvaṇaṃ bhagnavāhanam &",
    "GE09ram_03au:2872": " sādhu sādhv iti bhūtāni % gṛdhrarājam apūjayan // Ram_3,49.16 //",
    "GE09ram_03au:2873": " pariśrāntaṃ tu taṃ dṛṣṭvā $ jarayā pakṣiyūthapam &",
    "GE09ram_03au:2874": " utpapāta punar hṛṣṭo % maithilīṃ gṛhya rāvaṇaḥ // Ram_3,49.17 //",
    "GE09ram_03au:2875": " taṃ prahṛṣṭaṃ nidhāyāṅke $ gacchantaṃ janakātmajām &",
    "GE09ram_03au:2876": " gṛdhrarājaḥ samutpatya % jaṭāyur idam abravīt // Ram_3,49.18 //",
    "GE09ram_03au:2877": " vajrasaṃsparśabāṇasya $ bhāryāṃ rāmasya rāvaṇa &",
    "GE09ram_03au:2878": " alpabuddhe harasy enāṃ % vadhāya khalu rakṣasām // Ram_3,49.19 //",
    "GE09ram_03au:2879": " samitrabandhuḥ sāmātyaḥ $ sabalaḥ saparicchadaḥ &",
    "GE09ram_03au:2880": " viṣapānaṃ pibasy etat % pipāsita ivodakam // Ram_3,49.20 //",
    "GE09ram_03au:2881": " anubandham ajānantaḥ $ karmaṇām avicakṣaṇāḥ &",
    "GE09ram_03au:2882": " śīghram eva vinaśyanti % yathā tvaṃ vinaśiṣyasi // Ram_3,49.21 //",
    "GE09ram_03au:2883": " baddhas tvaṃ kālapāśena $ kva gatas tasya mokṣyase &",
    "GE09ram_03au:2884": " vadhāya baḍiśaṃ gṛhya % sāmiṣaṃ jalajo yathā // Ram_3,49.22 //",
    "GE09ram_03au:2885": " na hi jātu durādharṣau $ kākutsthau tava rāvaṇa &",
    "GE09ram_03au:2886": " dharṣaṇaṃ cāśramasyāsya % kṣamiṣyete tu rāghavau // Ram_3,49.23 //",
    "GE09ram_03au:2887": " yathā tvayā kṛtaṃ karma $ bhīruṇā lokagarhitam &",
    "GE09ram_03au:2888": " taskarācarito mārgo % naiṣa vīraniṣevitaḥ // Ram_3,49.24 //",
    "GE09ram_03au:2889": " yudhyasva yadi śūro 'si $ muhūrtaṃ tiṣṭha rāvaṇa &",
    "GE09ram_03au:2890": " śayiṣyase hato bhūmau % yathā bhrātā kharas tathā // Ram_3,49.25 //",
    "GE09ram_03au:2891": " paretakāle puruṣo $ yat karma pratipadyate &",
    "GE09ram_03au:2892": " vināśāyātmano 'dharmyaṃ % pratipanno 'si karma tat // Ram_3,49.26 //",
    "GE09ram_03au:2893": " pāpānubandho vai yasya $ karmaṇaḥ ko nu tat pumān &",
    "GE09ram_03au:2894": " kurvīta lokādhipatiḥ % svayambhūr bhagavān api // Ram_3,49.27 //",
    "GE09ram_03au:2895": " evam uktvā śubhaṃ vākyaṃ $ jaṭāyus tasya rakṣasaḥ &",
    "GE09ram_03au:2896": " nipapāta bhṛśaṃ pṛṣṭhe % daśagrīvasya vīryavān // Ram_3,49.28 //",
    "GE09ram_03au:2897": " taṃ gṛhītvā nakhais tīkṣṇair $ virarāda samantataḥ &",
    "GE09ram_03au:2898": " adhirūḍho gajāroho % yathā syād duṣṭavāraṇam // Ram_3,49.29 //",
    "GE09ram_03au:2899": " virarāda nakhair asya $ tuṇḍaṃ pṛṣṭhe samarpayan &",
    "GE09ram_03au:2900": " keśāṃś cotpāṭayāmāsa % nakhapakṣamukhāyudhaḥ // Ram_3,49.30 //",
    "GE09ram_03au:2901": " sa tathā gṛdhrarājena $ kliśyamāno muhur muhuḥ &",
    "GE09ram_03au:2902": " amarṣasphuritauṣṭhaḥ san % prākampata sa rākṣasaḥ // Ram_3,49.31 //",
    "GE09ram_03au:2903": " sampariṣvajya vaidehīṃ $ vāmenāṅkena rāvaṇaḥ &",
    "GE09ram_03au:2904": " talenābhijaghānārto % jaṭāyuṃ krodhamūrchitaḥ // Ram_3,49.32 //",
    "GE09ram_03au:2905": " jaṭāyus tam atikramya $ tuṇḍenāsya kharādhipaḥ &",
    "GE09ram_03au:2906": " vāmabāhūn daśa tadā % vyapāharad ariṃdamaḥ // Ram_3,49.33 //",
    "GE09ram_03au:2907": " tataḥ kruddho daśagrīvaḥ $ sītām utsṛjya vīryavān &",
    "GE09ram_03au:2908": " muṣṭibhyāṃ caraṇābhyāṃ ca % gṛdhrarājam apothayat // Ram_3,49.34 //",
    "GE09ram_03au:2909": " tato muhūrtaṃ saṃgrāmo $ babhūvātulavīryayoḥ &",
    "GE09ram_03au:2910": " rākṣasānāṃ ca mukhyasya % pakṣiṇāṃ pravarasya ca // Ram_3,49.35 //",
    "GE09ram_03au:2911": " tasya vyāyacchamānasya $ rāmasyārthe 'tha rāvaṇaḥ &",
    "GE09ram_03au:2912": " pakṣau pādau ca pārśvau ca % khaḍgam uddhṛtya socchinat // Ram_3,49.36 //",
    "GE09ram_03au:2913": " sa chinnapakṣaḥ sahasā $ rakṣasā raudrakarmaṇā &",
    "GE09ram_03au:2914": " nipapāta hato gṛdhro % dharaṇyām alpajīvitaḥ // Ram_3,49.37 //",
    "GE09ram_03au:2915": " taṃ dṛṣṭvā patitaṃ bhūmau $ kṣatajārdraṃ jaṭāyuṣam &",
    "GE09ram_03au:2916": " abhyadhāvata vaidehī % svabandhum iva duḥkhitā // Ram_3,49.38 //",
    "GE09ram_03au:2917": " taṃ nīlajīmūtanikāśakalpaṃ $ supāṇḍuroraskam udāravīryam &",
    "GE09ram_03au:2918": " dadarśa laṅkādhipatiḥ pṛthivyāṃ % jaṭāyuṣaṃ śāntam ivāgnidāvam //",
    "GE09ram_03au:2919": " tatas tu taṃ pattrarathaṃ mahītale $ nipātitaṃ rāvaṇavegamarditam &",
    "GE09ram_03au:2920": " punaḥ pariṣvajya śaśiprabhānanā % ruroda sītā janakātmajā tadā //",
    "GE09ram_03au:2921": " tam alpajīvitaṃ bhūmau $ sphurantaṃ rākṣasādhipaḥ &",
    "GE09ram_03au:2922": " dadarśa gṛdhraṃ patitaṃ % samīpe rāghavāśramāt // Ram_3,50.1 //",
    "GE09ram_03au:2923": " sā tu tārādhipamukhī $ rāvaṇena samīkṣya tam &",
    "GE09ram_03au:2924": " gṛdhrarājaṃ vinihataṃ % vilalāpa suduḥkhitā // Ram_3,50.2 //",
    "GE09ram_03au:2925": " nimittaṃ lakṣaṇajñānaṃ $ śakunisvaradarśanam &",
    "GE09ram_03au:2926": " avaśyaṃ sukhaduḥkheṣu % narāṇāṃ pratidṛśyate // Ram_3,50.3 //",
    "GE09ram_03au:2927": " na nūnaṃ rāma jānāsi $ mahad vyasanam ātmanaḥ &",
    "GE09ram_03au:2928": " dhāvanti nūnaṃ kākutstha % madarthaṃ mṛgapakṣiṇaḥ // Ram_3,50.4 //",
    "GE09ram_03au:2929": " trāhi mām adya kākutstha $ lakṣmaṇeti varāṅganā &",
    "GE09ram_03au:2930": " susaṃtrastā samākrandac % chṛṇvatāṃ tu yathāntike // Ram_3,50.5 //",
    "GE09ram_03au:2931": " tāṃ kliṣṭamālyābharaṇāṃ $ vilapantīm anāthavat &",
    "GE09ram_03au:2932": " abhyadhāvata vaidehīṃ % rāvaṇo rākṣasādhipaḥ // Ram_3,50.6 //",
    "GE09ram_03au:2933": " tāṃ latām iva veṣṭantīm $ āliṅgantīṃ mahādrumān &",
    "GE09ram_03au:2934": " muñca muñceti bahuśaḥ % pravadan rākṣasādhipaḥ // Ram_3,50.7 //",
    "GE09ram_03au:2935": " krośantīṃ rāma rāmeti $ rāmeṇa rahitāṃ vane &",
    "GE09ram_03au:2936": " jīvitāntāya keśeṣu % jagrāhāntakasaṃnibhaḥ // Ram_3,50.8 //",
    "GE09ram_03au:2937": " pradharṣitāyāṃ vaidehyāṃ $ babhūva sacarācaram &",
    "GE09ram_03au:2938": " jagat sarvam amaryādaṃ % tamasāndhena saṃvṛtam // Ram_3,50.9 //",
    "GE09ram_03au:2939": " dṛṣṭvā sītāṃ parāmṛṣṭāṃ $ dīnāṃ divyena cakṣuṣā &",
    "GE09ram_03au:2940": " kṛtaṃ kāryam iti śrīmān % vyājahāra pitāmahaḥ // Ram_3,50.10 //",
    "GE09ram_03au:2941": " prahṛṣṭā vyathitāś cāsan $ sarve te paramarṣayaḥ &",
    "GE09ram_03au:2942": " dṛṣṭvā sītāṃ parāmṛṣṭāṃ % daṇḍakāraṇyavāsinaḥ // Ram_3,50.11 //",
    "GE09ram_03au:2943": " sa tu tāṃ rāma rāmeti $ rudantīṃ lakṣmaṇeti ca &",
    "GE09ram_03au:2944": " jagāmākāśam ādāya % rāvaṇo rākṣasādhipaḥ // Ram_3,50.12 //",
    "GE09ram_03au:2945": " taptābharaṇasarvāṅgī $ pītakauśeyavāsanī &",
    "GE09ram_03au:2946": " rarāja rājaputrī tu % vidyut saudāmanī yathā // Ram_3,50.13 //",
    "GE09ram_03au:2947": " uddhūtena ca vastreṇa $ tasyāḥ pītena rāvaṇaḥ &",
    "GE09ram_03au:2948": " adhikaṃ paribabhrāja % girir dīpta ivāgninā // Ram_3,50.14 //",
    "GE09ram_03au:2949": " tasyāḥ paramakalyāṇyās $ tāmrāṇi surabhīṇi ca &",
    "GE09ram_03au:2950": " padmapattrāṇi vaidehyā % abhyakīryanta rāvaṇam // Ram_3,50.15 //",
    "GE09ram_03au:2951": " tasyāḥ kauśeyam uddhūtam $ ākāśe kanakaprabham &",
    "GE09ram_03au:2952": " babhau cādityarāgeṇa % tāmram abhram ivātape // Ram_3,50.16 //",
    "GE09ram_03au:2953": " tasyās tad vimalaṃ vaktram $ ākāśe rāvaṇāṅkagam &",
    "GE09ram_03au:2954": " na rarāja vinā rāmaṃ % vinālam iva paṅkajam // Ram_3,50.17 //",
    "GE09ram_03au:2955": " babhūva jaladaṃ nīlaṃ $ bhittvā candra ivoditaḥ &",
    "GE09ram_03au:2956": " sulalāṭaṃ sukeśāntaṃ % padmagarbhābham avraṇam \\",
    "GE09ram_03au:2957": " śuklaiḥ suvimalair dantaiḥ prabhāvadbhir alaṃkṛtam // Ram_3,50.18 //",
    "GE09ram_03au:2958": " ruditaṃ vyapamṛṣṭāsraṃ $ candravat priyadarśanam &",
    "GE09ram_03au:2959": " sunāsaṃ cārutāmrauṣṭham % ākāśe hāṭakaprabham // Ram_3,50.19 //",
    "GE09ram_03au:2960": " rākṣasendrasamādhūtaṃ $ tasyās tad vacanaṃ śubham &",
    "GE09ram_03au:2961": " śuśubhe na vinā rāmaṃ % divā candra ivoditaḥ // Ram_3,50.20 //",
    "GE09ram_03au:2962": " sā hemavarṇā nīlāṅgaṃ $ maithilī rākṣasādhipam &",
    "GE09ram_03au:2963": " śuśubhe kāñcanī kāñcī % nīlaṃ maṇim ivāśritā // Ram_3,50.21 //",
    "GE09ram_03au:2964": " sā padmagaurī hemābhā $ rāvaṇaṃ janakātmajā &",
    "GE09ram_03au:2965": " vidyudghanam ivāviśya % śuśubhe taptabhūṣaṇā // Ram_3,50.22 //",
    "GE09ram_03au:2966": " tasyā bhūṣaṇaghoṣeṇa $ vaidehyā rākṣasādhipaḥ &",
    "GE09ram_03au:2967": " babhūva vimalo nīlaḥ % saghoṣa iva toyadaḥ // Ram_3,50.23 //",
    "GE09ram_03au:2968": " uttamāṅgacyutā tasyāḥ $ puṣpavṛṣṭiḥ samantataḥ &",
    "GE09ram_03au:2969": " sītāyā hriyamāṇāyāḥ % papāta dharaṇītale // Ram_3,50.24 //",
    "GE09ram_03au:2970": " sā tu rāvaṇavegena $ puṣpavṛṣṭiḥ samantataḥ &",
    "GE09ram_03au:2971": " samādhūtā daśagrīvaṃ % punar evābhyavartata // Ram_3,50.25 //",
    "GE09ram_03au:2972": " abhyavartata puṣpāṇāṃ $ dhārā vaiśravaṇānujam &",
    "GE09ram_03au:2973": " nakṣatramālāvimalā % meruṃ nagam ivottamam // Ram_3,50.26 //",
    "GE09ram_03au:2974": " caraṇān nūpuraṃ bhraṣṭaṃ $ vaidehyā ratnabhūṣitam &",
    "GE09ram_03au:2975": " vidyunmaṇḍalasaṃkāśaṃ % papāta madhurasvanam // Ram_3,50.27 //",
    "GE09ram_03au:2976": " tarupravālaraktā sā $ nīlāṅgaṃ rākṣaseśvaram &",
    "GE09ram_03au:2977": " prāśobhayata vaidehī % gajaṃ kaṣyeva kāñcanī // Ram_3,50.28 //",
    "GE09ram_03au:2978": " tāṃ maholkām ivākāśe $ dīpyamānāṃ svatejasā &",
    "GE09ram_03au:2979": " jahārākāśam āviśya % sītāṃ vaiśravaṇānujaḥ // Ram_3,50.29 //",
    "GE09ram_03au:2980": " tasyās tāny agnivarṇāni $ bhūṣaṇāni mahītale &",
    "GE09ram_03au:2981": " saghoṣāṇy avakīryanta % kṣīṇās tārā ivāmbarāt // Ram_3,50.30 //",
    "GE09ram_03au:2982": " tasyāḥ stanāntarād bhraṣṭo $ hāras tārādhipadyutiḥ &",
    "GE09ram_03au:2983": " vaidehyā nipatan bhāti % gaṅgeva gaganāc cyutā // Ram_3,50.31 //",
    "GE09ram_03au:2984": " utpātavātābhihatā $ nānādvijagaṇāyutāḥ &",
    "GE09ram_03au:2985": " mā bhair iti vidhūtāgrā % vyājahrur iva pādapāḥ // Ram_3,50.32 //",
    "GE09ram_03au:2986": " nalinyo dhvastakamalās $ trastamīnajale carāḥ &",
    "GE09ram_03au:2987": " sakhīm iva gatotsāhāṃ % śocantīva sma maithilīm // Ram_3,50.33 //",
    "GE09ram_03au:2988": " samantād abhisaṃpatya $ siṃhavyāghramṛgadvijāḥ &",
    "GE09ram_03au:2989": " anvadhāvaṃs tadā roṣāt % sītāchāyānugāminaḥ // Ram_3,50.34 //",
    "GE09ram_03au:2990": " jalaprapātāsramukhāḥ $ śṛṅgair ucchritabāhavaḥ &",
    "GE09ram_03au:2991": " sītāyāṃ hriyamāṇāyāṃ % vikrośantīva parvatāḥ // Ram_3,50.35 //",
    "GE09ram_03au:2992": " hriyamāṇāṃ tu vaidehīṃ $ dṛṣṭvā dīno divākaraḥ &",
    "GE09ram_03au:2993": " pravidhvastaprabhaḥ śrīmān % āsīt pāṇḍuramaṇḍalaḥ // Ram_3,50.36 //",
    "GE09ram_03au:2994": " nāsti dharmaḥ kutaḥ satyaṃ $ nārjavaṃ nānṛśaṃsatā &",
    "GE09ram_03au:2995": " yatra rāmasya vaidehīṃ % bhāryāṃ harati rāvaṇaḥ // Ram_3,50.37 //",
    "GE09ram_03au:2996": " iti sarvāṇi bhūtāni $ gaṇaśaḥ paryadevayan &",
    "GE09ram_03au:2997": " vitrastakā dīnamukhā % rurudur mṛgapotakāḥ // Ram_3,50.38 //",
    "GE09ram_03au:2998": " udvīkṣyodvīkṣya nayanair $ āsrapātāvilekṣaṇāḥ &",
    "GE09ram_03au:2999": " supravepitagātrāś ca % babhūvur vanadevatāḥ // Ram_3,50.39 //",
    "GE09ram_03au:3000": " vikrośantīṃ dṛḍhaṃ sītāṃ $ dṛṣṭvā duḥkhaṃ tathā gatām &",
    "GE09ram_03au:3001": " tāṃ tu lakṣmaṇa rāmeti % krośantīṃ madhurasvarām // Ram_3,50.40 //",
    "GE09ram_03au:3002": " avekṣamāṇāṃ bahuśo $ vaidehīṃ dharaṇītalam &",
    "GE09ram_03au:3003": " sa tām ākulakeśāntāṃ % vipramṛṣṭaviśeṣakām \\",
    "GE09ram_03au:3004": " jahārātmavināśāya daśagrīvo manasvinīm // Ram_3,50.41 //",
    "GE09ram_03au:3005": " tatas tu sā cārudatī śucismitā $ vinākṛtā bandhujanena maithilī &",
    "GE09ram_03au:3006": " apaśyatī rāghavalakṣmaṇāv ubhau % vivarṇavaktrā bhayabhārapīḍitā //",
    "GE09ram_03au:3007": " kham utpatantaṃ taṃ dṛṣṭvā $ maithilī janakātmajā &",
    "GE09ram_03au:3008": " duḥkhitā paramodvignā % bhaye mahati vartinī // Ram_3,51.1 //",
    "GE09ram_03au:3009": " roṣarodanatāmrākṣī $ bhīmākṣaṃ rākṣasādhipam &",
    "GE09ram_03au:3010": " rudatī karuṇaṃ sītā % hriyamāṇedam abravīt // Ram_3,51.2 //",
    "GE09ram_03au:3011": " na vyapatrapase nīca $ karmaṇānena rāvaṇa &",
    "GE09ram_03au:3012": " jñātvā virahitāṃ yo māṃ % corayitvā palāyase // Ram_3,51.3 //",
    "GE09ram_03au:3013": " tvayaiva nūnaṃ duṣṭātman $ bhīruṇā hartum icchatā &",
    "GE09ram_03au:3014": " mamāpavāhito bhartā % mṛgarūpeṇa māyayā \\",
    "GE09ram_03au:3015": " yo hi mām udyatas trātuṃ so 'py ayaṃ vinipātitaḥ // Ram_3,51.4 //",
    "GE09ram_03au:3016": " paramaṃ khalu te vīryaṃ $ dṛśyate rākṣasādhama &",
    "GE09ram_03au:3017": " viśrāvya nāmadheyaṃ hi % yuddhe nāsti jitā tvayā // Ram_3,51.5 //",
    "GE09ram_03au:3018": " īdṛśaṃ garhitaṃ karma $ kathaṃ kṛtvā na lajjase &",
    "GE09ram_03au:3019": " striyāś ca haraṇaṃ nīca % rahite ca parasya ca // Ram_3,51.6 //",
    "GE09ram_03au:3020": " kathayiṣyanti lokeṣu $ puruṣāḥ karma kutsitam &",
    "GE09ram_03au:3021": " sunṛśaṃsam adharmiṣṭhaṃ % tava śauṇḍīryamāninaḥ // Ram_3,51.7 //",
    "GE09ram_03au:3022": " dhik te śauryaṃ ca sattvaṃ ca $ yat tvayā kathitaṃ tadā &",
    "GE09ram_03au:3023": " kulākrośakaraṃ loke % dhik te cāritram īdṛśam // Ram_3,51.8 //",
    "GE09ram_03au:3024": " kiṃ śakyaṃ kartum evaṃ hi $ yaj javenaiva dhāvasi &",
    "GE09ram_03au:3025": " muhūrtam api tiṣṭhasva % na jīvan pratiyāsyasi // Ram_3,51.9 //",
    "GE09ram_03au:3026": " na hi cakṣuḥpathaṃ prāpya $ tayoḥ pārthivaputrayoḥ &",
    "GE09ram_03au:3027": " sasainyo 'pi samarthas tvaṃ % muhūrtam api jīvitum // Ram_3,51.10 //",
    "GE09ram_03au:3028": " na tvaṃ tayoḥ śarasparśaṃ $ soḍhuṃ śaktaḥ kathaṃcana &",
    "GE09ram_03au:3029": " vane prajvalitasyeva % sparśam agner vihaṃgamaḥ // Ram_3,51.11 //",
    "GE09ram_03au:3030": " sādhu kṛtvātmanaḥ pathyaṃ $ sādhu māṃ muñca rāvaṇa &",
    "GE09ram_03au:3031": " matpradharṣaṇaruṣṭo hi % bhrātrā saha patir mama \\",
    "GE09ram_03au:3032": " vidhāsyati vināśāya tvaṃ māṃ yadi na muñcasi // Ram_3,51.12 //",
    "GE09ram_03au:3033": " yena tvaṃ vyavasāyena $ balān māṃ hartum icchasi &",
    "GE09ram_03au:3034": " vyavasāyaḥ sa te nīca % bhaviṣyati nirarthakaḥ // Ram_3,51.13 //",
    "GE09ram_03au:3035": " na hy ahaṃ tam apaśyantī $ bhartāraṃ vibudhopamam &",
    "GE09ram_03au:3036": " utsahe śatruvaśagā % prāṇān dhārayituṃ ciram // Ram_3,51.14 //",
    "GE09ram_03au:3037": " na nūnaṃ cātmanaḥ śreyaḥ $ pathyaṃ vā samavekṣase &",
    "GE09ram_03au:3038": " mṛtyukāle yathā martyo % viparītāni sevate // Ram_3,51.15 //",
    "GE09ram_03au:3039": " mumūrṣūṇāṃ hi sarveṣāṃ $ yat pathyaṃ tan na rocate &",
    "GE09ram_03au:3040": " paśyāmīva hi kaṇṭhe tvāṃ % kālapāśāvapāśitam // Ram_3,51.16 //",
    "GE09ram_03au:3041": " yathā cāsmin bhayasthāne $ na bibheṣi daśānana &",
    "GE09ram_03au:3042": " vyaktaṃ hiraṇmayān hi tvaṃ % saṃpaśyasi mahīruhān // Ram_3,51.17 //",
    "GE09ram_03au:3043": " nadīṃ vaitaraṇīṃ ghorāṃ $ rudhiraughanivāhinīm &",
    "GE09ram_03au:3044": " khaḍgapattravanaṃ caiva % bhīmaṃ paśyasi rāvaṇa // Ram_3,51.18 //",
    "GE09ram_03au:3045": " taptakāñcanapuṣpāṃ ca $ vaiḍūryapravaracchadām &",
    "GE09ram_03au:3046": " drakṣyase śālmalīṃ tīkṣṇām % āyasaiḥ kaṇṭakaiś citām // Ram_3,51.19 //",
    "GE09ram_03au:3047": " na hi tvam īdṛśaṃ kṛtvā $ tasyālīkaṃ mahātmanaḥ &",
    "GE09ram_03au:3048": " dharituṃ śakṣyasi ciraṃ % viṣaṃ pītveva nirghṛṇaḥ // Ram_3,51.20 //",
    "GE09ram_03au:3049": " baddhas tvaṃ kālapāśena $ durnivāreṇa rāvaṇa &",
    "GE09ram_03au:3050": " kva gato lapsyase śarma % bhartur mama mahātmanaḥ // Ram_3,51.21 //",
    "GE09ram_03au:3051": " nimeṣāntaramātreṇa $ vinā bhrātaram āhave &",
    "GE09ram_03au:3052": " rākṣasā nihatā yena % sahasrāṇi caturdaśa // Ram_3,51.22 //",
    "GE09ram_03au:3053": " sa kathaṃ rāghavo vīraḥ $ sarvāstrakuśalo balī &",
    "GE09ram_03au:3054": " na tvāṃ hanyāc charais tīkṣṇair % iṣṭabhāryāpahāriṇam // Ram_3,51.23 //",
    "GE09ram_03au:3055": " etac cānyac ca paruṣaṃ $ vaidehī rāvaṇāṅkagā &",
    "GE09ram_03au:3056": " bhayaśokasamāviṣṭā % karuṇaṃ vilalāpa ha // Ram_3,51.24 //",
    "GE09ram_03au:3057": " tathā bhṛśārtāṃ bahu caiva bhāṣiṇīṃ $ vilalāpa pūrvaṃ karuṇaṃ ca bhāminīm &",
    "GE09ram_03au:3058": " jahāra pāpas taruṇīṃ viveṣṭatīṃ % nṛpātmajām āgatagātravepathum //",
    "GE09ram_03au:3059": " hriyamāṇā tu vaidehī $ kaṃcin nātham apaśyatī &",
    "GE09ram_03au:3060": " dadarśa giriśṛṅgasthān % pañcavānarapuṃgavān // Ram_3,52.1 //",
    "GE09ram_03au:3061": " teṣāṃ madhye viśālākṣī $ kauśeyaṃ kanakaprabham &",
    "GE09ram_03au:3062": " uttarīyaṃ varārohā % śubhāny ābharaṇāni ca \\",
    "GE09ram_03au:3063": " mumoca yadi rāmāya śaṃseyur iti maithilī // Ram_3,52.2 //",
    "GE09ram_03au:3064": " vastram utsṛjya tanmadhye $ vinikṣiptaṃ sabhūṣaṇam &",
    "GE09ram_03au:3065": " sambhramāt tu daśagrīvas % tat karma na ca buddhavān // Ram_3,52.3 //",
    "GE09ram_03au:3066": " piṅgākṣās tāṃ viśālākṣīṃ $ netrair animiṣair iva &",
    "GE09ram_03au:3067": " vikrośantīṃ tadā sītāṃ % dadṛśur vānararṣabhāḥ // Ram_3,52.4 //",
    "GE09ram_03au:3068": " sa ca pampām atikramya $ laṅkām abhimukhaḥ purīm &",
    "GE09ram_03au:3069": " jagāma rudatīṃ gṛhya % maithilīṃ rākṣaseśvaraḥ // Ram_3,52.5 //",
    "GE09ram_03au:3070": " tāṃ jahāra susaṃhṛṣṭo $ rāvaṇo mṛtyum ātmanaḥ &",
    "GE09ram_03au:3071": " utsaṅgenaiva bhujagīṃ % tīkṣṇadaṃṣṭrāṃ mahāviṣām // Ram_3,52.6 //",
    "GE09ram_03au:3072": " vanāni saritaḥ śailān $ sarāṃsi ca vihāyasā &",
    "GE09ram_03au:3073": " sa kṣipraṃ samatīyāya % śaraś cāpād iva cyutaḥ // Ram_3,52.7 //",
    "GE09ram_03au:3074": " timinakraniketaṃ tu $ varuṇālayam akṣayam &",
    "GE09ram_03au:3075": " saritāṃ śaraṇaṃ gatvā % samatīyāya sāgaram // Ram_3,52.8 //",
    "GE09ram_03au:3076": " sambhramāt parivṛttormī $ ruddhamīnamahoragaḥ &",
    "GE09ram_03au:3077": " vaidehyāṃ hriyamāṇāyāṃ % babhūva varuṇālayaḥ // Ram_3,52.9 //",
    "GE09ram_03au:3078": " antarikṣagatā vācaḥ $ sasṛjuś cāraṇās tadā &",
    "GE09ram_03au:3079": " etadanto daśagrīva % iti siddhās tadābruvan // Ram_3,52.10 //",
    "GE09ram_03au:3080": " sa tu sītāṃ viveṣṭantīm $ aṅkenādāya rāvaṇaḥ &",
    "GE09ram_03au:3081": " praviveśa purīṃ laṅkāṃ % rūpiṇīṃ mṛtyum ātmanaḥ // Ram_3,52.11 //",
    "GE09ram_03au:3082": " so 'bhigamya purīṃ laṅkāṃ $ suvibhaktamahāpathām &",
    "GE09ram_03au:3083": " saṃrūḍhakakṣyābahulaṃ % svam antaḥpuram āviśat // Ram_3,52.12 //",
    "GE09ram_03au:3084": " tatra tām asitāpāṅgīṃ $ śokamohaparāyaṇām &",
    "GE09ram_03au:3085": " nidadhe rāvaṇaḥ sītāṃ % mayo māyām ivāsurīm // Ram_3,52.13 //",
    "GE09ram_03au:3086": " abravīc ca daśagrīvaḥ $ piśācīr ghoradarśanāḥ &",
    "GE09ram_03au:3087": " yathā naināṃ pumān strī vā % sītāṃ paśyaty asaṃmataḥ // Ram_3,52.14 //",
    "GE09ram_03au:3088": " muktāmaṇisuvarṇāni $ vastrāṇy ābharaṇāni ca &",
    "GE09ram_03au:3089": " yad yad icchet tad evāsyā % deyaṃ macchandato yathā // Ram_3,52.15 //",
    "GE09ram_03au:3090": " yā ca vakṣyati vaidehīṃ $ vacanaṃ kiṃcid apriyam &",
    "GE09ram_03au:3091": " ajñānād yadi vā jñānān % na tasyā jīvitaṃ priyam // Ram_3,52.16 //",
    "GE09ram_03au:3092": " tathoktvā rākṣasīs tās tu $ rākṣasendraḥ pratāpavān &",
    "GE09ram_03au:3093": " niṣkramyāntaḥpurāt tasmāt % kiṃ kṛtyam iti cintayan \\",
    "GE09ram_03au:3094": " dadarśāṣṭau mahāvīryān rākṣasān piśitāśanān // Ram_3,52.17 //",
    "GE09ram_03au:3095": " sa tān dṛṣṭvā mahāvīryo $ varadānena mohitaḥ &",
    "GE09ram_03au:3096": " uvācaitān idaṃ vākyaṃ % praśasya balavīryataḥ // Ram_3,52.18 //",
    "GE09ram_03au:3097": " nānāpraharaṇāḥ kṣipram $ ito gacchata satvarāḥ &",
    "GE09ram_03au:3098": " janasthānaṃ hatasthānaṃ % bhūtapūrvaṃ kharālayam // Ram_3,52.19 //",
    "GE09ram_03au:3099": " tatroṣyatāṃ janasthāne $ śūnye nihatarākṣase &",
    "GE09ram_03au:3100": " pauruṣaṃ balam āśritya % trāsam utsṛjya dūrataḥ // Ram_3,52.20 //",
    "GE09ram_03au:3101": " balaṃ hi sumahad yan me $ janasthāne niveśitam &",
    "GE09ram_03au:3102": " sadūṣaṇakharaṃ yuddhe % hataṃ tad rāmasāyakaiḥ // Ram_3,52.21 //",
    "GE09ram_03au:3103": " tataḥ krodho mamāpūrvo $ dhairyasyopari vardhate &",
    "GE09ram_03au:3104": " vairaṃ ca sumahajjātaṃ % rāmaṃ prati sudāruṇam // Ram_3,52.22 //",
    "GE09ram_03au:3105": " niryātayitum icchāmi $ tac ca vairam ahaṃ ripoḥ &",
    "GE09ram_03au:3106": " na hi lapsyāmy ahaṃ nidrām % ahatvā saṃyuge ripum // Ram_3,52.23 //",
    "GE09ram_03au:3107": " taṃ tv idānīm ahaṃ hatvā $ kharadūṣaṇaghātinam &",
    "GE09ram_03au:3108": " rāmaṃ śarmopalapsyāmi % dhanaṃ labdhveva nirdhanaḥ // Ram_3,52.24 //",
    "GE09ram_03au:3109": " janasthāne vasadbhis tu $ bhavadbhī rāmam āśritā &",
    "GE09ram_03au:3110": " pravṛttir upanetavyā % kiṃ karotīti tattvataḥ // Ram_3,52.25 //",
    "GE09ram_03au:3111": " apramādāc ca gantavyaṃ $ sarvair eva niśācaraiḥ &",
    "GE09ram_03au:3112": " kartavyaś ca sadā yatno % rāghavasya vadhaṃ prati // Ram_3,52.26 //",
    "GE09ram_03au:3113": " yuṣmākaṃ hi balajño 'haṃ $ bahuśo raṇamūrdhani &",
    "GE09ram_03au:3114": " ataś cāsmiñ janasthāne % mayā yūyaṃ niyojitāḥ // Ram_3,52.27 //",
    "GE09ram_03au:3115": " tataḥ priyaṃ vākyam upetya rākṣasā $ mahārtham aṣṭāv abhivādya rāvaṇam &",
    "GE09ram_03au:3116": " vihāya laṅkāṃ sahitāḥ pratasthire % yato janasthānam alakṣyadarśanāḥ //",
    "GE09ram_03au:3117": " tatas tu sītām upalabhya rāvaṇaḥ $ susamprahṛṣṭaḥ parigṛhya maithilīm &",
    "GE09ram_03au:3118": " prasajya rāmeṇa ca vairam uttamaṃ % babhūva mohān muditaḥ sa rākṣasaḥ //",
    "GE09ram_03au:3119": " saṃdiśya rākṣasān ghorān $ rāvaṇo 'ṣṭau mahābalān &",
    "GE09ram_03au:3120": " ātmānaṃ buddhivaiklavyāt % kṛtakṛtyam amanyata // Ram_3,53.1 //",
    "GE09ram_03au:3121": " sa cintayāno vaidehīṃ $ kāmabāṇasamarpitaḥ &",
    "GE09ram_03au:3122": " praviveśa gṛhaṃ ramyaṃ % sītāṃ draṣṭum abhitvaran // Ram_3,53.2 //",
    "GE09ram_03au:3123": " sa praviśya tu tadveśma $ rāvaṇo rākṣasādhipaḥ &",
    "GE09ram_03au:3124": " apaśyad rākṣasīmadhye % sītāṃ śokaparāyaṇām // Ram_3,53.3 //",
    "GE09ram_03au:3125": " aśrupūrṇamukhīṃ dīnāṃ $ śokabhārāvapīḍitām &",
    "GE09ram_03au:3126": " vāyuvegair ivākrāntāṃ % majjantīṃ nāvam arṇave // Ram_3,53.4 //",
    "GE09ram_03au:3127": " mṛgayūthaparibhraṣṭāṃ $ mṛgīṃ śvabhir ivāvṛtām &",
    "GE09ram_03au:3128": " adhomukhamukhīṃ dīnām % abhyetya ca niśācaraḥ // Ram_3,53.5 //",
    "GE09ram_03au:3129": " tāṃ tu śokavaśāṃ dīnām $ avaśāṃ rākṣasādhipaḥ &",
    "GE09ram_03au:3130": " sa balād darśayāmāsa % gṛhaṃ devagṛhopamam // Ram_3,53.6 //",
    "GE09ram_03au:3131": " harmyaprāsādasambādhaṃ $ strīsahasraniṣevitam &",
    "GE09ram_03au:3132": " nānāpakṣigaṇair juṣṭaṃ % nānāratnasamanvitam // Ram_3,53.7 //",
    "GE09ram_03au:3133": " kāñcanais tāpanīyaiś ca $ sphāṭikai rājatais tathā &",
    "GE09ram_03au:3134": " vajravaiḍūryacitraiś ca % stambhair dṛṣṭimanoharaiḥ // Ram_3,53.8 //",
    "GE09ram_03au:3135": " divyadundubhinirhrādaṃ $ taptakāñcanatoraṇam &",
    "GE09ram_03au:3136": " sopānaṃ kāñcanaṃ citram % āruroha tayā saha // Ram_3,53.9 //",
    "GE09ram_03au:3137": " dāntakā rājatāś caiva $ gavākṣāḥ priyadarśanāḥ &",
    "GE09ram_03au:3138": " hemajālāvṛtāś cāsaṃs % tatra prāsādapaṅktayaḥ // Ram_3,53.10 //",
    "GE09ram_03au:3139": " sudhāmaṇivicitrāṇi $ bhūmibhāgāni sarvaśaḥ &",
    "GE09ram_03au:3140": " daśagrīvaḥ svabhavane % prādarśayata maithilīm // Ram_3,53.11 //",
    "GE09ram_03au:3141": " dīrghikāḥ puṣkariṇyaś ca $ nānāpuṣpasamāvṛtāḥ &",
    "GE09ram_03au:3142": " rāvaṇo darśayāmāsa % sītāṃ śokaparāyaṇām // Ram_3,53.12 //",
    "GE09ram_03au:3143": " darśayitvā tu vaidehīṃ $ kṛtsnaṃ tad bhavanottamam &",
    "GE09ram_03au:3144": " uvāca vākyaṃ pāpātmā % rāvaṇo janakātmajām // Ram_3,53.13 //",
    "GE09ram_03au:3145": " daśarākṣasakoṭyaś ca $ dvāviṃśatir athāparāḥ &",
    "GE09ram_03au:3146": " varjayitvā jarāvṛddhān % bālāṃś ca rajanīcarān // Ram_3,53.14 //",
    "GE09ram_03au:3147": " teṣāṃ prabhur ahaṃ sīte $ sarveṣāṃ bhīmakarmaṇām &",
    "GE09ram_03au:3148": " sahasram ekam ekasya % mama kāryapuraḥsaram // Ram_3,53.15 //",
    "GE09ram_03au:3149": " yad idaṃ rājyatantraṃ me $ tvayi sarvaṃ pratiṣṭhitam &",
    "GE09ram_03au:3150": " jīvitaṃ ca viśālākṣi % tvaṃ me prāṇair garīyasī // Ram_3,53.16 //",
    "GE09ram_03au:3151": " bahūnāṃ strīsahasrāṇāṃ $ mama yo 'sau parigrahaḥ &",
    "GE09ram_03au:3152": " tāsāṃ tvam īśvarī sīte % mama bhāryā bhava priye // Ram_3,53.17 //",
    "GE09ram_03au:3153": " sādhu kiṃ te 'nyayā buddhyā $ rocayasva vaco mama &",
    "GE09ram_03au:3154": " bhajasva mābhitaptasya % prasādaṃ kartum arhasi // Ram_3,53.18 //",
    "GE09ram_03au:3155": " parikṣiptā samudreṇa $ laṅkeyaṃ śatayojanā &",
    "GE09ram_03au:3156": " neyaṃ dharṣayituṃ śakyā % sendrair api surāsuraiḥ // Ram_3,53.19 //",
    "GE09ram_03au:3157": " na deveṣu na yakṣeṣu $ na gandharveṣu narṣiṣu &",
    "GE09ram_03au:3158": " ahaṃ paśyāmi lokeṣu % yo me vīryasamo bhavet // Ram_3,53.20 //",
    "GE09ram_03au:3159": " rājyabhraṣṭena dīnena $ tāpasena gatāyuṣā &",
    "GE09ram_03au:3160": " kiṃ kariṣyasi rāmeṇa % mānuṣeṇālpatejasā // Ram_3,53.21 //",
    "GE09ram_03au:3161": " bhajasva sīte mām eva $ bhartāhaṃ sadṛśas tava &",
    "GE09ram_03au:3162": " yauvanaṃ hy adhruvaṃ bhīru % ramasveha mayā saha // Ram_3,53.22 //",
    "GE09ram_03au:3163": " darśane mā kṛthā buddhiṃ $ rāghavasya varānane &",
    "GE09ram_03au:3164": " kāsya śaktir ihāgantum % api sīte manorathaiḥ // Ram_3,53.23 //",
    "GE09ram_03au:3165": " na śakyo vāyur ākāśe $ pāśair baddhaṃ mahājavaḥ &",
    "GE09ram_03au:3166": " dīpyamānasya vāpy agner % grahītuṃ vimalāṃ śikhām // Ram_3,53.24 //",
    "GE09ram_03au:3167": " trayāṇām api lokānāṃ $ na taṃ paśyāmi śobhane &",
    "GE09ram_03au:3168": " vikrameṇa nayed yas tvāṃ % madbāhuparipālitām // Ram_3,53.25 //",
    "GE09ram_03au:3169": " laṅkāyāṃ sumahad rājyam $ idaṃ tvam anupālaya &",
    "GE09ram_03au:3170": " abhiṣekodakaklinnā % tuṣṭā ca ramayasva mām // Ram_3,53.26 //",
    "GE09ram_03au:3171": " duṣkṛtaṃ yat purā karma $ vanavāsena tad gatam &",
    "GE09ram_03au:3172": " yaś ca te sukṛto dharmas % tasyeha phalam āpnuhi // Ram_3,53.27 //",
    "GE09ram_03au:3173": " iha sarvāṇi mālyāni $ divyagandhāni maithili &",
    "GE09ram_03au:3174": " bhūṣaṇāni ca mukhyāni % tāni seva mayā saha // Ram_3,53.28 //",
    "GE09ram_03au:3175": " puṣpakaṃ nāma suśroṇi $ bhrātur vaiśravaṇasya me &",
    "GE09ram_03au:3176": " vimānaṃ ramaṇīyaṃ ca % tad vimānaṃ manojavam // Ram_3,53.29 //",
    "GE09ram_03au:3177": " tatra sīte mayā sārdhaṃ $ viharasva yathāsukham &",
    "GE09ram_03au:3178": " vadanaṃ padmasaṃkāśaṃ % vimalaṃ cārudarśanam // Ram_3,53.30 //",
    "GE09ram_03au:3179": " śokārtaṃ tu varārohe $ na bhrājati varānane &",
    "GE09ram_03au:3180": " alaṃ vrīḍena vaidehi % dharmalopakṛtena te // Ram_3,53.31 //",
    "GE09ram_03au:3181": " ārṣo 'yaṃ daivanisyando $ yas tvām abhigamiṣyati &",
    "GE09ram_03au:3182": " etau pādau mayā snigdhau % śirobhiḥ paripīḍitau // Ram_3,53.32 //",
    "GE09ram_03au:3183": " prasādaṃ kuru me kṣipraṃ $ vaśyo dāso 'ham asmi te &",
    "GE09ram_03au:3184": " nemāḥ śūnyā mayā vācaḥ % śuṣyamāṇena bhāṣitāḥ // Ram_3,53.33 //",
    "GE09ram_03au:3185": " na cāpi rāvaṇaḥ kāṃcin $ mūrdhnā strīṃ praṇameta ha &",
    "GE09ram_03au:3186": " evam uktvā daśagrīvo % maithilīṃ janakātmajām // Ram_3,53.34 //",
    "GE09ram_03au:3187": " kṛtāntavaśam āpanno $ mameyam iti manyate &",
    "GE09ram_03au:3188": " sā tathoktā tu vaidehī % nirbhayā śokakarṣitā \\",
    "GE09ram_03au:3189": " tṛṇam antarataḥ kṛtvā rāvaṇaṃ pratyabhāṣata // Ram_3,54.1 //",
    "GE09ram_03au:3190": " rājā daśaratho nāma $ dharmasetur ivācalaḥ &",
    "GE09ram_03au:3191": " satyasaṃdhaḥ parijñāto % yasya putraḥ sa rāghavaḥ // Ram_3,54.2 //",
    "GE09ram_03au:3192": " rāmo nāma sa dharmātmā $ triṣu lokeṣu viśrutaḥ &",
    "GE09ram_03au:3193": " dīrghabāhur viśālākṣo % daivataṃ sa patir mama // Ram_3,54.3 //",
    "GE09ram_03au:3194": " ikṣvākūṇāṃ kule jātaḥ $ siṃhaskandho mahādyutiḥ &",
    "GE09ram_03au:3195": " lakṣmaṇena saha bhrātrā % yas te prāṇān hariṣyati // Ram_3,54.4 //",
    "GE09ram_03au:3196": " pratyakṣaṃ yady ahaṃ tasya $ tvayā syāṃ dharṣitā balāt &",
    "GE09ram_03au:3197": " śayitā tvaṃ hataḥ saṃkhye % janasthāne yathā kharaḥ // Ram_3,54.5 //",
    "GE09ram_03au:3198": " ya ete rākṣasāḥ proktā $ ghorarūpā mahābalāḥ &",
    "GE09ram_03au:3199": " rāghave nirviṣāḥ sarve % suparṇe pannagā yathā // Ram_3,54.6 //",
    "GE09ram_03au:3200": " tasya jyāvipramuktās te $ śarāḥ kāñcanabhūṣaṇāḥ &",
    "GE09ram_03au:3201": " śarīraṃ vidhamiṣyanti % gaṅgākūlam ivormayaḥ // Ram_3,54.7 //",
    "GE09ram_03au:3202": " asurair vā surair vā tvaṃ $ yady avadho 'si rāvaṇa &",
    "GE09ram_03au:3203": " utpādya sumahad vairaṃ % jīvaṃs tasya na mokṣyase // Ram_3,54.8 //",
    "GE09ram_03au:3204": " sa te jīvitaśeṣasya $ rāghavo 'ntakaro balī &",
    "GE09ram_03au:3205": " paśor yūpagatasyeva % jīvitaṃ tava durlabham // Ram_3,54.9 //",
    "GE09ram_03au:3206": " yadi paśyet sa rāmas tvāṃ $ roṣadīptena cakṣuṣā &",
    "GE09ram_03au:3207": " rakṣas tvam adya nirdagdho % gaccheḥ sadyaḥ parābhavam // Ram_3,54.10 //",
    "GE09ram_03au:3208": " yaś candraṃ nabhaso bhūmau $ pātayen nāśayeta vā &",
    "GE09ram_03au:3209": " sāgaraṃ śoṣayed vāpi % sa sītāṃ mocayed iha // Ram_3,54.11 //",
    "GE09ram_03au:3210": " gatāyus tvaṃ gataśrīko $ gatasattvo gatendriyaḥ &",
    "GE09ram_03au:3211": " laṅkā vaidhavyasaṃyuktā % tvatkṛtena bhaviṣyati // Ram_3,54.12 //",
    "GE09ram_03au:3212": " na te pāpam idaṃ karma $ sukhodarkaṃ bhaviṣyati &",
    "GE09ram_03au:3213": " yāhaṃ nītā vinā bhāvaṃ % patipārśvāt tvayā vanāt // Ram_3,54.13 //",
    "GE09ram_03au:3214": " sa hi daivatasaṃyukto $ mama bhartā mahādyutiḥ &",
    "GE09ram_03au:3215": " nirbhayo vīryam āśritya % śūnye vasati daṇḍake // Ram_3,54.14 //",
    "GE09ram_03au:3216": " sa te darpaṃ balaṃ vīryam $ utsekaṃ ca tathāvidham &",
    "GE09ram_03au:3217": " apaneṣyati gātrebhyaḥ % śaravarṣeṇa saṃyuge // Ram_3,54.15 //",
    "GE09ram_03au:3218": " yadā vināśo bhūtānāṃ $ dṛśyate kālacoditaḥ &",
    "GE09ram_03au:3219": " tadā kārye pramādyanti % narāḥ kālavaśaṃ gatāḥ // Ram_3,54.16 //",
    "GE09ram_03au:3220": " māṃ pradhṛṣya sa te kālaḥ $ prāpto 'yaṃ rākṣasādhama &",
    "GE09ram_03au:3221": " ātmano rākṣasānāṃ ca % vadhāyāntaḥpurasya ca // Ram_3,54.17 //",
    "GE09ram_03au:3222": " na śakyā yajñamadhyasthā $ vediḥ srugbhāṇḍamaṇḍitā &",
    "GE09ram_03au:3223": " dvijātimantrasaṃpūtā % caṇḍālenāvamarditum // Ram_3,54.18 //",
    "GE09ram_03au:3224": " idaṃ śarīraṃ niḥsaṃjñaṃ $ bandha vā ghātayasva vā &",
    "GE09ram_03au:3225": " nedaṃ śarīraṃ rakṣyaṃ me % jīvitaṃ vāpi rākṣasa \\",
    "GE09ram_03au:3226": " na hi śakṣyāmy upakrośaṃ pṛthivyāṃ dātum ātmanaḥ // Ram_3,54.19 //",
    "GE09ram_03au:3227": " evam uktvā tu vaidehī $ krodhāt suparuṣaṃ vacaḥ &",
    "GE09ram_03au:3228": " rāvaṇaṃ maithilī tatra % punar novāca kiṃcana // Ram_3,54.20 //",
    "GE09ram_03au:3229": " sītāyā vacanaṃ śrutvā $ paruṣaṃ romaharṣaṇam &",
    "GE09ram_03au:3230": " pratyuvāca tataḥ sītāṃ % bhayasaṃdarśanaṃ vacaḥ // Ram_3,54.21 //",
    "GE09ram_03au:3231": " śṛṇu maithili madvākyaṃ $ māsān dvādaśa bhāmini &",
    "GE09ram_03au:3232": " kālenānena nābhyeṣi % yadi māṃ cāruhāsini \\",
    "GE09ram_03au:3233": " tatas tvāṃ prātarāśārthaṃ sūdāś chetsyanti leśaśaḥ // Ram_3,54.22 //",
    "GE09ram_03au:3234": " ity uktvā paruṣaṃ vākyaṃ $ rāvaṇaḥ śatrurāvaṇaḥ &",
    "GE09ram_03au:3235": " rākṣasīś ca tataḥ kruddha % idaṃ vacanam abravīt // Ram_3,54.23 //",
    "GE09ram_03au:3236": " śīghram evaṃ hi rākṣasyo $ vikṛtā ghoradarśanāḥ &",
    "GE09ram_03au:3237": " darpam asyā vineṣyadhvaṃ % māṃsaśoṇitabhojanāḥ // Ram_3,54.24 //",
    "GE09ram_03au:3238": " vacanād eva tās tasya $ vikṛtā ghoradarśanāḥ &",
    "GE09ram_03au:3239": " kṛtaprāñjalayo bhūtvā % maithilīṃ paryavārayan // Ram_3,54.25 //",
    "GE09ram_03au:3240": " sa tāḥ provāca rājā tu $ rāvaṇo ghoradarśanaḥ &",
    "GE09ram_03au:3241": " pracālya caraṇotkarṣair % dārayann iva medinīm // Ram_3,54.26 //",
    "GE09ram_03au:3242": " aśokavanikāmadhye $ maithilī nīyatām iti &",
    "GE09ram_03au:3243": " tatreyaṃ rakṣyatāṃ gūḍham % yuṣmābhiḥ parivāritā // Ram_3,54.27 //",
    "GE09ram_03au:3244": " tatraināṃ tarjanair ghoraiḥ $ punaḥ sāntvaiś ca maithilīm &",
    "GE09ram_03au:3245": " ānayadhvaṃ vaśaṃ sarvā % vanyāṃ gajavadhūm iva // Ram_3,54.28 //",
    "GE09ram_03au:3246": " iti pratisamādiṣṭā $ rākṣasyo rāvaṇena tāḥ &",
    "GE09ram_03au:3247": " aśokavanikāṃ jagmur % maithilīṃ parigṛhya tām // Ram_3,54.29 //",
    "GE09ram_03au:3248": " sarvakāmaphalair vṛkṣair $ nānāpuṣpaphalair vṛtām &",
    "GE09ram_03au:3249": " sarvakālamadaiś cāpi % dvijaiḥ samupasevitām // Ram_3,54.30 //",
    "GE09ram_03au:3250": " sā tu śokaparītāṅgī $ maithilī janakātmajā &",
    "GE09ram_03au:3251": " rākṣasīvaśam āpannā % vyāghrīṇāṃ hariṇī yathā // Ram_3,54.31 //",
    "GE09ram_03au:3252": " na vindate tatra tu śarma maithilī $ virūpanetrābhir atīva tarjitā &",
    "GE09ram_03au:3253": " patiṃ smarantī dayitaṃ ca devaraṃ % vicetanābhūd bhayaśokapīḍitā //",
    "GE09ram_03au:3254": " rākṣasaṃ mṛgarūpeṇa $ carantaṃ kāmarūpiṇam &",
    "GE09ram_03au:3255": " nihatya rāmo mārīcaṃ % tūrṇaṃ pathi nyavartata // Ram_3,55.1 //",
    "GE09ram_03au:3256": " tasya saṃtvaramāṇasya $ draṣṭukāmasya maithilīm &",
    "GE09ram_03au:3257": " krūrasvaro 'tha gomāyur % vinanādāsya pṛṣṭhataḥ // Ram_3,55.2 //",
    "GE09ram_03au:3258": " sa tasya svaram ājñāya $ dāruṇaṃ romaharṣaṇam &",
    "GE09ram_03au:3259": " cintayāmāsa gomāyoḥ % svareṇa pariśaṅkitaḥ // Ram_3,55.3 //",
    "GE09ram_03au:3260": " aśubhaṃ bata manye 'haṃ $ gomāyur vāśyate yathā &",
    "GE09ram_03au:3261": " svasti syād api vaidehyā % rākṣasair bhakṣaṇaṃ vinā // Ram_3,55.4 //",
    "GE09ram_03au:3262": " mārīcena tu vijñāya $ svaram ālakṣya māmakam &",
    "GE09ram_03au:3263": " vikruṣṭaṃ mṛgarūpeṇa % lakṣmaṇaḥ śṛṇuyād yadi // Ram_3,55.5 //",
    "GE09ram_03au:3264": " sa saumitriḥ svaraṃ śrutvā $ tāṃ ca hitvātha maithilīm &",
    "GE09ram_03au:3265": " tayaiva prahitaḥ kṣipraṃ % matsakāśam ihaiṣyati // Ram_3,55.6 //",
    "GE09ram_03au:3266": " rākṣasaiḥ sahitair nūnaṃ $ sītāyā īpsito vadhaḥ &",
    "GE09ram_03au:3267": " kāñcanaś ca mṛgo bhūtvā % vyapanīyāśramāt tu mām // Ram_3,55.7 //",
    "GE09ram_03au:3268": " dūraṃ nītvā tu mārīco $ rākṣaso 'bhūc charāhataḥ &",
    "GE09ram_03au:3269": " hā lakṣmaṇa hato 'smīti % yad vākyaṃ vyājahāra ha // Ram_3,55.8 //",
    "GE09ram_03au:3270": " api svasti bhaved dvābhyāṃ $ rahitābhyāṃ mayā vane &",
    "GE09ram_03au:3271": " janasthānanimittaṃ hi % kṛtavairo 'smi rākṣasaiḥ \\",
    "GE09ram_03au:3272": " nimittāni ca ghorāṇi dṛśyante 'dya bahūni ca // Ram_3,55.9 //",
    "GE09ram_03au:3273": " ity evaṃ cintayan rāmaḥ $ śrutvā gomāyuniḥsvanam &",
    "GE09ram_03au:3274": " ātmanaś cāpanayanaṃ % mṛgarūpeṇa rakṣasā \\",
    "GE09ram_03au:3275": " ājagāma janasthānaṃ rāghavaḥ pariśaṅkitaḥ // Ram_3,55.10 //",
    "GE09ram_03au:3276": " taṃ dīnamānasaṃ dīnam $ āsedur mṛgapakṣiṇaḥ &",
    "GE09ram_03au:3277": " savyaṃ kṛtvā mahātmānaṃ % ghorāṃś ca sasṛjuḥ svarān // Ram_3,55.11 //",
    "GE09ram_03au:3278": " tāni dṛṣṭvā nimittāni $ mahāghorāṇi rāghavaḥ &",
    "GE09ram_03au:3279": " tato lakṣmaṇam āyāntaṃ % dadarśa vigataprabham // Ram_3,55.12 //",
    "GE09ram_03au:3280": " tato 'vidūre rāmeṇa $ samīyāya sa lakṣmaṇaḥ &",
    "GE09ram_03au:3281": " viṣaṇṇaḥ sa viṣaṇṇena % duḥkhito duḥkhabhāginā // Ram_3,55.13 //",
    "GE09ram_03au:3282": " saṃjagarhe 'tha taṃ bhrātā $ jyeṣṭho lakṣmaṇam āgatam &",
    "GE09ram_03au:3283": " vihāya sītāṃ vijane % vane rākṣasasevite // Ram_3,55.14 //",
    "GE09ram_03au:3284": " gṛhītvā ca karaṃ savyaṃ $ lakṣmaṇaṃ raghunandanaḥ &",
    "GE09ram_03au:3285": " uvāca madhurodarkam % idaṃ paruṣam ārtavat // Ram_3,55.15 //",
    "GE09ram_03au:3286": " aho lakṣmaṇa garhyaṃ te $ kṛtaṃ yat tvaṃ vihāya tām &",
    "GE09ram_03au:3287": " sītām ihāgataḥ saumya % kaccit svasti bhaved iti // Ram_3,55.16 //",
    "GE09ram_03au:3288": " na me 'sti saṃśayo vīra $ sarvathā janakātmajā &",
    "GE09ram_03au:3289": " vinaṣṭā bhakṣitā vāpi % rākṣasair vanacāribhiḥ // Ram_3,55.17 //",
    "GE09ram_03au:3290": " aśubhāny eva bhūyiṣṭhaṃ $ yathā prādurbhavanti me &",
    "GE09ram_03au:3291": " api lakṣmaṇa sītāyāḥ % sāmagryaṃ prāpnuyāvahe // Ram_3,55.18 //",
    "GE09ram_03au:3292": " idaṃ hi rakṣo mṛgasaṃnikāśaṃ $ pralobhya māṃ dūram anuprayātam &",
    "GE09ram_03au:3293": " hataṃ kathaṃcin mahatā śrameṇa % sa rākṣaso 'bhūn mriyamāṇa eva //",
    "GE09ram_03au:3294": " manaś ca me dīnam ihāprahṛṣṭaṃ $ cakṣuś ca savyaṃ kurute vikāram &",
    "GE09ram_03au:3295": " asaṃśayaṃ lakṣmaṇa nāsti sītā % hṛtā mṛtā vā pathi vartate vā //",
    "GE09ram_03au:3296": " sa dṛṣṭvā lakṣmaṇaṃ dīnaṃ $ śūnye daśarathātmajaḥ &",
    "GE09ram_03au:3297": " paryapṛcchata dharmātmā % vaidehīm āgataṃ vinā // Ram_3,56.1 //",
    "GE09ram_03au:3298": " prasthitaṃ daṇḍakāraṇyaṃ $ yā mām anujagāma ha &",
    "GE09ram_03au:3299": " kva sā lakṣmaṇa vaidehī % yāṃ hitvā tvam ihāgataḥ // Ram_3,56.2 //",
    "GE09ram_03au:3300": " rājyabhraṣṭasya dīnasya $ daṇḍakān paridhāvataḥ &",
    "GE09ram_03au:3301": " kva sā duḥkhasahāyā me % vaidehī tanumadhyamā // Ram_3,56.3 //",
    "GE09ram_03au:3302": " yāṃ vinā notsahe vīra $ muhūrtam api jīvitum &",
    "GE09ram_03au:3303": " kva sā prāṇasahāyā me % sītā surasutopamā // Ram_3,56.4 //",
    "GE09ram_03au:3304": " patitvam amarāṇāṃ vā $ pṛthivyāś cāpi lakṣmaṇa &",
    "GE09ram_03au:3305": " vinā tāṃ tapanīyābhāṃ % neccheyaṃ janakātmajām // Ram_3,56.5 //",
    "GE09ram_03au:3306": " kaccij jīvati vaidehī $ prāṇaiḥ priyatarā mama &",
    "GE09ram_03au:3307": " kaccit pravrājanaṃ saumya % na me mithyā bhaviṣyati // Ram_3,56.6 //",
    "GE09ram_03au:3308": " sītānimittaṃ saumitre $ mṛte mayi gate tvayi &",
    "GE09ram_03au:3309": " kaccit sakāmā sukhitā % kaikeyī sā bhaviṣyati // Ram_3,56.7 //",
    "GE09ram_03au:3310": " saputrarājyāṃ siddhārthāṃ $ mṛtaputrā tapasvinī &",
    "GE09ram_03au:3311": " upasthāsyati kausalyā % kaccit saumya na kaikayīm // Ram_3,56.8 //",
    "GE09ram_03au:3312": " yadi jīvati vaidehī $ gamiṣyāmy āśramaṃ punaḥ &",
    "GE09ram_03au:3313": " suvṛttā yadi vṛttā sā % prāṇāṃs tyakṣyāmi lakṣmaṇa // Ram_3,56.9 //",
    "GE09ram_03au:3314": " yadi mām āśramagataṃ $ vaidehī nābhibhāṣate &",
    "GE09ram_03au:3315": " punaḥ prahasitā sītā % vinaśiṣyāmi lakṣmaṇa // Ram_3,56.10 //",
    "GE09ram_03au:3316": " brūhi lakṣmaṇa vaidehī $ yadi jīvati vā na vā &",
    "GE09ram_03au:3317": " tvayi pramatte rakṣobhir % bhakṣitā vā tapasvinī // Ram_3,56.11 //",
    "GE09ram_03au:3318": " sukumārī ca bālā ca $ nityaṃ cāduḥkhadarśinī &",
    "GE09ram_03au:3319": " madviyogena vaidehī % vyaktaṃ śocati durmanāḥ // Ram_3,56.12 //",
    "GE09ram_03au:3320": " sarvathā rakṣasā tena $ jihmena sudurātmanā &",
    "GE09ram_03au:3321": " vadatā lakṣmaṇety uccais % tavāpi janitaṃ bhayam // Ram_3,56.13 //",
    "GE09ram_03au:3322": " śrutaś ca śaṅke vaidehyā $ sa svaraḥ sadṛśo mama &",
    "GE09ram_03au:3323": " trastayā preṣitas tvaṃ ca % draṣṭuṃ māṃ śīghram āgataḥ // Ram_3,56.14 //",
    "GE09ram_03au:3324": " sarvathā tu kṛtaṃ kaṣṭaṃ $ sītām utsṛjatā vane &",
    "GE09ram_03au:3325": " pratikartuṃ nṛśaṃsānāṃ % rakṣasāṃ dattam antaram // Ram_3,56.15 //",
    "GE09ram_03au:3326": " duḥkhitāḥ kharaghātena $ rākṣasāḥ piśitāśanāḥ &",
    "GE09ram_03au:3327": " taiḥ sītā nihatā ghorair % bhaviṣyati na saṃśayaḥ // Ram_3,56.16 //",
    "GE09ram_03au:3328": " aho 'smi vyasane magnaḥ $ sarvathā ripunāśana &",
    "GE09ram_03au:3329": " kiṃ tv idānīṃ kariṣyāmi % śaṅke prāptavyam īdṛśam // Ram_3,56.17 //",
    "GE09ram_03au:3330": " iti sītāṃ varārohāṃ $ cintayann eva rāghavaḥ &",
    "GE09ram_03au:3331": " ājagāma janasthānaṃ % tvarayā sahalakṣmaṇaḥ // Ram_3,56.18 //",
    "GE09ram_03au:3332": " vigarhamāṇo 'nujam ārtarūpaṃ $ kṣudhā śramāc caiva pipāsayā ca &",
    "GE09ram_03au:3333": " viniḥśvasañ śuṣkamukho viṣaṇṇaḥ % pratiśrayaṃ prāpya samīkṣya śūnyam //",
    "GE09ram_03au:3334": " svam āśramaṃ saṃpravigāhya vīro $ vihāradeśān anusṛtya kāṃścit &",
    "GE09ram_03au:3335": " etat tad ity eva nivāsabhūmau % prahṛṣṭaromā vyathito babhūva //",
    "GE09ram_03au:3336": " athāśramād upāvṛttam $ antarā raghunandanaḥ &",
    "GE09ram_03au:3337": " paripapraccha saumitriṃ % rāmo duḥkhārditaḥ punaḥ // Ram_3,57.1 //",
    "GE09ram_03au:3338": " tam uvāca kimarthaṃ tvam $ āgato 'pāsya maithilīm &",
    "GE09ram_03au:3339": " yadā sā tava viśvāsād % vane virahitā mayā // Ram_3,57.2 //",
    "GE09ram_03au:3340": " dṛṣṭvaivābhyāgataṃ tvāṃ me $ maithilīṃ tyajya lakṣmaṇa &",
    "GE09ram_03au:3341": " śaṅkamānaṃ mahat pāpaṃ % yat satyaṃ vyathitaṃ manaḥ // Ram_3,57.3 //",
    "GE09ram_03au:3342": " sphurate nayanaṃ savyaṃ $ bāhuś ca hṛdayaṃ ca me &",
    "GE09ram_03au:3343": " dṛṣṭvā lakṣmaṇa dūre tvāṃ % sītāvirahitaṃ pathi // Ram_3,57.4 //",
    "GE09ram_03au:3344": " evam uktas tu saumitrir $ lakṣmaṇaḥ śubhalakṣaṇaḥ &",
    "GE09ram_03au:3345": " bhūyo duḥkhasamāviṣṭo % duḥkhitaṃ rāmam abravīt // Ram_3,57.5 //",
    "GE09ram_03au:3346": " na svayaṃ kāmakāreṇa $ tāṃ tyaktvāham ihāgataḥ &",
    "GE09ram_03au:3347": " pracoditas tayaivograis % tvatsakāśam ihāgataḥ // Ram_3,57.6 //",
    "GE09ram_03au:3348": " āryeṇeva parikruṣṭaṃ $ hā sīte lakṣmaṇeti ca &",
    "GE09ram_03au:3349": " paritrāhīti yad vākyaṃ % maithilyās tac chrutiṃ gatam // Ram_3,57.7 //",
    "GE09ram_03au:3350": " sā tam ārtasvaraṃ śrutvā $ tava snehena maithilī &",
    "GE09ram_03au:3351": " gaccha gaccheti mām āha % rudantī bhayavihvalā // Ram_3,57.8 //",
    "GE09ram_03au:3352": " pracodyamānena mayā $ gaccheti bahuśas tayā &",
    "GE09ram_03au:3353": " pratyuktā maithilī vākyam % idaṃ tvatpratyayānvitam // Ram_3,57.9 //",
    "GE09ram_03au:3354": " na tat paśyāmy ahaṃ rakṣo $ yad asya bhayam āvahet &",
    "GE09ram_03au:3355": " nirvṛtā bhava nāsty etat % kenāpy evam udāhṛtam // Ram_3,57.10 //",
    "GE09ram_03au:3356": " vigarhitaṃ ca nīcaṃ ca $ katham āryo 'bhidhāsyati &",
    "GE09ram_03au:3357": " trāhīti vacanaṃ sīte % yas trāyet tridaśān api // Ram_3,57.11 //",
    "GE09ram_03au:3358": " kiṃnimittaṃ tu kenāpi $ bhrātur ālambya me svaram &",
    "GE09ram_03au:3359": " visvaraṃ vyāhṛtaṃ vākyaṃ % lakṣmaṇa trāhi mām iti \\",
    "GE09ram_03au:3360": " na bhavatyā vyathā kāryā kunārījanasevitā // Ram_3,57.12 //",
    "GE09ram_03au:3361": " alaṃ vaiklavyam ālambya $ svasthā bhava nirutsukā &",
    "GE09ram_03au:3362": " na cāsti triṣu lokeṣu % pumān yo rāghavaṃ raṇe \\",
    "GE09ram_03au:3363": " jāto vā jāyamāno vā saṃyuge yaḥ parājayet // Ram_3,57.13 //",
    "GE09ram_03au:3364": " evam uktā tu vaidehī $ parimohitacetanā &",
    "GE09ram_03au:3365": " uvācāśrūṇi muñcantī % dāruṇaṃ mām idaṃ vacaḥ // Ram_3,57.14 //",
    "GE09ram_03au:3366": " bhāvo mayi tavātyarthaṃ $ pāpa eva niveśitaḥ &",
    "GE09ram_03au:3367": " vinaṣṭe bhrātari prāpte % na ca tvaṃ mām avāpsyasi // Ram_3,57.15 //",
    "GE09ram_03au:3368": " saṃketād bharatena tvaṃ $ rāmaṃ samanugacchasi &",
    "GE09ram_03au:3369": " krośantaṃ hi yathātyarthaṃ % nainam abhyavapadyase // Ram_3,57.16 //",
    "GE09ram_03au:3370": " ripuḥ pracchannacārī tvaṃ $ madartham anugacchasi &",
    "GE09ram_03au:3371": " rāghavasyāntaraprepsus % tathainaṃ nābhipadyase // Ram_3,57.17 //",
    "GE09ram_03au:3372": " evam ukto hi vaidehyā $ saṃrabdho raktalocanaḥ &",
    "GE09ram_03au:3373": " krodhāt prasphuramāṇauṣṭha % āśramād abhinirgataḥ // Ram_3,57.18 //",
    "GE09ram_03au:3374": " evaṃ bruvāṇaṃ saumitriṃ $ rāmaḥ saṃtāpamohitaḥ &",
    "GE09ram_03au:3375": " abravīd duṣkṛtaṃ saumya % tāṃ vinā yat tvam āgataḥ // Ram_3,57.19 //",
    "GE09ram_03au:3376": " jānann api samarthaṃ māṃ $ rakṣasāṃ vinivāraṇe &",
    "GE09ram_03au:3377": " anena krodhavākyena % maithilyā niḥsṛto bhavān // Ram_3,57.20 //",
    "GE09ram_03au:3378": " na hi te parituṣyāmi $ tyaktvā yad yāsi maithilīm &",
    "GE09ram_03au:3379": " kruddhāyāḥ paruṣaṃ śrutvā % striyā yat tvam ihāgataḥ // Ram_3,57.21 //",
    "GE09ram_03au:3380": " sarvathā tv apanītaṃ te $ sītayā yat pracoditaḥ &",
    "GE09ram_03au:3381": " krodhasya vaśam āgamya % nākaroḥ śāsanaṃ mama // Ram_3,57.22 //",
    "GE09ram_03au:3382": " asau hi rākṣasaḥ śete $ śareṇābhihato mayā &",
    "GE09ram_03au:3383": " mṛgarūpeṇa yenāham % āśramād apavāhitaḥ // Ram_3,57.23 //",
    "GE09ram_03au:3384": " vikṛṣya cāpaṃ paridhāya sāyakaṃ $ salīlabāṇena ca tāḍito mayā &",
    "GE09ram_03au:3385": " mārgīṃ tanuṃ tyajya ca viklavasvaro % babhūva keyūradharaḥ sa rākṣasaḥ //",
    "GE09ram_03au:3386": " śarāhatenaiva tadārtayā girā $ svaraṃ mamālambya sudūrasaṃśravam &",
    "GE09ram_03au:3387": " udāhṛtaṃ tad vacanaṃ sudāruṇaṃ % tvam āgato yena vihāya maithilīm //",
    "GE09ram_03au:3388": " bhṛśam āvrajamānasya $ tasyādhovāmalocanam &",
    "GE09ram_03au:3389": " prāsphurac cāskhalad rāmo % vepathuś cāsya jāyate // Ram_3,58.1 //",
    "GE09ram_03au:3390": " upālakṣya nimittāni $ so 'śubhāni muhur muhuḥ &",
    "GE09ram_03au:3391": " api kṣemaṃ tu sītāyā % iti vai vyājahāra ha // Ram_3,58.2 //",
    "GE09ram_03au:3392": " tvaramāṇo jagāmātha $ sītādarśanalālasaḥ &",
    "GE09ram_03au:3393": " śūnyam āvasathaṃ dṛṣṭvā % babhūvodvignamānasaḥ // Ram_3,58.3 //",
    "GE09ram_03au:3394": " udbhramann iva vegena $ vikṣipan raghunandanaḥ &",
    "GE09ram_03au:3395": " tatra tatroṭajasthānam % abhivīkṣya samantataḥ // Ram_3,58.4 //",
    "GE09ram_03au:3396": " dadarśa parṇaśālāṃ ca $ rahitāṃ sītayā tadā &",
    "GE09ram_03au:3397": " śriyā virahitāṃ dhvastāṃ % hemante padminīm iva // Ram_3,58.5 //",
    "GE09ram_03au:3398": " rudantam iva vṛkṣaiś ca $ mlānapuṣpamṛgadvijam &",
    "GE09ram_03au:3399": " śriyā vihīnaṃ vidhvastaṃ % saṃtyaktavanadaivatam // Ram_3,58.6 //",
    "GE09ram_03au:3400": " viprakīrṇājinakuśaṃ $ vipraviddhabṛsīkaṭam &",
    "GE09ram_03au:3401": " dṛṣṭvā śūnyoṭajasthānaṃ % vilalāpa punaḥ punaḥ // Ram_3,58.7 //",
    "GE09ram_03au:3402": " hṛtā mṛtā vā naṣṭā vā $ bhakṣitā vā bhaviṣyati &",
    "GE09ram_03au:3403": " nilīnāpy atha vā bhīrur % atha vā vanam āśritā // Ram_3,58.8 //",
    "GE09ram_03au:3404": " gatā vicetuṃ puṣpāṇi $ phalāny api ca vā punaḥ &",
    "GE09ram_03au:3405": " atha vā padminīṃ yātā % jalārthaṃ vā nadīṃ gatā // Ram_3,58.9 //",
    "GE09ram_03au:3406": " yatnān mṛgayamāṇas tu $ nāsasāda vane priyām &",
    "GE09ram_03au:3407": " śokaraktekṣaṇaḥ śokād % unmatta iva lakṣyate // Ram_3,58.10 //",
    "GE09ram_03au:3408": " vṛkṣād vṛkṣaṃ pradhāvan sa $ girīṃś cāpi nadīn nadīm &",
    "GE09ram_03au:3409": " babhūva vilapan rāmaḥ % śokapaṅkārṇavaplutaḥ // Ram_3,58.11 //",
    "GE09ram_03au:3410": " asti kaccit tvayā dṛṣṭā $ sā kadambapriyā priyā &",
    "GE09ram_03au:3411": " kadamba yadi jānīṣe % śaṃsa sītāṃ śubhānanām // Ram_3,58.12 //",
    "GE09ram_03au:3412": " snigdhapallavasaṃkāśāṃ $ pītakauśeyavāsinīm &",
    "GE09ram_03au:3413": " śaṃsasva yadi vā dṛṣṭā % bilva bilvopamastanī // Ram_3,58.13 //",
    "GE09ram_03au:3414": " atha vārjuna śaṃsa tvaṃ $ priyāṃ tām arjunapriyām &",
    "GE09ram_03au:3415": " janakasya sutā bhīrur % yadi jīvati vā na vā // Ram_3,58.14 //",
    "GE09ram_03au:3416": " kakubhaḥ kakubhoruṃ tāṃ $ vyaktaṃ jānāti maithilīm &",
    "GE09ram_03au:3417": " latāpallavapuṣpāḍhyo % bhāti hy eṣa vanaspatiḥ // Ram_3,58.15 //",
    "GE09ram_03au:3418": " bhramarair upagītaś ca $ yathā drumavaro hy ayam &",
    "GE09ram_03au:3419": " eṣa vyaktaṃ vijānāti % tilakas tilakapriyām // Ram_3,58.16 //",
    "GE09ram_03au:3420": " aśoka śokāpanuda $ śokopahatacetasam &",
    "GE09ram_03au:3421": " tvannāmānaṃ kuru kṣipraṃ % priyāsaṃdarśanena mām // Ram_3,58.17 //",
    "GE09ram_03au:3422": " yadi tāla tvayā dṛṣṭā $ pakvatālaphalastanī &",
    "GE09ram_03au:3423": " kathayasva varārohāṃ % kāruṇyaṃ yadi te mayi // Ram_3,58.18 //",
    "GE09ram_03au:3424": " yadi dṛṣṭā tvayā sītā $ jambu jāmbūnadaprabhā &",
    "GE09ram_03au:3425": " priyāṃ yadi vijānīṣe % niḥśaṅkaṃ kathayasva me // Ram_3,58.19 //",
    "GE09ram_03au:3426": " atha vā mṛgaśāvākṣīṃ $ mṛga jānāsi maithilīm &",
    "GE09ram_03au:3427": " mṛgaviprekṣaṇī kāntā % mṛgībhiḥ sahitā bhavet // Ram_3,58.20 //",
    "GE09ram_03au:3428": " gaja sā gajanāsorur $ yadi dṛṣṭā tvayā bhavet &",
    "GE09ram_03au:3429": " tāṃ manye viditāṃ tubhyam % ākhyāhi varavāraṇa // Ram_3,58.21 //",
    "GE09ram_03au:3430": " śārdūla yadi sā dṛṣṭā $ priyā candranibhānanā &",
    "GE09ram_03au:3431": " maithilī mama viśrabdhaḥ % kathayasva na te bhayam // Ram_3,58.22 //",
    "GE09ram_03au:3432": " kiṃ dhāvasi priye nūnaṃ $ dṛṣṭāsi kamalekṣaṇe &",
    "GE09ram_03au:3433": " vṛkṣeṇācchādya cātmānaṃ % kiṃ māṃ na pratibhāṣase // Ram_3,58.23 //",
    "GE09ram_03au:3434": " tiṣṭha tiṣṭha varārohe $ na te 'sti karuṇā mayi &",
    "GE09ram_03au:3435": " nātyarthaṃ hāsyaśīlāsi % kimarthaṃ mām upekṣase // Ram_3,58.24 //",
    "GE09ram_03au:3436": " pītakauśeyakenāsi $ sūcitā varavarṇini &",
    "GE09ram_03au:3437": " dhāvanty api mayā dṛṣṭā % tiṣṭha yady asti sauhṛdam // Ram_3,58.25 //",
    "GE09ram_03au:3438": " naiva sā nūnam atha vā $ hiṃsitā cāruhāsinī &",
    "GE09ram_03au:3439": " kṛcchraṃ prāptaṃ hi māṃ nūnaṃ % yathopekṣitum arhati // Ram_3,58.26 //",
    "GE09ram_03au:3440": " vyaktaṃ sā bhakṣitā bālā $ rākṣasaiḥ piśitāśanaiḥ &",
    "GE09ram_03au:3441": " vibhajyāṅgāni sarvāṇi % mayā virahitā priyā // Ram_3,58.27 //",
    "GE09ram_03au:3442": " nūnaṃ tac chubhadantauṣṭhaṃ $ mukhaṃ niṣprabhatāṃ gatam &",
    "GE09ram_03au:3443": " sā hi campakavarṇābhā % grīvā graiveyaśobhitā // Ram_3,58.28 //",
    "GE09ram_03au:3444": " komalā vilapantyās tu $ kāntāyā bhakṣitā śubhā &",
    "GE09ram_03au:3445": " nūnaṃ vikṣipyamāṇau tau % bāhū pallavakomalau // Ram_3,58.29 //",
    "GE09ram_03au:3446": " bhakṣitau vepamānāgrau $ sahastābharaṇāṅgadau &",
    "GE09ram_03au:3447": " mayā virahitā bālā % rakṣasāṃ bhakṣaṇāya vai // Ram_3,58.30 //",
    "GE09ram_03au:3448": " sārtheneva parityaktā $ bhakṣitā bahubāndhavā &",
    "GE09ram_03au:3449": " hā lakṣmaṇa mahābāho % paśyasi tvaṃ priyāṃ kvacit // Ram_3,58.31 //",
    "GE09ram_03au:3450": " hā priye kva gatā bhadre $ hā sīteti punaḥ punaḥ &",
    "GE09ram_03au:3451": " ity evaṃ vilapan rāmaḥ % paridhāvan vanād vanam // Ram_3,58.32 //",
    "GE09ram_03au:3452": " kvacid udbhramate vegāt $ kvacid vibhramate balāt &",
    "GE09ram_03au:3453": " kvacin matta ivābhāti % kāntānveṣaṇatatparaḥ // Ram_3,58.33 //",
    "GE09ram_03au:3454": " sa vanāni nadīḥ śailān $ giriprasravaṇāni ca &",
    "GE09ram_03au:3455": " kānanāni ca vegena % bhramaty aparisaṃsthitaḥ // Ram_3,58.34 //",
    "GE09ram_03au:3456": " tathā sa gatvā vipulaṃ mahad vanaṃ $ parītya sarvaṃ tv atha maithilīṃ prati &",
    "GE09ram_03au:3457": " aniṣṭhitāśaḥ sa cakāra mārgaṇe % punaḥ priyāyāḥ paramaṃ pariśramam //",
    "GE09ram_03au:3458": " dṛṣṭvāśramapadaṃ śūnyaṃ $ rāmo daśarathātmajaḥ &",
    "GE09ram_03au:3459": " rahitāṃ parṇaśālāṃ ca % vidhvastāny āsanāni ca // Ram_3,59.1 //",
    "GE09ram_03au:3460": " adṛṣṭvā tatra vaidehīṃ $ saṃnirīkṣya ca sarvaśaḥ &",
    "GE09ram_03au:3461": " uvāca rāmaḥ prākruśya % pragṛhya rucirau bhujau // Ram_3,59.2 //",
    "GE09ram_03au:3462": " kva nu lakṣmaṇa vaidehī $ kaṃ vā deśam ito gatā &",
    "GE09ram_03au:3463": " kenāhṛtā vā saumitre % bhakṣitā kena vā priyā // Ram_3,59.3 //",
    "GE09ram_03au:3464": " vṛkṣeṇācchādya yadi māṃ $ sīte hasitum icchasi &",
    "GE09ram_03au:3465": " alaṃ te hasitenādya % māṃ bhajasva suduḥkhitam // Ram_3,59.4 //",
    "GE09ram_03au:3466": " yaiḥ saha krīḍase sīte $ viśvastair mṛgapotakaiḥ &",
    "GE09ram_03au:3467": " ete hīnās tvayā saumye % dhyāyanty asrāvilekṣaṇāḥ // Ram_3,59.5 //",
    "GE09ram_03au:3468": " mṛtaṃ śokena mahatā $ sītāharaṇajena mām &",
    "GE09ram_03au:3469": " paraloke mahārājo % nūnaṃ drakṣyati me pitā // Ram_3,59.6 //",
    "GE09ram_03au:3470": " kathaṃ pratijñāṃ saṃśrutya $ mayā tvam abhiyojitaḥ &",
    "GE09ram_03au:3471": " apūrayitvā taṃ kālaṃ % matsakāśam ihāgataḥ // Ram_3,59.7 //",
    "GE09ram_03au:3472": " kāmavṛttam anāryaṃ māṃ $ mṛṣāvādinam eva ca &",
    "GE09ram_03au:3473": " dhik tvām iti pare loke % vyaktaṃ vakṣyati me pitā // Ram_3,59.8 //",
    "GE09ram_03au:3474": " vivaśaṃ śokasaṃtaptaṃ $ dīnaṃ bhagnamanoratham &",
    "GE09ram_03au:3475": " mām ihotsṛjya karuṇaṃ % kīrtir naram ivānṛjum // Ram_3,59.9 //",
    "GE09ram_03au:3476": " kva gacchasi varārohe $ mām utsṛjya sumadhyame &",
    "GE09ram_03au:3477": " tvayā virahitaś cāhaṃ % mokṣye jīvitam ātmanaḥ // Ram_3,59.10 //",
    "GE09ram_03au:3478": " itīva vilapan rāmaḥ $ sītādarśanalālasaḥ &",
    "GE09ram_03au:3479": " na dadarśa suduḥkhārto % rāghavo janakātmajām // Ram_3,59.11 //",
    "GE09ram_03au:3480": " anāsādayamānaṃ taṃ $ sītāṃ daśarathātmajam &",
    "GE09ram_03au:3481": " paṅkam āsādya vipulaṃ % sīdantam iva kuñjaram \\",
    "GE09ram_03au:3482": " lakṣmaṇo rāmam atyartham uvāca hitakāmyayā // Ram_3,59.12 //",
    "GE09ram_03au:3483": " mā viṣādaṃ mahābāho $ kuru yatnaṃ mayā saha &",
    "GE09ram_03au:3484": " idaṃ ca hi vanaṃ śūra % bahukandaraśobhitam // Ram_3,59.13 //",
    "GE09ram_03au:3485": " priyakānanasaṃcārā $ vanonmattā ca maithilī &",
    "GE09ram_03au:3486": " sā vanaṃ vā praviṣṭā syān % nalinīṃ vā supuṣpitām // Ram_3,59.14 //",
    "GE09ram_03au:3487": " saritaṃ vāpi samprāptā $ mīnavañjulasevitām &",
    "GE09ram_03au:3488": " vitrāsayitukāmā vā % līnā syāt kānane kvacit \\",
    "GE09ram_03au:3489": " jijñāsamānā vaidehī tvāṃ māṃ ca puruṣarṣabha // Ram_3,59.15 //",
    "GE09ram_03au:3490": " tasyā hy anveṣaṇe śrīman $ kṣipram eva yatāvahe &",
    "GE09ram_03au:3491": " vanaṃ sarvaṃ vicinuvo % yatra sā janakātmajā \\",
    "GE09ram_03au:3492": " manyase yadi kākutstha mā sma śoke manaḥ kṛthāḥ // Ram_3,59.16 //",
    "GE09ram_03au:3493": " evam uktas tu sauhārdāl $ lakṣmaṇena samāhitaḥ &",
    "GE09ram_03au:3494": " saha saumitriṇā rāmo % vicetum upacakrame \\",
    "GE09ram_03au:3495": " tau vanāni girīṃś caiva saritaś ca sarāṃsi ca // Ram_3,59.17 //",
    "GE09ram_03au:3496": " nikhilena vicinvantau $ sītāṃ daśarathātmajau &",
    "GE09ram_03au:3497": " tasya śailasya sānūni % guhāś ca śikharāṇi ca // Ram_3,59.18 //",
    "GE09ram_03au:3498": " nikhilena vicinvantau $ naiva tām abhijagmatuḥ &",
    "GE09ram_03au:3499": " vicitya sarvataḥ śailaṃ % rāmo lakṣmaṇam abravīt // Ram_3,59.19 //",
    "GE09ram_03au:3500": " neha paśyāmi saumitre $ vaidehīṃ parvate śubhe &",
    "GE09ram_03au:3501": " tato duḥkhābhisaṃtapto % lakṣmaṇo vākyam abravīt // Ram_3,59.20 //",
    "GE09ram_03au:3502": " vicaran daṇḍakāraṇyaṃ $ bhrātaraṃ dīptatejasam &",
    "GE09ram_03au:3503": " prāpsyasi tvaṃ mahāprājña % maithilīṃ janakātmajām // Ram_3,59.21 //",
    "GE09ram_03au:3504": " yathā viṣṇur mahābāhur $ baliṃ baddhvā mahīm imām &",
    "GE09ram_03au:3505": " evam uktas tu vīreṇa % lakṣmaṇena sa rāghavaḥ // Ram_3,59.22 //",
    "GE09ram_03au:3506": " uvāca dīnayā vācā $ duḥkhābhihatacetanaḥ &",
    "GE09ram_03au:3507": " vanaṃ sarvaṃ suvicitaṃ % padminyaḥ phullapaṅkajāḥ // Ram_3,59.23 //",
    "GE09ram_03au:3508": " giriś cāyaṃ mahāprājña $ bahukandaranirjharaḥ &",
    "GE09ram_03au:3509": " na hi paśyāmi vaidehīṃ % prāṇebhyo 'pi garīyasīm // Ram_3,59.24 //",
    "GE09ram_03au:3510": " evaṃ sa vilapan rāmaḥ $ sītāharaṇakarśitaḥ &",
    "GE09ram_03au:3511": " dīnaḥ śokasamāviṣṭo % muhūrtaṃ vihvalo 'bhavat // Ram_3,59.25 //",
    "GE09ram_03au:3512": " sa vihvalitasarvāṅgo $ gatabuddhir vicetanaḥ &",
    "GE09ram_03au:3513": " viṣasādāturo dīno % niḥśvasyāśītam āyatam // Ram_3,59.26 //",
    "GE09ram_03au:3514": " bahuśaḥ sa tu niḥśvasya $ rāmo rājīvalocanaḥ &",
    "GE09ram_03au:3515": " hā priyeti vicukrośa % bahuśo bāṣpagadgadaḥ // Ram_3,59.27 //",
    "GE09ram_03au:3516": " taṃ sāntvayāmāsa tato $ lakṣmaṇaḥ priyabāndhavaḥ &",
    "GE09ram_03au:3517": " bahuprakāraṃ dharmajñaḥ % praśritaḥ praśritāñjaliḥ // Ram_3,59.28 //",
    "GE09ram_03au:3518": " anādṛtya tu tad vākyaṃ $ lakṣmaṇauṣṭhapuṭacyutam &",
    "GE09ram_03au:3519": " apaśyaṃs tāṃ priyāṃ sītāṃ % prākrośat sa punaḥ punaḥ // Ram_3,59.29 //",
    "GE09ram_03au:3520": " sa dīno dīnayā vācā $ lakṣmaṇaṃ vākyam abravīt &",
    "GE09ram_03au:3521": " śīghraṃ lakṣmaṇa jānīhi % gatvā godāvarīṃ nadīm \\",
    "GE09ram_03au:3522": " api godāvarīṃ sītā padmāny ānayituṃ gatā // Ram_3,60.1 //",
    "GE09ram_03au:3523": " evam uktas tu rāmeṇa $ lakṣmaṇaḥ punar eva hi &",
    "GE09ram_03au:3524": " nadīṃ godāvarīṃ ramyāṃ % jagāma laghuvikramaḥ // Ram_3,60.2 //",
    "GE09ram_03au:3525": " tāṃ lakṣmaṇas tīrthavatīṃ $ vicitvā rāmam abravīt &",
    "GE09ram_03au:3526": " naināṃ paśyāmi tīrtheṣu % krośato na śṛṇoti me // Ram_3,60.3 //",
    "GE09ram_03au:3527": " kaṃ nu sā deśam āpannā $ vaidehī kleśanāśinī &",
    "GE09ram_03au:3528": " na hi taṃ vedmi vai rāma % yatra sā tanumadhyamā // Ram_3,60.4 //",
    "GE09ram_03au:3529": " lakṣmaṇasya vacaḥ śrutvā $ dīnaḥ saṃtāpamohitaḥ &",
    "GE09ram_03au:3530": " rāmaḥ samabhicakrāma % svayaṃ godāvarīṃ nadīm // Ram_3,60.5 //",
    "GE09ram_03au:3531": " sa tām upasthito rāmaḥ $ kva sītety evam abravīt // Ram_3,60.6 //",
    "GE09ram_03au:3532": " bhūtāni rākṣasendreṇa $ vadhārheṇa hṛtām api &",
    "GE09ram_03au:3533": " na tāṃ śaśaṃsū rāmāya % tathā godāvarī nadī // Ram_3,60.7 //",
    "GE09ram_03au:3534": " tataḥ pracoditā bhūtaiḥ $ śaṃsāsmai tāṃ priyām iti &",
    "GE09ram_03au:3535": " na ca sābhyavadat sītāṃ % pṛṣṭā rāmeṇa śocitā // Ram_3,60.8 //",
    "GE09ram_03au:3536": " rāvaṇasya ca tad rūpaṃ $ karmāṇi ca durātmanaḥ &",
    "GE09ram_03au:3537": " dhyātvā bhayāt tu vaidehīṃ % sā nadī na śaśaṃsa tām // Ram_3,60.9 //",
    "GE09ram_03au:3538": " nirāśas tu tayā nadyā $ sītāyā darśane kṛtaḥ &",
    "GE09ram_03au:3539": " uvāca rāmaḥ saumitriṃ % sītādarśanakarśitaḥ // Ram_3,60.10 //",
    "GE09ram_03au:3540": " kiṃ nu lakṣmaṇa vakṣyāmi $ sametya janakaṃ vacaḥ &",
    "GE09ram_03au:3541": " mātaraṃ caiva vaidehyā % vinā tām aham apriyam // Ram_3,60.11 //",
    "GE09ram_03au:3542": " yā me rājyavihīnasya $ vane vanyena jīvataḥ &",
    "GE09ram_03au:3543": " sarvaṃ vyapanayacchokam % vaidehī kva nu sā gatā // Ram_3,60.12 //",
    "GE09ram_03au:3544": " jñātipakṣavihīnasya $ rājaputrīm apaśyataḥ &",
    "GE09ram_03au:3545": " manye dīrghā bhaviṣyanti % rātrayo mama jāgrataḥ // Ram_3,60.13 //",
    "GE09ram_03au:3546": " godāvarīṃ janasthānam $ imaṃ prasravaṇaṃ girim &",
    "GE09ram_03au:3547": " sarvāṇy anucariṣyāmi % yadi sītā hi dṛśyate // Ram_3,60.14 //",
    "GE09ram_03au:3548": " evaṃ sambhāṣamāṇau tāv $ anyonyaṃ bhrātarāv ubhau &",
    "GE09ram_03au:3549": " vasuṃdharāyāṃ patitaṃ % puṣpamārgam apaśyatām // Ram_3,60.15 //",
    "GE09ram_03au:3550": " tāṃ puṣpavṛṣṭiṃ patitāṃ $ dṛṣṭvā rāmo mahītale &",
    "GE09ram_03au:3551": " uvāca lakṣmaṇaṃ vīro % duḥkhito duḥkhitaṃ vacaḥ // Ram_3,60.16 //",
    "GE09ram_03au:3552": " abhijānāmi puṣpāṇi $ tānīmānīha lakṣmaṇa &",
    "GE09ram_03au:3553": " apinaddhāni vaidehyā % mayā dattāni kānane // Ram_3,60.17 //",
    "GE09ram_03au:3554": " evam uktvā mahābāhur $ lakṣmaṇaṃ puruṣarṣabham &",
    "GE09ram_03au:3555": " kruddho 'bravīd giriṃ tatra % siṃhaḥ kṣudramṛgaṃ yathā // Ram_3,60.18 //",
    "GE09ram_03au:3556": " tāṃ hemavarṇāṃ hemābhāṃ $ sītāṃ darśaya parvata &",
    "GE09ram_03au:3557": " yāvat sānūni sarvāṇi % na te vidhvaṃsayāmy aham // Ram_3,60.19 //",
    "GE09ram_03au:3558": " mama bāṇāgninirdagdho $ bhasmībhūto bhaviṣyasi &",
    "GE09ram_03au:3559": " asevyaḥ satataṃ caiva % nistṛṇadrumapallavaḥ // Ram_3,60.20 //",
    "GE09ram_03au:3560": " imāṃ vā saritaṃ cādya $ śoṣayiṣyāmi lakṣmaṇa &",
    "GE09ram_03au:3561": " yadi nākhyāti me sītām % adya candranibhānanām // Ram_3,60.21 //",
    "GE09ram_03au:3562": " evaṃ sa ruṣito rāmo $ didhakṣann iva cakṣuṣā &",
    "GE09ram_03au:3563": " dadarśa bhūmau niṣkrāntaṃ % rākṣasasya padaṃ mahat // Ram_3,60.22 //",
    "GE09ram_03au:3564": " sa samīkṣya parikrāntaṃ $ sītāyā rākṣasasya ca &",
    "GE09ram_03au:3565": " saṃbhrāntahṛdayo rāmaḥ % śaśaṃsa bhrātaraṃ priyam // Ram_3,60.23 //",
    "GE09ram_03au:3566": " paśya lakṣmaṇa vaidehyāḥ $ śīrṇāḥ kanakabindavaḥ &",
    "GE09ram_03au:3567": " bhūṣaṇānāṃ hi saumitre % mālyāni vividhāni ca // Ram_3,60.24 //",
    "GE09ram_03au:3568": " taptabindunikāśaiś ca $ citraiḥ kṣatajabindubhiḥ &",
    "GE09ram_03au:3569": " āvṛtaṃ paśya saumitre % sarvato dharaṇītalam // Ram_3,60.25 //",
    "GE09ram_03au:3570": " manye lakṣmaṇa vaidehī $ rākṣasaiḥ kāmarūpibhiḥ &",
    "GE09ram_03au:3571": " bhittvā bhittvā vibhaktā vā % bhakṣitā vā bhaviṣyati // Ram_3,60.26 //",
    "GE09ram_03au:3572": " tasya nimittaṃ vaidehyā $ dvayor vivadamānayoḥ &",
    "GE09ram_03au:3573": " babhūva yuddhaṃ saumitre % ghoraṃ rākṣasayor iha // Ram_3,60.27 //",
    "GE09ram_03au:3574": " muktāmaṇicitaṃ cedaṃ $ tapanīyavibhūṣitam &",
    "GE09ram_03au:3575": " dharaṇyāṃ patitaṃ saumya % kasya bhagnaṃ mahad dhanuḥ // Ram_3,60.28 //",
    "GE09ram_03au:3576": " taruṇādityasaṃkāśaṃ $ vaiḍūryagulikācitam &",
    "GE09ram_03au:3577": " viśīrṇaṃ patitaṃ bhūmau % kavacaṃ kasya kāñcanam // Ram_3,60.29 //",
    "GE09ram_03au:3578": " chattraṃ śataśalākaṃ ca $ divyamālyopaśobhitam &",
    "GE09ram_03au:3579": " bhagnadaṇḍam idaṃ kasya % bhūmau saumya nipātitam // Ram_3,60.30 //",
    "GE09ram_03au:3580": " kāñcanoraśchadāś ceme $ piśācavadanāḥ kharāḥ &",
    "GE09ram_03au:3581": " bhīmarūpā mahākāyāḥ % kasya vā nihatā raṇe // Ram_3,60.31 //",
    "GE09ram_03au:3582": " dīptapāvakasaṃkāśo $ dyutimān samaradhvajaḥ &",
    "GE09ram_03au:3583": " apaviddhaś ca bhagnaś ca % kasya sāṃgrāmiko rathaḥ // Ram_3,60.32 //",
    "GE09ram_03au:3584": " rathākṣamātrā viśikhās $ tapanīyavibhūṣaṇāḥ &",
    "GE09ram_03au:3585": " kasyeme 'bhihatā bāṇāḥ % prakīrṇā ghorakarmaṇaḥ // Ram_3,60.33 //",
    "GE09ram_03au:3586": " vairaṃ śataguṇaṃ paśya $ mamedaṃ jīvitāntakam &",
    "GE09ram_03au:3587": " sughorahṛdayaiḥ saumya % rākṣasaiḥ kāmarūpibhiḥ // Ram_3,60.34 //",
    "GE09ram_03au:3588": " hṛtā mṛtā vā sītā hi $ bhakṣitā vā tapasvinī &",
    "GE09ram_03au:3589": " na dharmas trāyate sītāṃ % hriyamāṇāṃ mahāvane // Ram_3,60.35 //",
    "GE09ram_03au:3590": " bhakṣitāyāṃ hi vaidehyāṃ $ hṛtāyām api lakṣmaṇa &",
    "GE09ram_03au:3591": " ke hi loke priyaṃ kartuṃ % śaktāḥ saumya mameśvarāḥ // Ram_3,60.36 //",
    "GE09ram_03au:3592": " kartāram api lokānāṃ $ śūraṃ karuṇavedinam &",
    "GE09ram_03au:3593": " ajñānād avamanyeran % sarvabhūtāni lakṣmaṇa // Ram_3,60.37 //",
    "GE09ram_03au:3594": " mṛduṃ lokahite yuktaṃ $ dāntaṃ karuṇavedinam &",
    "GE09ram_03au:3595": " nirvīrya iti manyante % nūnaṃ māṃ tridaśeśvarāḥ // Ram_3,60.38 //",
    "GE09ram_03au:3596": " māṃ prāpya hi guṇo doṣaḥ $ saṃvṛttaḥ paśya lakṣmaṇa &",
    "GE09ram_03au:3597": " adyaiva sarvabhūtānāṃ % rakṣasām abhavāya ca \\",
    "GE09ram_03au:3598": " saṃhṛtyaiva śaśijyotsnāṃ mahān sūrya ivoditaḥ // Ram_3,60.39 //",
    "GE09ram_03au:3599": " naiva yakṣā na gandharvā $ na piśācā na rākṣasāḥ &",
    "GE09ram_03au:3600": " kiṃnarā vā manuṣyā vā % sukhaṃ prāpsyanti lakṣmaṇa // Ram_3,60.40 //",
    "GE09ram_03au:3601": " mamāstrabāṇasampūrṇam $ ākāśaṃ paśya lakṣmaṇa &",
    "GE09ram_03au:3602": " niḥsampātaṃ kariṣyāmi % hy adya trailokyacāriṇām // Ram_3,60.41 //",
    "GE09ram_03au:3603": " saṃniruddhagrahagaṇam $ āvāritaniśākaram &",
    "GE09ram_03au:3604": " vipranaṣṭānalamarud- % bhāskaradyutisaṃvṛtam // Ram_3,60.42 //",
    "GE09ram_03au:3605": " vinirmathitaśailāgraṃ $ śuṣyamāṇajalāśayam &",
    "GE09ram_03au:3606": " dhvastadrumalatāgulmaṃ % vipraṇāśitasāgaram // Ram_3,60.43 //",
    "GE09ram_03au:3607": " na tāṃ kuśalinīṃ sītāṃ $ pradāsyanti mameśvarāḥ &",
    "GE09ram_03au:3608": " asmin muhūrte saumitre % mama drakṣyanti vikramam // Ram_3,60.44 //",
    "GE09ram_03au:3609": " nākāśam utpatiṣyanti $ sarvabhūtāni lakṣmaṇa &",
    "GE09ram_03au:3610": " mama cāpaguṇān muktair % bāṇajālair nirantaram // Ram_3,60.45 //",
    "GE09ram_03au:3611": " arditaṃ mama nārācair $ dhvastabhrāntamṛgadvijam &",
    "GE09ram_03au:3612": " samākulam amaryādaṃ % jagat paśyādya lakṣmaṇa // Ram_3,60.46 //",
    "GE09ram_03au:3613": " ākarṇapūrṇair iṣubhir $ jīvalokaṃ durāvaraiḥ &",
    "GE09ram_03au:3614": " kariṣye maithilīhetor % apiśācam arākṣasam // Ram_3,60.47 //",
    "GE09ram_03au:3615": " mama roṣaprayuktānāṃ $ sāyakānāṃ balaṃ surāḥ &",
    "GE09ram_03au:3616": " drakṣyanty adya vimuktānām % amarṣād dūragāminām // Ram_3,60.48 //",
    "GE09ram_03au:3617": " naiva devā na daiteyā $ na piśācā na rākṣasāḥ &",
    "GE09ram_03au:3618": " bhaviṣyanti mama krodhāt % trailokye vipraṇāśite // Ram_3,60.49 //",
    "GE09ram_03au:3619": " devadānavayakṣāṇāṃ $ lokā ye rakṣasām api &",
    "GE09ram_03au:3620": " bahudhā nipatiṣyanti % bāṇaughaiḥ śakulīkṛtāḥ \\",
    "GE09ram_03au:3621": " nirmaryādān imāṃl lokān kariṣyāmy adya sāyakaiḥ // Ram_3,60.50 //",
    "GE09ram_03au:3622": " yathā jarā yathā mṛtyur $ yathā kālo yathā vidhiḥ &",
    "GE09ram_03au:3623": " nityaṃ na pratihanyante % sarvabhūteṣu lakṣmaṇa \\",
    "GE09ram_03au:3624": " tathāhaṃ krodhasaṃyukto na nivāryo 'smy asaṃśayam // Ram_3,60.51 //",
    "GE09ram_03au:3625": " pureva me cārudatīm aninditāṃ $ diśanti sītāṃ yadi nādya maithilīm &",
    "GE09ram_03au:3626": " sadevagandharvamanuṣyapannagaṃ % jagat saśailaṃ parivartayāmy aham //",
    "GE09ram_03au:3627": " tapyamānaṃ tathā rāmaṃ $ sītāharaṇakarśitam &",
    "GE09ram_03au:3628": " lokānām abhave yuktaṃ % saṃvartakam ivānalam // Ram_3,61.1 //",
    "GE09ram_03au:3629": " vīkṣamāṇaṃ dhanuḥ sajyaṃ $ niḥśvasantaṃ muhur muhuḥ &",
    "GE09ram_03au:3630": " hantukāmaṃ paśuṃ rudraṃ % kruddhaṃ dakṣakratau yathā // Ram_3,61.2 //",
    "GE09ram_03au:3631": " adṛṣṭapūrvaṃ saṃkruddhaṃ $ dṛṣṭvā rāmaṃ sa lakṣmaṇaḥ &",
    "GE09ram_03au:3632": " abravīt prāñjalir vākyaṃ % mukhena pariśuṣyatā // Ram_3,61.3 //",
    "GE09ram_03au:3633": " purā bhūtvā mṛdur dāntaḥ $ sarvabhūtahite rataḥ &",
    "GE09ram_03au:3634": " na krodhavaśam āpannaḥ % prakṛtiṃ hātum arhasi // Ram_3,61.4 //",
    "GE09ram_03au:3635": " candre lakṣmīḥ prabhā sūrye $ gatir vāyau bhuvi kṣamā &",
    "GE09ram_03au:3636": " etac ca niyataṃ sarvaṃ % tvayi cānuttamaṃ yaśaḥ // Ram_3,61.5 //",
    "GE09ram_03au:3637": " na tu jānāmi kasyāyaṃ $ bhagnaḥ sāṃgrāmiko rathaḥ &",
    "GE09ram_03au:3638": " kena vā kasya vā hetoḥ % sāyudhaḥ saparicchadaḥ // Ram_3,61.6 //",
    "GE09ram_03au:3639": " khuranemikṣataś cāyaṃ $ sikto rudhirabindubhiḥ &",
    "GE09ram_03au:3640": " deśo nivṛttasaṃgrāmaḥ % sughoraḥ pārthivātmaja // Ram_3,61.7 //",
    "GE09ram_03au:3641": " ekasya tu vimardo 'yaṃ $ na dvayor vadatāṃ vara &",
    "GE09ram_03au:3642": " na hi vṛttaṃ hi paśyāmi % balasya mahataḥ padam // Ram_3,61.8 //",
    "GE09ram_03au:3643": " naikasya tu kṛte lokān $ vināśayitum arhasi &",
    "GE09ram_03au:3644": " yuktadaṇḍā hi mṛdavaḥ % praśāntā vasudhādhipāḥ // Ram_3,61.9 //",
    "GE09ram_03au:3645": " sadā tvaṃ sarvabhūtānāṃ $ śaraṇyaḥ paramā gatiḥ &",
    "GE09ram_03au:3646": " ko nu dārapraṇāśaṃ te % sādhu manyeta rāghava // Ram_3,61.10 //",
    "GE09ram_03au:3647": " saritaḥ sāgarāḥ śailā $ devagandharvadānavāḥ &",
    "GE09ram_03au:3648": " nālaṃ te vipriyaṃ kartuṃ % dīkṣitasyeva sādhavaḥ // Ram_3,61.11 //",
    "GE09ram_03au:3649": " yena rājan hṛtā sītā $ tam anveṣitum arhasi &",
    "GE09ram_03au:3650": " maddvitīyo dhanuṣpāṇiḥ % sahāyaiḥ paramarṣibhiḥ // Ram_3,61.12 //",
    "GE09ram_03au:3651": " samudraṃ ca viceṣyāmaḥ $ parvatāṃś ca vanāni ca &",
    "GE09ram_03au:3652": " guhāś ca vividhā ghorā % nalinīḥ pārvatīś ca ha // Ram_3,61.13 //",
    "GE09ram_03au:3653": " devagandharvalokāṃś ca $ viceṣyāmaḥ samāhitāḥ &",
    "GE09ram_03au:3654": " yāvan nādhigamiṣyāmas % tava bhāryāpahāriṇam // Ram_3,61.14 //",
    "GE09ram_03au:3655": " na cet sāmnā pradāsyanti $ patnīṃ te tridaśeśvarāḥ &",
    "GE09ram_03au:3656": " kosalendra tataḥ paścāt % prāptakālaṃ kariṣyasi // Ram_3,61.15 //",
    "GE09ram_03au:3657": " śīlena sāmnā vinayena sītāṃ $ nayena na prāpsyasi cen narendra &",
    "GE09ram_03au:3658": " tataḥ samutsādaya hemapuṅkhair % mahendravajrapratimaiḥ śaraughaiḥ //",
    "GE09ram_03au:3659": " taṃ tathā śokasaṃtaptaṃ $ vilapantam anāthavat &",
    "GE09ram_03au:3660": " mohena mahatāviṣṭaṃ % paridyūnam acetanam // Ram_3,62.1 //",
    "GE09ram_03au:3661": " tataḥ saumitrir āśvāsya $ muhūrtād iva lakṣmaṇaḥ &",
    "GE09ram_03au:3662": " rāmaṃ saṃbodhayāmāsa % caraṇau cābhipīḍayan // Ram_3,62.2 //",
    "GE09ram_03au:3663": " mahatā tapasā rāma $ mahatā cāpi karmaṇā &",
    "GE09ram_03au:3664": " rājñā daśarathenāsīl % labdho 'mṛtam ivāmaraiḥ // Ram_3,62.3 //",
    "GE09ram_03au:3665": " tava caiva guṇair baddhas $ tvadviyogān mahīpatiḥ &",
    "GE09ram_03au:3666": " rājā devatvam āpanno % bharatasya yathā śrutam // Ram_3,62.4 //",
    "GE09ram_03au:3667": " yadi duḥkham idaṃ prāptaṃ $ kākutstha na sahiṣyase &",
    "GE09ram_03au:3668": " prākṛtaś cālpasattvaś ca % itaraḥ kaḥ sahiṣyati // Ram_3,62.5 //",
    "GE09ram_03au:3669": " duḥkhito hi bhavāṃl lokāṃs $ tejasā yadi dhakṣyate &",
    "GE09ram_03au:3670": " ārtāḥ prajā naravyāghra % kva nu yāsyanti nirvṛtim // Ram_3,62.6 //",
    "GE09ram_03au:3671": " lokasvabhāva evaiṣa $ yayātir nahuṣātmajaḥ &",
    "GE09ram_03au:3672": " gataḥ śakreṇa sālokyam % anayas taṃ samaspṛśat // Ram_3,62.7 //",
    "GE09ram_03au:3673": " maharṣayo vasiṣṭhas tu $ yaḥ pitur naḥ purohitaḥ &",
    "GE09ram_03au:3674": " ahnā putraśataṃ jajñe % tathaivāsya punar hatam // Ram_3,62.8 //",
    "GE09ram_03au:3675": " yā ceyaṃ jagato mātā $ devī lokanamaskṛtā &",
    "GE09ram_03au:3676": " asyāś ca calanaṃ bhūmer % dṛśyate satyasaṃśrava // Ram_3,62.9 //",
    "GE09ram_03au:3677": " yau cemau jagatāṃ netre $ yatra sarvaṃ pratiṣṭhitam &",
    "GE09ram_03au:3678": " ādityacandrau grahaṇam % abhyupetau mahābalau // Ram_3,62.10 //",
    "GE09ram_03au:3679": " sumahānty api bhūtāni $ devāś ca puruṣarṣabha &",
    "GE09ram_03au:3680": " na daivasya pramuñcanti % sarvabhūtāni dehinaḥ // Ram_3,62.11 //",
    "GE09ram_03au:3681": " śakrādiṣv api deveṣu $ vartamānau nayānayau &",
    "GE09ram_03au:3682": " śrūyete naraśārdūla % na tvaṃ vyathitum arhasi // Ram_3,62.12 //",
    "GE09ram_03au:3683": " naṣṭāyām api vaidehyāṃ $ hṛtāyām api cānagha &",
    "GE09ram_03au:3684": " śocituṃ nārhase vīra % yathānyaḥ prākṛtas tathā // Ram_3,62.13 //",
    "GE09ram_03au:3685": " tvadvidhā hi na śocanti $ satataṃ satyadarśinaḥ &",
    "GE09ram_03au:3686": " sumahatsv api kṛcchreṣu % rāmānirviṇṇadarśanāḥ // Ram_3,62.14 //",
    "GE09ram_03au:3687": " tattvato hi naraśreṣṭha $ buddhyā samanucintaya &",
    "GE09ram_03au:3688": " buddhyā yuktā mahāprājñā % vijānanti śubhāśubhe // Ram_3,62.15 //",
    "GE09ram_03au:3689": " adṛṣṭaguṇadoṣāṇām $ adhṛtānāṃ ca karmaṇām &",
    "GE09ram_03au:3690": " nāntareṇa kriyāṃ teṣāṃ % phalam iṣṭaṃ pravartate // Ram_3,62.16 //",
    "GE09ram_03au:3691": " mām eva hi purā vīra $ tvam eva bahuśo 'nvaśāḥ &",
    "GE09ram_03au:3692": " anuśiṣyāddhi ko nu tvām % api sākṣād bṛhaspatiḥ // Ram_3,62.17 //",
    "GE09ram_03au:3693": " buddhiś ca te mahāprājña $ devair api duranvayā &",
    "GE09ram_03au:3694": " śokenābhiprasuptaṃ te % jñānaṃ saṃbodhayāmy aham // Ram_3,62.18 //",
    "GE09ram_03au:3695": " divyaṃ ca mānuṣaṃ caivam $ ātmanaś ca parākramam &",
    "GE09ram_03au:3696": " ikṣvākuvṛṣabhāvekṣya % yatasva dviṣatāṃ vadhe // Ram_3,62.19 //",
    "GE09ram_03au:3697": " kiṃ te sarvavināśena $ kṛtena puruṣarṣabha &",
    "GE09ram_03au:3698": " tam eva tu ripuṃ pāpaṃ % vijñāyoddhartum arhasi // Ram_3,62.20 //",
    "GE09ram_03au:3699": " pūrvajo 'py uktamātras tu $ lakṣmaṇena subhāṣitam &",
    "GE09ram_03au:3700": " sāragrāhī mahāsāraṃ % pratijagrāha rāghavaḥ // Ram_3,63.1 //",
    "GE09ram_03au:3701": " saṃnigṛhya mahābāhuḥ $ pravṛddhaṃ kopam ātmanaḥ &",
    "GE09ram_03au:3702": " avaṣṭabhya dhanuś citraṃ % rāmo lakṣmaṇam abravīt // Ram_3,63.2 //",
    "GE09ram_03au:3703": " kiṃ kariṣyāvahe vatsa $ kva vā gacchāva lakṣmaṇa &",
    "GE09ram_03au:3704": " kenopāyena paśyeyaṃ % sītām iti vicintaya // Ram_3,63.3 //",
    "GE09ram_03au:3705": " taṃ tathā paritāpārtaṃ $ lakṣmaṇo rāmam abravīt &",
    "GE09ram_03au:3706": " idam eva janasthānaṃ % tvam anveṣitum arhasi // Ram_3,63.4 //",
    "GE09ram_03au:3707": " rākṣasair bahubhiḥ kīrṇaṃ $ nānādrumalatāyutam &",
    "GE09ram_03au:3708": " santīha giridurgāṇi % nirdarāḥ kandarāṇi ca // Ram_3,63.5 //",
    "GE09ram_03au:3709": " guhāś ca vividhā ghorā $ nānāmṛgagaṇākulāḥ &",
    "GE09ram_03au:3710": " āvāsāḥ kiṃnarāṇāṃ ca % gandharvabhavanāni ca // Ram_3,63.6 //",
    "GE09ram_03au:3711": " tāni yukto mayā sārdhaṃ $ tvam anveṣitum arhasi &",
    "GE09ram_03au:3712": " tvadvidhā buddhisampannā % mahātmāno nararṣabha // Ram_3,63.7 //",
    "GE09ram_03au:3713": " āpatsu na prakampante $ vāyuvegair ivācalāḥ &",
    "GE09ram_03au:3714": " ity uktas tad vanaṃ sarvaṃ % vicacāra salakṣmaṇaḥ // Ram_3,63.8 //",
    "GE09ram_03au:3715": " kruddho rāmaḥ śaraṃ ghoraṃ $ saṃdhāya dhanuṣi kṣuram &",
    "GE09ram_03au:3716": " tataḥ parvatakūṭābhaṃ % mahābhāgaṃ dvijottamam // Ram_3,63.9 //",
    "GE09ram_03au:3717": " dadarśa patitaṃ bhūmau $ kṣatajārdraṃ jaṭāyuṣam &",
    "GE09ram_03au:3718": " taṃ dṛṣṭvā giriśṛṅgābhaṃ % rāmo lakṣmaṇam abravīt \\",
    "GE09ram_03au:3719": " anena sītā vaidehī bhakṣitā nātra saṃśayaḥ // Ram_3,63.10 //",
    "GE09ram_03au:3720": " gṛdhrarūpam idaṃ vyaktaṃ $ rakṣo bhramati kānanam &",
    "GE09ram_03au:3721": " bhakṣayitvā viśālākṣīm % āste sītāṃ yathāsukham \\",
    "GE09ram_03au:3722": " enaṃ vadhiṣye dīptāgrair ghorair bāṇair ajihmagaiḥ // Ram_3,63.11 //",
    "GE09ram_03au:3723": " ity uktvābhyapatad gṛdhraṃ $ saṃdhāya dhanuṣi kṣuram &",
    "GE09ram_03au:3724": " kruddho rāmaḥ samudrāntāṃ % cālayann iva medinīm // Ram_3,63.12 //",
    "GE09ram_03au:3725": " taṃ dīnadīnayā vācā $ saphenaṃ rudhiraṃ vaman &",
    "GE09ram_03au:3726": " abhyabhāṣata pakṣī tu % rāmaṃ daśarathātmajam // Ram_3,63.13 //",
    "GE09ram_03au:3727": " yām oṣadhim ivāyuṣmann $ anveṣasi mahāvane &",
    "GE09ram_03au:3728": " sā devī mama ca prāṇā % rāvaṇenobhayaṃ hṛtam // Ram_3,63.14 //",
    "GE09ram_03au:3729": " tvayā virahitā devī $ lakṣmaṇena ca rāghava &",
    "GE09ram_03au:3730": " hriyamāṇā mayā dṛṣṭā % rāvaṇena balīyasā // Ram_3,63.15 //",
    "GE09ram_03au:3731": " sītām abhyavapanno 'haṃ $ rāvaṇaś ca raṇe mayā &",
    "GE09ram_03au:3732": " vidhvaṃsitarathacchattraḥ % pātito dharaṇītale // Ram_3,63.16 //",
    "GE09ram_03au:3733": " etad asya dhanur bhagnam $ etad asya śarāvaram &",
    "GE09ram_03au:3734": " ayam asya raṇe rāma % bhagnaḥ sāṃgrāmiko rathaḥ // Ram_3,63.17 //",
    "GE09ram_03au:3735": " pariśrāntasya me pakṣau $ chittvā khaḍgena rāvaṇaḥ &",
    "GE09ram_03au:3736": " sītām ādāya vaidehīm % utpapāta vihāyasam \\",
    "GE09ram_03au:3737": " rakṣasā nihataṃ pūrvaṃ na māṃ hantuṃ tvam arhasi // Ram_3,63.18 //",
    "GE09ram_03au:3738": " rāmas tasya tu vijñāya $ sītāsaktāṃ priyāṃ kathām &",
    "GE09ram_03au:3739": " gṛdhrarājaṃ pariṣvajya % ruroda sahalakṣmaṇaḥ // Ram_3,63.19 //",
    "GE09ram_03au:3740": " ekam ekāyane durge $ niḥśvasantaṃ kathaṃcana &",
    "GE09ram_03au:3741": " samīkṣya duḥkhito rāmaḥ % saumitrim idam abravīt // Ram_3,63.20 //",
    "GE09ram_03au:3742": " rājyād bhraṃśo vane vāsaḥ $ sītā naṣṭā hato dvijaḥ &",
    "GE09ram_03au:3743": " īdṛśīyaṃ mamālakṣmīr % nirdahed api pāvakam // Ram_3,63.21 //",
    "GE09ram_03au:3744": " sampūrṇam api ced adya $ pratareyaṃ mahodadhim &",
    "GE09ram_03au:3745": " so 'pi nūnaṃ mamālakṣmyā % viśuṣyet saritāṃ patiḥ // Ram_3,63.22 //",
    "GE09ram_03au:3746": " nāsty abhāgyataro loke $ matto 'smin sacarācare &",
    "GE09ram_03au:3747": " yeneyaṃ mahatī prāptā % mayā vyasanavāgurā // Ram_3,63.23 //",
    "GE09ram_03au:3748": " ayaṃ pitṛvayasyo me $ gṛdhrarājo jarānvitaḥ &",
    "GE09ram_03au:3749": " śete vinihato bhūmau % mama bhāgyaviparyayāt // Ram_3,63.24 //",
    "GE09ram_03au:3750": " ity evam uktvā bahuśo $ rāghavaḥ sahalakṣmaṇaḥ &",
    "GE09ram_03au:3751": " jaṭāyuṣaṃ ca pasparśa % pitṛsnehaṃ nidarśayan // Ram_3,63.25 //",
    "GE09ram_03au:3752": " nikṛttapakṣaṃ rudhirāvasiktaṃ $ taṃ gṛdhrarājaṃ parirabhya rāmaḥ &",
    "GE09ram_03au:3753": " kva maithili prāṇasamā mameti % vimucya vācaṃ nipapāta bhūmau //",
    "GE09ram_03au:3754": " rāmaḥ prekṣya tu taṃ gṛdhraṃ $ bhuvi raudreṇa pātitam &",
    "GE09ram_03au:3755": " saumitriṃ mitrasampannam % idaṃ vacanam abravīt // Ram_3,64.1 //",
    "GE09ram_03au:3756": " mamāyaṃ nūnam artheṣu $ yatamāno vihaṃgamaḥ &",
    "GE09ram_03au:3757": " rākṣasena hataḥ saṃkhye % prāṇāṃs tyajati dustyajān // Ram_3,64.2 //",
    "GE09ram_03au:3758": " ayam asya śarīre 'smin $ prāṇo lakṣmaṇa vidyate &",
    "GE09ram_03au:3759": " tathā svaravihīno 'yaṃ % viklavaṃ samudīkṣate // Ram_3,64.3 //",
    "GE09ram_03au:3760": " jaṭāyo yadi śaknoṣi $ vākyaṃ vyāharituṃ punaḥ &",
    "GE09ram_03au:3761": " sītām ākhyāhi bhadraṃ te % vadham ākhyāhi cātmanaḥ // Ram_3,64.4 //",
    "GE09ram_03au:3762": " kiṃnimitto 'harat sītāṃ $ rāvaṇas tasya kiṃ mayā &",
    "GE09ram_03au:3763": " aparāddhaṃ tu yaṃ dṛṣṭvā % rāvaṇena hṛtā priyā // Ram_3,64.5 //",
    "GE09ram_03au:3764": " kathaṃ tac candrasaṃkāśaṃ $ mukham āsīn manoharam &",
    "GE09ram_03au:3765": " sītayā kāni coktāni % tasmin kāle dvijottama // Ram_3,64.6 //",
    "GE09ram_03au:3766": " kathaṃvīryaḥ kathaṃrūpaḥ $ kiṃkarmā sa ca rākṣasaḥ &",
    "GE09ram_03au:3767": " kva cāsya bhavanaṃ tāta % brūhi me paripṛcchataḥ // Ram_3,64.7 //",
    "GE09ram_03au:3768": " tam udvīkṣyātha dīnātmā $ vilapantam anantaram &",
    "GE09ram_03au:3769": " vācātisannayā rāmaṃ % jaṭāyur idam abravīt // Ram_3,64.8 //",
    "GE09ram_03au:3770": " sā hṛtā rākṣasendreṇa $ rāvaṇena vihāyasā &",
    "GE09ram_03au:3771": " māyām āsthāya vipulāṃ % vātadurdinasaṃkulām // Ram_3,64.9 //",
    "GE09ram_03au:3772": " pariśrāntasya me tāta $ pakṣau chittvā niśācaraḥ &",
    "GE09ram_03au:3773": " sītām ādāya vaidehīṃ % prayāto dakṣiṇāmukhaḥ // Ram_3,64.10 //",
    "GE09ram_03au:3774": " uparudhyanti me prāṇā $ dṛṣṭir bhramati rāghava &",
    "GE09ram_03au:3775": " paśyāmi vṛkṣān sauvarṇān % uśīrakṛtamūrdhajān // Ram_3,64.11 //",
    "GE09ram_03au:3776": " yena yāti muhūrtena $ sītām ādāya rāvaṇaḥ &",
    "GE09ram_03au:3777": " vipraṇaṣṭaṃ dhanaṃ kṣipraṃ % tatsvāmī pratipadyate // Ram_3,64.12 //",
    "GE09ram_03au:3778": " vindo nāma muhūrto 'sau $ sa ca kākutstha nābudhat &",
    "GE09ram_03au:3779": " jhaṣavad baḍiśaṃ gṛhya % kṣipram eva vinaśyati // Ram_3,64.13 //",
    "GE09ram_03au:3780": " na ca tvayā vyathā kāryā $ janakasya sutāṃ prati &",
    "GE09ram_03au:3781": " vaidehyā raṃsyase kṣipraṃ % hatvā taṃ rākṣasaṃ raṇe // Ram_3,64.14 //",
    "GE09ram_03au:3782": " asaṃmūḍhasya gṛdhrasya $ rāmaṃ pratyanubhāṣataḥ &",
    "GE09ram_03au:3783": " āsyāt susrāva rudhiraṃ % mriyamāṇasya sāmiṣam // Ram_3,64.15 //",
    "GE09ram_03au:3784": " putro viśravasaḥ sākṣād $ bhrātā vaiśravaṇasya ca &",
    "GE09ram_03au:3785": " ity uktvā durlabhān prāṇān % mumoca patageśvaraḥ // Ram_3,64.16 //",
    "GE09ram_03au:3786": " brūhi brūhīti rāmasya $ bruvāṇasya kṛtāñjaleḥ &",
    "GE09ram_03au:3787": " tyaktvā śarīraṃ gṛdhrasya % jagmuḥ prāṇā vihāyasam // Ram_3,64.17 //",
    "GE09ram_03au:3788": " sa nikṣipya śiro bhūmau $ prasārya caraṇau tadā &",
    "GE09ram_03au:3789": " vikṣipya ca śarīraṃ svaṃ % papāta dharaṇītale // Ram_3,64.18 //",
    "GE09ram_03au:3790": " taṃ gṛdhraṃ prekṣya tāmrākṣaṃ $ gatāsum acalopamam &",
    "GE09ram_03au:3791": " rāmaḥ subahubhir duḥkhair % dīnaḥ saumitrim abravīt // Ram_3,64.19 //",
    "GE09ram_03au:3792": " bahūni rakṣasāṃ vāse $ varṣāṇi vasatā sukham &",
    "GE09ram_03au:3793": " anena daṇḍakāraṇye % vicīrṇam iha pakṣiṇā // Ram_3,64.20 //",
    "GE09ram_03au:3794": " anekavārṣiko yas tu $ cirakālaṃ samutthitaḥ &",
    "GE09ram_03au:3795": " so 'yam adya hataḥ śete % kālo hi duratikramaḥ // Ram_3,64.21 //",
    "GE09ram_03au:3796": " paśya lakṣmaṇa gṛdhro 'yam $ upakārī hataś ca me &",
    "GE09ram_03au:3797": " sītām abhyavapan no vai % rāvaṇena balīyasā // Ram_3,64.22 //",
    "GE09ram_03au:3798": " gṛdhrarājyaṃ parityajya $ pitṛpaitāmahaṃ mahat &",
    "GE09ram_03au:3799": " mama hetor ayaṃ prāṇān % mumoca patageśvaraḥ // Ram_3,64.23 //",
    "GE09ram_03au:3800": " sarvatra khalu dṛśyante $ sādhavo dharmacāriṇaḥ &",
    "GE09ram_03au:3801": " śūrāḥ śaraṇyāḥ saumitre % tiryagyonigateṣv api // Ram_3,64.24 //",
    "GE09ram_03au:3802": " sītāharaṇajaṃ duḥkhaṃ $ na me saumya tathāgatam &",
    "GE09ram_03au:3803": " yathā vināśo gṛdhrasya % matkṛte ca paraṃtapa // Ram_3,64.25 //",
    "GE09ram_03au:3804": " rājā daśarathaḥ śrīmān $ yathā mama mahāyaśāḥ &",
    "GE09ram_03au:3805": " pūjanīyaś ca mānyaś ca % tathāyaṃ patageśvaraḥ // Ram_3,64.26 //",
    "GE09ram_03au:3806": " saumitre hara kāṣṭhāni $ nirmathiṣyāmi pāvakam &",
    "GE09ram_03au:3807": " gṛdhrarājaṃ didhakṣāmi % matkṛte nidhanaṃ gatam // Ram_3,64.27 //",
    "GE09ram_03au:3808": " nāthaṃ patagalokasya $ citām āropayāmy aham &",
    "GE09ram_03au:3809": " imaṃ dhakṣyāmi saumitre % hataṃ raudreṇa rakṣasā // Ram_3,64.28 //",
    "GE09ram_03au:3810": " yā gatir yajñaśīlānām $ āhitāgneś ca yā gatiḥ &",
    "GE09ram_03au:3811": " aparāvartināṃ yā ca % yā ca bhūmipradāyinām // Ram_3,64.29 //",
    "GE09ram_03au:3812": " mayā tvaṃ samanujñāto $ gaccha lokān anuttamān &",
    "GE09ram_03au:3813": " gṛdhrarāja mahāsattva % saṃskṛtaś ca mayā vraja // Ram_3,64.30 //",
    "GE09ram_03au:3814": " evam uktvā citāṃ dīptām $ āropya patageśvaram &",
    "GE09ram_03au:3815": " dadāha rāmo dharmātmā % svabandhum iva duḥkhitaḥ // Ram_3,64.31 //",
    "GE09ram_03au:3816": " rāmo 'tha sahasaumitrir $ vanaṃ yātvā sa vīryavān &",
    "GE09ram_03au:3817": " sthūlān hatvā mahārohīn % anu tastāra taṃ dvijam // Ram_3,64.32 //",
    "GE09ram_03au:3818": " rohimāṃsāni coddhṛtya $ peśīkṛtvā mahāyaśāḥ &",
    "GE09ram_03au:3819": " śakunāya dadau rāmo % ramye haritaśādvale // Ram_3,64.33 //",
    "GE09ram_03au:3820": " yat tat pretasya martyasya $ kathayanti dvijātayaḥ &",
    "GE09ram_03au:3821": " tat svargagamanaṃ tasya % kṣipraṃ rāmo jajāpa ha // Ram_3,64.34 //",
    "GE09ram_03au:3822": " tato godāvarīṃ gatvā $ nadīṃ naravarātmajau &",
    "GE09ram_03au:3823": " udakaṃ cakratus tasmai % gṛdhrarājāya tāv ubhau // Ram_3,64.35 //",
    "GE09ram_03au:3824": " sa gṛdhrarājaḥ kṛtavān yaśaskaraṃ $ suduṣkaraṃ karma raṇe nipātitaḥ &",
    "GE09ram_03au:3825": " maharṣikalpena ca saṃskṛtas tadā % jagāma puṇyāṃ gatim ātmanaḥ śubhām //",
    "GE09ram_03au:3826": " kṛtvaivam udakaṃ tasmai $ prasthitau rāghavau tadā &",
    "GE09ram_03au:3827": " avekṣantau vane sītāṃ % paścimāṃ jagmatur diśam // Ram_3,65.1 //",
    "GE09ram_03au:3828": " tāṃ diśaṃ dakṣiṇāṃ gatvā $ śaracāpāsidhāriṇau &",
    "GE09ram_03au:3829": " aviprahatam aikṣvākau % panthānaṃ pratipedatuḥ // Ram_3,65.2 //",
    "GE09ram_03au:3830": " gulmair vṛkṣaiś ca bahubhir $ latābhiś ca praveṣṭitam &",
    "GE09ram_03au:3831": " āvṛtaṃ sarvato durgaṃ % gahanaṃ ghoradarśanam // Ram_3,65.3 //",
    "GE09ram_03au:3832": " vyatikramya tu vegena $ gṛhītvā dakṣiṇāṃ diśam &",
    "GE09ram_03au:3833": " subhīmaṃ tan mahāraṇyaṃ % vyatiyātau mahābalau // Ram_3,65.4 //",
    "GE09ram_03au:3834": " tataḥ paraṃ janasthānāt $ trikrośaṃ gamya rāghavau &",
    "GE09ram_03au:3835": " krauñcāraṇyaṃ viviśatur % gahanaṃ tau mahaujasau // Ram_3,65.5 //",
    "GE09ram_03au:3836": " nānāmeghaghanaprakhyaṃ $ prahṛṣṭam iva sarvataḥ &",
    "GE09ram_03au:3837": " nānāvarṇaiḥ śubhaiḥ puṣpair % mṛgapakṣigaṇair yutam // Ram_3,65.6 //",
    "GE09ram_03au:3838": " didṛkṣamāṇau vaidehīṃ $ tad vanaṃ tau vicikyatuḥ &",
    "GE09ram_03au:3839": " tatra tatrāvatiṣṭhantau % sītāharaṇakarśitau // Ram_3,65.7 //",
    "GE09ram_03au:3840": " lakṣmaṇas tu mahātejāḥ $ sattvavāñ śīlavāñ śuciḥ &",
    "GE09ram_03au:3841": " abravīt prāñjalir vākyaṃ % bhrātaraṃ dīptatejasam // Ram_3,65.8 //",
    "GE09ram_03au:3842": " spandate me dṛḍhaṃ bāhur $ udvignam iva me manaḥ &",
    "GE09ram_03au:3843": " prāyaśaś cāpy aniṣṭāni % nimittāny upalakṣaye // Ram_3,65.9 //",
    "GE09ram_03au:3844": " tasmāt sajjībhavārya tvaṃ $ kuruṣva vacanaṃ hitam &",
    "GE09ram_03au:3845": " mamaiva hi nimittāni % sadyaḥ śaṃsanti sambhramam // Ram_3,65.10 //",
    "GE09ram_03au:3846": " eṣa vañculako nāma $ pakṣī paramadāruṇaḥ &",
    "GE09ram_03au:3847": " āvayor vijayaṃ yuddhe % śaṃsann iva vinardati // Ram_3,65.11 //",
    "GE09ram_03au:3848": " tayor anveṣator evaṃ $ sarvaṃ tad vanam ojasā &",
    "GE09ram_03au:3849": " saṃjajñe vipulaḥ śabdaḥ % prabhañjann iva tad vanam // Ram_3,65.12 //",
    "GE09ram_03au:3850": " saṃveṣṭitam ivātyarthaṃ $ gahanaṃ mātariśvanā &",
    "GE09ram_03au:3851": " vanasya tasya śabdo 'bhūd % divam āpūrayann iva // Ram_3,65.13 //",
    "GE09ram_03au:3852": " taṃ śabdaṃ kāṅkṣamāṇas tu $ rāmaḥ kakṣe sahānujaḥ &",
    "GE09ram_03au:3853": " dadarśa sumahākāyaṃ % rākṣasaṃ vipulorasam // Ram_3,65.14 //",
    "GE09ram_03au:3854": " āsedatus tatas tatra $ tāv ubhau pramukhe sthitam &",
    "GE09ram_03au:3855": " vivṛddham aśirogrīvaṃ % kabandham udare mukham // Ram_3,65.15 //",
    "GE09ram_03au:3856": " romabhir nicitais tīkṣṇair $ mahāgirim ivocchritam &",
    "GE09ram_03au:3857": " nīlameghanibhaṃ raudraṃ % meghastanitaniḥsvanam // Ram_3,65.16 //",
    "GE09ram_03au:3858": " mahāpakṣmeṇa piṅgena $ vipulenāyatena ca &",
    "GE09ram_03au:3859": " ekenorasi ghoreṇa % nayanenāśudarśinā // Ram_3,65.17 //",
    "GE09ram_03au:3860": " mahādaṃṣṭropapannaṃ taṃ $ lelihānaṃ mahāmukham &",
    "GE09ram_03au:3861": " bhakṣayantaṃ mahāghorān % ṛkṣasiṃhamṛgadvipān // Ram_3,65.18 //",
    "GE09ram_03au:3862": " ghorau bhujau vikurvāṇam $ ubhau yojanam āyatau &",
    "GE09ram_03au:3863": " karābhyāṃ vividhān gṛhya % ṛkṣān pakṣigaṇān mṛgān // Ram_3,65.19 //",
    "GE09ram_03au:3864": " ākarṣantaṃ vikarṣantam $ anekān mṛgayūthapān &",
    "GE09ram_03au:3865": " sthitam āvṛtya panthānaṃ % tayor bhrātroḥ prapannayoḥ // Ram_3,65.20 //",
    "GE09ram_03au:3866": " atha tau samatikramya $ krośamātre dadarśatuḥ &",
    "GE09ram_03au:3867": " mahāntaṃ dāruṇaṃ bhīmaṃ % kabandhaṃ bhujasaṃvṛtam // Ram_3,65.21 //",
    "GE09ram_03au:3868": " sa mahābāhur atyarthaṃ $ prasārya vipulau bhujau &",
    "GE09ram_03au:3869": " jagrāha sahitāv eva % rāghavau pīḍayan balāt // Ram_3,65.22 //",
    "GE09ram_03au:3870": " khaḍginau dṛḍhadhanvānau $ tigmatejau mahābhujau &",
    "GE09ram_03au:3871": " bhrātarau vivaśaṃ prāptau % kṛṣyamāṇau mahābalau // Ram_3,65.23 //",
    "GE09ram_03au:3872": " tāv uvāca mahābāhuḥ $ kabandho dānavottamaḥ &",
    "GE09ram_03au:3873": " kau yuvāṃ vṛṣabhaskandhau % mahākhaḍgadhanurdharau // Ram_3,65.24 //",
    "GE09ram_03au:3874": " ghoraṃ deśam imaṃ prāptau $ mama bhakṣāv upasthitau &",
    "GE09ram_03au:3875": " vadataṃ kāryam iha vāṃ % kimarthaṃ cāgatau yuvām // Ram_3,65.25 //",
    "GE09ram_03au:3876": " imaṃ deśam anuprāptau $ kṣudhārtasyeha tiṣṭhataḥ &",
    "GE09ram_03au:3877": " sabāṇacāpakhaḍgau ca % tīkṣṇaśṛṅgāv ivarṣabhau \\",
    "GE09ram_03au:3878": " mamāsyam anusaṃprāptau durlabhaṃ jīvitaṃ punaḥ // Ram_3,65.26 //",
    "GE09ram_03au:3879": " tasya tadvacanaṃ śrutvā $ kabandhasya durātmanaḥ &",
    "GE09ram_03au:3880": " uvāca lakṣmaṇaṃ rāmo % mukhena pariśuṣyatā // Ram_3,65.27 //",
    "GE09ram_03au:3881": " kṛcchrāt kṛcchrataraṃ prāpya $ dāruṇaṃ satyavikrama &",
    "GE09ram_03au:3882": " vyasanaṃ jīvitāntāya % prāptam aprāpya tāṃ priyām // Ram_3,65.28 //",
    "GE09ram_03au:3883": " kālasya sumahad vīryaṃ $ sarvabhūteṣu lakṣmaṇa &",
    "GE09ram_03au:3884": " tvāṃ ca māṃ ca naravyāghra % vyasanaiḥ paśya mohitau \\",
    "GE09ram_03au:3885": " nātibhāro 'sti daivasya sarvabhūteṣu lakṣmaṇa // Ram_3,65.29 //",
    "GE09ram_03au:3886": " śūrāś ca balavantaś ca $ kṛtāstrāś ca raṇājire &",
    "GE09ram_03au:3887": " kālābhipannāḥ sīdanti % yathā vālukasetavaḥ // Ram_3,65.30 //",
    "GE09ram_03au:3888": " iti bruvāṇo dṛḍhasatyavikramo $ mahāyaśā dāśarathiḥ pratāpavān &",
    "GE09ram_03au:3889": " avekṣya saumitrim udagravikramaṃ % sthirāṃ tadā svāṃ matim ātmanākarot //",
    "GE09ram_03au:3890": " tau tu tatra sthitau dṛṣṭvā $ bhrātarau rāmalakṣmaṇau &",
    "GE09ram_03au:3891": " bāhupāśaparikṣiptau % kabandho vākyam abravīt // Ram_3,66.1 //",
    "GE09ram_03au:3892": " tiṣṭhataḥ kiṃ nu māṃ dṛṣṭvā $ kṣudhārtaṃ kṣatriyarṣabhau &",
    "GE09ram_03au:3893": " āhārārthaṃ tu saṃdiṣṭau % daivena gatacetasau // Ram_3,66.2 //",
    "GE09ram_03au:3894": " tac chrutvā lakṣmaṇo vākyaṃ $ prāptakālaṃ hitaṃ tadā &",
    "GE09ram_03au:3895": " uvācārtisamāpanno % vikrame kṛtaniścayaḥ // Ram_3,66.3 //",
    "GE09ram_03au:3896": " tvāṃ ca māṃ ca purā tūrṇam $ ādatte rākṣasādhamaḥ &",
    "GE09ram_03au:3897": " tasmād asibhyām asyāśu % bāhū chindāvahai gurū // Ram_3,66.4 //",
    "GE09ram_03au:3898": " tatas tau deśakālajñau $ khaḍgābhyām eva rāghavau &",
    "GE09ram_03au:3899": " achindatāṃ susaṃhṛṣṭau % bāhū tasyāṃsadeśayoḥ // Ram_3,66.5 //",
    "GE09ram_03au:3900": " dakṣiṇo dakṣiṇaṃ bāhum $ asaktam asinā tataḥ &",
    "GE09ram_03au:3901": " cicheda rāmo vegena % savyaṃ vīras tu lakṣmaṇaḥ // Ram_3,66.6 //",
    "GE09ram_03au:3902": " sa papāta mahābāhuś $ chinnabāhur mahāsvanaḥ &",
    "GE09ram_03au:3903": " khaṃ ca gāṃ ca diśaś caiva % nādayañ jalado yathā // Ram_3,66.7 //",
    "GE09ram_03au:3904": " sa nikṛttau bhujau dṛṣṭvā $ śoṇitaughapariplutaḥ &",
    "GE09ram_03au:3905": " dīnaḥ papraccha tau vīrau % kau yuvām iti dānavaḥ // Ram_3,66.8 //",
    "GE09ram_03au:3906": " iti tasya bruvāṇasya $ lakṣmaṇaḥ śubhalakṣaṇaḥ &",
    "GE09ram_03au:3907": " śaśaṃsa tasya kākutsthaṃ % kabandhasya mahābalaḥ // Ram_3,66.9 //",
    "GE09ram_03au:3908": " ayam ikṣvākudāyādo $ rāmo nāma janaiḥ śrutaḥ &",
    "GE09ram_03au:3909": " asyaivāvarajaṃ viddhi % bhrātaraṃ māṃ ca lakṣmaṇam // Ram_3,66.10 //",
    "GE09ram_03au:3910": " asya devaprabhāvasya $ vasato vijane vane &",
    "GE09ram_03au:3911": " rakṣasāpahṛtā bhāryā % yām icchantāv ihāgatau // Ram_3,66.11 //",
    "GE09ram_03au:3912": " tvaṃ tu ko vā kimarthaṃ vā $ kabandha sadṛśo vane &",
    "GE09ram_03au:3913": " āsyenorasi dīptena % bhagnajaṅgho viceṣṭase // Ram_3,66.12 //",
    "GE09ram_03au:3914": " evam uktaḥ kabandhas tu $ lakṣmaṇenottaraṃ vacaḥ &",
    "GE09ram_03au:3915": " uvāca paramaprītas % tad indravacanaṃ smaran // Ram_3,66.13 //",
    "GE09ram_03au:3916": " svāgataṃ vāṃ naravyāghrau $ diṣṭyā paśyāmi cāpy aham &",
    "GE09ram_03au:3917": " diṣṭyā cemau nikṛttau me % yuvābhyāṃ bāhubandhanau // Ram_3,66.14 //",
    "GE09ram_03au:3918": " virūpaṃ yac ca me rūpaṃ $ prāptaṃ hy avinayād yathā &",
    "GE09ram_03au:3919": " tan me śṛṇu naravyāghra % tattvataḥ śaṃsatas tava // Ram_3,66.15 //",
    "GE09ram_03au:3920": " purā rāma mahābāho $ mahābalaparākrama &",
    "GE09ram_03au:3921": " rūpam āsīn mamācintyaṃ % triṣu lokeṣu viśrutam \\",
    "GE09ram_03au:3922": " yathā somasya śakrasya sūryasya ca yathā vapuḥ // Ram_3,67.1 //",
    "GE09ram_03au:3923": " so 'haṃ rūpam idaṃ kṛtvā $ lokavitrāsanaṃ mahat &",
    "GE09ram_03au:3924": " ṛṣīn vanagatān rāma % trāsayāmi tatas tataḥ // Ram_3,67.2 //",
    "GE09ram_03au:3925": " tataḥ sthūlaśirā nāma $ maharṣiḥ kopito mayā &",
    "GE09ram_03au:3926": " saṃcinvan vividhaṃ vanyaṃ % rūpeṇānena dharṣitaḥ // Ram_3,67.3 //",
    "GE09ram_03au:3927": " tenāham uktaḥ prekṣyaivaṃ $ ghoraśāpābhidhāyinā &",
    "GE09ram_03au:3928": " etad eva nṛśaṃsaṃ te % rūpam astu vigarhitam // Ram_3,67.4 //",
    "GE09ram_03au:3929": " sa mayā yācitaḥ kruddhaḥ $ śāpasyānto bhaved iti &",
    "GE09ram_03au:3930": " abhiśāpakṛtasyeti % tenedaṃ bhāṣitaṃ vacaḥ // Ram_3,67.5 //",
    "GE09ram_03au:3931": " yadā chittvā bhujau rāmas $ tvāṃ dahed vijane vane &",
    "GE09ram_03au:3932": " tadā tvaṃ prāpsyase rūpaṃ % svam eva vipulaṃ śubham // Ram_3,67.6 //",
    "GE09ram_03au:3933": " śriyā virājitaṃ putraṃ $ danos tvaṃ viddhi lakṣmaṇa &",
    "GE09ram_03au:3934": " indrakopād idaṃ rūpaṃ % prāptam evaṃ raṇājire // Ram_3,67.7 //",
    "GE09ram_03au:3935": " ahaṃ hi tapasogreṇa $ pitāmaham atoṣayam &",
    "GE09ram_03au:3936": " dīrgham āyuḥ sa me prādāt % tato māṃ vibhramo 'spṛśat // Ram_3,67.8 //",
    "GE09ram_03au:3937": " dīrgham āyur mayā prāptaṃ $ kiṃ me śakraḥ kariṣyati &",
    "GE09ram_03au:3938": " ity evaṃ buddhim āsthāya % raṇe śakram adharṣayam // Ram_3,67.9 //",
    "GE09ram_03au:3939": " tasya bāhupramuktena $ vajreṇa śataparvaṇā &",
    "GE09ram_03au:3940": " sakthinī ca śiraś caiva % śarīre saṃpraveśitam // Ram_3,67.10 //",
    "GE09ram_03au:3941": " sa mayā yācyamānaḥ sann $ ānayad yamasādanam &",
    "GE09ram_03au:3942": " pitāmahavacaḥ satyaṃ % tad astv iti mamābravīt // Ram_3,67.11 //",
    "GE09ram_03au:3943": " anāhāraḥ kathaṃ śakto $ bhagnasakthiśiromukhaḥ &",
    "GE09ram_03au:3944": " vajreṇābhihataḥ kālaṃ % sudīrgham api jīvitum // Ram_3,67.12 //",
    "GE09ram_03au:3945": " evam uktas tu me śakro $ bāhū yojanam āyatau &",
    "GE09ram_03au:3946": " prādād āsyaṃ ca me kukṣau % tīkṣṇadaṃṣṭram akalpayat // Ram_3,67.13 //",
    "GE09ram_03au:3947": " so 'haṃ bhujābhyāṃ dīrghābhyāṃ $ samākṛṣya vanecarān &",
    "GE09ram_03au:3948": " siṃhadvipamṛgavyāghrān % bhakṣayāmi samantataḥ // Ram_3,67.14 //",
    "GE09ram_03au:3949": " sa tu mām abravīd indro $ yadā rāmaḥ salakṣmaṇaḥ &",
    "GE09ram_03au:3950": " chetsyate samare bāhū % tadā svargaṃ gamiṣyasi // Ram_3,67.15 //",
    "GE09ram_03au:3951": " sa tvaṃ rāmo 'si bhadraṃ te $ nāham anyena rāghava &",
    "GE09ram_03au:3952": " śakyo hantuṃ yathātattvam % evam uktaṃ maharṣiṇā // Ram_3,67.16 //",
    "GE09ram_03au:3953": " ahaṃ hi matisācivyaṃ $ kariṣyāmi nararṣabha &",
    "GE09ram_03au:3954": " mitraṃ caivopadekṣyāmi % yuvābhyāṃ saṃskṛto 'gninā // Ram_3,67.17 //",
    "GE09ram_03au:3955": " evam uktas tu dharmātmā $ danunā tena rāghavaḥ &",
    "GE09ram_03au:3956": " idaṃ jagāda vacanaṃ % lakṣmaṇasyopaśṛṇvataḥ // Ram_3,67.18 //",
    "GE09ram_03au:3957": " rāvaṇena hṛtā sītā $ mama bhāryā yaśasvinī &",
    "GE09ram_03au:3958": " niṣkrāntasya janasthānāt % saha bhrātrā yathāsukham // Ram_3,67.19 //",
    "GE09ram_03au:3959": " nāmamātraṃ tu jānāmi $ na rūpaṃ tasya rakṣasaḥ &",
    "GE09ram_03au:3960": " nivāsaṃ vā prabhāvaṃ vā % vayaṃ tasya na vidmahe // Ram_3,67.20 //",
    "GE09ram_03au:3961": " śokārtānām anāthānām $ evaṃ viparidhāvatām &",
    "GE09ram_03au:3962": " kāruṇyaṃ sadṛśaṃ kartum % upakāre ca vartatām // Ram_3,67.21 //",
    "GE09ram_03au:3963": " kāṣṭhāny ānīya śuṣkāṇi $ kāle bhagnāni kuñjaraiḥ &",
    "GE09ram_03au:3964": " bhakṣyāmas tvāṃ vayaṃ vīra % śvabhre mahati kalpite // Ram_3,67.22 //",
    "GE09ram_03au:3965": " sa tvaṃ sītāṃ samācakṣva $ yena vā yatra vā hṛtā &",
    "GE09ram_03au:3966": " kuru kalyāṇam atyarthaṃ % yadi jānāsi tattvataḥ // Ram_3,67.23 //",
    "GE09ram_03au:3967": " evam uktas tu rāmeṇa $ vākyaṃ danur anuttamam &",
    "GE09ram_03au:3968": " provāca kuśalo vaktuṃ % vaktāram api rāghavam // Ram_3,67.24 //",
    "GE09ram_03au:3969": " divyam asti na me jñānaṃ $ nābhijānāmi maithilīm &",
    "GE09ram_03au:3970": " yas tāṃ jñāsyati taṃ vakṣye % dagdhaḥ svaṃ rūpam āsthitaḥ // Ram_3,67.25",
    "GE09ram_03au:3971": " adagdhasya hi vijñātuṃ $ śaktir asti na me prabho &",
    "GE09ram_03au:3972": " rākṣasaṃ taṃ mahāvīryaṃ % sītā yena hṛtā tava // Ram_3,67.26 //",
    "GE09ram_03au:3973": " vijñānaṃ hi mahad bhraṣṭaṃ $ śāpadoṣeṇa rāghava &",
    "GE09ram_03au:3974": " svakṛtena mayā prāptaṃ % rūpaṃ lokavigarhitam // Ram_3,67.27 //",
    "GE09ram_03au:3975": " kiṃ tu yāvan na yāty astaṃ $ savitā śrāntavāhanaḥ &",
    "GE09ram_03au:3976": " tāvan mām avaṭe kṣiptvā % daha rāma yathāvidhi // Ram_3,67.28 //",
    "GE09ram_03au:3977": " dagdhas tvayāham avaṭe $ nyāyena raghunandana &",
    "GE09ram_03au:3978": " vakṣyāmi tam ahaṃ vīra % yas taṃ jñāsyati rākṣasam // Ram_3,67.29 //",
    "GE09ram_03au:3979": " tena sakhyaṃ ca kartavyaṃ $ nyāyyavṛttena rāghava &",
    "GE09ram_03au:3980": " kalpayiṣyati te prītaḥ % sāhāyyaṃ laghuvikramaḥ // Ram_3,67.30 //",
    "GE09ram_03au:3981": " na hi tasyāsty avijñātaṃ $ triṣu lokeṣu rāghava &",
    "GE09ram_03au:3982": " sarvān parisṛto lokān % purā vai kāraṇāntare // Ram_3,67.31 //",
    "GE09ram_03au:3983": " evam uktau tu tau vīrau $ kabandhena nareśvarau &",
    "GE09ram_03au:3984": " giripradaram āsādya % pāvakaṃ visasarjatuḥ // Ram_3,68.1 //",
    "GE09ram_03au:3985": " lakṣmaṇas tu maholkābhir $ jvalitābhiḥ samantataḥ &",
    "GE09ram_03au:3986": " citām ādīpayāmāsa % sā prajajvāla sarvataḥ // Ram_3,68.2 //",
    "GE09ram_03au:3987": " tac charīraṃ kabandhasya $ ghṛtapiṇḍopamaṃ mahat &",
    "GE09ram_03au:3988": " medasā pacyamānasya % mandaṃ dahati pāvakaḥ // Ram_3,68.3 //",
    "GE09ram_03au:3989": " sa vidhūya citām āśu $ vidhūmo 'gnir ivotthitaḥ &",
    "GE09ram_03au:3990": " araje vāsasī bibhran % mālāṃ divyāṃ mahābalaḥ // Ram_3,68.4 //",
    "GE09ram_03au:3991": " tataś citāyā vegena $ bhāsvaro virajāmbaraḥ &",
    "GE09ram_03au:3992": " utpapātāśu saṃhṛṣṭaḥ % sarvapratyaṅgabhūṣaṇaḥ // Ram_3,68.5 //",
    "GE09ram_03au:3993": " vimāne bhāsvare tiṣṭhan $ haṃsayukte yaśaskare &",
    "GE09ram_03au:3994": " prabhayā ca mahātejā % diśo daśa virājayan // Ram_3,68.6 //",
    "GE09ram_03au:3995": " so 'ntarikṣagato rāmaṃ $ kabandho vākyam abravīt &",
    "GE09ram_03au:3996": " śṛṇu rāghava tattvena % yathā sīmām avāpsyasi // Ram_3,68.7 //",
    "GE09ram_03au:3997": " rāma ṣaḍ yuktayo loke $ yābhiḥ sarvaṃ vimṛśyate &",
    "GE09ram_03au:3998": " parimṛṣṭo daśāntena % daśābhāgena sevyate // Ram_3,68.8 //",
    "GE09ram_03au:3999": " daśābhāgagato hīnas $ tvaṃ rāma sahalakṣmaṇaḥ &",
    "GE09ram_03au:4000": " yat kṛte vyasanaṃ prāptaṃ % tvayā dārapradharṣaṇam // Ram_3,68.9 //",
    "GE09ram_03au:4001": " tad avaśyaṃ tvayā kāryaḥ $ sa suhṛt suhṛdāṃ vara &",
    "GE09ram_03au:4002": " akṛtvā na hi te siddhim % ahaṃ paśyāmi cintayan // Ram_3,68.10 //",
    "GE09ram_03au:4003": " śrūyatāṃ rāma vakṣyāmi $ sugrīvo nāma vānaraḥ &",
    "GE09ram_03au:4004": " bhrātrā nirastaḥ kruddhena % vālinā śakrasūnunā // Ram_3,68.11 //",
    "GE09ram_03au:4005": " ṛṣyamūke girivare $ pampāparyantaśobhite &",
    "GE09ram_03au:4006": " nivasaty ātmavān vīraś % caturbhiḥ saha vānaraiḥ // Ram_3,68.12 //",
    "GE09ram_03au:4007": " vayasyaṃ taṃ kuru kṣipram $ ito gatvādya rāghava &",
    "GE09ram_03au:4008": " adrohāya samāgamya % dīpyamāne vibhāvasau // Ram_3,68.13 //",
    "GE09ram_03au:4009": " na ca te so 'vamantavyaḥ $ sugrīvo vānarādhipaḥ &",
    "GE09ram_03au:4010": " kṛtajñaḥ kāmarūpī ca % sahāyārthī ca vīryavān // Ram_3,68.14 //",
    "GE09ram_03au:4011": " śaktau hy adya yuvāṃ kartuṃ $ kāryaṃ tasya cikīrṣitam &",
    "GE09ram_03au:4012": " kṛtārtho vākṛtārtho vā % kṛtyaṃ tava kariṣyati // Ram_3,68.15 //",
    "GE09ram_03au:4013": " sa ṛkṣarajasaḥ putraḥ $ pampām aṭati śaṅkitaḥ &",
    "GE09ram_03au:4014": " bhāskarasyaurasaḥ putro % vālinā kṛtakilbiṣaḥ // Ram_3,68.16 //",
    "GE09ram_03au:4015": " saṃnidhāyāyudhaṃ kṣipram $ ṛṣyamūkālayaṃ kapim &",
    "GE09ram_03au:4016": " kuru rāghava satyena % vayasyaṃ vanacāriṇam // Ram_3,68.17 //",
    "GE09ram_03au:4017": " sa hi sthānāni sarvāṇi $ kārtsnyena kapikuñjaraḥ &",
    "GE09ram_03au:4018": " naramāṃsāśināṃ loke % naipuṇyād adhigacchati // Ram_3,68.18 //",
    "GE09ram_03au:4019": " na tasyāviditaṃ loke $ kiṃcid asti hi rāghava &",
    "GE09ram_03au:4020": " yāvat sūryaḥ pratapati % sahasrāṃśur ariṃdama // Ram_3,68.19 //",
    "GE09ram_03au:4021": " sa nadīr vipulāñ śailān $ giridurgāṇi kandarān &",
    "GE09ram_03au:4022": " anviṣya vānaraiḥ sārdhaṃ % patnīṃ te 'dhigamiṣyati // Ram_3,68.20 //",
    "GE09ram_03au:4023": " vānarāṃś ca mahākāyān $ preṣayiṣyati rāghava &",
    "GE09ram_03au:4024": " diśo vicetuṃ tāṃ sītāṃ % tvadviyogena śocatīm // Ram_3,68.21 //",
    "GE09ram_03au:4025": " sa meruśṛṅgāgragatām aninditāṃ $ praviśya pātālatale 'pi vāśritām &",
    "GE09ram_03au:4026": " plavaṃgamānāṃ pravaras tava priyāṃ % nihatya rakṣāṃsi punaḥ pradāsyati //",
    "GE09ram_03au:4027": " nidarśayitvā rāmāya $ sītāyāḥ pratipādane &",
    "GE09ram_03au:4028": " vākyam anvartham arthajñaḥ % kabandhaḥ punar abravīt // Ram_3,69.1 //",
    "GE09ram_03au:4029": " eṣa rāma śivaḥ panthā $ yatraite puṣpitā drumāḥ &",
    "GE09ram_03au:4030": " pratīcīṃ diśam āśritya % prakāśante manoramāḥ // Ram_3,69.2 //",
    "GE09ram_03au:4031": " jambūpriyālapanasāḥ $ plakṣanyagrodhatindukāḥ &",
    "GE09ram_03au:4032": " aśvatthāḥ karṇikārāś ca % cūtāś cānye ca pādapāḥ // Ram_3,69.3 //",
    "GE09ram_03au:4033": " tān āruhyāthavā bhūmau $ pātayitvā ca tān balāt &",
    "GE09ram_03au:4034": " phalāny amṛtakalpāni % bhakṣayantau gamiṣyathaḥ // Ram_3,69.4 //",
    "GE09ram_03au:4035": " caṅkramantau varān deśāñ $ śailāc chailaṃ vanād vanam &",
    "GE09ram_03au:4036": " tataḥ puṣkariṇīṃ vīrau % pampāṃ nāma gamiṣyathaḥ // Ram_3,69.5 //",
    "GE09ram_03au:4037": " aśarkarām avibhraṃśāṃ $ samatīrtham aśaivalām &",
    "GE09ram_03au:4038": " rāma saṃjātavālūkāṃ % kamalotpalaśobhitām // Ram_3,69.6 //",
    "GE09ram_03au:4039": " tatra haṃsāḥ plavāḥ krauñcāḥ $ kurarāś caiva rāghava &",
    "GE09ram_03au:4040": " valgusvarā nikūjanti % pampāsalilagocarāḥ // Ram_3,69.7 //",
    "GE09ram_03au:4041": " nodvijante narān dṛṣṭvā $ vadhasyākovidāḥ śubhāḥ &",
    "GE09ram_03au:4042": " ghṛtapiṇḍopamān sthūlāṃs % tān dvijān bhakṣayiṣyathaḥ // Ram_3,69.8 //",
    "GE09ram_03au:4043": " rohitān vakratuṇḍāṃś ca $ nalamīnāṃś ca rāghava &",
    "GE09ram_03au:4044": " pampāyām iṣubhir matsyāṃs % tatra rāma varān hatān // Ram_3,69.9 //",
    "GE09ram_03au:4045": " nistvakpakṣān ayastaptān $ akṛśān ekakaṇṭakān &",
    "GE09ram_03au:4046": " tava bhaktyā samāyukto % lakṣmaṇaḥ sampradāsyati // Ram_3,69.10 //",
    "GE09ram_03au:4047": " bhṛśaṃ te khādato matsyān $ pampāyāḥ puṣpasaṃcaye &",
    "GE09ram_03au:4048": " padmagandhi śivaṃ vāri % sukhaśītam anāmayam // Ram_3,69.11 //",
    "GE09ram_03au:4049": " uddhṛtya sa tadākliṣṭaṃ $ rūpyasphaṭikasaṃnibham &",
    "GE09ram_03au:4050": " atha puṣkaraparṇena % lakṣmaṇaḥ pāyayiṣyati // Ram_3,69.12 //",
    "GE09ram_03au:4051": " sthūlān giriguhāśayyān $ varāhān vanacāriṇaḥ &",
    "GE09ram_03au:4052": " apāṃ lobhād upāvṛttān % vṛṣabhān iva nardataḥ \\",
    "GE09ram_03au:4053": " rūpānvitāṃś ca pampāyāṃ drakṣyasi tvaṃ narottama // Ram_3,69.13 //",
    "GE09ram_03au:4054": " sāyāhne vicaran rāma $ viṭapīnmālyadhāriṇaḥ &",
    "GE09ram_03au:4055": " śītodakaṃ ca pampāyāṃ % dṛṣṭvā śokaṃ vihāsyasi // Ram_3,69.14 //",
    "GE09ram_03au:4056": " sumanobhiś citāṃs tatra $ tilakān naktamālakān &",
    "GE09ram_03au:4057": " utpalāni ca phullāni % paṅkajāni ca rāghava // Ram_3,69.15 //",
    "GE09ram_03au:4058": " na tāni kaścin mālyāni $ tatrāropayitā naraḥ &",
    "GE09ram_03au:4059": " mataṃgaśiṣyās tatrāsann % ṛṣayaḥ susamāhitaḥ // Ram_3,69.16 //",
    "GE09ram_03au:4060": " teṣāṃ bhārābhitaptānāṃ $ vanyam āharatāṃ guroḥ &",
    "GE09ram_03au:4061": " ye prapetur mahīṃ tūrṇaṃ % śarīrāt svedabindavaḥ // Ram_3,69.17 //",
    "GE09ram_03au:4062": " tāni mālyāni jātāni $ munīnāṃ tapasā tadā &",
    "GE09ram_03au:4063": " svedabindusamutthāni % na vinaśyanti rāghava // Ram_3,69.18 //",
    "GE09ram_03au:4064": " teṣām adyāpi tatraiva $ dṛśyate paricāriṇī &",
    "GE09ram_03au:4065": " śramaṇī śabarī nāma % kākutstha cirajīvinī // Ram_3,69.19 //",
    "GE09ram_03au:4066": " tvāṃ tu dharme sthitā nityaṃ $ sarvabhūtanamaskṛtam &",
    "GE09ram_03au:4067": " dṛṣṭvā devopamaṃ rāma % svargalokaṃ gamiṣyati // Ram_3,69.20 //",
    "GE09ram_03au:4068": " tatas tad rāma pampāyās $ tīram āśritya paścimam &",
    "GE09ram_03au:4069": " āśramasthānam atulaṃ % guhyaṃ kākutstha paśyasi // Ram_3,69.21 //",
    "GE09ram_03au:4070": " na tatrākramituṃ nāgāḥ $ śaknuvanti tam āśramam &",
    "GE09ram_03au:4071": " ṛṣes tasya mataṃgasya % vidhānāt tac ca kānanam // Ram_3,69.22 //",
    "GE09ram_03au:4072": " tasmin nandanasaṃkāśe $ devāraṇyopame vane &",
    "GE09ram_03au:4073": " nānāvihagasaṃkīrṇe % raṃsyase rāma nirvṛtaḥ // Ram_3,69.23 //",
    "GE09ram_03au:4074": " ṛṣyamūkas tu pampāyāḥ $ purastāt puṣpitadrumaḥ &",
    "GE09ram_03au:4075": " suduḥkhārohaṇo nāma % śiśunāgābhirakṣitaḥ \\",
    "GE09ram_03au:4076": " udāro brahmaṇā caiva pūrvakāle vinirmitaḥ // Ram_3,69.24 //",
    "GE09ram_03au:4077": " śayānaḥ puruṣo rāma $ tasya śailasya mūrdhani &",
    "GE09ram_03au:4078": " yat svapne labhate vittaṃ % tat prabuddho 'dhigacchati // Ram_3,69.25 //",
    "GE09ram_03au:4079": " na tv enaṃ viṣamācāraḥ $ pāpakarmādhirohati &",
    "GE09ram_03au:4080": " tatraiva praharanty enaṃ % suptam ādāya rākṣasāḥ // Ram_3,69.26 //",
    "GE09ram_03au:4081": " tato 'pi śiśunāgānām $ ākrandaḥ śrūyate mahān &",
    "GE09ram_03au:4082": " krīḍatāṃ rāma pampāyāṃ % mataṃgāraṇyavāsinām // Ram_3,69.27 //",
    "GE09ram_03au:4083": " siktā rudhiradhārābhiḥ $ saṃhatya paramadvipāḥ &",
    "GE09ram_03au:4084": " pracaranti pṛthak kīrṇā % meghavarṇās tarasvinaḥ // Ram_3,69.28 //",
    "GE09ram_03au:4085": " te tatra pītvā pānīyaṃ $ vimalaṃ śītam avyayam &",
    "GE09ram_03au:4086": " nivṛttāḥ saṃvigāhante % vanāni vanagocarāḥ // Ram_3,69.29 //",
    "GE09ram_03au:4087": " rāma tasya tu śailasya $ mahatī śobhate guhā &",
    "GE09ram_03au:4088": " śilāpidhānā kākutstha % duḥkhaṃ cāsyāḥ praveśanam // Ram_3,69.30 //",
    "GE09ram_03au:4089": " tasyā guhāyāḥ prāgdvāre $ mahāñ śītodako hradaḥ &",
    "GE09ram_03au:4090": " bahumūlaphalo ramyo % nānānagasamāvṛtaḥ // Ram_3,69.31 //",
    "GE09ram_03au:4091": " tasyāṃ vasati sugrīvaś $ caturbhiḥ saha vānaraiḥ &",
    "GE09ram_03au:4092": " kadācicchikhare tasya % parvatasyāvatiṣṭhate // Ram_3,69.32 //",
    "GE09ram_03au:4093": " kabandhas tv anuśāsyaivaṃ $ tāv ubhau rāmalakṣmaṇau &",
    "GE09ram_03au:4094": " sragvī bhāskaravarṇābhaḥ % khe vyarocata vīryavān // Ram_3,69.33 //",
    "GE09ram_03au:4095": " taṃ tu khasthaṃ mahābhāgaṃ $ kabandhaṃ rāmalakṣmaṇau &",
    "GE09ram_03au:4096": " prasthitau tvaṃ vrajasveti % vākyam ūcatur antikāt // Ram_3,69.34 //",
    "GE09ram_03au:4097": " gamyatāṃ kāryasiddhyartham $ iti tāv abravīc ca saḥ &",
    "GE09ram_03au:4098": " suprītau tāv anujñāpya % kabandhaḥ prasthitas tadā // Ram_3,69.35 //",
    "GE09ram_03au:4099": " sa tat kabandhaḥ pratipadya rūpaṃ $ vṛtaḥ śriyā bhāskaratulyadehaḥ &",
    "GE09ram_03au:4100": " nidarśayan rāmam avekṣya khasthaḥ % sakhyaṃ kuruṣveti tadābhyuvāca //",
    "GE09ram_03au:4101": " tau kabandhena taṃ mārgaṃ $ pampāyā darśitaṃ vane &",
    "GE09ram_03au:4102": " ātasthatur diśaṃ gṛhya % pratīcīṃ nṛvarātmajau // Ram_3,70.1 //",
    "GE09ram_03au:4103": " tau śaileṣv ācitānekān $ kṣaudrakalpaphaladrumān &",
    "GE09ram_03au:4104": " vīkṣantau jagmatur draṣṭuṃ % sugrīvaṃ rāmalakṣmaṇau // Ram_3,70.2 //",
    "GE09ram_03au:4105": " kṛtvā ca śailapṛṣṭhe tu $ tau vāsaṃ raghunandanau &",
    "GE09ram_03au:4106": " pampāyāḥ paścimaṃ tīraṃ % rāghavāv upatasthatuḥ // Ram_3,70.3 //",
    "GE09ram_03au:4107": " tau puṣkariṇyāḥ pampāyās $ tīram āsādya paścimam &",
    "GE09ram_03au:4108": " apaśyatāṃ tatas tatra % śabaryā ramyam āśramam // Ram_3,70.4 //",
    "GE09ram_03au:4109": " tau tam āśramam āsādya $ drumair bahubhir āvṛtam &",
    "GE09ram_03au:4110": " suramyam abhivīkṣantau % śabarīm abhyupeyatuḥ // Ram_3,70.5 //",
    "GE09ram_03au:4111": " tau tu dṛṣṭvā tadā siddhā $ samutthāya kṛtāñjaliḥ &",
    "GE09ram_03au:4112": " pādau jagrāha rāmasya % lakṣmaṇasya ca dhīmataḥ // Ram_3,70.6 //",
    "GE09ram_03au:4113": " tām uvāca tato rāmaḥ $ śramaṇīṃ saṃśitavratām &",
    "GE09ram_03au:4114": " kaccit te nirjitā vighnāḥ % kaccit te vardhate tapaḥ // Ram_3,70.7 //",
    "GE09ram_03au:4115": " kaccit te niyataḥ kopa $ āhāraś ca tapodhane &",
    "GE09ram_03au:4116": " kaccit te niyamāḥ prāptāḥ % kaccit te manasaḥ sukham \\",
    "GE09ram_03au:4117": " kaccit te guruśuśrūṣā saphalā cārubhāṣiṇi // Ram_3,70.8 //",
    "GE09ram_03au:4118": " rāmeṇa tāpasī pṛṣṭā $ sā siddhā siddhasaṃmatā &",
    "GE09ram_03au:4119": " śaśaṃsa śabarī vṛddhā % rāmāya pratyupasthitā // Ram_3,70.9 //",
    "GE09ram_03au:4120": " citrakūṭaṃ tvayi prāpte $ vimānair atulaprabhaiḥ &",
    "GE09ram_03au:4121": " itas te divam ārūḍhā % yān ahaṃ paryacāriṣam // Ram_3,70.10 //",
    "GE09ram_03au:4122": " taiś cāham uktā dharmajñair $ mahābhāgair maharṣibhiḥ &",
    "GE09ram_03au:4123": " āgamiṣyati te rāmaḥ % supuṇyam imam āśramam // Ram_3,70.11 //",
    "GE09ram_03au:4124": " sa te pratigrahītavyaḥ $ saumitrisahito 'tithiḥ &",
    "GE09ram_03au:4125": " taṃ ca dṛṣṭvā varāṃl lokān % akṣayāṃs tvaṃ gamiṣyasi // Ram_3,70.12 //",
    "GE09ram_03au:4126": " mayā tu vividhaṃ vanyaṃ $ saṃcitaṃ puruṣarṣabha &",
    "GE09ram_03au:4127": " tavārthe puruṣavyāghra % pampāyās tīrasambhavam // Ram_3,70.13 //",
    "GE09ram_03au:4128": " evam uktaḥ sa dharmātmā $ śabaryā śabarīm idam &",
    "GE09ram_03au:4129": " rāghavaḥ prāha vijāne % tāṃ nityam abahiṣkṛtām // Ram_3,70.14 //",
    "GE09ram_03au:4130": " danoḥ sakāśāt tattvena $ prabhāvaṃ te mahātmanaḥ &",
    "GE09ram_03au:4131": " śrutaṃ pratyakṣam icchāmi % saṃdraṣṭuṃ yadi manyase // Ram_3,70.15 //",
    "GE09ram_03au:4132": " etat tu vacanaṃ śrutvā $ rāmavaktrād viniḥsṛtam &",
    "GE09ram_03au:4133": " śabarī darśayāmāsa % tāv ubhau tad vanaṃ mahat // Ram_3,70.16 //",
    "GE09ram_03au:4134": " paśya meghaghanaprakhyaṃ $ mṛgapakṣisamākulam &",
    "GE09ram_03au:4135": " mataṃgavanam ity eva % viśrutaṃ raghunandana // Ram_3,70.17 //",
    "GE09ram_03au:4136": " iha te bhāvitātmāno $ guravo me mahādyute &",
    "GE09ram_03au:4137": " juhavāṃścakrire tīrthaṃ % mantravan mantrapūjitam // Ram_3,70.18 //",
    "GE09ram_03au:4138": " iyaṃ pratyaksthalī vedī $ yatra te me susatkṛtāḥ &",
    "GE09ram_03au:4139": " puṣpopahāraṃ kurvanti % śramād udvepibhiḥ karaiḥ // Ram_3,70.19 //",
    "GE09ram_03au:4140": " teṣāṃ tapaḥprabhāvena $ paśyādyāpi raghūttama &",
    "GE09ram_03au:4141": " dyotayanti diśaḥ sarvāḥ % śriyā vedyo 'tulaprabhāḥ // Ram_3,70.20 //",
    "GE09ram_03au:4142": " aśaknuvadbhis tair gantum $ upavāsaśramālasaiḥ &",
    "GE09ram_03au:4143": " cintite 'bhyāgatān paśya % sametān sapta sāgarān // Ram_3,70.21 //",
    "GE09ram_03au:4144": " kṛtābhiṣekais tair nyastā $ valkalāḥ pādapeṣv iha &",
    "GE09ram_03au:4145": " adyāpi na viśuṣyanti % pradeśe raghunandana // Ram_3,70.22 //",
    "GE09ram_03au:4146": " kṛtsnaṃ vanam idaṃ dṛṣṭaṃ $ śrotavyaṃ ca śrutaṃ tvayā &",
    "GE09ram_03au:4147": " tad icchāmy abhyanujñātā % tyaktum etat kalevaram // Ram_3,70.23 //",
    "GE09ram_03au:4148": " teṣām icchāmy ahaṃ gantuṃ $ samīpaṃ bhāvitātmanām &",
    "GE09ram_03au:4149": " munīnām āśramo yeṣām % ahaṃ ca paricāriṇī // Ram_3,70.24 //",
    "GE09ram_03au:4150": " dharmiṣṭhaṃ tu vacaḥ śrutvā $ rāghavaḥ sahalakṣmaṇaḥ &",
    "GE09ram_03au:4151": " anujānāmi gaccheti % prahṛṣṭavadano 'bravīt // Ram_3,70.25 //",
    "GE09ram_03au:4152": " anujñātā tu rāmeṇa $ hutvātmānaṃ hutāśane &",
    "GE09ram_03au:4153": " jvalatpāvakasaṃkāśā % svargam eva jagāma sā // Ram_3,70.26 //",
    "GE09ram_03au:4154": " yatra te sukṛtātmāno $ viharanti maharṣayaḥ &",
    "GE09ram_03au:4155": " tat puṇyaṃ śabarī sthānaṃ % jagāmātmasamādhinā // Ram_3,70.27 //",
    "GE09ram_03au:4156": " divaṃ tu tasyāṃ yātāyāṃ $ śabaryāṃ svena karmaṇā &",
    "GE09ram_03au:4157": " lakṣmaṇena saha bhrātrā % cintayāmāsa rāghavaḥ // Ram_3,71. 1 //",
    "GE09ram_03au:4158": " cintayitvā tu dharmātmā $ prabhāvaṃ taṃ mahātmanām &",
    "GE09ram_03au:4159": " hitakāriṇam ekāgraṃ % lakṣmaṇaṃ rāghavo 'bravīt // Ram_3,71. 2 //",
    "GE09ram_03au:4160": " dṛṣṭo 'yam āśramaḥ saumya $ bahvāścaryaḥ kṛtātmanām &",
    "GE09ram_03au:4161": " viśvastamṛgaśārdūlo % nānāvihagasevitaḥ // Ram_3,71. 3 //",
    "GE09ram_03au:4162": " saptānāṃ ca samudrāṇām $ eṣu tīrtheṣu lakṣmaṇa &",
    "GE09ram_03au:4163": " upaspṛṣṭaṃ ca vidhivat % pitaraś cāpi tarpitāḥ // Ram_3,71. 4 //",
    "GE09ram_03au:4164": " pranaṣṭam aśubhaṃ yat tat $ kalyāṇaṃ samupasthitam &",
    "GE09ram_03au:4165": " tena tv etat prahṛṣṭaṃ me % mano lakṣmaṇa samprati // Ram_3,71. 5 //",
    "GE09ram_03au:4166": " hṛdaye hi naravyāghra $ śubham āvirbhaviṣyati &",
    "GE09ram_03au:4167": " tad āgaccha gamiṣyāvaḥ % pampāṃ tāṃ priyadarśanām // Ram_3,71. 6 //",
    "GE09ram_03au:4168": " ṛśyamūko girir yatra $ nātidūre prakāśate &",
    "GE09ram_03au:4169": " yasmin vasati dharmātmā % sugrīvo 'ṃśumataḥ sutaḥ \\",
    "GE09ram_03au:4170": " nityaṃ vālibhayāt trastaś caturbhiḥ saha vānaraiḥ // Ram_3,71. 7 //",
    "GE09ram_03au:4171": " abhitvare ca taṃ draṣṭuṃ $ sugrīvaṃ vānararṣabham &",
    "GE09ram_03au:4172": " tadadhīnaṃ hi me saumya % sītāyāḥ parimārgaṇam // Ram_3,71. 8 //",
    "GE09ram_03au:4173": " iti bruvāṇaṃ taṃ rāmaṃ $ saumitrir idam abravīt &",
    "GE09ram_03au:4174": " gacchāvas tvaritaṃ tatra % mamāpi tvarate manaḥ // Ram_3,71. 9 //",
    "GE09ram_03au:4175": " āśramāt tu tatas tasmān $ niṣkramya sa viśāṃ patiḥ &",
    "GE09ram_03au:4176": " ājagāma tataḥ pampāṃ % lakṣmaṇena sahābhibhūḥ // Ram_3,71. 10 //",
    "GE09ram_03au:4177": " samīkṣamāṇaḥ puṣpāḍhyaṃ $ sarvato vipuladrumam &",
    "GE09ram_03au:4178": " koyaṣṭibhiś cārjunakaiḥ % śatapattraiś ca kīcakaiḥ \\",
    "GE09ram_03au:4179": " etaiś cānyaiś ca vividhair nāditaṃ tad vanaṃ mahat // Ram_3,71. 11 //",
    "GE09ram_03au:4180": " sa rāmo vividhān vṛkṣān $ sarāṃsi vividhāni ca &",
    "GE09ram_03au:4181": " paśyan kāmābhisaṃtapto % jagāma paramaṃ hradam // Ram_3,71. 12 //",
    "GE09ram_03au:4182": " sa tām āsādya vai rāmo $ dūrād udakavāhinīm &",
    "GE09ram_03au:4183": " mataṃgasarasaṃ nāma % hradaṃ samavagāhata // Ram_3,71. 13 //",
    "GE09ram_03au:4184": " sa tu śokasamāviṣṭo $ rāmo daśarathātmajaḥ &",
    "GE09ram_03au:4185": " viveśa nalinīṃ pampāṃ % paṅkajaiś ca samāvṛtām // Ram_3,71. 14 //",
    "GE09ram_03au:4186": " tilakāśokapuṃnāga- $ bakuloddālakāśinīm &",
    "GE09ram_03au:4187": " ramyopavanasambādhāṃ % padmasaṃpīḍitodakām // Ram_3,71. 15 //",
    "GE09ram_03au:4188": " sphaṭikopamatoyāḍhyāṃ $ ślakṣṇavālukasaṃtatām &",
    "GE09ram_03au:4189": " matsyakacchapasambādhāṃ % tīrasthadrumaśobhitām // Ram_3,71. 16 //",
    "GE09ram_03au:4190": " sakhībhir iva yuktābhir $ latābhir anuveṣṭitām &",
    "GE09ram_03au:4191": " kiṃnaroragagandharva- % yakṣarākṣasasevitām \\",
    "GE09ram_03au:4192": " nānādrumalatākīrṇāṃ śītavārinidhiṃ śubhām // Ram_3,71. 17 //",
    "GE09ram_03au:4193": " padmaiḥ saugandhikais tāmrāṃ $ śuklāṃ kumudamaṇḍalaiḥ &",
    "GE09ram_03au:4194": " nīlāṃ kuvalayoddhātair % bahuvarṇāṃ kuthām iva // Ram_3,71. 18 //",
    "GE09ram_03au:4195": " aravindotpalavatīṃ $ padmasaugandhikāyutām &",
    "GE09ram_03au:4196": " puṣpitāmravaṇopetāṃ % barhiṇodghuṣṭanāditām // Ram_3,71. 19 //",
    "GE09ram_03au:4197": " sa tāṃ dṛṣṭvā tataḥ pampāṃ $ rāmaḥ saumitriṇā saha &",
    "GE09ram_03au:4198": " vilalāpa ca tejasvī % kāmād daśarathātmajaḥ // Ram_3,71. 20 //",
    "GE09ram_03au:4199": " tilakair bījapūraiś ca $ vaṭaiḥ śukladrumais tathā &",
    "GE09ram_03au:4200": " puṣpitaiḥ karavīraiś ca % puṃnāgaiś ca supuṣpitaiḥ // Ram_3,71. 21 //",
    "GE09ram_03au:4201": " mālatīkundagulmaiś ca $ bhaṇḍīrair niculais tathā &",
    "GE09ram_03au:4202": " aśokaiḥ saptaparṇaiś ca % ketakair atimuktakaiḥ \\",
    "GE09ram_03au:4203": " anyaiś ca vividhair vṛkṣaiḥ pramadevopaśobhitām // Ram_3,71. 22 //",
    "GE09ram_03au:4204": " asyās tīre tu pūrvoktaḥ $ parvato dhātumaṇḍitaḥ &",
    "GE09ram_03au:4205": " ṛśyamūka iti khyātaś % citrapuṣpitakānanaḥ // Ram_3,71. 23 //",
    "GE09ram_03au:4206": " harir ṛkṣarajonāmnaḥ $ putras tasya mahātmanaḥ &",
    "GE09ram_03au:4207": " adhyāste taṃ mahāvīryaḥ % sugrīva iti viśrutaḥ // Ram_3,71. 24 //",
    "GE09ram_03au:4208": " sugrīvam abhigaccha tvaṃ $ vānarendraṃ nararṣabha &",
    "GE09ram_03au:4209": " ity uvāca punar vākyaṃ % lakṣmaṇaṃ satyavikramam // Ram_3,71. 25 //",
    "GE09ram_03au:4210": " tato mahad vartma ca dūrasaṃkramaṃ $ krameṇa gatvā pravilokayan vanam &",
    "GE09ram_03au:4211": " dadarśa pampāṃ śubhadarśakānanām % anekanānāvidhapakṣisaṃkulām //"
}